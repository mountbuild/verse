block |೨॥ ಪುರಿಸವಿಮಾನಂ|
  block |೫॥ ಮಹಾರಥವಗ್ಗೋ|
    block |೧॥ ಮಣ್ಡೂಕದೇವಪುತ್ತವಿಮಾನವತ್ಥು|
      count |೮೫೭|
        block |ಕೋ ಮೇ ವನ್ದತಿ ಪಾದಾನಿ। ಇದ್ಧಿಯಾ ಯಸಸಾ ಜಲಂ।|
        block |ಅಭಿಕ್ಕನ್ತೇನ ವಣ್ಣೇನ। ಸಬ್ಬಾ ಓಭಾಸಯಂ ದಿಸಾತಿ॥|
      count |೮೫೮|
        block |ಮಣ್ಡೂಕೋಹಂ ಪುರೇ ಆಸಿಂ। ಉದಕೇ ವಾರಿಗೋಚರೋ।|
        block |ತವ ಧಮ್ಮಂ ಸುಣನ್ತಸ್ಸ। ಅವಧೀ ವಚ್ಛಪಾಲಕೋ॥|
      count |೮೫೯|
        block |ಮುಹುತ್ತಂ ಚಿತ್ತಪಸಾದಸ್ಸ। ಇದ್ಧಿಂ ಪಸ್ಸ ಯಸಞ್ಚ ಮೇ।|
        block |ಆನುಭಾವಞ್ಚ ಮೇ ಪಸ್ಸ। ವಣ್ಣಂ ಪಸ್ಸ ಜುತಿಞ್ಚ ಮೇ॥|
      count |೮೬೦|
        block |ಯೇ ಚ ತೇ ದೀಘಮದ್ಧಾನಂ। ಧಮ್ಮಂ ಅಸ್ಸೋಸುಂ ಗೋತಮ।|
        block |ಪತ್ತಾ ತೇ ಅಚಲಟ್ಠಾನಂ। ಯತ್ಥ ಗನ್ತ್ವಾ ನ ಸೋಚರೇತಿ॥|
      stand |ಮಣ್ಡೂಕದೇವಪುತ್ತವಿಮಾನಂ ಪಠಮಂ।|
    block |೨॥ ರೇವತೀವಿಮಾನವತ್ಥು|
      count |೮೬೧|
        block |ಚಿರಪ್ಪವಾಸಿಂ ಪುರಿಸಂ। ದೂರತೋ ಸೋತ್ಥಿಮಾಗತಂ।|
        block |ಞಾತಿಮಿತ್ತಾ ಸುಹಜ್ಜಾ ಚ। ಅಭಿನನ್ದನ್ತಿ ಆಗತಂ।|
      count |೮೬೨|
        block |ತಥೇವ ಕತಪುಞ್ಞಮ್ಪಿ। ಅಸ್ಮಾ ಲೋಕಾ ಪರಂ ಗತಂ।|
        block |ಪುಞ್ಞಾನಿ ಪಟಿಗಣ್ಹನ್ತಿ। ಪಿಯಂ ಞಾತೀವ ಆಗತಂ॥|
      count |೮೬೩|
        block |ಉಟ್ಠೇಹಿ ರೇವತೇ ಸುಪಾಪಧಮ್ಮೇ। ಅಪಾರುತದ್ವಾರೇ ಅದಾನಸೀಲೇ।|
        block |ನೇಸ್ಸಾಮ ತಂ ಯತ್ಥ ಥುನನ್ತಿ ದುಗ್ಗತಾ। ಸಮಪ್ಪಿತಾ ನೇರಯಿಕಾ ದುಕ್ಖೇನಾತಿ॥|
      count |೮೬೪|
        block |ಇಚ್ಚೇವ ವತ್ವಾನ ಯಮಸ್ಸ ದೂತಾ। ತೇ ದ್ವೇ ಯಕ್ಖಾ ಲೋಹಿತಕ್ಖಾ ಬ್ರಹನ್ತಾ।|
        block |ಪಚ್ಚೇಕಬಾಹಾಸು ಗಹೇತ್ವಾ ರೇವತಂ। ಪಕ್ಕಾಮಯುಂ ದೇವಗಣಸ್ಸ ಸನ್ತಿಕೇ॥|
      count |೮೬೫|
        block |ಆದಿಚ್ಚವಣ್ಣಂ ರುಚಿರಂ ಪಭಸ್ಸರಂ। ಬ್ಯಮ್ಹಂ ಸುಭಂ ಕಞ್ಚನಜಾಲಛನ್ನಂ।|
        block |ಕಸ್ಸೇತಮಾಕಿಣ್ಣಜನಂ ವಿಮಾನಂ। ಸೂರಿಯಸ್ಸ ರಂಸೀರಿವ ಜೋತಮಾನಂ॥|
      count |೮೬೬|
        block |ನಾರೀಗಣಾ ಚನ್ದನಸಾರಲಿತ್ತಾ। ಉಭತೋ ವಿಮಾನಂ ಉಪಸೋಭಯನ್ತಿ।|
        block |ತಂ ದಿಸ್ಸತಿ ಸೂರಿಯಸಮಾನವಣ್ಣಂ। ಕೋ ಮೋದತಿ ಸಗ್ಗಪತ್ತೋ ವಿಮಾನೇತಿ॥|
      count |೮೬೭|
        block |ಬಾರಾಣಸಿಯಂ ನನ್ದಿಯೋ ನಾಮಾಸಿ। ಉಪಾಸಕೋ ಅಮಚ್ಛರೀ ದಾನಪತಿ ವದಞ್ಞೂ।|
        block |ತಸ್ಸೇತಮಾಕಿಣ್ಣಜನಂ ವಿಮಾನಂ। ಸೂರಿಯಸ್ಸ ರಂಸೀರಿವ ಜೋತಮಾನಂ॥|
      count |೮೬೮|
        block |ನಾರೀಗಣಾ ಚನ್ದನಸಾರಲಿತ್ತಾ। ಉಭತೋ ವಿಮಾನಂ ಉಪಸೋಭಯನ್ತಿ।|
        block |ತಂ ದಿಸ್ಸತಿ ಸೂರಿಯಸಮಾನವಣ್ಣಂ। ಸೋ ಮೋದತಿ ಸಗ್ಗಪತ್ತೋ ವಿಮಾನೇತಿ॥|
      count |೮೬೯|
        block |ನನ್ದಿಯಸ್ಸಾಹಂ ಭರಿಯಾ। ಅಗಾರಿನೀ ಸಬ್ಬಕುಲಸ್ಸ ಇಸ್ಸರಾ।|
        block |ಭತ್ತು ವಿಮಾನೇ ರಮಿಸ್ಸಾಮಿ ದಾನಹಂ। ನ ಪತ್ಥಯೇ ನಿರಯಂ ದಸ್ಸನಾಯಾತಿ॥|
      count |೮೭೦|
        block |ಏಸೋ ತೇ ನಿರಯೋ ಸುಪಾಪಧಮ್ಮೇ। ಪುಞ್ಞಂ ತಯಾ ಅಕತಂ ಜೀವಲೋಕೇ।|
        block |ನ ಹಿ ಮಚ್ಛರೀ ರೋಸಕೋ ಪಾಪಧಮ್ಮೋ। ಸಗ್ಗೂಪಗಾನಂ ಲಭತಿ ಸಹಬ್ಯತನ್ತಿ॥|
      count |೮೭೧|
        block |ಕಿಂ ನು ಗೂಥಞ್ಚ ಮುತ್ತಞ್ಚ। ಅಸುಚೀ ಪಟಿದಿಸ್ಸತಿ।|
        block |ದುಗ್ಗನ್ಧಂ ಕಿಮಿದಂ ಮೀಳ್ಹಂ। ಕಿಮೇತಂ ಉಪವಾಯತೀತಿ॥|
      count |೮೭೨|
        block |ಏಸ ಸಂಸವಕೋ ನಾಮ। ಗಮ್ಭೀರೋ ಸತಪೋರಿಸೋ।|
        block |ಯತ್ಥ ವಸ್ಸಸಹಸ್ಸಾನಿ। ತುವಂ ಪಚ್ಚಸಿ ರೇವತೇತಿ॥|
      count |೮೭೩|
        block |ಕಿಂ ನು ಕಾಯೇನ ವಾಚಾಯ। ಮನಸಾ ದುಕ್ಕಟಂ ಕತಂ।|
        block |ಕೇನ ಸಂಸವಕೋ ಲದ್ಧೋ। ಗಮ್ಭೀರೋ ಸತಪೋರಿಸೋತಿ॥|
      count |೮೭೪|
        block |ಸಮಣೇ ಬ್ರಾಹ್ಮಣೇ ಚಾಪಿ। ಅಞ್ಞೇ ವಾಪಿ ವನಿಬ್ಬಕೇ।|
        block |ಮುಸಾವಾದೇನ ವಞ್ಚೇಸಿ। ತಂ ಪಾಪಂ ಪಕತಂ ತಯಾ॥|
      count |೮೭೫|
        block |ತೇನ ಸಂಸವಕೋ ಲದ್ಧೋ। ಗಮ್ಭೀರೋ ಸತಪೋರಿಸೋ।|
        block |ತತ್ಥ ವಸ್ಸಸಹಸ್ಸಾನಿ। ತುವಂ ಪಚ್ಚಸಿ ರೇವತೇ॥|
      count |೮೭೬|
        block |ಹತ್ಥೇಪಿ ಛಿನ್ದನ್ತಿ ಅಥೋಪಿ ಪಾದೇ। ಕಣ್ಣೇಪಿ ಛಿನ್ದನ್ತಿ ಅಥೋಪಿ ನಾಸಂ।|
        block |ಅಥೋಪಿ ಕಾಕೋಳಗಣಾ ಸಮೇಚ್ಚ। ಸಙ್ಗಮ್ಮ ಖಾದನ್ತಿ ವಿಫನ್ದಮಾನನ್ತಿ॥|
      count |೮೭೭|
        block |ಸಾಧು ಖೋ ಮಂ ಪಟಿನೇಥ। ಕಾಹಾಮಿ ಕುಸಲಂ ಬಹುಂ।|
        block |ದಾನೇನ ಸಮಚರಿಯಾಯ। ಸಂಯಮೇನ ದಮೇನ ಚ।|
        block |ಯಂ ಕತ್ವಾ ಸುಖಿತಾ ಹೋನ್ತಿ। ನ ಚ ಪಚ್ಛಾನುತಪ್ಪರೇತಿ॥|
      count |೮೭೮|
        block |ಪುರೇ ತುವಂ ಪಮಜ್ಜಿತ್ವಾ। ಇದಾನಿ ಪರಿದೇವಸಿ।|
        block |ಸಯಂ ಕತಾನಂ ಕಮ್ಮಾನಂ। ವಿಪಾಕಂ ಅನುಭೋಸ್ಸಸೀತಿ॥|
      count |೮೭೯|
        block |ಕೋ ದೇವಲೋಕತೋ ಮನುಸ್ಸಲೋಕಂ। ಗನ್ತ್ವಾನ ಪುಟ್ಠೋ ಮೇ ಏವಂ ವದೇಯ್ಯ।|
        block |ನಿಕ್ಖಿತ್ತದಣ್ಡೇಸು ದದಾಥ ದಾನಂ। ಅಚ್ಛಾದನಂ ಸೇಯ್ಯ ಮಥನ್ನಪಾನಂ।|
        block |ನಹಿ ಮಚ್ಛರೀ ರೋಸಕೋ ಪಾಪಧಮ್ಮೋ। ಸಗ್ಗೂಪಗಾನಂ ಲಭತಿ ಸಹಬ್ಯತಂ॥|
      count |೮೮೦|
        block |ಸಾಹಂ ನೂನ ಇತೋ ಗನ್ತ್ವಾ। ಯೋನಿಂ ಲದ್ಧಾನ ಮಾನುಸಿಂ।|
        block |ವದಞ್ಞೂ ಸೀಲಸಮ್ಪನ್ನಾ। ಕಾಹಾಮಿ ಕುಸಲಂ ಬಹುಂ।|
        block |ದಾನೇನ ಸಮಚರಿಯಾಯ। ಸಂಯಮೇನ ದಮೇನ ಚ॥|
      count |೮೮೧|
        block |ಆರಾಮಾನಿ ಚ ರೋಪಿಸ್ಸಂ। ದುಗ್ಗೇ ಸಙ್ಕಮನಾನಿ ಚ।|
        block |ಪಪಞ್ಚ ಉದಪಾನಞ್ಚ। ವಿಪ್ಪಸನ್ನೇನ ಚೇತಸಾ॥|
      count |೮೮೨|
        block |ಚಾತುದ್ದಸಿಂ ಪಞ್ಚದಸಿಂ। ಯಾ ಚ ಪಕ್ಖಸ್ಸ ಅಟ್ಠಮೀ।|
        block |ಪಾಟಿಹಾರಿಯಪಕ್ಖಞ್ಚ। ಅಟ್ಠಙ್ಗಸುಸಮಾಗತಂ॥|
      count |೮೮೩|
        block |ಉಪೋಸಥಂ ಉಪವಸಿಸ್ಸಂ। ಸದಾ ಸೀಲೇಸು ಸಂವುತಾ।|
        block |ನ ಚ ದಾನೇ ಪಮಜ್ಜಿಸ್ಸಂ। ಸಾಮಂ ದಿಟ್ಠಮಿದಂ ಮಯಾತಿ।|
      count |೮೮೪|
        block |ಇಚ್ಚೇವಂ ವಿಪ್ಪಲಪನ್ತಿಂ। ಫನ್ದಮಾನಂ ತತೋ ತತೋ।|
        block |ಖಿಪಿಂಸು ನಿರಯೇ ಘೋರೇ। ಉದ್ಧಪಾದಂ ಅವಂಸಿರಂ॥|
      count |೮೮೫|
        block |ಅಹಂ ಪುರೇ ಮಚ್ಛರಿನೀ ಅಹೋಸಿಂ। ಪರಿಭಾಸಿಕಾ ಸಮಣಬ್ರಾಹ್ಮಣಾನಂ।|
        block |ವಿತಥೇನ ಚ ಸಾಮಿಕಂ ವಞ್ಚಯಿತ್ವಾ। ಪಚ್ಚಾಮಹಂ ನಿರಯೇ ಘೋರರೂಪೇತಿ॥|
      stand |ರೇವತೀವಿಮಾನಂ ದುತಿಯಂ।|
    block |೩॥ ಛತ್ತಮಾಣವಕವಿಮಾನವತ್ಥು|
      count |೮೮೬|
        block |ಯೇ ವದತಂ ಪವರೋ ಮನುಜೇಸು। ಸಕ್ಯಮುನೀ ಭಗವಾ ಕತಕಿಚ್ಚೋ।|
        block |ಪಾರಗತೋ ಬಲವೀರಿಯಸಮಙ್ಗೀ। ತಂ ಸುಗತಂ ಸರಣತ್ಥಮುಪೇಹಿ॥|
      count |೮೮೭|
        block |ರಾಗವಿರಾಗಮನೇಜಮಸೋಕಂ। ಧಮ್ಮಮಸಙ್ಖತಮಪ್ಪಟಿಕೂಲಂ।|
        block |ಮಧುರಮಿಮಂ ಪಗುಣಂ ಸುವಿಭತ್ತಂ। ಧಮ್ಮಮಿಮಂ ಸರಣತ್ಥಮುಪೇಹಿ॥|
      count |೮೮೮|
        block |ಯತ್ಥ ಚ ದಿನ್ನ ಮಹಪ್ಫಲಮಾಹು। ಚತೂಸು ಸುಚೀಸು ಪುರಿಸಯುಗೇಸು।|
        block |ಅಟ್ಠ ಚ ಪುಗ್ಗಲಧಮ್ಮದಸಾ ತೇ। ಸಙ್ಘಮಿಮಂ ಸರಣತ್ಥಮುಪೇಹಿ॥|
      count |೮೮೯|
        block |ನ ತಥಾ ತಪತಿ ನಭೇ ಸೂರಿಯೋ। ಚನ್ದೋ ಚ ನ ಭಾಸತಿ ನ ಫುಸ್ಸೋ।|
        block |ಯಥಾ ಅತುಲಮಿದಂ ಮಹಪ್ಪಭಾಸಂ। ಕೋ ನು ತ್ವಂ ತಿದಿವಾ ಮಹಿಂ ಉಪಾಗಾ॥|
      count |೮೯೦|
        block |ಛಿನ್ದತಿ ರಂಸೀ ಪಭಙ್ಕರಸ್ಸ। ಸಾಧಿಕವೀಸತಿಯೋಜನಾನಿ ಆಭಾ।|
        block |ರತ್ತಿಮಪಿ ಯಥಾ ದಿವಂ ಕರೋತಿ। ಪರಿಸುದ್ಧಂ ವಿಮಲಂ ಸುಭಂ ವಿಮಾನಂ॥|
      count |೮೯೧|
        block |ಬಹುಪದುಮವಿಚಿತ್ರಪುಣ್ಡರೀಕಂ। ವೋಕಿಣ್ಣಂ ಕುಸುಮೇಹಿ ನೇಕಚಿತ್ತಂ।|
        block |ಅರಜವಿರಜಹೇಮಜಾಲಛನ್ನಂ। ಆಕಾಸೇ ತಪತಿ ಯಥಾಪಿ ಸೂರಿಯೋ॥|
      count |೮೯೨|
        block |ರತ್ತಮ್ಬರಪೀತವಸಸಾಹಿ। ಅಗರುಪಿಯಙ್ಗುಚನ್ದನುಸ್ಸದಾಹಿ।|
        block |ಕಞ್ಚನತನುಸನ್ನಿಭತ್ತಚಾಹಿ। ಪರಿಪೂರಂ ಗಗನಂವ ತಾರಕಾಹಿ॥|
      count |೮೯೩|
        block |ನರನಾರಿಯೋ ಬಹುಕೇತ್ಥನೇಕವಣ್ಣಾ। ಕುಸುಮವಿಭೂಸಿತಾಭರಣೇತ್ಥ ಸುಮನಾ।|
        block |ಅನಿಲಪಮುಞ್ಚಿತಾ ಪವನ್ತಿ ಸುರಭಿಂ। ತಪನಿಯವಿತತಾ ಸುವಣ್ಣಛನ್ನಾ॥|
      count |೮೯೪|
        block |ಕಿಸ್ಸ ಸಂಯಮಸ್ಸ ಅಯಂ ವಿಪಾಕೋ। ಕೇನಾಸಿ ಕಮ್ಮಫಲೇನಿಧೂಪಪನ್ನೋ।|
        block |ಯಥಾ ಚ ತೇ ಅಧಿಗತಮಿದಂ ವಿಮಾನಂ। ತದನುಪದಂ ಅವಚಾಸಿ ಇಙ್ಘ ಪುಟ್ಠೋತಿ॥|
      count |೮೯೫|
        block |ಸಯಮಿಧ ಪಥೇ ಸಮೇಚ್ಚ ಮಾಣವೇನ। ಸತ್ಥಾನುಸಾಸಿ ಅನುಕಮ್ಪಮಾನೋ।|
        block |ತವ ರತನವರಸ್ಸ ಧಮ್ಮಂ ಸುತ್ವಾ। ಕರಿಸ್ಸಾಮೀತಿ ಚ ಬ್ರವಿತ್ಥ ಛತ್ತೋ॥|
      count |೮೯೬|
        block |ಜಿನವರಪವರಂ ಉಪೇಹಿ ಸರಣಂ। ಧಮ್ಮಞ್ಚಾಪಿ ತಥೇವ ಭಿಕ್ಖುಸಙ್ಘಂ।|
        block |ನೋತಿ ಪಠಮಂ ಅವೋಚಹಂ ಭನ್ತೇ। ಪಚ್ಛಾ ತೇ ವಚನಂ ತಥೇವಕಾಸಿಂ॥|
      count |೮೯೭|
        block |ಮಾ ಚ ಪಾಣವಧಂ ವಿವಿಧಂ ಚರಸ್ಸು ಅಸುಚಿಂ।|
        block |ನ ಹಿ ಪಾಣೇಸು ಅಸಞ್ಞತಂ ಅವಣ್ಣಯಿಂಸು ಸಪ್ಪಞ್ಞಾ।|
        block |ನೋತಿ ಪಠಮಂ ಅವೋಚಹಂ ಭನ್ತೇ।|
        block |ಪಚ್ಛಾ ತೇ ವಚನಂ ತಥೇವಕಾಸಿಂ॥|
      count |೮೯೮|
        block |ಮಾ ಚ ಪರಜನಸ್ಸ ರಕ್ಖಿತಮ್ಪಿ। ಆದಾತಬ್ಬಮಮಞ್ಞಿಥೋ ಅದಿನ್ನಂ।|
        block |ನೋತಿ ಪಠಮಂ ಅವೋಚಹಂ ಭನ್ತೇ। ಪಚ್ಛಾ ವಚನಂ ತಥೇವಕಾಸಿಂ॥|
      count |೮೯೯|
        block |ಮಾ ಚ ಪರಜನಸ್ಸ ರಕ್ಖಿತಾಯೋ। ಪರಭರಿಯಾ ಅಗಮಾ ಅನರಿಯಮೇತಂ।|
        block |ನೋತಿ ಪಠಮಂ ಅವೋಚಹಂ ಭನ್ತೇ। ಪಚ್ಛಾ ತೇ ವಚನಂ ತಥೇವಕಾಸಿಂ।|
      count |೯೦೦|
        block |ಮಾ ಚ ವಿತಥಂ ಅಞ್ಞಥಾ ಅಭಾಣಿ।|
        block |ನ ಹಿ ಮುಸಾವಾದಂ ಅವಣ್ಣಯಿಂಸು ಸಪ್ಪಞ್ಞಾ।|
        block |ನೋತಿ ಪಠಮಂ ಅವೋಚಹಂ ಭನ್ತೇ। ಪಚ್ಛಾ ತೇ ವಚನಂ ತಥೇವಕಾಸಿಂ॥|
      count |೯೦೧|
        block |ಯೇನ ಚ ಪುರಿಸಸ್ಸ ಅಪೇತಿ ಸಞ್ಞಾ। ತಂ ಮಜ್ಜಂ ಪರಿವಜ್ಜಯಸ್ಸು ಸಬ್ಬಂ।|
        block |ನೋತಿ ಪಠಮಂ ಅವೋಚಹಂ ಭನ್ತೇ। ಪಚ್ಛಾ ತೇ ವಚನಂ ತಥೇವಕಾಸಿಂ॥|
      count |೯೦೨|
        block |ಸ್ವಾಹಂ ಇಧ ಪಞ್ಚ ಸಿಕ್ಖಾ ಕರಿತ್ವಾ। ಪಟಿಪಜ್ಜಿತ್ವಾ ತಥಾಗತಸ್ಸ ಧಮ್ಮೇ।|
        block |ದ್ವೇಪಥಮಗಮಾಸಿಂ ಚೋರಮಜ್ಝೇ। ತೇ ಮಂ ತತ್ಥ ವಧಿಂಸು ಭೋಗಹೇತು॥|
      count |೯೦೩|
        block |ಏತ್ತಕಮಿದಂ ಅನುಸ್ಸರಾಮಿ ಕುಸಲಂ। ತತೋ ಪರಂ ನ ಮೇ ವಿಜ್ಜತಿ ಅಞ್ಞಂ।|
        block |ತೇನ ಸುಚರಿತೇನ ಕಮ್ಮುನಾಹಂ। ಉಪ್ಪನ್ನೋ ತಿದಿವೇಸು ಕಾಮಕಾಮೀ॥|
      count |೯೦೪|
        block |ಪಸ್ಸ ಖಣಮುಹುತ್ತಸಞ್ಞಮಸ್ಸ। ಅನುಧಮ್ಮಪ್ಪಟಿಪತ್ತಿಯಾ ವಿಪಾಕಂ।|
        block |ಜಲಮಿವ ಯಸಸಾ ಸಮೇಕ್ಖಮಾನಾ। ಬಹುಕಾ ಮಂ ಪಿಹಯನ್ತಿ ಹೀನಕಮ್ಮಾ॥|
      count |೯೦೫|
        block |ಪಸ್ಸ ಕತಿಪಯಾಯ ದೇಸನಾಯ। ಸುಗತಿಞ್ಚಮ್ಹಿ ಗತೋ ಸುಖಞ್ಚ ಪತ್ತೋ।|
        block |ಯೇ ಚ ತೇ ಸತತಂ ಸುಣನ್ತಿ ಧಮ್ಮಂ। ಮಞ್ಞೇ ತೇ ಅಮತಂ ಫುಸನ್ತಿ ಖೇಮಂ॥|
      count |೯೦೬|
        block |ಅಪ್ಪಮ್ಪಿ ಕತಂ ಮಹಾವಿಪಾಕಂ। ವಿಪುಲಂ ಹೋತಿ ತಥಾಗತಸ್ಸ ಧಮ್ಮೇ।|
        block |ಪಸ್ಸ ಕತಪುಞ್ಞತಾಯ ಛತ್ತೋ। ಓಭಾಸೇತಿ ಪಥವಿಂ ಯಥಾಪಿ ಸೂರಿಯೋ॥|
      count |೯೦೭|
        block |ಕಿಮಿದಂ ಕುಸಲಂ ಕಿಮಾಚರೇಮ। ಇಚ್ಚೇಕೇ ಹಿ ಸಮೇಚ್ಚ ಮನ್ತಯನ್ತಿ।|
        block |ತೇ ಮಯಂ ಪುನರೇವ ಲದ್ಧ ಮಾನುಸತ್ತಂ। ಪಟಿಪನ್ನಾ ವಿಹರೇಮು ಸೀಲವನ್ತೋ॥|
      count |೯೦೮|
        block |ಬಹುಕಾರೋ ಅನುಕಮ್ಪಕೋ ಚ ಸತ್ಥಾ। ಇತಿ ಮೇ ಸತಿ ಅಗಮಾ ದಿವಾ ದಿವಸ್ಸ।|
        block |ಸ್ವಾಹಂ ಉಪಗತೋಮ್ಹಿ ಸಚ್ಚನಾಮಂ। ಅನುಕಮ್ಪಸ್ಸು ಪುನಪಿ ಸುಣೇಮು ಧಮ್ಮಂ॥|
      count |೯೦೯|
        block |ಯೇ ಚಿಧ ಪಜಹನ್ತಿ ಕಾಮರಾಗಂ। ಭವರಾಗಾನುಸಯಞ್ಚ ಪಹಾಯ ಮೋಹಂ।|
        block |ನ ಚ ತೇ ಪುನಮುಪೇನ್ತಿ ಗಬ್ಭಸೇಯ್ಯಂ। ಪರಿನಿಬ್ಬಾನಗತಾ ಹಿ ಸೀತಿಭೂತಾತಿ॥|
      stand |ಛತ್ತಮಾಣವಕವಿಮಾನಂ ತತಿಯಂ।|
    block |೪॥ ಕಕ್ಕಟಕರಸದಾಯಕವಿಮಾನವತ್ಥು|
      count |೯೧೦|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೯೧೧|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ದಿಬ್ಬಾ ರಸಾ ಕಾಮಗುಣೇತ್ಥ ಪಞ್ಚ। ನಾರಿಯೋ ಚ ನಚ್ಚನ್ತಿ ಸುವಣ್ಣಛನ್ನಾ॥|
      count |೯೧೨|
        block |ಕೇನ ತೇತಾದಿಸೋ ವಣ್ಣೋ। ಕೇನ ತೇ ಇಧ ಮಿಜ್ಝತಿ।|
        block |ಉಪ್ಪಜ್ಜನ್ತಿ ಚ ತೇ ಭೋಗಾ। ಯೇ ಕೇಚಿ ಮನಸೋ ಪಿಯಾ॥|
      count |೯೧೩|
        block |ಪುಚ್ಛಾಮಿ ತಂ ದೇವ ಮಹಾನುಭಾವ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೯೧೪|
        block |ಸೋ ದೇವಪುತ್ತೋ ಅತ್ತಮನೋ। ಮೋಗ್ಗಲ್ಲಾನೇನ ಪುಚ್ಛಿತೋ।|
        block |ಪಞ್ಹಂ ಪುಟ್ಠೋ ವಿಯಾಕಾಸಿ। ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೯೧೫|
        block |ಸತಿಸಮುಪ್ಪಾದಕರೋ। ದ್ವಾರೇ ಕಕ್ಕಟಕೋ ಠಿತೋ।|
        block |ನಿಟ್ಠಿತೋ ಜಾತರೂಪಸ್ಸ। ಸೋಭತಿ ದಸಪಾದಕೋ॥|
      count |೯೧೬|
        block |ತೇನ ಮೇತಾದಿಸೋ ವಣ್ಣೋ। ತೇನ ಮೇ ಇಧ ಮಿಜ್ಝತಿ।|
        block |ಉಪ್ಪಜ್ಜನ್ತಿ ಚ ಮೇ ಭೋಗಾ। ಯೇ ಕೇಚಿ ಮನಸೋ ಪಿಯಾ॥|
      count |೯೧೭|
        block |ಅಕ್ಖಾಮಿ ತೇ ಭಿಕ್ಖು ಮಹಾನುಭಾವ। ಮನುಸ್ಸಭೂತೋ ಯಮಕಾಸಿ ಪುಞ್ಞಂ।|
        block |ತೇನಮ್ಹಿ ಏವಂ ಜಲಿತಾನುಭಾವೋ। ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಕಕ್ಕಟಕರಸದಾಯಕವಿಮಾನಂ ಚತುತ್ಥಂ।|
      block |ಅನನ್ತರಂ ಪಞ್ಚವಿಮಾನಂ ಯಥಾ ಕಕ್ಕಟಕರಸದಾಯಕವಿಮಾನಂ ತಥಾ ವಿತ್ಥಾರೇತಬ್ಬಂ|
    block |೫॥ ದ್ವಾರಪಾಲವಿಮಾನವತ್ಥು|
      count |೯೧೮|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೯೧೯|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ದಿಬ್ಬಾ ರಸಾ ಕಾಮಗುಣೇತ್ಥ ಪಞ್ಚ। ನಾರಿಯೋ ಚ ನಚ್ಚನ್ತಿ ಸುವಣ್ಣಛನ್ನಾ॥|
      count |೯೨೦|
        block |ಕೇನ ತೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೯೨೨|
        block |ಸೋ ದೇವಪುತ್ತೋ ಅತ್ತಮನೋ। ಮೋಗ್ಗಲ್ಲಾನೇನ ಪುಚ್ಛಿತೋ।|
        block |ಪಞ್ಹಂ ಪುಟ್ಠೋ ವಿಯಾಕಾಸಿ। ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೯೨೩|
        block |ದಿಬ್ಬಂ ಮಮಂ ವಸ್ಸಸಹಸ್ಸಮಾಯು। ವಾಚಾಭಿಗೀತಂ ಮನಸಾ ಪವತ್ತಿತಂ।|
        block |ಏತ್ತಾವತಾ ಠಸ್ಸತಿ ಪುಞ್ಞಕಮ್ಮೋ। ದಿಬ್ಬೇಹಿ ಕಾಮೇಹಿ ಸಮಙ್ಗಿಭೂತೋ॥|
      count |೯೨೪|
        block |ತೇನ ಮೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ದ್ವಾರಪಾಲವಿಮಾನಂ ಪಞ್ಚಮಂ।|
    block |೬॥ ಪಠಮಕರಣೀಯವಿಮಾನವತ್ಥು|
      count |೯೨೬|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೯೨೭|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ದಿಬ್ಬಾ ರಸಾ ಕಾಮಗುಣೇತ್ಥ ಪಞ್ಚ। ನಾರಿಯೋ ಚ ನಚ್ಚನ್ತಿ ಸುವಣ್ಣಛನ್ನಾ॥|
      count |೯೨೮|
        block |ಕೇನ ತೇತಾದಿಸೋ ವಣ್ಣೋ…ಪೇ॰…|
        block |ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೯೩೦|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰…ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೯೩೧|
        block |ಕರಣೀಯಾನಿ ಪುಞ್ಞಾನಿ। ಪಣ್ಡಿತೇನ ವಿಜಾನತಾ।|
        block |ಸಮ್ಮಗ್ಗತೇಸು ಬುದ್ಧೇಸು। ಯತ್ಥ ದಿನ್ನಂ ಮಹಪ್ಫಲಂ॥|
      count |೯೩೨|
        block |ಅತ್ಥಾಯ ವತ ಮೇ ಬುದ್ಧೋ। ಅರಞ್ಞಾ ಗಾಮಮಾಗತೋ।|
        block |ತತ್ಥ ಚಿತ್ತಂ ಪಸಾದೇತ್ವಾ। ತಾವತಿಂಸೂಪಗೋ ಅಹಂ॥|
      count |೯೩೩|
        block |ತೇನ ಮೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಪಠಮಕರಣೀಯವಿಮಾನಂ ಛಟ್ಠಂ।|
    block |೭॥ ದುತಿಯಕರಣೀಯವಿಮಾನವತ್ಥು|
      count |೯೩೫|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೯೩೬|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ದಿಬ್ಬಾ ರಸಾ ಕಾಮಗುಣೇತ್ಥ ಪಞ್ಚ। ನಾರಿಯೋ ಚ ನಚ್ಚನ್ತಿ ಸುವಣ್ಣಛನ್ನಾ॥|
      count |೯೩೭|
        block |ಕೇನ ತೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೯೩೯|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೯೪೦|
        block |ಕರಣೀಯಾನಿ ಪುಞ್ಞಾನಿ। ಪಣ್ಡಿತೇನ ವಿಜಾನತಾ।|
        block |ಸಮ್ಮಗ್ಗತೇಸು ಭಿಕ್ಖೂಸು। ಯತ್ಥ ದಿನ್ನಂ ಮಹಪ್ಫಲಂ॥|
      count |೯೪೧|
        block |ಅತ್ಥಾಯ ವತ ಮೇ ಭಿಕ್ಖು। ಅರಞ್ಞಾ ಗಾಮಮಾಗತೋ।|
        block |ತತ್ಥ ಚಿತ್ತಂ ಪಸಾದೇತ್ವಾ। ತಾವತಿಂಸೂಪಗೋ ಅಹಂ॥|
      count |೯೪೨|
        block |ತೇನ ಮೇತಾದಿಸೋ ವಣ್ಣೋ…ಪೇ॰…|
        block |ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ದುತಿಯಕರಣೀಯವಿಮಾನಂ ಸತ್ತಮಂ।|
    block |೮॥ ಪಠಮಸೂಚಿವಿಮಾನವತ್ಥು|
      count |೯೪೪|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೯೪೫|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ದಿಬ್ಬಾ ರಸಾ ಕಾಮಗುಣೇತ್ಥ ಪಞ್ಚ। ನಾರಿಯೋ ಚ ನಚ್ಚನ್ತಿ ಸುವಣ್ಣಛನ್ನಾ॥|
      count |೯೪೬|
        block |ಕೇನ ತೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೯೪೮|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೯೪೯|
        block |ಯಂ ದದಾತಿ ನ ತಂ ಹೋತಿ।|
        block |ಯಞ್ಚೇವ ದಜ್ಜಾ ತಞ್ಚೇವ ಸೇಯ್ಯೋ।|
        block |ಸೂಚಿ ದಿನ್ನಾ ಸೂಚಿಮೇವ ಸೇಯ್ಯೋ॥|
      count |೯೫೦|
        block |ತೇನ ಮೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಪಠಮಸೂಚಿವಿಮಾನಂ ಅಟ್ಠಮಂ।|
    block |೯॥ ದುತಿಯಸೂಚಿವಿಮಾನವತ್ಥು|
      count |೯೫೨|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೯೫೩|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ದಿಬ್ಬಾ ರಸಾ ಕಾಮಗುಣೇತ್ಥ ಪಞ್ಚ। ನಾರಿಯೋ ಚ ನಚ್ಚನ್ತಿ ಸುವಣ್ಣಛನ್ನಾ॥|
      count |೯೫೪|
        block |ಕೇನ ತೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೯೫೬|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೯೫೭|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ।ಪುರಿಮಜಾತಿಯಾ ಮನುಸ್ಸಲೋಕೇ॥|
      count |೯೫೮|
        block |ಅದ್ದಸಂ ವಿರಜಂ ಭಿಕ್ಖುಂ। ವಿಪ್ಪಸನ್ನಮನಾವಿಲಂ।|
        block |ತಸ್ಸ ಅದಾಸಹಂ ಸೂಚಿಂ। ಪಸನ್ನೋ ಸೇಹಿ ಪಾಣಿಭಿ॥|
      count |೯೫೯|
        block |ತೇನ ಮೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ದುತಿಯಸೂಚಿವಿಮಾನಂ ನವಮಂ।|
    block |೧೦॥ ಪಠಮನಾಗವಿಮಾನವತ್ಥು|
      count |೯೬೧|
        block |ಸುಸುಕ್ಕಖನ್ಧಂ ಅಭಿರುಯ್ಹ ನಾಗಂ। ಅಕಾಚಿನಂ ದನ್ತಿಂ ಬಲಿಂ ಮಹಾಜವಂ।|
        block |ಅಭಿರುಯ್ಹ ಗಜವರಂ ಸುಕಪ್ಪಿತಂ। ಇಧಾಗಮಾ ವೇಹಾಯಸಂ ಅನ್ತಲಿಕ್ಖೇ॥|
      count |೯೬೨|
        block |ನಾಗಸ್ಸ ದನ್ತೇಸು ದುವೇಸು ನಿಮ್ಮಿತಾ। ಅಚ್ಛೋದಕಾ ಪದುಮಿನಿಯೋ ಸುಫುಲ್ಲಾ।|
        block |ಪದುಮೇಸು ಚ ತುರಿಯಗಣಾ ಪವಜ್ಜರೇ। ಇಮಾ ಚ ನಚ್ಚನ್ತಿ ಮನೋಹರಾಯೋ॥|
      count |೯೬೩|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೯೬೪|
        block |ಸೋ ದೇವಪುತ್ತೋ ಅತ್ತಮನೋ। ಮೋಗ್ಗಲ್ಲಾನೇನ ಪುಚ್ಛಿತೋ।|
        block |ಪಞ್ಹಂ ಪುಟ್ಠೋ ವಿಯಾಕಾಸಿ। ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೯೬೫|
        block |ಅಟ್ಠೇವ ಮುತ್ತಪುಪ್ಫಾನಿ। ಕಸ್ಸಪಸ್ಸ ಮಹೇಸಿನೋ।|
        block |ಥೂಪಸ್ಮಿಂ ಅಭಿರೋಪೇಸಿಂ। ಪಸನ್ನೋ ಸೇಹಿ ಪಾಣಿಭಿ॥|
      count |೯೬೬|
        block |ತೇನ ಮೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಪಠಮನಾಗವಿಮಾನಂ ದಸಮಂ।|
    block |೧೧॥ ದುತಿಯನಾಗವಿಮಾನವತ್ಥು|
      count |೯೬೮|
        block |ಮಹನ್ತಂ ನಾಗಂ ಅಭಿರುಯ್ಹ। ಸಬ್ಬಸೇತಂ ಗಜುತ್ತಮಂ।|
        block |ವನಾ ವನಂ ಅನುಪರಿಯಾಸಿ। ನಾರೀಗಣಪುರಕ್ಖತೋ।|
        block |ಓಭಾಸೇನ್ತೋ ದಿಸಾ ಸಬ್ಬಾ। ಓಸಧೀ ವಿಯ ತಾರಕಾ॥|
      count |೯೬೯|
        block |ಕೇನ ತೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೯೭೧|
        block |ಸೋ ದೇವಪುತ್ತೋ ಅತ್ತಮನೋ। ವಙ್ಗೀಸೇನೇವ ಪುಚ್ಛಿತೋ।|
        block |ಪಞ್ಹಂ ಪುಟ್ಠೋ ವಿಯಾಕಾಸಿ। ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೯೭೨|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ಉಪಾಸಕೋ ಚಕ್ಖುಮತೋ ಅಹೋಸಿಂ।|
        block |ಪಾಣಾತಿಪಾತಾ ವಿರತೋ ಅಹೋಸಿಂ। ಲೋಕೇ ಅದಿನ್ನಂ ಪರಿವಜ್ಜಯಿಸ್ಸಂ॥|
      count |೯೭೩|
        block |ಅಮಜ್ಜಪೋ ನೋ ಚ ಮುಸಾ ಅಭಾಣಿಂ। ಸಕೇನ ದಾರೇನ ಚ ತುಟ್ಠೋ ಅಹೋಸಿಂ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತೋ। ಸಕ್ಕಚ್ಚ ದಾನಂ ವಿಪುಲಂ ಅದಾಸಿಂ॥|
      count |೯೭೪|
        block |ತೇನ ಮೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ದುತಿಯನಾಗವಿಮಾನಂ ಏಕಾದಸಮಂ।|
    block |೧೨॥ ತತಿಯನಾಗವಿಮಾನವತ್ಥು|
      count |೯೭೬|
        block |ಕೋ ನು ದಿಬ್ಬೇನ ಯಾನೇನ। ಸಬ್ಬಸೇತೇನ ಹತ್ಥಿನಾ।|
        block |ತುರಿಯತಾಳಿತನಿಗ್ಘೋಸೋ। ಅನ್ತಲಿಕ್ಖೇ ಮಹೀಯತಿ॥|
      count |೯೭೭|
        block |ದೇವತಾ ನುಸಿ ಗನ್ಧಬ್ಬೋ। ಅದು ಸಕ್ಕೋ ಪುರಿನ್ದದೋ।|
        block |ಅಜಾನನ್ತಾ ತಂ ಪುಚ್ಛಾಮ। ಕಥಂ ಜಾನೇಮು ತಂ ಮಯನ್ತಿ॥|
      count |೯೭೮|
        block |ನಮ್ಹಿ ದೇವೋ ನ ಗನ್ಧಬ್ಬೋ। ನಾಪಿ ಸಕ್ಕೋ ಪುರಿನ್ದದೋ।|
        block |ಸುಧಮ್ಮಾ ನಾಮ ಯೇ ದೇವಾ। ತೇಸಂ ಅಞ್ಞತರೋ ಅಹನ್ತಿ॥|
      count |೯೭೯|
        block |ಪುಚ್ಛಾಮ ದೇವಂ ಸುಧಮ್ಮಂ। ಪುಥುಂ ಕತ್ವಾನ ಅಞ್ಜಲಿಂ।|
        block |ಕಿಂ ಕತ್ವಾ ಮಾನುಸೇ ಕಮ್ಮಂ। ಸುಧಮ್ಮಂ ಉಪಪಜ್ಜತೀತಿ॥|
      count |೯೮೦|
        block |ಉಚ್ಛಾಗಾರಂ ತಿಣಾಗಾರಂ। ವತ್ಥಾಗಾರಞ್ಚ ಯೋ ದದೇ।|
        block |ತಿಣ್ಣಂ ಅಞ್ಞತರಂ ದತ್ವಾ। ಸುಧಮ್ಮಂ ಉಪಪಜ್ಜತೀತಿ॥|
      stand |ತತಿಯನಾಗವಿಮಾನಂ ದ್ವಾದಸಮಂ।|
    block |೧೩॥ ಚೂಳರಥವಿಮಾನವತ್ಥು|
      count |೯೮೧|
        block |ದಳ್ಹಧಮ್ಮಾ ನಿಸಾರಸ್ಸ। ಧನುಂ ಓಲುಬ್ಭ ತಿಟ್ಠಸಿ।|
        block |ಖತ್ತಿಯೋ ನುಸಿ ರಾಜಞ್ಞೋ। ಅದು ಲುದ್ದೋ ವನೇಚರೋತಿ॥|
      count |೯೮೨|
        block |ಅಸ್ಸಕಾಧಿಪತಿಸ್ಸಾಹಂ। ಭನ್ತೇ ಪುತ್ತೋ ವನೇಚರೋ।|
        block |ನಾಮಂ ಮೇ ಭಿಕ್ಖು ತೇ ಬ್ರೂಮಿ। ಸುಜಾತೋ ಇತಿ ಮಂ ವಿದೂ॥|
      count |೯೮೩|
        block |ಮಿಗೇ ಗವೇಸಮಾನೋಹಂ। ಓಗಾಹನ್ತೋ ಬ್ರಹಾವನಂ।|
        block |ಮಿಗಂ ತಞ್ಚೇವ ನಾದ್ದಕ್ಖಿಂ। ತಞ್ಚ ದಿಸ್ವಾ ಠಿತೋ ಅಹನ್ತಿ॥|
      count |೯೮೪|
        block |ಸ್ವಾಗತಂ ತೇ ಮಹಾಪುಞ್ಞ। ಅಥೋ ತೇ ಅದುರಾಗತಂ।|
        block |ಏತ್ತೋ ಉದಕಮಾದಾಯ। ಪಾದೇ ಪಕ್ಖಾಲಯಸ್ಸು ತೇ॥|
      count |೯೮೫|
        block |ಇದಮ್ಪಿ ಪಾನೀಯಂ ಸೀತಂ। ಆಭತಂ ಗಿರಿಗಬ್ಭರಾ।|
        block |ರಾಜಪುತ್ತ ತತೋ ಪಿತ್ವಾ। ಸನ್ಥತಸ್ಮಿಂ ಉಪಾವಿಸಾತಿ॥|
      count |೯೮೬|
        block |ಕಲ್ಯಾಣೀ ವತ ತೇ ವಾಚಾ। ಸವನೀಯಾ ಮಹಾಮುನಿ।|
        block |ನೇಲಾ ಅತ್ಥವತೀ ವಗ್ಗು। ಮನ್ತ್ವಾ ಅತ್ಥಞ್ಚ ಭಾಸಸಿ॥|
      count |೯೮೭|
        block |ಕಾ ತೇ ರತಿ ವನೇ ವಿಹರತೋ। ಇಸಿನಿಸಭ ವದೇಹಿ ಪುಟ್ಠೋ।|
        block |ತವ ವಚನಪಥಂ ನಿಸಾಮಯಿತ್ವಾ। ಅತ್ಥಧಮ್ಮಪದಂ ಸಮಾಚರೇಮಸೇತಿ॥|
      count |೯೮೮|
        block |ಅಹಿಂಸಾ ಸಬ್ಬಪಾಣೀನಂ। ಕುಮಾರಮ್ಹಾಕ ರುಚ್ಚತಿ।|
        block |ಥೇಯ್ಯಾ ಚ ಅತಿಚಾರಾ ಚ। ಮಜ್ಜಪಾನಾ ಚ ಆರತಿ॥|
      count |೯೮೯|
        block |ಆರತಿ ಸಮಚರಿಯಾ ಚ। ಬಾಹುಸಚ್ಚಂ ಕತಞ್ಞುತಾ।|
        block |ದಿಟ್ಠೇವ ಧಮ್ಮೇ ಪಾಸಂಸಾ। ಧಮ್ಮಾ ಏತೇ ಪಸಂಸಿಯಾತಿ॥|
      count |೯೯೦|
        block |ಸನ್ತಿಕೇ ಮರಣಂ ತುಯ್ಹಂ। ಓರಂ ಮಾಸೇಹಿ ಪಞ್ಚಹಿ।|
        block |ರಾಜಪುತ್ತ ವಿಜಾನಾಹಿ। ಅತ್ತಾನಂ ಪರಿಮೋಚಯಾತಿ॥|
      count |೯೯೧|
        block |ಕತಮಂ ಸ್ವಾಹಂ ಜನಪದಂ ಗನ್ತ್ವಾ। ಕಿಂ ಕಮ್ಮಂ ಕಿಞ್ಚ ಪೋರಿಸಂ।|
        block |ಕಾಯ ವಾ ಪನ ವಿಜ್ಜಾಯ। ಭವೇಯ್ಯಂ ಅಜರಾಮರೋತಿ॥|
      count |೯೯೨|
        block |ನ ವಿಜ್ಜತೇ ಸೋ ಪದೇಸೋ। ಕಮ್ಮಂ ವಿಜ್ಜಾ ಚ ಪೋರಿಸಂ।|
        block |ಯತ್ಥ ಗನ್ತ್ವಾ ಭವೇ ಮಚ್ಚೋ। ರಾಜಪುತ್ತಾಜರಾಮರೋ॥|
      count |೯೯೩|
        block |ಮಹದ್ಧನಾ ಮಹಾಭೋಗಾ। ರಟ್ಠವನ್ತೋಪಿ ಖತ್ತಿಯಾ।|
        block |ಪಹೂತಧನಧಞ್ಞಾಸೇ। ತೇಪಿ ನೋ ಅಜರಾಮರಾ॥|
      count |೯೯೪|
        block |ಯದಿ ತೇ ಸುತಾ ಅನ್ಧಕವೇಣ್ಡುಪುತ್ತಾ। ಸೂರಾ ವೀರಾ ವಿಕ್ಕನ್ತಪ್ಪಹಾರಿನೋ।|
        block |ತೇಪಿ ಆಯುಕ್ಖಯಂ ಪತ್ತಾ। ವಿದ್ಧಸ್ತಾ ಸಸ್ಸತೀಸಮಾ॥|
      count |೯೯೫|
        block |ಖತ್ತಿಯಾ ಬ್ರಾಹ್ಮಣಾ ವೇಸ್ಸಾ। ಸುದ್ದಾ ಚಣ್ಡಾಲಪುಕ್ಕುಸಾ।|
        block |ಏತೇ ಚಞ್ಞೇ ಚ ಜಾತಿಯಾ। ತೇಪಿ ನೋ ಅಜರಾಮರಾ॥|
      count |೯೯೬|
        block |ಯೇ ಮನ್ತಂ ಪರಿವತ್ತೇನ್ತಿ। ಛಳಙ್ಗಂ ಬ್ರಹ್ಮಚಿನ್ತಿತಂ।|
        block |ಏತೇ ಚಞ್ಞೇ ಚ ವಿಜ್ಜಾಯ। ತೇಪಿ ನೋ ಅಜರಾಮರಾ॥|
      count |೯೯೭|
        block |ಇಸಯೋ ಚಾಪಿ ಯೇ ಸನ್ತಾ। ಸಞ್ಞತತ್ತಾ ತಪಸ್ಸಿನೋ।|
        block |ಸರೀರಂ ತೇಪಿ ಕಾಲೇನ। ವಿಜಹನ್ತಿ ತಪಸ್ಸಿನೋ॥|
      count |೯೯೮|
        block |ಭಾವಿತತ್ತಾಪಿ ಅರಹನ್ತೋ। ಕತಕಿಚ್ಚಾ ಅನಾಸವಾ।|
        block |ನಿಕ್ಖಿಪನ್ತಿ ಇಮಂ ದೇಹಂ। ಪುಞ್ಞಪಾಪಪರಿಕ್ಖಯಾತಿ॥|
      count |೯೯೯|
        block |ಸುಭಾಸಿತಾ ಅತ್ಥವತೀ। ಗಾಥಾಯೋ ತೇ ಮಹಾಮುನಿ।|
        block |ನಿಜ್ಝತ್ತೋಮ್ಹಿ ಸುಭಟ್ಠೇನ। ತ್ವಞ್ಚ ಮೇ ಸರಣಂ ಭವಾತಿ॥|
      count |೧೦೦೦|
        block |ಮಾ ಮಂ ತ್ವಂ ಸರಣಂ ಗಚ್ಛ। ತಮೇವ ಸರಣಂ ವಜ।|
        block |ಸಕ್ಯಪುತ್ತಂ ಮಹಾವೀರಂ। ಯಮಹಂ ಸರಣಂ ಗತೋತಿ॥|
      count |೧೦೦೧|
        block |ಕತರಸ್ಮಿಂ ಸೋ ಜನಪದೇ। ಸತ್ಥಾ ತುಮ್ಹಾಕ ಮಾರಿಸ।|
        block |ಅಹಮ್ಪಿ ದಟ್ಠುಂ ಗಚ್ಛಿಸ್ಸಂ। ಜಿನಂ ಅಪ್ಪಟಿಪುಗ್ಗಲನ್ತಿ॥|
      count |೧೦೦೨|
        block |ಪುರತ್ಥಿಮಸ್ಮಿಂ ಜನಪದೇ। ಓಕ್ಕಾಕಕುಲಸಮ್ಭವೋ।|
        block |ತತ್ಥಾಸಿ ಪುರಿಸಾಜಞ್ಞೋ। ಸೋ ಚ ಖೋ ಪರಿನಿಬ್ಬುತೋತಿ॥|
      count |೧೦೦೩|
        block |ಸಚೇ ಹಿ ಬುದ್ಧೋ ತಿಟ್ಠೇಯ್ಯ। ಸತ್ಥಾ ತುಮ್ಹಾಕ ಮಾರಿಸ।|
        block |ಯೋಜನಾನಿ ಸಹಸ್ಸಾನಿ। ಗಚ್ಛೇಯ್ಯಂ ಪಯಿರುಪಾಸಿತುಂ॥|
      count |೧೦೦೪|
        block |ಯತೋ ಚ ಖೋ ಪರಿನಿಬ್ಬುತೋ। ಸತ್ಥಾ ತುಮ್ಹಾಕ ಮಾರಿಸ।|
        block |ನಿಬ್ಬುತಮ್ಪಿ ಮಹಾವೀರಂ। ಗಚ್ಛಾಮಿ ಸರಣಂ ಅಹಂ॥|
      count |೧೦೦೫|
        block |ಉಪೇಮಿ ಸರಣಂ ಬುದ್ಧಂ। ಧಮ್ಮಞ್ಚಾಪಿ ಅನುತ್ತರಂ।|
        block |ಸಙ್ಘಞ್ಚ ನರದೇವಸ್ಸ। ಗಚ್ಛಾಮಿ ಸರಣಂ ಅಹಂ॥|
      count |೧೦೦೬|
        block |ಪಾಣಾತಿಪಾತಾ ವಿರಮಾಮಿ ಖಿಪ್ಪಂ। ಲೋಕೇ ಅದಿನ್ನಂ ಪರಿವಜ್ಜಯಾಮಿ।|
        block |ಅಮಜ್ಜಪೋ ನೋ ಚ ಮುಸಾ ಭಣಾಮಿ। ಸಕೇನ ದಾರೇನ ಚ ಹೋಮಿ ತುಟ್ಠೋತಿ॥|
      count |೧೦೦೭|
        block |ಸಹಸ್ಸರಂಸೀವ ಯಥಾ ಮಹಪ್ಪಭೋ। ದಿಸಂ ಯಥಾ ಭಾತಿ ನಭೇ ಅನುಕ್ಕಮಂ।|
        block |ತಥಾಪಕಾರೋ ತವಾಯಂ ಮಹಾರಥೋ। ಸಮನ್ತತೋ ಯೋಜನಸತ್ತಮಾಯತೋ॥|
      count |೧೦೦೮|
        block |ಸುವಣ್ಣಪಟ್ಟೇಹಿ ಸಮನ್ತಮೋತ್ಥಟೋ। ಉರಸ್ಸ ಮುತ್ತಾಹಿ ಮಣೀಹಿ ಚಿತ್ತಿತೋ।|
        block |ಲೇಖಾ ಸುವಣ್ಣಸ್ಸ ಚ ರೂಪಿಯಸ್ಸ ಚ। ಸೋಭೇನ್ತಿ ವೇಳುರಿಯಮಯಾ ಸುನಿಮ್ಮಿತಾ॥|
      count |೧೦೦೯|
        block |ಸೀಸಞ್ಚಿದಂ ವೇಳುರಿಯಸ್ಸ ನಿಮ್ಮಿತಂ। ಯುಗಞ್ಚಿದಂ ಲೋಹಿತಕಾಯ ಚಿತ್ತಿತಂ।|
        block |ಯುತ್ತಾ ಸುವಣ್ಣಸ್ಸ ಚ ರೂಪಿಯಸ್ಸ ಚ। ಸೋಭನ್ತಿ ಅಸ್ಸಾ ಚ ಇಮೇ ಮನೋಜವಾ॥|
      count |೧೦೧೦|
        block |ಸೋ ತಿಟ್ಠಸಿ ಹೇಮರಥೇ ಅಧಿಟ್ಠಿತೋ। ದೇವಾನಮಿನ್ದೋವ ಸಹಸ್ಸವಾಹನೋ।|
        block |ಪುಚ್ಛಾಮಿ ತಾಹಂ ಯಸವನ್ತ ಕೋವಿದಂ। ಕಥಂ ತಯಾ ಲದ್ಧೋ ಅಯಂ ಉಳಾರೋತಿ॥|
      count |೧೦೧೧|
        block |ಸುಜಾತೋ ನಾಮಹಂ ಭನ್ತೇ। ರಾಜಪುತ್ತೋ ಪುರೇ ಅಹುಂ।|
        block |ತ್ವಞ್ಚ ಮಂ ಅನುಕಮ್ಪಾಯ। ಸಞ್ಞಮಸ್ಮಿಂ ನಿವೇಸಯಿ॥|
      count |೧೦೧೨|
        block |ಖೀಣಾಯುಕಞ್ಚ ಮಂ ಞತ್ವಾ। ಸರೀರಂ ಪಾದಾಸಿ ಸತ್ಥುನೋ।|
        block |ಇಮಂ ಸುಜಾತ ಪೂಜೇಹಿ। ತಂ ತೇ ಅತ್ಥಾಯ ಹೇಹಿತಿ॥|
      count |೧೦೧೩|
        block |ತಾಹಂ ಗನ್ಧೇಹಿ ಮಾಲೇಹಿ। ಪೂಜಯಿತ್ವಾ ಸಮುಯ್ಯುತೋ।|
        block |ಪಹಾಯ ಮಾನುಸಂ ದೇಹಂ। ಉಪಪನ್ನೋಮ್ಹಿ ನನ್ದನಂ॥|
      count |೧೦೧೪|
        block |ನನ್ದನೇ ಚ ವನೇ ರಮ್ಮೇ। ನಾನಾದಿಜಗಣಾಯುತೇ।|
        block |ರಮಾಮಿ ನಚ್ಚಗೀತೇಹಿ। ಅಚ್ಛರಾಹಿ ಪುರಕ್ಖತೋತಿ॥|
      stand |ಚೂಳರಥವಿಮಾನಂ ತೇರಸಮಂ।|
    block |೧೪॥ ಮಹಾರಥವಿಮಾನವತ್ಥು|
      count |೧೦೧೫|
        block |ಸಹಸ್ಸಯುತ್ತಂ ಹಯವಾಹನಂ ಸುಭಂ। ಆರುಯ್ಹಿಮಂ ಸನ್ದನಂ ನೇಕಚಿತ್ತಂ।|
        block |ಉಯ್ಯಾನಭೂಮಿಂ ಅಭಿತೋ ಅನುಕ್ಕಮಂ। ಪುರಿನ್ದದೋ ಭೂತಪತೀವ ವಾಸವೋ॥|
      count |೧೦೧೬|
        block |ಸೋವಣ್ಣಮಯಾ ತೇ ರಥಕುಬ್ಬರಾ ಉಭೋ। ಫಲೇಹಿ ಅಂಸೇಹಿ ಅತೀವ ಸಙ್ಗತಾ।|
        block |ಸುಜಾತಗುಮ್ಬಾ ನರವೀರನಿಟ್ಠಿತಾ। ವಿರೋಚತೀ ಪನ್ನರಸೇವ ಚನ್ದೋ॥|
      count |೧೦೧೭|
        block |ಸುವಣ್ಣಜಾಲಾವತತೋ ರಥೋ ಅಯಂ। ಬಹೂಹಿ ನಾನಾರತನೇಹಿ ಚಿತ್ತಿತೋ।|
        block |ಸುನನ್ದಿಘೋಸೋ ಚ ಸುಭಸ್ಸರೋ ಚ। ವಿರೋಚತೀ ಚಾಮರಹತ್ಥಬಾಹುಭಿ॥|
      count |೧೦೧೮|
        block |ಇಮಾ ಚ ನಾಭ್ಯೋ ಮನಸಾಭಿನಿಮ್ಮಿತಾ। ರಥಸ್ಸ ಪಾದನ್ತರಮಜ್ಝಭೂಸಿತಾ।|
        block |ಇಮಾ ಚ ನಾಭ್ಯೋ ಸತರಾಜಿಚಿತ್ತಿತಾ। ಸತೇರತಾ ವಿಜ್ಜುರಿವಪ್ಪಭಾಸರೇ॥|
      count |೧೦೧೯|
        block |ಅನೇಕಚಿತ್ತಾವತತೋ ರಥೋ ಅಯಂ। ಪುಥೂ ಚ ನೇಮೀ ಚ ಸಹಸ್ಸರಂಸಿಕೋ।|
        block |ತೇಸಂ ಸರೋ ಸುಯ್ಯತಿ ವಗ್ಗುರೂಪೋ। ಪಞ್ಚಙ್ಗಿಕಂ ತುರಿಯಮಿವಪ್ಪವಾದಿತಂ॥|
      count |೧೦೨೦|
        block |ಸಿರಸ್ಮಿಂ ಚಿತ್ತಂ ಮಣಿಚನ್ದಕಪ್ಪಿತಂ। ಸದಾ ವಿಸುದ್ಧಂ ರುಚಿರಂ ಪಭಸ್ಸರಂ।|
        block |ಸುವಣ್ಣರಾಜೀಹಿ ಅತೀವ ಸಙ್ಗತಂ। ವೇಳುರಿಯರಾಜೀವ ಅತೀವ ಸೋಭತಿ॥|
      count |೧೦೨೧|
        block |ಇಮೇ ಚ ವಾಳೀ ಮಣಿಚನ್ದಕಪ್ಪಿತಾ। ಆರೋಹಕಮ್ಬೂ ಸುಜವಾ ಬ್ರಹೂಪಮಾ॥|
        block |ಬ್ರಹಾ ಮಹನ್ತಾ ಬಲಿನೋ ಮಹಾಜವಾ। ಮನೋ ತವಞ್ಞಾಯ ತಥೇವ ಸಿಂಸರೇ॥|
      count |೧೦೨೨|
        block |ಇಮೇ ಚ ಸಬ್ಬೇ ಸಹಿತಾ ಚತುಕ್ಕಮಾ। ಮನೋ ತವಞ್ಞಾಯ ತಥೇವ ಸಿಂಸರೇ।|
        block |ಸಮಂ ವಹನ್ತಾ ಮುದುಕಾ ಅನುದ್ಧತಾ। ಆಮೋದಮಾನಾ ತುರಗಾನ ಮುತ್ತಮಾ॥|
      count |೧೦೨೩|
        block |ಧುನನ್ತಿ ವಗ್ಗನ್ತಿ ಪತನ್ತಿ ಚಮ್ಬರೇ। ಅಬ್ಭುದ್ಧುನನ್ತಾ ಸುಕತೇ ಪಿಳನ್ಧನೇ।|
        block |ತೇಸಂ ಸರೋ ಸುಯ್ಯತಿ ವಗ್ಗುರೂಪೋ। ಪಞ್ಚಙ್ಗಿಕಂ ತುರಿಯಮಿವಪ್ಪವಾದಿತಂ॥|
      count |೧೦೨೪|
        block |ರಥಸ್ಸ ಘೋಸೋ ಅಪಿಳನ್ಧನಾನ ಚ। ಖುರಸ್ಸ ನಾದೋ ಅಭಿಹಿಂಸನಾಯ ಚ।|
        block |ಘೋಸೋ ಸುವಗ್ಗೂ ಸಮಿತಸ್ಸ ಸುಯ್ಯತಿ। ಗನ್ಧಬ್ಬತೂರಿಯಾನಿ ವಿಚಿತ್ರಸಂವನೇ॥|
      count |೧೦೨೫|
        block |ರಥೇ ಠಿತಾ ತಾ ಮಿಗಮನ್ದಲೋಚನಾ। ಆಳಾರಪಮ್ಹಾ ಹಸಿತಾ ಪಿಯಂವದಾ।|
        block |ವೇಳುರಿಯಜಾಲಾವತತಾ ತನುಚ್ಛವಾ। ಸದೇವ ಗನ್ಧಬ್ಬಸೂರಗ್ಗಪೂಜಿತಾ॥|
      count |೧೦೨೬|
        block |ತಾ ರತ್ತರತ್ತಮ್ಬರಪೀತವಾಸಸಾ। ವಿಸಾಲನೇತ್ತಾ ಅಭಿರತ್ತಲೋಚನಾ।|
        block |ಕುಲೇ ಸುಜಾತಾ ಸುತನೂ ಸುಚಿಮ್ಹಿತಾ। ರಥೇ ಠಿತಾ ಪಞ್ಜಲಿಕಾ ಉಪಟ್ಠಿತಾ॥|
      count |೧೦೨೭|
        block |ತಾ ಕಮ್ಬುಕೇಯೂರಧರಾ ಸುವಾಸಸಾ। ಸುಮಜ್ಝಿಮಾ ಊರುಥನೂಪಪನ್ನಾ।|
        block |ವಟ್ಟಙ್ಗುಲಿಯೋ ಸುಮುಖಾ ಸುದಸ್ಸನಾ। ರಥೇ ಠಿತಾ ಪಞ್ಜಲಿಕಾ ಉಪಟ್ಠಿತಾ॥|
      count |೧೦೨೮|
        block |ಅಞ್ಞಾ ಸುವೇಣೀ ಸುಸು ಮಿಸ್ಸಕೇಸಿಯೋ। ಸಮಂ ವಿಭತ್ತಾಹಿ ಪಭಸ್ಸರಾಹಿ ಚ।|
        block |ಅನುಬ್ಬತಾ ತಾ ತವ ಮಾನಸೇ ರತಾ। ರಥೇ ಠಿತಾ ಪಞ್ಜಲಿಕಾ ಉಪಟ್ಠಿತಾ॥|
      count |೧೦೨೯|
        block |ಆವೇಳಿನಿಯೋ ಪದುಮುಪ್ಪಲಚ್ಛದಾ। ಅಲಙ್ಕತಾ ಚನ್ದನಸಾರವಾಸಿತಾ।|
        block |ಅನುಬ್ಬತಾ ತಾ ತವ ಮಾನಸೇ ರತಾ। ರಥೇ ಠಿತಾ ಪಞ್ಜಲಿಕಾ ಉಪಟ್ಠಿತಾ॥|
      count |೧೦೩೦|
        block |ತಾ ಮಾಲಿನಿಯೋ ಪದುಮುಪ್ಪಲಚ್ಛದಾ। ಅಲಙ್ಕತಾ ಚನ್ದನಸಾರವಾಸಿತಾ।|
        block |ಅನುಬ್ಬತಾ ತಾ ತವ ಮಾನಸೇ ರತಾ। ರಥೇ ಠಿತಾ ಪಞ್ಜಲಿಕಾ ಉಪಟ್ಠಿತಾ॥|
      count |೧೦೩೧|
        block |ಕಣ್ಠೇಸು ತೇ ಯಾನಿ ಪಿಳನ್ಧನಾನಿ। ಹತ್ಥೇಸು ಪಾದೇಸು ತಥೇವ ಸೀಸೇ।|
        block |ಓಭಾಸಯನ್ತೀ ದಸ ಸಬ್ಬಸೋ ದಿಸಾ। ಅಬ್ಭುದ್ದಯಂ ಸಾರದಿಕೋವ ಭಾಣುಮಾ॥|
      count |೧೦೩೨|
        block |ವಾತಸ್ಸ ವೇಗೇನ ಚ ಸಮ್ಪಕಮ್ಪಿತಾ। ಭುಜೇಸು ಮಾಲಾ ಅಪಿಳನ್ಧನಾನಿ ಚ।|
        block |ಮುಞ್ಚನ್ತಿ ಘೋಸಂ ರೂಚಿರಂ ಸುಚಿಂ ಸುಭಂ। ಸಬ್ಬೇಹಿ ವಿಞ್ಞೂಹಿ ಸುತಬ್ಬರೂಪಂ॥|
      count |೧೦೩೩|
        block |ಉಯ್ಯಾನಭೂಮ್ಯಾ ಚ ದುವದ್ಧತೋ ಠಿತಾ। ರಥಾ ಚ ನಾಗಾ ತೂರಿಯಾನಿ ಚ ಸರೋ।|
        block |ತಮೇವ ದೇವಿನ್ದ ಪಮೋದಯನ್ತಿ। ವೀಣಾ ಯಥಾ ಪೋಕ್ಖರಪತ್ತಬಾಹುಭಿ॥|
      count |೧೦೩೪|
        block |ಇಮಾಸು ವೀಣಾಸು ಬಹೂಸು ವಗ್ಗೂಸು। ಮನುಞ್ಞರೂಪಾಸು ಹದಯೇರಿತಂ ಪೀತಿಂ।|
        block |ಪವಜ್ಜಮಾನಾಸು ಅತೀವ ಅಚ್ಛರಾ। ಭಮನ್ತಿ ಕಞ್ಞಾ ಪದುಮೇಸು ಸಿಕ್ಖಿತಾ॥|
      count |೧೦೩೫|
        block |ಯದಾ ಚ ಗೀತಾನಿ ಚ ವಾದಿತಾನಿ ಚ। ನಚ್ಚಾನಿ ಚಿಮಾನಿ ಸಮೇನ್ತಿ ಏಕತೋ।|
        block |ಅಥೇತ್ಥ ನಚ್ಚನ್ತಿ ಅಥೇತ್ಥ ಅಚ್ಛರಾ। ಓಭಾಸಯನ್ತೀ ಉಭತೋ ವರಿತ್ಥಿಯೋ॥|
      count |೧೦೩೬|
        block |ಸೋ ಮೋದಸಿ ತುರಿಯಗಣಪ್ಪಬೋಧನೋ। ಮಹೀಯಮಾನೋ ವಜಿರಾವುಧೋರಿವ।|
        block |ಇಮಾಸು ವೀಣಾಸು ಬಹೂಸು ವಗ್ಗೂಸು। ಮನುಞ್ಞರೂಪಾಸು ಹದಯೇರಿತಂ ಪೀತಿಂ॥|
      count |೧೦೩೭|
        block |ಕಿಂ ತ್ವಂ ಪುರೇ ಕಮ್ಮಮಕಾಸಿ ಅತ್ತನಾ। ಮನುಸ್ಸಭೂತೋ ಪುರಿಮಾಯ ಜಾತಿಯಾ।|
        block |ಉಪೋಸಥಂ ಕಂ ವಾ ತುವಂ ಉಪಾವಸಿ। ಕಂ ಧಮ್ಮಚರಿಯಂ ವತಮಾಭಿರೋಚಯಿ॥|
      count |೧೦೩೮|
        block |ನಯೀದಮಪ್ಪಸ್ಸ ಕತಸ್ಸ ಕಮ್ಮುನೋ। ಪುಬ್ಬೇ ಸುಚಿಣ್ಣಸ್ಸ ಉಪೋಸಥಸ್ಸ ವಾ।|
        block |ಇದ್ಧಾನುಭಾವೋ ವಿಪುಲೋ ಅಯಂ ತವ। ಯಂ ದೇವಸಙ್ಘಂ ಅಭಿರೋಚಸೇ ಭುಸಂ॥|
      count |೧೦೩೯|
        block |ದಾನಸ್ಸ ತೇ ಇದಂ ಫಲಂ। ಅಥೋ ಸೀಲಸ್ಸ ವಾ ಪನ।|
        block |ಅಥೋ ಅಞ್ಜಲಿಕಮ್ಮಸ್ಸ। ತಂ ಮೇ ಅಕ್ಖಾಹಿ ಪುಚ್ಛಿತೋತಿ॥|
      count |೧೦೪೦|
        block |ಸೋ ದೇವಪುತ್ತೋ ಅತ್ತಮನೋ। ಮೋಗ್ಗಲ್ಲಾನೇನ ಪುಚ್ಛಿತೋ।|
        block |ಪಞ್ಹಂ ಪುಟ್ಠೋ ವಿಯಾಕಾಸಿ। ಯಸ್ಸ ಕಮ್ಮಸ್ಸಿದಂ ಫಲನ್ತಿ॥|
      count |೧೦೪೧|
        block |ಜಿತಿನ್ದ್ರಿಯಂ ಬುದ್ಧಮನೋಮನಿಕ್ಕಮಂ। ನರುತ್ತಮಂ ಕಸ್ಸಪಮಗ್ಗಪುಗ್ಗಲಂ।|
        block |ಅವಾಪುರನ್ತಂ ಅಮತಸ್ಸ ದ್ವಾರಂ। ದೇವಾತಿದೇವಂ ಸತಪುಞ್ಞಲಕ್ಖಣಂ॥|
      count |೧೦೪೨|
        block |ತಮದ್ದಸಂ ಕುಞ್ಜರಮೋಘತಿಣ್ಣಂ। ಸುವಣ್ಣಸಿಙ್ಗೀನದಬಿಮ್ಬಸಾದಿಸಂ।|
        block |ದಿಸ್ವಾನ ತಂ ಖಿಪ್ಪಮಹುಂ ಸುಚೀಮನೋ। ತಮೇವ ದಿಸ್ವಾನ ಸುಭಾಸಿತದ್ಧಜಂ॥|
      count |೧೦೪೩|
        block |ತಮನ್ನಪಾನಂ ಅಥವಾಪಿ ಚೀವರಂ। ಸುಚಿಂ ಪಣೀತಂ ರಸಸಾ ಉಪೇತಂ।|
        block |ಪುಪ್ಫಾಭಿಕ್ಕಿಣಮ್ಹಿ ಸಕೇ ನಿವೇಸನೇ। ಪತಿಟ್ಠಪೇಸಿಂ ಸ ಅಸಙ್ಗಮಾನಸೋ॥|
      count |೧೦೪೪|
        block |ತಮನ್ನಪಾನೇನ ಚ ಚೀವರೇನ ಚ। ಖಜ್ಜೇನ ಭೋಜ್ಜೇನ ಚ ಸಾಯನೇನ ಚ।|
        block |ಸನ್ತಪ್ಪಯಿತ್ವಾ ದ್ವಿಪದಾನಮುತ್ತಮಂ। ಸೋ ಸಗ್ಗಸೋ ದೇವಪುರೇ ರಮಾಮಹಂ॥|
      count |೧೦೪೫|
        block ||
        block |ಪಹಾಯಹಂ ಮಾನುಸಕಂ ಸಮುಸ್ಸಯಂ। ಇನ್ದೂಪಮೋ ದೇವಪುರೇ ರಮಾಮಹಂ॥|
      block |ಏತೇನುಪಾಯೇನ ಇಮಂ ನಿರಗ್ಗಳಂ। ಯಞ್ಞಂ ಯಜಿತ್ವಾ ತಿವಿಧಂ ವಿಸುದ್ಧಂ।|
      count |೧೦೪೬|
        block |ಆಯುಞ್ಚ ವಣ್ಣಞ್ಚ ಸುಖಂ ಬಲಞ್ಚ। ಪಣೀತರೂಪಂ ಅಭಿಕಙ್ಖತಾ ಮುನಿ।|
        block |ಅನ್ನಞ್ಚ ಪಾನಞ್ಚ ಬಹುಂ ಸುಸಙ್ಖತಂ। ಪತಿಟ್ಠಪೇತಬ್ಬಮಸಙ್ಗಮಾನಸೇ॥|
      count |೧೦೪೭|
        block |ನಯಿಮಸ್ಮಿಂ ಲೋಕೇ ಪರಸ್ಮಿಂ ವಾ ಪನ। ಬುದ್ಧೇನ ಸೇಟ್ಠೋ ವ ಸಮೋ ವ ವಿಜ್ಜತಿ।|
        block |ಆಹುನೇಯ್ಯಾನಂ ಪರಮಾಹುತಿಂ ಗತೋ। ಪುಞ್ಞತ್ಥಿಕಾನಂ ವಿಪುಲಪ್ಫಲೇಸಿನನ್ತಿ॥|
        block |ಮಣ್ಡೂಕೋ ರೇವತೀ ಛತ್ತೋ। ಕಕ್ಕಟೋ ದ್ವಾರಪಾಲಕೋ।|
        block |ದ್ವೇ ಕರಣೀಯಾ ದ್ವೇ ಸೂಚಿ। ತಯೋ ನಾಗಾ ಚ ದ್ವೇ ರಥಾ।|
        block |ಪುರಿಸಾನಂ ಪಠಮೋ ವಗ್ಗೋ ಪವುಚ್ಚತೀತಿ॥|
      stand |ಮಹಾರಥವಿಮಾನಂ ಚುದ್ದಸಮಂ।|
      stand |ಮಹಾರಥವಗ್ಗೋ ಪಞ್ಚಮೋ ನಿಟ್ಠಿತೋ।|
      block |ತಸ್ಸುದ್ದಾನಂ|
      stand |ಭಾಣವಾರಂ ತತಿಯಂ ನಿಟ್ಠಿತಂ।|
  block |೬॥ ಪಾಯಾಸಿವಗ್ಗೋ|
    block |೧॥ ಪಠಮಅಗಾರಿಯವಿಮಾನವತ್ಥು|
      count |೧೦೪೮|
        block |ಯಥಾ ವನಂ ಚಿತ್ತಲತಂ ಪಭಾಸತಿ। ಉಯ್ಯಾನಸೇಟ್ಠಂ ತಿದಸಾನಮುತ್ತಮಂ।|
        block |ತಥೂಪಮಂ ತುಯ್ಹಮಿದಂ ವಿಮಾನಂ। ಓಭಾಸಯಂ ತಿಟ್ಠತಿ ಅನ್ತಲಿಕ್ಖೇ॥|
      count |೧೦೪೯|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೦೫೦|
        block |ಸೋ ದೇವಪುತ್ತೋ ಅತ್ತಮನೋ। ಮೋಗ್ಗಲ್ಲಾನೇನ ಪುಚ್ಛಿತೋ।|
        block |ಪಞ್ಹಂ ಪುಟ್ಠೋ ವಿಯಾಕಾಸಿ। ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೦೫೧|
        block |ಅಹಞ್ಚ ಭರಿಯಾ ಚ ಮನುಸ್ಸಲೋಕೇ। ಓಪಾನಭೂತಾ ಘರಮಾವಸಿಮ್ಹ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತಾ। ಸಕ್ಕಚ್ಚ ದಾನಂ ವಿಪುಲಂ ಅದಮ್ಹ॥|
      count |೧೦೫೨|
        block |ತೇನ ಮೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಪಠಮಅಗಾರಿಯವಿಮಾನಂ ಪಠಮಂ।|
    block |೨॥ ದುತಿಯಅಗಾರಿಯವಿಮಾನವತ್ಥು|
      count |೧೦೫೪|
        block |ಯಥಾ ವನಂ ಚಿತ್ತಲತಂ ಪಭಾಸತಿ। ಉಯ್ಯಾನಸೇಟ್ಠಂ ತಿದಸಾನಮುತ್ತಮಂ।|
        block |ತಥೂಪಮಂ ತುಯ್ಹಮಿದಂ ವಿಮಾನಂ। ಓಭಾಸಯಂ ತಿಟ್ಠತಿ ಅನ್ತಲಿಕ್ಖೇ॥|
      count |೧೦೫೫|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೦೫೬|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೦೫೭|
        block |ಅಹಞ್ಚ ಭರಿಯಾ ಚ ಮನುಸ್ಸಲೋಕೇ। ಓಪಾನಭೂತಾ ಘರಮಾವಸಿಮ್ಹ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತಾ। ಸಕ್ಕಚ್ಚ ದಾನಂ ವಿಪುಲಂ ಅದಮ್ಹ॥|
      count |೧೦೫೮|
        block |ತೇನ ಮೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ದುತಿಯಅಗಾರಿಯವಿಮಾನಂ ದುತಿಯಂ।|
    block |೩॥ ಫಲದಾಯಕವಿಮಾನವತ್ಥು|
      count |೧೦೬೦|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ಸೋಳಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೧೦೬೧|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ಅಟ್ಠಟ್ಠಕಾ ಸಿಕ್ಖಿತಾ ಸಾಧುರೂಪಾ। ದಿಬ್ಬಾ ಚ ಕಞ್ಞಾ ತಿದಸಚರಾ ಉಳಾರಾ।|
        block |ನಚ್ಚನ್ತಿ ಗಾಯನ್ತಿ ಪಮೋದಯನ್ತಿ॥|
      count |೧೦೬೨|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೦೬೩|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೦೬೪|
        block |ಫಲದಾಯೀ ಫಲಂ ವಿಪುಲಂ ಲಭತಿ। ದದಮುಜುಗತೇಸು ಪಸನ್ನಮಾನಸೋ।|
        block |ಸೋ ಹಿ ಪಮೋದತಿ ಸಗ್ಗಗತೋ ತಿದಿವೇ। ಅನುಭೋತಿ ಚ ಪುಞ್ಞಫಲಂ ವಿಪುಲಂ॥|
      count |೧೦೬೫|
        block |ತವೇವಾಹಂ ಮಹಾಮುನಿ। ಅದಾಸಿಂ ಚತುರೋ ಫಲೇ॥|
      count |೧೦೬೬|
        block |ತಸ್ಮಾ ಹಿ ಫಲಂ ಅಲಮೇವ ದಾತುಂ। ನಿಚ್ಚಂ ಮನುಸ್ಸೇನ ಸುಖತ್ಥಿಕೇನ।|
        block |ದಿಬ್ಬಾನಿ ವಾ ಪತ್ಥಯತಾ ಸುಖಾನಿ। ಮನುಸ್ಸಸೋಭಗ್ಗತಮಿಚ್ಛತಾ ವಾ॥|
      count |೧೦೬೭|
        block |ತೇನ ಮೇತಾದಿಸೋ ವಣ್ಣೋ…ಪೇ॰…|
        block |ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಫಲದಾಯಕವಿಮಾನಂ ತತಿಯಂ।|
    block |೪॥ ಪಠಮಉಪಸ್ಸಯದಾಯಕವಿಮಾನವತ್ಥು|
      count |೧೦೬೯|
        block |ಚನ್ದೋ ಯಥಾ ವಿಗತವಲಾಹಕೇ ನಭೇ। ಓಭಾಸಯಂ ಗಚ್ಛತಿ ಅನ್ತಲಿಕ್ಖೇ।|
        block |ತಥೂಪಮಂ ತುಯ್ಹಮಿದಂ ವಿಮಾನಂ। ಓಭಾಸಯಂ ತಿಟ್ಠತಿ ಅನ್ತಲಿಕ್ಖೇ॥|
      count |೧೦೭೦|
        block |ದೇವಿದ್ಧಿಪತ್ತೋಸಿ ಮಹಾನುಭಾವಾ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೦೭೧|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೦೭೨|
        block |ಅಹಞ್ಚ ಭರಿಯಾ ಚ ಮನುಸ್ಸಲೋಕೇ। ಉಪಸ್ಸಯಂ ಅರಹತೋ ಅದಮ್ಹ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತಾ। ಸಕ್ಕಚ್ಚ ದಾನಂ ವಿಪುಲಂ ಅದಮ್ಹ॥|
      count |೧೦೭೩|
        block |ತೇನ ಮೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಪಠಮಉಪಸ್ಸಯದಾಯಕವಿಮಾನಂ ಚತುತ್ಥಂ।|
    block |೫॥ ದುತಿಯಉಪಸ್ಸಯದಾಯಕವಿಮಾನವತ್ಥು|
      count |೧೦೭೫|
        block |ಸೂರಿಯೋ ಯಥಾ ವಿಗತವಲಾಹಕೇ ನಭೇ…ಪೇ॰…॥|
        block |ಯಥಾ ಪುರಿಮವಿಮಾನಂ ತಥಾ ವಿತ್ಥಾರೇತಬ್ಬಂ॥|
      count |೧೦೭೯|
        block |ತೇನ ಮೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ದುತಿಯಉಪಸ್ಸಯದಾಯಕವಿಮಾನಂ ಪಞ್ಚಮಂ।|
    block |೬॥ ಭಿಕ್ಖಾದಾಯಕವಿಮಾನವತ್ಥು|
      count |೧೦೮೧|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೧೦೮೨|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೦೮೩|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೦೮೪|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ದಿಸ್ವಾನ ಭಿಕ್ಖುಂ ತಸಿತಂ ಕಿಲನ್ತಂ।|
        block |ಏಕಾಹಂ ಭಿಕ್ಖಂ ಪಟಿಪಾದಯಿಸ್ಸಂ। ಸಮಙ್ಗಿ ಭತ್ತೇನ ತದಾ ಅಕಾಸಿಂ॥|
      count |೧೦೮೫|
        block |ತೇನ ಮೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಭಿಕ್ಖಾದಾಯಕವಿಮಾನಂ ಛಟ್ಠಂ।|
    block |೭॥ ಯವಪಾಲಕವಿಮಾನವತ್ಥು|
      count |೧೦೮೭|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ…ಪೇ॰… ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೦೮೯|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೦೯೦|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ಅಹೋಸಿಂ ಯವಪಾಲಕೋ।|
        block |ಅದ್ದಸಂ ವಿರಜಂ ಭಿಕ್ಖುಂ। ವಿಪ್ಪಸನ್ನಮನಾವಿಲಂ॥|
      count |೧೦೯೧|
        block |ತಸ್ಸ ಅದಾಸಹಂ ಭಾಗಂ। ಪಸನ್ನೋ ಸೇಹಿ ಪಾಣಿಭಿ।|
        block |ಕುಮ್ಮಾಸಪಿಣ್ಡಂ ದತ್ವಾನ। ಮೋದಾಮಿ ನನ್ದನೇ ವನೇ॥|
      count |೧೦೯೨|
        block |ತೇನ ಮೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಯವಪಾಲಕವಿಮಾನಂ ಸತ್ತಮಂ।|
    block |೮॥ ಪಠಮಕುಣ್ಡಲೀವಿಮಾನವತ್ಥು|
      count |೧೦೯೪|
        block |ಅಲಙ್ಕತೋ ಮಲ್ಯಧರೋ ಸುವತ್ಥೋ। ಸುಕುಣ್ಡಲೀ ಕಪ್ಪಿತಕೇಸಮಸ್ಸು।|
        block |ಆಮುತ್ತಹತ್ಥಾಭರಣೋ ಯಸಸ್ಸೀ। ದಿಬ್ಬೇ ವಿಮಾನಮ್ಹಿ ಯಥಾಪಿ ಚನ್ದಿಮಾ॥|
      count |೧೦೯೫|
        block |ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ। ಅಟ್ಠಟ್ಠಕಾ ಸಿಕ್ಖಿತಾ ಸಾಧುರೂಪಾ।|
        block |ದಿಬ್ಬಾ ಚ ಕಞ್ಞಾ ತಿದಸಚರಾ ಉಳಾರಾ। ನಚ್ಚನ್ತಿ ಗಾಯನ್ತಿ ಪಮೋದಯನ್ತಿ॥|
      count |೧೦೯೬|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೦೯೭|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೦೯೮|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ದಿಸ್ವಾನ ಸಮಣೇ ಸೀಲವನ್ತೇ।|
        block |ಸಮ್ಪನ್ನವಿಜ್ಜಾಚರಣೇ ಯಸಸ್ಸೀ। ಬಹುಸ್ಸುತೇ ತಣ್ಹಕ್ಖಯೂಪಪನ್ನೇ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತೋ। ಸಕ್ಕಚ್ಚ ದಾನಂ ವಿಪುಲಂ ಅದಾಸಿಂ॥|
      count |೧೦೯೯|
        block |ತೇನ ಮೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಪಠಮಕುಣ್ಡಲೀವಿಮಾನಂ ಅಟ್ಠಮಂ।|
    block |೯॥ ದುತಿಯಕುಣ್ಡಲೀವಿಮಾನವತ್ಥು|
      count |೧೧೦೧|
        block |ಅಲಙ್ಕತೋ ಮಲ್ಯಧರೋ ಸುವತ್ಥೋ। ಸುಕುಣ್ಡಲೀ ಕಪ್ಪಿತಕೇಸಮಸ್ಸು।|
        block |ಆಮುತ್ತಹತ್ಥಾಭರಣೋ ಯಸಸ್ಸೀ। ದಿಬ್ಬೇ ವಿಮಾನಮ್ಹಿ ಯಥಾಪಿ ಚನ್ದಿಮಾ॥|
      count |೧೧೦೨|
        block |ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ। ಅಟ್ಠಟ್ಠಕಾ ಸಿಕ್ಖಿತಾ ಸಾಧುರೂಪಾ।|
        block |ದಿಬ್ಬಾ ಚ ಕಞ್ಞಾ ತಿದಸಚರಾ ಉಳಾರಾ। ನಚ್ಚನ್ತಿ ಗಾಯನ್ತಿ ಪಮೋದಯನ್ತಿ॥|
      count |೧೧೦೩|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೧೦೪|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೧೦೫|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ದಿಸ್ವಾನ ಸಮಣೇ ಸಾಧುರೂಪೇ।|
        block |ಸಮ್ಪನ್ನವಿಜ್ಜಾಚರಣೇ ಯಸಸ್ಸೀ। ಬಹುಸ್ಸುತೇ ಸೀಲವನ್ತೇ ಪಸನ್ನೇ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತೋ। ಸಕ್ಕಚ್ಚ ದಾನಂ ವಿಪುಲಂ ಅದಾಸಿಂ॥|
      count |೧೧೦೬|
        block |ತೇನ ಮೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ದುತಿಯಕುಣ್ಡಲೀವಿಮಾನಂ ನವಮಂ।|
    block |೧೦॥ ಉತ್ತರ ಪಾಯಾಸಿವಿಮಾನವತ್ಥು|
      count |೧೧೦೮|
        block |ಯಾ ದೇವರಾಜಸ್ಸ ಸಭಾ ಸುಧಮ್ಮಾ। ಯತ್ಥಚ್ಛತಿ ದೇವಸಙ್ಘೋ ಸಮಗ್ಗೋ।|
        block |ತಥೂಪಮಂ ತುಯ್ಹಮಿದಂ ವಿಮಾನಂ। ಓಭಾಸಯಂ ತಿಟ್ಠತಿ ಅನ್ತಲಿಕ್ಖೇ॥|
      count |೧೧೦೯|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೧೧೦|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೧೧೧|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ರಞ್ಞೋ ಪಾಯಾಸಿಸ್ಸ ಅಹೋಸಿಂ ಮಾಣವೋ।|
        block |ಲದ್ಧಾ ಧನಂ ಸಂವಿಭಾಗಂ ಅಕಾಸಿಂ। ಪಿಯಾ ಚ ಮೇ ಸೀಲವನ್ತೋ ಅಹೇಸುಂ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತೋ। ಸಕ್ಕಚ್ಚ ದಾನಂ ವಿಪುಲಂ ಅದಾಸಿಂ॥|
      count |೧೧೧೨|
        block |ತೇನ ಮೇತಾದಿಸೋ ವಣ್ಣೋ…ಪೇ॰ …ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
        block |ದ್ವೇ ಅಗಾರಿನೋ ಫಲದಾಯೀ। ದ್ವೇ ಉಪಸ್ಸಯದಾಯೀ ಭಿಕ್ಖಾಯ ದಾಯೀ।|
        block |ಯವಪಾಲಕೋ ಚೇವ ದ್ವೇ। ಕುಣ್ಡಲಿನೋ ಪಾಯಾಸೀತಿ।|
        block |ಪುರಿಸಾನಂ ದುತಿಯೋ ವಗ್ಗೋ ಪವುಚ್ಚತೀತಿ॥|
      stand |ಉತ್ತರ ಪಾಯಾಸಿವಿಮಾನಂ ದಸಮಂ।|
      block |ಪಾಯಾಸಿವಗ್ಗೋ ಛಟ್ಠೋ ನಿಟ್ಠಿತೋ।|
      block |ತಸ್ಸುದ್ದಾನಂ|
  block |೭॥ ಸುನಿಕ್ಖಿತ್ತವಗ್ಗೋ|
    block |೧॥ ಚಿತ್ತಲತಾವಿಮಾನವತ್ಥು|
      count |೧೧೧೪|
        block |ಯಥಾ ವನಂ ಚಿತ್ತಲತಂ ಪಭಾಸತಿ। ಉಯ್ಯಾನಸೇಟ್ಠಂ ತಿದಸಾನಮುತ್ತಮಂ।|
        block |ತಥೂಪಮಂ ತುಯ್ಹಮಿದಂ ವಿಮಾನಂ। ಓಭಾಸಯಂ ತಿಟ್ಠತಿ ಅನ್ತಲಿಕ್ಖೇ॥|
      count |೧೧೧೫|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೧೧೬|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೧೧೭|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ದಲಿದ್ದೋ ಅತಾಣೋ ಕಪಣೋ ಕಮ್ಮಕರೋ ಅಹೋಸಿಂ।|
        block |ಜಿಣ್ಣೇ ಚ ಮಾತಾಪಿತರೋ ಅಭಾರಿಂ। ಪಿಯಾ ಚ ಮೇ ಸೀಲವನ್ತೋ ಅಹೇಸುಂ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತೋ। ಸಕ್ಕಚ್ಚ ದಾನಂ ವಿಪುಲಂ ಅದಾಸಿ॥|
      count |೧೧೧೮|
        block |ತೇನ ಮೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಚಿತ್ತಲತಾವಿಮಾನಂ ಪಠಮಂ।|
    block |೨॥ ನನ್ದನವಿಮಾನವತ್ಥು|
      count |೧೧೨೦|
        block |ಯಥಾ ವನಂ ನನ್ದನಂ ಪಭಾಸತಿ। ಉಯ್ಯಾನಸೇಟ್ಠಂ ತಿದಸಾನಮುತ್ತಮಂ।|
        block |ತಥೂಪಮಂ ತುಯ್ಹಮಿದಂ ವಿಮಾನಂ। ಓಭಾಸಯಂ ತಿಟ್ಠತಿ ಅನ್ತಲಿಕ್ಖೇ॥|
      count |೧೧೨೧|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೧೨೨|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೧೨೩|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ದಲಿದ್ದೋ ಅತಾಣೋ ಕಪಣೋ ಕಮ್ಮಕರೋ ಅಹೋಸಿಂ।|
        block |ಜಿಣ್ಣೇ ಚ ಮಾತಾಪಿತರೋ ಅಭಾರಿಂ। ಪಿಯಾ ಚ ಮೇ ಸೀಲವನ್ತೋ ಅಹೇಸುಂ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತೋ। ಸಕ್ಕಚ್ಚ ದಾನಂ ವಿಪುಲಂ ಅದಾಸಿಂ॥|
      count |೧೧೨೪|
        block |ತೇನ ಮೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ನನ್ದನವಿಮಾನಂ ದುತಿಯಂ।|
    block |೩॥ ಮಣಿಥೂಣವಿಮಾನವತ್ಥು|
      count |೧೧೨೬|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೧೧೨೭|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ದಿಬ್ಬಾ ರಸಾ ಕಾಮಗುಣೇತ್ಥ ಪಞ್ಚ। ನಾರಿಯೋ ಚ ನಚ್ಚನ್ತಿ ಸುವಣ್ಣಛನ್ನಾ॥|
      count |೧೧೨೮|
        block |ಕೇನ ತೇತಾದಿಸೋ ವಣ್ಣೋ…ಪೇ॰…ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೧೩೦|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰…ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೧೩೧|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ವಿವನೇ ಪಥೇ ಸಙ್ಕಮನಂ ಅಕಾಸಿಂ।|
        block |ಆರಾಮರುಕ್ಖಾನಿ ಚ ರೋಪಯಿಸ್ಸಂ। ಪಿಯಾ ಚ ಮೇ ಸೀಲವನ್ತೋ ಅಹೇಸುಂ।|
        block |ಅನ್ನಞ್ಚ ಪಾನಞ್ಚ ಪಸನ್ನಚಿತ್ತೋ। ಸಕ್ಕಚ್ಚ ದಾನಂ ವಿಪುಲಂ ಅದಾಸಿಂ॥|
      count |೧೧೩೨|
        block |ತೇನ ಮೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
      stand |ಮಣಿಥೂಣವಿಮಾನಂ ತತಿಯಂ।|
    block |೪॥ ಸುವಣ್ಣವಿಮಾನವತ್ಥು|
      count |೧೧೩೪|
        block |ಸೋವಣ್ಣಮಯೇ ಪಬ್ಬತಸ್ಮಿಂ। ವಿಮಾನಂ ಸಬ್ಬತೋಪಭಂ।|
        block |ಹೇಮಜಾಲಪಟಿಚ್ಛನ್ನಂ। ಕಿಙ್ಕಿಣಿ ಜಾಲಕಪ್ಪಿತಂ॥|
      count |೧೧೩೫|
        block |ಅಟ್ಠಂಸಾ ಸುಕತಾ ಥಮ್ಭಾ। ಸಬ್ಬೇ ವೇಳುರಿಯಾಮಯಾ।|
        block |ಏಕಮೇಕಾಯ ಅಂಸಿಯಾ। ರತನಾ ಸತ್ತ ನಿಮ್ಮಿತಾ॥|
      count |೧೧೩೬|
        block |ವೇಳುರಿಯಸುವಣ್ಣಸ್ಸ। ಫಲಿಕಾ ರೂಪಿಯಸ್ಸ ಚ।|
        block |ಮಸಾರಗಲ್ಲಮುತ್ತಾಹಿ। ಲೋಹಿತಙ್ಗಮಣೀಹಿ ಚ॥|
      count |೧೧೩೭|
        block |ಚಿತ್ರಾ ಮನೋರಮಾ ಭೂಮಿ। ನ ತತ್ಥುದ್ಧಂಸತೀ ರಜೋ।|
        block |ಗೋಪಾಣಸೀಗಣಾ ಪೀತಾ। ಕೂಟಂ ಧಾರೇನ್ತಿ ನಿಮ್ಮಿತಾ॥|
      count |೧೧೩೮|
        block |ಸೋಪಾಣಾನಿ ಚ ಚತ್ತಾರಿ। ನಿಮ್ಮಿತಾ ಚತುರೋ ದಿಸಾ।|
        block |ನಾನಾರತನಗಬ್ಭೇಹಿ। ಆದಿಚ್ಚೋವ ವಿರೋಚತಿ॥|
      count |೧೧೩೯|
        block |ವೇದಿಯಾ ಚತಸ್ಸೋ ತತ್ಥ। ವಿಭತ್ತಾ ಭಾಗಸೋ ಮಿತಾ।|
        block |ದದ್ದಲ್ಲಮಾನಾ ಆಭನ್ತಿ। ಸಮನ್ತಾ ಚತುರೋ ದಿಸಾ॥|
      count |೧೧೪೦|
        block |ತಸ್ಮಿಂ ವಿಮಾನೇ ಪವರೇ। ದೇವಪುತ್ತೋ ಮಹಪ್ಪಭೋ।|
        block |ಅತಿರೋಚಸಿ ವಣ್ಣೇನ। ಉದಯನ್ತೋವ ಭಾಣುಮಾ॥|
      count |೧೧೪೧|
        block |ದಾನಸ್ಸ ತೇ ಇದಂ ಫಲಂ। ಅಥೋ ಸೀಲಸ್ಸ ವಾ ಪನ।|
        block |ಅಥೋ ಅಞ್ಜಲಿಕಮ್ಮಸ್ಸ। ತಂ ಮೇ ಅಕ್ಖಾಹಿ ಪುಚ್ಛಿತೋ॥|
      count |೧೧೪೨|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೧೪೩|
        block |ಅಹಂ ಅನ್ಧಕವಿನ್ದಸ್ಮಿಂ। ಬುದ್ಧಸ್ಸಾದಿಚ್ಚಬನ್ಧುನೋ।|
        block |ವಿಹಾರಂ ಸತ್ಥು ಕಾರೇಸಿಂ। ಪಸನ್ನೋ ಸೇಹಿ ಪಾಣಿಭಿ॥|
      count |೧೧೪೪|
        block |ತತ್ಥ ಗನ್ಧಞ್ಚ ಮಾಲಞ್ಚ। ಪಚ್ಚಯಞ್ಚ ವಿಲೇಪನಂ।|
        block |ವಿಹಾರಂ ಸತ್ಥು ಅದಾಸಿಂ। ವಿಪ್ಪಸನ್ನೇನ ಚೇತಸಾ।|
        block |ತೇನ ಮಯ್ಹಂ ಇದಂ ಲದ್ಧಂ। ವಸಂ ವತ್ತೇಮಿ ನನ್ದನೇ॥|
      count |೧೧೪೫|
        block |ನನ್ದನೇ ಚ ವನೇ ರಮ್ಮೇ। ನಾನಾದಿಜಗಣಾಯುತೇ।|
        block |ರಮಾಮಿ ನಚ್ಚಗೀತೇಹಿ। ಅಚ್ಛರಾಹಿ ಪುರಕ್ಖತೋತಿ॥|
      stand |ಸುವಣ್ಣವಿಮಾನಂ ಚತುತ್ಥಂ।|
    block |೫॥ ಅಮ್ಬವಿಮಾನವತ್ಥು|
      count |೧೧೪೬|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೧೧೪೭|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ದಿಬ್ಬಾ ರಸಾ ಕಾಮಗುಣೇತ್ಥ ಪಞ್ಚ। ನಾರಿಯೋ ಚ ನಚ್ಚನ್ತಿ ಸುವಣ್ಣಛನ್ನಾ॥|
      count |೧೧೪೮|
        block |ಕೇನ ತೇತಾದಿಸೋ ವಣ್ಣೋ…ಪೇ॰… ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೧೫೦|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೧೫೧|
        block |ಗಿಮ್ಹಾನಂ ಪಚ್ಛಿಮೇ ಮಾಸೇ। ಪತಪನ್ತೇ ದಿವಙ್ಕರೇ।|
        block |ಪರೇಸಂ ಭತಕೋ ಪೋಸೋ। ಅಮ್ಬಾರಾಮಮಸಿಞ್ಚತಿ॥|
      count |೧೧೫೨|
        block |ಅಥ ತೇನಾಗಮಾ ಭಿಕ್ಖು। ಸಾರಿಪುತ್ತೋತಿ ವಿಸ್ಸುತೋ।|
        block |ಕಿಲನ್ತರೂಪೋ ಕಾಯೇನ। ಅಕಿಲನ್ತೋವ ಚೇತಸಾ॥|
      count |೧೧೫೩|
        block |ತಞ್ಚ ದಿಸ್ವಾನ ಆಯನ್ತಂ। ಅವೋಚಂ ಅಮ್ಬಸಿಞ್ಚಕೋ।|
        block |ಸಾಧು ತಂ ಭನ್ತೇ ನ್ಹಾಪೇಯ್ಯಂ। ಯಂ ಮಮಸ್ಸ ಸುಖಾವಹಂ॥|
      count |೧೧೫೪|
        block |ತಸ್ಸ ಮೇ ಅನುಕಮ್ಪಾಯ। ನಿಕ್ಖಿಪಿ ಪತ್ತಚೀವರಂ।|
        block |ನಿಸೀದಿ ರುಕ್ಖಮೂಲಸ್ಮಿಂ। ಛಾಯಾಯ ಏಕಚೀವರೋ॥|
      count |೧೧೫೫|
        block |ತಞ್ಚ ಅಚ್ಛೇನ ವಾರಿನಾ। ಪಸನ್ನಮಾನಸೋ ನರೋ।|
        block |ನ್ಹಾಪಯೀ ರುಕ್ಖಮೂಲಸ್ಮಿಂ। ಛಾಯಾಯ ಏಕಚೀವರಂ॥|
      count |೧೧೫೬|
        block |ಅಮ್ಬೋ ಚ ಸಿತ್ತೋ ಸಮಣೋ ಚ ನ್ಹಾಪಿತೋ। ಮಯಾ ಚ ಪುಞ್ಞಂ ಪಸುತಂ ಅನಪ್ಪಕಂ।|
        block |ಇತಿ ಸೋ ಪೀತಿಯಾ ಕಾಯಂ। ಸಬ್ಬಂ ಫರತಿ ಅತ್ತನೋ॥|
      count |೧೧೫೭|
        block |ತದೇವ ಏತ್ತಕಂ ಕಮ್ಮಂ। ಅಕಾಸಿಂ ತಾಯ ಜಾತಿಯಾ।|
        block |ಪಹಾಯ ಮಾನುಸಂ ದೇಹಂ। ಉಪಪನ್ನೋಮ್ಹಿ ನನ್ದನಂ॥|
      count |೧೧೫೮|
        block |ನನ್ದನೇ ಚ ವನೇ ರಮ್ಮೇ। ನಾನಾದಿಜಗಣಾಯುತೇ।|
        block |ರಮಾಮಿ ನಚ್ಚಗೀತೇಹಿ। ಅಚ್ಛರಾಹಿ ಪುರಕ್ಖತೋತಿ॥|
      stand |ಅಮ್ಬವಿಮಾನಂ ಪಞ್ಚಮಂ।|
    block |೬॥ ಗೋಪಾಲವಿಮಾನವತ್ಥು|
      count |೧೧೫೯|
        block |ದಿಸ್ವಾನ ದೇವಂ ಪಟಿಪುಚ್ಛಿ ಭಿಕ್ಖು। ಉಚ್ಚೇ ವಿಮಾನಮ್ಹಿ ಚಿರಟ್ಠಿತಿಕೇ।|
        block |ಆಮುತ್ತಹತ್ಥಾಭರಣಂ ಯಸಸ್ಸಿಂ। ದಿಬ್ಬೇ ವಿಮಾನಮ್ಹಿ ಯಥಾಪಿ ಚನ್ದಿಮಾ॥|
      count |೧೧೬೦|
        block |ಅಲಙ್ಕತೋ ಮಲ್ಯಧರೋ ಸುವತ್ಥೋ। ಸುಕುಣ್ಡಲೀ ಕಪ್ಪಿತಕೇಸಮಸ್ಸು।|
        block |ಆಮುತ್ತಹತ್ಥಾಭರಣೋ ಯಸಸ್ಸೀ। ದಿಬ್ಬೇ ವಿಮಾನಮ್ಹಿ ಯಥಾಪಿ ಚನ್ದಿಮಾ॥|
      count |೧೧೬೧|
        block |ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ। ಅಟ್ಠಟ್ಠಕಾ ಸಿಕ್ಖಿತಾ ಸಾಧುರೂಪಾ।|
        block |ದಿಬ್ಬಾ ಚ ಕಞ್ಞಾ ತಿದಸಚರಾ ಉಳಾರಾ। ನಚ್ಚನ್ತಿ ಗಾಯನ್ತಿ ಪಮೋದಯನ್ತಿ॥|
      count |೧೧೬೨|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೧೬೩|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೧೬೪|
        block |ಅಹಂ ಮನುಸ್ಸೇಸು ಮನುಸ್ಸಭೂತೋ। ಸಙ್ಗಮ್ಮ ರಕ್ಖಿಸ್ಸಂ ಪರೇಸಂ ಧೇನುಯೋ।|
        block |ತತೋ ಚ ಆಗಾ ಸಮಣೋ ಮಮನ್ತಿಕೇ ಗಾವೋ ಚ ಮಾಸೇ ಅಗಮಂಸು ಖಾದಿತುಂ॥|
      count |೧೧೬೫|
        block |ದ್ವಯಜ್ಜ ಕಿಚ್ಚಂ ಉಭಯಞ್ಚ ಕಾರಿಯಂ। ಇಚ್ಚೇವಹಂ ಭನ್ತೇ ತದಾ ವಿಚಿನ್ತಯಿಂ।|
        block |ತತೋ ಚ ಸಞ್ಞಂ ಪಟಿಲದ್ಧಯೋನಿಸೋ। ದದಾಮಿ ಭನ್ತೇತಿ ಖಿಪಿಂ ಅನನ್ತಕಂ॥|
      count |೧೧೬೬|
        block |ಸೋ ಮಾಸಖೇತ್ತಂ ತುರಿತೋ ಅವಾಸರಿಂ। ಪುರಾ ಅಯಂ ಭಞ್ಜತಿ ಯಸ್ಸಿದಂ ಧನಂ।|
        block |ತತೋ ಚ ಕಣ್ಹೋ ಉರಗೋ ಮಹಾವಿಸೋ। ಅಡಂಸಿ ಪಾದೇ ತುರಿತಸ್ಸ ಮೇ ಸತೋ॥|
      count |೧೧೬೭|
        block |ಸ್ವಾಹಂ ಅಟ್ಟೋಮ್ಹಿ ದುಕ್ಖೇನ ಪೀಳಿತೋ। ಭಿಕ್ಖು ಚ ತಂ ಸಾಮಂ ಮುಞ್ಚಿತ್ವಾನನ್ತಕಂ।|
        block |ಅಹಾಸಿ ಕುಮ್ಮಾಸಂ ಮಮಾನುಕಮ್ಪಯಾ। ತತೋ ಚುತೋ ಕಾಲಕತೋಮ್ಹಿ ದೇವತಾ॥|
      count |೧೧೬೮|
        block |ತದೇವ ಕಮ್ಮಂ ಕುಸಲಂ ಕತಂ ಮಯಾ। ಸುಖಞ್ಚ ಕಮ್ಮಂ ಅನುಭೋಮಿ ಅತ್ತನಾ।|
        block |ತಯಾ ಹಿ ಭನ್ತೇ ಅನುಕಮ್ಪಿತೋ ಭುಸಂ। ಕತಞ್ಞುತಾಯ ಅಭಿಪಾದಯಾಮಿ ತಂ॥|
      count |೧೧೬೯|
        block |ಸದೇವಕೇ ಲೋಕೇ ಸಮಾರಕೇ ಚ। ಅಞ್ಞೋ ಮುನಿ ನತ್ಥಿ ತಯಾನುಕಮ್ಪಕೋ।|
        block |ತಯಾ ಹಿ ಭನ್ತೇ ಅನುಕಮ್ಪಿತೋ ಭುಸಂ। ಕತಞ್ಞುತಾಯ ಅಭಿವಾದಯಾಮಿ ತಂ॥|
      count |೧೧೭೦|
        block |ಇಮಸ್ಮಿಂ ಲೋಕೇ ಪರಸ್ಮಿಂ ವಾ ಪನ। ಅಞ್ಞೋ ಮುನೀ ನತ್ಥಿ ತಯಾನುಕಮ್ಪಕೋ।|
        block |ತಯಾ ಹಿ ಭನ್ತೇ ಅನುಕಮ್ಪಿತೋ ಭುಸಂ। ಕತಞ್ಞುತಾಯ ಅಭಿವಾದಯಾಮಿ ತನ್ತಿ॥|
      stand |ಗೋಪಾಲವಿಮಾನಂ ಛಟ್ಠಂ।|
    block |೭॥ ಕಣ್ಡಕವಿಮಾನವತ್ಥು|
      count |೧೧೭೧|
        block |ಪುಣ್ಣಮಾಸೇ ಯಥಾ ಚನ್ದೋ। ನಕ್ಖತ್ತಪರಿವಾರಿತೋ।|
        block |ಸಮನ್ತಾ ಅನುಪರಿಯಾತಿ। ತಾರಕಾಧಿಪತೀ ಸಸೀ॥|
      count |೧೧೭೨|
        block |ತಥೂಪಮಂ ಇದಂ ಬ್ಯಮ್ಹಂ। ದಿಬ್ಬಂ ದೇವಪುರಮ್ಹಿ ಚ।|
        block |ಅತಿರೋಚತಿ ವಣ್ಣೇನ। ಉದಯನ್ತೋವ ರಂಸಿಮಾ॥|
      count |೧೧೭೩|
        block |ವೇಳುರಿಯಸುವಣ್ಣಸ್ಸ। ಫಲಿಕಾ ರೂಪಿಯಸ್ಸ ಚ।|
        block |ಮಸಾರಗಲ್ಲಮುತ್ತಾಹಿ। ಲೋಹಿತಙ್ಗಮಣೀಹಿ ಚ॥|
      count |೧೧೭೪|
        block |ಚಿತ್ರಾ ಮನೋರಮಾ ಭೂಮಿ। ವೇಳೂರಿಯಸ್ಸ ಸನ್ಥತಾ।|
        block |ಕೂಟಾಗಾರಾ ಸುಭಾ ರಮ್ಮಾ। ಪಾಸಾದೋ ತೇ ಸುಮಾಪಿತೋ॥|
      count |೧೧೭೫|
        block |ರಮ್ಮಾ ಚ ತೇ ಪೋಕ್ಖರಣೀ। ಪುಥುಲೋಮನಿಸೇವಿತಾ।|
        block |ಅಚ್ಛೋದಕಾ ವಿಪ್ಪಸನ್ನಾ। ಸೋವಣ್ಣವಾಲುಕಸನ್ಥತಾ॥|
      count |೧೧೭೬|
        block |ನಾನಾಪದುಮಸಞ್ಛನ್ನಾ। ಪುಣ್ಡರೀಕಸಮೋತತಾ।|
        block |ಸುರಭಿಂ ಸಮ್ಪವಾಯನ್ತಿ। ಮನುಞ್ಞಾ ಮಾಲುತೇರಿತಾ॥|
      count |೧೧೭೭|
        block |ತಸ್ಸಾ ತೇ ಉಭತೋ ಪಸ್ಸೇ। ವನಗುಮ್ಬಾ ಸುಮಾಪಿತಾ।|
        block |ಉಪೇತಾ ಪುಪ್ಫರುಕ್ಖೇಹಿ। ಫಲರುಕ್ಖೇಹಿ ಚೂಭಯಂ॥|
      count |೧೧೭೮|
        block |ಸೋವಣ್ಣಪಾದೇ ಪಲ್ಲಙ್ಕೇ। ಮುದುಕೇ ಗೋಣಕತ್ಥತೇ।|
        block |ನಿಸಿನ್ನಂ ದೇವರಾಜಂವ। ಉಪತಿಟ್ಠನ್ತಿ ಅಚ್ಛರಾ॥|
      count |೧೧೭೯|
        block |ಸಬ್ಬಾಭರಣಸಞ್ಛನ್ನಾ। ನಾನಾಮಾಲಾವಿಭೂಸಿತಾ।|
        block |ರಮೇನ್ತಿ ತಂ ಮಹಿದ್ಧಿಕಂ। ವಸವತ್ತೀವ ಮೋದಸಿ॥|
      count |೧೧೮೦|
        block |ಭೇರಿಸಙ್ಖಮುದಿಙ್ಗಾಹಿ। ವೀಣಾಹಿ ಪಣವೇಹಿ ಚ।|
        block |ರಮಸಿ ರತಿಸಮ್ಪನ್ನೋ। ನಚ್ಚಗೀತೇ ಸುವಾದಿತೇ॥|
      count |೧೧೮೧|
        block |ದಿಬ್ಬಾ ತೇ ವಿವಿಧಾ ರೂಪಾ। ದಿಬ್ಬಾ ಸದ್ದಾ ಅಥೋ ರಸಾ।|
        block |ಗನ್ಧಾ ಚ ತೇ ಅಧಿಪ್ಪೇತಾ। ಫೋಟ್ಠಬ್ಬಾ ಚ ಮನೋರಮಾ॥|
      count |೧೧೮೨|
        block |ತಸ್ಮಿಂ ವಿಮಾನೇ ಪವರೇ। ದೇವಪುತ್ತ ಮಹಪ್ಪಭೋ।|
        block |ಅತಿರೋಚಸಿ ವಣ್ಣೇನ। ಉದಯನ್ತೋವ ಭಾಣುಮಾ॥|
      count |೧೧೮೩|
        block |ದಾನಸ್ಸ ತೇ ಇದಂ ಫಲಂ। ಅಥೋ ಸೀಲಸ್ಸ ವಾ ಪನ।|
        block |ಅಥೋ ಅಞ್ಜಲಿಕಮ್ಮಸ್ಸ। ತಂ ಮೇ ಅಕ್ಖಾಹಿ ಪುಚ್ಛಿತೋ॥|
      count |೧೧೮೪|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೧೮೫|
        block |ಅಹಂ ಕಪಿಲವತ್ಥುಸ್ಮಿಂ। ಸಾಕಿಯಾನಂ ಪುರುತ್ತಮೇ।|
        block |ಸುದ್ಧೋದನಸ್ಸ ಪುತ್ತಸ್ಸ। ಕಣ್ಡಕೋ ಸಹಜೋ ಅಹಂ॥|
      count |೧೧೮೬|
        block |ಯದಾ ಸೋ ಅಡ್ಢರತ್ತಾಯಂ। ಬೋಧಾಯ ಮಭಿನಿಕ್ಖಮಿ।|
        block |ಸೋ ಮಂ ಮುದೂಹಿ ಪಾಣೀಹಿ। ಜಾಲಿ ತಮ್ಬನಖೇಹಿ ಚ॥|
      count |೧೧೮೭|
        block |ಸತ್ಥಿಂ ಆಕೋಟಯಿತ್ವಾನ। ವಹ ಸಮ್ಮಾತಿ ಚಬ್ರವಿ।|
        block |ಅಹಂ ಲೋಕಂ ತಾರಯಿಸ್ಸಂ। ಪತ್ತೋ ಸಮ್ಬೋಧಿಮುತ್ತಮಂ॥|
      count |೧೧೮೮|
        block |ತಂ ಮೇ ಗಿರಂ ಸುಣನ್ತಸ್ಸ। ಹಾಸೋ ಮೇ ವಿಪುಲೋ ಅಹು।|
        block |ಉದಗ್ಗಚಿತ್ತೋ ಸುಮನೋ। ಅಭಿಸೀಸಿಂ ತದಾ ಅಹಂ॥|
      count |೧೧೮೯|
        block |ಅಭಿರೂಳ್ಹಞ್ಚ ಮಂ ಞತ್ವಾ। ಸಕ್ಯಪುತ್ತಂ ಮಹಾಯಸಂ।|
        block |ಉದಗ್ಗಚಿತ್ತೋ ಮುದಿತೋ। ವಹಿಸ್ಸಂ ಪುರಿಸುತ್ತಮಂ॥|
      count |೧೧೯೦|
        block |ಪರೇಸಂ ವಿಜಿತಂ ಗನ್ತ್ವಾ। ಉಗ್ಗತಸ್ಮಿಂ ದಿವಾಕರೇ।|
        block |ಮಮಂ ಛನ್ನಞ್ಚ ಓಹಾಯ। ಅನಪೇಕ್ಖೋ ಸೋ ಅಪಕ್ಕಮಿ॥|
      count |೧೧೯೧|
        block |ತಸ್ಸ ತಮ್ಬನಖೇ ಪಾದೇ। ಜಿವ್ಹಾಯ ಪರಿಲೇಹಿಸಂ।|
        block |ಗಚ್ಛನ್ತಞ್ಚ ಮಹಾವೀರಂ। ರುದಮಾನೋ ಉದಿಕ್ಖಿಸಂ॥|
      count |೧೧೯೨|
        block |ಅದಸ್ಸನೇನಹಂ ತಸ್ಸ। ಸಕ್ಯಪುತ್ತಸ್ಸ ಸಿರೀಮತೋ।|
        block |ಅಲತ್ಥಂ ಗರುಕಾಬಾಧಂ। ಖಿಪ್ಪಂ ಮೇ ಮರಣಂ ಅಹು॥|
      count |೧೧೯೩|
        block |ತಸ್ಸೇವ ಆನುಭಾವೇನ। ವಿಮಾನಂ ಆವಸಾಮಿದಂ।|
        block |ಸಬ್ಬಕಾಮಗುಣೋಪೇತಂ। ದಿಬ್ಬಂ ದೇವಪುರಮ್ಹಿ ಚ॥|
      count |೧೧೯೪|
        block |ಯಞ್ಚ ಮೇ ಅಹುವಾ ಹಾಸೋ। ಸದ್ದಂ ಸುತ್ವಾನ ಬೋಧಿಯಾ।|
        block |ತೇನೇವ ಕುಸಲಮೂಲೇನ। ಫುಸಿಸ್ಸಂ ಆಸವಕ್ಖಯಂ॥|
      count |೧೧೯೫|
        block |ಸಚೇ ಹಿ ಭನ್ತೇ ಗಚ್ಛೇಯ್ಯಾಸಿ। ಸತ್ಥು ಬುದ್ಧಸ್ಸ ಸನ್ತಿಕೇ।|
        block |ಮಮಾಪಿ ನಂ ವಚನೇನ। ಸಿರಸಾ ವಜ್ಜಾಸಿ ವನ್ದನಂ॥|
      count |೧೧೯೬|
        block |ಅಹಮ್ಪಿ ದಟ್ಠುಂ ಗಚ್ಛಿಸ್ಸಂ। ಜಿನಂ ಅಪ್ಪಟಿಪುಗ್ಗಲಂ।|
        block |ದುಲ್ಲಭಂ ದಸ್ಸನಂ ಹೋತಿ। ಲೋಕನಾಥಾನ ತಾದಿನನ್ತಿ॥|
      count |೧೧೯೭|
        block |ಸೋ ಕತಞ್ಞೂ ಕತವೇದೀ। ಸತ್ಥಾರಂ ಉಪಸಙ್ಕಮಿ।|
        block |ಸುತ್ವಾ ಗಿರಂ ಚಕ್ಖುಮತೋ। ಧಮ್ಮಚಕ್ಖುಂ ವಿಸೋಧಯಿ॥|
      count |೧೧೯೮|
        block |ವಿಸೋಧೇತ್ವಾ ದಿಟ್ಠಿಗತಂ। ವಿಚಿಕಿಚ್ಛಂ ವತಾನಿ ಚ।|
        block |ವನ್ದಿತ್ವಾ ಸತ್ಥುನೋ ಪಾದೇ। ತತ್ಥೇವನ್ತರಧಾಯಥಾತಿ॥|
      stand |ಕಣ್ಡಕವಿಮಾನಂ ಸತ್ತಮಂ।|
    block |೮॥ ಅನೇಕವಣ್ಣವಿಮಾನವತ್ಥು|
      count |೧೧೯೯|
        block |ಅನೇಕವಣ್ಣಂ ದರಸೋಕನಾಸನಂ। ವಿಮಾನಮಾರುಯ್ಹ ಅನೇಕಚಿತ್ತಂ।|
        block |ಪರಿವಾರಿತೋ ಅಚ್ಛರಾಸಙ್ಗಣೇನ। ಸುನಿಮ್ಮಿತೋ ಭೂತಪತೀವ ಮೋದಸಿ॥|
      count |೧೨೦೦|
        block |ಸಮಸ್ಸಮೋ ನತ್ಥಿ ಕುತೋ ಪನುತ್ತರೋ। ಯಸೇನ ಪುಞ್ಞೇನ ಚ ಇದ್ಧಿಯಾ ಚ।|
        block |ಸಬ್ಬೇ ಚ ದೇವಾ ತಿದಸಗಣಾ ಸಮೇಚ್ಚ। ತಂ ತಂ ನಮಸ್ಸನ್ತಿ ಸಸಿಂವ ದೇವಾ।|
        block |ಇಮಾ ಚ ತೇ ಅಚ್ಛರಾಯೋ ಸಮನ್ತತೋ। ನಚ್ಚನ್ತಿ ಗಾಯನ್ತಿ ಪಮೋದಯನ್ತಿ॥|
      count |೧೨೦೧|
        block |ದೇವಿದ್ಧಿಪತ್ತೋಸಿ ಮಹಾನುಭಾವೋ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೨೦೨|
        block |ಸೋ ದೇವಪುತ್ತೋ ಅತ್ತಮನೋ…ಪೇ॰… ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೨೦೩|
        block |ಅಹಂ ಭದನ್ತೇ ಅಹುವಾಸಿ ಪುಬ್ಬೇ। ಸುಮೇಧನಾಮಸ್ಸ ಜಿನಸ್ಸ ಸಾವಕೋ।|
        block |ಪುಥುಜ್ಜನೋ ಅನನುಬೋಧೋಹಮಸ್ಮಿ। ಸೋ ಸತ್ತ ವಸ್ಸಾನಿ ಪರಿಬ್ಬಜಿಸ್ಸಹಂ॥|
      count |೧೨೦೪|
        block |ಸೋಹಂ ಸುಮೇಧಸ್ಸ ಜಿನಸ್ಸ ಸತ್ಥುನೋ। ಪರಿನಿಬ್ಬುತಸ್ಸೋಘತಿಣ್ಣಸ್ಸ ತಾದಿನೋ।|
        block |ರತನುಚ್ಚಯಂ ಹೇಮಜಾಲೇನ ಛನ್ನಂ। ವನ್ದಿತ್ವಾ ಥೂಪಸ್ಮಿಂ ಮನಂ ಪಸಾದಯಿಂ॥|
      count |೧೨೦೫|
        block |ನ ಮಾಸಿ ದಾನಂ ನ ಚ ಮತ್ಥಿ ದಾತುಂ। ಪರೇ ಚ ಖೋ ತತ್ಥ ಸಮಾದಪೇಸಿಂ।|
        block |ಪೂಜೇಥ ನಂ ಪೂಜನೀಯಸ್ಸ ಧಾತುಂ। ಏವಂ ಕಿರ ಸಗ್ಗಮಿತೋ ಗಮಿಸ್ಸಥ॥|
      count |೧೨೦೬|
        block |ತದೇವ ಕಮ್ಮಂ ಕುಸಲಂ ಕತಂ ಮಯಾ। ಸುಖಞ್ಚ ದಿಬ್ಬಂ ಅನುಭೋಮಿ ಅತ್ತನಾ।|
        block |ಮೋದಾಮಹಂ ತಿದಸಗಣಸ್ಸ ಮಜ್ಝೇ। ನ ತಸ್ಸ ಪುಞ್ಞಸ್ಸ ಖಯಮ್ಪಿ ಅಜ್ಝಗನ್ತಿ॥|
      stand |ಅನೇಕವಣ್ಣವಿಮಾನಂ ಅಟ್ಠಮಂ।|
    block |೯॥ ಮಟ್ಠಕುಣ್ಡಲೀವಿಮಾನವತ್ಥು|
      count |೧೨೦೭|
        block |ಅಲಙ್ಕತೋ ಮಟ್ಠಕುಣ್ಡಲೀ। ಮಾಲಧಾರೀ ಹರಿಚನ್ದನುಸ್ಸದೋ।|
        block |ಬಾಹಾ ಪಗ್ಗಯ್ಹ ಕನ್ದಸಿ। ವನಮಜ್ಝೇ ಕಿಂ ದುಕ್ಖಿತೋ ತುವನ್ತಿ॥|
      count |೧೨೦೮|
        block |ಸೋವಣ್ಣಮಯೋ ಪಭಸ್ಸರೋ। ಉಪ್ಪನ್ನೋ ರಥಪಞ್ಜರೋ ಮಮ।|
        block |ತಸ್ಸ ಚಕ್ಕಯುಗಂ ನ ವಿನ್ದಾಮಿ। ತೇನ ದುಕ್ಖೇನ ಜಹಾಮಿ ಜೀವಿತನ್ತಿ॥|
      count |೧೨೦೯|
        block |ಸೋವಣ್ಣಮಯಂ ಮಣಿಮಯಂ। ಲೋಹಿತಕಮಯಂ ಅಥ ರೂಪಿಯಮಯಂ।|
        block |ಆಚಿಕ್ಖ ಮೇ ಭದ್ದಮಾಣವ। ಚಕ್ಕಯುಗಂ ಪಟಿಪಾದಯಾಮಿ ತೇತಿ॥|
      count |೧೨೧೦|
        block |ಸೋ ಮಾಣವೋ ತಸ್ಸ ಪಾವದಿ। ಚನ್ದಿಮಸೂರಿಯಾ ಉಭಯೇತ್ಥ ದಿಸ್ಸರೇ।|
        block |ಸೋವಣ್ಣಮಯೋ ರಥೋ ಮಮ। ತೇನ ಚಕ್ಕಯುಗೇನ ಸೋಭತೀತಿ॥|
      count |೧೨೧೧|
        block |ಬಾಲೋ ಖೋ ತ್ವಂ ಅಸಿ ಮಾಣವ। ಯೋ ತ್ವಂ ಪತ್ಥಯಸೇ ಅಪತ್ಥಿಯಂ।|
        block |ಮಞ್ಞಾಮಿ ತುವಂ ಮರಿಸ್ಸಸಿ। ನ ಹಿ ತ್ವಂ ಲಚ್ಛಸಿ ಚನ್ದಿಮಸೂರಿಯೇತಿ॥|
      count |೧೨೧೨|
        block |ಗಮನಾಗಮನಮ್ಪಿ ದಿಸ್ಸತಿ। ವಣ್ಣಧಾತು ಉಭಯತ್ಥ ವೀಥಿಯಾ।|
        block |ಪೇತೋ ಕಾಲಕತೋ ನ ದಿಸ್ಸತಿ। ಕೋ ನಿಧ ಕನ್ದತಂ ಬಾಲ್ಯತರೋತಿ॥|
      count |೧೨೧೩|
        block |ಸಚ್ಚಂ ಖೋ ವದೇಸಿ ಮಾಣವ। ಅಹಮೇವ ಕನ್ದತಂ ಬಾಲ್ಯತರೋ।|
        block |ಚನ್ದಂ ವಿಯ ದಾರಕೋ ರುದಂ। ಪೇತಂ ಕಾಲಕತಾಭಿಪತ್ಥಯಿನ್ತಿ॥|
      count |೧೨೧೪|
        block |ಆದಿತ್ತಂ ವತ ಮಂ ಸನ್ತಂ। ಘತಸಿತ್ತಂವ ಪಾವಕಂ।|
        block |ವಾರಿನಾ ವಿಯ ಓಸಿಞ್ಚಂ। ಸಬ್ಬಂ ನಿಬ್ಬಾಪಯೇ ದರಂ॥|
      count |೧೨೧೫|
        block |ಅಬ್ಬಹೀ ವತ ಮೇ ಸಲ್ಲಂ। ಸೋಕಂ ಹದಯನಿಸ್ಸಿತಂ।|
        block |ಯೋ ಮೇ ಸೋಕಪರೇತಸ್ಸ। ಪುತ್ತಸೋಕಂ ಅಪಾನುದಿ॥|
      count |೧೨೧೬|
        block |ಸ್ವಾಹಂ ಅಬ್ಬೂಳ್ಹಸಲ್ಲೋಸ್ಮಿ। ಸೀತಿಭೂತೋಸ್ಮಿ ನಿಬ್ಬುತೋ।|
        block |ನ ಸೋಚಾಮಿ ನ ರೋದಾಮಿ। ವತ ಸುತ್ವಾನ ಮಾಣವಾತಿ॥|
      count |೧೨೧೭|
        block |ದೇವತಾ ನುಸಿ ಗನ್ಧಬ್ಬೋ। ಅದು ಸಕ್ಕೋ ಪುರಿನ್ದದೋ।|
        block |ಕೋ ವಾ ತ್ವಂ ಕಸ್ಸ ವಾ ಪುತ್ತೋ। ಕಥಂ ಜಾನೇಮು ತಂ ಮಯನ್ತಿ॥|
      count |೧೨೧೮|
        block |ಯಞ್ಚ ಕನ್ದಸಿ ಯಞ್ಚ ರೋದಸಿ। ಪುತ್ತಂ ಆಳಾಹನೇ ಸಯಂ ದಹಿತ್ವಾ।|
        block |ಸ್ವಾಹಂ ಕುಸಲಂ ಕರಿತ್ವಾ ಕಮ್ಮಂ। ತಿದಸಾನಂ ಸಹಬ್ಯತಂ ಗತೋತಿ॥|
      count |೧೨೧೯|
        block |ಅಪ್ಪಂ ವಾ ಬಹುಂ ವಾ ನಾದ್ದಸಾಮ। ದಾನಂ ದದನ್ತಸ್ಸ ಸಕೇ ಅಗಾರೇ।|
        block |ಉಪೋಸಥಕಮ್ಮಂ ವಾ ತಾದಿಸಂ। ಕೇನ ಕಮ್ಮೇನ ಗತೋಸಿ ದೇವಲೋಕನ್ತಿ॥|
      count |೧೨೨೦|
        block |ಆಬಾಧಿಕೋಹಂ ದುಕ್ಖಿತೋ ಗಿಲಾನೋ। ಆತುರರೂಪೋಮ್ಹಿ ಸಕೇ ನಿವೇಸನೇ।|
        block |ಬುದ್ಧಂ ವಿಗತರಜಂ ವಿತಿಣ್ಣಕಙ್ಖಂ। ಅದ್ದಕ್ಖಿಂ ಸುಗತಂ ಅನೋಮಪಞ್ಞಂ॥|
      count | |
        block |ಸ್ವಾಹಂ ಮುದಿತಮನೋ ಪಸನ್ನಚಿತ್ತೋ। ಅಞ್ಜಲಿಂ ಅಕರಿಂ ತಥಾಗತಸ್ಸ।|
        block |ತಾಹಂ ಕುಸಲಂ ಕರಿತ್ವಾನ ಕಮ್ಮಂ। ತಿದಸಾನಂ ಸಹಬ್ಯತಂ ಗತೋತಿ॥|
      count |೧೨೨೨|
        block |ಅಚ್ಛರಿಯಂ ವತ ಅಬ್ಭುತಂ ವತ। ಅಞ್ಜಲಿಕಮ್ಮಸ್ಸ ಅಯಮೀದಿಸೋ ವಿಪಾಕೋ।|
        block |ಅಹಮ್ಪಿ ಮುದಿತಮನೋ ಪಸನ್ನಚಿತ್ತೋ। ಅಜ್ಜೇವ ಬುದ್ಧಂ ಸರಣಂ ವಜಾಮೀತಿ॥|
      count |೧೨೨೩|
        block |ಅಜ್ಜೇವ ಬುದ್ಧಂ ಸರಣಂ ವಜಾಹಿ। ಧಮ್ಮಞ್ಚ ಸಙ್ಘಞ್ಚ ಪಸನ್ನಚಿತ್ತೋ।|
        block |ತಥೇವ ಸಿಕ್ಖಾಯ ಪದಾನಿ ಪಞ್ಚ। ಅಖಣ್ಡಫುಲ್ಲಾನಿ ಸಮಾದಿಯಸ್ಸು॥|
      count |೧೨೨೪|
        block |ಪಾಣಾತಿಪಾತಾ ವಿರಮಸ್ಸು ಖಿಪ್ಪಂ। ಲೋಕೇ ಅದಿನ್ನಂ ಪರಿವಜ್ಜಯಸ್ಸು।|
        block |ಅಮಜ್ಜಪೋ ಮಾ ಚ ಮುಸಾ ಭಣಾಹಿ। ಸಕೇನ ದಾರೇನ ಚ ಹೋಹಿ ತುಟ್ಠೋತಿ॥|
      count |೧೨೨೫|
        block |ಅತ್ಥಕಾಮೋಸಿ ಮೇ ಯಕ್ಖ। ಹಿತಕಾಮೋಸಿ ದೇವತೇ।|
        block |ಕರೋಮಿ ತುಯ್ಹಂ ವಚನಂ। ತ್ವಂಸಿ ಆಚರಿಯೋ ಮಮಾತಿ॥|
      count |೧೨೨೬|
        block |ಉಪೇಮಿ ಸರಣಂ ಬುದ್ಧಂ। ಧಮ್ಮಞ್ಚಾಪಿ ಅನುತ್ತರಂ।|
        block |ಸಙ್ಘಞ್ಚ ನರದೇವಸ್ಸ। ಗಚ್ಛಾಮಿ ಸರಣಂ ಅಹಂ॥|
      count |೧೨೨೭|
        block |ಪಾಣಾತಿಪಾತಾ ವಿರಮಾಮಿ ಖಿಪ್ಪಂ। ಲೋಕೇ ಅದಿನ್ನಂ ಪರಿವಜ್ಜಯಾಮಿ।|
        block |ಅಮಜ್ಜಪೋ ನೋ ಚ ಮುಸಾ ಭಣಾಮಿ। ಸಕೇನ ದಾರೇನ ಚ ಹೋಮಿ ತುಟ್ಠೋತಿ॥|
      stand |ಮಟ್ಠಕುಣ್ಡಲೀವಿಮಾನಂ ನವಮಂ।|
    block |೧೦॥ ಸೇರೀಸಕವಿಮಾನವತ್ಥು|
      count |೧೨೨೮|
        block |ಸುಣೋಥ ಯಕ್ಖಸ್ಸ ಚ ವಾಣಿಜಾನ ಚ। ಸಮಾಗಮೋ ಯತ್ಥ ತದಾ ಅಹೋಸಿ।|
        block |ಯಥಾ ಕಥಂ ಇತರಿತರೇನ ಚಾಪಿ। ಸುಭಾಸಿತಂ ತಞ್ಚ ಸುಣಾಥ ಸಬ್ಬೇ॥|
      count |೧೨೨೯|
        block |ಯೋ ಸೋ ಅಹು ರಾಜಾ ಪಾಯಾಸಿ ನಾಮ। ಭುಮ್ಮಾನಂ ಸಹಬ್ಯಗತೋ ಯಸಸ್ಸೀ।|
        block |ಸೋ ಮೋದಮಾನೋವ ಸಕೇ ವಿಮಾನೇ। ಅಮಾನುಸೋ ಮಾನುಸೇ ಅಜ್ಝಭಾಸೀತಿ॥|
      count |೧೨೩೦|
        block |ವಙ್ಕೇ ಅರಞ್ಞೇ ಅಮನುಸ್ಸಟ್ಠಾನೇ। ಕನ್ತಾರೇ ಅಪ್ಪೋದಕೇ ಅಪ್ಪಭಕ್ಖೇ।|
        block |ಸುದುಗ್ಗಮೇ ವಣ್ಣುಪಥಸ್ಸ ಮಜ್ಝೇ। ವಙ್ಕಂ ಭಯಾ ನಟ್ಠಮನಾ ಮನುಸ್ಸಾ॥|
      count |೧೨೩೧|
        block |ನಯಿಧ ಫಲಾ ಮೂಲಮಯಾ ಚ ಸನ್ತಿ। ಉಪಾದಾನಂ ನತ್ಥಿ ಕುತೋಧ ಭಕ್ಖೋ।|
        block |ಅಞ್ಞತ್ರ ಪಂಸೂಹಿ ಚ ವಾಲುಕಾಹಿ ಚ। ತತಾಹಿ ಉಣ್ಹಾಹಿ ಚ ದಾರುಣಾಹಿ ಚ॥|
      count |೧೨೩೨|
        block |ಉಜ್ಜಙ್ಗಲಂ ತತ್ತಮಿವಂ ಕಪಾಲಂ। ಅನಾಯಸಂ ಪರಲೋಕೇನ ತುಲ್ಯಂ।|
        block |ಲುದ್ದಾನಮಾವಾಸಮಿದಂ ಪುರಾಣಂ। ಭೂಮಿಪ್ಪದೇಸೋ ಅಭಿಸತ್ತರೂಪೋ॥|
      count |೧೨೩೩|
        block |ಅಥ ತುಮ್ಹೇ ಕೇನ ವಣ್ಣೇನ। ಕಿಮಾಸಮಾನಾ ಇಮಂ ಪದೇಸಂ ಹಿ।|
        block |ಅನುಪವಿಟ್ಠಾ ಸಹಸಾ ಸಮೇಚ್ಚ। ಲೋಭಾ ಭಯಾ ಅಥ ವಾ ಸಮ್ಪಮೂಳ್ಹಾತಿ॥|
      count |೧೨೩೪|
        block |ಮಗಧೇಸು ಅಙ್ಗೇಸು ಚ ಸತ್ಥವಾಹಾ। ಆರೋಪಯಿತ್ವಾ ಪಣಿಯಂ ಪುಥುತ್ತಂ।|
        block |ತೇ ಯಾಮಸೇ ಸಿನ್ಧುಸೋವೀರಭೂಮಿಂ। ಧನತ್ಥಿಕಾ ಉದ್ದಯಂ ಪತ್ಥಯಾನಾ॥|
      count |೧೨೩೫|
        block |ದಿವಾ ಪಿಪಾಸಂ ನಧಿವಾಸಯನ್ತಾ। ಯೋಗ್ಗಾನುಕಮ್ಪಞ್ಚ ಸಮೇಕ್ಖಮಾನಾ।|
        block |ಏತೇನ ವೇಗೇನ ಆಯಾಮ ಸಬ್ಬೇ। ರತ್ತಿಂ ಮಗ್ಗಂ ಪಟಿಪನ್ನಾ ವಿಕಾಲೇ॥|
      count |೧೨೩೬|
        block |ತೇ ದುಪ್ಪಯಾತಾ ಅಪರದ್ಧಮಗ್ಗಾ। ಅನ್ಧಾಕುಲಾ ವಿಪ್ಪನಟ್ಠಾ ಅರಞ್ಞೇ।|
        block |ಸುದುಗ್ಗಮೇ ವಣ್ಣುಪಥಸ್ಸ ಮಜ್ಝೇ। ದಿಸಂ ನ ಜಾನಾಮ ಪಮೂಳ್ಹಚಿತ್ತಾ॥|
      count |೧೨೩೭|
        block |ಇದಞ್ಚ ದಿಸ್ವಾನ ಅದಿಟ್ಠಪುಬ್ಬಂ। ವಿಮಾನಸೇಟ್ಠಞ್ಚ ತವಞ್ಚ ಯಕ್ಖ।|
        block |ತತುತ್ತರಿಂ ಜೀವಿತಮಾಸಮಾನಾ। ದಿಸ್ವಾ ಪತೀತಾ ಸುಮನಾ ಉದಗ್ಗಾತಿ॥|
      count |೧೨೩೮|
        block |ಪಾರಂ ಸಮುದ್ದಸ್ಸ ಇಮಞ್ಚ ವಣ್ಣುಂ। ವೇತ್ತಾಚರಂ ಸಙ್ಕುಪಥಞ್ಚ ಮಗ್ಗಂ।|
        block |ನದಿಯೋ ಪನ ಪಬ್ಬತಾನಞ್ಚ ದುಗ್ಗಾ। ಪುಥುದ್ದಿಸಾ ಗಚ್ಛಥ ಭೋಗಹೇತು॥|
      count |೧೨೩೯|
        block |ಪಕ್ಖನ್ದಿಯಾನ ವಿಜಿತಂ ಪರೇಸಂ। ವೇರಜ್ಜಕೇ ಮಾನುಸೇ ಪೇಕ್ಖಮಾನಾ।|
        block |ಯಂ ವೋ ಸುತಂ ವಾ ಅಥ ವಾಪಿ ದಿಟ್ಠಂ। ಅಚ್ಛೇರಕಂ ತಂ ವೋ ಸುಣೋಮ ತಾತಾತಿ॥|
      count |೧೨೪೦|
        block |ಇತೋಪಿ ಅಚ್ಛೇರತರಂ ಕುಮಾರ। ನ ತೋ ಸುತಂ ವಾ ಅಥ ವಾಪಿ ದಿಟ್ಠಂ।|
        block |ಅತೀತಮಾನುಸ್ಸಕಮೇವ ಸಬ್ಬಂ। ದಿಸ್ವಾನ ತಪ್ಪಾಮ ಅನೋಮವಣ್ಣಂ॥|
      count |೧೨೪೧|
        block |ವೇಹಾಯಸಂ ಪೋಕ್ಖರಞ್ಞೋ ಸವನ್ತಿ। ಪಹೂತಮಲ್ಯಾ ಬಹುಪುಣ್ಡರೀಕಾ।|
        block |ದುಮಾ ಚಿಮೇ ನಿಚ್ಚಫಲೂಪಪನ್ನಾ। ಅತೀವ ಗನ್ಧಾ ಸುರಭಿಂ ಪವಾಯನ್ತಿ॥|
      count |೧೨೪೨|
        block |ವೇಳೂರಿಯಥಮ್ಭಾ ಸತಮುಸ್ಸಿತಾಸೇ। ಸಿಲಾಪವಾಳಸ್ಸ ಚ ಆಯತಂಸಾ।|
        block |ಮಸಾರಗಲ್ಲಾ ಸಹಲೋಹಿತಙ್ಗಾ। ಥಮ್ಭಾ ಇಮೇ ಜೋತಿರಸಾಮಯಾಸೇ॥|
      count |೧೨೪೩|
        block |ಸಹಸ್ಸಥಮ್ಭಂ ಅತುಲಾನುಭಾವಂ। ತೇಸೂಪರಿ ಸಾಧುಮಿದಂ ವಿಮಾನಂ।|
        block |ರತನನ್ತರಂ ಕಞ್ಚನವೇದಿಮಿಸ್ಸಂ। ತಪನೀಯಪಟ್ಟೇಹಿ ಚ ಸಾಧುಛನ್ನಂ॥|
      count |೧೨೪೪|
        block |ಜಮ್ಬೋನದುತ್ತತ್ತಮಿದಂ ಸುಮಟ್ಠೋ। ಪಾಸಾದಸೋಪಾಣಫಲೂಪಪನ್ನೋ।|
        block |ದಳ್ಹೋ ಚ ವಗ್ಗು ಚ ಸುಸಙ್ಗತೋ ಚ। ಅತೀವ ನಿಜ್ಝಾನಖಮೋ ಮನುಞ್ಞೋ॥|
      count |೧೨೪೫|
        block |ರತನನ್ತರಸ್ಮಿಂ ಬಹುಅನ್ನಪಾನಂ। ಪರಿವಾರಿತೋ ಅಚ್ಛರಾಸಙ್ಗಣೇನ।|
        block |ಮುರಜಆಲಮ್ಬರತೂರಿಯಘುಟ್ಠೋ। ಅಭಿವನ್ದಿತೋಸಿ ಥುತಿವನ್ದನಾಯ॥|
      count |೧೨೪೬|
        block |ಸೋ ಮೋದಸಿ ನಾರಿಗಣಪ್ಪಬೋಧನೋ। ವಿಮಾನಪಾಸಾದವರೇ ಮನೋರಮೇ।|
        block |ಅಚಿನ್ತಿಯೋ ಸಬ್ಬಗುಣೂಪಪನ್ನೋ। ರಾಜಾ ಯಥಾ ವೇಸ್ಸವಣೋ ನಳಿನ್ಯಾ॥|
      count |೧೨೪೭|
        block |ದೇವೋ ನು ಆಸಿ ಉದವಾಸಿ ಯಕ್ಖೋ। ಉದಾಹು ದೇವಿನ್ದೋ ಮನುಸ್ಸಭೂತೋ।|
        block |ಪುಚ್ಛನ್ತಿ ತಂ ವಾಣಿಜಾ ಸತ್ಥವಾಹಾ। ಆಚಿಕ್ಖ ಕೋ ನಾಮ ತುವಂಸಿ ಯಕ್ಖೋತಿ॥|
      count |೧೨೪೮|
        block |ಸೇರೀಸಕೋ ನಾಮ ಅಹಮ್ಹಿ ಯಕ್ಖೋ। ಕನ್ತಾರಿಯೋ ವಣ್ಣುಪಥಮ್ಹಿ ಗುತ್ತೋ।|
        block |ಇಮಂ ಪದೇಸಂ ಅಭಿಪಾಲಯಾಮಿ। ವಚನಕರೋ ವೇಸ್ಸವಣಸ್ಸ ರಞ್ಞೋತಿ॥|
      count |೧೨೪೯|
        block |ಅಧಿಚ್ಚಲದ್ಧಂ ಪರಿಣಾಮಜಂ ತೇ। ಸಯಂ ಕತಂ ಉದಾಹು ದೇವೇಹಿ ದಿನ್ನಂ।|
        block |ಪುಚ್ಛನ್ತಿ ತಂ ವಾಣಿಜಾ ಸತ್ಥವಾಹಾ। ಕಥಂ ತಯಾ ಲದ್ಧಮಿದಂ ಮನುಞ್ಞನ್ತಿ॥|
      count |೧೨೫೦|
        block |ನಾಧಿಚ್ಚಲದ್ಧಂ ನ ಪರಿಣಾಮಜಂ ಮೇ। ನ ಸಯಂ ಕತಂ ನ ಹಿ ದೇವೇಹಿ ದಿನ್ನಂ।|
        block |ಸಕೇಹಿ ಕಮ್ಮೇಹಿ ಅಪಾಪಕೇಹಿ। ಪುಞ್ಞೇಹಿ ಮೇ ಲದ್ಧಮಿದಂ ಮನುಞ್ಞನ್ತಿ॥|
      count |೧೨೫೧|
        block |ಕಿಂ ತೇ ವತಂ ಕಿಂ ಪನ ಬ್ರಹ್ಮಚರಿಯಂ। ಕಿಸ್ಸ ಸುಚಿಣ್ಣಸ್ಸ ಅಯಂ ವಿಪಾಕೋ।|
        block |ಪುಚ್ಛನ್ತಿ ತಂ ವಾಣಿಜಾ ಸತ್ಥವಾಹಾ। ಕಥಂ ತಯಾ ಲದ್ಧಮಿದಂ ವಿಮಾನನ್ತಿ॥|
      count |೧೨೫೨|
        block |ಮಮಂ ಪಾಯಾಸೀತಿ ಅಹು ಸಮಞ್ಞಾ। ರಜ್ಜಂ ಯದಾ ಕಾರಯಿಂ ಕೋಸಲಾನಂ।|
        block |ನತ್ಥಿಕದಿಟ್ಠಿ ಕದರಿಯೋ ಪಾಪಧಮ್ಮೋ। ಉಚ್ಛೇದವಾದೀ ಚ ತದಾ ಅಹೋಸಿಂ॥|
      count |೧೨೫೩|
        block |ಸಮಣೋ ಚ ಖೋ ಆಸಿ ಕುಮಾರಕಸ್ಸಪೋ। ಬಹುಸ್ಸುತೋ ಚಿತ್ತಕಥೀ ಉಳಾರೋ।|
        block |ಸೋ ಮೇ ತದಾ ಧಮ್ಮಕಥಂ ಅಭಾಸಿ। ದಿಟ್ಠಿವಿಸೂಕಾನಿ ವಿನೋದಯೀ ಮೇ॥|
      count |೧೨೫೪|
        block |ತಾಹಂ ತಸ್ಸ ಧಮ್ಮಕಥಂ ಸುಣಿತ್ವಾ। ಉಪಾಸಕತ್ತಂ ಪಟಿವೇದಯಿಸ್ಸಂ।|
        block |ಪಾಣಾತಿಪಾತಾ ವಿರತೋ ಅಹೋಸಿಂ। ಲೋಕೇ ಅದಿನ್ನಂ ಪರಿವಜ್ಜಯಿಸ್ಸಂ।|
        block |ಅಮಜ್ಜಪೋ ನೋ ಚ ಮುಸಾ ಅಭಾಣಿಂ। ಸಕೇನ ದಾರೇನ ಚ ಅಹೋಸಿ ತುಟ್ಠೋ॥|
      count |೧೨೫೫|
        block |ತಂ ಮೇ ವತಂ ತಂ ಪನ ಬ್ರಹ್ಮಚರಿಯಂ। ತಸ್ಸ ಸುಚಿಣ್ಣಸ್ಸ ಅಯಂ ವಿಪಾಕೋ।|
        block |ತೇಹೇವ ಕಮ್ಮೇಹಿ ಅಪಾಪಕೇಹಿ। ಪುಞ್ಞೇಹಿ ಮೇ ಲದ್ಧಮಿದಂ ವಿಮಾನನ್ತಿ॥|
      count |೧೨೫೬|
        block |ಸಚ್ಚಂ ಕಿರಾಹಂಸು ನರಾ ಸಪಞ್ಞಾ। ಅನಞ್ಞಥಾ ವಚನಂ ಪಣ್ಡಿತಾನಂ।|
        block |ಯಹಿಂ ಯಹಿಂ ಗಚ್ಛತಿ ಪುಞ್ಞಕಮ್ಮೋ। ತಹಿಂ ತಹಿಂ ಮೋದತಿ ಕಾಮಕಾಮೀ॥|
      count |೧೨೫೭|
        block |ಯಹಿಂ ಯಹಿಂ ಸೋಕಪರಿದ್ದವೋ ಚ। ವಧೋ ಚ ಬನ್ಧೋ ಚ ಪರಿಕ್ಕಿಲೇಸೋ।|
        block |ತಹಿಂ ತಹಿಂ ಗಚ್ಛತಿ ಪಾಪಕಮ್ಮೋ। ನ ಮುಚ್ಚತಿ ದುಗ್ಗತಿಯಾ ಕದಾಚೀತಿ॥|
      count |೧೨೫೮|
        block |ಸಮ್ಮೂಳ್ಹರೂಪೋವ ಜನೋ ಅಹೋಸಿ। ಅಸ್ಮಿಂ ಮುಹುತ್ತೇ ಕಲಲೀಕತೋವ।|
        block |ಜನಸ್ಸಿಮಸ್ಸ ತುಯ್ಹಞ್ಚ ಕುಮಾರ। ಅಪ್ಪಚ್ಚಯೋ ಕೇನ ನು ಖೋ ಅಹೋಸೀತಿ॥|
      count |೧೨೫೯|
        block |ಇಮೇ ಚ ಸಿರೀಸವನಾ ತಾತಾ। ದಿಬ್ಬಾ ಗನ್ಧಾ ಸುರಭೀ ಸಮ್ಪವನ್ತಿ।|
        block |ತೇ ಸಮ್ಪವಾಯನ್ತಿ ಇಮಂ ವಿಮಾನಂ। ದಿವಾ ಚ ರತ್ತೋ ಚ ತಮಂ ನಿಹನ್ತ್ವಾ॥|
      count |೧೨೬೦|
        block |ಇಮೇಸಞ್ಚ ಖೋ ವಸ್ಸಸತಚ್ಚಯೇನ। ಸಿಪಾಟಿಕಾ ಫಲತಿ ಏಕಮೇಕಾ।|
        block |ಮಾನುಸ್ಸಕಂ ವಸ್ಸಸತಂ ಅತೀತಂ। ಯದಗ್ಗೇ ಕಾಯಮ್ಹಿ ಇಧೂಪಪನ್ನೋ॥|
      count |೧೨೬೧|
        block |ದಿಸ್ವಾನಹಂ ವಸ್ಸಸತಾನಿ ಪಞ್ಚ। ಅಸ್ಮಿಂ ವಿಮಾನೇ ಠತ್ವಾನ ತಾತಾ।|
        block |ಆಯುಕ್ಖಯಾ ಪುಞ್ಞಕ್ಖಯಾ ಚವಿಸ್ಸಂ। ತೇನೇವ ಸೋಕೇನ ಪಮುಚ್ಛಿತೋಸ್ಮೀತಿ॥|
      count |೧೨೬೨|
        block |ಕಥಂ ನು ಸೋಚೇಯ್ಯ ತಥಾವಿಧೋ ಸೋ। ಲದ್ಧಾ ವಿಮಾನಂ ಅತುಲಂ ಚಿರಾಯ।|
        block |ಯೇ ಚಾಪಿ ಖೋ ಇತ್ತರಮುಪಪನ್ನಾ। ತೇ ನೂನ ಸೋಚೇಯ್ಯುಂ ಪರಿತ್ತಪುಞ್ಞಾತಿ॥|
      count |೧೨೬೩|
        block |ಅನುಚ್ಛವಿಂ ಓವದಿಯಞ್ಚ ಮೇ ತಂ। ಯಂ ಮಂ ತುಮ್ಹೇ ಪೇಯ್ಯವಾಚಂ ವದೇಥ।|
        block |ತುಮ್ಹೇ ಚ ಖೋ ತಾತಾ ಮಯಾನುಗುತ್ತಾ। ಯೇನಿಚ್ಛಕಂ ತೇನ ಪಲೇಥ ಸೋತ್ಥಿನ್ತಿ॥|
      count |೧೨೬೪|
        block |ಗನ್ತ್ವಾ ಮಯಂ ಸಿನ್ಧುಸೋವೀರಭೂಮಿಂ। ಧನತ್ಥಿಕಾ ಉದ್ದಯಂ ಪತ್ಥಯಾನಾ।|
        block |ಯಥಾಪಯೋಗಾ ಪರಿಪುಣ್ಣಚಾಗಾ। ಕಾಹಾಮ ಸೇರೀಸಮಹಂ ಉಳಾರನ್ತಿ॥|
      count |೧೨೬೫|
        block |ಮಾ ಚೇವ ಸೇರೀಸಮಹಂ ಅಕತ್ಥ। ಸಬ್ಬಞ್ಚ ವೋ ಭವಿಸ್ಸತಿ ಯಂ ವದೇಥ।|
        block |ಪಾಪಾನಿ ಕಮ್ಮಾನಿ ವಿವಜ್ಜಯಾಥ। ಧಮ್ಮಾನುಯೋಗಞ್ಚ ಅಧಿಟ್ಠಹಾಥ॥|
      count |೧೨೬೬|
        block |ಉಪಾಸಕೋ ಅತ್ಥಿ ಇಮಮ್ಹಿ ಸಙ್ಘೇ। ಬಹುಸ್ಸುತೋ ಸೀಲವತೂಪಪನ್ನೋ।|
        block |ಸದ್ಧೋ ಚ ಚಾಗೀ ಚ ಸುಪೇಸಲೋ ಚ। ವಿಚಕ್ಖಣೋ ಸನ್ತುಸಿತೋ ಮುತೀಮಾ॥|
      count |೧೨೬೭|
        block |ಸಞ್ಜಾನಮಾನೋ ನ ಮುಸಾ ಭಣೇಯ್ಯ। ಪರೂಪಘಾತಾಯ ನ ಚೇತಯೇಯ್ಯ।|
        block |ವೇಭೂತಿಕಂ ಪೇಸುಣಂ ನೋ ಕರೇಯ್ಯ। ಸಣ್ಹಞ್ಚ ವಾಚಂ ಸಖಿಲಂ ಭಣೇಯ್ಯ॥|
      count |೧೨೬೮|
        block |ಸಗಾರವೋ ಸಪ್ಪಟಿಸ್ಸೋ ವಿನೀತೋ। ಅಪಾಪಕೋ ಅಧಿಸೀಲೇ ವಿಸುದ್ಧೋ।|
        block |ಸೋ ಮಾತರಂ ಪಿತರಞ್ಚಾಪಿ ಜನ್ತು। ಧಮ್ಮೇನ ಪೋಸೇತಿ ಅರಿಯವುತ್ತಿ॥|
      count |೧೨೬೯|
        block |ಮಞ್ಞೇ ಸೋ ಮಾತಾಪಿತೂನಂ ಕಾರಣಾ। ಭೋಗಾನಿ ಪರಿಯೇಸತಿ ನ ಅತ್ತಹೇತು।|
        block |ಮಾತಾಪಿತೂನಞ್ಚ ಯೋ ಅಚ್ಚಯೇನ। ನೇಕ್ಖಮ್ಮಪೋಣೋ ಚರಿಸ್ಸತಿ ಬ್ರಹ್ಮಚರಿಯಂ॥|
      count |೧೨೭೦|
        block |ಉಜೂ ಅವಙ್ಕೋ ಅಸಠೋ ಅಮಾಯೋ। ನ ಲೇಸಕಪ್ಪೇನ ಚ ವೋಹರೇಯ್ಯ।|
        block |ಸೋ ತಾದಿಸೋ ಸುಕತಕಮ್ಮಕಾರೀ। ಧಮ್ಮೇ ಠಿತೋ ಕಿನ್ತಿ ಲಭೇಥ ದುಕ್ಖಂ॥|
      count |೧೨೭೧|
        block |ತಂ ಕಾರಣಾ ಪಾತುಕತೋಮ್ಹಿ ಅತ್ತನಾ। ತಸ್ಮಾ ಧಮ್ಮಂ ಪಸ್ಸಥ ವಾಣಿಜಾಸೇ।|
        block |ಅಞ್ಞತ್ರ ತೇನಿಹ ಭಸ್ಮೀ ಭವೇಥ। ಅನ್ಧಾಕುಲಾ ವಿಪ್ಪನಟ್ಠಾ ಅರಞ್ಞೇ।|
        block |ತಂ ಖಿಪ್ಪಮಾನೇನ ಲಹುಂ ಪರೇನ। ಸುಖೋ ಹವೇ ಸಪ್ಪುರಿಸೇನ ಸಙ್ಗಮೋತಿ॥|
      count |೧೨೭೨|
        block |ಕಿಂ ನಾಮ ಸೋ ಕಿಞ್ಚ ಕರೋತಿ ಕಮ್ಮಂ।|
        block |ಕಿಂ ನಾಮಧೇಯ್ಯಂ ಕಿಂ ಪನ ತಸ್ಸ ಗೋತ್ತಂ।|
        block |ಮಯಮ್ಪಿ ನಂ ದಟ್ಠುಕಾಮಮ್ಹ ಯಕ್ಖ। ಯಸ್ಸಾನುಕಮ್ಪಾಯ ಇಧಾಗತೋಸಿ।|
        block |ಲಾಭಾ ಹಿ ತಸ್ಸ। ಯಸ್ಸ ತುವಂ ಪಿಹೇಸೀತಿ॥|
      count |೧೨೭೩|
        block |ಯೋ ಕಪ್ಪಕೋ ಸಮ್ಭವನಾಮಧೇಯ್ಯೋ।|
        block |ಉಪಾಸಕೋ ಕೋಚ್ಛಫಲೂಪಜೀವೀ।|
        block |ಜಾನಾಥ ನಂ ತುಮ್ಹಾಕಂ ಪೇಸಿಯೋ ಸೋ।|
        block |ಮಾ ಖೋ ನಂ ಹೀಳಿತ್ಥ ಸುಪೇಸಲೋ ಸೋತಿ॥|
      count |೧೨೭೪|
        block |ಜಾನಾಮಸೇ ಯಂ ತ್ವಂ ಪವದೇಸಿ ಯಕ್ಖ।|
        block |ನ ಖೋ ನಂ ಜಾನಾಮ ಸ ಏದಿಸೋತಿ।|
        block |ಮಯಮ್ಪಿ ನಂ ಪೂಜಯಿಸ್ಸಾಮ ಯಕ್ಖ।|
        block |ಸುತ್ವಾನ ತುಯ್ಹಂ ವಚನಂ ಉಳಾರನ್ತಿ॥|
      count |೧೨೭೫|
        block |ಯೇ ಕೇಚಿ ಇಮಸ್ಮಿಂ ಸತ್ಥೇ ಮನುಸ್ಸಾ।|
        block |ದಹರಾ ಮಹನ್ತಾ ಅಥವಾಪಿ ಮಜ್ಝಿಮಾ।|
        block |ಸಬ್ಬೇವ ತೇ ಆಲಮ್ಬನ್ತು ವಿಮಾನಂ।|
        block |ಪಸ್ಸನ್ತು ಪುಞ್ಞಾನಂ ಫಲಂ ಕದರಿಯಾತಿ॥|
      count |೧೨೭೬|
        block |ತೇ ತತ್ಥ ಸಬ್ಬೇವ ಅಹಂ ಪುರೇತಿ।|
        block |ತಂ ಕಪ್ಪಕಂ ತತ್ಥ ಪುರಕ್ಖತ್ವಾ।|
        block |ಸಬ್ಬೇವ ತೇ ಆಲಮ್ಬಿಂಸು ವಿಮಾನಂ।|
        block |ಮಸಕ್ಕಸಾರಂ ವಿಯ ವಾಸವಸ್ಸ॥|
      count |೧೨೭೭|
        block |ತೇ ತತ್ಥ ಸಬ್ಬೇವ ಅಹಂ ಪುರೇತಿ। ಉಪಾಸಕತ್ತಂ ಪಟಿವೇದಯಿಂಸು।|
        block |ಪಾಣಾತಿಪಾತಾ ವಿರತಾ ಅಹೇಸುಂ। ಲೋಕೇ ಅದಿನ್ನಂ ಪರಿವಜ್ಜಯಿಂಸು।|
        block |ಅಮಜ್ಜಪಾ ನೋ ಚ ಮುಸಾ ಭಣಿಂಸು। ಸಕೇನ ದಾರೇನ ಚ ಅಹೇಸುಂ ತುಟ್ಠಾ॥|
      count |೧೨೭೮|
        block |ತೇ ತತ್ಥ ಸಬ್ಬೇವ ಅಹಂ ಪುರೇತಿ। ಉಪಾಸಕತ್ತಂ ಪಟಿವೇದಯಿತ್ವಾ।|
        block |ಪಕ್ಕಾಮಿ ಸತ್ಥೋ ಅನುಮೋದಮಾನೋ। ಯಕ್ಖಿದ್ಧಿಯಾ ಅನುಮತೋ ಪುನಪ್ಪುನಂ॥|
      count |೧೨೭೯|
        block |ಗನ್ತ್ವಾನ ತೇ ಸಿನ್ಧುಸೋವೀರಭೂಮಿಂ। ಧನತ್ಥಿಕಾ ಉದ್ದಯಂ ಪತ್ಥಯಾನಾ।|
        block |ಯಥಾಪಯೋಗಾ ಪರಿಪುಣ್ಣಲಾಭಾ। ಪಚ್ಚಾಗಮುಂ ಪಾಟಲಿಪುತ್ತಮಕ್ಖತಂ॥|
      count |೧೨೮೦|
        block |ಗನ್ತ್ವಾನ ತೇ ಸಙ್ಘರಂ ಸೋತ್ಥಿವನ್ತೋ।|
        block |ಪುತ್ತೇಹಿ ದಾರೇಹಿ ಸಮಙ್ಗಿಭೂತಾ।|
        block |ಆನನ್ದೀ ವಿತ್ತಾ ಸುಮನಾ ಪತೀತಾ।|
        block |ಅಕಂಸು ಸೇರೀಸಮಹಂ ಉಳಾರಂ।|
        block |ಸೇರೀಸಕಂ ತೇ ಪರಿವೇಣಂ ಮಾಪಯಿಂಸು॥|
      count |೧೨೮೧|
        block |ಏತಾದಿಸಾ ಸಪ್ಪುರಿಸಾನ ಸೇವನಾ।|
        block |ಮಹತ್ಥಿಕಾ ಧಮ್ಮಗುಣಾನ ಸೇವನಾ।|
        block |ಏಕಸ್ಸ ಅತ್ಥಾಯ ಉಪಾಸಕಸ್ಸ।|
        block |ಸಬ್ಬೇವ ಸತ್ತಾ ಸುಖಿತಾ ಅಹೇಸುನ್ತಿ॥|
      stand |ಸೇರೀಸಕವಿಮಾನಂ ದಸಮಂ।|
    block |೧೧॥ ಸುನಿಕ್ಖಿತ್ತವಿಮಾನವತ್ಥು|
      count |೧೨೮೨|
        block |ಉಚ್ಚಮಿದಂ ಮಣಿಥೂಣಂ ವಿಮಾನಂ। ಸಮನ್ತತೋ ದ್ವಾದಸ ಯೋಜನಾನಿ।|
        block |ಕೂಟಾಗಾರಾ ಸತ್ತಸತಾ ಉಳಾರಾ। ವೇಳುರಿಯಥಮ್ಭಾ ರುಚಕತ್ಥತಾ ಸುಭಾ॥|
      count |೧೨೮೩|
        block |ತತ್ಥಚ್ಛಸಿ ಪಿವಸಿ ಖಾದಸಿ ಚ। ದಿಬ್ಬಾ ಚ ವೀಣಾ ಪವದನ್ತಿ ವಗ್ಗುಂ।|
        block |ದಿಬ್ಬಾ ರಸಾ ಕಾಮಗುಣೇತ್ಥ ಪಞ್ಚ। ನಾರಿಯೋ ಚ ನಚ್ಚನ್ತಿ ಸುವಣ್ಣಛನ್ನಾ॥|
      count |೧೨೮೪|
        block |ಕೇನ ತೇತಾದಿಸೋ ವಣ್ಣೋ। ಕೇನ ತೇ ಇಧ ಮಿಜ್ಝತಿ।|
        block |ಉಪ್ಪಜ್ಜನ್ತಿ ಚ ತೇ ಭೋಗಾ। ಯೇ ಕೇಚಿ ಮನಸೋ ಪಿಯಾ॥|
      count |೧೨೮೫|
        block |ಪುಚ್ಛಾಮಿ ತಂ ದೇವ ಮಹಾನುಭಾವ। ಮನುಸ್ಸಭೂತೋ ಕಿಮಕಾಸಿ ಪುಞ್ಞಂ।|
        block |ಕೇನಾಸಿ ಏವಂ ಜಲಿತಾನುಭಾವೋ। ವಣ್ಣೋ ಚ ತೇ ಸಬ್ಬದಿಸಾ ಪಭಾಸತೀತಿ॥|
      count |೧೨೮೬|
        block |ಸೋ ದೇವಪುತ್ತೋ ಅತ್ತಮನೋ। ಮೋಗ್ಗಲ್ಲಾನೇನ ಪುಚ್ಛಿತೋ।|
        block |ಪಞ್ಹಂ ಪುಟ್ಠೋ ವಿಯಾಕಾಸಿ। ಯಸ್ಸ ಕಮ್ಮಸ್ಸಿದಂ ಫಲಂ॥|
      count |೧೨೮೭|
        block |ದುನ್ನಿಕ್ಖಿತ್ತಂ ಮಾಲಂ ಸುನಿಕ್ಖಿಪಿತ್ವಾ। ಪತಿಟ್ಠಪೇತ್ವಾ ಸುಗತಸ್ಸ ಥೂಪೇ।|
        block |ಮಹಿದ್ಧಿಕೋ ಚಮ್ಹಿ ಮಹಾನುಭಾವೋ। ದಿಬ್ಬೇಹಿ ಕಾಮೇಹಿ ಸಮಙ್ಗಿಭೂತೋ॥|
      count |೧೨೮೮|
        block |ತೇನ ಮೇತಾದಿಸೋ ವಣ್ಣೋ।|
        block |ತೇನ ಮೇ ಇಧ ಮಿಜ್ಝತಿ।|
        block |ಉಪ್ಪಜ್ಜನ್ತಿ ಚ ಮೇ ಭೋಗಾ।|
        block |ಯೇ ಕೇಚಿ ಮನಸೋ ಪಿಯಾ॥|
      count |೧೨೮೯|
        block |ಅಕ್ಖಾಮಿ ತೇ ಭಿಕ್ಖು ಮಹಾನುಭಾವ।|
        block |ಮನುಸ್ಸಭೂತೋ ಯಮಹಂ ಅಕಾಸಿಂ।|
        block |ತೇನಮ್ಹಿ ಏವಂ ಜಲಿತಾನುಭಾವೋ।|
        block |ವಣ್ಣೋ ಚ ಮೇ ಸಬ್ಬದಿಸಾ ಪಭಾಸತೀತಿ॥|
        block |ದ್ವೇ ದಲಿದ್ದಾ ವನವಿಹಾರಾ। ಭತಕೋ ಗೋಪಾಲಕಣ್ಡಕಾ।|
        block |ಅನೇಕವಣ್ಣಮಟ್ಠಕುಣ್ಡಲೀ। ಸೇರೀಸಕೋ ಸುನಿಕ್ಖಿತ್ತಂ।|
        block |ಪುರಿಸಾನಂ ತತಿಯೋ ವಗ್ಗೋ ಪವುಚ್ಚತೀತಿ॥|
      stand |ಸುನಿಕ್ಖಿತ್ತವಿಮಾನಂ ಏಕಾದಸಮಂ।|
      stand |ಸುನಿಕ್ಖಿತ್ತವಗ್ಗೋ ಸತ್ತಮೋ ನಿಟ್ಠಿತೋ।|
      block |ತಸ್ಸುದ್ದಾನಂ|
      stand |ಭಾಣವಾರಂ ಚತುತ್ಥಂ ನಿಟ್ಠಿತಂ।|
      stand |ವಿಮಾನವತ್ಥುಪಾಳಿ ನಿಟ್ಠಿತಾ।|
