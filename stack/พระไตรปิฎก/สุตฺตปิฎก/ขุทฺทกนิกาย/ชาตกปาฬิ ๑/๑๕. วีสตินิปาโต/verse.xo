block |๑๕ วีสตินิปาโต|
  count |  |
  block |๔๙๗ มาตงฺคชาตกํ ๑|
  count |๑|
    block |กุโต นุ อาคจฺฉสิ ทุมฺมวาสี โอตลฺลโก ปํสุปิสาจโกว|
    block |สงฺการโจฬํ ปฏิมุญฺจ กณฺเฐ โก เร ตุวํ โหสิ อทกฺขิเณยฺโยฯ|
  count |๒|
    block |อนฺนํ ตเวทํ ปกตํ ยสสฺสิ ตํ ขชฺชเร ภุญฺชเร ปิยฺยเร จ|
    block |ชานาสิ มํ ตฺวํ ปรทตฺตูปชีวิํ อุตฺติฏฺฐปิณฺฑํ ลภตํ สปาโกฯ|
  count |๓|
    block |อนฺนํ มเมทํ ปกตํ พฺราหฺมณานํ อตฺตตฺถาย สทฺทหโต มเมทํ|
    block |อเปหิ เอตฺโต กิมิธฏฺฐิโตสิ น มาทิสา ตุยฺหํ ททนฺติ ชมฺมฯ|
  count |๔|
    block |ถเล จ นินฺเน จ วปนฺติ พีชํ อนูปเขตฺเต ผลมาสมานา|
    block |เอตาย สทฺธาย ททาหิ ทานํ อปฺเปว อาราธเย ทกฺขิเณยฺเยฯ|
  count |๕|
    block |เขตฺตานิ มยฺหํ วิทิตานิ โลเก เยสาหํ พีชานิ ปติฏฺฐเปมิ|
    block |เย พฺราหฺมณา ชาติมนฺตูปปนฺนา ตานีธ เขตฺตานิ สุเปสลานิฯ|
  count |๖|
    block |ชาติมโท จ อติมานิตา จ โลโภ จ โทโส จ มโท จ โมโห|
    block |เอเต อคุณา เยสุ จ สนฺติ สพฺเพ ตานีธ เขตฺตานิ อเปสลานิฯ|
  count |๗|
    block |ชาติมโท จ อติมานิตา จ โลโภ จ โทโส จ มโท จ โมโห|
    block |เอเต อคุณา เยสุ น สนฺติ สพฺเพ ตานีธ เขตฺตานิ สุเปสลานิฯ|
  count |๘|
    block |กฺเวตฺถ คตา อุปโชติโย จ อุปชฺฌาโย จ อถวา คณฺฑกุจฺฉิ|
    block |อิมสฺส ทณฺฑญฺจ วธญฺจ ทตฺวา คเล คเหตฺวา ขลยาถ ชมฺมํฯ|
  count |๙|
    block |คิริํ นเขน ขณสิ อโย ทนฺเตหิ ขาทสิ|
    block |ชาตเวทํ ปทหสิ โย อิสิํ ปริภาสสิฯ|
  count |๑๐|
    block |อิทํ วตฺวาน มาตงฺโค อิสิ สจฺจปรกฺกโม|
    block |อนฺตลิกฺขสฺมิํ ปกฺกามิ พฺราหฺมณานํ อุทิกฺขตํฯ|
  count |๑๑|
    block |อาเวลฺลิตํ ปิฏฺฐิโต อุตฺตมงฺคํ พาหุํ ปสาเรติ อกมฺมเนยฺยํ|
    block |เสตานิ อกฺขีนิ ยถา มตสฺส โก เม อิมํ ปุตฺตมกาสิ เอวํฯ|
  count |๑๒|
    block |อิธาคมา สมโณ ทุมฺมวาสี โอตลฺลโก ปํสุปิสาจโกว|
    block |สงฺการโจฬํ ปฏิมุญฺจ กณฺเฐ โส เต อิมํ ปุตฺตมกาสิ เอวํฯ|
  count |๑๓|
    block |กตมํ ทิสํ อคมา ภูริปญฺโญ อกฺขาถ เม มาณวา เอตมตฺถํ|
    block |คนฺตฺวาน ตํ ปฏิกเรมุ อจฺจยํ อปฺเปว นํ ปุตฺต ลเภมุ ชีวิตํฯ|
  count |๑๔|
    block |เวหายสํ อคมา ภูริปญฺโญ ปถทฺธุโน ปนฺนรเสว จนฺโท|
    block |อปิ จาปิ โส ปุริมทิสํ อคจฺฉิ สจฺจปฺปฏิญฺโญ อิสิ สาธุรูโปฯ|
  count |๑๕|
    block |อาเวลฺลิตํ ปิฏฺฐิโต อุตฺตมงฺคํ พาหุํ ปสาเรติ อกมฺมเนยฺยํ|
    block |เสตานิ อกฺขีนิ ยถา มตสฺส โก เม อิมํ ปุตฺตมกาสิ เอวํฯ|
  count |๑๖|
    block |ยกฺขา หเว สนฺติ มหานุภาวา อนฺวาคตา อิสโย สาธุรูปา|
    block |เต ทุฏฺฐจิตฺตํ กุปิตํ วิทิตฺวา ยกฺขา หิ เต ปุตฺตมกํสุ เอวํฯ|
  count |๑๗|
    block |ยกฺขา จ เม ปุตฺตมกํสุ เอวํ ตฺวญฺเญว เม มา กุทฺโธ พฺรหฺมจาริ|
    block |ตุมฺเหว ปาเท สรณํ คตาสฺมิ อนฺวาคตา ปุตฺตโสเกน ภิกฺขุฯ|
  count |๑๘|
    block |ตเทว หิ เอตรหิ จ มยฺหํ มโนปโทโส น มมตฺถิ โกจิ|
    block |ปุตฺโต จ เต เวทมเทน มตฺโต อตฺถํ น ชานาติ อธิจฺจ เวเทฯ|
  count |๑๙|
    block |อทฺธา หเว ภิกฺขุ มุหุตฺตเกน สมฺมุยฺหเตว ปุริสสฺส สญฺญา|
    block |เอกาปราธํ ขม ภูริปญฺญ น ปณฺฑิตา โกธพลา ภวนฺติฯ|
  count |๒๐|
    block |อิทญฺจ มยฺหํ อุตฺติฏฺฐปิณฺฑํ ตว มณฺฑพฺโย ภุญฺชตุ อปฺปปญฺโญ|
    block |ยกฺขา จ เต นํ น วิเหฐเยยฺยุํ ปุตฺโต จ เต เหสฺสติ โส อโรโคฯ|
  count |๒๑|
    block |มณฺฑพฺย พาโลสิ ปริตฺตปญฺโญ โย ปุญฺญเขตฺตานมโกวิโทสิ|
    block |มหกฺกสาเวสุ ททาสิ ทานํ กิลิฏฺฐกมฺเมสุ อสญฺญเตสุฯ|
  count |๒๒|
    block |ชฏา จ เกสา อชินา นิวตฺถา ชรูทปานํว มุขํ ปรูฬฺหํ|
    block |ปชํ อิมํ ปสฺสถ ทุมฺมรูปํ น ชฏาชินํ ตายติ อปฺปปญฺญํฯ|
  count |๒๓|
    block |เยสํ ราโค จ โทโส จ อวิชฺชา จ วิราชิตา|
    block |ขีณาสวา อรหนฺโต เตสุ ทินฺนํ มหปฺผลนฺติฯ|
  stand |มาตงฺคชาตกํ ปฐมํฯ|
  count |  |
  block |๔๙๘ จิตฺตสมฺภูตชาตกํ ๒|
  count |๒๔|
    block |สพฺพํ นรานํ สผลํ สุจิณฺณํ น กมฺมุนา กิญฺจน โมฆมตฺถิ|
    block |ปสฺสามิ สมฺภูตํ มหานุภาวํ สกมฺมุนา ปุญฺญผลูปปนฺนํฯ|
  count |๒๕|
    block |สพฺพํ นรานํ สผลํ สุจิณฺณํ น กมฺมุนา กิญฺจน โมฆมตฺถิ|
    block |กจฺจินฺนุ จิตฺตสฺสปิ เอวเมวํ อิทฺโธ มโน ตสฺส ยถาปิ มยฺหํฯ|
  count |๒๖|
    block |สพฺพํ นรานํ สผลํ สุจิณฺณํ น กมฺมุนา กิญฺจน โมฆมตฺถิ|
    block |จิตฺตมฺปิ ชานาหิ ตเถว เทว อิทฺโธ มโน ตสฺส ยถาปิ ตุยฺหํฯ|
  count |๒๗|
    block |ภวํ นุ จิตฺโต สุตมญฺญโต เต อุทาหุ เต โกจิ นํ เอตทกฺขา|
    block |คาถา สุคีตา น มมตฺถิ กงฺขา ททามิ เต คามวรํ สตญฺจฯ|
  count |๒๘|
    block |น จาหํ จิตฺโต สุตมญฺญโต เม อิสี จ เม เอตมตฺถํ อสํสิ|
    block |คนฺตฺวาน รญฺโญ ปฏิคาหิ คาถํ อปิ เต วรํ อตฺตมโน ทเทยฺย ฯ|
  count |๒๙|
    block |โยเชนฺตุ เว ราชรเถ สุกเต จิตฺตสิพฺพเน|
    block |กจฺฉํ นาคานํ พนฺธถ คีเวยฺยํ ปฏิมุญฺจถฯ|
  count |๓๐|
    block |อาหญฺญนฺตุ เภริมุทิงฺคสงฺเข สีฆานิ ยานานิ จ โยชยนฺตุ|
    block |อชฺเชวหํ อสฺสมํ ตํ คมิสฺสํ ยตฺเถว ทกฺขิสฺสมิสิํ นิสินฺนํฯ|
  count |๓๑|
    block |สุลทฺธลาโภ วต เม อโหสิ คาถา สุคีตา ปริสาย มชฺเฌ|
    block |สฺวาหํ อิสิํ สีลวตูปปนฺนํ ทิสฺวา ปตีโต สุมโนหมสฺมิฯ|
  count |๓๒|
    block |อาสนํ อุทกํ ปชฺชํ ปฏิคฺคณฺหาตุ โน ภวํ|
    block |อคฺเฆ ภวนฺตํ ปุจฺฉาม อคฺฆํ กุรุตุ โน ภวํฯ|
  count |๓๓|
    block |รมฺมญฺจ เต อาวสถํ กโรนฺตุ นารีคเณหิ ปริจารยสฺสุ|
    block |กโรหิ โอกาสมนุคฺคหาย อุโภปิ มํ อิสฺสริยํ กโรมฯ|
  count |๓๔|
    block |ทิสฺวา ผลํ ทุจฺจริตสฺส ราช อโถ สุจิณฺณสฺส มหาวิปากํ|
    block |อตฺตานเมว ปฏิสํยมิสฺสํ น ปตฺถเย ปุตฺต ปสุํ ธนํ วาฯ|
  count |๓๕|
    block |ทเสวิมา วสฺสทสา มจฺจานํ อิธ ชีวิตํ|
    block |อปตฺตญฺเญว ตํ โอธิํ นโฬ ฉินฺโนว สุสฺสติฯ|
  count |๓๖|
    block |ตตฺถ กา นนฺทิ กา ขิฑฺฑา กา รตี กา ธเนสนา|
    block |กิํ เม ปุตฺเตหิ ทาเรหิ ราช มุตฺโตสฺมิ พนฺธนาฯ|
  count |๓๗|
    block |โสหํ เอวํ ปชานามิ มจฺจุ เม นปฺปมชฺชติ|
    block |อนฺตเกนาธิปนฺนสฺส กา รตี กา ธเนสนาฯ|
  count |๓๘|
    block |ชาติ นรานํ อธมา ชนินฺท จณฺฑาลโยนิ ทฺวิปทากนิฏฺฐา|
    block |สเกหิ กมฺเมหิ สุปาปเกหิ จณฺฑาลคพฺเภ อวสิมฺห ปุพฺเพฯ|
  count |๓๙|
    block |จณฺฑาลาหุมฺห อวนฺตีสุ มิคา เนรญฺชรํ ปติ|
    block |อุกฺกุสา นมฺมทาตีเร ตฺยชฺช พฺราหฺมณขตฺติยาฯ|
  count |๔๐|
    block |อุปนียติ ชีวิตมปฺปมายุ ชรูปนีตสฺส น สนฺติ ตาณา|
    block |กโรหิ ปญฺจาล มเมต วากฺยํ มากาสิ กมฺมานิ ทุกฺขุทฺรยานิฯ|
  count |๔๑|
    block |อุปนียติ ชีวิตมปฺปมายุ ชรูปนีตสฺส น สนฺติ ตาณา|
    block |กโรหิ ปญฺจาล มเมต วากฺยํ มากาสิ กมฺมานิ ทุกฺขปฺผลานิฯ|
  count |๔๒|
    block |อุปนียติ ชีวิตมปฺปมายุ ชรูปนีตสฺส น สนฺติ ตาณา|
    block |กโรหิ ปญฺจาล มเมต วากฺยํ มากาสิ กมฺมานิ รชสฺสิรานิฯ|
  count |๔๓|
    block |อุปนียติ ชีวิตมปฺปมายุ วณฺณํ ชรา หนฺติ นรสฺส ชิยฺยโต|
    block |กโรหิ ปญฺจาล มเมต วากฺยํ มากาสิ กมฺมํ นิรยูปปตฺติยาฯ|
  count |๔๔|
    block |อทฺธา หิ สจฺจํ วจนํ ตเวตํ ยถา อิสี ภาสสิ เอวเมตํ|
    block |กามา จ เม สนฺติ อนปฺปรูปา เต ทุจฺจชา มาทิสเกน ภิกฺขุฯ|
  count |๔๕|
    block |นาโค ยถา ปงฺกมชฺเฌ พฺยสนฺโน ปสฺสํ ถลํ นาภิสมฺโภติ คนฺตุํ|
    block |เอวมฺปหํ กามปงฺเก พฺยสนฺโน น ภิกฺขุโน มคฺคมนุพฺพชามิฯ|
  count |๔๖|
    block |ยถาปิ มาตา จ ปิตา จ ปุตฺตํ อนุสาสเร กินฺติ สุขี ภเวยฺย|
    block |เอวมฺปิ มํ ตฺวํ อนุสาส ภนฺเต ยถา จิรํ เปจฺจ สุขี ภเวยฺยํฯ|
  count |๔๗|
    block |โน เจ ตุวํ อุสฺสหเส ชนินฺท กาเม อิเม มานุสเก ปหาตุํ|
    block |ธมฺมิํ พลิํ ปฏฺฐปยสฺสุ ราช อธมฺมกาโร ตว มาหุ รฏฺเฐฯ|
  count |๔๘|
    block |ทูตา วิธาวนฺตุ ทิสา จตสฺโส นิมนฺตกา สมณพฺราหฺมณานํ|
    block |เต อนฺนปาเนน อุปฏฺฐหสฺสุ วตฺเถน เสนาสนปจฺจเยน จฯ|
  count |๔๙|
    block |อนฺเนน ปาเนน ปสนฺนจิตฺโต สนฺตปฺปย สมณพฺราหฺมเณ จ|
    block |ทตฺวา จ ภุตฺวา จ ยถานุภาวํ อนินฺทิโต สคฺคมุเปหิ ฐานํฯ|
  count |๕๐|
    block |สเจ จ ตํ ราช มโท สเหยฺย นารีคเณหิ ปริจารยนฺตํ|
    block |อิมเมว คาถํ มนสี กโรหิ ภาเสสิ เจนํ ปริสาย มชฺเฌฯ|
  count |๕๑|
    block |อพฺโภกาสสโย ชนฺตุ วชนฺตฺยา ขีรปายิโต|
    block |ปริกิณฺโณ สุวาเนหิ สฺวาชฺช ราชาติ วุจฺจตีติฯ|
  stand |จิตฺตสมฺภูตชาตกํ ทุติยํฯ|
  count |  |
  block |๔๙๙ สิวิชาตกํ ๓|
  count |๕๒|
    block |ทูเร อปสฺสํ เถโรว จกฺขุํ ยาจิตุมาคโต|
    block |เอกเนตฺตา ภวิสฺสาม จกฺขุํ เม เทหิ ยาจิโตฯ|
  count |๕๓|
    block |เกนานุสิฏฺโฐ อิธ มาคโตสิ วนิพฺพก จกฺขุปถานิ ยาจิตุํ|
    block |สุทุจฺจชํ ยาจสิ อุตฺตมงฺคํ ยมาหุ เนตฺตํ ปุริเสน ทุจฺจชํฯ|
  count |๕๔|
    block |ยมาหุ เทเวสุ สุชมฺปตีติ มฆวาติ นํ อาหุ มนุสฺสโลเก|
    block |เตนานุสิฏฺโฐ อิธ มาคโตสฺมิ วนิพฺพโก จกฺขุปถานิ ยาจิตุํฯ|
  count |๕๕|
    block |วนิพฺพโต มยฺห วนิํ อนุตฺตรํ ททาหิ เต จกฺขุปถานิ ยาจิโต|
    block |ททาหิ เม จกฺขุปถํ อนุตฺตรํ ยมาหุ เนตฺตํ ปุริเสน ทุจฺจชํฯ|
  count |๕๖|
    block |เยน อตฺเถน อาคจฺฉิ ยมตฺถมภิปตฺถยํ|
    block |เต เต อิชฺฌนฺตุ สงฺกปฺปา ลภ จกฺขูนิ พฺราหฺมณฯ|
  count |๕๗|
    block |เอกํ เต ยาจมานสฺส อุภยานิ ททามหํ|
    block |ส จกฺขุมา คจฺฉ ชนสฺส เปกฺขโต ยทิจฺฉเส ตฺวํ ตทเต สมิชฺฌตุฯ|
  count |๕๘|
    block |มา โน เทว อทา จกฺขุํ มา โน สพฺเพ ปรากริ|
    block |ธนํ เทหิ มหาราช มุตฺตา เวฬุริยา พหูฯ|
  count |๕๙|
    block |ยุตฺเต เทว รเถ เทหิ อาชานีเย จลงฺกเต|
    block |นาเค เทหิ มหาราช เหมกปฺปนวาสเสฯ|
  count |๖๐|
    block |ยถา ตํ สิวโย สพฺเพ สโยคฺคา สรถา สทา|
    block |สมนฺตา ปริกิเรยฺยุํ เอวํ เทหิ รเถสภฯ|
  count |๖๑|
    block |โย เว ทสฺสนฺติ วตฺวาน อทาเน กุรุเต มโน|
    block |ภูมฺยํ โส ปติตํ ปาสํ คีวายํ ปฏิมุญฺจติฯ|
  count |๖๒|
    block |โย เว ทสฺสนฺติ วตฺวาน อทาเน กุรุเต มโน|
    block |ปาปา ปาปตโร โหติ สมฺปตฺโต ยมสาธนํฯ|
  count |๖๓|
    block |ยญฺหิ ยาเจ ตญฺหิ ทเท ยํ น ยาเจ น ตํ ทเท|
    block |สฺวาหํ ตเมว ทสฺสามิ ยํ มํ ยาจติ พฺราหฺมโณฯ|
  count |๖๔|
    block |อายุํ นุ วณฺณํ นุ สุขํ พลํ นุ กิํ ปตฺถยาโน นุ ชนินฺท เทสิ|
    block |กถญฺหิ ราชา สิวินํ อนุตฺตโร จกฺขูนิ ทชฺชา ปรโลกเหตุฯ|
  count |๖๕|
    block |น วาหเมตํ ยสสา ททามิ น ปุตฺตมิจฺเฉ น ธนํ น รฏฺฐํ|
    block |สตญฺจ ธมฺโม จริโต ปุราโณ อิจฺเจว ทาเน รมเต มโน มม ฯ|
  count |๖๖|
    block |สขา จ มิตฺโต จ มมาสิ สีวิก สุสิกฺขิโต สาธุ กโรหิ เม วโจ|
    block |อุทฺธริตฺวา จกฺขูนิ มมํ ชิคีสโต หตฺเถสุ ฐเปหิ วนิพฺพกสฺสฯ|
  count |๖๗|
    block |โจทิโต สิวิราเชน สิวิโก วจนงฺกโร|
    block |รญฺโญ จกฺขูนุทฺธริตฺวา พฺราหฺมณสฺสูปนามยิ|
    block |สจกฺขุ พฺราหฺมโณ อาสิ อนฺโธ ราชา อุปาวิสิฯ|
  count |๖๘|
    block |ตโต โส กติปาหสฺส อุปรูฬฺเหสุ จกฺขุสุ|
    block |สูตํ อามนฺตยี ราชา สิวีนํ รฏฺฐวฑฺฒโนฯ|
  count |๖๙|
    block |โยเชหิ สารถิ ยานํ ยุตฺตญฺจ ปฏิเวทย|
    block |อุยฺยานภูมิํ คจฺฉาม โปกฺขรญฺโญ วนานิ จฯ|
  count |๗๐|
    block |โส จ โปกฺขรณีตีเร ปลฺลงฺเกน อุปาวิสิ|
    block |ตสฺส สกฺโก ปาตุรหุ เทวราชา สุชมฺปติฯ|
  count |๗๑|
    block |สกฺโกหมสฺมิ เทวินฺโท อาคโตสฺมิ ตวนฺติเก|
    block |วรํ วรสฺสุ ราชีสิ ยํ กิญฺจิ มนสิจฺฉสิฯ|
  count |๗๒|
    block |ปหูตํ เม ธนํ สกฺก พลํ โกโส จนปฺปโก|
    block |อนฺธสฺส เม สโต ทานิ มรณญฺเญว รุจฺจติฯ|
  count |๗๓|
    block |ยานิ สจฺจานิ ทฺวิปทินฺท ตานิ ภาสสฺสุ ขตฺติย|
    block |สจฺจํ เต ภณมานสฺส ปุน จกฺขุ ภวิสฺสติฯ|
  count |๗๔|
    block |เย มํ ยาจิตุมายนฺติ นานาโคตฺตา วนิพฺพกา|
    block |โยปิ มํ ยาจเต ตตฺถ โสปิ เม มนโส ปิโย|
    block |เอเตน สจฺจวชฺเชน จกฺขุ เม อุปปชฺชถฯ|
  count |๗๕|
    block |ยํ มํ โส ยาจิตุํ อาคา เทหิ จกฺขุนฺติ พฺราหฺมโณ|
    block |ตสฺส จกฺขูนิ ปาทาสิํ พฺราหฺมณสฺส วนิพฺพโต ฯ|
  count |๗๖|
    block |ภิยฺโย มํ อาวิสี ปีติ โสมนสฺสญฺจนปฺปกํ|
    block |เอเตน สจฺจวชฺเชน ทุติยํ เม อุปปชฺชถฯ|
  count |๗๗|
    block |ธมฺเมน ภาสิตา คาถา สิวีนํ รฏฺฐวฑฺฒน|
    block |เอตานิ ตว เนตฺตานิ ทิพฺพานิ ปฏิทิสฺสเรฯ|
  count |๗๘|
    block |ติโรกุฏฺฏํ ติโรเสลํ สมติคฺคยฺห ปพฺพตํ|
    block |สมนฺตา โยชนสตํ ทสฺสนํ อนุโภนฺตุ เตฯ|
  count |๗๙|
    block |โก นีธ วิตฺตํ น ทเทยฺย ยาจิโต อปิ วิสิฏฺฐํ สุปิยมฺปิ อตฺตโน|
    block |ตทิงฺฆ สพฺเพ สิวโย สมาคตา ทิพฺพานิ เนตฺตานิ มมชฺช ปสฺสถฯ|
  count |๘๐|
    block |ติโรกุฏฺฏํ ติโรเสลํ สมติคฺคยฺห ปพฺพตํ|
    block |สมนฺตา โยชนสตํ ทสฺสนํ อนุโภนฺติ เมฯ|
  count |๘๑|
    block |น จาคมตฺตา ปรมตฺถิ กิญฺจิ มจฺจานํ อิธ ชีวิเต|
    block |ทตฺวาน มานุสํ จกฺขุํ ลทฺธํ เม จกฺขุํ อมานุสํฯ|
  count |๘๒|
    block |เอตมฺปิ ทิสฺวา สิวโย เทถ ทานานิ ภุญฺชถ|
    block |ทตฺวา จ ภุตฺวา จ ยถานุภาวํ อนินฺทิตา สคฺคมุเปถ ฐานนฺติฯ|
  stand |สิวิชาตกํ ตติยํฯ|
  count |  |
  block |๕๐๐ สิรีมนฺตชาตกํ ๔|
  count |๘๓|
    block |ปญฺญายุเปตํ สิริยา วิหีนํ ยสสฺสินํ วาปิ อเปตปญฺญํ|
    block |ปุจฺฉามิ ตํ เสนก เอตมตฺถํ กเมตฺถ เสยฺโย กุสลา วทนฺติฯ|
  count |๘๔|
    block |ธีรา จ พาลา จ หเว ชนินฺท สิปฺปูปปนฺนา จ อสิปฺปิโน จ|
    block |สุชาติมนฺโตปิ อชาติมสฺส ยสสฺสิโน เปสกรา ภวนฺติ|
    block |เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ|
  count |๘๕|
    block |ตุวมฺปิ ปุจฺฉามิ อโนมปญฺญ มโหสธ เกวลธมฺมทสฺสิ|
    block |พาลํ ยสสฺสิํ ปณฺฑิตํ อปฺปโภคํ กเมตฺถ เสยฺโย กุสลา วทนฺติฯ|
  count |๘๖|
    block |ปาปานิ กมฺมานิ กโรติ พาโล อิธเมว เสยฺโย อิติ มญฺญมาโน|
    block |อิธโลกทสฺสี ปรโลกมทสฺสี อุภยตฺถ พาโล กลิมคฺคเหสิ|
    block |เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ|
  count |๘๗|
    block |น สิปฺปเมตํ วิทธาติ โภคํ น พนฺธุวา น สรีรวณฺโณ โย|
    block |ปสฺเสฬมูคํ สุขเมธมานํ สิรี หิ นํ ภชเต โครวินฺทํ|
    block |เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ|
  count |๘๘|
    block |ลทฺธา สุขํ มชฺชติ อปฺปปญฺโญ ทุกฺเขน ผุฏฺโฐปิ ปโมหเมติ|
    block |อาคนฺตุนา ทุกฺขสุเขน ผุฏฺโฐ ปเวธติ วาริจโรว ฆมฺเม|
    block |เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ|
  count |๘๙|
    block |ทุมํ ยถา สาทุผลํ อรญฺเญ สมนฺตโต สมภิสรนฺติ ปกฺขี|
    block |เอวมฺปิ อฑฺฒํ สธนํ สโภคํ พหุชฺชโน ภชติ อตฺถเหตุ|
    block |เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ|
  count |๙๐|
    block |น สาธุ พลวา พาโล สาหสา วินฺทเต ธนํ|
    block |กนฺทนฺตเมตํ ทุมฺเมธํ กฑฺฒนฺติ นิรยํ ภุสํ|
    block |เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ|
  count |๙๑|
    block |ยา กาจิ นชฺโช คงฺคมภิสฺสวนฺติ สพฺพาว ตา นามโคตฺตํ ชหนฺติ|
    block |คงฺคา สมุทฺทํ ปฏิปชฺชมานา น ขายเต อิทฺธิํ ปญฺโญปิ โลเก|
    block |เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ|
  count |๙๒|
    block |ยเมตมกฺขา อุทธิํ มหนฺตํ สวนฺติ นชฺโช สพฺพกาลมสงฺขฺยํ|
    block |โส สาคโร นิจฺจมุฬารเวโค เวลํ น อจฺเจติ มหาสมุทฺโทฯ|
  count |๙๓|
    block |เอวมฺปิ พาลสฺส ปชปฺปิตานิ ปญฺญํ น อจฺเจติ สิรี กทาจิ|
    block |เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ|
  count |๙๔|
    block |อสญฺญโต เจปิ ปเรสมตฺถํ ภณาติ สนฺธานคโต ยสสฺสี|
    block |ตสฺเสว ตํ รูหติ ญาติมชฺเฌ สิรี หิ นํ การยเต น ปญฺญา|
    block |เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ|
  count |๙๕|
    block |ปรสฺส วา อตฺตโน วาปิ เหตุ พาโล มุสา ภาสติ อปฺปปญฺโญ|
    block |โส นินฺทิโต โหติ สภาย มชฺเฌ ปจฺฉาปิ โส ทุคฺคติคามี โหติ|
    block |เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ|
  count |๙๖|
    block |อตฺถมฺปิ เจ ภาสติ ภูริปญฺโญ อนาฬฺหิโย อปฺปธโน ทลิทฺโท|
    block |น ตสฺส ตํ รูหติ ญาติมชฺเฌ สิรี จ ปญฺญาณวโต น โหติ|
    block |เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ|
  count |๙๗|
    block |ปรสฺส วา อตฺตโน วาปิ เหตุ น ภาสติ อลิกํ ภูริปญฺโญ|
    block |โส ปูชิโต โหติ สภาย มชฺเฌ ปจฺฉาปิ โส สุคฺคติคามี โหติ|
    block |เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ|
  count |๙๘|
    block |หตฺถี ควสฺสา มณิกุณฺฑลา จ ถิโย จ อิทฺเธสุ กุเลสุ ชาตา|
    block |สพฺพาว ตา อุปโภคา ภวนฺติ อิทฺธสฺส โปสสฺส อนิทฺธิมนฺโต|
    block |เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ|
  count |๙๙|
    block |อสํวิหิตกมฺมนฺตํ พาลํ ทุมฺเมธมนฺตินํ|
    block |สิรี ชหติ ทุมฺเมธํ ชิณฺณํว อุรโค ตจํ|
    block |เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ|
  count |๑๐๐|
    block |ปญฺจ ปณฺฑิตา มยํ ภทฺทนฺเต สพฺเพ ปญฺชลิกา อุปฏฺฐิตา|
    block |ตฺวํ โน อภิภุยฺย อิสฺสโรสิ สกฺโกว ภูตปติ เทวราชา|
    block |เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ|
  count |๑๐๑|
    block |ทาโสว ปญฺญสฺส ยสสฺสิ พาโล อตฺเถสุ ชาเตสุ ตถาวิเธสุ|
    block |ยํ ปณฺฑิโต นิปุณํ สํวิเธติ สมฺโมหมาปชฺชติ ตตฺถ พาโล|
    block |เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ|
  count |๑๐๒|
    block |อทฺธา หิ ปญฺญาว สตํ ปสตฺถา กนฺตา สิรี โภครตา มนุสฺสา|
    block |ญาณญฺจ พุทฺธานมตุลฺยรูปํ ปญฺญํ น อจฺเจติ สิรี กทาจิฯ|
  count |๑๐๓|
    block |ยํ ตํ อปุจฺฉิมฺห อกิตฺตยี โน มโหสธ เกวลธมฺมทสฺสี|
    block |ควํ สหสฺสํ อุสภญฺจ นาคํ อาชญฺญยุตฺเต จ รเถ ทส อิเม|
    block |ปญฺหสฺส เวยฺยากรเณน ตุฏฺโฐ ททามิ เต คามวรานิ โสฬสาติฯ|
  stand |สิรีมนฺตชาตกํ จตุตฺถํฯ|
  count |  |
  block |๕๐๑ โรหณมิคชาตกํ ๕|
  count |๑๐๔|
    block |เอเต ยูถา ปติยนฺติ ภีตา มรณสฺส จิตฺตก|
    block |คจฺฉ ตุวมฺปิ มากงฺขิ ชีวิสฺสนฺติ ตยา สหฯ|
  count |๑๐๕|
    block |นาหํ โรหณ คจฺฉามิ หทยํ เม อวกสฺสติ|
    block |น ตํ อหํ ชหิสฺสามิ อิธ หิสฺสามิ ชีวิตํฯ|
  count |๑๐๖|
    block |เต หิ นูน มริสฺสนฺติ อนฺธา อปริณายกา|
    block |คจฺฉ ตุวมฺปิ มากงฺขิ ชีวิสฺสนฺติ ตยา สหฯ|
  count |๑๐๗|
    block |นาหํ โรหณ คจฺฉามิ หทยํ เม อวกสฺสติ|
    block |น ตํ พทฺธํ ชหิสฺสามิ อิธ หิสฺสามิ ชีวิตํฯ|
  count |๑๐๘|
    block |คจฺฉ ภีรุ ปลายสฺสุ กูเฏ พทฺโธสฺมิ อายเส|
    block |คจฺฉ ตุวมฺปิ มากงฺขิ ชีวิสฺสนฺติ ตยา สหฯ|
  count |๑๐๙|
    block |นาหํ โรหณ คจฺฉามิ หทยํ เม อวกสฺสติ|
    block |น ตํ อหํ ชหิสฺสามิ อิธ หิสฺสามิ ชีวิตํฯ|
  count |๑๑๐|
    block |เต หิ นูน มริสฺสนฺติ อนฺธา อปริณายกา|
    block |คจฺฉ ตุวมฺปิ มากงฺขิ ชีวิสฺสนฺติ ตยา สหฯ|
  count |๑๑๑|
    block |นาหํ โรหณ คจฺฉามิ หทยํ เม อวกสฺสติ|
    block |น ตํ พทฺธํ ชหิสฺสามิ อิธ หิสฺสามิ ชีวิตํฯ|
  count |๑๑๒|
    block |อยํ โส ลุทฺทโก เอติ ลุทฺทรูโป สหาวุโธ|
    block |โย โน วธิสฺสติ อชฺช อุสุนา สตฺติยา อปิ ฯ|
  count |๑๑๓|
    block |สา มุหุตฺตํ ปลายิตฺวา ภยฏฺฏา ภยตชฺชิตา|
    block |สุทุกฺกรํ อกรา ภีรุ มรณายูปนิวตฺตถฯ|
  count |๑๑๔|
    block |กินฺนุ เตเม มิคา โหนฺติ มุตฺตา พทฺธํ อุปาสเร|
    block |น ตํ จชิตุมิจฺฉนฺติ ชีวิตสฺสปิ การณาฯ|
  count |๑๑๕|
    block |ภาตโร โหนฺติ เม ลุทฺท โสทริยา เอกมาตุกา|
    block |น มํ จชิตุมิจฺฉนฺติ ชีวิตสฺสปิ การณาฯ|
  count |๑๑๖|
    block |เต หิ นูน มริสฺสนฺติ อนฺธา อปริณายกา|
    block |ปญฺจนฺนํ ชีวิตํ เทหิ ภาตรํ มุญฺจ ลุทฺทกฯ|
  count |๑๑๗|
    block |โส โว อหํ ปโมกฺขามิ มาตาเปตฺติภรํ มิคํ|
    block |นนฺทนฺตุ มาตาปิตโร มุตฺตํ ทิสฺวา มหามิคํฯ|
  count |๑๑๘|
    block |เอวํ ลุทฺทก นนฺทสฺสุ สห สพฺเพหิ ญาติภิ|
    block |ยถาหมชฺช นนฺทามิ มุตฺตํ ทิสฺวา มหามิคํฯ|
  count |๑๑๙|
    block |กถํ ตฺวํ ปโมกฺโข อาสิ อุปนีตสฺมิ ชีวิเต|
    block |กถํ ปุตฺต อโมเจสิ กูฏปาสมฺห ลุทฺทโกฯ|
  count |๑๒๐|
    block |ภณํ กณฺณสุขํ วาจํ หทยงฺคํ หทยสฺสิตํ|
    block |สุภาสิตาหิ วาจาหิ จิตฺตโก มํ อโมจยิฯ|
  count |๑๒๑|
    block |ภณํ กณฺณสุขํ วาจํ หทยงฺคํ หทยสฺสิตํ|
    block |สุภาสิตาหิ วาจาหิ สุตนา มํ อโมจยิฯ|
  count |๑๒๒|
    block |สุตฺวา กณฺณสุขํ วาจํ หทยงฺคํ หทยสฺสิตํ|
    block |สุภาสิตานิ สุตฺวาน ลุทฺทโก มํ อโมจยิฯ|
  count |๑๒๓|
    block |เอวํ อานนฺทิโต โหตุ สห ทาเรหิ ลุทฺทโก|
    block |ยถา มยชฺช นนฺทาม ทิสฺวา โรหณมาคตํฯ|
  count |๑๒๔|
    block |นนุ ตฺวํ อวจ ลุทฺท มิคจมฺมานิ อาหริํ|
    block |อถ เกน นุ วณฺเณน มิคจมฺมานิ นาหริฯ|
  count |๑๒๕|
    block |อาคมา เจว หตฺถตฺถํ กูฏปาสญฺจ โส มิโค|
    block |อพชฺฌิ ตํ มิคราชํ ตญฺจ มุตฺตา อุปาสเรฯ|
  count |๑๒๖|
    block |ตสฺส เม อหุ สํเวโค อพฺภุโต โลมหํสโน|
    block |อิมญฺจาหํ มิคํ หญฺเญ อชฺช หิสฺสามิ ชีวิตํฯ|
  count |๑๒๗|
    block |กีทิสา เต มิคา ลุทฺท กีทิสา ธมฺมิกา มิคา|
    block |กถํวณฺณา กถํสีลา พาฬฺหํ โข เน ปสํสสิฯ|
  count |๑๒๘|
    block |โอทาตสิงฺคา สุจิวาฬา ชาตรูปตจูปมา|
    block |ปาทา โลหิตกา เตสํ อญฺชิตกฺขา มโนรมาฯ|
  count |๑๒๙|
    block |เอทิสา เต มิคา เทว เอทิสา ธมฺมิกา มิคา|
    block |มาตาเปตฺติภรา เทว น เต โส อภิหาริตุํ ฯ|
  count |๑๓๐|
    block |ทมฺมิ นิกฺขสตํ ลุทฺท ถูลญฺจ มณิกุณฺฑลํ|
    block |จตุสฺสทญฺจ ปลฺลงฺกํ อุมาปุปฺผสรินฺนิภํ ฯ|
  count |๑๓๑|
    block |ทฺเว จ สาทิสิโย ภริยา อุสภญฺจ ควํ สตํ|
    block |ธมฺเมน รชฺชํ กาเรสฺสํ พหุกาโร เมสิ ลุทฺทกฯ|
  count |๑๓๒|
    block |กสิวาณิชฺชา อิณทานํ อุญฺฉาจริยา จ ลุทฺทก|
    block |เอเตน ทารํ โปเสหิ มา ปาปํ อกรี ปุนาติ ฯ|
  stand |โรหณมิคชาตกํ ปญฺจมํฯ|
  count |  |
  block |๕๐๒ จูฬหํสชาตกํ ๖|
  count |๑๓๓|
    block |เอเต หํสา ปกฺกมนฺติ วกฺกงฺคา ภยเมริตา|
    block |หริตฺตจ เหมวณฺณ กามํ สุมุข ปกฺกมฯ|
  count |๑๓๔|
    block |โอหาย มํ ญาติคณา เอกํ ปาสวสํ คตํ|
    block |อนเปกฺขมานา คจฺฉนฺติ กิํ เอโส อวหิยฺยสิฯ|
  count |๑๓๕|
    block |ปเตว ปตตํ เสฏฺฐ นตฺถิ พทฺเธ สหายตา|
    block |มา อนีฆาย หาเปสิ กามํ สุมุข ปกฺกมฯ|
  count |๑๓๖|
    block |นาหํ ทุกฺขปเรโตติ ธตรฏฺฐ ตุวํ ชเห|
    block |ชีวิตํ มรณํ วา เม ตยา สทฺธิํ ภวิสฺสติฯ|
  count |๑๓๗|
    block |เอตทริยสฺส กลฺยาณํ ยํ ตฺวํ สุมุข ภาสสิ|
    block |ตญฺจ วีมํสมาโนหํ ปตเตตํ อวสฺสชิํฯ|
  count |๑๓๘|
    block |อปเทน ปทํ ยาติ อนฺตลิกฺขจโร ทิโช|
    block |อารา ปาสํ น พุชฺฌิ ตฺวํ หํสานํ ปวรุตฺตม ฯ|
  count |๑๓๙|
    block |ยทา ปราภโว โหติ โปโส ชีวิตสงฺขเย|
    block |อถ ชาลญฺจ ปาสญฺจ อาสชฺชาปิ น พุชฺฌติฯ|
  count |๑๔๐|
    block |เอเต หํสา ปกฺกมนฺติ วกฺกงฺคา ภยเมริตา|
    block |หริตฺตจ เหมวณฺณ ตฺวญฺเญว อวหิยฺยสิฯ|
  count |๑๔๑|
    block |เอเต ภุตฺวา จ ปิตฺวา จ ปกฺกมนฺติ วิหงฺคมา|
    block |อนเปกฺขมานา วกฺกงฺคา ตฺวญฺเญเวโก อุปาสสิฯ|
  count |๑๔๒|
    block |กินฺนุ ตฺยายํ ทิโช โหติ มุตฺโต พทฺธํ อุปาสสิ|
    block |โอหาย สกุณา ยนฺติ กิํ เอโก อวหิยฺยสิฯ|
  count |๑๔๓|
    block |ราชา เม โส ทิโช มิตฺโต สขา ปาณสโม จ เม|
    block |เนว นํ วิชหิสฺสามิ ยาว กาลสฺส ปริยายํฯ|
  count |๑๔๔|
    block |โย จ ตฺวํ สขิโน เหตุ ปาณํ จชิตุมิจฺฉสิ|
    block |โส เต สหายํ มุญฺจามิ โหตุ ราชา ตวานุโคฯ|
  count |๑๔๕|
    block |เอวํ ลุทฺทก นนฺทสฺสุ สห สพฺเพหิ ญาติภิ|
    block |ยถาหมชฺช นนฺทามิ ทิสฺวา มุตฺตํ ทิชาธิปํฯ|
  count |๑๔๖|
    block |กจฺจินฺนุ โภโต กุสลํ กจฺจิ โภโต อนามยํ|
    block |กจฺจิ รฏฺฐมิทํ ผีตํ ธมฺเมน มนุสาสสิฯ|
  count |๑๔๗|
    block |กุสลญฺเจว เม หํส อโถ หํส อนามยํ|
    block |อโถ รฏฺฐมิทํ ผีตํ ธมฺเมน มนุสาสหํฯ|
  count |๑๔๘|
    block |กจฺจิ โภโต อมจฺเจสุ โทโส โกจิ น วิชฺชติ|
    block |กจฺจิ อารา อมิตฺตา เต ฉายา ทกฺขิณโตริวฯ|
  count |๑๔๙|
    block |อโถปิ เม อมจฺเจสุ โทโส โกจิ น วิชฺชติ|
    block |อโถ อารา อมิตฺตา เม ฉายา ทกฺขิณโตริวฯ|
  count |๑๕๐|
    block |กจฺจิ เต สาทิสี ภริยา อสฺสวา ปิยภาณินี|
    block |ปุตฺตรูปยสูเปตา ตว ฉนฺทวสานุคาฯ|
  count |๑๕๑|
    block |อโถ เม สาทิสี ภริยา อสฺสวา ปิยภาณินี|
    block |ปุตฺตรูปยสูเปตา มม ฉนฺทวสานุคาฯ|
  count |๑๕๒|
    block |กจฺจิ เต พหโว ปุตฺตา สุชาตา รฏฺฐวฑฺฒน|
    block |ปญฺญาชเวน สมฺปนฺนา สมฺโมทนฺติ ตโต ตโตฯ|
  count |๑๕๓|
    block |สตเมโก จ เม ปุตฺตา ธตรฏฺฐ มยา สุตา|
    block |เตสํ ตฺวํ กิจฺจมกฺขาหิ นาวรุชฺฌนฺติ เต วโจฯ|
  count |๑๕๔|
    block |อุปปนฺโนปิ เจ โหติ ชาติยา วินเยน วา|
    block |อถ ปจฺฉา กุรุเต โยคํ กิจฺเฉ อาปาสุ สีทติฯ|
  count |๑๕๕|
    block |ตสฺส สํหีรปญฺญสฺส วิวโร ชายเต มหา|
    block |รตฺติมนฺโธว รูปานิ ถูลานิ มนุปสฺสติฯ|
  count |๑๕๖|
    block |อสาเร สารโยคญฺญู มติํ น ตฺเวว วินฺทติ|
    block |สรโภว คิริทุคฺคสฺมิํ อนฺตราเยว สีทติฯ|
  count |๑๕๗|
    block |หีนชจฺโจปิ เจ โหติ อุฏฺฐาตา ธิติมา นโร|
    block |อาจารสีลสมฺปนฺโน นิเส อคฺคีว ภาสติฯ|
  count |๑๕๘|
    block |เอตํ เม อุปมํ กตฺวา ปุตฺเต วิชฺชาสุ วาจย|
    block |สํวิรูฬฺเหถ เมธาวี เขตฺเต พีชํว วุฏฺฐิยาติฯ|
  stand |จูฬหํสชาตกํ ฉฏฺฐํฯ|
  count |  |
  block |๕๐๓ สตฺติคุมฺพชาตกํ ๗|
  count |๑๕๙|
    block |มิคลุทฺโท มหาราชา ปญฺจาลานํ รเถสโภ|
    block |นิกฺขนฺโต สห เสนาย โอคโณ วนมาคมาฯ|
  count |๑๖๐|
    block |ตตฺถทฺทสา อรญฺญสฺมิํ ตกฺกรานํ กุฏิํ กตํ|
    block |ตสฺสา กุฏิยา นิกฺขมฺม สุโว ลุทฺทานิ ภาสติฯ|
  count |๑๖๑|
    block |สมฺปนฺนวาหโน โปโส ยุวา สมฺมฏฺฐกุณฺฑโล|
    block |โสภติ โลหิตุณฺหีโส ทิวา สูริโยว ภาสติฯ|
  count |๑๖๒|
    block |มชฺฌนฺหิเก สมฺปติเก สุตฺโต ราชา สสารถิ|
    block |หนฺทสฺสาภรณํ สพฺพํ คณฺหาม สาหสา มยํฯ|
  count |๑๖๓|
    block |นิสีเถปิ รโห ทานิ สุตฺโต ราชา สสารถิ|
    block |อาทาย วตฺถํ มณิกุณฺฑลญฺจ หนฺตฺวาน สาขาหิ อวตฺถรามฯ|
  count |๑๖๔|
    block |กินฺนุ อุมฺมตฺตรูโปว สตฺติคุมฺพ ปภาสสิ|
    block |ทุราสทา หิ ราชาโน อคฺคิ ปชฺชลิโต ยถาฯ|
  count |๑๖๕|
    block |อถ ตฺวํ ปติโกลมฺพ มตฺโต ถุลฺลานิ คชฺชสิ|
    block |มาตริ มยฺหํ นคฺคาย กินฺนุ ตฺวํ วิชิคุจฺฉเสฯ|
  count |๑๖๖|
    block |อุฏฺเฐหิ สมฺม ตรมาโน รถํ โยเชหิ สารถิ|
    block |สกุโณ เม น รุจฺจติ อญฺญํ คจฺฉาม อสฺสมํฯ|
  count |๑๖๗|
    block |ยุตฺโต รโถ มหาราช ยุตฺโต จ พลวาหโน|
    block |อธิติฏฺฐ มหาราช อญฺญํ คจฺฉาม อสฺสมํฯ|
  count |๑๖๘|
    block |โก นุเมว คตา สพฺเพ เย อสฺมิํ ปริจารกา|
    block |เอส คจฺฉติ ปญฺจาโล มุตฺโต เตสํ อทสฺสนาฯ|
  count |๑๖๙|
    block |โกทณฺฑกานิ คณฺหถ สตฺติโย โตมรานิ จ|
    block |เอส คจฺฉติ ปญฺจาโล มา โว มุญฺจิตฺถ ชีวตํ ฯ|
  count |๑๗๐|
    block |อถาปโร ปฏินนฺทิตฺถ สุโว โลหิตตุณฺฑโก|
    block |สฺวาคตํ เต มหาราช อโถ เต อทุราคตํ|
    block |อิสฺสโรสิ อนุปฺปตฺโต ยํ อิธตฺถิ ปเวทยฯ|
  count |๑๗๑|
    block |ตินฺทุกานิ ปิยาลานิ มธุเก กาสุมาริโย|
    block |ผลานิ ขุทฺทกปฺปานิ ภุญฺช ราช วรํ วรํฯ|
  count |๑๗๒|
    block |อิทมฺปิ ปานียํ สีตํ อาภตํ คิริคพฺภรา|
    block |ตโต ปิว มหาราช สเจ ตฺวํ อภิกงฺขสิฯ|
  count |๑๗๓|
    block |อรญฺญํ อุญฺฉาย คตา เย อสฺมิํ ปริจารกา|
    block |สยํ อุฏฺฐาย คณฺหวฺโห หตฺถา เม นตฺถิ ทาตเวฯ|
  count |๑๗๔|
    block |ภทฺทโก วตยํ ปกฺขี ทิโช ปรมธมฺมิโก|
    block |อเถโส อิตโร ปกฺขี สุโว ลุทฺทานิ ภาสติฯ|
  count |๑๗๕|
    block |เอตํ หนถ พนฺธถ มา โว มุญฺจิตฺถ ชีวตํ|
    block |อิจฺเจวํ วิลปนฺตสฺส โสตฺถิํ ปตฺโตสฺมิ อสฺสมํฯ|
  count |๑๗๖|
    block |ภาตโรสฺม มหาราช โสทริยา เอกมาตุกา|
    block |เอกรุกฺขสฺมิํ สํวฑฺฒา นานาเขตฺตคตา อุโภฯ|
  count |๑๗๗|
    block |สตฺติคุมฺโพ จ โจรานํ อหญฺจ อิสีนํ อิธ|
    block |อสตํ โส สตํ อหํ เตน ธมฺเมน โน วินาฯ|
  count |๑๗๘|
    block |ตตฺถ วโธ จ พนฺโธ จ นิกตี วญฺจนานิ จ|
    block |อาโลปา สาหสาการา ตานิ โส ตตฺถ สิกฺขติฯ|
  count |๑๗๙|
    block |อิธ สจฺจญฺจ ธมฺโม จ อหิํสา สํยโม ทโม|
    block |อาสนูทกทายีนํ องฺเก วทฺโธสฺมิ ภารธ ฯ|
  count |๑๘๐|
    block |ยํ ยญฺหิ ราช ภชติ สนฺตํ วา ยทิ วา อสํ|
    block |สีลวนฺตํ วิสีลํ วา วสํ ตสฺเสว คจฺฉติฯ|
  count |๑๘๑|
    block |ยาทิสํ กุรุเต มิตฺตํ ยาทิสํ จูปเสวติ|
    block |โสปิ ตาทิสโก โหติ สหวาโส หิ ตาทิโสฯ|
  count |๑๘๒|
    block |เสวมาโน เสวมานํ สมฺผุฏฺโฐ สมฺผุสํ ปรํ|
    block |สโร ทิทฺโธ กลาปํว อลิตฺตมุปลิมฺปติ|
    block |อุปเลปภยา ธีโร เนว ปาปสขา สิยาฯ|
  count |๑๘๓|
    block |ปูติมจฺฉํ กุสคฺเคน โย นโร อุปนยฺหติ|
    block |กุสาปิ ปูติ วายนฺติ เอวํ พาลูปเสวนาฯ|
  count |๑๘๔|
    block |ตครญฺจ ปลาเสน โย นโร อุปนยฺหติ|
    block |ปตฺตาปิ สุรภิ วายนฺติ เอวํ ธีรูปเสวนาฯ|
  count |๑๘๕|
    block |ตสฺมา ปตฺตปุฏสฺเสว ญตฺวา สมฺปากมตฺตโน|
    block |อสนฺเต โนปเสเวยฺย สนฺเต เสเวยฺย ปณฺฑิโต|
    block |อสนฺโต นิรยํ เนนฺติ สนฺโต ปาเปนฺติ สุคฺคตินฺติฯ|
  stand |สตฺติคุมฺพชาตกํ สตฺตมํฯ|
  count |  |
  block |๕๐๔ ภลฺลาติยชาตกํ ๘|
  count |๑๘๖|
    block |ภลฺลาติโย นาม อโหสิ ราชา รฏฺฐํ ปหาย มิควํ อจาริ โส|
    block |อคมา คิริวรํ คนฺธมาทนํ สุปุปฺผิตํ กิมฺปุริสานุจิณฺณํฯ|
  count |๑๘๗|
    block |สาฬูรสงฺฆญฺจ นิเสธยิตฺวา ธนุํ กลาปญฺจ โส นิกฺขิปิตฺวา|
    block |อุปาคมิ วจนํ วตฺตุกาโม ยตฺถฏฺฐิตา กิมฺปุริสา อเหสุํฯ|
  count |๑๘๘|
    block |หิมจฺจเย เหมวตาย ตีเร กิมิธฏฺฐิตา มนฺตยวฺโห อภิณฺหํ|
    block |ปุจฺฉามิ โว มานุสเทหวณฺเณ กถํ นุ ชานนฺติ มนุสฺสโลเกฯ|
  count |๑๘๙|
    block |มลฺลํ คิริํ ปณฺฑรกํ ติกูฏํ สีโตทกา อนุวิจราม นชฺโช|
    block |มิคา มนุสฺสาว นิภาสวณฺณา ชานนฺติ โน กิมฺปุริสาติ ลุทฺทฯ|
  count |๑๙๐|
    block |สุกิจฺฉรูปํ ปริเทวยวฺโห อาลิงฺคิโต จาสิ ปิโย ปิยาย|
    block |ปุจฺฉามิ โว มานุสเทหวณฺเณ กิมิธ วเน โรทถ อปฺปตีตาฯ|
  count |๑๙๑|
    block |สุกิจฺฉรูปํ ปริเทวยวฺโห อาลิงฺคิโต จาสิ ปิโย ปิยาย|
    block |ปุจฺฉามิ โว มานุสเทหวณฺเณ กิมิธ วเน วิลปถ อปฺปตีตาฯ|
  count |๑๙๒|
    block |สุกิจฺฉรูปํ ปริเทวยวฺโห อาลิงฺคิโต จาสิ ปิโย ปิยาย|
    block |ปุจฺฉามิ โว มานุสเทหวณฺเณ กิมิธ วเน โสจถ อปฺปตีตาฯ|
  count |๑๙๓|
    block |มเยกรตฺตํ วิปฺปวสิมฺห ลุทฺท อกามกา อญฺญมญฺญํ สรนฺตา|
    block |ตเมกรตฺตํ อนุตปฺปมานา โสจาม สา รตฺติ ปุนํ น เหสฺสติฯ|
  count |๑๙๔|
    block |ยเมกรตฺตํ อนุตปฺปเถตํ ธนํ ว นฏฺฐํ ปิตรํ ว เปตํ|
    block |ปุจฺฉามิ โว มานุสเทหวณฺเณ กถํ วินา วาสมกปฺปยิตฺถฯ|
  count |๑๙๕|
    block |ยมิมํ นทิํ ปสฺสสิ สีฆโสตํ นานาทุมจฺฉาทนํ เสลกูลํ|
    block |ตํ เม ปิโย อุตฺตริ วสฺสกาเล มมญฺจ มญฺญํ อนุพนฺธตีติฯ|
  count |๑๙๖|
    block |อหญฺจ องฺโกลกโมจินามิ อติมุตฺตกํ สตฺตลิโยถิกญฺจ|
    block |ปิโย จ เม เหหิติ มาลภารี อหญฺจ นํ มาลินี อชฺฌุเปสฺสํฯ|
  count |๑๙๗|
    block |อหญฺจิทํ กุรวกโมจินามิ อุทฺทาลกา ปาฏลิสินฺธุวารกา|
    block |ปิโย จ เม เหหิติ มาลภารี อหญฺจ นํ มาลินี อชฺฌุเปสฺสํฯ|
  count |๑๙๘|
    block |อหญฺจ สาลสฺส สุปุปฺผิตสฺส โอเจยฺย ปุปฺผานิ กโรมิ มาลํ|
    block |ปิโย จ เม เหหิติ มาลภารี อหญฺจ นํ มาลินี อชฺฌุเปสฺสํฯ|
  count |๑๙๙|
    block |อหญฺจ สาลสฺส สุปุปฺผิตสฺส โอเจยฺย ปุปฺผานิ กโรมิ ภารํ|
    block |อิทญฺจ โน เหหิติ สนฺถรตฺถํ ยตฺถชฺชิมํ วิหริสฺสาม รตฺติํฯ|
  count |๒๐๐|
    block |อหญฺจ โข อคฬุํ จนฺทนญฺจ สิลาย ปิํสามิ ปมตฺตรูปา|
    block |ปิโย จ เม เหหิติ โรสิตงฺโค อหญฺจ นํ โรสิตา อชฺฌุเปสฺสํฯ|
  count |๒๐๑|
    block |อถาคมา สลิลํ สีฆโสตํ นุทํ สาเล สลเฬ กณฺณิกาเร|
    block |อาปูรถ เตน มุหุตฺตเกน สายํ นที อาสิ มยา สุทุตฺตราฯ|
  count |๒๐๒|
    block |อุโภสุ ตีเรสุ มยํ ตทา ฐิตา สมฺปสฺสนฺตา อุภโย อญฺญมญฺญํ|
    block |สกิมฺปิ โรทาม สกิํ หสาม กิจฺเฉน โน อาคมา สํวรี สาฯ|
  count |๒๐๓|
    block |ปาโตว โข อุคฺคเต สูริยมฺหิ จตุกฺกํ นทิํ อุตฺตริยาน ลุทฺท|
    block |อาลิงฺคิยา อญฺญมญฺญํ มยํ อุโภ สกิมฺปิ โรทาม สกิํ หสามฯ|
  count |๒๐๔|
    block |ตีหูนกํ สตฺตสตานิ ลุทฺท ยมิธ มยํ วิปฺปวสิมฺห ปุพฺเพ|
    block |วสฺเสกิมํ ชีวิตํ ภูมิปาล โก นีธ กนฺตาย วินา วเสยฺยฯ|
  count |๒๐๕|
    block |อายุญฺจ โว กีวตโก นุ สมฺม สเจปิ ชานาถ วเทถ อายุํ|
    block |อนุสฺสวา วุฑฺฒโต อาคมา วา อกฺขาถ เม ตํ อวิกมฺปมานาฯ|
  count |๒๐๖|
    block |อายุญฺจ โน วสฺสสหสฺสํ ลุทฺท น จนฺตรา ปาปโก อตฺถิ โรโค|
    block |อปฺปญฺจ ทุกฺขํ สุขเมว ภิยฺโย อวีตราคา วิชหาม ชีวิตํฯ|
  count |๒๐๗|
    block |อิทญฺจ สุตฺวาน อมานุสานํ ภลฺลาติโย อิตฺตร ชีวิตนฺติ|
    block |นิวตฺตถ น มิควํ อจริ อทาสิ ทานานิ อภุญฺชิ โภเคฯ|
  count |๒๐๘|
    block |อิทญฺจ สุตฺวาน อมานุสานํ สมฺโมทถ มา กลหํ อกตฺถ|
    block |มา โว ตปี อตฺตกมฺมาปราโธ ยถาปิ เต กิมฺปุริเสกรตฺตํฯ|
  count |๒๐๙|
    block |อิทญฺจ สุตฺวาน อมานุสานํ สมฺโมทถ มา วิวาทํ อกตฺถ|
    block |มา โว ตปี อตฺตกมฺมาปราโธ ยถาปิ เต กิมฺปุริเสกรตฺตํฯ|
  count |๒๑๐|
    block |วิวิธํ อธิมนา สุโณมหํ วจนปถํ ตว อตฺถสํหิตํ|
    block |มุญฺจํ คิรํ นุทเสว เม ทรํ สมณ สุขาวห ชีว เม จิรนฺติฯ|
  stand |ภลฺลาติยชาตกํ อฏฺฐมํฯ|
  count |  |
  block |๕๐๕ โสมนสฺสชาตกํ ๙|
  count |๒๑๑|
    block |โก ตํ หิํสติ เหเฐติ กิํ ทุมฺมโน โสจสิ อปฺปตีโต|
    block |กสฺสชฺช มาตาปิตโร รุทนฺตุ กฺวชฺช เสตุ นิหโต ปถพฺยาฯ|
  count |๒๑๒|
    block |ตุฏฺโฐสฺมิ เทว ตว ทสฺสเนน จิรสฺสํ ปสฺสามิ ตํ ภูมิปาล|
    block |อหิํสโก เรณุมนุปฺปวิสฺส ปุตฺเตน เต เหฐยิโตสฺมิ เทวฯ|
  count |๒๑๓|
    block |อายนฺตุ โทวาริกา ขคฺคพนฺธา กาสาวิยา ยนฺตุ อนฺเตปุรนฺตํ|
    block |หนฺตฺวาน ตํ โสมนสฺสํ กุมารํ เฉตฺวาน สีสํ วรมาหรนฺตุฯ|
  count |๒๑๔|
    block |เปสิตา ราชิโน ทูตา กุมารํ เอตทพฺรวุํ|
    block |อิสฺสเรน วิติณฺโณสิ วธํ ปตฺโตสิ ขตฺติยฯ|
  count |๒๑๕|
    block |ส ราชปุตฺโต ปริเทวยนฺโต ทสงฺคุลิํ อญฺชลิํ ปคฺคเหตฺวา|
    block |อหมฺปิ อิจฺฉามิ ชนินฺท ทฏฺฐุํ ชีวํ มํ เนตฺวา ปฏิทสฺสเยถฯ|
  count |๒๑๖|
    block |ตสฺส ตํ วจนํ สุตฺวา รญฺโญ ปุตฺตํ อทสฺสยุํ|
    block |ปุตฺโต จ ปิตรํ ทิสฺวา ทูรโตวชฺฌภาสถฯ|
  count |๒๑๗|
    block |อาคจฺฉุํ โทวาริกา ขคฺคพนฺธา กาสาวิยา หนฺตุ มมํ ชนินฺท|
    block |อกฺขาหิ เม ปุจฺฉิโต เอตมตฺถํ อปราโธ โก นิธ มมชฺช อตฺถิฯ|
  count |๒๑๘|
    block |สายญฺจ ปาโต อุทกํ สชาติ อคฺคิํ สทา ปาริจรตปฺปมตฺโต|
    block |ตํ ตาทิสํ สํยตํ พฺรหฺมจาริํ กสฺมา ตุวํ พฺรูสิ คหปฺปตีติฯ|
  count |๒๑๙|
    block |ตาลา จ มูลา จ ผลา จ เทว ปริคฺคหา วิวิธา สนฺติมสฺส|
    block |เต รกฺขติ โคปยตปฺปมตฺโต ตสฺมา อหํ พฺรูมิ คหปฺปตีติ ฯ|
  count |๒๒๐|
    block |สจฺจํ โข เอตํ วทสิ กุมาร ปริคฺคหา วิวิธา สนฺติมสฺส|
    block |เต รกฺขติ โคปยตปฺปมตฺโต ส พฺราหฺมโณ คหปติ เตน โหติฯ|
  count |๒๒๑|
    block |สุณนฺตุ มยฺหํ ปริสา สมาคตา สเนคมา ชานปทา จ สพฺเพ|
    block |พาลายํ พาลสฺส วโจ นิสมฺม อเหตุนา ฆาตยเต มํ ชนินฺโทฯ|
  count |๒๒๒|
    block |ทฬฺหสฺมิ มูเล วิสเฏ วิรูฬฺเห ทุนฺนิกฺกโย เวฬุ ปสาขชาโต|
    block |วนฺทามิ ปาทานิ ตว ชนินฺท อนุชาน มํ ปพฺพชิสฺสามิ เทวฯ|
  count |๒๒๓|
    block |ภุญฺชสฺสุ โภเค วิปุเล กุมาร สพฺพญฺจ เต อิสฺสริยํ ททามิ|
    block |อชฺเชว ตฺวํ กุรูนํ โหหิ ราชา มา ปพฺพชี ปพฺพชฺชา หิ ทุกฺขาฯ|
  count |๒๒๔|
    block |กินฺนูธ เทว ตวมตฺถิ โภคา ปุพฺเพวหํ เทวโลเก รมิสฺสํ|
    block |รูเปหิ สทฺเทหิ อโถ รเสหิ คนฺเธหิ ผสฺเสหิ มโนรเมหิฯ|
  count |๒๒๕|
    block |ภุตฺตา จ เม โภคา ติทิวสฺมิํ เทว ปริวาริตา อจฺฉรานํ คเณน|
    block |ตุวญฺจ พาลํ ปรเนยฺยํ วิทิตฺวา น ตาทิเส ราชกุเล วเสยฺยํฯ|
  count |๒๒๖|
    block |สจาหํ พาโล ปรเนยฺโย อสฺมิ เอกาปราธํ ขม ปุตฺต มยฺหํ|
    block |ปุนปิ เจ เอทิสกํ ภเวยฺย ยถามติํ โสมนสฺส กโรหิฯ|
  count |๒๒๗|
    block |อนิสมฺม กตํ กมฺมํ อนวตฺถาย จินฺติตํ|
    block |เภสชฺชสฺเสว เวภงฺโค วิปาโก โหติ ปาปโกฯ|
  count |๒๒๘|
    block |นิสมฺม จ กตํ กมฺมํ สมฺมาวตฺถาย จินฺติตํ|
    block |เภสชฺชสฺเสว สมฺปตฺติ วิปาโก โหติ ภทฺรโกฯ|
  count |๒๒๙|
    block |อลโส คิหี กามโภคี น สาธุ อสญฺญโต ปพฺพชิโต น สาธุ|
    block |ราชา น สาธุ อนิสมฺมการี โย ปณฺฑิโต โกธโน ตํ น สาธุฯ|
  count |๒๓๐|
    block |นิสมฺม ขตฺติโย กยิรา นานิสมฺม ทิสมฺปติ|
    block |นิสมฺมการิโน ราช ยโส กิตฺติ จ วฑฺฒติฯ|
  count |๒๓๑|
    block |นิสมฺม ทณฺฑํ ปณเยยฺย อิสฺสโร เวคา กตํ ตปฺปติ ภูมิปาล|
    block |สมฺมาปณีธี จ นรสฺส อตฺถา อนานุตปฺปา เต ภวนฺติ ปจฺฉาฯ|
  count |๒๓๒|
    block |อนานุตปฺปานิ หิ เย กโรนฺติ วิภชฺช กมฺมายตนานิ โลเก|
    block |วิญฺญุปฺปสตฺถานิ สุขุทฺรยานิ ภวนฺติ พุทฺธานุมตานิ ตานิฯ|
  count |๒๓๓|
    block |อาคจฺฉุํ โทวาริกา ขคฺคพนฺธา กาสาวิยา หนฺตุ มมํ ชนินฺท|
    block |มาตุญฺจ องฺกสฺมิมหํ นิสินฺโน อากฑฺฒิโต สหสา เตหิ เทวฯ|
  count |๒๓๔|
    block |กฏุกญฺหิ สมฺพาธํ สุกิจฺฉํ ปตฺโต มธุรมฺปิ ยํ ชีวิตํ ลทฺธ ราช|
    block |กิจฺเฉนหํ อชฺช วธา ปมุตฺโต ปพฺพชฺชเมวาภิมโนหมสฺมิฯ|
  count |๒๓๕|
    block |ปุตฺโต ตวายํ ตรุโณ สุธมฺเม อนุกมฺปโก โสมนสฺโส กุมาโร|
    block |ตํ ยาจมาโน น ลภามิ สฺวชฺช อรหสิ นํ ยาจิตเว ตุวมฺปิฯ|
  count |๒๓๖|
    block |รมสฺสุ ภิกฺขาจริยาย ปุตฺต นิสมฺม ธมฺเมสุ ปริพฺพชสฺสุ|
    block |สพฺเพสุ ภูเตสุ นิธาย ทณฺฑํ อนินฺทิโต พฺรหฺมมุเปหิ ฐานํฯ|
  count |๒๓๗|
    block |อจฺเฉร รูปํ วต ยาทิสญฺจ ทุกฺขิตํ มํ ทุกฺขาปยเส สุธมฺเม|
    block |ยาจสฺสุ ปุตฺตํ อิติ วุจฺจมานา ภิยฺโยว อุสฺสาหยเส กุมารํฯ|
  count |๒๓๘|
    block |เย วิปฺปมุตฺตา อนวชฺชโภคิโน ปรินิพฺพุตา โลกมิมํ จรนฺติ|
    block |ตมริยมคฺคํ ปฏิปชฺชมานํ น อุสฺสเห วารยิตุํ กุมารํฯ|
  count |๒๓๙|
    block |อทฺธา หเว เสวิตพฺพา สปญฺญา พหุสฺสุตา เย พหุฐานจินฺติโน|
    block |เยสายํ สุตฺวาน สุภาสิตานิ อปฺโปสฺสุกฺกา วีตโสกา สุธมฺมาติฯ|
  stand |โสมนสฺสชาตกํ นวมํฯ|
  count |  |
  block |๕๐๖ จมฺเปยฺยชาตกํ ๑๐|
  count |๒๔๐|
    block |กา นุ วิชฺชุริวาภาสิ โอสธี วิย ตารกา|
    block |เทวตา นุสิ คนฺธพฺพี น ตํ มญฺญามิ มานุสิํ ฯ|
  count |๒๔๑|
    block |นมฺหิ เทวี น คนฺธพฺพี น มหาราช มานุสี|
    block |นาคกญฺญาสฺมิ ภทฺทนฺเต อตฺเถนมฺหิ อิธาคตาฯ|
  count |๒๔๒|
    block |วิพฺภนฺตจิตฺตา กุปิตินฺทฺริยาสิ เนตฺเตหิ เต วาริคณา สวนฺติ|
    block |กิํ เต นฏฺฐํ กิํ ปน ปตฺถยานา อิธาคตา นาริ ตทิงฺฆ พฺรูหิฯ|
  count |๒๔๓|
    block |ยมุคฺคเตโช อุรโคติ จาหุ นาโคติ นํ อาหุ ชนา ชนินฺท|
    block |ตมคฺคหี ปุริโส ชีวิกตฺโถ ตํ พนฺธนา มุญฺจ ปตี มเมโสฯ|
  count |๒๔๔|
    block |กถํ นฺวยํ พลวิริยูปปนฺโน หตฺถตฺต มาคจฺฉิ วนิพฺพกสฺส|
    block |อกฺขาหิ เม นาคกญฺเญ ตมตฺถํ กถํ วิชาเนมุ คหีตนาคํฯ|
  count |๒๔๕|
    block |นครมฺปิ นาโค ภสฺมํ กเรยฺย ตถา หิ โส พลวิริยูปปนฺโน|
    block |ธมฺมญฺจ นาโค อปจายมาโน ตสฺมา ปรกฺกมฺม ตโป กโรติฯ|
  count |๒๔๖|
    block |จาตุทฺทสิํ ปญฺจทสิํ จ ราช จตุปฺปเถ สมฺมติ นาคราชา|
    block |ตมคฺคหี ปุริโส ชีวิกตฺโถ ตํ พนฺธนา มุญฺจ ปตี มเมโสฯ|
  count |๒๔๗|
    block |โสฬสิตฺถิสหสฺสานิ อามุตฺตมณิกุณฺฑลา|
    block |วาริเคหสยา นารี ตาปิ ตํ สรณํ คตาฯ|
  count |๒๔๘|
    block |ธมฺเมน โมเจหิ อสาหเสน คาเมน นิกฺเขน ควํ สเตน|
    block |โอสฺสฏฺฐกาโย อุรโค จราตุ ปุญฺญตฺถิโก มุญฺจตุ พนฺธนสฺมาฯ|
  count |๒๔๙|
    block |ธมฺเมน โมเจมิ อสาหเสน คาเมน นิกฺเขน ควํ สเตน|
    block |โอสฺสฏฺฐกาโย อุรโค จราตุ ปุญฺญตฺถิโก มุญฺจตุ พนฺธนสฺมาฯ|
  count |๒๕๐|
    block |ทมฺมิ นิกฺขสตํ ลุทฺท ถูลญฺจ มณิกุณฺฑลํ|
    block |จตุสฺสทญฺจ ปลฺลงฺกํ อุมาปุปฺผสรินฺนิภํฯ|
  count |๒๕๑|
    block |ทฺเว จ สาทิสิโย ภริยา อุสภญฺจ ควํ สตํ|
    block |โอสฺสฏฺฐกาโย อุรโค จราตุ ปุญฺญตฺถิโก มุญฺจตุ พนฺธนสฺมาฯ|
  count |๒๕๒|
    block |วินาปิ ทานา ตว วจนํ ชนินฺท มุญฺเจมุ นํ อุรคํ พนฺธนสฺมา|
    block |โอสฺสฏฺฐกาโย อุรโค จราตุ ปุญฺญตฺถิโก มุญฺจตุ พนฺธนสฺมาฯ|
  count |๒๕๓|
    block |มุตฺโต จมฺเปยฺยโก นาโค ราชานํ เอตทพฺรวิ|
    block |นโม เต กาสิราชตฺถุ นโม เต กาสิวฑฺฒน|
    block |อญฺชลิํ เต ปคฺคณฺหามิ ปสฺเสยฺยํ เม นิเวสนํฯ|
  count |๒๕๔|
    block |อทฺธา หิ ทุพฺพิสฺสสเมตมาหุ ยํ มานุโส วิสฺสเส อมานุสมฺหิ|
    block |สเจ จ มํ ยาจสิ เอตมตฺถํ ทกฺเขมุ เต นาค นิเวสนานิฯ|
  count |๒๕๕|
    block |สเจปิ วาโต คิริมาวเหยฺย จนฺโท จ สุริโย จ ฉมา ปเตยฺยุํ|
    block |สพฺพา จ นชฺโช ปฏิโสตํ วเชยฺยุํ น ตฺเววหํ ราช มุสา ภเณยฺยํฯ|
  count |๒๕๖|
    block |นภํ ผเลยฺย อุทธีปิ สุสฺเส สํวฏฺฏเย ภูตธรา วสุนฺธรา|
    block |สิลุจฺจโย เมรุ สมูลมุปฺปเต น ตฺเววหํ ราช มุสา ภเณยฺยํฯ|
  count |๒๕๗|
    block |อทฺธา หิ ทุพฺพิสฺสสเมตมาหุ ยํ มานุโส วิสฺสเส อมานุสมฺหิ|
    block |สเจ จ มํ ยาจสิ เอตมตฺถํ ทกฺเขมุ เต นาค นิเวสนานิฯ|
  count |๒๕๘|
    block |ตุมฺเห โขตฺถ โฆรวิสา อุฬารา มหาเตชา ขิปฺปโกปี จ โหถ|
    block |มํการณา พนฺธนสฺมา ปมุตฺโต อรหสิ โน ชานิตุเย กตานิฯ|
  count |๒๕๙|
    block |โส ปจฺจตํ นิรเย โฆรรูเป มา กายิกํ สาตมลตฺถ กิญฺจิ|
    block |เปฬาย พทฺโธ มรณํ อุเปตุ โย ตาทิสํ กมฺมกตํ น ชาเนฯ|
  count |๒๖๐|
    block |สจฺจปฺปฏิญฺญา ตวเมส โหตุ อกฺโกธโน โหหิ อนุปนาหี|
    block |สพฺพญฺจ เต นาคกุลํ สุปณฺณา อคฺคิํว คิมฺเหสุ วิวชฺชยนฺตุฯ|
  count |๒๖๑|
    block |อนุกมฺปสี นาคกุลํ ชนินฺท มาตา ยถา สุปฺปิยํ เอกปุตฺตํ|
    block |อหญฺจ เต นาคกุเลน สทฺธิํ กาหามิ เวยฺยาวฏิกํ อุฬารํฯ|
  count |๒๖๒|
    block |โยเชนฺตุ เว ราชรเถ สุจิตฺเต กมฺโพชเก อสฺสตเร สุทนฺเต|
    block |นาเค จ โยเชนฺตุ สุวณฺณกปฺปเน ทกฺเขมุ นาคสฺส นิเวสนานิฯ|
  count |๒๖๓|
    block |เภรี มุทิงฺคา ปณวา จ สงฺขา อวชฺชยิํสุ อุคฺคเสนสฺส รญฺโญ|
    block |ปายาสิ ราชา พหุโสภมาโน ปุรกฺขโต นาริคณสฺส มชฺเฌฯ|
  count |๒๖๔|
    block |สุวณฺณจิตกํ ภูมิํ อทฺทกฺขิ กาสิวฑฺฒโน|
    block |โสวณฺณมยปาสาเท เวฬุริยผลกตฺถเตฯ|
  count |๒๖๕|
    block |ส ราชา ปาวิสิ พฺยมฺหํ จมฺเปยฺยสฺส นิเวสนํ|
    block |อาทิจฺจวณฺณสนฺนิภํ กํสวิชฺชุ ปภสฺสรํฯ|
  count |๒๖๖|
    block |นานารุกฺเขหิ สญฺฉนฺนํ นานาคนฺธสมีริตํ|
    block |โส ปาเวกฺขิ กาสิราชา จมฺเปยฺยสฺส นิเวสนํฯ|
  count |๒๖๗|
    block |ปวิฏฺฐสฺมิํ กาสิรญฺเญ จมฺเปยฺยสฺส นิเวสนํ|
    block |ทิพฺพา ตูริยา ปวชฺชิํสุ นาคกญฺญา จ นจฺจิสุํ ฯ|
  count |๒๖๘|
    block |ตํ นาคกญฺญา จริตํ คเณน อนฺวารุหี กาสิราชา ปสนฺโน|
    block |นิสีทิ โสวณฺณมยมฺหิ ปีเฐ สาปสฺสเย จนฺทนสารลิตฺเตฯ|
  count |๒๖๙|
    block |โส ตตฺถ ภุตฺวา จ อโถ รมิตฺวา จมฺเปยฺยกํ กาสิราชา อโวจ|
    block |วิมานเสฏฺฐานิ อิมานิ ตุยฺหํ อาทิจฺจวณฺณานิ ปภสฺสรานิ|
    block |เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ|
  count |๒๗๐|
    block |ตา กมฺพุกายูรธรา สุวตฺถา วฏฺฏงฺคุลี ตมฺพตลูปปนฺนา|
    block |ปคฺคยฺห ปาเยนฺติ อโนมวณฺณา เนตาทิสํ อตฺถิ มนุสฺสโลเก|
    block |กิํ ปตฺถยํ นาค ตโป กโรสิฯ|
  count |๒๗๑|
    block |นชฺโช จ เตมา ปุถุโลมมจฺฉา อาฏา สกุนฺตาภิรุทา สุติตฺถา|
    block |เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ|
  count |๒๗๒|
    block |โกญฺจา มยูรา ทิวิยา จ หํสา วคฺคุสฺสรา โกกิลา สมฺปตนฺติ|
    block |เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ|
  count |๒๗๓|
    block |อมฺพา จ สาลา ติลกา จ ชมฺพุโย อุทฺทาลกา ปาฏลิโย จ ผุลฺลา|
    block |เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ|
  count |๒๗๔|
    block |อิมา จ เต โปกฺขรญฺโญ สมนฺตโต ทิพฺพา จ คนฺธา สตตํ ปวายนฺติ|
    block |เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ|
  count |๒๗๕|
    block |น ปุตฺตเหตุ น ธนสฺส เหตุ น อายุโน จาปิ ชนินฺท เหตุ|
    block |มนุสฺสโยนิํ อภิปตฺถยาโน ตสฺมา ปรกฺกมฺม ตโป กโรมิฯ|
  count |๒๗๖|
    block |ตฺวํ โลหิตกฺโข วิหตนฺตรํโส อลงฺกโต กปฺปิตเกสมสฺสุ|
    block |สุโรสิโต โลหิตจนฺทเนน คนฺธพฺพราชาว ทิสา ปภาสสิฯ|
  count |๒๗๗|
    block |เทวิทฺธิปตฺโตสิ มหานุภาโว สพฺเพหิ กาเมหิ สมงฺคิภูโต|
    block |ปุจฺฉามิ ตํ นาคราเชตมตฺถํ เสยฺโย อิโต เกน มนุสฺสโลโกฯ|
  count |๒๗๘|
    block |ชนินฺท นาญฺญตฺร มนุสฺสโลกา สุทฺธี ว สํวิชฺชติ สํยโม วา|
    block |อหญฺจ ลทฺธาน มนุสฺสโยนิํ กาหามิ ชาติมรณสฺส อนฺตํฯ|
  count |๒๗๙|
    block |อทฺธา หเว เสวิตพฺพา สปญฺญา พหุสฺสุตา เย พหุฐานจินฺติโน|
    block |นาริโย จ ทิสฺวาน ตุวญฺจ นาค กาหามิ ปุญฺญานิ อนปฺปกานิฯ|
  count |๒๘๐|
    block |อทฺธา หเว เสวิตพฺพา สปญฺญา พหุสฺสุตา เย พหุฐานจินฺติโน|
    block |นาริโย จ ทิสฺวาน มมญฺจ ราช กโรหิ ปุญฺญานิ อนปฺปกานิฯ|
  count |๒๘๑|
    block |อิทญฺจ เม ชาตรูปํ ปหูตํ ราสี สุวณฺณสฺส จ ตาลมตฺตา|
    block |อิโต หริตฺวาน สุวณฺณฆรานิ กรสฺสุ รูปิยปาการํ กโรนฺตุ ฯ|
  count |๒๘๒|
    block |มุตฺตา จ วาหสหสฺสานิ ปญฺจ เวฬุริยมิสฺสานิ อิโต หริตฺวา|
    block |อนฺเตปุเร ภูมิยํ สนฺถรนฺตุ นิกฺกทฺทมา เหหิติ นีรชา จฯ|
  count |๒๘๓|
    block |เอตาทิสํ อาวส ราชเสฏฺฐ วิมานเสฏฺฐํ พหุ โสภมานํ|
    block |พาราณสิํ นครํ อิทฺธํ ผีตํ รชฺชญฺจ กาเรหิ อโนมปญฺญาติฯ|
  stand |จมฺเปยฺยชาตกํ ทสมํฯ|
  count |  |
  block |๕๐๗ มหาปโลภนชาตกํ ๑๑|
  count |๒๘๔|
    block |พฺรหฺมโลกา จวิตฺวาน เทวปุตฺโต มหิทฺธิโก|
    block |รญฺโญ ปุตฺโต อุทปาทิ สพฺพกามสมิทฺธิสุฯ|
  count |๒๘๕|
    block |กามา วา กามสญฺญา วา พฺรหฺมโลเก น วิชฺชติ|
    block |สฺวาสฺสุ ตาเยว สญฺญาย กาเมหิ วิชิคุจฺฉถฯ|
  count |๒๘๖|
    block |ตสฺส จนฺเตปุเร อาสิ ฌานาคารํ สุมาปิตํ|
    block |โส ตตฺถ ปฏิสลฺลีโน เอโก รหสิ ฌายถฯ|
  count |๒๘๗|
    block |ส ราชา ปริเทเวสิ ปุตฺตโสเกน อฏฺฏิโต|
    block |เอกปุตฺโต จยํ มยฺหํ น จ กามานิ ภุญฺชติฯ|
  count |๒๘๘|
    block |โก นุ ขฺเวตฺถ อุปาโย โส โก วา ชานาติ กิญฺจนํ|
    block |โย เม ปุตฺตํ ปโลเภยฺย ยถา กามานิ ปตฺถเยฯ|
  count |๒๘๙|
    block |อหุ กุมารี ตตฺเถว วณฺณรูปสมาหิตา|
    block |กุสลา นจฺจคีตสฺส วาทิเต จ ปทกฺขิณาฯ|
  count |๒๙๐|
    block |สา ตตฺถ อุปสงฺกมฺม ราชานํ เอตทพฺรวิ|
    block |อหํ โข นํ ปโลเภยฺยํ สเจ ภตฺตา ภวิสฺสติฯ|
  count |๒๙๑|
    block |ตํ ตถาวาทินิํ ราชา กุมาริํ เอตทพฺรวิ|
    block |ตฺวญฺเญว นํ ปโลเภหิ ตว ภตฺตา ภวิสฺสติฯ|
  count |๒๙๒|
    block |สา จ อนฺเตปุรํ คนฺตฺวา พหุํ กามุปสํหิตํ|
    block |หทยงฺคมา เปมนียา จิตฺรา คาถา อภาสถฯ|
  count |๒๙๓|
    block |ตสฺสา จ คายมานาย สทฺทํ สุตฺวาน นาริยา|
    block |กามจฺฉนฺทสฺส อุปฺปชฺชิ ชนํ โส ปริปุจฺฉถฯ|
  count |๒๙๔|
    block |กสฺเสโส สทฺโท โก วา โส ภณติ อุจฺจาวจํ พหุํ|
    block |หทยงฺคมํ เปมนียํ อโห กณฺณสุขํ มมฯ|
  count |๒๙๕|
    block |เอสา โข ปมทา เทว ขิฑฺฑา เอสา อนปฺปิกา|
    block |สเจ ตฺวํ กาเม ภุญฺเชยฺย ภิยฺโย ภิยฺโย ฉาเทยฺยุ ตํฯ|
  count |๒๙๖|
    block |อิงฺฆ อาคจฺฉโตเรน อวิทูรมฺหิ คายตุ|
    block |อสฺสมสฺส สมีปมฺหิ สนฺติเก มยฺหํ คายตุฯ|
  count |๒๙๗|
    block |ติโรกุฏฺฏมฺหิ คายิตฺวา ฌานาคารมฺหิ ปาวิสิ|
    block |พนฺธิ นํ อนุปุพฺเพน อารญฺญมิว กุญฺชรํฯ|
  count |๒๙๘|
    block |ตสฺส กามรสํ ญตฺวา อิสฺสาธมฺโม อชายถ|
    block |อหเมว กาเม ภุญฺเชยฺยํ มา อญฺโญ ปุริโส อหุฯ|
  count |๒๙๙|
    block |ตโต อสิํ คเหตฺวาน ปุริเส หนฺตุํ อุปกฺกมิ|
    block |อหเมเวโก ภุญฺชิสฺสํ มา อญฺโญ ปุริโส สิยาฯ|
  count |๓๐๐|
    block |ตโต ชานปทา สพฺเพ วิกฺกนฺทิํสุ สมาคตา|
    block |ปุตฺโต ตฺยายํ มหาราช ชนํ เหเฐตฺยทูสกํฯ|
  count |๓๐๑|
    block |ตญฺจ ราชา วิวาเหสิ สมฺหา รฏฺฐา จ ขตฺติโย|
    block |ยาวตา วิชิตํ มยฺหํ น เต วตฺถพฺพ ตาวเทฯ|
  count |๓๐๒|
    block |ตโต โส ภริยมาทาย สมุทฺทํ อุปสงฺกมิ|
    block |ปณฺณสาลํ กริตฺวาน วนมุญฺฉาย ปาวิสิฯ|
  count |๓๐๓|
    block |อเถตฺถ อิสิ มาคจฺฉิ สมุทฺทํ อุปรูปริ|
    block |โส ตสฺส เคหํ ปาเวกฺขิ ภตฺตกาเล อุปฏฺฐิเตฯ|
  count |๓๐๔|
    block |ตญฺจ ภริยา ปโลเภสิ ปสฺส ยาว สุทารุณํ|
    block |จุโต โส พฺรหฺมจริยมฺหา อิทฺธิยา ปริหายถฯ|
  count |๓๐๕|
    block |ราชปุตฺโต จ อุญฺฉาโต วนมูลผลํ พหุํ|
    block |สายํ กาเชน อาทาย อสฺสมํ อุปสงฺกมิฯ|
  count |๓๐๖|
    block |อิสี จ ขตฺติยํ ทิสฺวา สมุทฺทํ อุปสงฺกมิ|
    block |เวหายสํ คมิสฺสนฺติ สีทเต โส มหณฺณเวฯ|
  count |๓๐๗|
    block |ขตฺติโย จ อิสิํ ทิสฺวา สีทมานํ มหณฺณเว|
    block |ตสฺเสว อนุกมฺปาย อิมา คาถา อภาสถฯ|
  count |๓๐๘|
    block |อภิชฺชมาเน วาริสฺมิํ สยํ อาคมฺม อิทฺธิยา|
    block |มิสฺสีภาวิตฺถิยา คนฺตฺวา สํสีทสิ มหณฺณเวฯ|
  count |๓๐๙|
    block |อาวฏฺฏนี มหามายา พฺรหฺมจริยวิโกปนา|
    block |สีทนฺติ นํ วิทิตฺวาน อารกา ปริวชฺชเยฯ|
  count |๓๑๐|
    block |อนลา มุทุสมฺภาสา ทุปฺปูรา ตา นทีสมา|
    block |สีทนฺติ นํ วิทิตฺวาน อารกา ปริวชฺชเยฯ|
  count |๓๑๑|
    block |ยํ เอตา อุปเสวนฺติ ฉนฺทสา วา ธเนน วา|
    block |ชาตเวโทว สํ ฐานํ ขิปฺปํ อนุทหนฺติ นํฯ|
  count |๓๑๒|
    block |ขตฺติยสฺส วโจ สุตฺวา อิสิสฺส นิพฺพิทา อหุ|
    block |ลทฺธา โปราณกํ มคฺคํ คจฺฉเต โส วิหายสํฯ|
  count |๓๑๓|
    block |ขตฺติโย จ อิสิํ ทิสฺวา คจฺฉมานํ วิหายสํ|
    block |สํเวคํ อลภี ธีโร ปพฺพชฺชํ สมโรจยิฯ|
  count |๓๑๔|
    block |ตโต โส ปพฺพชิตฺวาน กามราคํ วิราชยิ|
    block |กามราคํ วิราเชตฺวา พฺรหฺมโลกูปโค อหูติฯ|
  stand |มหาปโลภนชาตกํ เอกาทสมํฯ|
  count |  |
  block |๕๐๘ ปญฺจปณฺฑิตชาตกํ ๑๒|
  count |๓๑๕|
    block |ปญฺจ ปณฺฑิตา สมาคตาตฺถ ปญฺหา เม ปฏิภาติ ตํ สุณาถ|
    block |นินฺทิยมตฺถํ ปสํสิยํ วา กสฺเสวาวิกเรยฺย คุยฺหมตฺถํฯ|
  count |๓๑๖|
    block |ตฺวํ อาวิกโรหิ ภูมิปาล ภตฺตา ภารสโห ตุวํ วเท ตํ|
    block |ตว ฉนฺทรุจีนิ สมฺมสิตฺวา อถ วกฺขนฺติ ชนินฺท ปญฺจ ธีราฯ|
  count |๓๑๗|
    block |ยา สีลวตี อนญฺญเถยฺยา ภตฺตุจฺฉนฺทวสานุคา ปิยา มนาปา|
    block |นินฺทิยมตฺถํ ปสํสิยํ วา ภริยายาวิกเรยฺย คุยฺหมตฺถํฯ|
  count |๓๑๘|
    block |โย กิจฺฉคตสฺส อาตุรสฺส สรณํ โหติ คตี ปรายนญฺจ|
    block |นินฺทิยมตฺถํ ปสํสิยํ วา สขิโน วาวิกเรยฺย คุยฺหมตฺถํฯ|
  count |๓๑๙|
    block |เชฏฺโฐ อถ มชฺฌิโม กนิฏฺโฐ โย เจ สีลสมาหิโต ฐิตตฺโต|
    block |นินฺทิยมตฺถํ ปสํสิยํ วา ภาตุ วาวีกเรยฺย คุยฺหมตฺถํฯ|
  count |๓๒๐|
    block |โย เว ปิตุหทยสฺส ปทฺธคู อนุชาโต ปิตรํ อโนมปญฺโญ|
    block |นินฺทิยมตฺถํ ปสํสิยํ วา ปุตฺตสฺสาวิกเรยฺย คุยฺหมตฺถํฯ|
  count |๓๒๑|
    block |มาตา ทฺวิปทาชนินฺทเสฏฺฐ ยา นํ โปเสติ ฉนฺทสา ปิเยน|
    block |นินฺทิยมตฺถํ ปสํสิยํ วา มาตุยาวีกเรยฺย คุยฺหมตฺถํฯ|
  count |๓๒๒|
    block |คุยฺหสฺส หิ คุยฺหเมว สาธุ น หิ คุยฺหสฺส ปสตฺถมาวิกมฺมํ|
    block |อนิปฺผนฺนตา สเหยฺย ธีโร นิปฺผนฺโนว ยถาสุขํ ภเณยฺยฯ|
  count |๓๒๓|
    block |กิํ ตฺวํ วิมโนสิ ราชเสฏฺฐ ทฺวิปทชนินฺท วจนํ สุโณม เมตํ|
    block |กิํ จินฺตยมาโน ทุมฺมโนสิ นูน เทว อปราโธ อตฺถิ มยฺหํฯ|
  count |๓๒๔|
    block |ปณฺเห วชฺโฌ มโหสโธติ อาณตฺโต เม วธาย ภูริปญฺโญ|
    block |ตํ จินฺตยมาโน ทุมฺมโนสฺมิ น หิ เทวี อปราโธ อตฺถิ ตุยฺหํฯ|
  count |๓๒๕|
    block |อภิโทสคโต ทานิ เอหิสิ กิํ สุตฺวา กิํ สงฺกเต มโน เต|
    block |โก เต กิมโวจ ภูริปญฺญ อิงฺฆ วจนํ สุโณม พฺรูหิ เมตํฯ|
  count |๓๒๖|
    block |ปณฺเห วชฺโฌ มโหสโธติ ยทิ เต มนฺตยิตํ ชนินฺท โทสํ|
    block |ภริยาย รโหคโต อสํสิ คุยฺหํ ปาตุกตํ สุตํ มเมตํฯ|
  count |๓๒๗|
    block |ยํ สาลวนสฺมิํ เสนโก ปาปกมฺมํ อกาสิ อสพฺภิรูปํ|
    block |สขิโนว รโหคโต อสํสิ คุยฺหํ ปาตุกตํ สุตํ มเมตํฯ|
  count |๓๒๘|
    block |ปุกฺกุส ปุริสสฺส เต ชนินฺท อุปฺปนฺโน โรโค อราชยุตฺโต|
    block |ภาตุญฺจ รโหคโต อสํสิ คุยฺหํ ปาตุกตํ สุตํ มเมตํฯ|
  count |๓๒๙|
    block |อาพาโธยํ อสพฺภิรูโป กามินฺโท นรเทเวน ผุฏฺโฐ|
    block |ปุตฺตสฺส รโหคโต อสํสิ คุยฺหํ ปาตุกตํ สุตํ มเมตํฯ|
  count |๓๓๐|
    block |อฏฺฐวงฺกํ มณิรตนํ อุฬารํ สกฺโก เต อททา ปิตามหสฺส|
    block |เทวินฺทสฺส คตํ ตทชฺช หตฺถํ มาตุญฺจ รโหคโต อสํสิ|
    block |คุยฺหํ ปาตุกตํ สุตํ มเมตํฯ|
  count |๓๓๑|
    block |คุยฺหสฺส หิ คุยฺหเมว สาธุ น หิ คุยฺหสฺส ปสตฺถมาวิกมฺมํ|
    block |อนิปฺผนฺนตา สเหยฺย ธีโร นิปฺผนฺโนว ยถาสุขํ ภเณยฺยฯ|
  count |๓๓๒|
    block |น คุยฺหมตฺถํ วิวเรยฺย รกฺเขยฺย นํ ยถา นิธิํ|
    block |น หิ ปาตุกโต สาธุ คุยฺโห อตฺโถ ปชานตาฯ|
  count |๓๓๓|
    block |ถิยา คุยฺหํ น สํเสยฺย อมิตฺตสฺส จ ปณฺฑิโต|
    block |โย จามิเสน สํหีโร หทยตฺเถโน จ โย นโรฯ|
  count |๓๓๔|
    block |คุยฺหมตฺถํ อสมฺพุทฺธํ สมฺโพธยติ โย นโร|
    block |มนฺตเภทภยา ตสฺส ทาสภูโต ติติกฺขติฯ|
  count |๓๓๕|
    block |ยาวนฺโต ปุริสสฺสตฺถํ คุยฺหํ ชานนฺติ มนฺตินํ|
    block |ตาวนฺโต ตสฺส อุพฺเพคา ตสฺมา คุยฺหํ น วิสฺสเชฯ|
  count |๓๓๖|
    block |วิวิจฺจ ภาเสยฺย ทิวา รหสฺสํ รตฺติํ คิรํ นาติเวลํ ปมุญฺเจ|
    block |อุปสฺสุติกา หิ สุณนฺติ มนฺตํ ตสฺมา มนฺโต ขิปฺปมุเปติ เภทนฺติฯ|
  stand |ปญฺจปณฺฑิตชาตกํ ทฺวาทสมํฯ|
  count |  |
  block |๕๐๙ หตฺถิปาลชาตกํ ๑๓|
  count |๓๓๗|
    block |จิรสฺสํ วต ปสฺสาม พฺราหฺมณํ เทววณฺณินํ|
    block |มหาชฏํ ขาริธรํ ปงฺกทนฺตํ รชสฺสิรํฯ|
  count |๓๓๘|
    block |จิรสฺสํ วต ปสฺสาม อิสิํ ธมฺมคุเณ รตํ|
    block |กาสายวตฺถวสนํ วากจีรํ ปฏิจฺฉทํฯ|
  count |๓๓๙|
    block |อาสนํ อุทกํ ปชฺชํ ปฏิคณฺหาตุ โน ภวํ|
    block |อคฺเฆ ภวนฺตํ ปุจฺฉาม อคฺฆํ กุรุตุ โน ภวํฯ|
  count |๓๔๐|
    block |อธิจฺจ เวเท ปริเยส วิตฺตํ ปุตฺเต คเห ตาต ปติฏฺฐเปตฺวา|
    block |คนฺเธ รเส ปจฺจนุภุยฺย สพฺพํ อรญฺญํ สาธุ มุนิ โส ปสตฺโถฯ|
  count |๓๔๑|
    block |เวทา น สจฺจา น จ วิตฺตลาโภ น ปุตฺตลาเภน ชรํ วิหนฺติ|
    block |คนฺเธ รเส มุจฺจน มาหุ สนฺโต สกมฺมุนา โหติ ผลูปปตฺติฯ|
  count |๓๔๒|
    block |อทฺธา หิ สจฺจํ วจนํ ตเวตํ สกมฺมุนา โหติ ผลูปปตฺติ|
    block |ชิณฺณา จ มาตาปิตโร ตวีเม ปสฺเสยฺยุํ ตํ วสฺสสตํ อโรคํ ฯ|
  count |๓๔๓|
    block |ยสฺสสฺส สกฺขี มรเณน ราช ชราย เมตฺตี นรวีรเสฏฺฐ|
    block |โย จาปิ ชญฺญา น มริสฺสํ กทาจิ ปสฺเสยฺยุํ ตํ วสฺสสตํ อโรคํฯ|
  count |๓๔๔|
    block |ยถาปิ นาวํ ปุริโส ทกมฺหิ เอเรติ เจ นํ อุปเนติ ตีรํ|
    block |เอวมฺปิ พฺยาธี สตตํ ชรา จ อุปเนติ มจฺจํ วสมนฺตกสฺสฯ|
  count |๓๔๕|
    block |ปงฺโก จ กามา ปลิโป จ กามา มโนหรา ทุตฺตรา มจฺจุเธยฺยา|
    block |เอตสฺมิํ ปงฺเก ปลิเป พฺยสนฺนา หีนตฺตรูปา น ตรนฺติ ปารํฯ|
  count |๓๔๖|
    block |อยํ ปุเร ลุทฺทมกาสิ กมฺมํ สฺวายํ คหีโต น หิ โมกฺขิโต เม|
    block |โอรุนฺธิยา นํ ปริรกฺขิสฺสามิ มายํ ปุน ลุทฺทมกาสิ กมฺมํฯ|
  count |๓๔๗|
    block |ควํว นฏฺฐํ ปุริโส ยถา วเน อนฺเวสตี ราช อปสฺสมาโน|
    block |เอวํ นฏฺโฐ เอสุการี มมตฺโถ โสหํ กถํ น คเวเสยฺยํ ราชฯ|
  count |๓๔๘|
    block |หิยฺโยติ หิยฺยติ โปโส ปเรติ ปริหายติ|
    block |อนาคตํ เนตมตฺถีติ ญตฺวา อุปฺปนฺนฉนฺทํ โก ปนุเทยฺย ธีโรฯ|
  count |๓๔๙|
    block |ปสฺสามิ โวหํ ทหรํ กุมาริํ มตฺตูปมํ เกตกปุปฺผเนตฺตํ|
    block |อภุตฺตโภเค ปฐเม วยสฺมิํ อาทาย มจฺจุ วชเต กุมาริํฯ|
  count |๓๕๐|
    block |ยุวา สุชาโต สุมุโข สุทสฺสโน สาโม กุสุมฺภปริกิณฺณมสฺสุ|
    block |หิตฺวาน กาเม ปฏิกจฺจ เคหํ อนุชาน มํ ปพฺพชิสฺสามิ เทวฯ|
  count |๓๕๑|
    block |สาขาหิ รุกฺโข ลภเต สมญฺญํ ปหีนสาขํ ปน ขาณุมาหุ|
    block |ปหีนปุตฺตสฺส มมชฺช โภติ วาเสฏฺฐิ ภิกฺขาจริยาย กาโลฯ|
  count |๓๕๒|
    block |อฆสฺมิ โกญฺจาว ยถา หิมจฺจเย กตานิ ชาลานิ ปทาลิย หํสา|
  block |คจฺฉนฺติ ปุตฺตา จ ปตี จ มยฺหํ สาหํ กถํ นานุวเช ปชานํฯ|
  count |๓๕๓|
    block |เอเต ภุตฺวา วมิตฺวา จ ปกฺกมนฺติ วิหงฺคมา|
    block |เย จ ภุตฺวาน วมิํสุ เต เม หตฺถตฺต มาคตาฯ|
  count |๓๕๔|
    block |อวมี พฺราหฺมโณ กาเม โส ตฺวํ ปจฺจาวมิสฺสสิ|
    block |วนฺตาโท ปุริโส ราช น โส โหติ ปสํสิโยฯ|
  count |๓๕๕|
    block |ปงฺเก จ โปสํ ปลิเป พฺยสนฺนํ พลี ยถา ทุพฺพลมุทฺธเรยฺย|
    block |เอวมฺปิ มํ ตฺวํ อุทตาริ โภติ ปญฺจาลิ คาถาหิ สุภาสิตาหิฯ|
  count |๓๕๖|
    block |อิทํ วตฺวา มหาราชา เอสุการี ทิสมฺปติ|
    block |รฏฺฐํ หิตฺวาน ปพฺพชิ นาโค เฉตฺวาว พนฺธนํฯ|
  count |๓๕๗|
    block |ราชา จ ปพฺพชฺชมโรจยิตฺถ รฏฺฐํ ปหาย นรวีรเสฏฺโฐ|
    block |ตุวมฺปิ โน โหติ ยเถว ราชา อมฺเหหิ คุตฺตา อนุสาส รชฺชํฯ|
  count |๓๕๘|
    block |ราชา จ ปพฺพชฺชมโรจยิตฺถ รฏฺฐํ ปหาย นรวีรเสฏฺโฐ|
    block |อหมฺปิ เอกา จริสฺสามิ โลเก หิตฺวาน กามานิ มโนรมานิฯ|
  count |๓๕๙|
    block |ราชา จ ปพฺพชฺชมโรจยิตฺถ รฏฺฐํ ปหาย นรวีรเสฏฺโฐ|
    block |อหมฺปิ เอกา จริสฺสามิ โลเก หิตฺวาน กามานิ ยโถธิกานิฯ|
  count |๓๖๐|
    block |อจฺเจนฺติ กาลา ตรยนฺติ รตฺติโย วโยคุณา อนุปุพฺพํ ชหนฺติ|
    block |อหมฺปิ เอกา จริสฺสามิ โลเก หิตฺวาน กามานิ มโนรมานิฯ|
  count |๓๖๑|
    block |อจฺเจนฺติ กาลา ตรยนฺติ รตฺติโย วโยคุณา อนุปุพฺพํ ชหนฺติ|
    block |อหมฺปิ เอกา จริสฺสามิ โลเก หิตฺวาน กามานิ ยโถธิกานิฯ|
  count |๓๖๒|
    block |อจฺเจนฺติ กาลา ตรยนฺติ รตฺติโย วโยคุณา อนุปุพฺพํ ชหนฺติ|
    block |อหมฺปิ เอกา จริสฺสามิ โลเก สีติภูตา สพฺพมติจฺจ สงฺคนฺติฯ|
  stand |หตฺถิปาลชาตกํ เตรสมํฯ|
  count |  |
  block |๕๑๐ อโยฆรชาตกํ ๑๔|
  count |๓๖๓|
    block |ยเมกรตฺติํ ปฐมํ คพฺเภ วสติ มาณโว|
    block |อพฺภุฏฺฐิโตว โส ยาติ สคจฺฉํ น นิวตฺตติฯ|
  count |๓๖๔|
    block |น ยุชฺฌมานา น พเลนวสฺสิตา นรา น ชีรนฺติ น จาปิ มิยฺยเร|
    block |สพฺพํ หิทํ ชาติชรายุปทฺทุตํ ตํ เม มตี โหติ จรามิ ธมฺมํฯ|
  count |๓๖๕|
    block |จตุรงฺคินิํ เสนํ สุภิํสรูปํ ชยนฺติ รฏฺฐาธิปตี ปสยฺห|
    block |น มจฺจุโน ชยิตุมุสฺสหนฺติ ตํ เม มตี โหติ จรามิ ธมฺมํฯ|
  count |๓๖๖|
    block |หตฺถีหิ อสฺเสหิ รเถหิ ปตฺติภิ ปริวาริตา มุจฺจเร เอกจฺเจยฺยา|
    block |น มจฺจุโน มุจฺจิตุมุสฺสหนฺติ ตํ เม มตี โหติ จรามิ ธมฺมํฯ|
  count |๓๖๗|
    block |หตฺถีหิ อสฺเสหิ รเถหิ ปตฺติภิ สูรา ปภญฺชนฺติ ปธํสยนฺติ|
    block |น มจฺจุโน ภญฺชิตุมุสฺสหนฺติ ตํ เม มตี โหติ จรามิ ธมฺมํฯ|
  count |๓๖๘|
    block |มตฺตา คชา ภินฺนคฬา ปภินฺนา นครานิ มทฺทนฺติ ชนํ หนนฺติ|
    block |น มจฺจุโน มทฺทิตุมุสฺสหนฺติ ตํ เม มตี โหติ จรามิ ธมฺมํฯ|
  count |๓๖๙|
    block |อิสฺสาสิโน กตหตฺถาปิ วีรา ทูเรปาตี อกฺขณเวธิโนปิ|
    block |น มจฺจุโน วิชฺฌิตุมุสฺสหนฺติ ตํ เม มตี โหติ จรามิ ธมฺมํฯ|
  count |๓๗๐|
    block |สรานิ ขียนฺติ สเสลกานนา สพฺพํ หิทํ ขียติ ทีฆมนฺตรํ|
    block |สพฺพํ หิทํ ภญฺชเร กาลปริยายํ ตํ เม มตี โหติ จรามิ ธมฺมํฯ|
  count |๓๗๑|
    block |สพฺเพ สเมวํ หิ นรานนารินํ จลาจลํ ปาณภุโนธ ชีวิตํ|
    block |ปโฏว ธุตฺตสฺส ทุโมว กูลโช ตํ เม มตี โหติ จรามิ ธมฺมํฯ|
  count |๓๗๒|
    block |ทุมปฺผลาเนว ปตนฺติ มาณวา ทหรา จ วุทฺธา จ สรีรเภทา|
    block |นาริโย นรา มชฺฌิมโปริสา จ ตํ เม มตี โหติ จรามิ ธมฺมํฯ|
  count |๓๗๓|
    block |นายํ วโย ตารกราชสนฺนิโภ ยทพฺภตีตํ คตเมว ทานิ ตํ|
    block |ชิณฺณสฺส หี นตฺถิ รตี กุโต สุขํ ตํ เม มตี โหติ จรามิ ธมฺมํฯ|
  count |๓๗๔|
    block |ยกฺขา ปิสาจา อถวาปิ เปตา กุปิตาเต อสฺสสนฺติ มนุสฺเส|
    block |น มจฺจุโน อสฺสสิตุสฺสหนฺติ ตํ เม มตี โหติ จรามิ ธมฺมํฯ|
  count |๓๗๕|
    block |ยกฺเข ปิสาเจ อถวาปิ เปเต กุปิเตปิ เต นิชฺฌปนํ กโรนฺติ|
    block |น มจฺจุโน นิชฺฌปนํ กโรนฺติ ตํ เม มตี โหติ จรามิ ธมฺมํฯ|
  count |๓๗๖|
    block |อปราธเก ทูสเก เหฐเก จ ราชาโน ทณฺเฑนฺติ วิทิตฺวาน โทสํ|
    block |น มจฺจุโน ทณฺฑยิตุสฺสหนฺติ ตํ เม มตี โหติ จรามิ ธมฺมํฯ|
  count |๓๗๗|
    block |อปราธกา ทูสกา เหฏฺฐกา จ ลภนฺติ เต ราชิโน นิชฺฌเปตุํ|
    block |น มจฺจุโน นิชฺฌปนํ กโรนฺติ ตํ เม มตี โหติ จรามิ ธมฺมํฯ|
  count |๓๗๘|
    block |น ขตฺติโยติ น จ พฺราหฺมโณติ น อฑฺฒกา พลวา เตชวาปิ|
    block |น มจฺจุราชสฺส อเปกฺขมตฺถิ ตํ เม มตี โหติ จรามิ ธมฺมํฯ|
  count |๓๗๙|
    block |สีหา จ พฺยคฺฆา จ อโถปิ ทีปิโย ปสยฺห ขาทนฺติ วิปฺผนฺทมานํ|
    block |น มจฺจุโน ขาทิตุมุสฺสหนฺติ ตํ เม มตี โหติ จรามิ ธมฺมํฯ|
  count |๓๘๐|
    block |มายาการา รงฺคมชฺเฌ กโรนฺตา โมเหนฺติ จกฺขูนิ ชนสฺส ตาวเท|
    block |น มจฺจุโน โมหยิตุสฺสหนฺติ ตํ เม มตี โหติ จรามิ ธมฺมํฯ|
  count |๓๘๑|
    block |อาสีวิสา กุปิตา อุคฺคเตชา ฑํสนฺติ มาเรนฺติปิ เต มนุสฺเส|
    block |น มจฺจุโน ฑํสิตุมุสฺสหนฺติ ตํ เม มตี โหติ จรามิ ธมฺมํฯ|
  count |๓๘๒|
    block |อาสีวิสา กุปิตา ยํ ฑํสนฺติ ติกิจฺฉกา เตส วิสํ หนนฺติ|
    block |น มจฺจุโน ทฏฺฐวิสํ หนนฺติ ตํ เม มตี โหติ จรามิ ธมฺมํฯ|
  count |๓๘๓|
    block |ธมฺมนฺตรี เวตฺตรณี จ โภโช วิสานิ หนฺตฺวาน ภุชงฺคมานํ|
    block |สุยฺยนฺติ เต กาลกตา ตเถว ตํ เม มตี โหติ จรามิ ธมฺมํฯ|
  count |๓๘๔|
    block |วิชฺชาธรา โฆรมธียมานา อทสฺสนํ โอสเธหิ วชนฺติ|
    block |น มจฺจุราชสฺส วชนฺตทสฺสนํ ตํ เม มตี โหติ จรามิ ธมฺมํฯ|
  count |๓๘๕|
    block |ธมฺโม หเว รกฺขติ ธมฺมจาริํ ธมฺโม สุจิณฺโณ สุขมาวหาติ|
    block |เอสานิสํโส ธมฺเม สุจิณฺเณ น ทุคฺคติํ คจฺฉติ ธมฺมจารีฯ|
  count |๓๘๖|
    block |น หิ ธมฺโม อธมฺโม จ อุโภ สมวิปากิโน|
    block |อธมฺโม นิรยํ เนติ ธมฺโม ปาเปติ สุคฺคตินฺติฯ|
    block |มาตงฺค สมฺภูต สิวิ สิริมนฺโต โรหณ หํส สตฺติคุมฺโพ ภลฺลาติย|
    block |โสมนสฺส จมฺเปยฺย พฺรหฺม ปญฺจ-ปณฺฑิต จิรสฺสํวต อโยฆราติฯ|
  stand |อโยฆรชาตกํ จุทฺทสมํฯ|
  block |ตสฺสุทฺทานํ|
  stand |วีสตินิปาตํ นิฏฺฐิตํฯ|
