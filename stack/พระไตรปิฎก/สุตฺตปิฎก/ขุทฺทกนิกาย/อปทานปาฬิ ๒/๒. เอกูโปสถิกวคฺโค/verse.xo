block |๒ เอกูโปสถิกวคฺโค|
  block |๑ เอกูโปสถิกาเถรีอปทานํ|
    count |๑|
      block |นคเร พนฺธุมติยา พนฺธุมา นาม ขตฺติโย|
      block |ทิวเส ปุณฺณมาย โส อุปวสิ อุโปสถํฯ|
    count |๒|
      block |อหํ เตน สมเยน กุมฺภทาสี อหํ ตหิํ|
      block |ทิสฺวา สราชกํ เสนํ เอวาหํ จินฺตยิํ ตทาฯ|
    count |๓|
      block |ราชาปิ รชฺชํ ฉฑฺเฑตฺวา อุปวสิ อุโปสถํ|
      block |สผลํ นูน ตํ กมฺมํ ชนกาโย ปโมทิโตฯ|
    count |๔|
      block |โยนิโส ปจฺจเวกฺขิตฺวา ทุคฺคจฺจญฺจ ทลิทฺทตํ|
      block |มานสํ สมฺปหํสิตฺวา อุปวสิํ อุโปสถํฯ|
    count |๕|
      block |อหํ อุโปสถํ กตฺวา สมฺมาสมฺพุทฺธสาสเน|
      block |เตน กมฺเมน สุกเตน ตาวติํสมคจฺฉหํฯ|
    count |๖|
      block |ตตฺถ เม สุกตํ พฺยมฺหํ อุพฺภโยชนมุคฺคตํ|
      block |กูฏาคารวรูเปตํ มหาสนสุภูสิตํฯ|
    count |๗|
      block |อจฺฉรา สตสหสฺสา อุปติฏฺฐนฺติ มํ สทา|
      block |อญฺเญ เทเว อติกฺกมฺม อติโรจามิ สพฺพทาฯ|
    count |๘|
      block |จตุสฏฺฐิ เทวราชูนํ มเหสิตฺตมการยิํ|
      block |เตสฏฺฐิ จกฺกวตฺตีนํ มเหสิตฺตมการยิํฯ|
    count |๙|
      block |สุวณฺณวณฺณา หุตฺวาน ภเวสุ สํสรามหํ|
      block |สพฺพตฺถ ปวรา โหมิ อุโปสถสฺสิทํ ผลํฯ|
    count |๑๐|
      block |หตฺถิยานํ อสฺสยานํ รถยานญฺจ สีวิกํ|
      block |ลภามิ สพฺพเมเวตํ อุโปสถสฺสิทํ ผลํฯ|
    count |๑๑|
      block |โสณฺณมยํ รูปิมยํ อโถปิ ผลิกามยํ|
      block |โลหิตงฺคมยญฺเจว สพฺพํ ปฏิลภามหํฯ|
    count |๑๒|
      block |โกเสยฺยกมฺพลิยานิ โขมกปฺปาสิกานิ จ|
      block |มหคฺฆานิ จ วตฺถานิ สพฺพํ ปฏิลภามหํฯ|
    count |๑๓|
      block |อนฺนํ ปานํ ขาทนียํ วตฺถเสนาสนานิ จ|
      block |สพฺพเมตํ ปฏิลเภ อุโปสถสฺสิทํ ผลํฯ|
    count |๑๔|
      block |วรคนฺธญฺจ มาลญฺจ จุณฺณกญฺจ วิเลปนํ|
      block |สพฺพเมตํ ปฏิลเภ อุโปสถสฺสิทํ ผลํฯ|
    count |๑๕|
      block |กูฏาคารญฺจ ปาสาทํ มณฺฑปํ หมฺมิยํ คุหํ|
      block |สพฺพเมตํ ปฏิลเภ อุโปสถสฺสิทํ ผลํฯ|
    count |๑๖|
      block |ชาติยา สตฺตวสฺสาหํ ปพฺพชิํ อนคาริยํ|
      block |อฑฺฒมาเส อสมฺปตฺเต อรหตฺตมปาปุณิํฯ|
    count |๑๗|
      block |กิเลสา ฌาปิตา มยฺหํ ภวา สพฺเพ สมูหตา|
      block |สพฺพาสวปริกฺขีณา นตฺถิ ทานิ ปุนพฺภโวฯ|
    count |๑๘|
      block |เอกนวุติโต กปฺเป ยํ กมฺมมกริํ ตทา|
      block |ทุคฺคติํ นาภิชานามิ อุโปสถสฺสิทํ ผลํฯ|
    count |๑๙|
      block |กิเลสา ฌาปิตา มยฺหํ…เป … วิหรามิ อนาสวาฯ|
    count |๒๐|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๒๑|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
    block |อิตฺถํ สุทํ เอกูโปสถิกา ภิกฺขุนี อิมา คาถาโย อภาสิตฺถาติฯ|
    stand |เอกูโปสถิกาเถริยาปทานํ ปฐมํฯ|
  block |๒ สฬลปุปฺผิกาเถรีอปทานํ|
    count |๒๒|
      block |จนฺทภาคานทีตีเร อโหสิํ กินฺนรี ตทา|
      block |อทฺทสาหํ เทวเทวํ จงฺกมนฺตํ นราสภํฯ|
    count |๒๓|
      block |โอจินิตฺวาน สฬลํ พุทฺธเสฏฺฐสฺสทาสหํ|
      block |อุปสิงฺฆิ มหาวีโร สฬลํ เทวคนฺธิกํฯ|
    count |๒๔|
      block |ปฏิคฺคเหตฺวา สมฺพุทฺโธ วิปสฺสี โลกนายโก|
      block |อุปสิงฺฆิ มหาวีโร เปกฺขมานาย เม ตทาฯ|
    count |๒๕|
      block |อญฺชลิํ ปคฺคเหตฺวาน วนฺทิตฺวา ทฺวิปทุตฺตมํ|
      block |สกํ จิตฺตํ ปสาเทตฺวา ตโต ปพฺพตมารุหิํฯ|
    count |๒๖|
      block |เอกนวุติโต กปฺเป ยํ ปุปฺผมททิํ ตทา|
      block |ทุคฺคติํ นาภิชานามิ พุทฺธปูชายิทํ ผลํฯ|
    count |๒๗|
      block |กิเลสา ฌาปิตา มยฺหํ…เป … วิหรามิ อนาสวาฯ|
    count |๒๘|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๒๙|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
    block |อิตฺถํ สุทํ สฬลปุปฺผิกา ภิกฺขุนี อิมา คาถาโย อภาสิตฺถาติฯ|
    stand |สฬลปุปฺผิกาเถริยาปทานํ ทุติยํฯ|
  block |๓ โมทกทายิกาเถรีอปทานํ|
    count |๓๐|
      block |นคเร พนฺธุมติยา กุมฺภทาสี อโหสหํ|
      block |มม ภาคํ คเหตฺวาน คจฺฉํ อุทกหาริกา ฯ|
    count |๓๑|
      block |ปนฺถมฺหิ สมณํ ทิสฺวา สนฺตจิตฺตํ สมาหตํ|
      block |ปสนฺนจิตฺตา สุมนา โมทเก ตีณิทาสหํฯ|
    count |๓๒|
      block |เตน กมฺเมน สุกเตน เจตนาปณิธีหิ จ|
      block |เอกนวุติกปฺปานิ วินิปาตํ นคจฺฉหํฯ|
    count |๓๓|
      block |สมฺปตฺติ ตํ กริตฺวาน สพฺพํ อนุภวิํ อหํ|
      block |โมทเก ตีณิ ทตฺวาน ปตฺตาหํ อจลํ ปทํฯ|
    count |๓๔|
      block |กิเลสา ฌาปิตา มยฺหํ…เป … วิหรามิ อนาสวาฯ|
    count |๓๕|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๓๖|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
    block |อิตฺถํ สุทํ โมทกทายิกา ภิกฺขุนี อิมา คาถาโย อภาสิตฺถาติฯ|
    stand |โมทกทายิกาเถริยาปทานํ ตติยํฯ|
  block |๔ เอกาสนทายิกาเถรีอปทานํ|
    count |๓๗|
      block |นคเร หํสวติยา อโหสิํ พาลิกา ตทา|
      block |มาตา จ เม ปิตา เจว กมฺมนฺตํ อคมํสุ เตฯ|
    count |๓๘|
      block |มชฺฌนฺหิกมฺหิ สูริเย อทฺทสํ สมณํ อหํ|
      block |วีถิยา อนุคจฺฉนฺตํ อาสนํ ปญฺญเปสหํฯ|
    count |๓๙|
      block |โคนกาวิกติกาหิ ปญฺญเปตฺวา มมาสนํ|
      block |ปสนฺนจิตฺตา สุมนา อิทํ วจนมพฺรวิํฯ|
    count |๔๐|
      block |สนฺตตฺตา กุถิตา ภูมิ สูโร มชฺฌนฺหิเก ฐิโต|
      block |มาลุตา จ น วายนฺติ กาโล เจเวตฺถ เมหิติ ฯ|
    count |๔๑|
      block |ปญฺญตฺตมาสนมิทํ ตวตฺถาย มหามุนิ|
      block |อนุกมฺปํ อุปาทาย นิสีท มม อาสเนฯ|
    count |๔๒|
      block |นิสีทิ ตตฺถ สมโณ สุทนฺโต สุทฺธมานโส|
      block |ตสฺส ปตฺตํ คเหตฺวาน ยถารนฺธํ อทาสหํฯ|
    count |๔๓|
      block |เตน กมฺเมน สุกเตน เจตนาปณิธีหิ จ|
      block |ชหิตฺวา มานุสํ เทหํ ตาวติํสมคจฺฉหํฯ|
    count |๔๔|
      block |ตตฺถ เม สุกตํ พฺยมฺหํ อาสเนน สุนิมฺมิตํ|
      block |สฏฺฐิโยชนมุพฺเพธํ ติํสโยชนวิตฺถตํฯ|
    count |๔๕|
      block |โสณฺณมยา มณิมยา อโถปิ ผลิกามยา|
      block |โลหิตงฺคมยา เจว ปลฺลงฺกา วิวิธา มมฯ|
    count |๔๖|
      block |ตูลิกา วิกติกาหิ กฏฺฏิสฺสจิตฺตกาหิ จ|
      block |อุทฺทเอกนฺตโลมี จ ปลฺลงฺกา เม สุสณฺฐิตา ฯ|
    count |๔๗|
      block |ยทา อิจฺฉามิ คมนํ หาสขิฑฺฑสมปฺปิตา|
      block |สห ปลฺลงฺกเสฏฺเฐน คจฺฉามิ มม ปตฺถิตํฯ|
    count |๔๘|
      block |อสีติ เทวราชูนํ มเหสิตฺตมการยิํ|
      block |สตฺตติ จกฺกวตฺตีนํ มเหสิตฺตมการยิํฯ|
    count |๔๙|
      block |ภวาภเว สํสรนฺตี มหาโภคํ ลภามหํ|
      block |โภเค เม อูนตา นตฺถิ เอกาสนสฺสิทํ ผลํ ฯ|
    count |๕๐|
      block |ทุเว ภเว สํสรามิ เทวตฺเต อถ มานุเส|
      block |อญฺเญ ภเว น ชานามิ เอกาสนสฺสิทํ ผลํฯ|
    count |๕๑|
      block |ทุเว กุเล ปชายามิ ขตฺติเย จาปิ พฺราหฺมเณ|
      block |อุจฺจากุลีนา สพฺพตฺถ เอกาสนสฺสิทํ ผลํฯ|
    count |๕๒|
      block |โทมนสฺสํ น ชานามิ จิตฺตสนฺตาปนํ มม|
      block |เววณฺณิยํ น ชานามิ เอกาสนสฺสิทํ ผลํฯ|
    count |๕๓|
      block |ธาติโย มํ อุปฏฺฐนฺติ ขุชฺชา เจลาปิกา พหู|
      block |องฺเกน องฺกํ คจฺฉามิ เอกาสนสฺสิทํ ผลํฯ|
    count |๕๔|
      block |อญฺญา นฺหาเปนฺติ โภเชนฺติ อญฺญา รเมนฺติ มํ สทา|
      block |อญฺญา คนฺธํ วิลิมฺปนฺติ เอกาสนสฺสิทํ ผลํ ฯ|
    count |๕๕|
      block |มณฺฑเป รุกฺขมูเล วา สุญฺญาคาเร วสนฺติยา|
      block |มม สงฺกปฺปมญฺญาย ปลฺลงฺโก อุปติฏฺฐติฯ|
    count |๕๖|
      block |อยํ ปจฺฉิมโก มยฺหํ จริโม วตฺตเต ภโว|
      block |อชฺชาปิ รชฺชํ ฉฑฺเฑตฺวา ปพฺพชิํ อนคาริยํฯ|
    count |๕๗|
      block |สตสหสฺสิโต กปฺเป ยํ ทานมททิํ ตทา|
      block |ทุคฺคติํ นาภิชานามิ เอกาสนสฺสิทํ ผลํฯ|
    count |๕๘|
      block |กิเลสา ฌาปิตา มยฺหํ…เป … วิหรามิ อนาสวาฯ|
    count |๕๙|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๖๐|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
    block |อิตฺถํ สุทํ เอกาสนทายิกา ภิกฺขุนี อิมา คาถาโย อภาสิตฺถาติฯ|
    stand |เอกาสนทายิกาเถริยาปทานํ จตุตฺถํฯ|
  block |๕ ปญฺจทีปทายิกาเถรีอปทานํ|
    count |๖๑|
      block |นคเร หํสวติยา จาริกี อาสหํ ตทา|
      block |อาราเมน จ อารามํ จรามิ กุสลตฺถิกาฯ|
    count |๖๒|
      block |กาฬปกฺขมฺหิ ทิวเส อทฺทสํ โพธิมุตฺตมํ|
      block |ตตฺถ จิตฺตํ ปสาเทตฺวา โพธิมูเล นิสีทหํฯ|
    count |๖๓|
      block |ครุจิตฺตํ อุปฏฺเฐตฺวา สิเร กตฺวาน อญฺชลิํ|
      block |โสมนสฺสํ ปเวเทตฺวา เอวํ จินฺเตสิ ตาวเทฯ|
    count |๖๔|
      block |ยทิ พุทฺโธ อมิตคุโณ อสมปฺปฏิปุคฺคโล|
      block |ทสฺเสตุ ปาฏิหีรํ เม โพธิ โอภาสตุ อยํฯ|
    count |๖๕|
      block |สห อาวชฺชิเต มยฺหํ โพธิ ปชฺชลิ ตาวเท|
      block |สพฺพโสณฺณมยา อาสิ ทิสา สพฺพา วิโรจติฯ|
    count |๖๖|
      block |สตฺตรตฺตินฺทิวํ ตตฺถ โพธิมูเล นิสีทหํ|
      block |สตฺตเม ทิวเส ปตฺเต ทีปปูชํ อกาสหํฯ|
    count |๖๗|
      block |อาสนํ ปริวาเรตฺวา ปญฺจ ทีปานิ ปชฺชลุํ|
      block |ยาว อุเทติ สูริโย ทีปา เม ปชฺชลุํ ตทาฯ|
    count |๖๘|
      block |เตน กมฺเมน สุกเตน เจตนาปณิธีหิ จ|
      block |ชหิตฺวา มานุสํ เทหํ ตาวติํสมคจฺฉหํฯ|
    count |๖๙|
      block |ตตฺถ เม สุกตํ พฺยมฺหํ ปญฺจทีปาติ วุจฺจติ|
      block |สฏฺฐิโยชนมุพฺเพธํ ติํสโยชนวิตฺถตํฯ|
    count |๗๐|
      block |อสงฺขิยานิ ทีปานิ ปริวาเร ชลิํสุ เม|
      block |ยาวตา เทวภวนํ ทีปาโลเกน โชตติฯ|
    count |๗๑|
      block |ปรมฺมุขา นิสีทิตฺวา ยทิ อิจฺฉามิ ปสฺสิตุํ|
      block |อุทฺธํ อโธ จ ติริยํ สพฺพํ ปสฺสามิ จกฺขุนาฯ|
    count |๗๒|
      block |ยาวตา อภิกงฺขามิ ทฏฺฐุํ สุคตทุคฺคเต|
      block |ตตฺถ อาวรณํ นตฺถิ รุกฺเขสุ ปพฺพเตสุ วาฯ|
    count |๗๓|
      block |อสีติ เทวราชูนํ มเหสิตฺตมการยิํ|
      block |สตานํ จกฺกวตฺตีนํ มเหสิตฺตมการยิํฯ|
    count |๗๔|
      block |ยํ ยํ โยนุปปชฺชามิ เทวตฺตํ อถ มานุสํ|
      block |ทีปสตสหสฺสานิ ปริวาเร ชลนฺติ เมฯ|
    count |๗๕|
      block |เทวโลกา จวิตฺวาน อุปฺปชฺชิํ มาตุกุจฺฉิยํ|
      block |มาตุกุจฺฉิคตา สนฺตี อกฺขิ เม น นิมีลติฯ|
    count |๗๖|
      block |ทีปสตสหสฺสานิ ปุญฺญกมฺมสมงฺคิตา|
      block |ชลนฺติ สูติกาเคเห ปญฺจทีปานิทํ ผลํฯ|
    count |๗๗|
      block |ปจฺฉิเม ภเว สมฺปตฺเต มานสํ วินิวตฺตยิํ|
      block |อชรามตํ สีติภาวํ นิพฺพานํ ผสฺสยิํ อหํฯ|
    count |๗๘|
      block |ชาติยา สตฺตวสฺสาหํ อรหตฺตมปาปุณิํ|
      block |อุปสมฺปาทยี พุทฺโธ คุณมญฺญาย โคตโมฯ|
    count |๗๙|
      block |มณฺฑเป รุกฺขมูเล วา สุญฺญาคาเร วสนฺติยา|
      block |สทา ปชฺชลเต ทีปํ ปญฺจทีปานิทํ ผลํฯ|
    count |๘๐|
      block |ทิพฺพจกฺขุ วิสุทฺธํ เม สมาธิกุสลา อหํ|
      block |อภิญฺญาปารมิปฺปตฺตา ปญฺจทีปานิทํ ผลํฯ|
    count |๘๑|
      block |สพฺพโวสิตโวสานา กตกิจฺจา อนาสวา|
      block |ปญฺจทีปา มหาวีร ปาเท วนฺทามิ จกฺขุมฯ|
    count |๘๒|
      block |สตสหสฺสิโต กปฺเป ยํ ทีปมททิํ ตทา|
      block |ทุคฺคติํ นาภิชานามิ ปญฺจทีปานิทํ ผลํฯ|
    count |๘๓|
      block |กิเลสา ฌาปิตา มยฺหํ…เป … วิหรามิ อนาสวาฯ|
    count |๘๔|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๘๕|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
    block |อิตฺถํ สุทํ ปญฺจทีปทายิกา ภิกฺขุนี อิมา คาถาโย อภาสิตฺถาติฯ|
    stand |ปญฺจทีปทายิกาเถริยาปทานํ ปญฺจมํฯ|
  block |๖ นฬมาลิกาเถรีอปทานํ|
    count |๘๖|
      block |จนฺทภาคานทีตีเร อโหสิํ กินฺนรี ตทา|
      block |อทฺทสํ วิรชํ พุทฺธํ สยมฺภุํ อปราชิตํฯ|
    count |๘๗|
      block |ปสนฺนจิตฺตา สุมนา เวทชาตา กตญฺชลี|
      block |นฬมาลํ คเหตฺวาน สยมฺภุํ อภิปูชยิํฯ|
    count |๘๘|
      block |เตน กมฺเมน สุกเตน เจตนาปณิธีหิ จ|
      block |ชหิตฺวา กินฺนรีเทหํ ตาวติํสมคจฺฉหํฯ|
    count |๘๙|
      block |ฉตฺติํสเทวราชูนํ มเหสิตฺตมการยิํ|
      block |มนสา ปตฺถิตํ มยฺหํ นิพฺพตฺตติ ยถิจฺฉิตํฯ|
    count |๙๐|
      block |ทสนฺนํ จกฺกวตฺตีนํ มเหสิตฺตมการยิํ|
      block |โอจิตตฺตาว หุตฺวาน สํสรามิ ภเวสฺวหํฯ|
    count |๙๑|
      block |กุสลํ วิชฺชเต มยฺหํ ปพฺพชิํ อนคาริยํ|
      block |ปูชารหา อหํ อชฺช สกฺยปุตฺตสฺส สาสเนฯ|
    count |๙๒|
      block |วิสุทฺธมนสา อชฺช อเปตมนปาปิกา|
      block |สพฺพาสวปริกฺขีณา นตฺถิ ทานิ ปุนพฺภโวฯ|
    count |๙๓|
      block |จตุนฺนวุติโต กปฺเป ยํ พุทฺธมภิปูชยิํ|
      block |ทุคฺคติํ นาภิชานามิ นฬมาลายิทํ ผลํฯ|
    count |๙๔|
      block |กิเลสา ฌาปิตา มยฺหํ…เป … วิหรามิ อนาสวาฯ|
    count |๙๕|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๙๖|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
    block |อิตฺถํ สุทํ นฬมาลิกา ภิกฺขุนี อิมา คาถาโย อภาสิตฺถาติฯ|
    stand |นฬมาลิกาเถริยาปทานํ ฉฏฺฐํฯ|
  block |๗ มหาปชาปติโคตมีเถรีอปทานํ|
    count |๙๗|
      block |เอกทา โลกปชฺโชโต เวสาลิยํ มหาวเน|
      block |กูฏาคาเร สุสาลายํ วสเต นรสารถิฯ|
    count |๙๘|
      block |ตทา ชินสฺส มาตุจฺฉา มหาโคตมิ ภิกฺขุนี|
      block |ตหิํ กเต ปุเร รมฺเม วสี ภิกฺขุนุปสฺสเยฯ|
    count |๙๙|
      block |ภิกฺขุนีหิ วิมุตฺตาหิ สเตหิ สห ปญฺจหิ|
      block |รโหคตาย ตสฺเสวํ จิตสฺสาสิ วิตกฺกิตํฯ|
    count |๑๐๐|
      block |พุทฺธสฺส ปรินิพฺพานํ สาวกคฺคยุคสฺส วา|
      block |ราหุลานนฺทนนฺทานํ นาหํ ลจฺฉามิ ปสฺสิตุํฯ|
    count |๑๐๑|
      block |พุทฺธสฺส ปรินิพฺพานา สาวกคฺคยุคสฺส วา|
      block |มหากสฺสปนนฺทานํ อานนฺทราหุลาน จฯ|
    count |๑๐๒|
      block |ปฏิกจฺจายุสงฺขารํ โอสชฺชิตฺวาน นิพฺพุติํ|
      block |คจฺเฉยฺยํ โลกนาเถน อนุญฺญาตา มเหสินาฯ|
    count |๑๐๓|
      block |ตถา ปญฺจสตานมฺปิ ภิกฺขุนีนํ วิตกฺกิตํ|
      block |อาสิ เขมาทิกานมฺปิ เอตเทว วิตกฺกิตํฯ|
    count |๑๐๔|
      block |ภูมิจาโล ตทา อาสิ นาทิตา เทวทุนฺทุภี|
      block |อุปสฺสยาธิวตฺถาโย เทวตา โสกปีฬิตาฯ|
    count |๑๐๕|
      block |วิลปนฺตา สุกรุณํ ตตฺถสฺสูนิ ปวตฺตยุํ|
      block |มิตฺตา ภิกฺขุนิโย ตาหิ อุปคนฺตฺวาน โคตมิํฯ|
    count |๑๐๖|
      block |นิปจฺจ สิรสา ปาเท อิทํ วจนมพฺรวุํ|
      block |ตตฺถ โตยลวาสิตฺตา มยมยฺเย รโหคตาฯ|
    count |๑๐๗|
      block |สา จลา จลิตา ภูมิ นาทิตา เทวทุนฺทุภี|
      block |ปริเทวา จ สุยฺยนฺเต กิมตฺถํ นูน โคตมีฯ|
    count |๑๐๘|
      block |ตทา อโวจ สา สพฺพํ ยถาปริวิตกฺกิตํ|
      block |ตาโยปิ สพฺพา อาหํสุ ยถาปริวิตกฺกิตํฯ|
    count |๑๐๙|
      block |ยทิ เต รุจิตํ อยฺเย นิพฺพานํ ปรมํ สิวํ|
      block |นิพฺพายิสฺสาม สพฺพาปิ พุทฺธานุญฺญาย สุพฺพเตฯ|
    count |๑๑๐|
      block |มยํ สหาว นิกฺขนฺตา ฆราปิ จ ภวาปิ จ|
      block |สหาเยว คมิสฺสาม นิพฺพานํ ปทมุตฺตมํฯ|
    count |๑๑๑|
      block |นิพฺพานาย วชนฺตีนํ กิํ วกฺขามีติ สา วทํ|
      block |สห สพฺพาหิ นิคฺคญฺฉิ ภิกฺขุนีนิลยา ตทาฯ|
    count |๑๑๒|
      block |อุปสฺสเย ยาธิวตฺถา เทวตา ตา ขมนฺตุ เม|
      block |ภิกฺขุนีนิลยสฺเสทํ ปจฺฉิมํ ทสฺสนํ มมฯ|
    count |๑๑๓|
      block |น ชรา มจฺจุ วา ยตฺถ อปฺปิเยหิ สมาคโม|
      block |ปิเยหิ น วิโยโคตฺถิ ตํ วชิสฺสํ อสงฺขตํฯ|
    count |๑๑๔|
      block |อวีตราคา ตํ สุตฺวา วจนํ สุคโตรสา|
      block |โสกฏฺฏา ปริเทวิํสุ อโห โน อปฺปปุญฺญตาฯ|
    count |๑๑๕|
      block |ภิกฺขุนีนิลโย สุญฺโญ ภูโต ตาหิ วินา อยํ|
      block |ปภาเต วิย ตาราโย น ทิสฺสนฺติ ชิโนรสาฯ|
    count |๑๑๖|
      block |นิพฺพานํ โคตมี ยาติ สเตหิ สห ปญฺจหิ|
      block |นทีสเตหิว สห คงฺคา ปญฺจหิ สาครํฯ|
    count |๑๑๗|
      block |รถิยาย วชนฺติโย ทิสฺวา สทฺธา อุปาสิกา|
      block |ฆรา นิกฺขมฺม ปาเทสุ นิปจฺจ อิทมพฺรวุํฯ|
    count |๑๑๘|
      block |ปสีทสฺสุ มหาโภเค อนาถาโย วิหาย โน|
      block |ตยา น ยุตฺตา นิพฺพาตุํ อิจฺฉฏฺฏา วิลปิํสุ ตาฯ|
    count |๑๑๙|
      block |ตาสํ โสกปหานตฺถํ อโวจ มธุรํ คิรํ|
      block |รุทิเตน อลํ ปุตฺตา หาสกาโลยมชฺช โวฯ|
    count |๑๒๐|
      block |ปริญฺญาตํ มยา ทุกฺขํ ทุกฺขเหตุ วิวชฺชิโต|
      block |นิโรโธ เม สจฺฉิกโต มคฺโค จาปิ สุภาวิโตฯ|
    stand |ปฐมํ ภาณวารํฯ|
    count |๑๒๑|
      block |ปริจิณฺโณ มยา สตฺถา กตํ พุทฺธสฺส สาสนํ|
      block |โอหิโต ครุโก ภาโร ภวเนตฺติ สมูหตาฯ|
    count |๑๒๒|
      block |ยสฺสตฺถาย ปพฺพชิตา อคารสฺมานคาริยํ|
      block |โส เม อตฺโถ อนุปฺปตฺโต สพฺพสํโยชนกฺขโยฯ|
    count |๑๒๓|
      block |พุทฺโธ ตสฺส จ สทฺธมฺโม อนูโน ยาว ติฏฺฐติ|
      block |นิพฺพาตุํ ตาว กาโล เม มา มํ โสจถ ปุตฺติกาฯ|
    count |๑๒๔|
      block |โกณฺฑญฺญานนฺทนนฺทาที ติฏฺฐนฺติ ราหุโล ชิโน|
      block |สุขิโต สหิโต สงฺโฆ หตทพฺพา จ ติตฺถิยาฯ|
    count |๑๒๕|
      block |โอกฺกากวํสสฺส ยโส อุสฺสิโต มารมทฺทโน|
      block |นนุ สมฺปติ กาโล เม นิพฺพานตฺถาย ปุตฺติกาฯ|
    count |๑๒๖|
      block |จิรปฺปภุติ ยํ มยฺหํ ปตฺถิตํ อชฺช สิชฺฌเต|
      block |อานนฺทเภริกาโลยํ กิํ โว อสฺสูหิ ปุตฺติกาฯ|
    count |๑๒๗|
      block |สเจ มยิ ทยา อตฺถิ ยทิ จตฺถิ กตญฺญุตา|
      block |สทฺธมฺมฏฺฐิติยา สพฺพา กโรถ วีริยํ ทฬฺหํฯ|
    count |๑๒๘|
      block |ถีนํ อทาสิ ปพฺพชฺชํ สมฺพุทฺโธ ยาจิโต มยา|
      block |ตสฺมา ยถาหํ นนฺทิสฺสํ ตถา ตมนุติฏฺฐถฯ|
    count |๑๒๙|
      block |ตา เอวมนุสาสิตฺวา ภิกฺขุนีหิ ปุรกฺขตา|
      block |อุเปจฺจ พุทฺธํ วนฺทิตฺวา อิทํ วจนมพฺรวิฯ|
    count |๑๓๐|
      block |อหํ สุคต เต มาตา ตฺวญฺจ วีร ปิตา มม|
      block |สทฺธมฺมสุขท นาถ ตยา ชาตามฺหิ โคตมฯ|
    count |๑๓๑|
      block |สํวทฺธิโตยํ สุคต รูปกาโย มยา ตว|
      block |อนินฺทิโต ธมฺมกาโย มม สํวทฺธิโต ตยาฯ|
    count |๑๓๒|
      block |มุหุตฺตํ ตณฺหาสมณํ ขีรํ ตฺวํ ปายิโต มยา|
      block |ตยาหํ สนฺตมจฺจนฺตํ ธมฺมขีรญฺหิ ปายิตาฯ|
    count |๑๓๓|
      block |พนฺธนารกฺขเน มยฺหํ อณโณ ตฺวํ มหามุเน|
      block |ปุตฺตกามา ถิโย ยาจํ ลภนฺติ ตาทิสํ สุตํฯ|
    count |๑๓๔|
      block |มนฺธาตาทินรินฺทานํ ยา มาตา สา ภวณฺณเว|
      block |นิมุคฺคาหํ ตยา ปุตฺต ตาริตา ภวสาคราฯ|
    count |๑๓๕|
      block |รญฺโญ มาตา มเหสีติ สุลภํ นามมิตฺถินํ|
      block |พุทฺธมาตาติ ยํ นามํ เอตํ ปรมทุลฺลภํฯ|
    count |๑๓๖|
      block |ตญฺจ ลทฺธํ มหาวีร ปณิธานํ มมํ ตยา|
      block |อณุกํ วา มหนฺตํ วา ตํ สพฺพํ ปูริตํ มยาฯ|
    count |๑๓๗|
      block |ปรินิพฺพาตุมิจฺฉามิ วิหาเยมํ กเฬวรํ|
      block |อนุชานาหิ เม วีร ทุกฺขนฺตกร นายกฯ|
    count |๑๓๘|
      block |จกฺกงฺกุสธชากิณฺเณ ปาเท กมลโกมเล|
      block |ปสาเรหิ ปณามํ เต กริสฺสํ ปุตฺตอุตฺตเม ฯ|
    count |๑๓๙|
      block |สุวณฺณราสิสงฺกาสํ สรีรํ กุรุ ปากฏํ|
      block |กตฺวา เทหํ สุทิฏฺฐํ เต สนฺติํ คจฺฉามิ นายกฯ|
    count |๑๔๐|
      block |ทฺวตฺติํสลกฺขณูเปตํ สุปฺปภาลงฺกตํ ตนุํ|
      block |สญฺฌาฆนาว พาลกฺกํ มาตุจฺฉํ ทสฺสยี ชิโนฯ|
    count |๑๔๑|
      block |ผุลฺลารวินฺทสํกาเส ตรุณาทิจฺจสปฺปเภ|
      block |จกฺกงฺกิเต ปาทตเล ตโต สา สิรสา ปติฯ|
    count |๑๔๒|
      block |ปณมามิ นราทิจฺจ อาทิจฺจกุลเกตุกํ|
      block |ปจฺฉิเม มรเณ มยฺหํ น ตํ อิกฺขามหํ ปุโนฯ|
    count |๑๔๓|
      block |อิตฺถิโย นาม โลกคฺค สพฺพโทสากรา มตา|
      block |ยทิ โก จตฺถิ โทโส เม ขมสฺสุ กรุณากรฯ|
    count |๑๔๔|
      block |อิตฺถิกานญฺจ ปพฺพชฺชํ หํ ตํ ยาจิํ ปุนปฺปุนํ|
      block |ตตฺถ เจ อตฺถิ โทโส เม ตํ ขมสฺสุ นราสภฯ|
    count |๑๔๕|
      block |มยา ภิกฺขุนิโย วีร ตวานุญฺญาย สาสิตา|
      block |ตตฺร เจ อตฺถิ ทุนฺนีตํ ตํ ขมสฺสุ ขมาธิป ฯ|
    count |๑๔๖|
      block |อกฺขนฺเต นาม ขนฺตพฺพํ กิํ ภเว คุณภูสเน|
      block |กิมุตฺตรํ เต วกฺขามิ นิพฺพานาย วชนฺติยาฯ|
    count |๑๔๗|
      block |สุทฺเธ อนูเน มม ภิกฺขุสงฺเฆ โลกา อิโต นิสฺสริตุํ ขมนฺเต|
      block |ปภาตกาเล พฺยสนงฺคตานํ ทิสฺวาน นิยฺยาติว จนฺทเลขาฯ|
    count |๑๔๘|
      block |ตเทตรา ภิกฺขุนิโย ชินคฺคํ ตาราว จนฺทานุคตา สุเมรุํ|
      block |ปทกฺขิณํ กจฺจ นิปจฺจ ปาเท ฐิตา มุขนฺตํ สมุทิกฺขมานาฯ|
    count |๑๔๙|
      block |น ติตฺติปุพฺพํ ตว ทสฺสเนน จกฺขุํ น โสตํ ตว ภาสิเตน|
      block |จิตฺตํ มมํ เกวลเมกเมว ปปฺปุยฺย ตํ ธมฺมรเสน ติตฺติฯ|
    count |๑๕๐|
      block |นทโต ปริสายํ เต วาทิตพฺพปหาริโน|
      block |เย เต ทกฺขนฺติ วทนํ ธญฺญา เต นรปุงฺควฯ|
    count |๑๕๑|
      block |ทีฆงฺคุลี ตมฺพนเข สุเภ อายตปณฺหิเก|
      block |เย ปาเท ปณมิสฺสนฺติ เตปิ ธญฺญา คุณนฺธรฯ|
    count |๑๕๒|
      block |มธุรานิ ปหฏฺฐานิ โทสคฺฆานิ หิตานิ จ|
      block |เย เต วากฺยานิ สุยฺยนฺติ เตปิ ธญฺญา นรุตฺตมฯ|
    count |๑๕๓|
      block |ธญฺญาหํ เต มหาวีร ปาทปูชนตปฺปรา|
      block |ติณฺณสํสารกนฺตารา สุวากฺเยน สิรีมโตฯ|
    count |๑๕๔|
      block |ตโต สา อนุสาเวตฺวา ภิกฺขุสงฺฆมฺปิ สุพฺพตา|
      block |ราหุลานนฺทนนฺเท จ วนฺทิตฺวา อิทมพฺรวิฯ|
    count |๑๕๕|
      block |อาสีวิสาลยสเม โรคาวาเส กเฬวเร|
      block |นิพฺพินฺทา ทุกฺขสงฺฆาเฏ ชรามรณโคจเรฯ|
    count |๑๕๖|
      block |นานากลิมลากิณฺเณ ปรายตฺเต นิรีหเก|
      block |เตน นิพฺพาตุมิจฺฉามิ อนุมญฺญถ ปุตฺตกาฯ|
    count |๑๕๗|
      block |นนฺโท ราหุลภทฺโท จ วีตโสกา นิราสวา|
      block |ฐิตาจลฏฺฐิติ ถิรา ธมฺมตมนุจินฺตยุํฯ|
    count |๑๕๘|
      block |ธิรตฺถุ สงฺขตํ โลลํ อสารํ กทลูปมํ|
      block |มายามรีจิสทิสํ อิตรํ อนวฏฺฐิตํฯ|
    count |๑๕๙|
      block |ยตฺถ นาม ชินสฺสายํ มาตุจฺฉา พุทฺธโปสิกา|
      block |โคตมี นิธนํ ยาติ อนิจฺจํ สพฺพสงฺขตํฯ|
    count |๑๖๐|
      block |อานนฺโท จ ตทา เสโข โสกฏฺโฏ ชินวจฺฉโล|
      block |ตตฺถสฺสูนิ กโรนฺโต โส กรุณํ ปริเทวติฯ|
    count |๑๖๑|
      block |หา สนฺติํ โคตมี ยาติ นูน พุทฺโธปิ นิพฺพุติํ|
      block |คจฺฉติ น จิเรเนว อคฺคิริว นิรินฺธโนฯ|
    count |๑๖๒|
      block |เอวํ วิลาปมานํ ตํ อานนฺทํ อาห โคตมี|
      block |สุตสาครคมฺภีร พุทฺโธปฏฺฐานตปฺปรฯ|
    count |๑๖๓|
      block |น ยุตฺตํ โสจิตุํ ปุตฺต หาสกาเล อุปฏฺฐิเต|
      block |ตยา เม สรณํ ปุตฺต นิพฺพานํ ตมุปาคตํฯ|
    count |๑๖๔|
      block |ตยา ตาต สมชฺฌิฏฺโฐ ปพฺพชฺชํ อนุชานิ โน|
      block |มา ปุตฺต วิมโน โหหิ สผโล เต ปริสฺสโมฯ|
    count |๑๖๕|
      block |ยํ น ทิฏฺฐํ ปุราเณหิ ติตฺถิกาจริเยหิปิ|
      block |ตํ ปทํ สุกุมารีหิ สตฺตวสฺสาหิ เวทิตํฯ|
    count |๑๖๖|
      block |พุทฺธสาสนปาเลต ปจฺฉิมํ ทสฺสนํ ตว|
      block |ตตฺถ คจฺฉามหํ ปุตฺต คโต ยตฺถ น ทิสฺสเตฯ|
    count |๑๖๗|
      block |กทาจิ ธมฺมํ เทเสนฺโต ขิปี โลกคฺคนายโก|
      block |ตทาหํ อาสีสวาจํ อโวจํ อนุกมฺปิกาฯ|
    count |๑๖๘|
      block |จิรํ ชีว มหาวีร กปฺปํ ติฏฺฐ มหามุเน|
      block |สพฺพโลกสฺส อตฺถาย ภวสฺสุ อชรามโรฯ|
    count |๑๖๙|
      block |ตํ ตถาวาทินิํ พุทฺโธ มมํ โส เอตทพฺรวิ|
      block |น เหวํ วนฺทิยา พุทฺธา ยถา วนฺทสิ โคตมีฯ|
    count |๑๗๐|
      block |กถํ จรหิ สพฺพญฺญู วนฺทิตพฺพา ตถาคตา|
      block |กถํ อวนฺทิยา พุทฺธา ตํ เม อกฺขาหิ ปุจฺฉิโตฯ|
    count |๑๗๑|
      block |อารทฺธวีริเย ปหิตตฺเต นิจฺจํ ทฬฺหปรกฺกเม|
      block |สมคฺเค สาวเก ปสฺส เอตํ พุทฺธานวนฺทนํฯ|
    count |๑๗๒|
      block |ตโต อุปสฺสยํ คนฺตฺวา เอกิกาหํ วิจินฺตยิํ|
      block |สมคฺคปริสํ นาโถ โรเธสิ ติภวนฺตโคฯ|
    count |๑๗๓|
      block |หนฺทาหํ ปรินิพฺพิสฺสํ มา วิปตฺติตมทฺทสํ|
      block |เอวาหํ จินฺตยิตฺวาน ทิสฺวาน อิสิสตฺตมํฯ|
    count |๑๗๔|
      block |ปรินิพฺพานกาลํ เม อาโรเจสิํ วินายกํ|
      block |ตโต โส สมนุญฺญาสิ กาลํ ชานาหิ โคตมีฯ|
    count |๑๗๕|
      block |กิเลสา ฌาปิตา มยฺหํ…เป … วิหรามิ อนาสวาฯ|
    count |๑๗๖|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๑๗๗|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
    count |๑๗๘|
      block |ถีนํ ธมฺมาภิสมเย เย พาลา วิมติํ คตา|
      block |เตสํ ทิฏฺฐิปฺปหานตฺถํ อิทฺธิํ ทสฺเสหิ โคตมีฯ|
    count |๑๗๙|
      block |ตทา นิปจฺจ สมฺพุทฺธํ อุปฺปติตฺวาน อมฺพรํ|
      block |อิทฺธี อเนกา ทสฺเสสิ พุทฺธานุญฺญาย โคตมีฯ|
    count |๑๘๐|
      block |เอกิกา พหุธา อาสิ พหุกา เจติกา ตถา|
      block |อาวิภาวํ ติโรภาวํ ติโรกุฏฺฏํ ติโรนคํฯ|
    count |๑๘๑|
      block |อสชฺชมานา อคมา ภูมิยมฺปิ นิมุชฺชถ|
      block |อภิชฺชมาเน อุทเก อคญฺฉิ มหิยา ยถาฯ|
    count |๑๘๒|
      block |สกุณีว ตถากาเส ปลฺลงฺเกน กมี ตทา|
      block |วสํ วตฺเตสิ กาเยน ยาว พฺรหฺมนิเวสนํฯ|
    count |๑๘๓|
      block |สิเนรุํ ทณฺฑํ กตฺวาน ฉตฺตํ กตฺวา มหามหิํ|
      block |สมูลํ ปริวตฺเตตฺวา ธารยํ จงฺกมี นเภฯ|
    count |๑๘๔|
      block |ฉสฺสูโรทยกาเลว โลกญฺจากาสิ ธูมิกํ|
      block |ยุคนฺเต วิย โลกํ สา ชาลามาลากุลํ อกาฯ|
    count |๑๘๕|
      block |มุจลินฺทํ มหาเสลํ เมรุมูลนทนฺตเร|
      block |สาสปาริว สพฺพานิ เอเกนคฺคหิ มุฏฺฐินาฯ|
    count |๑๘๖|
      block |องฺคุลคฺเคน ฉาเทสิ ภากรํ สนิสากรํ|
      block |จนฺทสูรสหสฺสานิ อาเวฬมิว ธารยิฯ|
    count |๑๘๗|
      block |จตุสาครโตยานิ ธารยี เอกปาณินา|
      block |ยุคนฺตชลทาการํ มหาวสฺสํ ปวสฺสถฯ|
    count |๑๘๘|
      block |จกฺกวตฺติํ สปริสํ มาปยี สา นภตฺตเล|
      block |ครุฬํ ทฺวิรทํ สีหํ วินทนฺตํ ปทสฺสยิฯ|
    count |๑๘๙|
      block |เอกิกา อภินิมฺมิตฺวา อปฺปเมยฺยํ ภิกฺขุนีคณํ|
      block |ปุน อนฺตรธาเปตฺวา เอกิกา มุนิมพฺรวิฯ|
    count |๑๙๐|
      block |มาตุจฺฉา เต มหาวีร ตว สาสนการิกา|
      block |อนุปฺปตฺตา สกํ อตฺถํ ปาเท วนฺทามิ จกฺขุมฯ|
    count |๑๙๑|
      block |ทสฺเสตฺวา วิวิธา อิทฺธี โอโรหิตฺวา นภตฺตลา|
      block |วนฺทิตฺวา โลกปชฺโชตํ เอกมนฺตํ นิสีทิ สาฯ|
    count |๑๙๒|
      block |สา วีสวสฺสสติกา ชาติยาหํ มหามุเน|
      block |อลเมตฺตาวตา วีร นิพฺพายิสฺสามิ นายกฯ|
    count |๑๙๓|
      block |ตทาติวิมฺหิตา สพฺพา ปริสา สา กตญฺชลี|
      block |อโวจยฺเย กถํ อาสิ อตุลิทฺธิปรกฺกมาฯ|
    count |๑๙๔|
      block |ปทุมุตฺตโร นาม ชิโน สพฺพธมฺเมสุ จกฺขุมา|
      block |อิโต สตสหสฺสมฺหิ กปฺเป อุปฺปชฺชิ นายโกฯ|
    count |๑๙๕|
      block |ตทาหํ หํสวติยํ ชาตามจฺจกุเล อหุํ|
      block |สพฺโพปการสมฺปนฺเน อิทฺเธ ผีเต มหทฺธเนฯ|
    count |๑๙๖|
      block |กทาจิ ปิตุนา สทฺธิํ ทาสิคณปุรกฺขตา|
      block |มหตา ปริวาเรน ตํ อุเปจฺจ นราสภํฯ|
    count |๑๙๗|
      block |วาสวํ วิย วสฺสนฺตํ ธมฺมเมฆํ อนาสวํ|
      block |สรทาทิจฺจสทิสํ รํสิชาลสมุชฺชลํ ฯ|
    count |๑๙๘|
      block |ทิสฺวา จิตฺตํ ปสาเทตฺวา สุตฺวา จสฺส สุภาสิตํ|
      block |มาตุจฺฉํ ภิกฺขุนิํ อคฺเค ฐเปนฺตํ นรนายกํฯ|
    count |๑๙๙|
      block |สุตฺวา ทตฺวา มหาทานํ สตฺตาหํ ตสฺส ตาทิโน|
      block |สสงฺฆสฺส นรคฺคสฺส ปจฺจยานิ พหูนิ จฯ|
    count |๒๐๐|
      block |นิปจฺจ ปาทมูลมฺหิ ตํ ฐานมภิปตฺถยิํ|
      block |ตโต มหาปริสติํ อโวจ อิสิสตฺตโมฯ|
    count |๒๐๑|
      block |ยา สสงฺฆํ อโภเชสิ สตฺตาหํ โลกนายกํ|
      block |ตมหํ กิตฺตยิสฺสามิ สุณาถ มม ภาสโตฯ|
    count |๒๐๒|
      block |สตสหสฺสิโต กปฺเป โอกฺกากกุลสมฺภโว|
      block |โคตโม นาม โคตฺเตน สตฺถา โลเก ภวิสฺสติฯ|
    count |๒๐๓|
      block |ตสฺส ธมฺเมสุ ทายาทา โอรสา ธมฺมนิมฺมิตา|
      block |โคตมี นาม นาเมน เหสฺสติ สตฺถุ สาวิกาฯ|
    count |๒๐๔|
      block |ตสฺส พุทฺธสฺส มาตุจฺฉา ชีวิตาปาทิกา อยํ|
      block |รตฺตญฺญูนญฺจ อคฺคตฺตํ ภิกฺขุนีนํ ลภิสฺสติฯ|
    count |๒๐๕|
      block |ตํ สุตฺวาน ปโมทิตฺวา ยาวชีวํ ตทา ชินํ|
      block |ปจฺจเยหิ อุปฏฺฐิตฺวา ตโต กาลงฺกตา อหํฯ|
    count |๒๐๖|
      block |ตาวติํเสสุ เทเวสุ สพฺพกามสมิทฺธิสุ|
      block |นิพฺพตฺตา ทสหงฺเคหิ อญฺเญ อภิภวิํ อหํฯ|
    count |๒๐๗|
      block |รูปสทฺเทหิ คนฺเธหิ รเสหิ ผุสเนหิ จ|
      block |อายุนาปิ จ วณฺเณน สุเขน ยสสาปิ จฯ|
    count |๒๐๘|
      block |ตเถวาธิปเตยฺเยน อธิคยฺห วิโรจหํ|
      block |อโหสิํ อมรินฺทสฺส มเหสี ทยิตา ตหิํฯ|
    count |๒๐๙|
      block |สํสาเร สํสรนฺตีหํ กมฺมวายุสเมริตา|
      block |กาสิสฺส รญฺโญ วิสเย อชายิํ ทาสคามเกฯ|
    count |๒๑๐|
      block |ปญฺจทาสสตานูนา นิวสนฺติ ตหิํ ตทา|
      block |สพฺเพสํ ตตฺถ โย เชฏฺโฐ ตสฺส ชายา อโหสหํฯ|
    count |๒๑๑|
      block |สยมฺภุโน ปญฺจสตา คามํ ปิณฺฑาย ปาวิสุํ|
      block |เต ทิสฺวาน อหํ ตุฏฺฐา สห สพฺพาหิ อิตฺถิภิ ฯ|
    count |๒๑๒|
      block |ปูคา หุตฺวาว สพฺพาโย จตุมาเส อุปฏฺฐหุํ|
      block |ติจีวรานิ ทตฺวาน สํสริมฺห สสามิกาฯ|
    count |๒๑๓|
      block |ตโต จุตา สพฺพาปิ ตา ตาวติํสคตา มยํ|
      block |ปจฺฉิเม จ ภเว ทานิ ชาตา เทวทเห ปุเรฯ|
    count |๒๑๔|
      block |ปิตา อญฺชนสกฺโก เม มาตา มม สุลกฺขณา|
      block |ตโต กปิลวตฺถุสฺมิํ สุทฺโธทนฆรํ คตาฯ|
    count |๒๑๕|
      block |เสสา สกฺยกุเล ชาตา สกฺยานํ ฆรมาคมุํ|
      block |อหํ วิสิฏฺฐา สพฺพาสํ ชินสฺสาปาทิกา อหุํฯ|
    count |๒๑๖|
      block |มม ปุตฺโตภินิกฺขมฺม พุทฺโธ อาสิ วินายโก|
      block |ปจฺฉาหํ ปพฺพชิตฺวาน สเตหิ สห ปญฺจหิฯ|
    count |๒๑๗|
      block |สากิยานีหิ ธีราหิ สห สนฺติสุขํ ผุสิํ|
      block |เย ตทา ปุพฺพชาติยํ อมฺหากํ อาสุ สามิโนฯ|
    count |๒๑๘|
      block |สหปุญฺญสฺส กตฺตาโร มหาสมยการกา|
      block |ผุสิํสุ อรหตฺตํ เต สุคเตนานุกมฺปิตาฯ|
    count |๒๑๙|
      block |ตเทตรา ภิกฺขุนิโย อารุหิํสุ นภตฺตลํ|
      block |สํคตา วิย ตาราโย วิโรจิํสุ มหิทฺธิกาฯ|
    count |๒๒๐|
      block |อิทฺธี อเนกา ทสฺเสสุํ ปิฬนฺธวิกติํ ยถา|
      block |กมฺมาโร กนกสฺเสว กมฺมญฺญสฺส สุสิกฺขิโต ฯ|
    count |๒๒๑|
      block |ทสฺเสตฺวา ปาฏิหีรานิ วิจิตฺตานิ พหูนิ จ|
      block |โตเสตฺวา วาทิปวรํ มุนิํ สปริสํ ตทาฯ|
    count |๒๒๒|
      block |โอโรหิตฺวาน คคนา วนฺทิตฺวา อิสิสตฺตมํ|
      block |อนุญฺญาตา นรคฺเคน ยถาฐาเน นิสีทิสุํฯ|
    count |๒๒๓|
      block |อโหนุกมฺปิกา อมฺหํ สพฺพาสํ จิร โคตมี|
      block |วาสิตา ตว ปุญฺเญหิ ปตฺตา โน อาสวกฺขยํฯ|
    count |๒๒๔|
      block |กิเลสา ฌาปิตา อมฺหํ ภวา สพฺเพ สมูหตา|
      block |นาคีว พนฺธนํ เฉตฺวา วิหราม อนาสวาฯ|
    count |๒๒๕|
      block |สฺวาคตํ วต โน อาสิ พุทฺธเสฏฺฐสฺส สนฺติเก|
      block |ติสฺโส วิชฺชา อนุปฺปตฺตา กตํ พุทฺธสฺส สาสนํฯ|
    count |๒๒๖|
      block |ปฏิสมฺภิทา จตสฺโส วิโมกฺขาปิ จ อฏฺฐิเม|
      block |ฉฬภิญฺญา สจฺฉิกตา กตํ พุทฺธสฺส สาสนํฯ|
    count |๒๒๗|
      block |อิทฺธีสุ จ วสี โหม ทิพฺพาย โสตธาตุยา|
      block |เจโตปริยญาณสฺส วสี โหม มหามุเนฯ|
    count |๒๒๘|
      block |ปุพฺเพนิวาสํ ชานาม ทิพฺพจกฺขุ วิโสธิตํ|
      block |สพฺพาสวปริกฺขีณา นตฺถิ ทานิ ปุนพฺภโวฯ|
    count |๒๒๙|
      block |อตฺเถ ธมฺเม จ เนรุตฺเต ปฏิภาเน จ วิชฺชติ|
      block |ญาณํ อมฺหํ มหาวีร อุปฺปนฺนํ ตว สนฺติเกฯ|
    count |๒๓๐|
      block |อสฺมาภิ ปริจิณฺโณสิ เมตฺตจิตฺตาหิ นายก|
      block |อนุชานาหิ สพฺพาสํ นิพฺพานาย มหามุเนฯ|
    count |๒๓๑|
      block |นิพฺพายิสฺสาม อิจฺเจวํ กิํ วกฺขามิ วทนฺติโย|
      block |ยสฺส ทานิ จ โว กาลํ มญฺญถาติ ชิโนพฺรวิฯ|
    count |๒๓๒|
      block |โคตมีอาทิกา ตาโย ตทา ภิกฺขุนิโย ชินํ|
      block |วนฺทิตฺวา อาสนา ตมฺหา วุฏฺฐาย อคมิํสุ ตาฯ|
    count |๒๓๓|
      block |มหตา ชนกาเยน สห โลกคฺคนายโก|
      block |อนุสํยายี โส วีโร มาตุจฺฉํ ยาวโกฏฺฐกํฯ|
    count |๒๓๔|
      block |ตทา นิปติ ปาเทสุ โคตมี โลกพนฺธุโน|
      block |สเหว ตาหิ สพฺพาหิ ปจฺฉิมํ ปาทวนฺทนํฯ|
    count |๒๓๕|
      block |อิทํ ปจฺฉิมกํ มยฺหํ โลกนาถสฺส ทสฺสนํ|
      block |น ปุโน อมตาการํ ปสฺสิสฺสามิ มุขํ ตวฯ|
    count |๒๓๖|
      block |น จ เม วนฺทนํ วีร ตว ปาเท สุโกมเล|
      block |สมฺผุสิสฺสติ โลกคฺค อชฺช คจฺฉามิ นิพฺพุติํฯ|
    count |๒๓๗|
      block |รูเปน กิํ ตวาเนน ทิฏฺเฐ ธมฺเม ยถาตเถ|
      block |สพฺพํ สงฺขตเมเวตํ อนสฺสาสิกมิตฺตรํฯ|
    count |๒๓๘|
      block |สา สห ตาหิ คนฺตฺวาน ภิกฺขุนุปสฺสยํ สกํ|
      block |อฑฺฒปลฺลงฺกมาภุชฺช นิสีทิ ปรมาสเนฯ|
    count |๒๓๙|
      block |ตทา อุปาสิกา ตตฺถ พุทฺธสาสนวจฺฉลา|
      block |ตสฺสา ปวตฺติํ สุตฺวาน อุเปสุํ ปาทวนฺทิกาฯ|
    count |๒๔๐|
      block |กเรหิ อุรํ ปหนฺตา ฉินฺนมูลา ยถา ลตา|
      block |โรทนฺตา กรุณํ รวํ โสกฏฺฏา ภูมิปาติตาฯ|
    count |๒๔๑|
      block |มา โน สรณเท นาเถ วิหาย คมิ นิพฺพุติํ|
      block |นิปติตฺวาน ยาจาม สพฺพาโย สิรสา มยํฯ|
    count |๒๔๒|
      block |ยา ปธานตมา ตาสํ สทฺธา ปญฺญา อุปาสิกา|
      block |ตสฺสา สีสํ ปมชฺชนฺตี อิทํ วจนมพฺรวิฯ|
    count |๒๔๓|
      block |อลํ ปุตฺตา วิสาเทน มารปาสานุวตฺตินา|
      block |อนิจฺจํ สงฺขตํ สพฺพํ วิโยคนฺตํ จลาจลํฯ|
    count |๒๔๔|
      block |ตโต สา ตา วิสชฺชิตฺวา ปฐมํ ฌานมุตฺตมํ|
      block |ทุติยญฺจ ตติยญฺจ สมาปชฺชิ จตุตฺถกํฯ|
    count |๒๔๕|
      block |อากาสายตนญฺเจว วิญฺญาณายตนํ ตถา|
      block |อากิญฺจํ เนวสญฺญญฺจ สมาปชฺชิ ยถากฺกมํฯ|
    count |๒๔๖|
      block |ปฏิโลเมน ฌานานิ สมาปชฺชิตฺถ โคตมี|
      block |ยาวตา ปฐมํ ฌานํ ตโต ยาวจตุตฺถกํฯ|
    count |๒๔๗|
      block |ตโต วุฏฺฐาย นิพฺพายิ ทีปจฺจีว นิราสวา|
      block |ภูมิจาโล มหา อาสิ นภสา วิชฺชุตา ปติฯ|
    count |๒๔๘|
      block |ปนาทิตา ทุนฺทุภิโย ปริเทวิํสุ เทวตา|
      block |ปุปฺผวุฏฺฐี จ คคนา อภิวสฺสถ เมทนิํฯ|
    count |๒๔๙|
      block |กมฺปิโต เมรุราชาปิ รงฺคมชฺเฌ ยถา นโฏ|
      block |โสเกน จาติทีโนว วิรโว อาสิ สาคโรฯ|
    count |๒๕๐|
      block |เทวา นาคาสุรา พฺรหฺมา สํวิคฺคาหิํสุ ตงฺขเณ|
      block |อนิจฺจา วต สงฺขารา ยถายํ วิลยํ คตาฯ|
    count |๒๕๑|
      block |ยา เจ มํ ปริวาริํสุ สตฺถุ สาสนการิกา|
      block |ตาโยปิ อนุปาทานา ทีปจฺจิ วิย นิพฺพุตาฯ|
    count |๒๕๒|
      block |หา โยคา วิปฺปโยคนฺตา หานิจฺจํ สพฺพสงฺขตํ|
      block |หา ชีวิตํ วินาสนฺตํ อิจฺจาสิ ปริเทวนาฯ|
    count |๒๕๓|
      block |ตโต เทวา จ พฺรหฺมา จ โลกธมฺมานุวตฺตนํ|
      block |กาลานุรูปํ กุพฺพนฺติ อุเปตฺวา อิสิสตฺตมํฯ|
    count |๒๕๔|
      block |ตทา อามนฺตยี สตฺถา อานนฺทํ สุตสาครํ|
      block |คจฺฉานนฺท นิเวเทหิ ภิกฺขูนํ มาตุ นิพฺพุติํฯ|
    count |๒๕๕|
      block |ตทานนฺโท นิรานนฺโท อสฺสุนา ปุณฺณโลจโน|
      block |คคฺคเรน สเรนาห สมาคจฺฉนฺตุ ภิกฺขโวฯ|
    count |๒๕๖|
      block |ปุพฺพทกฺขิณปจฺฉาสุ อุตฺตราย จ สนฺติเก|
      block |สุณนฺตุ ภาสิตํ มยฺหํ ภิกฺขโว สุคโตรสาฯ|
    count |๒๕๗|
      block |ยา วฑฺฒยิ ปยตฺเตน สรีรํ ปจฺฉิมํ มุเน|
      block |สา โคตมี คตา สนฺติํ ตาราว สูริโยทเยฯ|
    count |๒๕๘|
      block |พุทฺธมาตาติ ปญฺญตฺติํ ฐปยิตฺวา คตาสมํ|
      block |น ยตฺถ ปญฺจเนตฺโตปิ คติํ ทกฺขติ นายโกฯ|
    count |๒๕๙|
      block |ยสฺสตฺถิ สุคเต สทฺธา โย จ ปิโย มหามุเน|
      block |พุทฺธมาตุสฺส สกฺการํ กโรตุ สุคโตรโสฯ|
    count |๒๖๐|
      block |สุทูรฏฺฐาปิ ตํ สุตฺวา สีฆมาคจฺฉุ ภิกฺขโว|
      block |เกจิ พุทฺธานุภาเวน เกจิ อิทฺธีสุ โกวิทาฯ|
    count |๒๖๑|
      block |กูฏาคารวเร รมฺเม สพฺพโสณฺณมเย สุเภ|
      block |มญฺจกํ สมาโรเปสุํ ยตฺถ สุตฺตาสิ โคตมีฯ|
    count |๒๖๒|
      block |จตฺตาโร โลกปาลา เต อํเสหิ สมธารยุํ|
      block |เสสา สกฺกาทิกา เทวา กูฏาคาเร สมคฺคหุํฯ|
    count |๒๖๓|
      block |กูฏาคารานิ สพฺพานิ อาสุํ ปญฺจสตานิปิ|
      block |สรทาทิจฺจวณฺณานิ วิสฺสกมฺมกตานิ หิฯ|
    count |๒๖๔|
      block |สพฺพา ตาปิ ภิกฺขุนิโย อาสุํ มญฺเจสุ สายิตา|
      block |เทวานํ ขนฺธมารุฬฺหา นิยฺยนฺติ อนุปุพฺพโสฯ|
    count |๒๖๕|
      block |สพฺพโส ฉาทิตํ อาสิ วิตาเนน นภตฺตลํ|
      block |สตารา จนฺทสูรา จ ลญฺฉิตา กนกามยาฯ|
    count |๒๖๖|
      block |ปฏากา อุสฺสิตาเนกา วิตตา ปุปฺผกญฺจุกา|
      block |โอคตากาสปทุมา มหิยา ปุปฺผมุคฺคตํฯ|
    count |๒๖๗|
      block |ทสฺสนฺติ จนฺทสูริยา ปชฺชลนฺติ จ ตารกา|
      block |มชฺฌํ คโตปิ จาทิจฺโจ น ตาเปสิ สสี ยถาฯ|
    count |๒๖๘|
      block |เทวา ทิพฺเพหิ คนฺเธหิ มาเลหิ สุรภีหิ จ|
      block |วาทิเตหิ จ นจฺเจหิ สงฺคีตีหิ จ ปูชยุํฯ|
    count |๒๖๙|
      block |นาคาสุรา จ พฺรหฺมาโน ยถาสตฺติ ยถาพลํ|
      block |ปูชยิํสุ จ นิยฺยนฺติํ นิพฺพุตํ พุทฺธมาตรํฯ|
    count |๒๗๐|
      block |สพฺพาโย ปุรโต นีตา นิพฺพุตา สุคโตรสา|
      block |โคตมี นิยฺยเต ปจฺฉา สกฺกตา พุทฺธโปสิกาฯ|
    count |๒๗๑|
      block |ปุรโต เทวมนุชา สนาคาสุรพฺรหฺมกา|
      block |ปจฺฉา สสาวโก พุทฺโธ ปูชตฺถํ ยาติ มาตุยาฯ|
    count |๒๗๒|
      block |พุทฺธสฺส ปรินิพฺพานํ เนทิสํ อาสิ ยาทิสํ|
      block |โคตมีปรินิพฺพานํ อเตวจฺฉริยํ อหุฯ|
    count |๒๗๓|
      block |พุทฺโธ พุทฺธสฺส นิพฺพาเน โนปฏิยาทิ ภิกฺขโว|
      block |พุทฺโธ โคตมินิพฺพาเน สาริปุตฺตาทิกา ตถา ฯ|
    count |๒๗๔|
      block |จิตกานิ กริตฺวาน สพฺพคนฺธมยานิ เต|
      block |คนฺธจุณฺณปกิณฺณานิ ฌาปยิํสุ จ ตา ตหิํฯ|
    count |๒๗๕|
      block |เสสภาคานิ ฑยฺหิํสุ อฏฺฐี เสสานิ สพฺพโส|
      block |อานนฺโท จ ตทาโวจ สํเวคชนกํ วโจฯ|
    count |๒๗๖|
      block |โคตมี นิธนํ ยาตา ฑยฺหญฺจสฺสา สรีรกํ|
      block |สงฺเกตํ พุทฺธนิพฺพานํ น จิเรน ภวิสฺสติฯ|
    count |๒๗๗|
      block |ตโต โคตมิธาตูนิ ตสฺสา ปตฺตคตานิ โส|
      block |อุปนาเมสิ นาถสฺส อานนฺโท พุทฺธโจทิโตฯ|
    count |๒๗๘|
      block |ปาณินา ตานิ ปคฺคยฺห อโวจ อิสิสตฺตโม|
      block |มหโต สารวนฺตสฺส ยถา รุกฺขสฺส ติฏฺฐโตฯ|
    count |๒๗๙|
      block |โย โส มหตฺตโร ขนฺโธ ปลุชฺเชยฺย อนิจฺจตา|
      block |ตถา ภิกฺขุนิสงฺฆสฺส โคตมี ปรินิพฺพุตาฯ|
    count |๒๘๐|
      block |อโห อจฺฉริยํ มยฺหํ นิพฺพุตายปิ มาตุยา|
      block |สรีรมตฺตเสสาย นตฺถิ โสกปริทฺทโว ฯ|
    count |๒๘๑|
      block |น โสจิยา ปเรสํ สา ติณฺณสํสารสาครา|
      block |ปริวชฺชิตสนฺตาปา สีติภูตา สุนิพฺพุตาฯ|
    count |๒๘๒|
      block |ปณฺฑิตาสิ มหาปญฺญา ปุถุปญฺญา ตเถว จ|
      block |รตฺตญฺญู ภิกฺขุนีนํ สา เอวํ ธาเรถ ภิกฺขโวฯ|
    count |๒๘๓|
      block |อิทฺธีสุ จ วสี อาสิ ทิพฺพาย โสตธาตุยา|
      block |เจโตปริยญาณสฺส วสี อาสิ จ โคตมีฯ|
    count |๒๘๔|
      block |ปุพฺเพนิวาสมญฺญาสิ ทิพฺพจกฺขุ วิโสธิตํ|
      block |สพฺพาสวปริกฺขีณา นตฺถิ ตสฺสา ปุนพฺภโวฯ|
    count |๒๘๕|
      block |อตฺถธมฺมนิรุตฺตีสุ ปฏิภาเน ตเถว จ|
      block |ปริสุทฺธํ อหุ ญาณํ ตสฺมา โสจนิยา น สาฯ|
    count |๒๘๖|
      block |อโยฆนหตสฺเสว ชลโต ชาตเวทสฺส|
      block |อนุปุพฺพูปสนฺตสฺส ยถา น ญายเต คติฯ|
    count |๒๘๗|
      block |เอวํ สมฺมา วิมุตฺตานํ กามพนฺโธฆตารินํ|
      block |ปญฺญาเปตุํ คติ นตฺถิ ปตฺตานํ อจลํ สุขํฯ|
    count |๒๘๘|
      block |อตฺตทีปา ตโต โหถ สติปฏฺฐานโคจรา|
      block |ภาเวตฺวา สตฺตโพชฺฌงฺเค ทุกฺขสฺสนฺตํ กริสฺสถฯ|
    block |อิตฺถํ สุทํ มหาปชาปติโคตมี อิมา คาถาโย อภาสิตฺถาติฯ|
    stand |มหาปชาปติโคตมีเถริยาปทานํ สตฺตมํฯ|
  block |๘ เขมาเถรีอปทานํ|
    count |๒๘๙|
      block |ปทุมุตฺตโร นาม ชิโน สพฺพธมฺเมสุ จกฺขุมา|
      block |อิโต สตสหสฺสมฺหิ กปฺเป อุปฺปชฺชิ นายโกฯ|
    count |๒๙๐|
      block |ตทาหํ หํสวติยํ ชาตา เสฏฺฐิกุเล อหุํ|
      block |นานารตนปชฺโชเต มหาสุขสมปฺปิตาฯ|
    count |๒๙๑|
      block |อุเปตฺวา ตํ มหาวีรํ อสฺโสสิํ ธมฺมเทสนํ|
      block |ตโต ชาตปฺปสาทาหํ อุเปมิ สรณํ ชินํฯ|
    count |๒๙๒|
      block |มาตรํ ปิตรํ จาหํ อายาจิตฺวา วินายกํ|
      block |นิมนฺตยิตฺวา สตฺตาหํ โภชยิํ สหสาวกํฯ|
    count |๒๙๓|
      block |อติกฺกนฺเต จ สตฺตาเห มหาปญฺญานมุตฺตมํ|
      block |ภิกฺขุนิํ เอตทคฺคมฺหิ ฐเปสิ นรสารถิฯ|
    count |๒๙๔|
      block |ตํ สุตฺวา มุทิตา หุตฺวา ปุโน ตสฺส มเหสิโน|
      block |การํ กตฺวาน ตํ ฐานํ ปณิปจฺจ ปณีทหิํฯ|
    count |๒๙๕|
      block |ตโต มม ชิโน อาห สิชฺฌตํ ปณิธี ตว|
      block |สสงฺเฆ เม กตํ การํ อปฺปเมยฺยผลํ ตยาฯ|
    count |๒๙๖|
      block |สตสหสฺสิโต กปฺเป โอกฺกากกุลสมฺภโว|
      block |โคตโม นาม โคตฺเตน สตฺถา โลเก ภวิสฺสติฯ|
    count |๒๙๗|
      block |ตสฺส ธมฺเมสุ ทายาทา โอรสา ธมฺมนิมฺมิตา|
      block |เอตทคฺคมนุปฺปตฺตา เขมา นาม ภวิสฺสติฯ|
    count |๒๙๘|
      block |เตน กมฺเมน สุกเตน เจตนาปณิธีหิ จ|
      block |ชหิตฺวา มานุสํ เทหํ ตาวติํสูปคา อหํฯ|
    count |๒๙๙|
      block |ตโต จุตา ยามมคํ ตโตหํ ตุสิตํ คตา|
      block |ตโต จ นิมฺมานรติํ วสวตฺติปุรํ ตโตฯ|
    count |๓๐๐|
      block |ยตฺถ ยตฺถูปปชฺชามิ ตสฺส กมฺมสฺส วาหสา|
      block |ตตฺถ ตตฺเถว ราชูนํ มเหสิตฺตมการยิํฯ|
    count |๓๐๑|
      block |ตโต จุตา มนุสฺสตฺเต ราชูนํ จกฺกวตฺตินํ|
      block |มณฺฑลีนญฺจ ราชูนํ มเหสิตฺตมการยิํฯ|
    count |๓๐๒|
      block |สมฺปตฺติํ อนุโภตฺวาน เทเวสุ มนุเชสุ จ|
      block |สพฺพตฺถ สุขิตา หุตฺวา เนกกปฺเปสุ สํสริํฯ|
    count |๓๐๓|
      block |เอกนวุติโต กปฺเป วิปสฺสี โลกนายโก|
      block |อุปฺปชฺชิ จารุทสฺสโน สพฺพธมฺมวิปสฺสโกฯ|
    count |๓๐๔|
      block |ตมหํ โลกนายกํ อุเปตฺวา นรสารถิํ|
      block |ธมฺมํ ภณิตํ สุตฺวาน ปพฺพชิํ อนคาริยํฯ|
    count |๓๐๕|
      block |ทสวสฺสสหสฺสานิ ตสฺส วีรสฺส สาสเน|
      block |พฺรหฺมจริยํ จริตฺวาน ยุตฺตโยคา พหุสฺสุตาฯ|
    count |๓๐๖|
      block |ปจฺจยาการกุสลา จตุสจฺจวิสารทา|
      block |นิปุณา จิตฺตกถิกา สตฺถุสาสนการิกาฯ|
    count |๓๐๗|
      block |ตโต จุตาหํ ตุสิตํ อุปปนฺนา ยสสฺสินี|
      block |อภิโภมิ ตหิํ อญฺเญ พฺรหฺมจารีผเลนหํฯ|
    count |๓๐๘|
      block |ยตฺถ ยตฺถูปปนฺนาหํ มหาโภคา มหทฺธนา|
      block |เมธาวินี สีลวตี วินีตปริสาปิ จฯ|
    count |๓๐๙|
      block |ภวามิ เตน กมฺเมน โยเคน ชินสาสเน|
      block |สพฺพา สมฺปตฺติโย มยฺหํ สุลภา มนโส ปิยาฯ|
    count |๓๑๐|
      block |โยปิ เม ภวเต ภตฺตา ยตฺถ ยตฺถ คตายปิ|
      block |วิมาเนติ น มํ โกจิ ปฏิปตฺติพเลน เมฯ|
    count |๓๑๑|
      block |อิมมฺหิ ภทฺทเก กปฺเป พฺรหฺมพนฺธุ มหายโส|
      block |นาเมน โกณาคมโน อุปฺปชฺชิ วทตํ วโรฯ|
    count |๓๑๒|
      block |ตทา หิ พาราณสิยํ สุสมิทฺธกุลปฺปชา|
      block |ธนญฺชานี สุเมธา จ อหมฺปิ จ ตโย ชนาฯ|
    count |๓๑๓|
      block |สงฺฆารามมทาสิมฺห ทานสหายิกา ปุเร|
      block |สงฺฆสฺส จ วิหารมฺปิ อุทฺทิสฺส การิกา มยํฯ|
    count |๓๑๔|
      block |ตโต จุตา มยํ สพฺพา ตาวติํสูปคา อหุํ|
      block |ยสสา อคฺคตํ ปตฺตา มนุสฺเสสุ ตเถว จฯ|
    count |๓๑๕|
      block |อิมสฺมิํเยว กปฺปมฺหิ พฺรหฺมพนฺธุ มหายโส|
      block |กสฺสโป นาม โคตฺเตน อุปฺปชฺชิ วทตํ วโรฯ|
    count |๓๑๖|
      block |อุปฏฺฐาโก มเหสิสฺส ตทา อาสิ นริสฺสโร|
      block |กาสิราชา กิกี นาม พาราณสิปุรุตฺตเมฯ|
    count |๓๑๗|
      block |ตสฺสาสิํ เชฏฺฐิกา ธีตา สมณี อิติ วิสฺสุตา|
      block |ธมฺมํ สุตฺวา ชินคฺคสฺส ปพฺพชฺชํ สมโรจยิํฯ|
    count |๓๑๘|
      block |อนุชานิ น โน ตาโต อคาเรว ตทา มยํ|
      block |วีสวสฺสสหสฺสานิ วิจริมฺห อตนฺทิตาฯ|
    count |๓๑๙|
      block |โกมาริพฺรหฺมจริยํ ราชกญฺญา สุเขธิตา|
      block |พุทฺโธปฏฺฐานนิรตา มุทิตา สตฺต ธีตโรฯ|
    count |๓๒๐|
      block |สมณี สมณคุตฺตา จ ภิกฺขุนี ภิกฺขุทายิกา|
      block |ธมฺมา เจว สุธมฺมา จ สตฺตมี สงฺฆทายิกาฯ|
    count |๓๒๑|
      block |อหํ อุปฺปลวณฺณา จ ปฏาจารา จ กุณฺฑลา|
      block |กิสาโคตมี ธมฺมทินฺนา วิสาขา โหติ สตฺตมีฯ|
    count |๓๒๒|
      block |กทาจิ โส นราทิจฺโจ ธมฺมํ เทเสสิ อพฺภุตํ|
      block |มหานิทานสุตฺตนฺตํ สุตฺวา ตํ ปริยาปุณิํฯ|
    count |๓๒๓|
      block |เตหิ กมฺเมหิ สุกเตหิ เจตนาปณิธีหิ จ|
      block |ชหิตฺวา มานุสํ เทหํ ตาวติํสมคจฺฉหํฯ|
    count |๓๒๔|
      block |ปจฺฉิเม จ ภเว ทานิ สากลาย ปุรุตฺตเม|
      block |รญฺโญ มทฺทสฺส ธีตามฺหิ มนาปา ทยิตา ปิยาฯ|
    count |๓๒๕|
      block |สห เม ชาตมตฺตมฺหิ เขมํ ตมฺหิ ปุเร อหุ|
      block |ตโต เขมาติ นามํ เม คุณโต อุปปชฺชถฯ|
    count |๓๒๖|
      block |ยทาหํ โยพฺพนํ ปตฺตา รูปลาวญฺญภูสิตา|
      block |ตทา อทาสิ มํ ตาโต พิมฺพิสารสฺส ราชิโนฯ|
    count |๓๒๗|
      block |ตสฺสาหํ สุปฺปิยา อาสิํ รูปเก ลายเน รตา|
      block |รูปานํ โทสวาทีติ น อุเปสิํ มหาทยํฯ|
    count |๓๒๘|
      block |พิมฺพิสาโร ตทา ราชา มมานุคฺคหพุทฺธิยา|
      block |วณฺณยิตฺวา เวฬุวนํ คายเก คาปยี มมํฯ|
    count |๓๒๙|
      block |รมฺมํ เวฬุวนํ เยน น ทิฏฺฐํ สุคตาลยํ|
      block |น เตน นนฺทนํ ทิฏฺฐํ อิติ มญฺญามเส มยํฯ|
    count |๓๓๐|
      block |เยน เวฬุวนํ ทิฏฺฐํ นรนนฺทนนนฺทนํ|
      block |สุทิฏฺฐํ นนฺทนํ เตน อมรินฺทสุนนฺทนํฯ|
    count |๓๓๑|
      block |วิหาย นนฺทนํ เทวา โอตริตฺวา มหีตลํ|
      block |รมฺมํ เวฬุวนํ ทิสฺวา น ตปฺปนฺติ สุวิมฺหิตาฯ|
    count |๓๓๒|
      block |ราชปุญฺเญน นิพฺพตฺตํ พุทฺธปุญฺเญน ภูสิตํ|
      block |โก วตฺตา ตสฺส นิสฺเสสํ วนสฺส คุณสญฺจยํฯ|
    count |๓๓๓|
      block |ตํ สุตฺวา วนสมิทฺธํ มม โสตมโนหรํ|
      block |ทฏฺฐุกามา ตมุยฺยานํ รญฺโญ อาโรจยิํ ตทาฯ|
    count |๓๓๔|
      block |มหตา ปริวาเรน ตทา จ โส มหีปติ|
      block |มํ เปเสสิ ตมุยฺยานํ ทสฺสนาย สมุสฺสุกํฯ|
    count |๓๓๕|
      block |คจฺฉ ปสฺส มหาโภเค วนํ เนตฺตรสายนํ|
      block |ยํ สทา ภาติ สิริยา สุคตาภานุรญฺชิตํฯ|
    count |๓๓๖|
      block |ยทา จ ปิณฺฑาย มุนิ คิริพฺพชปุรุตฺตมํ|
      block |ปวิฏฺโฐหํ ตทาเยว วนํ ทฏฺฐุมุปาคมิํฯ|
    count |๓๓๗|
      block |ตทา ตํ ผุลฺลวิปินํ นานาภมรกูชิตํ|
      block |โกกิลาคีตสหิตํ มยูรคณนจฺจิตํฯ|
    count |๓๓๘|
      block |อปฺปสทฺทมนากิณฺณํ นานาจงฺกมภูสิตํ|
      block |กุฏิมณฺฑปสงฺกิณฺณํ โยคีวรวิราชิตํฯ|
    count |๓๓๙|
      block |วิจรนฺตี อมญฺญิสฺสํ สผลํ นยนํ มม|
      block |ตตฺถาปิ ตรุณํ ภิกฺขุํ ยุตฺตํ ทิสฺวา วิจินฺตยิํฯ|
    count |๓๔๐|
      block |อีทิเส วิปิเน รมฺเม ฐิโตยํ นวโยพฺพเน|
      block |วสนฺตมิว กนฺเตน รูเปน จ สมนฺวิโตฯ|
    count |๓๔๑|
      block |นิสินฺโน รุกฺขมูลมฺหิ มุณฺโฑ สงฺฆาฏิปารุโต|
      block |ฌายเต วตยํ ภิกฺขุ หิตฺวา วิสยชํ รติํฯ|
    count |๓๔๒|
      block |นนุ นาม คหฏฺเฐน กามํ ภุตฺวา ยถาสุขํ|
      block |ปจฺฉา ชิณฺเณน ธมฺโมยํ จริตพฺโพ สุภทฺทโกฯ|
    count |๓๔๓|
      block |สุญฺญกนฺติ วิทิตฺวาน คนฺธเคหํ ชินาลยํ|
      block |อุเปตฺวา ชินมทฺทกฺขํ อุทยนฺตํว ภากรํฯ|
    count |๓๔๔|
      block |เอกกํ สุขมาสีนํ พีชมานํ วริตฺถิยา|
      block |ทิสฺวาเนวํ วิจินฺเตสิํ นายํ ลูโข นราสโภฯ|
    count |๓๔๕|
      block |สา กญฺญา กนกาภาสา ปทุมานนโลจนา|
      block |พิมฺโพฏฺฐี กุนฺททสนา มโนเนตฺตรสายนาฯ|
    count |๓๔๖|
      block |เหมโทลาภสวนา กลิกาการสุตฺถนี|
      block |เวทิมชฺฌาว สุสฺโสณี รมฺโภรุ จารุภูสนาฯ|
    count |๓๔๗|
      block |รตฺตํสกุปสํพฺยานา นีลมฏฺฐนิวาสนา|
      block |อตปฺปเนยฺยรูเปน หาสภาวสมนฺวิตา ฯ|
    count |๓๔๘|
      block |ทิสฺวา ตเมวํ จินฺเตสิํ อโหยมภิรูปินี|
      block |น มยาเนน เนตฺเตน ทิฏฺฐปุพฺพา กุทาจนํฯ|
    count |๓๔๙|
      block |ตโต ชราภิภูตา สา วิวณฺณา วิกตานนา|
      block |ภินฺนทนฺตา เสตสิรา สลาลา วทนาสุจิฯ|
    count |๓๕๐|
      block |สงฺขิตฺตกณฺณา เสตกฺขี ลมฺพาสุภปโยธรา|
      block |วลิวิตตสพฺพงฺคี สิราวิตตเทหินีฯ|
    count |๓๕๑|
      block |นตงฺคา ทณฺฑทุติยา อุปฺผาสุลิกตา กิสา|
      block |ปเวธมานา ปติตา นิสฺสสนฺตี มุหุํ มุหุํฯ|
    count |๓๕๒|
      block |ตโต เม อาสิ สํเวโค อพฺภุโต โลมหํสโน|
      block |ธิรตฺถุ รูปํ อสุจิํ รมนฺเต ยตฺถ พาลิสาฯ|
    count |๓๕๓|
      block |ตทา มหาการุณิโก ทิสฺวา สํวิคฺคมานสํ|
      block |อุทคฺคจิตฺโต สุคโต อิมา คาถา อภาสถฯ|
    count |๓๕๔|
      block |อาตุรํ อสุจิํ ปูติํ ปสฺส เขเม สมุสฺสยํ|
      block |อุคฺฆรนฺตํ ปคฺฆรนฺตํ พาลานํ อภินนฺทิตํฯ|
    count |๓๕๕|
      block |อสุภาย จิตฺตํ ภาเวหิ เอกคฺคํ สุสมาหิตํ|
      block |สติ กายคตา ตฺยตฺถุ นิพฺพิทา พหุลา ภวฯ|
    count |๓๕๖|
      block |ยถา อิทํ ตถา เอตํ ยถา เอตํ ตถา อิทํ|
      block |อชฺฌตฺตญฺจ พหิทฺธา จ กาเย ฉนฺทํ วิราชยฯ|
    count |๓๕๗|
      block |อนิมิตฺตญฺจ ภาเวหิ มานานุสยมุชฺชห|
      block |ตโต มานาภิสมยา อุปสนฺตา จริสฺสสิฯ|
    count |๓๕๘|
      block |เย ราครตฺตานุปตนฺติ โสตํ สยํ กตํ มกฺกฏโกว ชาลํ|
      block |เอตมฺปิ เฉตฺวาน ปริพฺพชนฺติ น เปกฺขิโน กามสุขํ ปหายฯ|
    count |๓๕๙|
      block |ตโต กลฺลิตจิตฺตํ มํ ญตฺวาน นรสารถิ|
      block |มหานิทานํ เทเสสิ สุตฺตนฺตํ วินยาย เมฯ|
    count |๓๖๐|
      block |สุตฺวา สุตฺตนฺตเสฏฺฐํ ตํ ปุพฺพสญฺญมนุสฺสริํ|
      block |ตตฺถ ฐิตาวหํ สนฺตี ธมฺมจกฺขุํ วิโสธยิํฯ|
    count |๓๖๑|
      block |นิปติตฺวา มเหสิสฺส ปาทมูลมฺหิ ตาวเท|
      block |อจฺจยํ เทสนตฺถาย อิทํ วจนมพฺรวิํฯ|
    count |๓๖๒|
      block |นโม เต สพฺพทสฺสาวี นโม เต กรุณากร|
      block |นโม เต ติณฺณสํสาร นโม เต อมตํ ททฯ|
    count |๓๖๓|
      block |ทิฏฺฐิคหนปกฺขนฺทา กามราควิโมหิตา|
      block |ตยา สมฺมา อุปาเยน วินีตา วินเย รตาฯ|
    count |๓๖๔|
      block |อทสฺสเนน วิโภคา ตาทิสานํ มเหสินํ|
      block |อนุโภนฺติ มหาทุกฺขํ สตฺตา สํสารสาคเรฯ|
    count |๓๖๕|
      block |ยทาหํ โลกสรณํ อรณํ อรณนฺตคุํ|
      block |นาทฺทสามิ อทูรฏฺฐํ เทสยามิ ตมจฺจยํฯ|
    count |๓๖๖|
      block |มหาหิตํ วรททํ อหิโตติ วิสงฺกิตา|
      block |โนเปสิํ รูปนิรตา เทสยามิ ตมจฺจยํฯ|
    count |๓๖๗|
      block |ตทา มธุรนิคฺโฆโส มหาการุณิโก ชิโน|
      block |อโวจ ติฏฺฐ เขเมติ สิญฺจนฺโต อมเตน มํฯ|
    count |๓๖๘|
      block |ตทา ปณมฺย สิรสา กตฺวา จ นํ ปทกฺขิณํ|
      block |คนฺตฺวา ทิสฺวา นรปติํ อิทํ วจนมพฺรวิํฯ|
    count |๓๖๙|
      block |อโห สมฺมา อุปาโย เต จินฺติโตยมรินฺทม|
      block |วนทสฺสนกามาย ทิฏฺโฐ นิพฺพานโต มุนิฯ|
    count |๓๗๐|
      block |ยทิ เต รุจฺจเต ราช สาสเน ตสฺส ตาทิโน|
      block |ปพฺพชิสฺสามิ รูเปหํ นิพฺพินฺนา มุนิวาณินา ฯ|
    stand |ทุติยํ ภาณวารํฯ|
    count |๓๗๑|
      block |อญฺชลิํ ปคฺคเหตฺวาน ตทาห ส มหีปติ|
      block |อนุชานามิ เต ภทฺเท ปพฺพชฺชา ตว สิชฺฌตุฯ|
    count |๓๗๒|
      block |ปพฺพชิตฺวา ตทา จาหํ อทฺธมาเส อุปฏฺฐิเต|
      block |ทีโปทยญฺจ เภทญฺจ ทิสฺวา สํวิคฺคมานสาฯ|
    count |๓๗๓|
      block |นิพฺพินฺนา สพฺพสงฺขาเร ปจฺจยาการโกวิทา|
      block |จตุโรเฆ อติกฺกมฺม อรหตฺตมปาปุณิํฯ|
    count |๓๗๔|
      block |อิทฺธีสุ จ วสี อาสิํ ทิพฺพาย โสตธาตุยา|
      block |เจโตปริยญาณสฺส วสี จาปิ ภวามหํฯ|
    count |๓๗๕|
      block |ปุพฺเพนิวาสํ ชานามิ ทิพฺพจกฺขุ วิโสธิตํ|
      block |สพฺพาสวปริกฺขีณา นตฺถิ ทานิ ปุนพฺภโวฯ|
    count |๓๗๖|
      block |อตฺถธมฺมนิรุตฺตีสุ ปฏิภาเน ตเถว จ|
      block |ปริสุทฺธํ มม ญาณํ อุปฺปนฺนํ พุทฺธสาสเนฯ|
    count |๓๗๗|
      block |กุสลาหํ วิสุทฺธีสุ กถาวตฺถุวิสารทา|
      block |อภิธมฺมนยญฺญู จ วสิปฺปตฺตามฺหิ สาสเนฯ|
    count |๓๗๘|
      block |ตโต โตรณวตฺถุสฺมิํ รญฺญา โกสลสามินา|
      block |ปุจฺฉิตา นิปุเณ ปญฺเห พฺยากโรนฺตี ยถาตถํฯ|
    count |๓๗๙|
      block |ตทา ส ราชา สุคตํ อุปสงฺกมฺม ปุจฺฉถ|
      block |ตเถว พุทฺโธ พฺยากาสิ ยถา เต พฺยากตา มยาฯ|
    count |๓๘๐|
      block |ชิโน ตสฺมิํ คุเณ ตุฏฺโฐ เอตทคฺเค ฐเปสิ มํ|
      block |มหาปญฺญานมคฺคาติ ภิกฺขุนีนํ นรุตฺตโมฯ|
    count |๓๘๑|
      block |กิเลสา ฌาปิตา มยฺหํ…เป … วิหรามิ อนาสวาฯ|
    count |๓๘๒|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๓๘๓|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
    block |อิตฺถํ สุทํ เขมา ภิกฺขุนี อิมา คาถาโย อภาสิตฺถาติฯ|
    stand |เขมาเถริยาปทานํ อฏฺฐมํฯ|
  block |๙ อุปฺปลวณฺณาเถรีอปทานํ|
    count |๓๘๔|
      block |ภิกฺขุนี อุปฺปลวณฺณา อิทฺธิยา ปารมิํ คตา|
      block |วนฺทิตฺวา สตฺถุโน ปาเท อิทํ วจนมพฺรวิฯ|
    count |๓๘๕|
      block |นิตฺถิณฺณา ชาติสํสารํ ปตฺตาหํ อจลํ ปทํ|
      block |สพฺพทุกฺขํ มยา ขีณํ อาโรเจมิ มหามุนิฯ|
    count |๓๘๖|
      block |ยาวตา ปริสา อตฺถิ ปสนฺนา ชินสาสเน|
      block |ยสฺสา จ เมปราโธตฺถิ ขมนฺตุ ชินสมฺมุขาฯ|
    count |๓๘๗|
      block |สํสาเร สํสรนฺติยา ขลิตํ เม สเจ ภเว|
      block |อาโรเจมิ มหาวีร อปราธํ ขมสฺสุ ตํ ฯ|
    count |๓๘๘|
      block |อิทฺธิญฺจาปิ นิทสฺเสหิ มม สาสนการิเก|
      block |จตสฺโส ปริสา อชฺช กงฺขํ ฉินฺทาหิ ยาวตาฯ|
    count |๓๘๙|
      block |ธีตา ตุยฺหํ มหาวีร ปญฺญวนฺต ชุตินฺธร|
      block |พหุญฺจ ทุกฺกรํ กมฺมํ กตํ เม อติทุกฺกรํฯ|
    count |๓๙๐|
      block |อุปฺปลสฺเสว เม วณฺโณ นาเมนุปฺปลนามิกา|
      block |สาวิกา เต มหาวีร ปาเท วนฺทามิ จกฺขุมฯ|
    count |๓๙๑|
      block |ราหุโล จ อหญฺเจว เนกชาติสเต พหู|
      block |เอกสฺมิํ สมฺภเว ชาตา สมานฉนฺทมานสาฯ|
    count |๓๙๒|
      block |นิพฺพตฺติ เอกโต โหติ ชาติยาปิ จ เอกโต|
      block |ปจฺฉิเม ภเว สมฺปตฺเต อุโภปิ นานาสมฺภวาฯ|
    count |๓๙๓|
      block |ปุตฺโต จ ราหุโล นาม ธีตา อุปฺปลสวฺหยา|
      block |ปสฺส วีร มมํ อิทฺธิํ พลํ ทสฺเสมิ สตฺถุโนฯ|
    count |๓๙๔|
      block |มหาสมุทฺเท จตุโร ปกฺขิปิ หตฺถปาติยํ|
      block |เตลํ หตฺถคตญฺเจว ขิฑฺโฑ โกมารโก ยถาฯ|
    count |๓๙๕|
      block |อุพฺพตฺตยิตฺวา ปถวิํ ปกฺขิปิ หตฺถปาติยํ|
      block |จิตฺตํ มุญฺชํ ยถา นาม ลุญฺจิ โกมารโก ยุวาฯ|
    count |๓๙๖|
      block |จกฺกวาฬสมํ ปาณิํ ฉาทยิตฺวาน มตฺถเก|
      block |วสฺสาเปตฺวาน ผุสิตํ นานาวณฺณํ ปุนปฺปุนํฯ|
    count |๓๙๗|
      block |ภูมิํ อุทุกฺขลํ กตฺวา ธญฺญํ กตฺวาน สกฺขรํ|
      block |สิเนรุํ มุสลํ กตฺวา มทฺทิ โกมาริกา ยถาฯ|
    count |๓๙๘|
      block |ธีตาหํ พุทฺธเสฏฺฐสฺส นาเมนุปฺปลสวฺหยา|
      block |อภิญฺญาสุ วสีภูตา ตว สาสนการิกาฯ|
    count |๓๙๙|
      block |นานาวิกุพฺพนํ กตฺวา ทสฺเสตฺวา โลกนายกํ|
      block |นามโคตฺตญฺจ สาเวตฺวา ปาเท วนฺทามิ จกฺขุมฯ|
    count |๔๐๐|
      block |อิทฺธีสุ จ วสี โหมิ ทิพฺพาย โสตธาตุยา|
      block |เจโตปริยญาณสฺส วสี โหมิ มหามุเนฯ|
    count |๔๐๑|
      block |ปุพฺเพนิวาสํ ชานามิ ทิพฺพจกฺขุ วิโสธิตํ|
      block |สพฺพาสวปริกฺขีณา นตฺถิ ทานิ ปุนพฺภโวฯ|
    count |๔๐๒|
      block |อตฺถธมฺมนิรุตฺตีสุ ปฏิภาเน ตเถว จ|
      block |ญาณํ เม วิมลํ สุทฺธํ สภาเวน มเหสิโนฯ|
    count |๔๐๓|
      block |ปุริมานํ ชินคฺคานํ สงฺคมํ เต นิทสฺสิตํ|
      block |อธิการํ พหุํ มยฺหํ ตุยฺหตฺถาย มหามุนิฯ|
    count |๔๐๔|
      block |ยํ มยา ปูริตํ กมฺมํ กุสลํ สร เม มุนิ|
      block |ตวตฺถาย มหาวีร ปุญฺญํ อุปจิตํ มยาฯ|
    count |๔๐๕|
      block |อภพฺพฏฺฐาเน วชฺเชตฺวา วารยนฺตี อนาจรํ|
      block |ตวตฺถาย มหาวีร จตฺตํ เม ชีวิตุตฺตมํฯ|
    count |๔๐๖|
      block |ทสโกฏิสหสฺสานิ อทาสิํ มม ชีวิตํ|
      block |ปริจฺจตฺตา จ เม โหมิ ตวตฺถาย มหามุนิฯ|
    count |๔๐๗|
      block |ตทาติวิมฺหิตา สพฺพา สิรสาว กตญฺชลี|
      block |อโวจยฺเย กถํ อาสิ อตุลิทฺธิปรกฺกมาฯ|
    count |๔๐๘|
      block |สตสหสฺสิโต กปฺเป นาคกญฺญา อหํ ตทา|
      block |วิมลา นาม นาเมน กญฺญานํ สาธุสมฺมตาฯ|
    count |๔๐๙|
      block |มโหรโค มหานาโค ปสนฺโน ชินสาสเน|
      block |ปทุมุตฺตรํ มหาเตชํ นิมนฺเตสิ สสาวกํฯ|
    count |๔๑๐|
      block |รตนมยํ มณฺฑปํ ปลฺลงฺกํ รตนามยํ|
      block |รตนํ วาลุกากิณฺณํ อุปโภคํ รตนามยํฯ|
    count |๔๑๑|
      block |มคฺคญฺจ ปฏิยาเทสิ รตนทฺธชภูสิตํ|
      block |ปจฺจุคฺคนฺตฺวาน สมฺพุทฺธํ วชฺชนฺโต ตูริเยหิ โสฯ|
    count |๔๑๒|
      block |ปริสาหิ จ จตูหิ ปริวุโต โลกนายโก|
      block |มโหรคสฺส ภวเน นิสีทิ ปรมาสเนฯ|
    count |๔๑๓|
      block |อนฺนํ ปานํ ขาทนียํ โภชนญฺจ มหารหํ|
      block |วรํ วรญฺจ ปาทาสิ นาคราชา มหายสํฯ|
    count |๔๑๔|
      block |ภุญฺชิตฺวาน สมฺพุทฺโธ ปตฺตํ โธวิตฺวา โยนิโส|
      block |อนุโมทนียํกาสิ นาคกญฺญา มหิทฺธิกาฯ|
    count |๔๑๕|
      block |สพฺพญฺญุํ ผุลฺลิตํ ทิสฺวา นาคกญฺญา มหายสํ|
      block |ปสนฺนํ สตฺถุโน จิตฺตํ สุนิพนฺธญฺจ มานสํฯ|
    count |๔๑๖|
      block |มมญฺจ จิตฺตมญฺญาย ชลชุตฺตมนามโก|
      block |ตสฺมิํ ขเณ มหาวีโร ภิกฺขุนิํ ทสฺสยิทฺธิยาฯ|
    count |๔๑๗|
      block |อิทฺธี อเนกา ทสฺเสสิ ภิกฺขุนี สา วิสารทา|
      block |ปโมทิตา เวทชาตา สตฺถารํ อิทมพฺรวิ ฯ|
    count |๔๑๘|
      block |อทฺทสาหํ อิมํ อิทฺธิํ สุมนํ อิตรายปิ|
      block |กถํ อโหสิ สา วีร อิทฺธิยา สุวิสารทาฯ|
    count |๔๑๙|
      block |โอรสา มุขโต ชาตา ธีตา มม มหิทฺธิกา|
      block |มมานุสาสนิกรา อิทฺธิยา สุวิสารทาฯ|
    count |๔๒๐|
      block |พุทฺธสฺส วจนํ สุตฺวา เอวํ ปตฺเถสหํ ตทา|
      block |อหมฺปิ ตาทิสา โหมิ อิทฺธิยา สุวิสารทาฯ|
    count |๔๒๑|
      block |ปโมทิตาหํ สุมนา ปตฺเถ อุตฺตมมานสา|
      block |อนาคตมฺหิ อทฺธาเน อีทิสา โหมิ นายกฯ|
    count |๔๒๒|
      block |มณิมยมฺหิ ปลฺลงฺเก มณฺฑปมฺหิ ปภสฺสเร|
      block |อนฺนปาเนน ตปฺเปตฺวา สสงฺฆํ โลกนายกํฯ|
    count |๔๒๓|
      block |นาคานํ ปวรํ ปุปฺผํ อรุณํ นาม อุปฺปลํ|
      block |วณฺณํ เม อีทิสํ โหตุ ปูเชสิํ โลกนายกํฯ|
    count |๔๒๔|
      block |เตน กมฺเมน สุกเตน เจตนาปณิธีหิ จ|
      block |ชหิตฺวา มานุสํ เทหํ ตาวติํสมคจฺฉหํฯ|
    count |๔๒๕|
      block |ตโต จุตาหํ มนุเช อุปปนฺนา สยมฺภุโน|
      block |อุปฺปเลหิ ปฏิจฺฉนฺนํ ปิณฺฑปาตมทาสหํฯ|
    count |๔๒๖|
      block |เอกนวุติโต กปฺเป วิปสฺสี นาม นายโก|
      block |อุปฺปชฺชิ จารุทสฺสโน สพฺพธมฺเมสุ จกฺขุมาฯ|
    count |๔๒๗|
      block |เสฏฺฐิธีตา ตทา หุตฺวา พาราณสิปุรุตฺตเม|
      block |นิมนฺเตตฺวาน สมฺพุทฺธํ สสงฺฆํ โลกนายกํฯ|
    count |๔๒๘|
      block |มหาทานํ ททิตฺวาน อุปฺปเลหิ วินายกํ|
      block |ปูชยิตฺวา เจตสาว วณฺณโสภํ อปตฺถยิํฯ|
    count |๔๒๙|
      block |อิมมฺหิ ภทฺทเก กปฺเป พฺรหฺมพนฺธุ มหายโส|
      block |กสฺสโป นาม โคตฺเตน อุปฺปชฺชิ วทตํ วโรฯ|
    count |๔๓๐|
      block |อุปฏฺฐาโก มเหสิสฺส ตทา อาสิ นริสฺสโร|
      block |กาสิราชา กิกี นาม พาราณสิปุรุตฺตเมฯ|
    count |๔๓๑|
      block |ตสฺสาสิํ ทุติยา ธีตา สมณคุตฺตสวฺหยา|
      block |ธมฺมํ สุตฺวา ชินคฺคสฺส ปพฺพชฺชํ สมโรจยิํฯ|
    count |๔๓๒|
      block |อนุชานิ น โน ตาโต อคาเรว ตทา มยํ|
      block |วีสวสฺสสหสฺสานิ วิจริมฺห อตนฺทิตาฯ|
    count |๔๓๓|
      block |โกมาริพฺรหฺมจริยํ ราชกญฺญา สุเขธิตา|
      block |พุทฺโธปฏฺฐานนิรตา มุทิตา สตฺตธีตโรฯ|
    count |๔๓๔|
      block |สมณี สมณคุตฺตา จ ภิกฺขุนี ภิกฺขุทายิกา|
      block |ธมฺมา เจว สุธมฺมา จ สตฺตมี สงฺฆทายิกา ฯ|
    count |๔๓๕|
      block |อหํ เขมา จ สปฺปญฺญา ปฏาจารา จ กุณฺฑลา|
      block |กิสาโคตมี ธมฺมทินฺนา วิสาขา โหติ สตฺตมีฯ|
    count |๔๓๖|
      block |เตหิ กมฺเมหิ สุกเตหิ เจตนาปณิธีหิ จ|
      block |ชหิตฺวา มานุสํ เทหํ ตาวติํสมคจฺฉหํฯ|
    count |๔๓๗|
      block |ตโต จุตา มนุสฺเสสุ อุปปนฺนา มหากุเล|
      block |ปีตํ มฏฺฐํ วรํ ทุสฺสํ อทํ อรหโต อหํฯ|
    count |๔๓๘|
      block |ตโต จุตาริฏฺฐปุเร ชาตา วิปฺปกุเล อหํ|
      block |ธีตา ติริฏิวจฺฉสฺส อุมฺมาทนฺตี มโนหราฯ|
    count |๔๓๙|
      block |ตโต จุตา ชนปเท กุเล อญฺญตเร อหํ|
      block |ปสูตา นาติผีตมฺหิ สาลิํ โคเปมหํ ตทาฯ|
    count |๔๔๐|
      block |ทิสฺวา ปจฺเจกสมฺพุทฺธํ ปญฺจลาชาสตานิหํ|
      block |ทตฺวา ปทุมจฺฉนฺนานิ ปญฺจ ปุตฺตสตานิหํฯ|
    count |๔๔๑|
      block |ปตฺถยิํ เตปิ ปตฺเถสุํ มธุํ ทตฺวา สยมฺภุโน|
      block |ตโต จุตา อรญฺเญหํ อชายิํ ปทุโมทเรฯ|
    count |๔๔๒|
      block |กาสิรญฺโญ มเหสีหํ หุตฺวา สกฺกตปูชิตา|
      block |อชนิํ ราชปุตฺตานํ อนูนํ สตปญฺจกํฯ|
    count |๔๔๓|
      block |ยทา เต โยพฺพนปฺปตฺตา กีฬนฺตา ชลกีฬิตํ|
      block |ทิสฺวา โอปตฺตปทุมํ อาสุํ ปจฺเจกนายกาฯ|
    count |๔๔๔|
      block |สาหํ เตหิ วินาภูตา สุตวีเรหิ โสกินี|
      block |จุตา อิสิคิลิปสฺเส คามกมฺหิ อชายิหํฯ|
    count |๔๔๕|
      block |ยทา พุทฺธา สุตมตี สุตานํ ภตฺตุโนปิ จ|
      block |ยาคุํ อาทาย คจฺฉนฺตี อฏฺฐ ปจฺเจกนายเกฯ|
    count |๔๔๖|
      block |ภิกฺขาย คามํ คจฺฉนฺเต ทิสฺวา ปุตฺเต อนุสฺสริํ|
      block |ขีรธารา วินิคฺคจฺฉิ ตทา เม ปุตฺตเปมสาฯ|
    count |๔๔๗|
      block |ตโต เตสํ อทํ ยาคุํ ปสนฺนา เสหิ ปาณิภิ|
      block |ตโต จุตาหํ ติทสํ นนฺทนํ อุปปชฺชหํฯ|
    count |๔๔๘|
      block |อนุโภตฺวา สุขํ ทุกฺขํ สํสริตฺวา ภวาภเว|
      block |ตวตฺถาย มหาวีร ปริจฺจตฺตญฺจ ชีวิตํฯ|
    count |๔๔๙|
      block |เอวํ พหุวิธํ ทุกฺขํ สมฺปตฺตี จ พหุพฺพิธา|
      block |ปจฺฉิเม ภเว สมฺปตฺเต ชาตา สาวตฺถิยํ ปุเรฯ|
    count |๔๕๐|
      block |มหาธนเสฏฺฐิกุเล สุขิเต สชฺชิเต ตถา|
      block |นานารตนปชฺโชเต สพฺพกามสมิทฺธิเนฯ|
    count |๔๕๑|
      block |สกฺกตา ปูชิตา เจว มานิตาปจิตา ตถา|
      block |รูปสีริมนุปฺปตฺตา กุเลสุ อติสกฺกตา ฯ|
    count |๔๕๒|
      block |อตีว ปตฺถิตา จาสิํ รูปโภคสิรีหิ จ|
      block |ปตฺถิตา เสฏฺฐิปุตฺเตหิ อเนเกหิ สเตหิปิฯ|
    count |๔๕๓|
      block |อคารํ ปชหิตฺวาน ปพฺพชิํ อนคาริยํ|
      block |อฑฺฒมาเส อสมฺปตฺเต จตุสจฺจมปาปุณิํฯ|
    count |๔๕๔|
      block |อิทฺธิยา อภินิมฺมิตฺวา จตุรสฺสํ รถํ อหํ|
      block |พุทฺธสฺส ปาเท วนฺทิสฺสํ โลกนาถสฺส ตาทิโนฯ|
    count |๔๕๕|
      block |สุปุปฺผิตคฺคํ อุปคมฺม ปาทปํ เอกา ตุวํ ติฏฺฐสิ สาลมูเล|
      block |น จาปิ เต ทุติโย อตฺถิ โกจิ พาเล น ตฺวํ ภายสิ ธุตฺตกานํฯ|
    count |๔๕๖|
      block |สตํ สหสฺสานิปิ ธุตฺตกานํ สมาคตา เอทิสกา ภเวยฺยุํ|
      block |โลมํ น อิญฺเช น สมฺปเวเธ กิํ เม ตุวํ มาร กริสฺสเสโก ฯ|
    count |๔๕๗|
      block |เอสา อนฺตรธายามิ กุจฺฉิํ วา ปวิสามิ เต|
      block |ภมุกนฺตริกายมฺปิ ติฏฺฐนฺติํ มํ น ทกฺขสิฯ|
    count |๔๕๘|
      block |จิตฺตสฺมิํ วสีภูตามฺหิ อิทฺธิปาทา สุภาวิตา|
      block |สพฺพพนฺธนมุตฺตามฺหิ น ตํ ภายามิ อาวุโสฯ|
    count |๔๕๙|
      block |สตฺติสูลูปมา กามา ขนฺธาสํ อธิกุฏฺฏนา|
      block |ยํ ตฺวํ กามรติํ พฺรูสิ อรตี ทานิ สา มมฯ|
    count |๔๖๐|
      block |สพฺพตฺถ วิหตา นนฺที ตโมขนฺโธ ปทาลิโต|
      block |เอวํ ชานาหิ ปาปิม นิหโต ตฺวมสิ อนฺตกฯ|
    count |๔๖๑|
      block |ชิโน ตมฺหิ คุเณ ตุฏฺโฐ เอตทคฺเค ฐเปสิ มํ|
      block |อคฺคา อิทฺธิมตีนนฺติ ปริสาสุ วินายโกฯ|
    count |๔๖๒|
      block |ปริจิณฺโณ มยา สตฺถา กตํ พุทฺธสฺส สาสนํ|
      block |โอหิโต ครุโก ภาโร ภวเนตฺติ สมูหตาฯ|
    count |๔๖๓|
      block |ยสฺสตฺถาย ปพฺพชิตา อคารสฺมานคาริยํ|
      block |โส เม อตฺโถ อนุปฺปตฺโต สพฺพสํโยชนกฺขโยฯ|
    count |๔๖๔|
      block |จีวรํ ปิณฺฑปาตญฺจ ปจฺจยํ สยนาสนํ|
      block |ขเณน อุปนาเมนฺติ สหสฺสานิ สมนฺตโตฯ|
    count |๔๖๕|
      block |กิเลสา ฌาปิตา มยฺหํ…เป … วิหรามิ อนาสวา|
    count |๔๖๖|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๔๖๗|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
    block |อิตฺถํ สุทํ อุปฺปลวณฺณา ภิกฺขุนี อิมา คาถาโย อภาสิตฺถาติฯ|
    stand |อุปฺปลวณฺณาเถริยาปทานํ นวมํฯ|
  block |๑๐ ปฏาจาราเถรีอปทานํ|
    count |๔๖๘|
      block |ปทุมุตฺตโร นาม ชิโน สพฺพธมฺมาน ปารคู|
      block |อิโต สตสหสฺสมฺหิ กปฺเป อุปฺปชฺชิ นายโกฯ|
    count |๔๖๙|
      block |ตทาหํ หํสวติยํ ชาตา เสฏฺฐิกุเล อหุํ|
      block |นานารตนปชฺโชเต มหาสุขสมปฺปิตาฯ|
    count |๔๗๐|
      block |อุเปตฺวา ตํ มหาวีรํ อสฺโสสิํ ธมฺมเทสนํ|
      block |ตโต ชาตปสาทาหํ อุเปสิํ สรณํ ชินํฯ|
    count |๔๗๑|
      block |ตโต วินยธารีนํ อคฺคํ วณฺเณสิ นายโก|
      block |ภิกฺขุนิํ ลชฺชินิํ ตาทิํ กปฺปากปฺปวิสารทํฯ|
    count |๔๗๒|
      block |ตทา มุทิตจิตฺตาหํ ตํ ฐานมภิกงฺขินี|
      block |นิมนฺเตตฺวา ทสพลํ สสงฺฆํ โลกนายกํฯ|
    count |๔๗๓|
      block |โภชยิตฺวาน สตฺตาหํ ททิตฺวาว ติจีวรํ|
      block |นิปจฺจ สิรสา ปาเท อิทํ วจนมพฺรวิํฯ|
    count |๔๗๔|
      block |ยา ตยา วณฺณิตา วีร อิโต อฏฺฐมเก มุนิ|
      block |ตาทิสาหํ ภวิสฺสามิ ยทิ สิชฺฌติ นายกฯ|
    count |๔๗๕|
      block |ตทา อโวจ มํ สตฺถา ภทฺเท มา ภายิ อสฺสส|
      block |อนาคตมฺหิ อทฺธาเน ลจฺฉเส ตํ มโนรถํฯ|
    count |๔๗๖|
      block |สตสหสฺสิโต กปฺเป โอกฺกากกุลสมฺภโว|
      block |โคตโม นาม โคตฺเตน สตฺถา โลเก ภวิสฺสติฯ|
    count |๔๗๗|
      block |ตสฺส ธมฺเมสุ ทายาทา โอรสา ธมฺมนิมฺมิตา|
      block |ปฏาจาราติ นาเมน เหสฺสติ สตฺถุ สาวิกาฯ|
    count |๔๗๘|
      block |ตทาหํ มุทิตา หุตฺวา ยาวชีวํ ตทา ชินํ|
      block |เมตฺตจิตฺตา ปริจริํ สสงฺฆํ โลกนายกํฯ|
    count |๔๗๙|
      block |เตน กมฺเมน สุกเตน เจตนาปณิธีหิ จ|
      block |ชหิตฺวา มานุสํ เทหํ ตาวติํสมคจฺฉหํฯ|
    count |๔๘๐|
      block |อิมมฺหิ ภทฺทเก กปฺเป พฺรหฺมพนฺธุ มหายโส|
      block |กสฺสโป นาม โคตฺเตน อุปฺปชฺชิ วทตํ วโรฯ|
    count |๔๘๑|
      block |อุปฏฺฐาโก มเหสิสฺส ตทา อาสิ นริสฺสโร|
      block |กาสิราชา กิกี นาม พาราณสิปุรุตฺตเมฯ|
    count |๔๘๒|
      block |ตสฺสาสิํ ตติยา ธีตา ภิกฺขุนี อิติ วิสฺสุตา|
      block |ธมฺมํ สุตฺวา ชินคฺคสฺส ปพฺพชฺชํ สมโรจยิํฯ|
    count |๔๘๓|
      block |อนุชานิ น โน ตาโต อคาเรว ตทา มยํ|
      block |วีสวสฺสสหสฺสานิ วิจริมฺห อตนฺทิตาฯ|
    count |๔๘๔|
      block |โกมาริพฺรหฺมจริยํ ราชกญฺญา สุเขธิตา|
      block |พุทฺโธปฏฺฐานนิรตา มุทิตา สตฺตธีตโรฯ|
    count |๔๘๕|
      block |สมณี สมณคุตฺตา จ ภิกฺขุนี ภิกฺขุทายิกา|
      block |ธมฺมา เจว สุธมฺมา จ สตฺตมี สงฺฆทายิกาฯ|
    count |๔๘๖|
      block |อหํ อุปฺปลวณฺณา จ เขมา ภทฺทา จ ภิกฺขุนี|
      block |กิสาโคตมี ธมฺมทินฺนา วิสาขา โหติ สตฺตมีฯ|
    count |๔๘๗|
      block |เตหิ กมฺเมหิ สุกเตหิ เจตนาปณิธีหิ จ|
      block |ชหิตฺวา มานุสํ เทหํ ตาวติํสมคจฺฉหํฯ|
    count |๔๘๘|
      block |ปจฺฉิเม จ ภเว ทานิ ชาตา เสฏฺฐิกุเล อหํ|
      block |สาวตฺถิยํ ปุรวเร อิทฺเธ ผีเต มหทฺธเนฯ|
    count |๔๘๙|
      block |ยทา จ โยพฺพนูเปตา วิตกฺกวสคา อหํ|
      block |นรํ ชารปติํ ทิสฺวา เตน สทฺธิํ อคจฺฉหํฯ|
    count |๔๙๐|
      block |เอกปุตฺตปสูตาหํ ทุติโย กุจฺฉิยา มมํ|
      block |ตทาหํ มาตาปิตโร โอกฺขามีติ สุนิจฺฉิตาฯ|
    count |๔๙๑|
      block |นาโรเจสิํ ปติํ มยฺหํ ตทา ตมฺหิ ปวาสิเต|
      block |เอกิกา นิคฺคตา เคหา คนฺตุํ สาวตฺถิมุตฺตมํฯ|
    count |๔๙๒|
      block |ตโต เม สามิ อาคนฺตฺวา สมฺภาเวสิ ปเถ มมํ|
      block |ตทา เม กมฺมชา วาตา อุปฺปนฺนา อติทารุณาฯ|
    count |๔๙๓|
      block |อุฏฺฐิโต จ มหาเมโฆ ปสูติสมเย มม|
      block |ทพฺพตฺถาย ตทา คนฺตฺวา สามิ สปฺเปน มาริโตฯ|
    count |๔๙๔|
      block |ตทา วิชาตทุกฺเขน อนาถา กปณา อหํ|
      block |กุนฺนทิํ ปูริตํ ทิสฺวา คจฺฉนฺตี สกุลาลยํฯ|
    count |๔๙๕|
      block |พาลํ อาทาย อตริํ ปารกูเล จ เอกกํ|
      block |สาเยตฺวา พาลกํ ปุตฺตํ อิตรํ ตรณายหํฯ|
    count |๔๙๖|
      block |นิวตฺตา อุกฺกุโส หาสิ ตรุณํ วิลปนฺตกํ|
      block |อิตรญฺจ วหี โสโต สาหํ โสกสมปฺปิตาฯ|
    count |๔๙๗|
      block |สาวตฺถินครํ คนฺตฺวา อสฺโสสิํ สชเน มเต|
      block |ตทา อโวจํ โสกฏฺฏา มหาโสกสมปฺปิตาฯ|
    count |๔๙๘|
      block |อุโภ ปุตฺตา กาลงฺกตา ปนฺเถ มยฺหํ ปตี มโต|
      block |มาตา ปิตา จ ภาตา จ เอกจิตมฺหิ ฑยฺหเรฯ|
    count |๔๙๙|
      block |ตทา กิสา จ ปณฺฑุ จ อนาถา ทีนมานสา|
      block |อิโต ตโต ภมนฺตีหํ อทฺทสํ นรสารถิํฯ|
    count |๕๐๐|
      block |ตโต อโวจ มํ สตฺถา ปุตฺเต มา โสจิ อสฺสส|
      block |อตฺตานํ เต คเวสสฺสุ กิํ นิรตฺถํ วิหญฺญสิฯ|
    count |๕๐๑|
      block |น สนฺติ ปุตฺตา ตาณาย น ญาตี นปิ พนฺธวา|
      block |อนฺตเกนาธิปนฺนสฺส นตฺถิ ญาตีสุ ตาณตาฯ|
    count |๕๐๒|
      block |ตํ สุตฺวา มุนิโน วากฺยํ ปฐมํ ผลมชฺฌคํ|
      block |ปพฺพชิตฺวาน นจิรํ อรหตฺตมปาปุณิํฯ|
    count |๕๐๓|
      block |อิทฺธีสุ จ วสี โหมิ ทิพฺพาย โสตธาตุยา|
      block |ปรจิตฺตานิ ชานามิ สตฺถุสาสนการิกาฯ|
    count |๕๐๔|
      block |ปุพฺเพนิวาสํ ชานามิ ทิพฺพจกฺขุ วิโสธิตํ|
      block |เขเปตฺวา อาสเว สพฺเพ วิสุทฺธาสิํ สุนิมฺมลาฯ|
    count |๕๐๕|
      block |ตโตหํ วินยํ สพฺพํ สนฺติเก สพฺพทสฺสิโน|
      block |อุคฺคหิํ สพฺพวิตฺถารํ พฺยาหริญฺจ ยถาตถํฯ|
    count |๕๐๖|
      block |ชิโน ตสฺมิํ คุเณ ตุฏฺโฐ เอตทคฺเค ฐเปสิ มํ|
      block |อคฺคา วินยธารีนํ ปฏาจาราว เอกิกาฯ|
    count |๕๐๗|
      block |ปริจิณฺโณ มยา สตฺถา กตํ พุทฺธสฺส สาสนํ|
      block |โอหิโต ครุโก ภาโร ภวเนตฺติ สมูหตาฯ|
    count |๕๐๘|
      block |ยสฺสตฺถาย ปพฺพชิตา อคารสฺมานคาริยํ|
      block |โส เม อตฺโถ อนุปฺปตฺโต สพฺพสํโยชนกฺขโยฯ|
    count |๕๐๙|
      block |กิเลสา ฌาปิตา มยฺหํ…เป … วิหรามิ อนาสวาฯ|
    count |๕๑๐|
      block |สฺวาคตํ วต เม อาสิ…เป … กตํ พุทฺธสฺส สาสนํฯ|
    count |๕๑๑|
      block |ปฏิสมฺภิทา จตสฺโส…เป … กตํ พุทฺธสฺส สาสนํฯ|
      block |เอกูโปสถิกา เจว สฬลา จาถ โมทกา|
      block |เอกาสนา ปญฺจทีปา นฬมาลี จ โคตมีฯ|
      block |เขมา อุปฺปลวณฺณา จ ปฏาจารา จ ภิกฺขุนี|
      block |คาถา สตานิ ปญฺเจว นว จาปิ ตทุตฺตริฯ|
    block |อิตฺถํ สุทํ ปฏาจารา ภิกฺขุนี อิมา คาถาโย อภาสิตฺถาติฯ|
    stand |ปฏาจาราเถริยาปทานํ ทสมํฯ|
    stand |เอกูโปสถิกวคฺโค ทุติโยฯ|
    block |ตสฺสุทฺทานํ|
