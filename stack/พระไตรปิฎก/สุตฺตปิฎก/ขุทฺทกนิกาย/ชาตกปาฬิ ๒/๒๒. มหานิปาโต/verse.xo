block |๒๒ มหานิปาโต|
  count |  |
  block |๕๓๘ มูคปกฺขชาตกํ ๑|
  count |๑|
    block |มา ปณฺฑิจฺจยํ วิภาวย พาลมโต ภว สพฺพปาณินํ|
    block |สพฺโพ ตํ ชโน โอจินายตุ เอวํ ตว อตฺโถ ภวิสฺสติฯ|
  count |๒|
    block |กโรมิ เต ตํ วจนํ ยํ มํ ภณสิ เทวเต|
    block |อตฺถกามาสิ เม อมฺม หิตกามาสิ เทวเตฯ|
  count |๓|
    block |กิํ นุ สนฺตรมาโนว กาสุํ ขณสิ สารถิ|
    block |ปุฏฺโฐ เม สมฺม อกฺขาหิ กิํ กาสุยา กริสฺสสิฯ|
  count |๔|
    block |รญฺโญ มูโค จ ปกฺโข จ ปุตฺโต ชาโต อเจตโส|
    block |โสมฺหิ รญฺญา สมชฺฌิฏฺโฐ ปุตฺตํ เม นิขณํ วเนฯ|
  count |๕|
    block |น พธิโร น มูโคสฺมิ น ปกฺโข น จ วีกโล|
    block |อธมฺมํ สารถิ กยิรา มํ เจ ตฺวํ นิขณํ วเนฯ|
  count |๖|
    block |อูรู พาหุํ จ เม ปสฺส ภาสิตญฺจ สุโณหิ เม|
    block |อธมฺมํ สารถิ กยิรา มํ เจ ตฺวํ นิขณํ วเนฯ|
  count |๗|
    block |เทวตา นุสิ คนฺธพฺโพ อทุ สกฺโก ปุรินฺทโท|
    block |โก วา ตฺวํ กสฺส วา ปุตฺโต กถํ ชาเนมุ ตํ มยํฯ|
  count |๘|
    block |นมฺหิ เทโว น คนฺธพฺโพ นาปิ สกฺโก ปุรินฺทโท|
    block |กาสิรญฺโญ อหํ ปุตฺโต ยํ กาสุยา นิขญฺญสิ ฯ|
  count |๙|
    block |ตสฺส รญฺโญ อหํ ปุตฺโต ยํ ตฺวํ สมฺมูปชีวสิ|
    block |อธมฺมํ สารถิ กยิรา มํ เจ ตฺวํ นิขณํ วเนฯ|
  count |๑๐|
    block |ยสฺส รุกฺขสฺส ฉายาย นิสีเทยฺย สเยยฺย วา|
    block |น ตสฺส สาขํ ภญฺเชยฺย มิตฺตทุพฺโภ หิ ปาปโกฯ|
  count |๑๑|
    block |ยถา รุกฺโข ตถา ราชา ยถา สาขา ตถา อหํ|
    block |ยถา ฉายูปโค โปโส เอวํ ตฺวมสิ สารถิ|
    block |อธมฺมํ สารถิ กยิรา มํ เจ ตฺวํ นิขณํ วเนฯ|
  count |๑๒|
    block |ปหูตภกฺโข ภวติ วิปฺปวุฏฺโฐ สกํ ฆรา|
    block |พหู นํ อุปชีวนฺติ โย มิตฺตานํ น ทุพฺภติฯ|
  count |๑๓|
    block |ยํ ยํ ชนปทํ ยาติ นิคเม ราชธานิโย|
    block |สพฺพตฺถ ปูชิโต โหติ โย มิตฺตานํ น ทุพฺภติฯ|
  count |๑๔|
    block |นาสฺส โจรา ปสาหนฺติ นาติมญฺญนฺติ ขตฺติยา|
    block |สพฺเพ อมิตฺเต ตรติ โย มิตฺตานํ น ทุพฺภติฯ|
  count |๑๕|
    block |อกฺกุทฺโธ สฆรํ เอติ สภายํ ปฏินนฺทิโต|
    block |ญาตีนํ อุตฺตโม โหติ โย มิตฺตานํ น ทุพฺภติฯ|
  count |๑๖|
    block |สกฺกตฺวา สกฺกโต โหติ ครุ โหติ สคารโว|
    block |วณฺณกิตฺติภโต โหติ โย มิตฺตานํ น ทุพฺภติฯ|
  count |๑๗|
    block |ปูชโก ลภเต ปูชํ วนฺทโก ปฏิวนฺทนํ|
    block |ยโส กิตฺติญฺจ ปปฺโปติ โย มิตฺตานํ น ทุพฺภติฯ|
  count |๑๘|
    block |อคฺคิ ยถา ปชฺชลติ เทวตาว วิโรจติ|
    block |สิริยา อชหิโต โหติ โย มิตฺตานํ น ทุพฺภติฯ|
  count |๑๙|
    block |คาโว ตสฺส ปชายนฺติ เขตฺเต วุตฺตํ วิรูหติ|
    block |วุตฺตานํ ผลมสฺนาติ โย มิตฺตานํ น ทุพฺภติฯ|
  count |๒๐|
    block |ทริโต ปพฺพตาโต วา รุกฺขโต ปติโต นโร|
    block |จุโต ปติฏฺฐํ ลภติ โย มิตฺตานํ น ทุพฺภติฯ|
  count |๒๑|
    block |วิรูฬฺหมูลสนฺตานํ นิคฺโรธมิว มาลุโต|
    block |อมิตฺตา นปฺปสาหนฺติ โย มิตฺตานํ น ทุพฺภติฯ|
  count |๒๒|
    block |เอหิ ตํ ปฏิเนสฺสามิ ราชปุตฺต สกํ ฆรํ|
    block |รชฺชํ กาเรหิ ภทฺทนฺเต กิํ อรญฺเญ กริสฺสสิฯ|
  count |๒๓|
    block |อลํ เม เตน รชฺเชน ญาตเกหิ ธเนน วา|
    block |ยํ เม อธมฺมจริยาย รชฺชํ ลพฺเภถ สารถิฯ|
  count |๒๔|
    block |ปุณฺณปตฺตํ มํ ลาเภหิ ราชปุตฺต อิโต คโต|
    block |ปิตา มาตา จ เม ทชฺชุํ ราชปุตฺต ตยี คเตฯ|
  count |๒๕|
    block |โอโรธา จ กุมารา จ เวสิยานา จ พฺราหฺมณา|
    block |เตปิ อตฺตมนา ทชฺชุํ ราชปุตฺต ตยี คเตฯ|
  count |๒๖|
    block |หตฺถาโรหา อนีกฏฺฐา รถิกา ปตฺติการกา|
    block |เตปิ อตฺตมนา ทชฺชุํ ราชปุตฺต ตยี คเตฯ|
  count |๒๗|
    block |พหุธญฺญา ชานปทา เนคมา จ สมาคตา|
    block |อุปายนานิ เม ทชฺชุํ ราชปุตฺต ตยี คเตฯ|
  count |๒๘|
    block |ปิตุ มาตุ จหํ จตฺโต รฏฺฐสฺส นิคมสฺส จ|
    block |อโถ สพฺพกุมารานํ นตฺถิ มยฺหํ สกํ ฆรํฯ|
  count |๒๙|
    block |อนุญฺญาโต อหํ มตฺยา สญฺจตฺโต ปิตรา มหํ|
    block |เอโกรญฺเญ ปพฺพชิโต น กาเม อภิปตฺถเยฯ|
  count |๓๐|
    block |อปิ อตรมานานํ ผลาสาว สมิชฺฌติ|
    block |วิปกฺกพฺรหฺมจริโยสฺมิ เอวํ ชานาหิ สารถิฯ|
  count |๓๑|
    block |อปิ อตรมานานํ สมฺมทตฺโถ วิปจฺจติ|
    block |วิปกฺกพฺรหฺมจริโยสฺมิ นิกฺขนฺโต อกุโตภโยฯ|
  count |๓๒|
    block |เอวํ วคฺคุกโถ สนฺโต วิสฏฺฐวจโน จสิ|
    block |กสฺมา ปิตุ จ มาตุจฺจ สนฺติเก น ภณี ตทาฯ|
  count |๓๓|
    block |นาหํ อสนฺธิตา ปกฺโข น พธิโร อโสตตา|
    block |นาหํ อชิวฺหตา มูโค มา มํ มูคมธารยิ ฯ|
  count |๓๔|
    block |ปุริมํ สรามหํ ชาติํ ยตฺถ รชฺชมการยิํ|
    block |การยิตฺวา ตหิํ รชฺชํ ปาปตฺถํ นิรยํ ภุสํฯ|
  count |๓๕|
    block |วีสติญฺเจว วสฺสานิ ตหิํ รชฺชมการยิํ|
    block |อสีติวสฺสสหสฺสานิ นิรยมฺหิ อปจฺจิสํ ฯ|
  count |๓๖|
    block |ตสฺส รชฺชสฺสหํ ภีโต มา มํ รชฺชาภิเสจยุํ|
    block |ตสฺมา ปิตุ จ มาตุจฺจ สนฺติเก น ภณิํ ตทาฯ|
  count |๓๗|
    block |อุจฺฉงฺเค มํ นิสาเทตฺวา ปิตา อตฺถานุสาสติ|
    block |เอกํ หนถ พนฺธถ เอกํ ขาราปตจฺฉิกํ|
    block |เอกํ สูลสฺมิํ อุปฺเปถ อิจฺจสฺส มนุสาสติฯ|
  count |๓๘|
    block |ตายาหํ ผรุสํ สุตฺวา วาจาโย สมุทีริตา|
    block |อมูโค มูควณฺเณน อปกฺโข ปกฺขสมฺมโต|
    block |สเก มุตฺตกรีสสฺมิํ อจฺฉาหํ สมฺปริปฺลุโตฯ|
  count |๓๙|
    block |กสิรญฺจ ปริตฺตญฺจ ตญฺจ ทุกฺเขน สํยุตํ|
    block |โกมํ ชีวิตมาคมฺม เวรํ กยิราถ เกนจิฯ|
  count |๔๐|
    block |ปญฺญาย จ อลาเภน ธมฺมสฺส จ อทสฺสนา|
    block |โกมํ ชีวิตมาคมฺม เวรํ กยิราถ เกนจิฯ|
  count |๔๑|
    block |อปิ อตรมานานํ ผลาสาว สมิชฺฌติ|
    block |วิปกฺกพฺรหฺมจริโยสฺมิ เอวํ ชานาหิ สารถิฯ|
  count |๔๒|
    block |อปิ อตรมานานํ สมฺมทตฺโถ วิปจฺจติ|
    block |วิปกฺกพฺรหฺมจริโยสฺมิ นิกฺขนฺโต อกุโตภโยฯ|
  count |๔๓|
    block |อหมฺปิ ปพฺพชิสฺสามิ ราชปุตฺต ตวนฺติเก|
    block |อวฺหายสฺสุ มํ ภทฺทนฺเต ปพฺพชฺชา มม รุจฺจติฯ|
  count |๔๔|
    block |รถํ นิยฺยาทยิตฺวาน อนโณ เอหิ สารถิ|
    block |อนณสฺส หิ ปพฺพชฺชา เอตํ อิสีหิ วณฺณิตํฯ|
  count |๔๕|
    block |ยเทว ตฺยาหํ วจนํ อกรํ ภทฺทมตฺถุ เต|
    block |ตเทว เม ตฺวํ วจนํ ยาจิโต กตฺตุมรหสิฯ|
  count |๔๖|
    block |อิเธว ตาว อจฺฉสฺสุ ยาว ราชานมานเย|
    block |อปฺเปว เต ปิตา ทิสฺวา ปตีโต สุมโน สิยาฯ|
  count |๔๗|
    block |กโรมิ เตตํ วจนํ ยํ มํ ภณสิ สารถิ|
    block |อหมฺปิ ทฏฺฐุกาโมสฺมิ ปิตรํ เม อิธาคตํฯ|
  count |๔๘|
    block |เอหิ สมฺม นิวตฺตสฺสุ กุสลํ วชฺชาสิ ญาตินํ|
    block |มาตรํ ปิตรํ มยฺหํ วุตฺโต วชฺชาสิ วนฺทนํฯ|
  count |๔๙|
    block |ตสฺส ปาเท คเหตฺวาน กตฺวา จ นํ ปทกฺขิณํ|
    block |สารถิ รถมารุยฺห ราชทฺวารํ อุปาคมิฯ|
  count |๕๐|
    block |สุญฺญํ มาตา รถํ ทิสฺวา เอกํ สารถิมาคตํ|
    block |อสฺสุปุณฺเณหิ เนตฺเตหิ โรทนฺตี นํ อุทิกฺขติฯ|
  count |๕๑|
    block |อยํ โส สารถิ เอติ นิหนฺตฺวา มม อตฺรชํ|
    block |นิหโต นูน เม ปุตฺโต ปถพฺยา ภูมิวฑฺฒโนฯ|
  count |๕๒|
    block |อมิตฺตา นูน นนฺทนฺติ ปตีตา นูน เวริโน|
    block |อาคตํ สารถิํ ทิสฺวา นิหนฺตฺวา มม อตฺรชํฯ|
  count |๕๓|
    block |สุญฺญํ มาตา รถํ ทิสฺวา เอกํ สารถิมาคตํ|
    block |อสฺสุปุณฺเณหิ เนตฺเตหิ โรทนฺตี ปริปุจฺฉิ นํ ฯ|
  count |๕๔|
    block |กินฺนุ มูโค กิํ นุ ปกฺโข กินฺนุ โส วิลปี ตทา|
    block |นิหญฺญมาโน ภูมิยา ตํ เม อกฺขาหิ สารถิฯ|
  count |๕๕|
    block |กถํ หตฺเถหิ ปาเทหิ มูคปกฺโข วิวชฺชยิ|
    block |นิหญฺญมาโน ภูมิยา ตํ เม อกฺขาหิ ปุจฺฉิโตฯ|
  count |๕๖|
    block |อกฺเขยฺยํ เต อหํ อยฺเย ทชฺชาสิ อภยํ มม|
    block |ยํ เม สุตํ วา ทิฏฺฐํ วา ราชปุตฺตสฺส สนฺติเกฯ|
  count |๕๗|
    block |อภยํ สมฺม เต ทมฺมิ อภีโต ภณ สารถิ|
    block |ยํ เต สุตํ วา ทิฏฺฐํ วา ราชปุตฺตสฺส สนฺติเกฯ|
  count |๕๘|
    block |น โส มูโค น โส ปกฺโข วิสฏฺฐวจโน จ โส|
    block |รชฺชสฺส กิร โส ภีโต อกรา อาลเย พหูฯ|
  count |๕๙|
    block |ปุริมํ สรติ โส ชาติํ ยตฺถ รชฺชมการยิ|
    block |การยิตฺวา ตหิํ รชฺชํ ปาปตฺถ นิรยํ ภุสํฯ|
  count |๖๐|
    block |วีสติญฺเจว วสฺสานิ ตหิํ รชฺชมการยิ|
    block |อสีติวสฺสสหสฺสานิ นิรยมฺหิ อปจฺจิ โสฯ|
  count |๖๑|
    block |ตสฺส รชฺชสฺส โส ภีโต มา มํ รชฺชาภิเสจยุํ|
    block |ตสฺมา ปิตุ จ มาตุจฺจ สนฺติเก น ภณี ตทาฯ|
  count |๖๒|
    block |องฺคปจฺจงฺคสมฺปนฺโน อาโรหปริณาหวา|
    block |วิสฏฺฐวจโน ปญฺโญ มคฺเค สคฺคสฺส ติฏฺฐติฯ|
  count |๖๓|
    block |สเจ ตฺวํ ทฏฺฐุกามาสิ ราชปุตฺตํ ตวตฺรชํ|
    block |เอหิ ตํ ปาปยิสฺสามิ ยตฺถ สมฺมติ เตมิโยฯ|
  count |๖๔|
    block |โยชยนฺตุ รเถ อสฺเส กจฺฉํ นาคาน พนฺธถ|
    block |อุทีรยนฺตุ สงฺขปณวา วาทนฺตุ เอกโปกฺขราฯ|
  count |๖๕|
    block |วาทนฺตุ เภรี สนฺนทฺธา วคฺคู วาทนฺตุ ทุนฺทุภี|
    block |เนคมา จ มํ อนฺเวนฺตุ คจฺฉํ ปุตฺตนิเวทโก ฯ|
  count |๖๖|
    block |โอโรธา จ กุมารา จ เวสิยานา จ พฺราหฺมณา|
    block |ขิปฺปํ ยานานิ โยเชนฺตุ คจฺฉํ ปุตฺตนิเวทโก ฯ|
  count |๖๗|
    block |หตฺถาโรหา อนีกฏฺฐา รถิกา ปตฺติการกา|
    block |ขิปฺปํ ยานานิ โยเชนฺตุ คจฺฉํ ปุตฺตนิเวทโก ฯ|
  count |๖๘|
    block |สมาคตา ชานปทา เนคมา จ สมาคตา|
    block |ขิปฺปํ ยานานิ โยเชนฺตุ คจฺฉํ ปุตฺตนิเวทโก ฯ|
  count |๖๙|
    block |อสฺเส จ สารถี ยุตฺเต สินฺธเว สีฆวาหเน|
    block |ราชทฺวารํ อุปาคจฺฉุํ ยุตฺตา เทว อิเม หยาฯ|
  count |๗๐|
    block |ถูลา ชเวน หายนฺติ กิสา หายนฺติ ถามุนา|
    block |กิเส ถูเล วิวชฺเชตฺวา สํสฏฺฐา โยชิตา หยาฯ|
  count |๗๑|
    block |ตโต ราชา ตรมาโน ยุตฺตมารุยฺห สนฺทนํ|
    block |อิตฺถาคารํ อชฺฌภาสิ สพฺพาว อนุยาถ มํฯ|
  count |๗๒|
    block |วาลพีชนิมุณฺหีสํ ขคฺคํ ฉตฺตญฺจ ปณฺฑรํ|
    block |อุปาธิ รถมารุยฺห สุวณฺเณหิ อลงฺกตาฯ|
  count |๗๓|
    block |ตโต ส ราชา ปายาสิ ปุรกฺขตฺวาน สารถิํ|
    block |ขิปฺปเมว อุปาคจฺฉิ ยตฺถ สมฺมติ เตมิโยฯ|
  count |๗๔|
    block |ตญฺจ ทิสฺวาน อายนฺตํ ชลนฺตมิว เตชสา|
    block |ขตฺตสงฺฆปริพฺยูฬฺหํ เตมิโย เอตทพฺรวิฯ|
  count |๗๕|
    block |กจฺจิ นุ ตาต กุสลํ กจฺจิ ตาต อนามยํ|
    block |สพฺพา จ ราชกญฺญาโย อโรคา มยฺห มาตโรฯ|
  count |๗๖|
    block |กุสลญฺเจว เม ปุตฺต อโถ ปุตฺต อนามยํ|
    block |สพฺพา จ ราชกญฺญาโย อโรคา ตุยฺห มาตโรฯ|
  count |๗๗|
    block |กจฺจิ อมชฺชโป ตาต กจฺจิ เต สุรมปฺปิยํ|
    block |กจฺจิ สจฺเจ จ ธมฺเม จ ทาเน เต รมเต มโนฯ|
  count |๗๘|
    block |อมชฺชโป อหํ ปุตฺต อโถ เม สุรมปฺปิยํ|
    block |อโถ สจฺเจ จ ธมฺเม จ ทาเน เม รมเต มโนฯ|
  count |๗๙|
    block |กจฺจิ อโรคํ โยคฺคํ เต กจฺจิ วหติ วาหนํ|
    block |กจฺจิ เต พฺยาธโย นตฺถิ สรีรสฺสุปตาปนาฯ|
  count |๘๐|
    block |อโถ อโรคํ โยคฺคํ เม อโถ วหติ วาหนํ|
    block |อโถ เม พฺยาธโย นตฺถิ สรีรสฺสุปตาปนา ฯ|
  count |๘๑|
    block |กจฺจิ อนฺตา จ เต ผีตา มชฺเฌ จ พหลา ตว|
    block |โกฏฺฐาคารญฺจ โกสญฺจ กจฺจิ เต ปฏิสนฺถตํ ฯ|
  count |๘๒|
    block |อโถ อนฺตา จ เม ผีตา มชฺเฌ จ พหลา มม|
    block |โกฏฺฐาคารญฺจ โกสญฺจ สพฺพํ เม ปฏิสนฺถตํฯ|
  count |๘๓|
    block |สฺวาคตํ เต มหาราช อโถ เต อทุราคตํ|
    block |ปติฏฺฐเปนฺตุ ปลฺลงฺกํ ยตฺถ ราชา นิสกฺกติฯ|
  count |๘๔|
    block |อิเธว เต นิสีทสฺสุ นิยเต ปณฺณสนฺถเร|
    block |เอตฺโต อุทกมาทาย ปาเท ปกฺขาลยสฺสุ เตฯ|
  count |๘๕|
    block |อิทมฺปิ ปณฺณกํ มยฺหํ รนฺธํ ราช อโลณกํ|
    block |ปริภุญฺช มหาราช ปาหุโน เมสิธาคโต ฯ|
  count |๘๖|
    block |น จาหํ ปณฺณํ ภุญฺชามิ น เหตํ มยฺห โภชนํ|
    block |สาลีนํ โอทนํ ภุญฺเช สุจิํ มํสูปเสจนํฯ|
  count |๘๗|
    block |อจฺเฉรกํ มํ ปฏิภาติ เอกกมฺปิ รโหคตํ|
    block |เอทิสํ ภุญฺชมานานํ เกน วณฺโณ ปสีทติฯ|
  count |๘๘|
    block |เอโก ราช นิปชฺชามิ นิยเต ปณฺณสนฺถเร|
    block |ตาย เม เอกเสยฺยาย ราช วณฺโณ ปสีทติฯ|
  count |๘๙|
    block |น จ เนตฺติํสพนฺธา เม ราชรกฺขา อุปฏฺฐิตา|
    block |ตาย เม สุขเสยฺยาย ราช วณฺโณ ปสีทติฯ|
  count |๙๐|
    block |อตีตํ นานุโสจามิ นปฺปชปฺปามินาคตํ|
  block |ปจฺจุปฺปนฺเนน ยาเปมิ เตน วณฺโณ ปสีทติฯ|
  count |๙๑|
    block |อนาคตปฺปชปฺปาย อตีตสฺสานุโสจนา|
    block |เอเตน พาลา สุสฺสนฺติ นโฬว หริโต ลุโตฯ|
  count |๙๒|
    block |หตฺถานีกํ รถานีกํ อสฺเส ปตฺตี จ วมฺมิโน|
    block |นิเวสนานิ รมฺมานิ อหํ ปุตฺต ททามิ เตฯ|
  count |๙๓|
    block |อิตฺถาคารมฺปิ เต ทมฺมิ สพฺพาลงฺการภูสิตํ|
    block |ตา ปุตฺต ปฏิปชฺชสฺสุ ตฺวํ โน ราชา ภวิสฺสสิฯ|
  count |๙๔|
    block |กุสลา นจฺจคีตสฺส สิกฺขิตา จาตุริตฺถิโย|
    block |กาเม ตํ รมยิสฺสนฺติ กิํ อรญฺเญ กริสฺสสิฯ|
  count |๙๕|
    block |ปฏิราชูหิ เต กญฺญา อานยิสฺสํ อลงฺกตา|
    block |ตาสุ ปุตฺเต ชเนตฺวาน อถ ปจฺฉา ปพฺพชิสฺสสิฯ|
  count |๙๖|
    block |ยุวา จ ทหโร จาสิ ปฐมุปฺปตฺติโก สุสุ|
    block |รชฺชํ กาเรหิ ภทฺทนฺเต กิํ อรญฺเญ กริสฺสสิฯ|
  count |๙๗|
    block |ยุวา จเร พฺรหฺมจริยํ พฺรหฺมจารี ยุวา สิยา|
    block |ทหรสฺส หิ ปพฺพชฺชา เอตํ อิสีหิ วณฺณิตํฯ|
  count |๙๘|
    block |ยุวา จเร พฺรหฺมจริยํ พฺรหฺมจารี ยุวา สิยา|
    block |พฺรหฺมจริยํ จริสฺสามิ นาหํ รชฺเชน มตฺถิโกฯ|
  count |๙๙|
    block |ปสฺสามิ โวหํ ทหรํ อมฺม ตาต วทนฺตรํ|
    block |กิจฺฉาลทฺธํ ปิยํ ปุตฺตํ อปฺปตฺวาว ชรํ มตํฯ|
  count |๑๐๐|
    block |ปสฺสามิ โวหํ ทหริํ กุมาริํ จารุทสฺสนิํ|
    block |นววํสกฬีรํว ปลุคฺคํ ชีวิตกฺขยํ ฯ|
  count |๑๐๑|
    block |ทหราปิ หิ มิยฺยนฺติ นรา จ อถ นาริโย|
    block |ตตฺถ โก วิสฺสเส โปโส ทหโรมฺหีติ ชีวิเตฯ|
  count |๑๐๒|
    block |ยสฺส รตฺยา วิวสาเน อายุ อปฺปตรํ สิยา|
    block |อปฺโปทเกว มจฺฉานํ กิํ นุ โกมารกํ ตหิํฯ|
  count |๑๐๓|
    block |นิจฺจมพฺภาหโต โลโก นิจฺจญฺจ ปริวาริโต|
    block |อโมฆาสุ วชนฺตีสุ กิํ มํ รชฺเชภิสิญฺจสิ ฯ|
  count |๑๐๔|
    block |เกน มพฺภาหโต โลโก เกน จ ปริวาริโต|
    block |กาโย อโมฆา คจฺฉนฺติ ตํ เม อกฺขาหิ ปุจฺฉิโตฯ|
  count |๑๐๕|
    block |มจฺจุนาพฺภาหโต โลโก ชราย ปริวาริโต|
    block |รตฺโย อโมฆา คจฺฉนฺติ เอวํ ชานาหิ ขตฺติยฯ|
  count |๑๐๖|
    block |ยถาปิ ตนฺเต วิตเต ยํ ยเทวูปวิยฺยติ|
    block |อปฺปกํ โหติ เวตพฺพํ เอวํ มจฺจาน ชีวิตํฯ|
  count |๑๐๗|
    block |ยถา วาริวโห ปูโร คจฺฉํ นุปนิวตฺตติ|
    block |เอวมายุ มนุสฺสานํ คจฺฉํ นุปนิวตฺตติฯ|
  count |๑๐๘|
    block |ยถา วาริวโห ปูโร วเห รุกฺเขปกูลเช|
    block |เอวํ ชรามรเณน วุยฺหนฺเต สพฺพปาณิโนฯ|
  count |๑๐๙|
    block |หตฺถานีกํ รถานีกํ อสฺเส ปตฺตี จ วมฺมิโน|
    block |นิเวสนานิ รมฺมานิ อหํ ปุตฺต ททามิ เตฯ|
  count |๑๑๐|
    block |อิตฺถาคารมฺปิ เต ทมฺมิ สพฺพาลงฺการภูสิตํ|
    block |ตา ปุตฺต ปฏิปชฺชสฺสุ ตฺวํ โน ราชา ภวิสฺสสิฯ|
  count |๑๑๑|
    block |กุสลา นจฺจคีตสฺส สิกฺขิตา จาตุริตฺถิโย|
    block |กาเม ตํ รมยิสฺสนฺติ กิํ อรญฺเญ กริสฺสสิฯ|
  count |๑๑๒|
    block |ปฏิราชูหิ เต กญฺญา อานยิสฺสํ อลงฺกตา|
    block |ตาสุ ปุตฺเต ชเนตฺวาน อถ ปจฺฉา ปพฺพชิสฺสสิฯ|
  count |๑๑๓|
    block |ยุวา จ ทหโร จาสิ ปฐมุปฺปตฺติโก สุสุ|
    block |รชฺชํ กาเรหิ ภทฺทนฺเต กิํ อรญฺเญ กริสฺสสิฯ|
  count |๑๑๔|
    block |โกฏฺฐาคารญฺจ โกสญฺจ วาหนานิ พลานิ จ|
    block |นิเวสนานิ รมฺมานิ อหํ ปุตฺต ททามิ เตฯ|
  count |๑๑๕|
    block |โคมณฺฑลปริพฺยูฬฺโห ทาสิสงฺฆปุรกฺขโต|
    block |รชฺชํ กาเรหิ ภทฺทนฺเต กิํ อรญฺเญ กริสฺสสิฯ|
  count |๑๑๖|
    block |กิํ ธเนน ยํ ขีเยถ กิํ ภริยาย มริสฺสติ|
    block |กิํ โยพฺพเนน ชิณฺเณน ยํ ชรายาภิภุยฺยติ ฯ|
  count |๑๑๗|
    block |ตตฺถ กา นนฺทิ กา ขิฑฺฑา กา รติ กา ธเนสนา|
    block |กิํ เม ปุตฺเตหิ ทาเรหิ ราช มุตฺโตสฺมิ พนฺธนาฯ|
  count |๑๑๘|
    block |โยหํ เอวํ ปชานามิ มจฺจุ เม นปฺปมชฺชติ|
    block |อนฺตเกนาธิปนฺนสฺส กา รตี กา ธเนสนาฯ|
  count |๑๑๙|
    block |ผลานมิว ปกฺกานํ นิจฺจํ ปตนโต ภยํ|
    block |เอวํ ชาตาน มจฺจานํ นิจฺจํ มรณโต ภยํฯ|
  count |๑๒๐|
    block |สายเมเก น ทิสฺสนฺติ ปาโต ทิฏฺฐา พหู ชนา|
    block |ปาโต เอเก น ทิสฺสนฺติ สายํ ทิฏฺฐา พหู ชนาฯ|
  count |๑๒๑|
    block |อชฺเชว กิจฺจํ อาตปฺปํ โก ชญฺญา มรณํ สุเว|
    block |น หิ โน สงฺกรํ เตน มหาเสเนน มจฺจุนาฯ|
  count |๑๒๒|
    block |โจรา ธนสฺส ปตฺเถนฺติ ราชมุตฺโตสฺมิ พนฺธนา|
    block |เอหิ ราช นิวตฺตสฺสุ นาหํ รชฺเชน มตฺถิโกติฯ|
  stand |มูคปกฺขชาตกํ ปฐมํฯ|
  count |  |
  block |๕๓๙ มหาชนกชาตกํ ๒|
  count |๑๒๓|
    block |โกยํ มชฺเฌ สมุทฺทสฺมิํ อปสฺสํ ตีรมายุเห|
    block |กํ ตฺวํ อตฺถวสํ ญตฺวา เอวํ วายมเส ภุสํฯ|
  count |๑๒๔|
    block |นิสมฺม วตฺตํ โลกสฺส วายามสฺส จ เทวเต|
    block |ตสฺมา มชฺเฌ สมุทฺทสฺมิํ อปสฺสํ ตีรมายุเหฯ|
  count |๑๒๕|
    block |คมฺภีเร อปฺปเมยฺยสฺมิํ ตีรํ ยสฺส น ทิสฺสติ|
    block |โมโฆ เต ปุริสวายาโม อปฺปตฺวาว มริสฺสสิฯ|
  count |๑๒๖|
    block |อนโณ ญาตินํ โหติ เทวานํ ปิตุนญฺจ โส|
    block |กรํ ปุริสกิจฺจานิ น จ ปจฺฉานุตปฺปติฯ|
  count |๑๒๗|
    block |อปารเณยฺยํ ยํ กมฺมํ อผลํ กิลมถุทฺทยํ|
    block |ตตฺถ โก วายเมนตฺโถ มจฺจุ ยสฺสาภินิปฺปตํ ฯ|
  count |๑๒๘|
    block |อปารเณยฺยมจฺจนฺตํ โย วิทิตฺวาน เทวเต|
    block |น รกฺเข อตฺตโน ปาณํ ชญฺญา โส ยทิ หาปเยฯ|
  count |๑๒๙|
    block |อธิปฺปายผลํ เอเก อสฺมิํ โลกสฺมิ เทวเต|
    block |ปโยชยนฺติ กมฺมานิ ตานิ อิชฺฌนฺติ วา น วาฯ|
  count |๑๓๐|
    block |สนฺทิฏฺฐิกํ กมฺมผลํ นนุ ปสฺสสิ เทวเต|
    block |สนฺนา อญฺเญ ตรามหํ ตญฺจ ปสฺสามิ สนฺติเกฯ|
  count |๑๓๑|
    block |โส อหํ วายมิสฺสามิ ยถาสตฺติ ยถาพลํ|
  block |คจฺฉํ ปารํ สมุทฺทสฺส กสฺสํ ปุริสการิยํฯ|
  count |๑๓๒|
    block |โย ตฺวํ เอวํ คเต โอเฆ อปฺปเมยฺเย มหณฺณเว|
    block |ธมฺมวายามสมฺปนฺโน กมฺมุนา นาวสีทสิ|
    block |โส ตฺวํ ตตฺเถว คจฺฉาหิ ยตฺถ เต นิรโต มโนฯ|
  count |๑๓๓|
    block |อาสีเสเถว ปุริโส น นิพฺพินฺเทยฺย ปณฺฑิโต|
    block |ปสฺสามิ โวหํ อตฺตานํ ยถา อิจฺฉิํ ตถา อหุฯ|
  count |๑๓๔|
    block |อาสีเสเถว ปุริโส น นิพฺพินฺเทยฺย ปณฺฑิโต|
    block |ปสฺสามิ โวหํ อตฺตานํ อุทกา ถลมุพฺภตํฯ|
  count |๑๓๕|
    block |วายเมเถว ปุริโส น นิพฺพินฺเทยฺย ปณฺฑิโต|
    block |ปสฺสามิ โวหํ อตฺตานํ ยถา อิจฺฉิํ ตถา อหุฯ|
  count |๑๓๖|
    block |วายเมเถว ปุริโส น นิพฺพินฺเทยฺย ปณฺฑิโต|
    block |ปสฺสามิ โวหํ อตฺตานํ อุทกา ถลมุพฺภตํฯ|
  count |๑๓๗|
    block |ทุกฺขูปนีโตปิ นโร สปญฺโญ อาสํ น ฉินฺเทยฺย สุขาคมาย|
    block |พหู หิ ผสฺสา อหิตา หิตา จ อวิตกฺกิตา มจฺจุมุปพฺพชนฺติ ฯ|
  count |๑๓๘|
    block |อจินฺติตมฺปิ ภวติ จินฺติตมฺปิ วินสฺสติ|
    block |น หิ จินฺตามยา โภคา อิตฺถิยา ปุริสสฺส วาฯ|
  count |๑๓๙|
    block |อโปราณํ วต โภ ราชา สพฺพภุมฺโม ทิสมฺปติ|
    block |นาชฺช นจฺเจ นิสาเมติ น คีเต กุรุเต มโนฯ|
  count |๑๔๐|
    block |น มิเค นปิ อุยฺยาเน นปิ หํเส อุทิกฺขติ|
    block |มูโคว ตุณฺหิมาสีโน น อตฺถมนุสาสติฯ|
  count |๑๔๑|
    block |สุขกามา รโหสีลา วธพนฺธา อุปารตา|
    block |กสฺส นุ อชฺช อาราเม ทหรา วุทฺธา จ อจฺฉเรฯ|
  count |๑๔๒|
    block |อติกฺกนฺตวนถา ธีรา นโม เตสํ มเหสินํ|
    block |เย อุสฺสุกมฺหิ โลกมฺหิ วิหรนฺติ มนุสฺสุกาฯ|
  count |๑๔๓|
    block |เต เฉตฺวา มจฺจุโน ชาลํ ตตํ มายาวิโน ทฬํ|
    block |ฉินฺนาลยตฺตา คจฺฉนฺติ โก เตสํ คติมาปเย ฯ|
  count |๑๔๔|
    block |กทาหํ มิถิลํ ผีตํ วิภตฺตํ ภาคโส มิตํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๔๕|
    block |กทาหํ มิถิลํ ผีตํ วิสาลํ สพฺพโตปภํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๔๖|
    block |กทาหํ มิถิลํ ผีตํ พหุปาการโตรณํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๔๗|
    block |กทาหํ มิถิลํ ผีตํ ทฬฺหมฏฺฏาลโกฏฺฐกํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๔๘|
    block |กทาหํ มิถิลํ ผีตํ สุวิภตฺตํ มหาปถํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๔๙|
    block |กทาหํ มิถิลํ ผีตํ สุวิภตฺตนฺตราปณํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๐|
    block |กทาหํ มิถิลํ ผีตํ ควสฺสรถปีฬิตํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๑|
    block |กทาหํ มิถิลํ ผีตํ อารามวนมาลินิํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๒|
    block |กทาหํ มิถิลํ ผีตํ อุยฺยานวนมาลินิํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๓|
    block |กทาหํ มิถิลํ ผีตํ ปาสาทวนมาลินิํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๔|
    block |กทาหํ มิถิลํ ผีตํ ติปุรํ ราชพนฺธุนิํ|
    block |มาปิตํ โสมนสฺเสน เวเทเหน ยสสฺสินา|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๕|
    block |กทาหํ เวเทเห ผีเต นิจิเต ธมฺมรกฺขิเต|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๖|
    block |กทาหํ เวเทเห ผีเต อเชยฺเย ธมฺมรกฺขิเต|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๗|
    block |กทาหํ อนฺเตปุรํ รมฺมํ วิภตฺตํ ภาคโส มิตํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๘|
    block |กทาหํ อนฺเตปุรํ รมฺมํ สุธามตฺติกเลปนํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๕๙|
    block |กทาหํ อนฺเตปุรํ รมฺมํ สุจิคนฺธํ มโนรมํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๖๐|
    block |กทาหํ กูฏาคาเร จ วิภตฺเต ภาคโส มิเต|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๖๑|
    block |กทาหํ กูฏาคาเร จ สุธามตฺติกเลปเน|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๖๒|
    block |กทาหํ กูฏาคาเร จ สุจิคนฺเธ มโนรเม|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๖๓|
    block |กทาหํ กูฏาคาเร จ ลิตฺเต จนฺทนโผสิเต|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๖๔|
    block |กทาหํ โสณฺณปลฺลงฺเก โคนเก จิตฺตสนฺถเต|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๖๕|
    block |กทาหํ มณิปลฺลงฺเก โคนเก จิตฺตสนฺถเต|
    block |ปหาย ปพฺพชิสฺสามิ ตํ กุทาสฺสุ ภวิสฺสติ ฯ|
  count |๑๖๖|
    block |กทาหํ กปฺปาสโกเสยฺยํ โขมโกฏุมฺพรานิ จ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๖๗|
    block |กทาหํ โปกฺขรณี รมฺมา จกฺกวากปกูชิตา|
    block |มนฺทาลเกหิ สญฺฉนฺนา ปทุมุปฺปลเกหิ จ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๖๘|
    block |กทาหํ หตฺถิคุมฺเพ จ สพฺพาลงฺการภูสิเต|
    block |สุวณฺณกจฺเฉ มาตงฺเค เหมกปฺปนวาสเสฯ|
  count |๑๖๙|
    block |อารูฬฺเห คามณีเยหิ โตมรงฺกุสปาณิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๗๐|
    block |กทาหํ อสฺสคุมฺเพ จ สพฺพาลงฺการภูสิเต|
    block |อาชานีเยว ชาติยา สินฺธเว สีฆวาหเนฯ|
  count |๑๗๑|
    block |อารูฬฺเห คามณีเยหิ อิลฺลิยาจาปธาริภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๗๒|
    block |กทาหํ รถเสนิโย สนฺนทฺเธ อุสฺสิตทฺธเช|
    block |ทีเป อโถปิ เวยฺยคฺเฆ สพฺพาลงฺการภูสิเตฯ|
  count |๑๗๓|
    block |อารูฬฺเห คามณีเยหิ จาปหตฺเถหิ วมฺมิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๗๔|
    block |กทาหํ โสวณฺณรเถ สนฺนทฺเธ อุสฺสิตทฺธเช|
    block |ทีเป อโถปิ เวยฺยคฺเฆ สพฺพาลงฺการภูสิเตฯ|
  count |๑๗๕|
    block |อารูฬฺเห คามณีเยหิ จาปหตฺเถหิ วมฺมิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๗๖|
    block |กทาหํ สชฺฌุรเถ จ สนฺนทฺเธ อุสฺสิตทฺธเช|
    block |ทีเป อโถปิ เวยฺยคฺเฆ สพฺพาลงฺการภูสิเตฯ|
  count |๑๗๗|
    block |อารูฬฺเห คามณีเยหิ จาปหตฺเถหิ วมฺมิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๗๘|
    block |กทาหํ อสฺสรเถ จ สนฺนทฺเธ อุสฺสิตทฺธเช|
    block |ทีเป อโถปิ เวยฺยคฺเฆ สพฺพาลงฺการภูสิเตฯ|
  count |๑๗๙|
    block |อารูฬฺเห คามณีเยหิ จาปหตฺเถหิ วมฺมิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๘๐|
    block |กทาหํ โอฏฺฐรเถ จ สนฺนทฺเธ อุสฺสิตทฺธเช|
    block |ทีเป อโถปิ เวยฺยคฺเฆ สพฺพาลงฺการภูสิเตฯ|
  count |๑๘๑|
    block |อารูฬฺเห คามณีเยหิ จาปหตฺเถหิ วมฺมิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๘๒|
    block |กทาหํ โคณรเถ จ สนฺนทฺเธ อุสฺสิตทฺธเช|
    block |ทีเป อโถปิ เวยฺยคฺเฆ สพฺพาลงฺการภูสิเตฯ|
  count |๑๘๓|
    block |อารูฬฺเห คามณีเยหิ จาปหตฺเถหิ วมฺมิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๘๔|
    block |กทาหํ อชรเถ จ สนฺนทฺเธ อุสฺสิตทฺธเช|
    block |ทีเป อโถปิ เวยฺยคฺเฆ สพฺพาลงฺการภูสิเตฯ|
  count |๑๘๕|
    block |อารูฬฺเห คามณีเยหิ จาปหตฺเถหิ วมฺมิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๘๖|
    block |กทาหํ เมณฺฑรเถ จ สนฺนทฺเธ อุสฺสิตทฺธเช|
    block |ทีเป อโถปิ เวยฺยคฺเฆ สพฺพาลงฺการภูสิเตฯ|
  count |๑๘๗|
    block |อารูฬฺเห คามณีเยหิ จาปหตฺเถหิ วมฺมิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๘๘|
    block |กทาหํ มิครเถ จ สนฺนทฺเธ อุสฺสิตทฺธเช|
    block |ทีเป อโถปิ เวยฺยคฺเฆ สพฺพาลงฺการภูสิเตฯ|
  count |๑๘๙|
    block |อารูฬฺเห คามณีเยหิ จาปหตฺเถหิ วมฺมิภิ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๙๐|
    block |กทาหํ หตฺถาโรเห จ สพฺพาลงฺการภูสิเต|
    block |นีลวมฺมธเร สูเร โตมรงฺกุสปาณิเน|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๙๑|
    block |กทาหํ อสฺสาโรเห จ สพฺพาลงฺการภูสิเต|
    block |นีลวมฺมธเร สูเร อิลฺลิยาจาปธาริเน|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๙๒|
    block |กทาหํ รถาโรเห จ สพฺพาลงฺการภูสิเต|
    block |นีลวมฺมธเร สูเร จาปหตฺเถ กลาปิเน|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๙๓|
    block |กทาหํ ธนุคฺคเห จ สพฺพาลงฺการภูสิเต|
    block |นีลวมฺมธเร สูเร จาปหตฺเถ กลาปิเน|
    block |ปหาย ปพฺพชิสฺสามิ ตํ กุทาสฺสุ ภวิสฺสติ ฯ|
  count |๑๙๔|
    block |กทาหํ ราชปุตฺเต จ สพฺพาลงฺการภูสิเต|
    block |จิตฺรวมฺมธเร สูเร กญฺจนาเวฬธาริเน|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๙๕|
    block |กทาหํ อริยคเณ จ วตวนฺเต อลงฺกเต|
    block |หริจนฺทนลิตฺตงฺเค กาสิกุตฺตมธาริเน|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๙๖|
    block |กทาหํ อมจฺจคเณ จ สพฺพาลงฺการภูสิเต|
    block |ปีตวมฺมธเร สูเร ปุรโต คจฺฉมาลิเน|
    block |ปหาย ปพฺพชิสฺสามิ ตํ กุทาสฺสุ ภวิสฺสติ ฯ|
  count |๑๙๗|
    block |กทาหํ สตฺตสตา ภริยา สพฺพาลงฺการภูสิตา|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๙๘|
    block |กทาหํ สตฺตสตา ภริยา สุสญฺญา ตนุมชฺฌิมา|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๑๙๙|
    block |กทาหํ สตฺตสตา ภริยา อสฺสวา ปิยภาณินี|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๒๐๐|
    block |กทาหํ สตปลํ กํสํ โสวณฺณํ สตราชิกํ|
    block |ปหาย ปพฺพชิสฺสามิ ตํ กุทาสฺสุ ภวิสฺสติฯ|
  count |๒๐๑|
    block |กทาสฺสุ มํ หตฺถิคุมฺพา สพฺพาลงฺการภูสิตา|
    block |สุวณฺณกจฺฉา มาตงฺคา เหมกปฺปนวาสสาฯ|
  count |๒๐๒|
    block |อารูฬฺหา คามณีเยหิ โตมรงฺกุสปาณิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๐๓|
    block |กทาสฺสุ มํ อสฺสคุมฺพา สพฺพาลงฺการภูสิตา|
    block |อาชานียาว ชาติยา สินฺธวา สีฆวาหนาฯ|
  count |๒๐๔|
    block |อารูฬฺหา คามณีเยหิ อิลฺลิยาจาปธาริภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๐๕|
    block |กทาสฺสุ มํ รถเสนี สนฺนทฺธา อุสฺสิตทฺธชา|
    block |ทีปา อโถปิ เวยฺยคฺฆา สพฺพาลงฺการภูสิตาฯ|
  count |๒๐๖|
    block |อารูฬฺหา คามณีเยหิ จาปหตฺเถหิ วมฺมิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๐๗|
    block |กทาสฺสุ มํ โสณฺณรถา สนฺนทฺธา อุสฺสิตทฺธชา|
    block |ทีปา อโถปิ เวยฺยคฺฆา สพฺพาลงฺการภูสิตาฯ|
  count |๒๐๘|
    block |อารูฬฺหา คามณีเยหิ จาปหตฺเถหิ วมฺมิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๐๙|
    block |กทาสฺสุ มํ สชฺฌุรถา สนฺนทฺธา อุสฺสิตทฺธชา|
    block |ทีปา อโถปิ เวยฺยคฺฆา สพฺพาลงฺการภูสิตาฯ|
  count |๒๑๐|
    block |อารูฬฺหา คามณีเยหิ จาปหตฺเถหิ วมฺมิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๑๑|
    block |กทาสฺสุ มํ อสฺสรถา สนฺนทฺธา อุสฺสิตทฺธชา|
    block |ทีปา อโถปิ เวยฺยคฺฆา สพฺพาลงฺการภูสิตาฯ|
  count |๒๑๒|
    block |อารูฬฺหา คามณีเยหิ จาปหตฺเถหิ วมฺมิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๑๓|
    block |กทาสฺสุ มํ โอฏฺฐรถา สนฺนทฺธา อุสฺสิตทฺธชา|
    block |ทีปา อโถปิ เวยฺยคฺฆา สพฺพาลงฺการภูสิตาฯ|
  count |๒๑๔|
    block |อารูฬฺหา คามณีเยหิ จาปหตฺเถหิ วมฺมิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๑๕|
    block |กทาสฺสุ มํ โคณรถา สนฺนทฺธา อุสฺสิตทฺธชา|
    block |ทีปา อโถปิ เวยฺยคฺฆา สพฺพาลงฺการภูสิตาฯ|
  count |๒๑๖|
    block |อารูฬฺหา คามณีเยหิ จาปหตฺเถหิ วมฺมิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๑๗|
    block |กทาสฺสุ มํ อชรถา สนฺนทฺธา อุสฺสิตทฺธชา|
    block |ทีปา อโถปิ เวยฺยคฺฆา สพฺพาลงฺการภูสิตาฯ|
  count |๒๑๘|
    block |อารูฬฺหา คามณีเยหิ จาปหตฺเถหิ วมฺมิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๑๙|
    block |กทาสฺสุ มํ เมณฺฑรถา สนฺนทฺธา อุสฺสิตทฺธชา|
    block |ทีปา อโถปิ เวยฺยคฺฆา สพฺพาลงฺการภูสิตาฯ|
  count |๒๒๐|
    block |อารูฬฺหา คามณีเยหิ จาปหตฺเถหิ วมฺมิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๒๑|
    block |กทาสฺสุ มํ มิครถา สนฺนทฺธา อุสฺสิตทฺธชา|
    block |ทีปา อโถปิ เวยฺยคฺฆา สพฺพาลงฺการภูสิตาฯ|
  count |๒๒๒|
    block |อารูฬฺหา คามณีเยหิ จาปหตฺเถหิ วมฺมิภิ|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๒๓|
    block |กทาสฺสุ มํ หตฺถาโรหา สพฺพาลงฺการภูสิตา|
    block |นีลวมฺมธรา สูรา โตมรงฺกุสปาณิโน|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๒๔|
    block |กทาสฺสุ มํ อสฺสาโรหา สพฺพาลงฺการภูสิตา|
    block |นีลวมฺมธรา สูรา อิลฺลิยาจาปธาริโน|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๒๕|
    block |กทาสฺสุ มํ รถาโรหา สพฺพาลงฺการภูสิตา|
    block |นีลวมฺมธรา สูรา จาปหตฺถา กลาปิโน|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๒๖|
    block |กทาสฺสุ มํ ธนุคฺคหา สพฺพาลงฺการภูสิตา|
    block |นีลวมฺมธรา สูรา จาปหตฺถา กลาปิโน|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๒๗|
    block |กทาสฺสุ มํ ราชปุตฺตา สพฺพาลงฺการภูสิตา|
    block |จิตฺรวมฺมธรา สูรา กญฺจนาเวฬธาริโน|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๒๘|
    block |กทาสฺสุ มํ อริยคณา วตวนฺตา อลงฺกตา|
    block |หริจนฺทนลิตฺตงฺคา กาสิกุตฺตมธาริโน|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๒๙|
    block |กทาสฺสุ มํ อมจฺจคณา สพฺพาลงฺการภูสิตา|
    block |ปีตวมฺมธรา สูรา ปุรโต คจฺฉมาลิโน|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๓๐|
    block |กทาสฺสุ มํ สตฺตสตา ภริยา สพฺพาลงฺการภูสิตา|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๓๑|
    block |กทาสฺสุ มํ สตฺตสตา ภริยา สุสญฺญา ตนุมชฺฌิมา|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๓๒|
    block |กทาสฺสุ มํ สตฺตสตา ภริยา อสฺสวา ปิยภาณินี|
    block |ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ|
  count |๒๓๓|
    block |กทาหํ ปตฺตํ คเหตฺวาน มุณฺโฑ สงฺฆาฏิปารุโต|
    block |ปิณฺฑิกาย จริสฺสามิ ตํ กุทาสฺสุ ภวิสฺสติฯ|
  count |๒๓๔|
    block |กทาหํ ปํสุกูลานํ อุชฺฌิตานํ มหาปเถ|
    block |สงฺฆาฏิํ ธารยิสฺสามิ ตํ กุทาสฺสุ ภวิสฺสติฯ|
  count |๒๓๕|
    block |กทาหํ สตฺตาหสมฺเมเฆ โอวฏฺโฐ อลฺลจีวโร|
    block |ปิณฺฑิกาย จริสฺสามิ ตํ กุทาสฺสุ ภวิสฺสติฯ|
  count |๒๓๖|
    block |กทาหํ สพฺพตฺถ คนฺตฺวา รุกฺขา รุกฺขํ วนา วนํ|
    block |อนเปกฺโข คมิสฺสามิ ตํ กุทาสฺสุ ภวิสฺสติฯ|
  count |๒๓๗|
    block |กทาหํ คิริทุคฺเคสุ ปหีนภยเภรโว|
    block |อทุติโย คมิสฺสามิ ตํ กุทาสฺสุ ภวิสฺสติฯ|
  count |๒๓๘|
    block |กทาหํ วีณํ วรุชฺชโก สตฺตตนฺติํ มโนรมํ|
    block |จิตฺตํ อุชุํ กริสฺสามิ ตํ กุทาสฺสุ ภวิสฺสติฯ|
  count |๒๓๙|
    block |กทาหํ รถกาโรว ปริกนฺตํ อุปาหนํ|
    block |กามสญฺโญชเน เฉจฺฉํ เย ทิพฺเพ เย จ มานุเสฯ|
  count |๒๔๐|
    block |ตา จ สตฺตสตา ภริยา สพฺพาลงฺการภูสิตา|
    block |พาหา ปคฺคยฺห ปกฺกนฺทุํ กสฺมา โน วิชหิสฺสสิฯ|
  count |๒๔๑|
    block |ตา จ สตฺตสตา ภริยา สุสญฺญา ตนุมชฺฌิมา|
    block |พาหา ปคฺคยฺห ปกฺกนฺทุํ กสฺมา โน วิชหิสฺสสิฯ|
  count |๒๔๒|
    block |ตา จ สตฺตสตา ภริยา อสฺสวา ปิยภาณินี|
    block |พาหา ปคฺคยฺห ปกฺกนฺทุํ กสฺมา โน วิชหิสฺสสิฯ|
  count |๒๔๓|
    block |ตา จ สตฺตสตา ภริยา สพฺพาลงฺการภูสิตา|
    block |หิตฺวา สมฺปทฺทวี ราชา ปพฺพชฺชาย ปุรกฺขโตฯ|
  count |๒๔๔|
    block |ตา จ สตฺตสตา ภริยา สุสญฺญา ตนุมชฺฌิมา|
    block |หิตฺวา สมฺปทฺทวี ราชา ปพฺพชฺชาย ปุรกฺขโตฯ|
  count |๒๔๕|
    block |ตา จ สตฺตสตา ภริยา อสฺสวา ปิยภาณินี|
    block |หิตฺวา สมฺปทฺทวี ราชา ปพฺพชฺชาย ปุรกฺขโตฯ|
  count |๒๔๖|
    block |หิตฺวา สตปลํ กํสํ โสวณฺณํ สตราชิกํ|
    block |อคฺคหี มตฺติกํ ปตฺตํ ตํ ทุติยาภิเสจนํฯ|
  count |๒๔๗|
    block |เภสฺมา อคฺคิสมา ชาลา โกสา ฑยฺหนฺติ ภาคโส|
    block |รชตํ ชาตรูปญฺจ มุตฺตา เวฬุริยา พหูฯ|
  count |๒๔๘|
    block |มณโย สงฺขมุตฺตา จ วตฺถิกํ หริจนฺทนํ|
    block |อชินํ ทณฺฑภณฺฑญฺจ โลหํ กาฬายสํ พหู|
    block |เอหิ ราช นิวตฺตสฺสุ มา เตตํ วินสา ธนํ ฯ|
  count |๒๔๙|
    block |สุสุขํ วต ชีวาม เยสํ โน นตฺถิ กิญฺจนํ|
    block |มิถิลาย ทยฺหมานาย น เม กิญฺจิ อทยฺหถฯ|
  count |๒๕๐|
    block |อฏวิโย สมุปฺปนฺนา รฏฺฐํ วิทฺธํสยนฺติ ตํ|
    block |เอหิ ราช นิวตฺตสฺสุ มา รฏฺฐํ วินสา อิทํฯ|
  count |๒๕๑|
    block |สุสุขํ วต ชีวาม เยสํ โน นตฺถิ กิญฺจนํ|
    block |รฏฺเฐ วิลุมฺปมานมฺหิ น เม กิญฺจิ อหีรถฯ|
  count |๒๕๒|
    block |สุสุขํ วต ชีวาม เยสํ โน นตฺถิ กิญฺจนํ|
    block |ปีติภกฺขา ภวิสฺสาม เทวา อาภสฺสรา ยถาฯ|
  count |๒๕๓|
    block |กิมฺเหโส มหโต โฆโส กา นุ คาเมว กีฬิยา|
    block |สมณ เตว ปุจฺฉาม กตฺเถโส อภิสโฏ ชโนฯ|
  count |๒๕๔|
    block |มมํ โอหาย คจฺฉนฺตํ เอตฺเถโส อภิสโฏ ชโน|
    block |สีมาติกฺกมนํ ยนฺตํ มุนิโมนสฺส ปตฺติยา|
    block |มิสฺสํ นนฺทีหิ คจฺฉนฺตํ กิํ ชานมนุปุจฺฉสิฯ|
  count |๒๕๕|
    block |มาสฺสุ ติณฺโณ อมญฺญิตฺถ สรีรํ ธารยํ อิมํ|
    block |อตีรเณยฺย ยมิทํ พหู หิ ปริปนฺถโยฯ|
  count |๒๕๖|
    block |โก นุ เม ปริปนฺถสฺส มมํ เอวํวิหาริโน|
    block |โย เนว ทิฏฺเฐ นาทิฏฺเฐ กามานมภิปตฺถเยฯ|
  count |๒๕๗|
    block |นิทฺทา ตนฺที วิชมฺภิตา อรตี ภตฺตสมฺมโท|
    block |อาวสนฺติ สรีรฏฺฐา พหู หิ ปริปนฺถโยฯ|
  count |๒๕๘|
    block |กลฺยาณํ วต มํ ภวํ พฺราหฺมณ มนุสาสติ|
    block |พฺราหฺมณ เตว ปุจฺฉามิ โก นุ ตฺวมสิ มาริสฯ|
  count |๒๕๙|
    block |นารโท อิติ เม นามํ กสฺสโป อิติ มํ วิทู|
    block |โภโต สกาสมาคจฺฉิํ สาธุ สพฺภิ สมาคโมฯ|
  count |๒๖๐|
    block |ตสฺส เต สพฺโพ อานนฺโท วิหาโร อุปวตฺตตุ|
    block |ยํ อูนํ ตํ ปริปูเรหิ ขนฺติยา อุปสเมน จฯ|
  count |๒๖๑|
    block |ปสารย สนฺนตญฺจ อุนฺนตญฺจ ปสารย|
    block |กมฺมํ วิชฺชญฺจ ธมฺมญฺจ สกฺกตฺวาน ปริพฺพชฯ|
  count |๒๖๒|
    block |พหู หตฺถี จ อสฺเส จ นคเร ชนปทานิ จ|
    block |หิตฺวา ชนก ปพฺพชิโต กปาเล รติมชฺฌคาฯ|
  count |๒๖๓|
    block |กจฺจิ นุ เต ชานปทา มิตฺตามจฺจา จ ญาตกา|
    block |ทุพฺภิมกํสุ ชนก กสฺมา เต ตํ อรุจฺจถฯ|
  count |๒๖๔|
    block |น มิคาชิน ชาตุจฺเฉ อหํ กญฺจิ กุทาจนํ|
    block |อธมฺเมน ชิเน ญาติํ น จาปิ ญาตโย มมํฯ|
  count |๒๖๕|
    block |ทิสฺวาน โลกวตฺตนฺตํ ขชฺชนฺตํ กทฺทมีกตํ|
    block |หญฺญเร พชฺฌเร เจตฺถ ยตฺถ สนฺโน ปุถุชฺชโน|
    block |เอตาหํ อุปมํ กตฺวา ภิกฺขโกสฺมิ มิคาชินฯ|
  count |๒๖๖|
    block |โก นุ เต ภควา สตฺถา กสฺเสตํ วจนํ สุจิ|
    block |น หิ กปฺปํ วา วิชฺชํ วา ปจฺจกฺขาย รเถสภ|
    block |สมณํ อาหุ วตฺตนฺตํ ยถา ทุกฺขสฺสติกฺกโมฯ|
  count |๒๖๗|
    block |น มิคาชิน ชาตุจฺเฉ อหํ กญฺจิ กุทาจนํ|
    block |สมณํ พฺราหฺมณํ วาปิ สกฺกตฺวา อนุปาวิสิํฯ|
  count |๒๖๘|
    block |มหตา จานุภาเวน คจฺฉนฺโต สิริยา ชลํ|
    block |คียมาเนสุ คีเตสุ วชฺชมาเนสุ วคฺคุสุฯ|
  count |๒๖๙|
    block |ตูริยตาฬสงฺฆุฏฺเฐ สมฺมตาลสมาหิเต|
    block |ส มิคาชิน มทฺทกฺขิํ ผลิํ อมฺพํ ติโรจฺฉทํ|
    block |หญฺญมานํ มนุสฺเสหิ ผลกาเมหิ ชนฺตุภิฯ|
  count |๒๗๐|
    block |โส โขหํ ตํ สิริํ หิตฺวา โอโรหิตฺวา มิคาชิน|
    block |มูลํ อมฺพสฺสุปาคจฺฉิํ ผลิโน นิปฺผลสฺส จฯ|
  count |๒๗๑|
    block |ผลิํ อมฺพํ หตํ ทิสฺวา วิทฺธํสฺตํ วินฬีกตํ|
    block |อเถกํ อิตรํ อมฺพํ นีโลภาสํ มโนรมํฯ|
  count |๒๗๒|
    block |เอวเมว นูนมฺเหปิ อิสฺสเร พหุกณฺฏเก|
    block |อมิตฺตา โน วธิสฺสนฺติ ยถา อมฺโพ ผลี หโตฯ|
  count |๒๗๓|
    block |อชินมฺหิ หญฺญเต ทีปิ นาโค ทนฺเตหิ หญฺญเต|
    block |ธนมฺหิ ธนิโน หนฺติ อนิเกตมสนฺถวํ|
    block |ผลี อมฺโพ อผโล จ เต สตฺถาโร อุโภ มมฯ|
  count |๒๗๔|
    block |สพฺโพ ชโน ปพฺยาธิโต ราชา ปพฺพชิโต อิติ|
    block |หตฺถาโรหา อนีกฏฺฐา รถิกา ปตฺติการกาฯ|
  count |๒๗๕|
    block |อสฺสาสยิตฺวา ชนตํ ฐปยิตฺวา ปฏิจฺฉทํ|
    block |ปุตฺตํ รชฺเช ฐเปตฺวาน อถ ปจฺฉา ปพฺพชิสฺสสิฯ|
  count |๒๗๖|
    block |จตฺตา มยา ชานปทา มิตฺตามจฺจา จ ญาตกา|
    block |สนฺติ ปุตฺตา วิเทหานํ ทีฆาวุ รฏฺฐวฑฺฒโน|
    block |เต รชฺชํ การยิสฺสนฺติ มิถิลายํ ปชาปติฯ|
  count |๒๗๗|
    block |เอหิ ตํ อนุสิกฺขามิ ยํ วากฺยํ มม รุจฺจติ|
    block |รชฺชํ ตุวํ การยสิ ปาปํ ทุจฺจริตํ พหุํ|
    block |กาเยน วาจา มนสา เยน คจฺฉสิ ทุคฺคติํฯ|
  count |๒๗๘|
    block |ปรทินฺนเกน ปรนิฏฺฐิเตน ปิณฺเฑน ยาเปหิ ส ธีรธมฺโมฯ|
  count |๒๗๙|
    block |โยปิ จตุตฺเถ ภตฺตกาเล น ภุญฺเช อชุฏฺฐมารีว ขุทาย มิยฺเย|
    block |น ตฺเวว ปิณฺฑํ ลุฬิตํ อนริยํ กุลปุตฺตรูโป สปฺปุริโส น เสเว|
    block |ตยิทํ น สาธุ ตยิทํ น สุฏฺฐุ สุนขุจฺฉิฏฺฐกํ ชนก ภุญฺชเส ตุวํฯ|
  count |๒๘๐|
    block |น จาปิ เม สีวลิ โส อภกฺโข ยํ โหติ จตฺตํ คิหิโน สุนสฺส วา|
    block |เย เกจิ โภคา อิธ ธมฺมลทฺธา สพฺโพ โส ภกฺโข อนวโยติ วุตฺโตฯ|
  count |๒๘๑|
    block |กุมาริเก อุปเสนิเย นิจฺจํ นิคฺคฬมณฺฑิเต|
    block |กสฺมา เต เอโก ภุโช ชนติ เอโก เต น ชนตี ภุโชฯ|
  count |๒๘๒|
    block |อิมสฺมิํ เม สมณ หตฺเถ ปฏิมุกฺกา ทุนีวรา|
    block |สงฺฆาตา ชายเต สทฺโท ทุติยสฺเสว สา คติฯ|
  count |๒๘๓|
    block |อิมสฺมิํ เม สมณ หตฺเถ ปฏิมุกฺโก เอกนีวโร|
    block |โส อทุติโย น ชนติ มุนิภูโตว ติฏฺฐติฯ|
  count |๒๘๔|
    block |วิวาทปฺปตฺโต ทุติโย เกเนโก วิวทิสฺสติ|
    block |ตสฺส เต สคฺคกามสฺส เอกตฺตมุปโรจตํฯ|
  count |๒๘๕|
    block |สุณาสิ สีวลิ กถา กุมาริยา ปเวทิตา|
    block |เปสิยา มํ ครหิตฺโถ ทุติยสฺเสว สา คติฯ|
  count |๒๘๖|
    block |อยํ ทฺเวธาปโถ ภทฺเท อนุจิณฺโณ ปถาวิหิ|
    block |เตสํ ตฺวํ เอกํ คณฺหาหิ อหเมกํ ปุนาปรํฯ|
  count |๒๘๗|
    block |มาวจ มํ ตฺวํ ปติ เมติ นาหํ ภริยาติ วา ปุน|
    block |อิมเมว กถยนฺตา ถูณํ นครุปาคมุํฯ|
  count |๒๘๘|
    block |โกฏฺฐเก อุสุการสฺส ภตฺตกาเล อุปฏฺฐิเต|
    block |ตตฺรา จ โส อุสุกาโร เอกํ ทณฺฑํ อุชุํ กตํ|
    block |เอกญฺจ จกฺขุํ นิคฺคยฺห ชิมฺหเมเกน เปกฺขติฯ|
  count |๒๘๙|
    block |เอวํ โน สาธุ ปสฺสสิ อุสุการ สุโณหิ เม|
    block |ยเทกํ จกฺขุํ นิคฺคยฺห ชิมฺหเมเกน เปกฺขสิฯ|
  count |๒๙๐|
    block |ทฺวีหิ สมณ จกฺขูหิ วิสาลํ วิย ขายติ|
    block |อสมฺปตฺวา ปรมํ ลิงฺคํ นุชุภาวาย กปฺปติฯ|
  count |๒๙๑|
    block |เอกญฺจ จกฺขุํ นิคฺคยฺห ชิมฺหเมเกน เปกฺขโต|
    block |สมฺปตฺวา ปรมํ ลิงฺคํ อุชุภาวาย กปฺปติฯ|
  count |๒๙๒|
    block |วิวาทปฺปตฺโต ทุติโย เกเนโก วิวทิสฺสติ|
    block |ตสฺส เต สคฺคกามสฺส เอกตฺตมุปโรจตํฯ|
  count |๒๙๓|
    block |สุณาสิ สีวลิ กถา อุสุกาเรน เวทิตา|
    block |เปสิยา มํ ครหิตฺโถ ทุติยสฺเสว สา คติฯ|
  count |๒๙๔|
    block |อยํ ทฺเวธาปโถ ภทฺเท อนุจิณฺโณ ปถาวิหิ|
    block |เตสํ ตฺวํ เอกํ คณฺหาหิ อหเมกํ ปุนาปรํฯ|
  count |๒๙๕|
    block |มาวจ มํ ตฺวํ ปติ เมติ นาหํ ภริยาติ วา ปุน|
    block |มุญฺชาเวสิกา ปวาฬฺหา เอกา วิหร สีวลีติฯ|
  stand |มหาชนกชาตกํ ทุติยํฯ|
  count |  |
  block |๕๔๐ สุวณฺณสามชาตกํ ๓|
  count |๒๙๖|
    block |โก นุ มํ อุสุนา วิชฺฌิ ปมตฺตํ อุทหารกํ|
    block |ขตฺติโย พฺราหฺมโณ เวสฺโส โก มํ วิทฺธา นิลียสิฯ|
  count |๒๙๗|
    block |น เม มํสานิ ขชฺชานิ จมฺเมนตฺโถ น วิชฺชติ|
    block |อถ เกน นุ วณฺเณน วิทฺเธยฺยํ มํ อมญฺญถฯ|
  count |๒๙๘|
    block |โก วา ตฺวํ กสฺส วา ปุตฺโต กถํ ชาเนมุ ตํ มยํ|
    block |ปุฏฺโฐ เม สมฺม อกฺขาหิ กิํ มํ วิทฺธา นิลียสิฯ|
  count |๒๙๙|
    block |ราชาหมสฺมิ กาสีนํ ปีฬิยกฺโขติ มํ วิทู|
    block |โลภา รฏฺฐํ ปหิตฺวาน มิคเมสํ จรามหํฯ|
  count |๓๐๐|
    block |อิสฺสตฺเถ จสฺมิ กุสโล ทฬฺหธมฺโมติ วิสฺสุโต|
    block |นาโคปิ เม น มุจฺเจยฺย อาคโต อุสุปาตนํฯ|
  count |๓๐๑|
    block |โก วา ตฺวํ กสฺส วา ปุตฺโต กถํ ชาเนมุ ตํ มยํ|
    block |ปิตุโน อตฺตโน จาปิ นามโคตฺตํ ปเวทยฯ|
  count |๓๐๒|
    block |เนสาทปุตฺโต ภทฺทนฺเต สาโม อิติ มํ ญาตโย|
    block |อามนฺตยิํสุ ชีวนฺตํ สฺวชฺเชวาหํ คโต สเยฯ|
  count |๓๐๓|
    block |วิทฺโธสฺมิ ปุถุสลฺเลน สวิเสน ยถา มิโค|
    block |สกมฺหิ โลหิเต ราช ปสฺส เสมิ ปริปฺลุโตฯ|
  count |๓๐๔|
    block |ปฏิวามคตํ สลฺลํ ปสฺส ธิมฺหามิ โลหิตํ|
    block |อาตุโร ตฺยานุปุจฺฉามิ กิํ มํ วิทฺธา นิลียสิฯ|
  count |๓๐๕|
    block |อชินมฺหิ หญฺญเต ทีปิ นาโค ทนฺเตหิ หญฺญเต|
    block |อถ เกน นุ วณฺเณน วิทฺเธยฺยํ มํ อมญฺญถฯ|
  count |๓๐๖|
    block |มิโค อุปฏฺฐิโต อาสิ อาคโต อุสุปาตนํ|
    block |ตํ ทิสฺวา อุพฺพิชี สาม เตน โกโธ มมาวิสิฯ|
  count |๓๐๗|
    block |ยโต สรามิ อตฺตานํ ยโต ปตฺโตสฺมิ วิญฺญุตํ|
    block |น มํ มิคา อุตฺตสนฺติ อรญฺเญ สาปทานิปิฯ|
  count |๓๐๘|
    block |ยโต นิธิํ ปริหริํ ยโต ปตฺโตสฺมิ โยพฺพนํ|
    block |น มํ มิคา อุตฺตสนฺติ อรญฺเญ สาปทานิปิฯ|
  count |๓๐๙|
    block |ภีรู กิมฺปุริสา ราช ปพฺพเต คนฺธมาทเน|
    block |สมฺโมทมานา คจฺฉาม ปพฺพตานิ วนานิ จฯ|
  count |๓๑๐|
    block |น มํ มิคา อุตฺตสนฺติ อรญฺเญ สาปทานิปิ|
    block |อถ เกน นุ วณฺเณน อุตฺราสนฺติ มิคา มมํ ฯ|
  count |๓๑๑|
    block |น ตํ ตส มิโค สาม กิํ ตาหํ อลิกํ ภเณ|
    block |โกธโลภาภิภูตาหํ อุสุํ เต ตํ อวสฺสชิํ ฯ|
  count |๓๑๒|
    block |กุโต นุ สาม อาคมฺม กสฺส วา ปหิโต ตุวํ|
    block |อุทหาโร นทิํ คจฺฉ อาคโต มิคสมฺมตํฯ|
  count |๓๑๓|
    block |อนฺธา มาตาปิตา มยฺหํ เต ภรามิ พฺรหาวเน|
    block |เตสาหํ อุทกาหาโร อาคโต มิคสมฺมตํฯ|
  count |๓๑๔|
    block |อตฺถิ เนสํ อุสามตฺตํ อถ สาหสฺส ชีวิตํ|
    block |อุทกสฺส อลาเภน มญฺเญ อนฺธา มริสฺสเรฯ|
  count |๓๑๕|
    block |น เม อิทํ ตถา ทุกฺขํ ลพฺภา หิ ปุมุนา อิทํ|
    block |ยญฺจ อมฺมํ น ปสฺสามิ ตํ เม ทุกฺขตรํ อิโตฯ|
  count |๓๑๖|
    block |น เม อิทํ ตถา ทุกฺขํ ลพฺภา หิ ปุมุนา อิทํ|
    block |ยญฺจ ตาตํ น ปสฺสามิ ตํ เม ทุกฺขตรํ อิโตฯ|
  count |๓๑๗|
    block |สา นูน กปณา อมฺมา จิรรตฺตาย รุจฺฉติ|
    block |อฑฺฒรตฺเตว รตฺเต วา นทีว อวสุจฺฉติ ฯ|
  count |๓๑๘|
    block |โส นูน กปโณ ตาโต จิรรตฺตาย รุจฺฉติ|
    block |อฑฺฒรตฺเตว รตฺเต วา นทีว อวสุจฺฉติ ฯ|
  count |๓๑๙|
    block |อุฏฺฐานปาทจริยาย ปาทสมฺพาหนสฺส จ|
    block |สาม ตาต วิลปนฺตา หิณฺฑิสฺสนฺติ พฺรหาวเนฯ|
  count |๓๒๐|
    block |อิทมฺปิ ทุติยํ สลฺลํ กมฺเปติ หทยํ มมํ|
    block |ยญฺจ อนฺเธ น ปสฺสามิ มญฺเญ หิสฺสามิ ชีวิตํฯ|
  count |๓๒๑|
    block |มา พาฬฺหํ ปริเทเวสิ สาม กลฺยาณทสฺสน|
    block |อหํ กมฺมกโร หุตฺวา ภริสฺสํ เต พฺรหาวเนฯ|
  count |๓๒๒|
    block |อิสฺสตฺเถ จสฺมิ กุสโล ทฬฺหธมฺโมติ วิสฺสุโต|
    block |อหํ กมฺมกโร หุตฺวา ภริสฺสํ เต พฺรหาวเนฯ|
  count |๓๒๓|
    block |มิคานํ วิฆาสมนฺเวสํ วนมูลผลานิ จ|
    block |อหํ กมฺมกโร หุตฺวา ภริสฺสํ เต พฺรหาวเนฯ|
  count |๓๒๔|
    block |กตมํ ตํ วนํ สาม ยตฺถ มาตาปิตา ตว|
    block |อหํ เต ตถา ภริสฺสํ ยถา เต อภรี ตุวํฯ|
  count |๓๒๕|
    block |อยํ เอกปที ราช โยยํ อุสฺสีสเก มม|
    block |อิโต คนฺตฺวา อฑฺฒโกสํ ตตฺถ เนสํ อคารกํ|
    block |ยตฺถ มาตาปิตา มยฺหํ เต ภรสฺสุ อิโต คโตฯ|
  count |๓๒๖|
    block |นโม เต กาสิราชตฺถุ นโม เต กาสิวฑฺฒน|
    block |อนฺธา มาตาปิตา มยฺหํ เต ภรสฺสุ พฺรหาวเนฯ|
  count |๓๒๗|
    block |อญฺชลิํ เต ปคฺคณฺหามิ กาสิราช นมตฺถุ เต|
    block |มาตรํ ปิตรํ มยฺหํ วุตฺโต วชฺชาสิ วนฺทนํฯ|
  count |๓๒๘|
    block |อิทํ วตฺวาน โส สาโม ยุวา กลฺยาณทสฺสโน|
    block |มุจฺฉิโต วิสเวเคน วิสญฺญี สมปชฺชถฯ|
  count |๓๒๙|
    block |ส ราชา ปริเทเวสิ พหุํ การุญฺญสญฺหิตํ|
    block |อชรามโรหํ อาสิํ อชฺเชตํ ญามิ โน ปุเร|
    block |สามํ กาลงฺกตํ ทิสฺวา นตฺถิ มจฺจุสฺส นาคโมฯ|
  count |๓๓๐|
    block |ยสฺสุ มํ ปฏิมนฺเตติ สวิเสน สมปฺปิโต|
    block |สฺวชฺเชวํ คเต กาเล น กิญฺจิ มภิภาสติฯ|
  count |๓๓๑|
    block |นิรยํ นูน คจฺฉามิ เอตฺถ เม นตฺถิ สํสโย|
    block |ตทา หิ ปกตํ ปาปํ จิรรตฺตาย กิพฺพิสํฯ|
  count |๓๓๒|
    block |ภวนฺติ ตสฺส วตฺตาโร คาเม กิพฺพิสการโก|
    block |อรญฺเญ นิมฺมนุสฺสมฺหิ โก มํ วตฺตุมรหติฯ|
  count |๓๓๓|
    block |สารยนฺติ หิ กมฺมานิ คาเม สํคจฺฉ มาณวา|
    block |อรญฺเญ นิมฺมนุสฺสมฺหิ โก นุ มํ สารยิสฺสติฯ|
  count |๓๓๔|
    block |สา เทวตา อนฺตรหิตา ปพฺพเต คนฺธมาทเน|
    block |รญฺโญว อนุกมฺปาย อิมา คาถา อภาสถฯ|
  count |๓๓๕|
    block |อาคุํ กิร มหาราช อกริ กมฺม ทุกฺกฏํ|
    block |อทูสกา ปิตาปุตฺตา ตโย เอกูสุนา หตาฯ|
  count |๓๓๖|
    block |เอหิ ตํ อนุสิกฺขามิ ยถา เต สุคตี สิยา|
    block |ธมฺเมนนฺเธ วเน โปส มญฺเญหํ สุคตี ตยาฯ|
  count |๓๓๗|
    block |ส ราชา ปริเทวิตฺวา พหุํ การุญฺญสญฺหิตํ|
    block |อุทกกุมฺภมาทาย ปกฺกามิ ทกฺขิณามุโขฯ|
  count |๓๓๘|
    block |กสฺส นุ เอโส ปทสทฺโท มนุสฺสสฺเสว อาคโต|
    block |เนโส สามสฺส นิคฺโฆโส โก นุ ตฺวมสิ มาริสฯ|
  count |๓๓๙|
    block |สนฺตญฺหิ สาโม วชติ สนฺตํ ปาทานิ เนยติ|
    block |เนโส สามสฺส นิคฺโฆโส โก นุ ตฺวมสิ มาริสฯ|
  count |๓๔๐|
    block |ราชาหมสฺมิ กาสีนํ ปีฬิยกฺโขติ มํ วิทู|
    block |โลภา รฏฺฐํ ปหิตฺวาน มิคเมสํ จรามหํฯ|
  count |๓๔๑|
    block |อิสฺสตฺเถ จสฺมิ กุสโล ทฬฺหธมฺโมติ วิสฺสุโต|
    block |นาโคปิ เม น มุจฺเจยฺย อาคโต อุสุปาตนํฯ|
  count |๓๔๒|
    block |สฺวาคตํ เต มหาราช อโถ เต อทุราคตํ|
    block |อิสฺสโรสิ อนุปฺปตฺโต ยํ อิธตฺถิ ปเวทยฯ|
  count |๓๔๓|
    block |ตินฺทุกานิ ปิยาลานิ มธุเก กาสุมาริโย|
    block |ผลานิ ขุทฺทกปฺปานิ ภุญฺช ราช วรํ วรํฯ|
  count |๓๔๔|
    block |อิทมฺปิ ปานียํ สีตํ อาภตํ คิริคพฺภรา|
    block |ตโต ปิว มหาราช สเจ ตฺวํ อภิกงฺขสิฯ|
  count |๓๔๕|
    block |นาลํ อนฺธา วเน ทฏฺฐุํ โก นุ โว ผลมาหริ|
    block |อนนฺธสฺเสวยํ สมฺมา นิวาโป มยฺห ขายติฯ|
  count |๓๔๖|
    block |ทหโร ยุวา นาติพฺรหา สาโม กลฺยาณทสฺสโน|
    block |ทีฆสฺส เกสา อสิตา อโถ สูนคฺค เวลฺลิตาฯ|
  count |๓๔๗|
    block |โส หเว ผลมาหริตฺวา อิโต อาทาย กมณฺฑลุํ|
    block |นทิํ คโต อุทหาโร มญฺเญ น ทูรมาคโตฯ|
  count |๓๔๘|
    block |อหํ ตํ อวธิํ สามํ โย ตุยฺหํ ปริจารโก|
    block |ยํ กุมารํ ปเวเทถ สามํ กลฺยาณทสฺสนํฯ|
  count |๓๔๙|
    block |ทีฆสฺส เกสา อสิตา อโถ สูนคฺคเวลฺลิตา|
    block |เตสุ โลหิตลิตฺเตสุ เสติ สาโม มยา หโตฯ|
  count |๓๕๐|
    block |เกน ทุกูลมนฺเตสิ หโต สาโมติ วาทินา|
    block |หโต สาโมติ สุตฺวาน หทยํ เม ปเวธติฯ|
  count |๓๕๑|
    block |อสฺสตฺถสฺเสว ตรุณํ ปวาฬํ มาลุเตริตํ|
    block |หโต สาโมติ สุตฺวาน หทยํ เม ปเวธติฯ|
  count |๓๕๒|
    block |ปาริเก กาสิราชายํ โส สามํ มิคสมฺมเต|
    block |โกธสา อุสุนา วิชฺฌิ ตสฺส มา ปาปมิจฺฉิมฺหาฯ|
  count |๓๕๓|
    block |กิจฺฉา ลทฺโธ ปิโย ปุตฺโต โย อนฺเธ อภรี วเน|
    block |ตํ เอกปุตฺตํ ฆาติมฺหิ กถํ จิตฺตํ น โกปเยฯ|
  count |๓๕๔|
    block |กิจฺฉา ลทฺโธ ปิโย ปุตฺโต โย อนฺเธ อภรี วเน|
    block |ตํ เอกปุตฺตํ ฆาติมฺหิ อกฺโกธํ อาหุ ปณฺฑิตาฯ|
  count |๓๕๕|
    block |มา พาฬฺหํ ปริเทเวถ หโต สาโมติ วาทินา|
    block |อหํ กมฺมกโร หุตฺวา ภริสฺสามิ พฺรหาวเนฯ|
  count |๓๕๖|
    block |อิสฺสตฺเถ จสฺมิ กุสโล ทฬฺหธมฺโมติ วิสฺสุโต|
    block |อหํ กมฺมกโร หุตฺวา ภริสฺสามิ พฺรหาวเนฯ|
  count |๓๕๗|
    block |มิคานํ วิฆาสมนฺเวสํ วนมูลผลานิ จ|
    block |อหํ กมฺมกโร หุตฺวา ภริสฺสามิ พฺรหาวเนฯ|
  count |๓๕๘|
    block |เนส ธมฺโม มหาราช เนตํ อมฺเหสุ กปฺปติ|
    block |ราชา ตฺวมสิ อมฺหากํ ปาเท วนฺทาม เต มยํฯ|
  count |๓๕๙|
    block |ธมฺมํ เนสาท ภณถ กตา อปจิตี ตยา|
    block |ปิตา ตฺวมสิ อมฺหากํ มาตา ตฺวมสิ ปาริเกฯ|
  count |๓๖๐|
    block |นโม เต กาสิราชตฺถุ นโม เต กาสิวฑฺฒน|
    block |อญฺชลิํ เต ปคฺคณฺหาม ยาว สามานุปาปยฯ|
  count |๓๖๑|
    block |ตสฺส ปาเท สมชฺชนฺตา มุขญฺจ ภุชทสฺสนํ|
    block |สํสุมฺภมานา อตฺตานํ กาลมาคมยามเสฯ|
  count |๓๖๒|
    block |พฺรหา วาฬมิคากิณฺณํ อากาสนฺตํว ทิสฺสติ|
    block |ยตฺถ สาโม หโต เสติ จนฺโทว ปติโต ฉมาฯ|
  count |๓๖๓|
    block |พฺรหา วาฬมิคากิณฺณํ อากาสนฺตํว ทิสฺสติ|
    block |ยตฺถ สาโม หโต เสติ สูริโยว ปติโต ฉมาฯ|
  count |๓๖๔|
    block |พฺรหา วาฬมิคากิณฺณํ อากาสนฺตํว ทิสฺสติ|
    block |ยตฺถ สาโม หโต เสติ ปํสุนา ปติกุนฺติโต ฯ|
  count |๓๖๕|
    block |พฺรหา วาฬมิคากิณฺณํ อากาสนฺตํว ทิสฺสติ|
    block |ยตฺถ สาโม หโต เสติ อิเธว วสถสฺสเมฯ|
  count |๓๖๖|
    block |ยทิ ตตฺถ สหสฺสานิ สตานิ นิยุตานิ จ|
    block |เนวมฺหากํ ภยํ โกจิ วเน วาเฬสุ วิชฺชติฯ|
  count |๓๖๗|
    block |ตโต อนฺธานมาทาย กาสิราชา พฺรหาวเน|
    block |หตฺเถ คเหตฺวา ปกฺกามิ ยตฺถ สาโม หโต อหุฯ|
  count |๓๖๘|
    block |ทิสฺวาน ปติตํ สามํ ปุตฺตกํ ปํสุกุนฺถิตํ|
    block |อปวิทฺธํ พฺรหารญฺเญ จนฺทํว ปติตํ ฉมาฯ|
  count |๓๖๙|
    block |ทิสฺวาน ปติตํ สามํ ปุตฺตกํ ปํสุกุนฺถิตํ|
    block |อปวิทฺธํ พฺรหารญฺเญ สูริยํว ปติตํ ฉมาฯ|
  count |๓๗๐|
    block |ทิสฺวาน ปติตํ สามํ ปุตฺตกํ ปํสุกุนฺถิตํ|
    block |อปวิทฺธํ พฺรหารญฺเญ กลูนํ ปริเทวยุํฯ|
  count |๓๗๑|
    block |ทิสฺวาน ปติตํ สามํ ปุตฺตกํ ปํสุกุนฺถิตํ|
    block |พาหา ปคฺคยฺห ปกฺกนฺทุํ อธมฺโม กิร โภ อิติฯ|
  count |๓๗๒|
    block |พาฬฺหํ โข ตฺวํ ปมตฺโตสิ สาม กลฺยาณทสฺสน|
    block |โย อชฺเชวํ คเต กาเล น กิญฺจิ มภิภาสสิฯ|
  count |๓๗๓|
    block |พาฬฺหํ โข ตฺวํ ปทิตฺโตสิ สาม กลฺยาณทสฺสน|
    block |โย อชฺเชวํ คเต กาเล น กิญฺจิ มภิภาสสิฯ|
  count |๓๗๔|
    block |พาฬฺหํ โข ตฺวํ ปกุทฺโธสิ สาม กลฺยาณทสฺสน|
    block |โย อชฺเชวํ คเต กาเล น กิญฺจิ มภิภาสสิฯ|
  count |๓๗๕|
    block |พาฬฺหํ โข ตฺวํ ปสุตฺโตสิ สาม กลฺยาณทสฺสน|
    block |โย อชฺเชวํ คเต กาเล น กิญฺจิ มภิภาสสิฯ|
  count |๓๗๖|
    block |พาฬฺหํ โข ตฺวํ วิมโนสิ สาม กลฺยาณทสฺสน|
    block |โย อชฺเชวํ คเต กาเล น กิญฺจิ มภิภาสสิฯ|
  count |๓๗๗|
    block |ชฏํ วลินํ ปํสุคตํ โก ทานิ สณฺฐเปสฺสติ|
    block |สาโม อยํ กาลงฺกโต อนฺธานํ ปริจารโกฯ|
  count |๓๗๘|
    block |โก เม สมฺมชฺชมาทาย สมฺมชฺชิสฺสติ อสฺสมํ|
    block |สาโม อยํ กาลงฺกโต อนฺธานํ ปริจารโกฯ|
  count |๓๗๙|
    block |โก ทานิ นฺหาปยิสฺสติ สีเตนุณฺโหทเกน จ|
    block |สาโม อยํ กาลงฺกโต อนฺธานํ ปริจารโกฯ|
  count |๓๘๐|
    block |โก ทานิ โภชยิสฺสติ วนมูลผลานิ จ|
    block |สาโม อยํ กาลงฺกโต อนฺธานํ ปริจารโกฯ|
  count |๓๘๑|
    block |ทิสฺวาน ปติตํ สามํ ปุตฺตกํ ปํสุกุนฺถิตํ|
    block |อฏฺฏิตา ปุตฺตโสเกน มาตา สจฺจํ อภาสถฯ|
  count |๓๘๒|
    block |เยน สจฺเจนยํ สาโม ธมฺมจารี ปุเร อหุ|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๘๓|
    block |เยน สจฺเจนยํ สาโม พฺรหฺมจารี ปุเร อหุ|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๘๔|
    block |เยน สจฺเจนยํ สาโม สจฺจวาที ปุเร อหุ|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๘๕|
    block |เยน สจฺเจนยํ สาโม มาตาเปตฺติภโร อหุ|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๘๖|
    block |เยน สจฺเจนยํ สาโม กุเล เชฏฺฐาปจายิโก|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๘๗|
    block |เยน สจฺเจนยํ สาโม ปาณา ปิยตโร มม|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๘๘|
    block |ยํ กิญฺจิตฺถิ กตํ ปุญฺญํ มยฺหญฺเจว ปิตุจฺจ เต|
    block |สพฺเพน เตน กุสเลน วิสํ สามสฺส หญฺญตุฯ|
  count |๓๘๙|
    block |ทิสฺวาน ปติตํ สามํ ปุตฺตกํ ปํสุกุนฺถิตํ|
    block |อฏฺฏิโต ปุตฺตโสเกน ปิตา สจฺจํ อภาสถฯ|
  count |๓๙๐|
    block |เยน สจฺเจนยํ สาโม ธมฺมจารี ปุเร อหุ|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๙๑|
    block |เยน สจฺเจนยํ สาโม พฺรหฺมจารี ปุเร อหุ|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๙๒|
    block |เยน สจฺเจนยํ สาโม สจฺจวาที ปุเร อหุ|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๙๓|
    block |เยน สจฺเจนยํ สาโม มาตาเปตฺติภโร อหุ|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๙๔|
    block |เยน สจฺเจนยํ สาโม กุเล เชฏฺฐาปจายิโก|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๙๕|
    block |เยน สจฺเจนยํ สาโม ปาณา ปิยตโร มม|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๙๖|
    block |ยํ กิญฺจิตฺถิ กตํ ปุญฺญํ มยฺหญฺเจว มาตุจฺจ เต|
    block |สพฺเพน เตน กุสเลน วิสํ สามสฺส หญฺญตุฯ|
  count |๓๙๗|
    block |สา เทวตา อนฺตรหิตา ปพฺพเต คนฺธมาทเน|
    block |สามสฺส อนุกมฺปาย อิมํ สจฺจํ อภาสถฯ|
  count |๓๙๘|
    block |ปพฺพตฺยาหํ คนฺธมาทเน จิรรตฺตนิวาสินี|
    block |น เม ปิยตโร โกจิ อญฺโญ สาเมน วิชฺชติ|
    block |เอเตน สจฺจวชฺเชน วิสํ สามสฺส หญฺญตุฯ|
  count |๓๙๙|
    block |สพฺเพ วนา คนฺธมยา ปพฺพเต คนฺธมาทเน|
    block |เอเตน สจฺจวชฺเชน วิสํ สามสฺส หญฺญตุฯ|
  count |๔๐๐|
    block |เตสํ ลาลปฺปมานานํ พหุํ การุญฺญสญฺหิตํ|
    block |ขิปฺปํ สาโม สมุฏฺฐาสิ ยุวา กลฺยาณทสฺสโนฯ|
  count |๔๐๑|
    block |สาโมหมสฺมิ ภทฺทํ โว โสตฺถินามฺหิ สมุฏฺฐิโต|
    block |มา พาฬฺหํ ปริเทเวถ มญฺชุนาภิวเทถ มํฯ|
  count |๔๐๒|
    block |สฺวาคตํ เต มหาราช อโถ เต อทุราคตํ|
    block |อิสฺสโรสิ อนุปฺปตฺโต ยํ อิธตฺถิ ปเวทยฯ|
  count |๔๐๓|
    block |ตินฺทุกานิ ปิยาลานิ มธุเก กาสุมาริโย|
    block |ผลานิ ขุทฺทกปฺปานิ ภุญฺช ราช วรํ วรํฯ|
  count |๔๐๔|
    block |อตฺถิ เม ปานิยํ สีตํ อาภตํ คิริคพฺภรา|
    block |ตโต ปิว มหาราช สเจ ตฺวํ อภิกงฺขสิฯ|
  count |๔๐๕|
    block |สมฺมุยฺหามิ ปมุยฺหามิ สพฺพา มุยฺหนฺติ เม ทิสา|
    block |เปตํ ตํ สามมทฺทกฺขิํ โก นุ ตฺวํ สาม ชีวสิฯ|
  count |๔๐๖|
    block |อปิ ชีวํ มหาราช ปุริสํ คาฬฺหเวทนํ|
    block |อุปนีตมนสงฺกปฺปํ ชีวนฺตํ มญฺญเต มตํฯ|
  count |๔๐๗|
    block |อปิ ชีวํ มหาราช ปุริสํ คาฬฺหเวทนํ|
    block |ตํ นิโรธคตํ สนฺตํ ชีวนฺตํ มญฺญเต มตํฯ|
  count |๔๐๘|
    block |โย มาตรํ ปิตรํ วา มจฺโจ ธมฺเมน โปสติ|
    block |เทวาปิ นํ ติกิจฺฉนฺติ มาตาเปตฺติภรํ นรํฯ|
  count |๔๐๙|
    block |โย มาตรํ ปิตรํ วา มจฺโจ ธมฺเมน โปสติ|
    block |อิเธว นํ ปสํสนฺติ เปจฺจ สคฺเค ปโมทติฯ|
  count |๔๑๐|
    block |เอส ภิยฺโย ปมุยฺหามิ สพฺพา มุยฺหนฺติ เม ทิสา|
    block |สรณํ ตํ สาม คจฺฉามิ ตฺวญฺจ เม สรณํ ภวฯ|
  count |๔๑๑|
    block |ธมฺมํ จร มหาราช มาตาปิตูสุ ขตฺติย|
    block |อิธ ธมฺมํ จริตฺวาน ราช สคฺคํ คมิสฺสสิฯ|
  count |๔๑๒|
    block |ธมฺมํ จร มหาราช ปุตฺตทาเรสุ ขตฺติย|
    block |อิธ ธมฺมํ จริตฺวาน ราช สคฺคํ คมิสฺสสิฯ|
  count |๔๑๓|
    block |ธมฺมํ จร มหาราช มิตฺตามจฺเจสุ ขตฺติย|
    block |อิธ ธมฺมํ จริตฺวาน ราช สคฺคํ คมิสฺสสิฯ|
  count |๔๑๔|
    block |ธมฺมํ จร มหาราช วาหเนสุ พเลสุ จ|
    block |อิธ ธมฺมํ จริตฺวาน ราช สคฺคํ คมิสฺสสิฯ|
  count |๔๑๕|
    block |ธมฺมํ จร มหาราช คาเมสุ นิคเมสุ จ|
    block |อิธ ธมฺมํ จริตฺวาน ราช สคฺคํ คมิสฺสสิฯ|
  count |๔๑๖|
    block |ธมฺมํ จร มหาราช รฏฺเฐสุ ชนปเทสุ จ|
    block |อิธ ธมฺมํ จริตฺวาน ราช สคฺคํ คมิสฺสสิฯ|
  count |๔๑๗|
    block |ธมฺมํ จร มหาราช สมณพฺราหฺมเณสุ จ|
    block |อิธ ธมฺมํ จริตฺวาน ราช สคฺคํ คมิสฺสสิฯ|
  count |๔๑๘|
    block |ธมฺมํ จร มหาราช มิคปกฺขีสุ ขตฺติย|
    block |อิธ ธมฺมํ จริตฺวาน ราช สคฺคํ คมิสฺสสิฯ|
  count |๔๑๙|
    block |ธมฺมํ จร มหาราช ธมฺโม จิณฺโณ สุขาวโห|
    block |อิธ ธมฺมํ จริตฺวาน ราช สคฺคํ คมิสฺสสิฯ|
  count |๔๒๐|
    block |ธมฺมํ จร มหาราช สอินฺทา เทวา สพฺรหฺมกา|
    block |สุจิณฺเณน ทิวํ ปตฺตา มา ธมฺมํ ราช ปามโทติฯ|
  stand |สุวณฺณสามชาตกํ ตติยํฯ|
  count |  |
  block |๕๔๑ นิมิชาตกํ ๔|
  count |๔๒๑|
    block |อจฺเฉรํ วต โลกสฺมิํ อุปฺปชฺชนฺติ วิจกฺขณา|
    block |ยทา อหุ นิมิราชา ปณฺฑิโต กุสลตฺถิโกฯ|
  count |๔๒๒|
    block |ราชา สพฺพวิเทหานํ อทา ทานํ อรินฺทโม|
    block |ตสฺส ตํ ททโต ทานํ สงฺกปฺโป อุทปชฺชถ|
    block |ทานํ วา พฺรหฺมจริยํ วา กตมํ สุ มหปฺผลํฯ|
  count |๔๒๓|
    block |ตสฺส สงฺกปฺปมญฺญาย มฆวา เทวกุญฺชโร|
    block |สหสฺสเนตฺโต ปาตุรหุ วณฺเณน วิหนํ ตมํฯ|
  count |๔๒๔|
    block |สโลมหฏฺโฐ มนุชินฺโท วาสวํ อวจา นิมิ|
    block |เทวตา นุสิ คนฺธพฺโพ อทุ สกฺโก ปุรินฺทโทฯ|
  count |๔๒๕|
    block |น จ เม ตาทิโส วณฺโณ ทิฏฺโฐ วา ยทิ วา สุโต|
    block |อาจิกฺข เม ตฺวํ ภทฺทนฺเต กถํ ชาเนมุ ตํ มยํ ฯ|
  count |๔๒๖|
    block |สโลมหฏฺฐํ ญตฺวาน วาสโว อวจา นิมิํ|
    block |สกฺโกหมสฺมิ เทวินฺโท อาคโตสฺมิ ตวนฺติเก|
    block |อโลมหฏฺโฐ มนุชินฺท ปุจฺฉ ปญฺหํ ยมิจฺฉสิฯ|
  count |๔๒๗|
    block |โส จ เตน กโตกาโส วาสวํ อวจา นิมิ|
    block |ปุจฺฉามิ ตํ มหาราช สพฺพภูตานมิสฺสร|
    block |ทานํ วา พฺรหฺมจริยํ วา กตมํ สุ มหปฺผลํฯ|
  count |๔๒๘|
    block |โส ปุฏฺโฐ นรเทเวน วาสโว อวจา นิมิํ|
    block |วิปากํ พฺรหฺมจริยสฺส ชานํ อกฺขาสิชานโตฯ|
  count |๔๒๙|
    block |หีเนน พฺรหฺมจริเยน ขตฺติเย อุปปชฺชติ|
    block |มชฺฌิเมน จ เทวตฺตํ อุตฺตเมน วิสุชฺฌติฯ|
  count |๔๓๐|
    block |น เหเต สุลภา กายา ยาจโยเคน เกนจิ|
    block |เย กาเย อุปปชฺชนฺติ อนาคารา ตปสฺสิโนฯ|
  count |๔๓๑|
    block |ทุทีโป สาคโร เสโล มุชกินฺโท ภคีรโส|
    block |อุสินฺทโร กสฺสโป จ อสโก จ ปุถุชฺชโนฯ|
  count |๔๓๒|
    block |เอเต จญฺเญ จ ราชาโน ขตฺติยา พฺราหฺมณา พหู|
    block |ปุถุยญฺญํ ยชิตฺวาน เปตตฺตํ นาติวตฺติสุํฯ|
  count |๔๓๓|
    block |อถ ยีเม อวตฺติํสุ อนาคารา ตปสฺสิโน|
    block |สตฺติสโย ยามหนุ โสมยาโม มโนชโวฯ|
  count |๔๓๔|
    block |สมุทฺโท มาโฆ ภรโต จ อิสิ กาลปุรกฺขโต|
    block |องฺคีรโส กสฺสโป จ กิสวจฺโฉ อกตฺติ จฯ|
  count |๔๓๕|
    block |อุตฺตเรน นที สีทา คมฺภีรา ทุรติกฺกมา|
    block |นฬคฺคิวณฺณา โชตนฺติ สทา กญฺจนปพฺพตาฯ|
  count |๔๓๖|
    block |ปรูฬฺหกจฺฉา ตครา รูฬฺหกจฺฉา วนา นคา|
    block |ตตฺราสุํ ทสสหสฺสา โปราณา อิสโย ปุเรฯ|
  count |๔๓๗|
    block |อหํ เสฏฺโฐสฺมิ ทาเนน สํยเมน ทเมน จ|
    block |อนุตฺตรํ วตํ กตฺวา ปกิรจารี สมาหิเตฯ|
  count |๔๓๘|
    block |ชาติมนฺตํ อชจฺจญฺจ อหํ อุชุคตํ นรํ|
    block |อติเวลํ นมสฺสิสฺสํ กมฺมพนฺธู หิ มาณวา ฯ|
  count |๔๓๙|
    block |สพฺเพ วณฺณา อธมฺมฏฺฐา ปตนฺติ นิรยํ อโธ|
    block |สพฺเพ วณฺณา วิสุชฺฌนฺติ จริตฺวา ธมฺมมุตฺตมํฯ|
  count |๔๔๐|
    block |อิทํ วตฺวาน มฆวา เทวราชา สุชมฺปติ|
    block |เวเทหมนุสาสิตฺวา สคฺคกายํ อปกฺกมิฯ|
  count |๔๔๑|
    block |อิมํ โภนฺโต นิสาเมถ ยาวนฺเตตฺถ สมาคตา|
    block |ธมฺมิกานํ มนุสฺสานํ วณฺณํ อุจฺจาวจํ พหุํฯ|
  count |๔๔๒|
    block |ยถา อยํ นิมิราชา ปณฺฑิโต กุสลตฺถิโก|
    block |ราชา สพฺพวิเทหานํ อทา ทานํ อรินฺทโมฯ|
  count |๔๔๓|
    block |ตสฺส ตํ ททโต ทานํ สงฺกปฺโป อุทปชฺชถ|
    block |ทานํ วา พฺรหฺมจริยํ วา กตมํ สุ มหปฺผลํฯ|
  count |๔๔๔|
    block |อพฺภุโต วต โลกสฺมิํ อุปฺปชฺชิ โลมหํสโน|
    block |ทิพฺโพ รโถ ปาตุรหุ เวเทหสฺส ยสสฺสิโนฯ|
  count |๔๔๕|
    block |เทวปุตฺโต มหิทฺธิโก มาตลิ เทวสารถิ|
    block |นิมนฺตยิตฺถ ราชานํ เวเทหํ มิถิลคฺคหํฯ|
  count |๔๔๖|
    block |เอหิมํ รถมารุยฺห ราชเสฏฺฐ ทิสมฺปติ|
    block |เทวา ทสฺสนกามา เต ตาวติํสา สอินฺทกา|
    block |สรมานา หิ เต เทวา สุธมฺมายํ สมจฺฉเรฯ|
  count |๔๔๗|
    block |ตโต ราชา ตรมาโน เวเทโห มิถิลคฺคโห|
    block |อาสนา วุฏฺฐหิตฺวาน ปมุโข รถมารุหิฯ|
  count |๔๔๘|
    block |อภิรูฬฺหํ รถํ ทิพฺพํ มาตลิ เอตทพฺรวิ|
    block |เกน ตํ เนมิ มคฺเคน ราชเสฏฺฐ ทิสมฺปติ|
    block |เยน วา ปาปกมฺมนฺตา ปุญฺญกมฺมา จ เย นราฯ|
  count |๔๔๙|
    block |อุภเยเนว มํ เนหิ มาตลิ เทวสารถิ|
    block |เยน วา ปาปกมฺมนฺตา ปุญฺญกมฺมา จ เย นราฯ|
  count |๔๕๐|
    block |เกน ตํ ปฐมํ เนมิ ราชเสฏฺฐ ทิสมฺปติ|
    block |เยน วา ปาปกมฺมนฺตา ปุญฺญกมฺมา จ เย นราฯ|
  count |๔๕๑|
    block |นิรเย ตาว ปสฺสามิ อาวาเส ปาปกมฺมินํ|
    block |ฐานานิ ลุทฺทกมฺมานํ ทุสฺสีลานญฺจ ยา คติฯ|
  count |๔๕๒|
    block |ทสฺเสสิ มาตลิ รญฺโญ ทุคฺคํ เวตรณิํ นทิํ|
    block |กุถิตํ ขารสํยุตฺตํ ตตฺตํ อคฺคิสิขูปมํ ฯ|
  count |๔๕๓|
    block |นิมี หเว มาตลิมชฺฌภาสถ ทิสฺวา ชนํ ปตมานํ วิทุคฺเค|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา เวตรณิํ ปตนฺติฯ|
  count |๔๕๔|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๕๕|
    block |เย ทุพฺพเล พลวนฺตา ชีวโลเก หิํสนฺติ โรสนฺติ สุปาปธมฺมา|
    block |เต ลุทฺทกมฺมา ปสเวตฺว ปาปํ เตเม ชนา เวตรณิํ ปตนฺติฯ|
  count |๔๕๖|
    block |สามา จ โสณา สพลา จ คิชฺฌา กาโกลสงฺฆา อทนฺติ เภรวา|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชเน กาโกลสงฺฆา อทนฺติฯ|
  count |๔๕๗|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๕๘|
    block |เย เกจิเม มจฺฉริโน กทริยา ปริภาสกา สมณพฺราหฺมณานํ|
    block |หิํสนฺติ โรสนฺติ สุปาปธมฺมา เต ลุทฺทกมฺมา ปสเวตฺว ปาปํ|
    block |เตเม ชเน กาโกลสงฺฆา อทนฺติฯ|
  count |๔๕๙|
    block |สโชติภูตา ปถวิํ กมนฺติ ตตฺเตหิ ขนฺเธหิ จ โปถยนฺติ|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา ขนฺธหตา สยนฺติฯ|
  count |๔๖๐|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๖๑|
    block |เย ชีวโลกสฺมิ สุปาปธมฺมิโน นรญฺจ นาริญฺจ อปาปธมฺมํ|
    block |หิํสนฺติ โรสนฺติ สุปาปธมฺมา เต ลุทฺทกมฺมา ปสเวตฺว ปาปํ|
    block |เตเม ชนา ขนฺธหตา สยนฺติฯ|
  count |๔๖๒|
    block |องฺคารกาสุํ อปเร ผุณนฺติ นรา รุทนฺตา ปริทฑฺฒคตฺตา|
    block |ภยญฺหิ มํ วิทนฺติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา องฺคารกาสุํ ผุณนฺติฯ|
  count |๔๖๓|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๖๔|
    block |เย เกจิ ปูคาย ธนสฺส เหตุ สกฺขิํ กริตฺวา อิณํ ชาปยนฺติ|
    block |เต ชาปยิตฺวา ชนตํ ชนินฺท เต ลุทฺทกมฺมา ปสเวตฺว ปาปํ|
    block |เตเม ชนา องฺคารกาสุํ ผุณนฺติฯ|
  count |๔๖๕|
    block |สโชติภูตา ชลิตา ปทิตฺตา ปทิสฺสติ มหตี โลหกุมฺภี|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา อวํสิรา โลหกุมฺภิํ ปตนฺติฯ|
  count |๔๖๖|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๖๗|
    block |เย สีลวนฺตํ สมณํ พฺราหฺมณํ วา หิํสนฺติ โรสนฺติ สุปาปธมฺมา|
    block |เต ลุทฺทกมฺมา ปสเวตฺว ปาปํ เตเม ชนา อวํสิรา โลหกุมฺภิํ ปตนฺติฯ|
  count |๔๖๘|
    block |ลุญฺจนฺติ คีวํ อถ เวฐยิตฺวา อุณฺโหทกสฺมิํ ปกิเลทยิตฺวา|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา ลุตฺตสิรา สยนฺติฯ|
  count |๔๖๙|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๗๐|
    block |เย ชีวโลกสฺมิ สุปาปธมฺมิโน ปกฺขี คเหตฺวาน วิเหฐยนฺติ เต|
    block |วิเหฐยิตฺวา สกุณํ ชนินฺท เต ลุทฺทกามา ปสเวตฺว ปาปํ|
    block |เตเม ชนา ลุตฺตสิรา สยนฺติฯ|
  count |๔๗๑|
    block |ปหูตโตยา อนิคาธกูลา นที อยํ สนฺทติ สุปฺปติตฺถา|
    block |ฆมฺมาภิตตฺตา มนุชา ปิวนฺติ ปีตญฺจ เตสํ ภุส โหติ ปานิฯ|
  count |๔๗๒|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ ปีตญฺจ เตสํ ภุส โหติ ปานิฯ|
  count |๔๗๓|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๗๔|
    block |เย สุทฺธธญฺญํ ปลาเสน มิสฺสํ อสุทฺธกมฺมา กยิโน ททนฺติ|
    block |ฆมฺมาภิตตฺตาน ปิปาสิตานํ ปีตญฺจ เตสํ ภุส โหติ ปานิฯ|
  count |๔๗๕|
    block |อุสูหิ สตฺตีหิ จ โตมเรหิ ทุภยานิ ปสฺสานิ ตุทนฺติ กนฺทตํ|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา สตฺติหตา สยนฺติฯ|
  count |๔๗๖|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๗๗|
    block |เย ชีวโลกสฺมิ อสาธุกมฺมิโน อทินฺนมาทาย กโรนฺติ ชีวิกํ|
    block |ธญฺญํ ธนํ รชตํ ชาตรูปํ อเชฬกญฺจาปิ ปสุํ มหิํสํ|
    block |เต ลุทฺทกมฺมา ปสเวตฺว ปาปํ เตเม ชนา สตฺติหตา สยนฺติฯ|
  count |๔๗๘|
    block |คีวาย พทฺธา กิสฺส อิเม ปุเนเก อญฺเญ วิกนฺตา พิลกตา สยนฺติ|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา พิลกตา สยนฺติฯ|
  count |๔๗๙|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๘๐|
    block |โอรพฺภิกา สูกริกา จ มจฺฉิกา ปสุํ มหิํสญฺจ อเชฬกญฺจ|
    block |หนฺตฺวาน สูเนสุ ปสารยิํสุ เต ลุทฺทกมฺมา ปสเวตฺว ปาปํ|
    block |เตเม ชนา พิลกตา สยนฺติฯ|
  count |๔๘๑|
    block |รหโท อยํ มุตฺตกรีสปูโร ทุคฺคนฺธรูโป อสุจิ ปูติ วาติ|
    block |ขุทาปเรตา มนุชา อทนฺติ ภยญฺหิ มํ วินฺทติ สูต ทิสฺวา|
    block |ปุจฺฉามิ ตํ มาตลิ เทวสารถิ อิเม นุ มจฺจา กิมกํสุ ปาปํ|
    block |เยเม ชนา มุตฺตกรีสภกฺขาฯ|
  count |๔๘๒|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๘๓|
    block |เย เกจิเม การณิกา วิโรสกา ปเรสํ หิํสาย สทา นิวิฏฺฐา|
    block |เต ลุทฺทกมฺมา ปสเวตฺว ปาปํ มิตฺตทฺทุโน มีฬฺหมทนฺติ พาลาฯ|
  count |๔๘๔|
    block |รหโท อยํ โลหิตปุพฺพปูโร ทุคฺคนฺธรูโป อสุจิ ปูติ วาติ|
    block |ฆมฺมาภิตตฺตา มนุชา ปิวนฺติ ภยญฺหิ มํ วินฺทติ สูต ทิสฺวา|
    block |ปุจฺฉามิ ตํ มาตลิ เทวสารถิ อิเม นุ มจฺจา กิมกํสุ ปาปํ|
    block |เยเม ชนา โลหิตปุพฺพภกฺขาฯ|
  count |๔๘๕|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๘๖|
    block |เย มาตรํ วา ปิตรํ วา ชีวโลเก ปาราชิกา อรหนฺเต หนนฺติ|
    block |เต ลุทฺทกมฺมา ปสเวตฺว ปาปํ เตเม ชนา โลหิตปุพฺพภกฺขาฯ|
  count |๔๘๗|
    block |ชิวฺหญฺจ ปสฺส พฬิเสน วิทฺธํ วิหตํ ยถา สงฺกุสเตน จมฺมํ|
    block |ผนฺทนฺติ มจฺฉาว ถลมฺหิ ขิตฺตา มุญฺจนฺติ เขฬํ รุทมานา กิเมเตฯ|
  count |๔๘๘|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา วงฺกฆสฺตา สยนฺติฯ|
  count |๔๘๙|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๙๐|
    block |เย เกจิ สนฺธานคตา มนุสฺสา อคฺเฆน อคฺฆํ กยํ หาปยนฺติ|
    block |กุเฏน กุฏํ ธนโลภเหตุ ฉนฺนํ ยถา วาริจรํ วธายฯ|
  count |๔๙๑|
    block |น หิ กูฏการิสฺส ภวนฺติ ตาณา สเกหิ กมฺเมหิ ปุรกฺขตสฺส|
    block |เต ลุทฺทกมฺมา ปสเวตฺว ปาปํ เตเม ชนา วงฺกฆสฺตา สยนฺติฯ|
  count |๔๙๒|
    block |นารี อิมา สมฺปริภินฺนคตฺตา ปคฺคยฺห กนฺทนฺติ ภุเช ทุชจฺจา|
    block |สมฺมกฺขิตา โลหิตปุพฺพลิตฺตา คาโว ยถา อาฆาตเน วิกนฺตา|
    block |ตา ภูมิภาคสฺมิํ สทา นิขาตา ขนฺธาติวตฺตนฺติ สโชติภูตาฯ|
  count |๔๙๓|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิมา นุ นาริโย กิมกํสุ ปาปํ ยา ภูมิภาคสฺมิํ สทา นิขาตา|
    block |ขนฺธาติวตฺตนฺติ สโชติภูตาฯ|
  count |๔๙๔|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๙๕|
    block |โกลิตฺถิยาโย อิธ ชีวโลเก อสุทฺธกมฺมา อสตํ อจารุํ|
    block |ตา ทิตฺตรูปา ปติ วิปฺปหาย อญฺญํ อจารุํ รติขิฑฺฑเหตุ|
    block |ตา ชีวโลกสฺมิํ รมาปยิตฺวา ขนฺธาติวตฺตนฺติ สโชติภูตาฯ|
  count |๔๙๖|
    block |ปาเท คเหตฺวา กิสฺส อิเม ปุเนเก อวํสิรา นรเก ปาตยนฺติ|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา อวํสิรา นรเก ปาตยนฺติฯ|
  count |๔๙๗|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๔๙๘|
    block |เย ชีวโลกสฺมิ อสาธุกมฺมิโน ปรสฺส ทารานิ อติกฺกมนฺติ|
    block |เต ตาทิสา อุตฺตมภณฺฑเถนา เตเม ชนา อวํสิรา นรเก ปาตยนฺติฯ|
  count |๔๙๙|
    block |เต วสฺสปูคานิ พหูนิ ตตฺถ นิรเยสุ ทุกฺขํ เวทนํ เวทยนฺติ|
    block |น หิ ปาปการิสฺส ภวนฺติ ตาณา สเกหิ กมฺเมหิ ปุรกฺขตสฺส|
    block |เต ลุทฺทกมฺมา ปสเวตฺว ปาปํ เตเม ชนา อวํสิรา นรเก ปาตยนฺติฯ|
  count |๕๐๐|
    block |อุจฺจาวจาเม วิวิธา อุปกฺกมา นิรเยสุ ทิสฺสนฺติ สุโฆรรูปา|
    block |ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ ปาปํ เยเม ชนา อธิมตฺตา ทุกฺขา ติพฺพา|
    block |ขรา กฏุกา เวทนา เวทยนฺติฯ|
  count |๕๐๑|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปาปกมฺมานํ ชานํ อกฺขาสิชานโตฯ|
  count |๕๐๒|
    block |เย ชีวโลกสฺมิ สุปาปทิฏฺฐิโน วิสฺสาสกมฺมานิ กโรนฺติ โมหา|
    block |ปรญฺจ ทิฏฺฐีสุ สมาทเปนฺติ เต ปาปทิฏฺฐิํ ปสเวตฺว ปาปํ|
    block |เตเม ชนา อธิมตฺตา ทุกฺขา ติพฺพา ขรา กฏุกา เวทนา เวทยนฺติฯ|
  count |๕๐๓|
    block |วิทิตา เต มหาราช อาวาสา ปาปกมฺมินํ|
    block |ฐานานิ ลุทฺทกมฺมานํ ทุสฺสีลานญฺจ ยา คติ|
    block |อุยฺยาหิ ทานิ ราชีสิ เทวราชสฺส สนฺติเกฯ|
  count |๕๐๔|
    block |ปญฺจถูปํ ทิสฺสติทํ วิมานํ มาลาปิฬนฺธา สยนสฺส มชฺเฌ|
    block |ตตฺถจฺฉติ นารี มหานุภาวา อุจฺจาวจํ อิทฺธิ วิกุพฺพมานาฯ|
  count |๕๐๕|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อยํ นุ นารี กิมกาสิ สาธุํ ยา โมทติ สคฺคปตฺตา วิมาเนฯ|
  count |๕๐๖|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๐๗|
    block |ยทิ เต สุตา พีรณี ชีวโลเก อามายทาสี อหุ พฺราหฺมณสฺส|
    block |สา ปตฺตกาเล อติถิํ วิทิตฺวา มาตาว ปุตฺตํ สกิมาภินนฺที|
    block |สํยมา สํวิภาคา จ สา วิมานสฺมิ โมทติฯ|
  count |๕๐๘|
    block |ททฺทลฺลมานา อาเภนฺติ วิมานา สตฺต นิมฺมิตา|
    block |ตตฺถ ยกฺโข มหิทฺธิโก สพฺพาภรณภูสิโต|
    block |สมนฺตา อนุปริยาติ นารีคณปุรกฺขโตฯ|
  count |๕๐๙|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อยํ นุ มจฺโจ กิมกาสิ สาธุํ โย โมทติ สคฺคปตฺโต วิมาเนฯ|
  count |๕๑๐|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๑๑|
    block |โสณทินฺโน คหปติ เอส ทานปตี อหุ|
    block |เอส ปพฺพชิตุทฺทิสฺส วิหาเร สตฺต การยิฯ|
  count |๕๑๒|
    block |สกฺกจฺจํ เต อุปฏฺฐาสิ ภิกฺขโว ตตฺถ วาสิเก|
    block |อทาสิ อุชุภูเตสุ วิปฺปสนฺเนน เจตสาฯ|
  block |อจฺฉาทนญฺจ ภตฺตญฺจ เสนาสนํ ปทีปิยํฯ|
  count |๕๑๓|
    block |จาตุทฺทสิํ ปญฺจทสิํ ยา จ ปกฺขสฺส อฏฺฐมี|
    block |ปาฏิหาริยปกฺขญฺจ อฏฺฐงฺคสุสมาหิตํฯ|
  count |๕๑๔|
    block |อุโปสถํ อุปวสี สทา สีเลสุ สํวุโต|
    block |สํยมา สํวิภาคา จ โส วิมานสฺมิ โมทติฯ|
  count |๕๑๕|
    block |ปภาสติ มิทํ พฺยมฺหํ ผลิกาสุ สุนิมฺมิตํ|
    block |นารีวรคณากิณฺณํ กูฏาคารวโรจิตํ|
    block |อุเปตํ อนฺนปาเนหิ นจฺจคีเตหิ จูภยํฯ|
  count |๕๑๖|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ สาธุํ เย โมทเร สคฺคปตฺตา วิมาเนฯ|
  count |๕๑๗|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๑๘|
    block |ยา กาจิ นาริโย อิธ ชีวโลเก สีลวนฺติโย อุปาสิกา|
    block |ทาเน รตา นิจฺจํ ปสนฺนจิตฺตา สจฺเจ ฐิตา อุโปสเถ อปฺปมตฺตา|
    block |สํยมา สํวิภาคา จ ตา วิมานสฺมิ โมทเรฯ|
  count |๕๑๙|
    block |ปภาสติ มิทํ พฺยมฺหํ เวฬุริยาสุ นิมฺมิตํ|
    block |อุเปตํ ภูมิภาเคหิ วิภตฺตํ ภาคโส มิตํฯ|
  count |๕๒๐|
    block |อาฬมฺพรา มุทิงฺคา จ นจฺจคีตา สุวาทิตา|
    block |ทิพฺพา สทฺทา นิจฺฉรนฺติ สวนียา มโนรมาฯ|
  count |๕๒๑|
    block |นาหํ เอวํคตํ ชาตุ เอวํสุรุจิรํ ปุเร|
    block |สทฺทํ สมภิชานามิ ทิฏฺฐํ วา ยทิ วา สุตํฯ|
  count |๕๒๒|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ สาธุํ เย โมทเร สคฺคปตฺตา วิมาเนฯ|
  count |๕๒๓|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๒๔|
    block |เย เกจิ มจฺจา อิธ ชีวโลเก สีลวนฺตา อุปาสกา|
    block |อาราเม อุทปาเน จ ปปา สงฺกมนานิ จ|
    block |อรหนฺเต สีติภูเต สกฺกจฺจํ ปฏิปาทยุํฯ|
  count |๕๒๕|
    block |จีวรํ ปิณฺฑปาตญฺจ ปจฺจยํ สยนาสนํ|
    block |อทํสุ อุชุภูเตสุ วิปฺปสนฺเนน เจตสาฯ|
  count |๕๒๖|
    block |จาตุทฺทสิํ ปญฺจทสิํ ยา จ ปกฺขสฺส อฏฺฐมี|
    block |ปาฏิหาริยปกฺขญฺจ อฏฺฐงฺคสุสมาหิตํฯ|
  count |๕๒๗|
    block |อุโปสถํ อุปวสุํ สทา สีเลสุ สํวุตา|
    block |สํยมา สํวิภาคา จ เต วิมานสฺมิ โมทเรฯ|
  count |๕๒๘|
    block |ปภาสติ มิทํ พฺยมฺหํ ผลิกาสุ สุนิมฺมิตํ|
    block |นารีวรคณากิณฺณํ กูฏาคารวโรจิตํฯ|
  count |๕๒๙|
    block |อุเปตํ อนฺนปาเนหิ นจฺจคีเตหิ จูภยํ|
    block |นชฺโช จานุปริยาติ นานาปุปฺผทุมายุตาฯ|
  count |๕๓๐|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อยํ นุ มจฺโจ กิมกาสิ สาธุํ โย โมทตี สคฺคปตฺโต วิมาเนฯ|
  count |๕๓๑|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๓๒|
    block |มิถิลายํ คหปติ เอส ทานปตี อหุ|
    block |อาราเม อุทปาเน จ ปปา สงฺกมนานิ จ|
    block |อรหนฺเต สีติภูเต สกฺกจฺจํ ปฏิปาทยิฯ|
  count |๕๓๓|
    block |จีวรํ ปิณฺฑปาตญฺจ ปจฺจยํ สยนาสนํ|
    block |อทาสิ อุชุภูเตสุ วิปฺปสนฺเนน เจตสาฯ|
  count |๕๓๔|
    block |จาตุทฺทสิํ ปญฺจทสิํ ยา จ ปกฺขสฺส อฏฺฐมี|
    block |ปาฏิหาริยปกฺขญฺจ อฏฺฐงฺคสุสมาหิตํฯ|
  count |๕๓๕|
    block |อุโปสถํ อุปวสี สทา สีเลสุ สํวุโต|
    block |สํยมา สํวิภาคา จ โส วิมานสฺมิ โมทติฯ|
  count |๕๓๖|
    block |ปภาสติ มิทํ พฺยมฺหํ ผลิกาสุ สุนิมฺมิตํ|
    block |นารีวรคณากิณฺณํ กูฏาคารวโรจิตํฯ|
  count |๕๓๗|
    block |อุเปตํ อนฺนปาเนหิ นจฺจคีเตหิ จูภยํ|
    block |นชฺโช จานุปริยาติ นานาปุปฺผทุมายุตาฯ|
  count |๕๓๘|
    block |ราชายตนา กปิตฺถา จ อมฺพา สาลา จ ชมฺพุโย|
    block |ตินฺทุกา จ ปิยาลา จ ทุมา นิจฺจผลา พหูฯ|
  count |๕๓๙|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อยํ นุ มจฺโจ กิมกาสิ สาธุํ โย โมทตี สคฺคปตฺโต วิมาเนฯ|
  count |๕๔๐|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๔๑|
    block |มิถิลายํ คหปติ เอส ทานปตี อหุ|
    block |อาราเม อุทปาเน จ ปปา สงฺกมนานิ จ|
    block |อรหนฺเต สีติภูเต สกฺกจฺจํ ปฏิปาทยิฯ|
  count |๕๔๒|
    block |จีวรํ ปิณฺฑปาตญฺจ ปจฺจยํ สยนาสนํ|
    block |อทาสิ อุชุภูเตสุ วิปฺปสนฺเนน เจตสาฯ|
  count |๕๔๓|
    block |จาตุทฺทสิํ ปญฺจทสิํ ยา จ ปกฺขสฺส อฏฺฐมี|
    block |ปาฏิหาริยปกฺขญฺจ อฏฺฐงฺคสุสมาหิตํฯ|
  count |๕๔๔|
    block |อุโปสถํ อุปวสี สทา สีเลสุ สํวุโต|
    block |สํยมา สํวิภาคา จ โส วิมานสฺมิ โมทติฯ|
  count |๕๔๕|
    block |ปภาสติ มิทํ พฺยมฺหํ เวฬุริยาสุ นิมฺมิตํ|
    block |อุเปตํ ภูมิภาเคหิ วิภตฺตํ ภาคโส มิตํฯ|
  count |๕๔๖|
    block |อาฬมฺพรา มุทิงฺคา จ นจฺจคีตา สุวาทิตา|
    block |ทิพฺยา สทฺทา นิจฺฉรนฺติ สวนียา มโนรมาฯ|
  count |๕๔๗|
    block |นาหํ เอวํคตํ ชาตุ เอวํสุรุจิยํ ปุเร|
    block |สทฺทํ สมภิชานามิ ทิฏฺฐํ วา ยทิ วา สุตํฯ|
  count |๕๔๘|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อยํ นุ มจฺโจ กิมกาสิ สาธุํ โย โมทติ สคฺคปตฺโต วิมาเนฯ|
  count |๕๔๙|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๕๐|
    block |พาราณสิยํ คหปติ เอส ทานปตี อหุ|
    block |อาราเม อุทปาเน จ ปปา สงฺกมนานิ จ|
    block |อรหนฺเต สีติภูเต สกฺกจฺจํ ปฏิปาทยิฯ|
  count |๕๕๑|
    block |จีวรํ ปิณฺฑปาตญฺจ ปจฺจยํ สยนาสนํ|
    block |อทาสิ อุชุภูเตสุ วิปฺปสนฺเนน เจตสาฯ|
  count |๕๕๒|
    block |จาตุทฺทสิํ ปญฺจทสิํ ยา จ ปกฺขสฺส อฏฺฐมี|
    block |ปาฏิหาริยปกฺขญฺจ อฏฺฐงฺคสุสมาหิตํฯ|
  count |๕๕๓|
    block |อุโปสถํ อุปวสี สทาสีเลสุ สํวุโต|
    block |สํยมา สํวิภาคา จ โส วิมานสฺมิ โมทติฯ|
  count |๕๕๔|
    block |ยถา อุทยมาทิจฺโจ โหติ โลหิตโก มหา|
    block |ตถูปมํ อิทํ พฺยมฺหํ ชาตรูปสฺส นิมฺมิตํฯ|
  count |๕๕๕|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อยํ นุ มจฺโจ กิมกาสิ สาธุํ โย โมทตี สคฺคปตฺโต วิมาเนฯ|
  count |๕๕๖|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๕๗|
    block |สาวตฺถิยํ คหปติ เอส ทานปตี อหุ|
    block |อาราเม อุทปาเน จ ปปา สงฺกมนานิ จ|
    block |อรหนฺเต สีติภูเต สกฺกจฺจํ ปฏิปาทยิฯ|
  count |๕๕๘|
    block |จีวรํ ปิณฺฑปาตญฺจ ปจฺจยํ สยนาสนํ|
    block |อทาสิ อุชุภูเตสุ วิปฺปสนฺเนน เจตสาฯ|
  count |๕๕๙|
    block |จาตุทฺทสิํ ปญฺจทสิํ ยา จ ปกฺขสฺส อฏฺฐมี|
    block |ปาฏิหาริยปกฺขญฺจ อฏฺฐงฺคสุสมาหิตํฯ|
  count |๕๖๐|
    block |อุโปสถํ อุปวสี สทา สีเลสุ สํวุโต|
    block |สํยมา สํวิภาคา จ โส วิมานสฺมิ โมทติฯ|
  count |๕๖๑|
    block |เวหายสา เม พหุกา ชาตรูปสฺส นิมฺมิตา|
    block |ททฺทลฺลมานา อาเภนฺติ วิชฺชุวพฺภฆนนฺตเรฯ|
  count |๕๖๒|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิเม นุ มจฺจา กิมกํสุ สาธุํ เย โมทเร สคฺคปตฺตา วิมาเนฯ|
  count |๕๖๓|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๖๔|
    block |สทฺธาย สุนิวิฏฺฐาย สทฺธมฺเม สุปฺปเวทิเต|
    block |อกํสุ สตฺถุ วจนํ สมฺมาสมฺพุทฺธสาสเน|
    block |เตสํ เอตานิ ฐานานิ ยานิ ตฺวํ ราช ปสฺสสิฯ|
  count |๕๖๕|
    block |วิทิตา เต มหาราช อาวาสา ปาปกมฺมินํ|
    block |อโถ กลฺยาณกมฺมานํ ฐานานิ วิทิตานิ เต|
    block |อุยฺยาหิ ทานิ ราชีสิ เทวราชสฺส สนฺติเกฯ|
  count |๕๖๖|
    block |สหสฺสยุตฺตํ หยวาหิํ ทิพฺพยานมธิฏฺฐิโต|
    block |ยายมาโน มหาราชา อทฺทา สีทนฺตเร นเค|
    block |ทิสฺวานามนฺตยี สูตํ อิเม เก นาม ปพฺพตาฯ|
  count |๕๖๗|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโต ฯ|
  count |๕๖๘|
    block |สุทสฺสโน กรวีโก อีสธโร ยุคนฺธโร|
    block |เนมินฺธโร วินตโก อสฺสกณฺโณ คิรี พฺรหาฯ|
  count |๕๖๙|
    block |เอเต สีทนฺตเร นคา อนุปุพฺพสมุคฺคตา|
    block |มหาราชานมาวาสา ยานิ ตฺวํ ราช ปสฺสสิฯ|
  count |๕๗๐|
    block |อเนกรูปํ รุจิรํ นานาจิตฺรํ ปกาสติ|
    block |อากิณฺณํ อินฺทสทิเสหิ พฺยคฺเฆเหว สุรกฺขิตํ ฯ|
  count |๕๗๑|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิมํ นุ ทฺวารํ กิมภญฺญมาหุ มโนรม ทิสฺสติ ทูรโตวฯ|
  count |๕๗๒|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๗๓|
    block |จิตฺรกูโฏติ ยํ อาหุ เทวราชปเวสนํ|
    block |สุทสฺสนสฺส คิริโน ทฺวารญฺเหตํ ปกาสติฯ|
  count |๕๗๔|
    block |อเนกรูปํ รุจิรํ นานาจิตฺรํ ปกาสติ|
    block |อากิณฺณํ อินฺทสทิเสหิ พฺยคฺเฆเหว สุรกฺขิตํ|
    block |ปวิเสเตน ราชีสิ อรชํ ภูมิมกฺกมฯ|
  count |๕๗๕|
    block |สหสฺสยุตฺตํ หยวาหิํ ทิพฺพยานมธิฏฺฐิโต|
    block |ยายมาโน มหาราชา อทฺทา เทวสภํ อิทํฯ|
  count |๕๗๖|
    block |ยถา สรเท อากาเส นีโลภาโส ปทิสฺสติ|
    block |ตถูปมํ อิทํ พฺยมฺหํ เวฬุริยาสุ นิมฺมิตํฯ|
  count |๕๗๗|
    block |วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ|
    block |อิมํ นุ พฺยมฺหํ กิมภญฺญมาหุ มโนรม ทิสฺสติ ทูรโตวฯ|
  count |๕๗๘|
    block |ตสฺส ปุฏฺโฐ วิยากาสิ มาตลิ เทวสารถิ|
    block |วิปากํ ปุญฺญกมฺมานํ ชานํ อกฺขาสิชานโตฯ|
  count |๕๗๙|
    block |สุธมฺมา อิติ ยํ อาหุ ปสฺเสสา ทิสฺสเต สภา|
    block |เวฬุริยารุจิรา จิตฺรา ธารยนฺติ สุนิมฺมิตาฯ|
  count |๕๘๐|
    block |อฏฺฐํสา สุกตา ถมฺภา สพฺเพ เวฬุริยามยา|
    block |ยตฺถ เทวา ตาวติํสา สพฺเพ อินฺทปุโรหิตาฯ|
  count |๕๘๑|
    block |อตฺถํ เทวมนุสฺสานํ จินฺตยนฺตา สมจฺฉเร|
    block |ปวิเสเตน ราชีสิ เทวานํ อนุโมทนํฯ|
  count |๕๘๒|
    block |ตํ เทวา ปฏินนฺทิํสุ ทิสฺวา ราชานมาคตํ|
    block |สฺวาคตํ เต มหาราช อโถ เต อทุราคตํ|
    block |นิสีท ทานิ ราชีสิ เทวราชสฺส สนฺติเกฯ|
  count |๕๘๓|
    block |สกฺโกปิ ปฏินนฺทิตฺถ เวเทหํ มิถิลคฺคหํ|
    block |นิมนฺตยิตฺถ กาเมหิ อาสเนน จ วาสโวฯ|
  count |๕๘๔|
    block |สาธุ โขสิ อนุปฺปตฺโต อาวาสํ วสวตฺตินํ|
    block |วส เทเวสุ ราชีสิ สพฺพกามสมิทฺธิสุ|
    block |ตาวติํเสสุ เทเวสุ ภุญฺช กาเม อมานุเสฯ|
  count |๕๘๕|
    block |ยถา ยาจิตกํ ยานํ ยถา ยาจิตกํ ธนํ|
    block |เอวํสมฺปทเมเวตํ ยํ ปรโต ทานปจฺจยาฯ|
  count |๕๘๖|
    block |น จาหเมตมิจฺฉามิ ยํ ปรโต ทานปจฺจยา|
    block |สยํกตานิ ปุญฺญานิ ตํ เม อาเวณิกํ ธนํฯ|
  count |๕๘๗|
    block |โสหํ คนฺตฺวา มนุสฺเสสุ กาหามิ กุสลํ พหุํ|
    block |ทาเนน สมจริยาย สํยเมน ทเมน จ|
    block |ยํ กตฺวา สุขิโต โหติ น จ ปจฺฉานุตปฺปติฯ|
  count |๕๘๘|
    block |พหูปกาโร โน ภวํ มาตลิ เทวสารถิ|
    block |โย เม กลฺยาณกมฺมานํ ปาปานํ ปฏิทสฺสยิ ฯ|
  count |๕๘๙|
    block |อิทํ วตฺวา นิมิราชา เวเทโห มิถิลคฺคโห|
    block |ปุถุยญฺญํ ยชิตฺวาน สํยมํ อชฺฌุปาคมีติฯ|
  stand |นิมิชาตกํ จตุตฺถํฯ|
  count |  |
  block |๕๔๒ อุมงฺคชาตกํ ๕|
  count |๕๙๐|
    block |ปญฺจาโล สพฺพเสนาย พฺรหฺมทตฺโตยมาคโต|
    block |สายํ ปญฺจาลิยา เสนา อปฺปเมยฺยา มโหสธฯ|
  count |๕๙๑|
    block |วีถิมตี ปตฺติมตี สพฺพสงฺคามโกวิทา|
    block |โอหารินี สทฺทวตี เภริสงฺขปฺปโพธนาฯ|
  count |๕๙๒|
    block |โลหวิชฺชา อลงฺการา ธชินี วามโรหินี|
    block |สิปฺปิเยหิ สุสมฺปนฺนา สูเรหิ สุปฺปติฏฺฐิตาฯ|
  count |๕๙๓|
    block |ทเสตฺถ ปณฺฑิตา อาหุ ภูริปญฺญา รโหคมา|
    block |มาตา เอกาทสี รญฺโญ ปญฺจาลิยํ ปสาสติฯ|
  count |๕๙๔|
    block |อเถตฺเถกสตํ ขตฺยา อนุยนฺตา ยสสฺสิโน|
    block |อจฺฉินฺนรฏฺฐา พฺยถิตา ปญฺจาลิยํ วสํ คตาฯ|
  count |๕๙๕|
    block |ยํวทา-ตกฺกรา รญฺโญ อกามา ปิยภาณิโน|
    block |ปญฺจาลมนุยายนฺติ อกามา วสิโน คตาฯ|
  count |๕๙๖|
    block |ตาย เสนาย มิถิลา ติสนฺธิปริวาริตา|
    block |ราชธานี วิเทหานํ สมนฺตา ปริขญฺญติฯ|
  count |๕๙๗|
    block |อุทฺธํ ตารกชาตาว สมนฺตา ปริวาริตา|
    block |มโหสธ วิชานาหิ กถํ โมกฺโข ภวิสฺสติฯ|
  count |๕๙๘|
    block |ปาเท เทว ปสาเรหิ ภุญฺช กาเม รมสฺสุ จ|
    block |หิตฺวา ปญฺจาลิยํ เสนํ พฺรหฺมทตฺโต ปลายิติ ฯ|
  count |๕๙๙|
    block |ราชา สนฺถวกาโม เต รตนานิ ปเวจฺฉติ|
    block |อาคจฺฉนฺตุ อิโต ทูตา มญฺชุกา ปิยภาณิโนฯ|
  count |๖๐๐|
    block |ภาสนฺตุ มุทุกา วาจา ยา วาจา ปฏินนฺทิตา|
    block |ปญฺจาโล จ วิเทโห จ อุโภ เอกา ภวนฺตุ เตฯ|
  count |๖๐๑|
    block |กถํ นุ เกวฏฺฏ มโหสเธน สมาคโม อาสิ ตทิงฺฆ พฺรูหิ|
    block |กจฺจิ เต ปฏินิชฺฌตฺโต กจฺจิ ตุฏฺโฐ มโหสโธฯ|
  count |๖๐๒|
    block |อนริยรูโป ปุริโส ชนินฺท อสมฺโมทโก ถทฺโธ อสพฺภิรูโป|
    block |ยถา มูโค จ พธิโร จ น กิญฺจิตฺถํ อภาสถ ฯ|
  count |๖๐๓|
    block |อทฺธา อิทํ มนฺตปทํ สุทุทฺทสํ อตฺโถ สุทฺโธ นรวีริเยน ทิฏฺโฐ|
    block |ตถา หิ กาโย มม สมฺปเวธติ หิตฺวา สยํ โก ปรหตฺถเมสฺสติฯ|
  count |๖๐๔|
    block |ฉนฺนญฺหิ เอกาว มตี สเมติ เย ปณฺฑิตา อุตฺตมภูริปตฺตา|
    block |ยานํ อยานํ อถ วาปิ ฐานํ มโหสธ ตฺวมฺปิ มติํ กโรหิฯ|
  count |๖๐๕|
    block |ชานาสิ โข ราช มหานุภาโว มหพฺพโล จูฬนิพฺรหฺมทตฺโต|
    block |ราชา จ ตํ อิจฺฉติ มารณตฺถํ มิคํ ยถา โอกจเรน ลุทฺโทฯ|
  count |๖๐๖|
    block |ยถาปิ มจฺโฉ พฬิสํ วงฺกํ มํเสน ฉาทิตํ|
    block |อามคิทฺโธ น ชานาติ มจฺโฉ มรณมตฺตโนฯ|
  count |๖๐๗|
    block |เอวเมว ตุวํ ราช จูฬเนยฺยสฺส ธีตรํ|
    block |กามคิทฺโธ น ชานาสิ มจฺโฉว มรณมตฺตโนฯ|
  count |๖๐๘|
    block |สเจ คจฺฉสิ ปญฺจาลํ ขิปฺปมตฺตํ ชหิสฺสติ|
    block |มิคํ ปนฺถานุพนฺธํว มหนฺตํ ภยเมสฺสติฯ|
  count |๖๐๙|
    block |มยเมว พาลมฺหเส เอฬมูคา เย อุตฺตมตฺถานิ ตยี ลปิมฺหา|
    block |กิเมว ตฺวํ นงฺคลโกฏิวฑฺโฒ อตฺถานิ ชานาสิ ยถาปิ อญฺเญฯ|
  count |๖๑๐|
    block |อิมํ คเล คเหตฺวาน นาเสถ วิชิตา มม|
    block |โย เม รตนลาภสฺส อนฺตรายาย ภาสติฯ|
  count |๖๑๑|
    block |ตโต จ โส อปกฺกมฺม เวเทหสฺส อุปนฺติกา|
    block |อถ อามนฺตยี ทูตํ มาธรํ สุวปณฺฑิตํฯ|
  count |๖๑๒|
    block |เอหิ สมฺม หริตปกฺข เวยฺยาวจฺจํ กโรหิ เม|
    block |อตฺถิ ปญฺจาลราชสฺส สาฬิกา สยนปาลิกาฯ|
  count |๖๑๓|
    block |ตํ พนฺธเนน ปุจฺฉสฺสุ สา หิ สพฺพสฺส โกวิทา|
    block |สา เตสํ สพฺพํ ชานาติ รญฺโญ จ โกสิยสฺส จฯ|
  count |๖๑๔|
    block |อาโมติ โส ปฏิสฺสุตฺวา มาธโร สุวปณฺฑิโต|
    block |อคมาสิ หริตปกฺโข สาฬิกาย อุปนฺติกํฯ|
  count |๖๑๕|
    block |ตโต จ โข โส คนฺตฺวาน มาธโร สุวปณฺฑิโต|
    block |อถามนฺตยิ สุฆรํ สาฬิกํ มญฺชุภาณิกํฯ|
  count |๖๑๖|
    block |กจฺจิ เต สุฆเร ขมนียํ กจฺจิ เวสฺเส อนามยํ|
    block |กจฺจิ เต มธุนา ลาชา ลพฺภเต สุฆเร ตุวํ ฯ|
  count |๖๑๗|
    block |กุสลญฺเจว เม สมฺม อโถ สมฺม อนามยํ|
    block |อโถ เม มธุนา ลาชา ลพฺภเต สุวปณฺฑิตฯ|
  count |๖๑๘|
    block |กุโต นุ สมฺม อาคมฺม กสฺส วา ปหิโต ตุวํ|
    block |น จ เมสิ อิโต ปุพฺเพ ทิฏฺโฐ วา ยทิ วา สุโตฯ|
  count |๖๑๙|
    block |อโหสิํ สิวิราชสฺส ปาสาเท สยนปาลโก|
    block |ตโต โส ธมฺมิโก ราชา พทฺเธ โมเจสิ พนฺธนาฯ|
  count |๖๒๐|
    block |ตสฺส เมกา ทุติยาสิ สาฬิกา มญฺชุภาณิกา|
    block |ตํ ตตฺถ อวธี เสโน เปกฺขโต สุฆเร มมฯ|
  count |๖๒๑|
    block |ตสฺสา กามา หิ สมฺมตฺโต อาคโตสฺมิ ตวนฺติเก|
    block |สเจ กเรยฺย โอกาสํ อุภโยว วสามเสฯ|
  count |๖๒๒|
    block |สุโวว สุวิํ กาเมยฺย สาฬิโก ปน สาฬิกํ|
    block |สุวสฺส สาฬิกาเยว สํวาโส โหติ กีทิโสฯ|
  count |๖๒๓|
    block |โยยํ กาเม กามยติ อปิ จณฺฑาลิกามปิ|
    block |สพฺโพ หิ สทิโส โหติ นตฺถิ กาเม อสาทิโสฯ|
  count |๖๒๔|
    block |อตฺถิ ชมฺปาวตี นาม มาตา สิวิสฺส ราชิโน|
    block |สา ภริยา วาสุเทวสฺส กณฺหสฺส มเหสี ปิยาฯ|
  count |๖๒๕|
    block |รฏฺฐวตี กิมฺปุริสี สาปิ วจฺฉํ อกามยิ|
    block |มนุสฺโส มิคิยา สทฺธิํ นตฺถิ กาเม อสาทิโสฯ|
  count |๖๒๖|
    block |หนฺท ขฺวาหํ คมิสฺสามิ สาฬิเก มญฺชุภาณิเก|
    block |ปจฺจกฺขานุปทญฺเหตํ อติมญฺญสิ นูน มํฯ|
  count |๖๒๗|
    block |น สิรี ตรมานสฺส มาธร สุวปณฺฑิต|
    block |อิเธว ตาว อจฺฉสฺสุ ยาว ราชาน ทกฺขสิ|
    block |โสสฺสิ สทฺทํ มุทิงฺคานํ อานุภาวญฺจ ราชิโนฯ|
  count |๖๒๘|
    block |โย นุ ขฺวายํ ติพฺโพ สทฺโท ติโรชนปเท สุโต|
    block |ธีตา ปญฺจาลราชสฺส โอสธี วิย วณฺณินี|
    block |ตํ ทสฺสติ วิเทหานํ โส วิวาโห ภวิสฺสติฯ|
  count |๖๒๙|
    block |เอทิโส มา อมิตฺตานํ วิวาโห โหตุ มาธร|
    block |ยถา ปญฺจาลราชสฺส เวเทเหน ภวิสฺสติฯ|
  count |๖๓๐|
    block |อานยิตฺวาน เวเทหํ ปญฺจาลานํ รเถสโภ|
    block |ตโต นํ ฆาตยิสฺสติ นสฺส สขี ภวิสฺสติฯ|
  count |๖๓๑|
    block |หนฺท โข มํ อนุชานาหิ รตฺติโย สตฺตมตฺติโย|
    block |ยาวาหํ สิวิราชสฺส อาโรเจมิ มเหสิโน|
    block |ลทฺโธ จ เม อาวสโถ สาฬิกาย อุปนฺติกํ ฯ|
  count |๖๓๒|
    block |หนฺท โข ตํ อนุชานามิ รตฺติโย สตฺตมตฺติโย|
    block |สเจ ตฺวํ สตฺตรตฺเตน นาคจฺฉสิ มมนฺติเก|
    block |มญฺเญ โอกฺกนฺตสตฺตํ มํ มตาย อาคมิสฺสสิฯ|
  count |๖๓๓|
    block |ตโต จ โข โส คนฺตฺวาน มาธโร สุวปณฺฑิโต|
    block |มโหสธสฺส อกฺขาสิ สาฬิกาวจนํ อิทํฯ|
  count |๖๓๔|
    block |ยสฺเสว ฆเร ภุญฺเชยฺย โภคํ ตสฺเสว อตฺถํ ปุริโส จเรยฺย|
    block |หนฺทาหํ คจฺฉามิ ปุเร ชนินฺท ปญฺจาลราชสฺส ปุรํ สุรมฺมํ|
    block |นิเวสนานิ มาเปตุํ เวเทหสฺส ยสสฺสิโนฯ|
  count |๖๓๕|
    block |นิเวสนานิ มาเปตฺวา เวเทหสฺส ยสสฺสิโน|
    block |ยทา เต ปหิเณยฺยามิ ตทา เอยฺยาสิ ขตฺติยฯ|
  count |๖๓๖|
    block |ตโต จ ปายาสิ ปุเร มโหสโธ ปญฺจาลราชสฺส ปุรํ สุรมฺมํ|
    block |นิเวสนานิ มาเปตุํ เวเทหสฺส ยสสฺสิโนฯ|
  count |๖๓๗|
    block |นิเวสนานิ มาเปตฺวา เวเทหสฺส ยสสฺสิโน|
    block |อถสฺส ปาหิณี ทูตํ เวเทหํ มิถิลคฺคหํ|
    block |เอหิ ทานิ มหาราช มาปิตํ เต นิเวสนํฯ|
  count |๖๓๘|
    block |ตโต จ ราชา ปายาสิ เสนาย จตุรงฺคิยา|
    block |อนนฺตวาหนํ ทฏฺฐุํ ผีตํ กปิลิยํ ปุรํฯ|
  count |๖๓๙|
    block |ตโต จ โข โส คนฺตฺวาน พฺรหฺมทตฺตสฺส ปาหิณิ|
    block |อาคโตสฺมิ มหาราช ตว ปาทานิ วนฺทิตุํฯ|
  count |๖๔๐|
    block |ททาหิ ทานิ เม ภริยํ นาริํ สพฺพงฺคโสภินิํ|
    block |สุวณฺเณน ปฏิจฺฉนฺนํ ทาสีคณปุรกฺขตํฯ|
  count |๖๔๑|
    block |สฺวาคตํ เตว เวเทห อโถ เต อทุราคตํ|
    block |นกฺขตฺตํเยว ปริปุจฺฉ อหํ กญฺญํ ททามิ เต|
    block |สุวณฺเณน ปฏิจฺฉนฺนํ ทาสีคณปุรกฺขตํฯ|
  count |๖๔๒|
    block |ตโต จ ราชา เวเทโห นกฺขตฺตํ ปริปุจฺฉถ|
    block |นกฺขตฺตํ ปริปุจฺฉิตฺวา พฺรหฺมทตฺตสฺส ปาหิณิฯ|
  count |๖๔๓|
    block |ททาหิ ทานิ เม ภริยํ นาริํ สพฺพงฺคโสภินิํ|
    block |สุวณฺเณน ปฏิจฺฉนฺนํ ทาสีคณปุรกฺขตํฯ|
  count |๖๔๔|
    block |ททามิ ทานิ เต ภริยํ นาริํ สพฺพงฺคโสภินิํ|
    block |สุวณฺเณน ปฏิจฺฉนฺนํ ทาสีคณปุรกฺขตํฯ|
  count |๖๔๕|
    block |หตฺถี อสฺสา รถา ปตฺตี เสนา ติฏฺฐนฺติ วมฺมิตา|
    block |อุกฺกา ปทิตฺตา ฌายนฺติ กินฺนุ มญฺญนฺติ ปณฺฑิตาฯ|
  count |๖๔๖|
    block |หตฺถี อสฺสา รถา ปตฺตี เสนา ติฏฺฐนฺติ วมฺมิตา|
    block |อุกฺกา ปทิตฺตา ฌายนฺติ กิํ นุ กาหนฺติ ปณฺฑิตฯ|
  count |๖๔๗|
    block |รกฺขติ ตํ มหาราช จูฬเนยฺโย มหพฺพโล|
    block |ปทุฏฺโฐ พฺรหฺมทตฺเตน ปาโต ตํ ฆาตยิสฺสติฯ|
  count |๖๔๘|
    block |อุพฺเพธติ เม หทยํ มุขญฺจ ปริสุสฺสติ|
    block |นิพฺพุติํ นาธิคจฺฉามิ อคฺคิทฑฺโฒว อาตเปฯ|
  count |๖๔๙|
    block |กมฺมารานํ ยถา อุกฺกา อนฺโต ฌายติ โน พหิ|
    block |เอวมฺปิ หทยํ มยฺหํ อนฺโต ฌายติ โน พหิฯ|
  count |๖๕๐|
    block |ปมตฺโต มนฺตนาตีโต ภินฺนมนฺโตสิ ขตฺติย|
    block |อิทานิ โข ตํ ตายนฺตุ ปณฺฑิตา มนฺติโน ชนาฯ|
  count |๖๕๑|
    block |อกตฺวามจฺจสฺส วจนํ อตฺถกามหิเตสิโน|
    block |อตฺตปีติรโต ราชา มิโค กูเฏว โอหิโตฯ|
  count |๖๕๒|
    block |ยถาปิ มจฺโฉ พฬิสํ วงฺกํ มํเสน ฉาทิตํ|
    block |อามคิทฺโธ น ชานาติ มจฺโฉ มรณมตฺตโนฯ|
  count |๖๕๓|
    block |เอวเมว ตุวํ ราช จูฬเนยฺยสฺส ธีตรํ|
    block |กามคิทฺโธ น ชานาสิ มจฺโฉว มรณมตฺตโนฯ|
  count |๖๕๔|
    block |สเจ คจฺฉสิ ปญฺจาลํ ขิปฺปมตฺตํ ชหิสฺสสิ|
    block |มิคํ ปนฺถานุพนฺธํว มหนฺตํ ภยเมสฺสติฯ|
  count |๖๕๕|
    block |อนริยรูโป ปุริโส ชนินฺท อหีว อุจฺฉงฺคคโต ฑเสยฺย|
    block |น เตน มิตฺติํ กยิราถ ธีโร ทุกฺโข หเว กาปุริเสน สงฺคโมฯ|
  count |๖๕๖|
    block |ยเทว ชญฺญา ปุริสํ ชนินฺท สีลวายํ พหุสฺสุโต|
    block |เตเนว มิตฺติํ กยิราถ ธีโร สุโข หเว สปฺปุริเสน สงฺคโมฯ|
  count |๖๕๗|
    block |พาโล ตุวํ เอฬมูโคสิ ราช โย อุตฺตมตฺถานิ มยี ลปิตฺโถ|
    block |กิเมวหํ นงฺคลโกฏิวฑฺโฒ อตฺถานิ ชานามิ ยถาปิ อญฺเญฯ|
  count |๖๕๘|
    block |อิมํ คเล คเหตฺวาน นาเสถ วิชิตา มม|
    block |โย เม รตนลาภสฺส อนฺตรายาย ภาสติฯ|
  count |๖๕๙|
    block |มโหสธ อตีเตน นานุวิชฺฌนฺติ ปณฺฑิตา|
    block |กิํ มํ อสฺสํว สมฺพนฺธํ ปโตเทเนว วิชฺฌสิฯ|
  count |๖๖๐|
    block |สเจ ปสฺสสิ โมกฺขํ วา เขมํ วา ปน ปสฺสสิ|
    block |เตเนว มํ อนุสาส กิํ อตีเตน วิชฺฌสิฯ|
  count |๖๖๑|
    block |อตีตํ มานุสํ กมฺมํ ทุกฺกรํ ทุรภิสมฺภวํ|
    block |น ตํ สกฺโกมิ โมเจตุํ ตฺวํ ปชานสฺสุ ขตฺติยฯ|
  count |๖๖๒|
    block |สนฺติ เวหายสา นาคา อิทฺธิมนฺโต ยสสฺสิโน|
    block |เตปิ อาทาย คจฺเฉยฺยุํ ยสฺส โหนฺติ ตถาวิธาฯ|
  count |๖๖๓|
    block |สนฺติ เวหายสา อสฺสา อิทฺธิมนฺโต ยสสฺสิโน|
    block |เตปิ อาทาย คจฺเฉยฺยุํ ยสฺส โหนฺติ ตถาวิธาฯ|
  count |๖๖๔|
    block |สนฺติ เวหายสา ปกฺขี อิทฺธิมนฺโต ยสสฺสิโน|
    block |เตปิ อาทาย คจฺเฉยฺยุํ ยสฺส โหนฺติ ตถาวิธาฯ|
  count |๖๖๕|
    block |สนฺติ เวหายสา ยกฺขา อิทฺธิมนฺโต ยสสฺสิโน|
    block |เตปิ อาทาย คจฺเฉยฺยุํ ยสฺส โหนฺติ ตถาวิธาฯ|
  count |๖๖๖|
    block |อตีตํ มานุสํ กมฺมํ ทุกฺกรํ ทุรภิสมฺภวํ|
    block |น ตํ สกฺโกมิ โมเจตุํ อนฺตลิกฺเขน ขตฺติยฯ|
  count |๖๖๗|
    block |อตีรทสฺสี ปุริโส มหนฺเต อุทกณฺณเว|
    block |ยตฺถ โส ลภเต คาธํ ตตฺถ โส วินฺทเต สุขํฯ|
  count |๖๖๘|
    block |เอวํ อมฺหญฺจ รญฺโญ จ ตฺวํ ปติฏฺฐา มโหสธ|
    block |ตฺวํ โนสิ มนฺตินํ เสฏฺโฐ อมฺเห ทุกฺขา ปโมจยฯ|
  count |๖๖๙|
    block |อตีตํ มานุสํ กมฺมํ ทุกฺกรํ ทุรภิสมฺภวํ|
    block |น ตํ สกฺโกมิ โมเจตุํ ตฺวํ ปชานสฺสุ เสนกฯ|
  count |๖๗๐|
    block |สุโณหิ เมตํ วจนํ ปสฺส เสนํ มหพฺภยํ|
    block |เสนกํ ทานิ ปุจฺฉามิ กิํ กิจฺจํ อิธ มญฺญสิฯ|
  count |๖๗๑|
    block |อคฺคิํ วา ทฺวารโต เทม คณฺหามเส วิกนฺตนํ|
    block |อญฺญมญฺญํ วธิตฺวาน ขิปฺปํ หิสฺสาม ชีวิตํ|
    block |มา โน ราชา พฺรหฺมทตฺโต จิรํ ทุกฺเขน มารยิฯ|
  count |๖๗๒|
    block |สุโณหิ เมตํ วจนํ ปสฺส เสนํ มหพฺภยํ|
    block |ปุกฺกุสํ ทานิ ปุจฺฉามิ กิํ กิจฺจํ อิธ มญฺญสิฯ|
  count |๖๗๓|
    block |วิสํ ขาทิตฺวา มิยฺยาม ขิปฺปํ หิสฺสาม ชีวิตํ|
    block |มา โน ราชา พฺรหฺมทตฺโต จิรํ ทุกฺเขน มารยิฯ|
  count |๖๗๔|
    block |สุโณหิ เมตํ วจนํ ปสฺส เสนํ มหพฺภยํ|
    block |กามินฺทํ ทานิ ปุจฺฉามิ กิํ กิจฺจํ อิธ มญฺญสิฯ|
  count |๖๗๕|
    block |รชฺชุยา พชฺฌ มิยฺยาม ปปาตา ปปตามเส|
    block |มา โน ราชา พฺรหฺมทตฺโต จิรํ ทุกฺเขน มารยิฯ|
  count |๖๗๖|
    block |สุโณหิ เมตํ วจนํ ปสฺส เสนํ มหพฺภยํ|
    block |เทวินฺทํ ทานิ ปุจฺฉามิ กิํ กิจฺจํ อิธ มญฺญสิฯ|
  count |๖๗๗|
    block |อคฺคิํ วา ทฺวารโต เทม คณฺหามเส วิกนฺตนํ|
    block |อญฺญมญฺญํ วธิตฺวาน ขิปฺปํ หิสฺสาม ชีวิตํ|
    block |น โน สกฺโกติ โมเจตุํ สุเขเนว มโหสโธฯ|
  count |๖๗๘|
    block |ยถา กทลิโน สารํ อนฺเวสํ นาธิคจฺฉติ|
    block |เอวํ อนฺเวสมานา นํ ปญฺหํ นชฺฌคมามเสฯ|
  count |๖๗๙|
    block |ยถา สิมฺพลิโน สารํ อนฺเวสํ นาธิคจฺฉติ|
    block |เอวํ อนฺเวสมานา นํ ปญฺหํ นชฺฌคมามเสฯ|
  count |๖๘๐|
    block |อเทเส วต โน วุฏฺฐํ กุญฺชรานํวโนทเก|
    block |สกาเส ทุมฺมนุสฺสานํ พาลานํ อวิชานตํฯ|
  count |๖๘๑|
    block |อุพฺเพธติ เม หทยํ มุขญฺจ ปริสุสฺสติ|
    block |นิพฺพุติํ นาธิคจฺฉามิ อคฺคิทฑฺโฒว อาตเปฯ|
  count |๖๘๒|
    block |กมฺมารานํ ยถา อุกฺกา อนฺโต ฌายติ โน พหิ|
    block |เอวมฺปิ หทยํ มยฺหํ อนฺโต ฌายติ โน พหิฯ|
  count |๖๘๓|
    block |ตโต โส ปณฺฑิโต ธีโร อตฺถทสฺสี มโหสโธ|
    block |เวเทหํ ทุกฺขิตํ ทิสฺวา อิทํ วจนมพฺรวิฯ|
  count |๖๘๔|
    block |มา ตฺวํ ภายิ มหาราช มา ตฺวํ ภายิ รเถสภ|
    block |อหํ ตํ โมจยิสฺสามิ ราหุคฺคหํว จนฺทิมํฯ|
  count |๖๘๕|
    block |มา ตฺวํ ภายิ มหาราช มา ตฺวํ ภายิ รเถสภ|
    block |อหํ ตํ โมจยิสฺสามิ ราหุคฺคหํว สูริยํฯ|
  count |๖๘๖|
    block |มา ตฺวํ ภายิ มหาราช มา ตฺวํ ภายิ รเถสภ|
    block |อหํ ตํ โมจยิสฺสามิ ปงฺเก สนฺนํว กุญฺชรํฯ|
  count |๖๘๗|
    block |มา ตฺวํ ภายิ มหาราช มา ตฺวํ ภายิ รเถสภ|
    block |อหํ ตํ โมจยิสฺสามิ เปฬาพทฺธํว ปนฺนคํฯ|
  count |๖๘๘|
    block |มา ตฺวํ ภายิ มหาราช มา ตฺวํ ภายิ รเถสภ|
    block |อหํ ตํ โมจยิสฺสามิ ปกฺขิํ พทฺธํว ปญฺชเร ฯ|
  count |๖๘๙|
    block |มา ตฺวํ ภายิ มหาราช มา ตฺวํ ภายิ รเถสภ|
    block |อหํ ตํ โมจยิสฺสามิ มจฺเฉ ชาลคเตริวฯ|
  count |๖๙๐|
    block |มา ตฺวํ ภายิ มหาราช มา ตฺวํ ภายิ รเถสภ|
    block |อหํ ตํ โมจยิสฺสามิ สโยคฺคพลวาหนํฯ|
  count |๖๙๑|
    block |มา ตฺวํ ภายิ มหาราช มา ตฺวํ ภายิ รเถสภ|
    block |ปญฺจาลํ วาหยิสฺสามิ กากเสนํว เลฑฺฑุนาฯ|
  count |๖๙๒|
    block |อทุ ปญฺญา กิมตฺถิยา อมจฺโจ วาปิ ตาทิโส|
    block |โย ตํ สมฺพาธปกฺขนฺทํ ทุกฺขา น ปริโมจเยฯ|
  count |๖๙๓|
    block |เอถ มาณวา อุฏฺเฐถ มุขํ โสเธถ สนฺธิโน|
    block |เวเทโห สหมจฺเจหิ อุมงฺเคน คมิสฺสติฯ|
  count |๖๙๔|
    block |ตสฺส ตํ วจนํ สุตฺวา ปณฺฑิตสฺสานุจาริโน|
    block |อุมงฺคทฺวารํ วิวริํสุ ยนฺตยุตฺเต จ อคฺคเฬฯ|
  count |๖๙๕|
    block |ปุรโต เสนโก ยาติ ปจฺฉโต จ มโหสโธ|
    block |มชฺเฌ จ ราชา เวเทโห อมจฺจปริวาริโตฯ|
  count |๖๙๖|
    block |อุมงฺคา นิกฺขมิตฺวาน เวเทโห นาวมารุหิ|
    block |อภิรูฬฺหญฺจ ตํ ญตฺวา อนุสาสิ มโหสโธฯ|
  count |๖๙๗|
    block |อยํ เต สสุโร เทว อยํ สสฺสุ ชนาธิป|
    block |ยถา มาตุ ปฏิปตฺติ เอวํ เต โหตุ สสฺสุยาฯ|
  count |๖๙๘|
    block |ยถาปิ นิยโก ภาตา สอุทริโย เอกมาตุโก|
    block |เอวํ ปญฺจาลจนฺโท เต ทยิตพฺโพ รเถสภฯ|
  count |๖๙๙|
    block |อยํ ปญฺจาลจนฺที เต ราชปุตฺตี อภิจฺฉิตา|
    block |กามํ กโรหิ เต ตาย ภริยา เต รเถสภฯ|
  count |๗๐๐|
    block |อารุยฺห นาวํ ตรมาโน กินฺนุ ตีรมฺหิ ติฏฺฐสิ|
    block |กิจฺฉา มุตฺตามฺห ทุกฺขโต ยาม ทานิ มโหสธฯ|
  count |๗๐๑|
    block |เนส ธมฺโม มหาราช โยหํ เสนาย นายโก|
    block |เสนงฺคํ ปริหาเปตฺวา อตฺตานํ ปริโมจเยฯ|
  count |๗๐๒|
    block |นิเวสนมฺหิ เต เทว เสนงฺคํ ปริหาปิตํ|
    block |ตํ ทินฺนํ พฺรหฺมทตฺเตน อานยิสฺสํ รเถสภฯ|
  count |๗๐๓|
    block |อปฺปเสโน มหาเสนํ กถํ วิคฺคยฺห ฐสฺสสิ|
    block |ทุพฺพโล พลวนฺเตน วิหญฺญิสฺสสิ ปณฺฑิตฯ|
  count |๗๐๔|
    block |อปฺปเสโนปิ เจ มนฺตี มหาเสนํ อมนฺตินํ|
    block |ชินาติ ราชา ราชาโน อาทิจฺโจวุทยํ ตมํฯ|
  count |๗๐๕|
    block |สุสุขํ วต สํวาโส ปณฺฑิเตหีติ เสนก|
    block |ปกฺขีว ปญฺชเร พทฺเธ มจฺเฉ ชาลคเตริว|
    block |อมิตฺตหตฺถตฺตคเต โมจยี โน มโหสโธฯ|
  count |๗๐๖|
    block |เอวเมตํ มหาราช ปณฺฑิตา หิ สุขาวหา|
    block |ปกฺขีว ปญฺชเร พทฺเธ มจฺเฉ ชาลคเตริว|
    block |อมิตฺตหตฺถตฺตคเต โมจยี โน มโหสโธฯ|
  count |๗๐๗|
    block |รกฺขิตฺวา กสิณํ รตฺติํ จูฬเนยฺโย มหพฺพโล|
    block |อุเทนฺตํ อรุณุคฺคสฺมิํ อุปการิํ อุปาคมิฯ|
  count |๗๐๘|
    block |อารุยฺห ปวรํ นาคํ พลวนฺตํ สฏฺฐิหายนํ|
    block |ราชา อโวจ ปญฺจาโล จูฬเนยฺโย มหพฺพโลฯ|
  count |๗๐๙|
    block |สนฺนทฺโธ มณิวมฺเมน สรมาทาย ปาณินา|
    block |เปสิเย อชฺฌภาสิตฺถ ปุถุคุมฺเพ สมาคเตฯ|
  count |๗๑๐|
    block |หตฺถาโรเห อนีกฏฺเฐ รถิเก ปตฺติการเก|
    block |อุปาสนมฺหิ กตหตฺเถ วาลเวเธ สมาคเตฯ|
  count |๗๑๑|
    block |เปเสถ กุญฺชเร ทนฺตี พลวนฺเต สฏฺฐิหายเน|
    block |มทฺทนฺตุ กุญฺชรา นครํ เวเทเหน สุมาปิตํฯ|
  count |๗๑๒|
    block |วจฺฉทนฺตมุขา เสตา ติกฺขคฺคา อฏฺฐิเวธิโน|
    block |ปณุนฺนา ธนุเวเคน สมฺปตนฺตุตรีตราฯ|
  count |๗๑๓|
    block |มาณวา วมฺมิโน สูรา จิตฺรทณฺฑยุตาวุธา|
    block |ปกฺขนฺทิโน มหานาคา หตฺถีนํ โหนฺตุ สมฺมุขาฯ|
  count |๗๑๔|
    block |สตฺติโย เตลโธตาโย อจฺจิมนฺตา ปภสฺสรา|
    block |วิชฺโชตมานา ติฏฺฐนฺตุ สตรํสีว ตารกาฯ|
  count |๗๑๕|
    block |อาวุธพลวนฺตานํ คุณิกายูรธารินํ|
    block |เอตาทิสานํ โยธานํ สงฺคาเม อปลายินํ|
    block |เวเทโห กุโต มุจฺจิสฺสติ สเจ ปกฺขีว กาหิติฯ|
  count |๗๑๖|
    block |ติํส เม ปุริสนาวุตฺโย สพฺเพเวเกกนิจฺจิตา|
    block |เยสํ สมํ น ปสฺสามิ เกวลํ มหิมํ จรํฯ|
  count |๗๑๗|
    block |นาคา จ กปฺปิตา ทนฺตี พลวนฺโต สฏฺฐิหายนา|
    block |เยสํ ขนฺเธสุ โสภนฺติ กุมารา จารุทสฺสนา|
  count |๗๑๘|
    block |ปีตาลงฺการา ปีตวสนา ปีตุตฺตรนิวาสนา|
    block |นาคขนฺเธสุ โสภนฺติ เทวปุตฺตาว นนฺทเนฯ|
  count |๗๑๙|
    block |ปาฐีนวณฺณา เนตฺติํสา เตลโธตา ปภสฺสรา|
    block |นิฏฺฐิตา นรธีเรหิ สมธารา สุนิสฺสิตาฯ|
  count |๗๒๐|
    block |เวลฺลาลิโน วีตมลา สิกฺกายสมยา ทฬฺหา|
    block |คหิตา พลวนฺเตหิ สุปฺปหารปฺปหาริภิฯ|
  count |๗๒๑|
    block |สุวณฺณถรุสมฺปนฺนา โลหิตกจฺฉุปธาริตา|
    block |วิวตฺตมานา โสภนฺติ วิชฺชุวพฺภฆนนฺตเรฯ|
  count |๗๒๒|
    block |ปฏากา วมฺมิโน สูรา อสิจมฺมสฺส โกวิทา|
    block |ธนุคฺคหา สิกฺขิตรา นาคขนฺเธ นิปาติโน ฯ|
  count |๗๒๓|
    block |เอตาทิเสหิ ปริกฺขิตฺโต นตฺถิ โมกฺโข อิโต ตว|
    block |ปภาวํ เต น ปสฺสามิ เยน ตฺวํ มิถิลํ วเชฯ|
  count |๗๒๔|
    block |กิํ นุ สนฺตรมาโนว นาคํ เปเสสิ กุญฺชรํ|
    block |ปหฏฺฐรูโป อาปตสิ สิทฺธตฺโถสฺมีติ มญฺญสิฯ|
  count |๗๒๕|
    block |โอหเรตํ ธนุํ จาปํ ขุรปฺปํ ปฏิสํหร|
    block |โอหเรตํ สุภํ วมฺมํ เวฬุริยมณิสนฺถตํ ฯ|
  count |๗๒๖|
    block |ปสนฺนมุขวณฺโณสิ มิตปุพฺพญฺจ ภาสสิ|
    block |โหติ โข มรณกาเล เอทิสี วณฺณสมฺปทาฯ|
  count |๗๒๗|
    block |โมฆํ เต คชฺชิตํ ราช ภินฺนมนฺโตสิ ขตฺติย|
    block |ทุคฺคณฺโหสิ ตยา ราชา ขฬุงฺเกเนว สินฺธโวฯ|
  count |๗๒๘|
    block |ติณฺโณ หิยฺโย ราชา คงฺคํ สามจฺโจ สปริชฺชโน|
    block |หํสราชํ ยถา ธงฺโก อนุชฺชวํ ปติสฺสสิฯ|
  count |๗๒๙|
    block |สิงฺคาลา รตฺติภาเคน ผุลฺลํ ทิสฺวาน กิํสุกํ|
    block |มํสเปสีติ มญฺญนฺตา ปริพฺยูฬฺหา มิคาธมาฯ|
  count |๗๓๐|
    block |วีติวตฺตาสุ รตฺตีสุ อุคฺคตสฺมิํ ทิวากเร|
    block |กิํสุกํ ผุลฺลิตํ ทิสฺวา อาสจฺฉินฺนา มิคาธมาฯ|
  count |๗๓๑|
    block |เอวเมว ตุวํ ราช เวเทหํ ปริวาริย|
    block |อาสจฺฉินฺโน คมิสฺสสิ สิงฺคาลา กิํสุกํ ยถาฯ|
  count |๗๓๒|
    block |อิมสฺส หตฺเถ ปาเท จ กณฺณนาสญฺจ ฉินฺทถ|
    block |โย เม อมิตฺตํ หตฺถคตํ เวเทหํ ปริโมจยิฯ|
  count |๗๓๓|
    block |อิมํ มํสํว ปาตพฺยํ สูเล กตฺวา ปจนฺตุ นํ|
    block |โย เม อมิตฺตํ หตฺถคตํ เวเทหํ ปริโมจยิฯ|
  count |๗๓๔|
    block |ยถาปิ อาสภํ จมฺมํ ปถพฺยา วิตนิยฺยติ|
    block |สีหสฺส อโถ พฺยคฺฆสฺส โหติ สงฺกุสมาหตํฯ|
  count |๗๓๕|
    block |เอวํ ตํ วิตนิตฺวาน เวธยิสฺสามิ สตฺติยา|
    block |โย เม อมิตฺตํ หตฺถคตํ เวเทหํ ปริโมจยิฯ|
  count |๗๓๖|
    block |สเจ เม หตฺเถ ปาเท จ กณฺณนาสญฺจ เฉจฺฉสิ|
    block |เอวํ ปญฺจาลจนฺทสฺส เวเทโห เฉทยิสฺสติฯ|
  count |๗๓๗|
    block |สเจ เม หตฺเถ ปาเท จ กณฺณนาสญฺจ เฉจฺฉสิ|
    block |เอวํ ปญฺจาลจนฺทิยา เวเทโห เฉทยิสฺสติฯ|
  count |๗๓๘|
    block |สเจ เม หตฺเถ ปาเท จ กณฺณนาสญฺจ เฉจฺฉสิ|
    block |เอวํ นนฺทาย เทวิยา เวเทโห เฉทยิสฺสติฯ|
  count |๗๓๙|
    block |สเจ เม หตฺเถ ปาเท จ กณฺณนาสญฺจ เฉจฺฉสิ|
    block |เอวํ เต ปุตฺตทารสฺส เวเทโห เฉทยิสฺสติฯ|
  count |๗๔๐|
    block |สเจ มํสํว ปาตพฺยํ สูเล กตฺวา ปจิสฺสสิ|
    block |เอวํ ปญฺจาลจนฺทสฺส เวเทโห ปาจยิสฺสติฯ|
  count |๗๔๑|
    block |สเจ มํสํว ปาตพฺยํ สูเล กตฺวา ปจิสฺสสิ|
    block |เอวํ ปญฺจาลจนฺทิยา เวเทโห ปาจยิสฺสติฯ|
  count |๗๔๒|
    block |สเจ มํสํว ปาตพฺยํ สูเล กตฺวา ปจิสฺสสิ|
    block |เอวํ นนฺทาย เทวิยา เวเทโห ปาจยิสฺสติฯ|
  count |๗๔๓|
    block |สเจ มํสํว ปาตพฺยํ สูเล กตฺวา ปจิสฺสสิ|
    block |เอวํ เต ปุตฺตทารสฺส เวเทโห ปาจยิสฺสติฯ|
  count |๗๔๔|
    block |สเจ มํ วิตนิตฺวาน เวธยิสฺสสิ สตฺติยา|
    block |เอวํ ปญฺจาลจนฺทสฺส เวเทโห เวธยิสฺสติฯ|
  count |๗๔๕|
    block |สเจ มํ วิตนิตฺวาน เวธยิสฺสสิ สตฺติยา|
    block |เอวํ ปญฺจาลจนฺทิยา เวเทโห เวธยิสฺสติฯ|
  count |๗๔๖|
    block |สเจ มํ วิตนิตฺวาน เวธยิสฺสสิ สตฺติยา|
    block |เอวํ นนฺทาย เทวิยา เวเทโห เวธยิสฺสติฯ|
  count |๗๔๗|
    block |สเจ มํ วิตนิตฺวาน เวธยิสฺสสิ สตฺติยา|
    block |เอวํ เต ปุตฺตทารสฺส เวเทโห เวธยิสฺสติ|
    block |เอวํ โน มนฺติตํ รโห เวเทเหน มยา สหฯ|
  count |๗๔๘|
    block |ยถาปิ ปลสตํ จมฺมํ โกนฺติมนฺตาสุนิฏฺฐิตํ|
    block |อุเปติ ตนุตาณาย สรานํ ปฏิหนฺตเวฯ|
  count |๗๔๙|
    block |สุขาวโห ทุกฺขนุโท เวเทหสฺส ยสสฺสิโน|
    block |มติํ เต ปฏิหญฺญามิ อุสุํ ปลสเตน วาฯ|
  count |๗๕๐|
    block |อิงฺฆ ปสฺส มหาราช สุญฺญํ อนฺเตปุรํ ตว|
    block |โอโรธา จ กุมารา จ ตว มาตา จ ขตฺติย|
    block |อุมงฺคา นีหริตฺวาน เวเทหสฺสุปนามิตาฯ|
  count |๗๕๑|
    block |อิงฺฆ อนฺเตปุรํ มยฺหํ คนฺตฺวาน วิจินาถ นํ|
    block |ยถา อิมสฺส วจนํ สจฺจํ วา ยทิ วา มุสาฯ|
  count |๗๕๒|
    block |เอวเมตํ มหาราช ยถา อาห มโหสโธ|
    block |สุญฺญํ อนฺเตปุรํ สพฺพํ กากปฏฺฏนกํ ยถาฯ|
  count |๗๕๓|
    block |อิโต คตา มหาราช นารี สพฺพงฺคโสภนา|
    block |โกสมฺพผลกสุสฺโสณี หํสคคฺครภาณินีฯ|
  count |๗๕๔|
    block |อิโต นีตา มหาราช นารี สพฺพงฺคโสภนา|
    block |โกเสยฺยวสนา สามา ชาตรูปสุเมขลาฯ|
  count |๗๕๕|
    block |สุรตฺตปาทา กลฺยาณี สุวณฺณมณิเมขลา|
    block |ปาเรวตกฺขี สุตนู พิมฺโพฏฺฐา ตนุมชฺฌิมาฯ|
  count |๗๕๖|
    block |สุชาตา ภุชลฏฺฐีว เวทีว ตนุมชฺฌิมา|
    block |ทีฆสฺสา เกสา อสิตา อีสกคฺคปเวลฺลิตาฯ|
  count |๗๕๗|
    block |สุชาตา มิคฉาปาว เหมนฺตคฺคิสิขาริว|
    block |นทีว คิริทุคฺเคสุ สญฺฉนฺนา ขุทฺทเวฬุภิฯ|
  count |๗๕๘|
    block |นาคนาสูรุ กลฺยาณี ปรมา ติมฺพรุตฺถนี|
    block |นาติทีฆา นาติรสฺสา นาโลมา นาติโลมสาฯ|
  count |๗๕๙|
    block |นนฺทาย นูน มรเณน นนฺทสิ สิริวาหน|
    block |อหญฺจ นูน นนฺทา จ คจฺฉาม ยมสาธนํฯ|
  count |๗๖๐|
    block |ทิพฺพํ อธียเส มายํ อกาสิ จกฺขุโมหนํ|
    block |โย เม อมิตฺตํ หตฺถคตํ เวเทหํ ปริโมจยิฯ|
  count |๗๖๑|
    block |อธียนฺติ มหาราช ทิพฺพมายิธ ปณฺฑิตา|
    block |เต โมจยนฺติ อตฺตานํ ปณฺฑิตา มนฺติโน ชนาฯ|
  count |๗๖๒|
    block |สนฺติ มาณวปุตฺตา เม กุสลา สนฺธิเฉทกา|
    block |เยสํ กเตน มคฺเคน เวเทโห มิถิลํ คโตฯ|
  count |๗๖๓|
    block |อิงฺฆ ปสฺส มหาราช อุมงฺคํ สาธุ มาปิตํ|
    block |หตฺถีนํ อถ อสฺสานํ รถานํ อถ ปตฺตินํ|
    block |อาโลกภูตํ ติฏฺฐนฺตํ อุมงฺคํ สาธุ มาปิตํ ฯ|
  count |๗๖๔|
    block |ลาภา วต วิเทหานํ ยสฺสิเมทิสา ปณฺฑิตา|
    block |ฆเร วสนฺติ วิชิเต ยถา ตฺวํสิ มโหสธฯ|
  count |๗๖๕|
    block |วุตฺติญฺจ ปริหารญฺจ ทิคุณํ ภตฺตเวตนํ|
    block |ททามิ วิปุเล โภเค ภุญฺช กาเม รมสฺสุ จ|
    block |มา วิเทหํ ปจฺจคมา กิํ วิเทโห กริสฺสติฯ|
  count |๗๖๖|
    block |โย จเชถ มหาราช ภตฺตารํ ธนการณา|
    block |อุภินฺนํ โหติ คารยฺโห อตฺตโน จ ปรสฺส จ|
    block |ยาว ชีเวยฺย เวเทโห นาญฺญสฺส ปุริโส สิยาฯ|
  count |๗๖๗|
    block |โย จเชถ มหาราช ภตฺตารํ ธนการณา|
    block |อุภินฺนํ โหติ คารยฺโห อตฺตโน จ ปรสฺส จ|
    block |ยาว ติฏฺเฐยฺย เวเทโห นาญฺญสฺส วิชิเต วเสฯ|
  count |๗๖๘|
    block |ทมฺมิ นิกฺขสหสฺสํ เต คามาสีติญฺจ กาสิสุ|
    block |ทาสิสตานิ จตฺตาริ ทมฺมิ ภริยาสตญฺจ เต|
    block |สพฺพํ เสนงฺคมาทาย โสตฺถิํ คจฺฉ มโหสธฯ|
  count |๗๖๙|
    block |ยาว ททนฺตุ หตฺถีนํ อสฺสานํ ทิคุณํ วิธํ|
    block |ตปฺเปนฺตุ อนฺนปาเนน รถิเก ปตฺติการเกฯ|
  count |๗๗๐|
    block |หตฺถี อสฺเส รเถ ปตฺตี คจฺเฉวาทาย ปณฺฑิต|
    block |ปสฺสตุ ตํ มหาราชา เวเทโห มิถิลํ คตํ ฯ|
  count |๗๗๑|
    block |หตฺถี อสฺสา รถา ปตฺตี เสนา ปทิสฺสเต มหา|
    block |จตุรงฺคินี ภีสรูปา กิํ นุ มญฺญสิ ปณฺฑิต ฯ|
  count |๗๗๒|
    block |อานนฺโท เต มหาราช อุตฺตโม ปฏิทิสฺสติ|
    block |สพฺพํ เสนงฺคมาทาย โสตฺถิํ ปตฺโต มโหสโธฯ|
  count |๗๗๓|
    block |ยถา เปตํ สุสานสฺมิํ ฉฑฺเฑตฺวา จตุโร ชนา|
    block |เอวํ กปิลเย ตฺยมฺห ฉฑฺฑยิตฺวา อิธาคตาฯ|
  count |๗๗๔|
    block |อถ ตฺวํ เกน วณฺเณน เกน วา ปน เหตุนา|
    block |เกน วา อตฺถชาเตน อตฺตานํ ปริโมจยิฯ|
  count |๗๗๕|
    block |อตฺถํ อตฺเถน เวเทห มนฺตํ มนฺเตน ขตฺติย|
    block |ปริวารยิํ ราชานํ ชมฺพุทีปํว สาคโรฯ|
  count |๗๗๖|
    block |ทินฺนํ นิกฺขสหสฺสํ เม คามาสีติ จ กาสิสุ|
    block |ทาสีสตานิ จตฺตาริ ทินฺนํ ภริยาสตญฺจ เม|
    block |สพฺพํ เสนงฺคมาทาย โสตฺถินามฺหิ อิธาคโตฯ|
  count |๗๗๗|
    block |สุสุขํ วต สํวาโส ปณฺฑิเตหีติ เสนก|
    block |ปกฺขีว ปญฺชเร พทฺเธ มจฺเฉ ชาลคเตริว|
    block |อมิตฺตหตฺถตฺตคเต โมจยี โน มโหสโธฯ|
  count |๗๗๘|
    block |เอวเมตํ มหาราช ปณฺฑิตา หิ สุขาวหา|
    block |ปกฺขีว ปญฺชเร พทฺเธ มจฺเฉ ชาลคเตริว|
    block |อมิตฺตหตฺถตฺตคเต โมจยี โน มโหสโธฯ|
  count |๗๗๙|
    block |อาหญฺญนฺตุ สพฺพวีณา เภริโย ทินฺทิมานิ จ|
    block |ธเมนฺตุ มาคธา สงฺขา วคฺคู นทนฺตุ ทุนฺทุภีฯ|
  count |๗๘๐|
    block |โอโรธา จ กุมารา จ เวสิยานา จ พฺราหฺมณา|
    block |พหุํ อนฺนญฺจ ปานญฺจ ปณฺฑิตสฺสาภิหารยุํฯ|
  count |๗๘๑|
    block |หตฺถาโรหา อนีกฏฺฐา รถิกา ปตฺติการกา|
    block |พหุํ อนฺนญฺจ ปานญฺจ ปณฺฑิตสฺสาภิหารยุํฯ|
  count |๗๘๒|
    block |สมาคตา ชานปทา เนคมา จ สมาคตา|
    block |พหุํ อนฺนญฺจ ปานญฺจ ปณฺฑิตสฺสาภิหารยุํฯ|
  count |๗๘๓|
    block |พหุชโน ปสนฺโนสิ ทิสฺวา ปณฺฑิตมาคตํ|
    block |ปณฺฑิตมฺหิ อนุปฺปตฺเต เจลุกฺเขโป อวตฺตถาติฯ|
  stand |อุมงฺคชาตกํ ปญฺจมํฯ|
  count |  |
  block |๕๔๓ ภูริทตฺตชาตกํ ๖|
  count |๗๘๔|
    block |ยํ กิญฺจิ รตนํ อตฺถิ ธตรฏฺฐนิเวสเน|
    block |สพฺพานิ เต อุปยนฺตุ ธีตรํ เทหิ ราชิโนฯ|
  count |๗๘๕|
    block |น โน วิวาโห นาเคหิ กตปุพฺโพ กุทาจนํ|
    block |ตํ วิวาหํ อสํยุตฺตํ กถํ อมฺเห กโรมเสฯ|
  count |๗๘๖|
    block |ชีวิตํ นูน เต จตฺตํ รฏฺฐํ วา มนุชาธิป|
    block |น หิ นาเค กุปิตมฺหิ จิรํ ชีวนฺติ ตาทิสาฯ|
  count |๗๘๗|
    block |โย ตฺวํ เทว มนุสฺโสสิ อิทฺธิมนฺตํ อนิทฺธิมา|
    block |วรุณสฺส นิยํ ปุตฺตํ ยามุนํ อติมญฺญสิฯ|
  count |๗๘๘|
    block |นาติมญฺญามิ ราชานํ ธตรฏฺฐํ ยสสฺสินํ|
    block |ธตรฏฺโฐ หิ นาคานํ พหูนมปิ อิสฺสโรฯ|
  count |๗๘๙|
    block |อหิ มหานุภาโวปิ น เม ธีตรมารโห|
    block |ขตฺติโย จ วิเทหานํ อภิชาตา สมุทฺทชาฯ|
  count |๗๙๐|
    block |กมฺพลสฺสตรา อุฏฺเฐนฺตุ สพฺเพ นาเค นิเวทย|
    block |พาราณสิํ ปวชฺชนฺตุ มา จ กญฺจิ วิเหฐยุํฯ|
  count |๗๙๑|
    block |นิเวสเนสุ โสพฺเภสุ รถิยา จจฺจเรสุ จ|
    block |รุกฺขคฺเคสุ จ ลมฺพนฺตุ วิตตา โตรเณสุ จฯ|
  count |๗๙๒|
    block |อหมฺปิ สพฺพเสเตน มหตา สุมหํ ปุรํ|
    block |ปริกฺขิปิสฺสํ โภเคหิ กาสีนํ ชนยํ ภยํฯ|
  count |๗๙๓|
    block |ตสฺส ตํ วจนํ สุตฺวา อุรคาเนกวณฺณิโน|
    block |พาราณสิํ ปวชฺชิํสุ น จ กญฺจิ วิเหฐยุํฯ|
  count |๗๙๔|
    block |นิเวสเนสุ โสพฺเภสุ รถิยา จจฺจเรสุ จ|
    block |รุกฺขคฺเคสุ จ ลมฺพิํสุ วิตตา โตรเณสุ จฯ|
  count |๗๙๕|
    block |เตสุ ทิสฺวาน ลมฺพนฺเต ปุถู กนฺทิํสุ นาริโย|
    block |นาเค โสณฺฑิกเต ทิสฺวา ปสฺสสนฺเต มุหุํ มุหุํฯ|
  count |๗๙๖|
    block |พาราณสี ปพฺยธิตา อาตุรา สมปชฺชถ|
    block |พาหา ปคฺคยฺห ปกฺกนฺทุํ ธีตรํ เทหิ ราชิโนฯ|
  count |๗๙๗|
    block |ปุปฺผาภิหารสฺส วนสฺส มชฺเฌ โก โลหิตกฺโข วิตตนฺตรํโส|
    block |กา กมฺพุกายูรธรา สุวตฺถา ติฏฺฐนฺติ นาริโย ทส วนฺทมานาฯ|
  count |๗๙๘|
    block |โก ตฺวํ พฺรหาพาหุ วนสฺส มชฺเฌ วิโรจสิ ฆตสิตฺโตว อคฺคิ|
    block |มเหสกฺโข อญฺญตโรสิ ยกฺโข อุทาหุ นาโคสิ มหานุภาโวฯ|
  count |๗๙๙|
    block |นาโคหมสฺมิ อิทฺธิมา เตชสฺสี ทุรติกฺกโม|
    block |ฑํเสยฺยํ เตชสา กุทฺโธ ผีตํ ชนปทํ อปิฯ|
  count |๘๐๐|
    block |สมุทฺทชา หิ เม มาตา ธตรฏฺโฐ จ เม ปิตา|
    block |สุทสฺสนกนิฏฺโฐสฺมิ ภูริทตฺโตติ มํ วิทูฯ|
  count |๘๐๑|
    block |ยํ คมฺภีรํ สทาวฏฺฏํ รหทํ ภิสฺมํ เปกฺขสิ|
    block |เอส ทิพฺโย มมาวาโส อเนกสตโปริโสฯ|
  count |๘๐๒|
    block |มยูรโกญฺจาภิรุทํ นีโลทํ วนมชฺฌโต|
    block |ยมุนํ ปวิส มา ภีโต เขมํ วตฺตวตํ สิวํฯ|
  count |๘๐๓|
    block |ตตฺถ ปตฺโต สานุจโร สห ปุตฺเตน พฺราหฺมณ|
    block |ปูชิโต มยฺหํ กาเมหิ สุขํ พฺราหฺมณ วจฺฉสิฯ|
  count |๘๐๔|
    block |สมา สมนฺตปริโต ปหูตตครา มหี|
    block |อินฺทโคปกสญฺฉนฺนา โสภติ หริตุตฺตมาฯ|
  count |๘๐๕|
    block |รมฺมานิ วนเจตฺยานิ รมฺมา หํสูปกูชิตา|
    block |โอปุปฺผาปทฺมา ติฏฺฐนฺติ โปกฺขรญฺโญ สุนิมฺมิตาฯ|
  count |๘๐๖|
    block |อฏฺฐํสา สุกตา ถมฺภา สพฺเพ เวฬุริยามยา|
    block |สหสฺสถมฺภา ปาสาทา ปูรา กญฺญาหิ โชตเรฯ|
  count |๘๐๗|
    block |วิมานํ อุปปนฺโนสิ ทิพฺยํ ปุญฺเญหิ อตฺตโน|
    block |อสมฺพาธํ สิวํ รมฺมํ อจฺจนฺตสุขสํหิตํฯ|
  count |๘๐๘|
    block |มญฺเญ สหสฺสเนตฺตสฺส วิมานํ นาภิกงฺขสิ|
    block |อิทฺธี หิ ตฺยายํ วิปุลา สกฺกสฺเสว ชุตีมโตฯ|
  count |๘๐๙|
    block |มนสาปิ น ปตฺตพฺโพ อานุภาโว ชุตีมโต|
    block |ปริจารยมานานํ สอินฺทานํ วสวตฺตินํฯ|
  count |๘๑๐|
    block |ตํ วิมานํ อภิชฺฌาย อมรานํ สุเขสินํ|
    block |อุโปสถํ อุปวสนฺโต เสมิ วมฺมิกมุทฺธนิฯ|
  count |๘๑๑|
    block |อหญฺจ มิคเมสาโน สปุตฺโต ปาวิสิํ วนํ|
    block |ตํ มํ มตํ วา ชีวํ วา นาภิเวเทนฺติ ญาตกาฯ|
  count |๘๑๒|
    block |อามนฺตเย ภูริทตฺตํ กาสิปุตฺตํ ยสสฺสินํ|
    block |ตยา โน สมนุญฺญาตา อปิ ปสฺเสมุ ญาตเกฯ|
  count |๘๑๓|
    block |เอโส หิ วต เม ฉนฺโท ยํ วเสสิ มมนฺติเก|
    block |น หิ เอตาทิสา กามา สุลภา โหนฺติ มานุเสฯ|
  count |๘๑๔|
    block |สเจ ตฺวํ นิจฺฉเส วตฺถุํ มม กาเมหิ ปูชิโต|
    block |มยา ตฺวํ สมนุญฺญาโต โสตฺถิํ ปสฺสาหิ ญาตเกฯ|
  count |๘๑๕|
    block |ธารยิมํ มณิํ ทิพฺยํ ปสุํ ปุตฺเต จ วินฺทติ|
    block |อโรโค สุขิโต โหติ คจฺเฉวาทาย พฺราหฺมณฯ|
  count |๘๑๖|
    block |กุสลํ ปฏินนฺทามิ ภูริทตฺต วโจ ตว|
    block |ปพฺพชิสฺสามิ ชิณฺโณสฺมิ น กาเม อภิปตฺถเยฯ|
  count |๘๑๗|
    block |พฺรหฺมจริยสฺส เจ ภงฺโค โหติ โภเคหิ การิยํ|
    block |อวิกมฺปมาโน เอยฺยาสิ พหุํ ทสฺสามิ เต ธนํฯ|
  count |๘๑๘|
    block |กุสลํ ปฏินนฺทามิ ภูริทตฺต วโจ ตว|
    block |ปุนปิ อาคมิสฺสามิ สเจ อตฺโถ ภวิสฺสติฯ|
  count |๘๑๙|
    block |อิทํ วตฺวา ภูริทตฺโต เปเสสิ จตุโร ชเน|
    block |เอถ คจฺฉถ อุฏฺเฐถ ขิปฺปํ ปาเปถ พฺราหฺมณํฯ|
  count |๘๒๐|
    block |ตสฺส ตํ วจนํ สุตฺวา อุฏฺฐาย จตุโร ชนา|
    block |เปสิตา ภูริทตฺเตน ขิปฺปํ ปาเปสุ พฺราหฺมณํฯ|
  count |๘๒๑|
    block |มณิํ ปคฺคยฺห มงฺคลฺยํ สาธุวิตฺตํ มโนรมํ|
    block |เสลํ พฺยญฺชนสมฺปนฺนํ โก อิมํ มณิมชฺฌคาฯ|
  count |๘๒๒|
    block |โลหิตกฺขสหสฺสาหิ สมนฺตา ปริวาริตํ|
    block |อชฺช กาลํ ปถํ คจฺฉํ อชฺฌคาหํ มณิํ อิมํฯ|
  count |๘๒๓|
    block |สุปจิณฺโณ อยํ เสโล อจฺจิโต มหิโต สทา|
    block |สุธาริโต สุนิกฺขิตฺโต สพฺพตฺถมภิสาธเยฯ|
  count |๘๒๔|
    block |อุปจารวิปนฺนสฺส นิกฺเขเป ธารณาย วา|
    block |อยํ เสโล วินาสาย ปริจิณฺโณ อโยนิโสฯ|
  count |๘๒๕|
    block |น อิมํ อกุสโล ทิพฺยํ มณิํ ธาเรตุมารโห|
    block |ปฏิปชฺช สตํ นิกฺขํ เทหิมํ รตนํ มมฯ|
  count |๘๒๖|
    block |น จ มฺยายํ มณี เกยฺโย โคหิ วา รตเนหิ วา|
    block |เสโล พฺยญฺชนสมฺปนฺโน เนว เกยฺโย มณี มมฯ|
  count |๘๒๗|
    block |โน เจ ตยา มณี เกยฺโย โคหิ วา รตเนหิ วา|
    block |อถ เกน มณี เกยฺโย ตํ เม อกฺขาหิ ปุจฺฉิโตฯ|
  count |๘๒๘|
    block |โย เม สํเส มหานาคํ เตชสฺสิํ ทุรติกฺกมํ|
    block |ตสฺส ทชฺชํ อิมํ เสลํ ชลนฺตมิว เตชสาฯ|
  count |๘๒๙|
    block |โก นุ พฺราหฺมณวณฺเณน สุปณฺโณ ปตตํ วโร|
    block |นาคํ ชิคีสมนฺเวสิ อนฺเวสํ ภกฺขมตฺตโนฯ|
  count |๘๓๐|
    block |นาหํ ทิชาธิโป โหมิ น ทิฏฺโฐ ครุโฬ มยา|
    block |อาสีวิเสน วิตฺโตติ วชฺโช พฺราหฺมณ มํ วิทูฯ|
  count |๘๓๑|
    block |กิํ นุ ตุยฺหํ พลํ อตฺถิ กิํ สิปฺปํ วิชฺชเต ตว|
    block |กิสฺมิํ วา ตฺวํ ปรตฺถทฺโธ อุรคํ นาปจายสิฯ|
  count |๘๓๒|
    block |อารญฺญิกสฺส อิสิโน จิรรตฺตํ ตปสฺสิโน|
    block |สุปณฺโณ โกสิยสฺสกฺขา วิสวิชฺชํ อนุตฺตรํฯ|
  count |๘๓๓|
    block |ตํ ภาวิตตฺตญฺญตรํ สมฺมนฺตํ ปพฺพตนฺตเร|
    block |สกฺกจฺจํ ตํ อุปฏฺฐาสิํ รตฺตินฺทิวมตนฺทิโตฯ|
  count |๘๓๔|
    block |โส ตทา ปริจิณฺโณ เม วตฺตวา พฺรหฺมจริยวา|
    block |ทิพฺพํ ปาตุกรี มนฺตํ กามสา ภควา มมฯ|
  count |๘๓๕|
    block |ตฺยาหํ มนฺเต ปรตฺถทฺโธ นาหํ ภายามิ โภคินํ|
    block |อาจริโย วิสฆาตานํ อลมฺปาโนติ มํ วิทูฯ|
  count |๘๓๖|
    block |คณฺหามเส มณิํ ตาต โสมทตฺต วิชานหิ|
    block |มา ทณฺเฑน สิริํ ปตฺตํ กามสา ปชหิมฺหเสฯ|
  count |๘๓๗|
    block |สกํ นิเวสนํ ปตฺตํ โย ตํ พฺราหฺมณ ปูชยิ|
    block |เอวํ กลฺยาณการิสฺส กิํ โมหา ทุพฺภิมิจฺฉสิฯ|
  count |๘๓๘|
    block |สเจ ตฺวํ ธนกาโมสิ ภูริทตฺโต ปทสฺสติ|
    block |ตเมว คนฺตฺวา ยาจสฺสุ พหุํ ทสฺสติ เต ธนํฯ|
  count |๘๓๙|
    block |หตฺถคตํ ปตฺตคตํ นิกิณฺณํ ขาทิตุํ วรํ|
    block |มา โน สนฺทิฏฺฐิโก อตฺโถ โสมทตฺต อุปจฺจคาฯ|
  count |๘๔๐|
    block |ปจฺจติ นิรเย โฆเร มหิสฺสมปิ วิวรติ|
    block |มิตฺตทุพฺภี หิตจฺจาคี ชีวเรวาปิ สุสฺสติ ฯ|
  count |๘๔๑|
    block |สเจ ตฺวํ ธนกาโมสิ ภูริทตฺโต ปทสฺสติ|
    block |มญฺเญ อตฺตกตํ เวรํ นจิรํ เวทยิสฺสสิฯ|
  count |๘๔๒|
    block |มหายญฺญํ ยชิตฺวาน เอวํ สุชฺฌนฺติ พฺราหฺมณา|
    block |มหายญฺญํ ยชิสฺสาม เอวํ โมกฺขาม ปาปกาฯ|
  count |๘๔๓|
    block |หนฺท ทานิ อปายามิ นาหํ อชฺช ตยา สห|
    block |ปทมฺเปกํ น คจฺเฉยฺยํ เอวํ กิพฺพิสการินาฯ|
  count |๘๔๔|
    block |อิทํ วตฺวาน ปิตรํ โสมทตฺโต พหุสฺสุโต|
    block |อุชฺฌาเปตฺวาน ภูตานิ ตมฺหา ฐานา อปกฺกมิฯ|
  count |๘๔๕|
    block |คณฺหาเหตํ มหานาคํ อาหเรตํ มณิํ มม|
    block |อินฺทโคปกวณฺณาโภ ยสฺส โลหิตโก สิโรฯ|
  count |๘๔๖|
    block |กปฺปาสปิจุราสีว เอโส กาโย ปทิสฺสติ|
    block |วมฺมิกคฺคคโต เสติ ตํ ตฺวํ คณฺหาหิ พฺราหฺมณฯ|
  count |๘๔๗|
    block |อโถสเธหิ ทิพฺเพหิ ชปฺปํ มนฺตปทานิ จ|
    block |เอวํ ตํ อสกฺขิ สตฺถุํ กตฺวา ปริตฺตมตฺตโนฯ|
  count |๘๔๘|
    block |มมํ ทิสฺวาน อายนฺตํ สพฺพกามสมิทฺธินํ|
    block |อินฺทฺริยานิ อหฏฺฐานิ สาวํ ชาตํ มุขํ ตวฯ|
  count |๘๔๙|
    block |ปทฺมํ ยถา หตฺถคตํ ปาณินา ปริมทฺทิตํ|
    block |สาวํ ชาตํ มุขํ ตุยฺหํ มมํ ทิสฺวาน เอทิสํฯ|
  count |๘๕๐|
    block |กจฺจิ นุ เต นาภิสสิ กจฺจิ เต อตฺถิ เวทนา|
    block |เยน สาวํ มุขํ ตุยฺหํ มมํ ทิสฺวาน อาคตํฯ|
  count |๘๕๑|
    block |สุปินํ ตาต อทฺทกฺขิํ อิโต มาสํ อโธคตํ|
    block |ทกฺขิณํ วิย เม พาหุํ เฉตฺวา รุหิรมกฺขิตํ|
    block |ปุริโส อาทาย ปกฺกามิ มม โรทนฺติยา สติฯ|
  count |๘๕๒|
    block |ยโตหํ สุปินมทฺทกฺขิํ สุทสฺสน วิชานหิ|
    block |ตโต ทิวา วา รตฺติํ วา สุขํ เม โนปลพฺภติฯ|
  count |๘๕๓|
    block |ยํ ปุพฺเพ ปริวาริํสุ กญฺญา รุจิรวิคฺคหา|
    block |เหมชาลปฏิจฺฉนฺนา ภูริทตฺโต น ทิสฺสติฯ|
  count |๘๕๔|
    block |ยํ ปุพฺเพ ปริวาริํสุ เนตฺติํสวรธาริโน|
    block |กณิการาว สมฺผุลฺลา ภูริทตฺโต น ทิสฺสติฯ|
  count |๘๕๕|
    block |หนฺท ทานิ คมิสฺสาม ภูริทตฺตนิเวสนํ|
    block |ธมฺมฏฺฐํ สีลสมฺปนฺนํ ปสฺสาม ตว ภาตรํฯ|
  count |๘๕๖|
    block |ตญฺจ ทิสฺวาน อายนฺติํ ภูริทตฺตสฺส มาตรํ|
    block |พาหา ปคฺคยฺห ปกฺกนฺทุํ ภูริทตฺตสฺส นาริโยฯ|
  count |๘๕๗|
    block |ปุตฺตํ เตยฺเย น ชานาม อิโต มาสํ อโธคตํ|
    block |มตํ วา ยทิ วา ชีวํ ภูริทตฺตํ ยสสฺสินํฯ|
  count |๘๕๘|
    block |สกุณี หตปุตฺตาว สุญฺญํ ทิสฺวา กุลาวกํ|
    block |จิรํ ทุกฺเขน ฌายิสฺสํ ภูริทตฺตํ อปสฺสตี ฯ|
  count |๘๕๙|
    block |กุรรี หตฉาปาว สุญฺญํ ทิสฺวา กุลาวกํ|
    block |จิรํ ทุกฺเขน ฌายิสฺสํ ภูริทตฺตํ อปสฺสตีฯ|
  count |๘๖๐|
    block |สา นูน จกฺกวากีว ปลฺลลสฺมิํ อโนทเก|
    block |จิรํ ทุกฺเขน ฌายิสฺสํ ภูริทตฺตํ อปสฺสตีฯ|
  count |๘๖๑|
    block |กมฺมารานํ ยถา อุกฺกา อนฺโต ฌายติ โน พหิ|
    block |เอวํ ฌายามิ โสเกน ภูริทตฺตํ อปสฺสตีฯ|
  count |๘๖๒|
    block |สาลาว สมฺปมถิตา มาลุเตน ปมทฺทิตา|
    block |เสนฺติ ปุตฺตา จ ทารา จ ภูริทตฺตนิเวสเนฯ|
  count |๘๖๓|
    block |อิทํ สุตฺวาน นิคฺโฆสํ ภูริทตฺตนิเวสเน|
    block |อริฏฺโฐ จ สุโภโค จ ปธาวิํสุ อนนฺตรา ฯ|
  count |๘๖๔|
    block |อมฺม อสฺสาส มา โสจิ เอวํธมฺมา หิ ปาณิโน|
    block |จวนฺติ อุปปชฺชนฺติ เอสสฺส ปริณามิตาฯ|
  count |๘๖๕|
    block |อหมฺปิ ตาต ชานามิ เอวํธมฺมา หิ ปาณิโน|
    block |โสเกน จ ปเรตสฺมิ ภูริทตฺตํ อปสฺสตีฯ|
  count |๘๖๖|
    block |อชฺช เจ เม อิมํ รตฺติํ สุทสฺสน วิชานหิ|
    block |ภูริทตฺตํ อปสฺสนฺตี มญฺเญ หิสฺสามิ ชีวิตํฯ|
  count |๘๖๗|
    block |อมฺม อสฺสาส มา โสจิ อานยิสฺสาม ภาตรํ|
    block |ทิโสทิสํ คมิสฺสาม ภาตุปริเยสนํ จรํฯ|
  count |๘๖๘|
    block |ปพฺพเต คิริทุคฺเคสุ คาเมสุ นิคเมสุ จ|
    block |โอเรน สตฺตรตฺตสฺส ภาตรํ ปสฺส อาคตํฯ|
  count |๘๖๙|
    block |หตฺถา ปมุตฺโต อุรโค ปาเท เต นิปตี ภุสํ|
    block |กจฺจิ นุ ตํ ฑํสี ตาต มา ภายิ สุขิโต ภวฯ|
  count |๘๗๐|
    block |เนว มยฺหํ อยํ นาโค อลํ ทุกฺขาย กายจิ|
    block |ยาวตตฺถิ อหิคฺคาโห มยา ภิยฺโย น วิชฺชติฯ|
  count |๘๗๑|
    block |โก นุ พฺราหฺมณวณฺเณน ทิตฺโต ปริสมาคโต|
    block |อวฺหายนฺตุ สุยุทฺเธน สุณนฺตุ ปริสา มมฯ|
  count |๘๗๒|
    block |ตฺวํ มํ นาเคน อาลมฺป อหํ มณฺฑูกฉาปิยา|
    block |โหตุ โน อพฺภุตํ ตตฺถ อาสหสฺเสหิ ปญฺจหิฯ|
  count |๘๗๓|
    block |อหญฺหิ วสุมา อฑฺโฒ ตฺวํ ทลิทฺโทสิ มาณว|
    block |โก นุ เต ปาฏิโภคตฺถิ อุปชูตญฺจ กิํ สิยาฯ|
  count |๘๗๔|
    block |อุปชูตญฺจ เม อสฺส ปาฏิโภโค จ ตาทิโส|
    block |โหตุ โน อพฺภุตํ ตตฺถ อาสหสฺเสหิ ปญฺจหิฯ|
  count |๘๗๕|
    block |สุโณหิ เม มหาราช วจนํ ภทฺทมตฺถุ เต|
    block |ปญฺจนฺนํ เม สหสฺสานํ ปาฏิโภโค หิ กิตฺติมฯ|
  count |๘๗๖|
    block |เปตฺติกํ วา อิณํ โหติ ยํ วา โหติ สยํกตํ|
    block |กิํ ตฺวํ เอวํ พหุํ มยฺหํ ธนํ ยาจสิ พฺราหฺมณฯ|
  count |๘๗๗|
    block |อลมฺปาโน หิ นาเคน มมํ อภิชิคีสติ|
    block |อหํ มณฺฑูกฉาปิยา ฑํสยิสฺสามิ พฺราหฺมณํฯ|
  count |๘๗๘|
    block |ตํ ตฺวํ ทฏฺฐุํ มหาราช อชฺช รฏฺฐาภิวฑฺฒน|
    block |ขตฺตสงฺฆปริพฺยูฬฺโห นิยฺยาหิ อหิทสฺสนํ ฯ|
  count |๘๗๙|
    block |เนว ตํ อติมญฺญามิ สิปฺปวาเทน มาณว|
    block |อติมตฺโตสิ สิปฺเปน อุรคํ นาปจายสิฯ|
  count |๘๘๐|
    block |อหมฺปิ นาติมญฺญามิ สิปฺปวาเทน พฺราหฺมณ|
    block |อวิเสน จ นาเคน ภุสํ วญฺจยเส ชนํฯ|
  count |๘๘๑|
    block |เอวํ เจตํ ชโน ชญฺญา ยถา ชานามิ ตํ อหํ|
    block |น ตฺวํ ลภสิ อาลมฺป ภุสมุฏฺฐิํ กุโต ธนํฯ|
  count |๘๘๒|
    block |ขราชิโน ชฏี ทุมฺมี ทิตฺโต ปริสมาคโต|
    block |โย ตฺวํ เอวํ คตํ นาคํ อวิโส อติมญฺญสิฯ|
  count |๘๘๓|
    block |อาสชฺช โข นํ ชญฺญาสิ ปุณฺณํ อุคฺคสฺส เตชโส|
    block |มญฺเญ ตํ ภสฺมราสิํว ขิปฺปเมโส กริสฺสติฯ|
  count |๘๘๔|
    block |สิยา วิสํ สิลุตฺตสฺส เทฑฺฑุภสฺส สิลาภุโน|
    block |เนว โลหิตสีสสฺส วิสํ นาคสฺส วิชฺชติฯ|
  count |๘๘๕|
    block |สุตเมตํ อรหตํ สญฺญตานํ ตปสฺสินํ|
    block |อิธ ทานานิ ทตฺวาน สคฺคํ คจฺฉนฺติ ทายกา|
    block |ชีวนฺโต เทหิ ทานานิ ยทิ เต อตฺถิ ทาตเวฯ|
  count |๘๘๖|
    block |อยํ นาโค มหิทฺธิโก เตชสฺสี ทุรติกฺกโม|
    block |เตน ตํ ฑํสยิสฺสามิ โส ตํ ภสฺมํ กริสฺสติฯ|
  count |๘๘๗|
    block |มยาเปตํ สุตํ สมฺม สญฺญตานํ ตปสฺสินํ|
    block |อิธ ทานานิ ทตฺวาน สคฺคํ คจฺฉนฺติ ทายกา|
    block |ตฺวเมว เทหิ ชีวนฺโต ยทิ เต อตฺถิ ทาตเวฯ|
  count |๘๘๘|
    block |อยํ อชมุขี นาม ปุณฺณา อุคฺคสฺส เตชโส|
    block |ตาย ตํ ฑํสยิสฺสามิ สา ตํ ภสฺมํ กริสฺสติฯ|
  count |๘๘๙|
    block |ยา ธีตา ธตรฏฺฐสฺส เวมาตา ภคินี มม|
    block |สา ตํ ฑํสตฺวชมุขี ปุณฺณา อุคฺคสฺส เตชโสฯ|
  count |๘๙๐|
    block |ฉมายํ เจ นิสิญฺจิสฺสํ พฺรหฺมทตฺต วิชานหิ|
    block |ติณลตานิ โอสธฺโย อุสฺสุสฺเสยฺยุํ อสํสยํฯ|
  count |๘๙๑|
    block |อุทฺธํ เจ ปาตยิสฺสามิ พฺรหฺมทตฺต วิชานหิ|
    block |สตฺต วสฺสานิยํ เทโว น วสฺเส น หิมํ ปเตฯ|
  count |๘๙๒|
    block |อุทเก เจ นิสิญฺจิสฺสํ พฺรหฺมทตฺต วิชานหิ|
    block |ยาวนฺโตทกชา ปาณา มเรยฺยุํ มจฺฉกจฺฉปาฯ|
  count |๘๙๓|
    block |โลกฺยํ สชนฺตํ อุทกํ ปยาคสฺมิํ ปติฏฺฐิตํ|
    block |โกมํ อชฺโฌหรี ภูโต โอคาฬฺหํ ยมุนํ นทิํฯ|
  count |๘๙๔|
    block |ยเทส โลกาธิปตี ยสสฺสี พาราณสิํ ปกฺริย สมนฺตโต|
    block |ตสฺสาห ปุตฺโต อุรคูสภสฺส สุโภโคติ มํ พฺราหฺมณ เวทยนฺติฯ|
  count |๘๙๕|
    block |สเจ หิ ปุตฺโต อุรคูสภสฺส กาสิสฺส รญฺโญ อมราธิปสฺส|
    block |มเหสกฺโข อญฺญตโร ปิตา เต มจฺเจสุ มาตา ปน เต อตุลฺยา|
    block |น ตาทิโส อรหติ พฺราหฺมณสฺส ทาสมฺปิ โอหาริตุํ มหานุภาโวฯ|
  count |๘๙๖|
    block |รุกฺขํ นิสฺสาย วิชฺฌิตฺโถ เอเณยฺยํ ปาตุมาคตํ|
    block |โส วิทฺโธ ทูรมจริ สรเวเคน สีฆวา ฯ|
  count |๘๙๗|
    block |ตํ ตฺวํ ปติตมทฺทกฺขิ อรญฺญสฺมิํ พฺรหาวเน|
    block |สมํ สกาชมาทาย สายํ นิคฺโรธุปาคมิฯ|
  count |๘๙๘|
    block |สุกสาฬิกสงฺฆุฏฺฐํ ปิงฺคลํ สนฺถตายุตํ|
    block |โกกิลาภิรุทํ รมฺมํ ธุวํ หริตสทฺทลํฯ|
  count |๘๙๙|
    block |ตตฺถ เต โส ปาตุรหุ อิทฺธิยา ยสสา ชลํ|
    block |มหานุภาโว ภาตา เม กญฺญาหิ ปริวาริโตฯ|
  count |๙๐๐|
    block |โส เตน ปริจิณฺโณ ตฺวํ สพฺพกาเมหิ ตปฺปิโต|
    block |อทุฏฺฐสฺส ตุวํ ทุพฺภิ ตํ เต เวรํ อิธาคตํฯ|
  count |๙๐๑|
    block |ขิปฺปํ คีวํ ปสาเรหิ น เต ทสฺสามิ ชีวิตํ|
    block |ภาตุ ปริสรํ เวรํ เฉทยิสฺสามิ เต สิรํฯ|
  count |๙๐๒|
    block |อชฺฌายโก ยาจโยคี อาหุตคฺคิ จ พฺราหฺมโณ|
    block |เอเตหิ ตีหิ ฐาเนหิ อวชฺโฌ โหติ พฺราหฺมโณฯ|
  count |๙๐๓|
    block |ยํ ปูรํ ธตรฏฺฐสฺส โอคาฬฺหํ ยมุนํ นทิํ|
    block |โชตเต สพฺพโสวณฺณํ คิริมาหจฺจ ยามุนํฯ|
  count |๙๐๔|
    block |ตตฺถ เต ปุริสพฺยคฺฆา โสทริยา มม ภาตโร|
    block |ยถา เต ตตฺถ วกฺขนฺติ ตถา เหสฺสสิ พฺราหฺมณฯ|
  count |๙๐๕|
    block |อนิตฺตรา อิตฺตรสมฺปยุตฺตา ยญฺญา จ เวทา จ สุโภคโลเก|
    block |ตทคฺครยฺหญฺหิ วินินฺทมาโน ชหาติ วิตฺตญฺจ สตญฺจ ธมฺมํฯ|
  count |๙๐๖|
    block |อชฺเฌนมริยา ปถวิํ ชนินฺทา เวสฺสา กสิํ ปาริจริยญฺจ สุทฺทา|
    block |อุปาคุ ปจฺเจกํ ยถาปเทสํ กตาหุ เอเต วสินาติ อาหุฯ|
  count |๙๐๗|
    block |ธาตา วิธาตา วรุโณ กุเวโร โสโม ยโม จนฺทิมา วายุ สูริโย|
    block |เอเตปิ ยญฺญํ ปุถุโส ยชิตฺวา อชฺฌายกานํ อโถ สพฺพกาเมฯ|
  count |๙๐๘|
    block |วิกาสิตา จาปสตานิ ปญฺจ โย อชฺชุโน พลวา ภีมเสโน|
    block |สหสฺสพาหุ อสโม ปถพฺยา โสปิ ตทา มาทหิ ชาตเวทํฯ|
  count |๙๐๙|
    block |โย พฺราหฺมเณ โภชยิ ทีฆรตฺตํ อนฺเนน ปาเนน ยถานุภาวํ|
    block |ปสนฺนจิตฺโต อนุโมทมาโน สุโภค เทวญฺญตโร อโหสิฯ|
  count |๙๑๐|
    block |มหาสนํ เทวมโนมวณฺณํ โย สปฺปินา อสกฺขิ โภเชตุมคฺคิํ|
    block |ส ยญฺญตนฺตํ วรโต ยชิตฺวา ทิพฺพํ คติํ มุจลินฺทชฺฌคจฺฉิฯ|
  count |๙๑๑|
    block |มหานุภาโว วสฺสสหสฺสชีวี โย ปพฺพชี ทสฺสเนยฺโย อุฬาโร|
    block |หิตฺวา อปริยนฺตรฏฺฐํ สเสนํ ราชา ทุทีโปปิ ชคาม สคฺคํฯ|
  count |๙๑๒|
    block |โย สาครนฺตํ สาคโร วิชิตฺวา ยูปํ สุภํ โสณฺณมยํ อุฬารํ|
    block |อุสฺเสสิ เวสฺสานรมาทหาโน สุโภค เทวญฺญตโร อโหสิฯ|
  count |๙๑๓|
    block |ยสฺสานุภาเวน สุโภค คงฺคา ปวตฺตถ ทธิสนฺนิสินฺนํ สมุทฺทํ|
    block |สโลมปาโท ปริจริยมคฺคิํ องฺโค สหสฺสกฺขปุรชฺฌคจฺฉิฯ|
  count |๙๑๔|
    block |มหิทฺธิโก เทววโร ยสสฺสี เสนาปติ ติทิเว วาสวสฺส|
    block |โส โสมยาเคน มลํ วิหนฺตฺวา สุโภค เทวญฺญตโร อโหสิฯ|
  count |๙๑๕|
    block |อการยิ โลกมิมํ ปรญฺจ ภาคีรถิํ หิมวนฺตญฺจ คิชฺฌํ|
    block |โย อิทฺธิมา เทววโร ยสสฺสี โสปิ ตทา อาทหิ ชาตเวทํฯ|
  count |๙๑๖|
    block |มาลาคิรี หิมวา โย จ คิชฺโฌ สุทสฺสโน นิสโภ กุเวรุ|
    block |เอเต จ อญฺเญ จ นคา มหนฺตา จิตฺยา กตา ยญฺญกเรหิ มาหุฯ|
  count |๙๑๗|
    block |อชฺฌายกํ มนฺตคุณูปปนฺนํ ตปสฺสินํ ยาจโยโคติธาหุ|
    block |ตีเร สมุทฺทสฺสุทกํ สชนฺตํ สาคโรชฺโฌหริ เตนเปยฺโยฯ|
  count |๙๑๘|
    block |อายาควตฺถูนิ ปุถู ปถพฺยา สํวิชฺชนฺติ พฺราหฺมณา วาสวสฺส|
    block |ปุริมํ ทิสํ ปจฺฉิมํ ทกฺขิณุตฺตรํ สํวิชฺชมานา ชนยนฺติ เวทํฯ|
  count |๙๑๙|
    block |กลี หิ ธีราน กฏํ มคานํ ภวนฺติ เวทชฺฌคตานริฏฺฐ|
    block |มรีจิธมฺมํ อสเมกฺขิตตฺตา มายาคุณา นาติวหนฺติ ปญฺญํฯ|
  count |๙๒๐|
    block |เวทา น ตาณาย ภวนฺติ ทสฺส มิตฺตทฺทุโน ภูนหุโน นรสฺส|
    block |น ตายเต ปริจิณฺโณ จ อคฺคิ โทสนฺตรํ มจฺจมนริยกมฺมํฯ|
  count |๙๒๑|
    block |สพฺพญฺจ มจฺจา สธนํ สโภคํ อาทีปิตํ ทารุ ติเณน มิสฺสํ|
    block |ทหํ น ตปฺเป อสมตฺถเตโช โก ตํ สุภิกฺขํ ทฺวิรสญฺญุ กยิรา ฯ|
  count |๙๒๒|
    block |ยถาปิ ขีรํ วิปริณามธมฺมํ ทธิ ภวิตฺวา นวนีตมฺปิ โหติ|
    block |เอวมฺปิ อคฺคิ วิปริณามธมฺโม เตโช สโมโรหตี โยคยุตฺโตฯ|
  count |๙๒๓|
    block |น ทิสฺสตี อคฺคิมนุปฺปวิฏฺโฐ สุกฺเขสุ กฏฺเฐสุ นเวสุ จาปิ|
    block |นามตฺถมาโน อรณีนเรน นากมฺมุนา ชายติ ชาตเวโทฯ|
  count |๙๒๔|
    block |สเจ หิ อคฺคิ อนฺตรโต วเสยฺย สุกฺเขสุ กฏฺเฐสุ นเวสุ จาปิ|
    block |สพฺพานิ สุสฺเสยฺยุ วนานิ โลเก สุกฺขานิ กฏฺฐานิ จ ปชฺชเลยฺยุํฯ|
  count |๙๒๕|
    block |กโรติ เจ ทารุติเณน ปุญฺญํ โภชํ นโร ธูมสิขิํ ปตาปวํ|
    block |องฺคาริกา โลณกรา จ สูทา สรีรทาหาปิ กเรยฺยุ ปุญฺญํฯ|
  count |๙๒๖|
    block |อถ เจ หิ เอเต น กโรนฺติ ปุญฺญํ อชฺเฌนมคฺคิํ อิธ ตปฺปยิตฺวา|
    block |น โกจิ โลกสฺมิํ กโรติ ปุญฺญํ โภชํ นโร ธูมสิขิํ ปตาปวํฯ|
  count |๙๒๗|
    block |กถญฺหิ โลกาปจิโต สมาโน อมนุญฺญคนฺธํ พหูนํ อกนฺตํ|
    block |ยเทว มจฺจา ปริวชฺชยนฺติ ตทปฺปสตฺถํ ทฺวิรสญฺญุ ภุญฺเชฯ|
  count |๙๒๘|
    block |สิขิมฺปิ เทเวสุ วทนฺติ เหเก อาปํ มิลกฺขู ปน เทวมาหุ|
    block |สพฺเพว เอเต วิตถํ ภณนฺติ อคฺคี น เทวญฺญตโร น จาโปฯ|
  count |๙๒๙|
    block |อนินฺทฺริยพทฺธมสญฺญกายํ เวสฺสานรํ กมฺมกรํ ปชานํ|
    block |ปริจริย มคฺคิํ สุคติํ กถํ วเช ปาปานิ กมฺมานิ ปกุพฺพมาโน ฯ|
  count |๙๓๐|
    block |สพฺพาภิภู ตาหุธ ชีวิกตฺถา อคฺคิสฺส พฺรหฺมา ปริจารโกติ|
    block |สพฺพานุภาวี จ วสี กิมตฺถํ อนิมฺมิโต นิมฺมิตํ วนฺทิตสฺสฯ|
  count |๙๓๑|
    block |หสฺสํ อนิชฺฌานขมํ อตจฺฉํ สกฺการเหตุ ปกิริํสุ ปุพฺเพ|
    block |เต ลาภสกฺกาเร อปาตุโภนฺเต สนฺธาปิตา ชนฺตุภิ สนฺติธมฺมํฯ|
  count |๙๓๒|
    block |อชฺเฌนมริยา ปถวิํ ชนินฺทา เวสฺสา กสิํ ปาริจริยญฺจ สุทฺทา|
    block |อุปาคุ ปจฺเจกํ ยถาปเทสํ กตาหุ เอเต วสินาติ อาหุฯ|
  count |๙๓๓|
    block |เอตญฺจ สจฺจํ วจนํ ภเวยฺย ยถา อิทํ ภาสิตํ พฺราหฺมเณหิ|
    block |นาขตฺติโย ชาตุ ลเภถ รชฺชํ นาพฺราหฺมโณ มนฺตปทานิ สิกฺเข|
    block |นาญฺญตฺร เวสฺเสหิ กสิํ กเรยฺย สุทฺโท น มุจฺเจ ปรเปสนาย ฯ|
  count |๙๓๔|
    block |ยสฺมา จ เอตํ วจนํ อภูตํ มุสาวิเม โอทริยา ภณนฺติ|
    block |ตทปฺปปญฺญา อภิสทฺทหนฺติ ปสฺสนฺติ ตํ ปณฺฑิตา อตฺตนาวฯ|
  count |๙๓๕|
    block |ขตฺยา หิ เวสฺสานํ พลิํ หรนฺติ อาทาย สตฺถานิ จรนฺติ พฺราหฺมณา|
    block |ตํ ตาทิสํ สงฺขุภิตํ ปภินฺนํ กสฺมา พฺรหฺมา นุชฺชุ กโรติ โลกํฯ|
  count |๙๓๖|
    block |สเจ หิ โส อิสฺสโร สพฺพโลเก พฺรหฺมา พหูภูตปตี ปชานํ|
    block |กิํ สพฺพโลกํ วิทหี อลกฺขิํ กิํ สพฺพโลกํ น สุขิํ อกาสิฯ|
  count |๙๓๗|
    block |สเจ หิ โส อิสฺสโร สพฺพโลเก พฺรหฺมา พหูภูตปตี ปชานํ|
    block |มายา มุสาวชฺชมเทน จาปิ โลกํ อธมฺเมน กิมตฺถมการิ ฯ|
  count |๙๓๘|
    block |สเจ หิ โส อิสฺสโร สพฺพโลเก พฺรหฺมา พหูภูตปตี ปชานํ|
    block |อธมฺมิโก ภูตปตี อริฏฺฐ ธมฺเม สติ โย วิทหี อธมฺมํฯ|
  count |๙๓๙|
    block |กีฏา ปฏงฺคา อุรคา จ เภกา หนฺตฺวา กิมี สุชฺฌติ มกฺขิกา จ|
    block |เอเตปิ ธมฺมา อนริยรูปา กมฺโพชกานํ วิตถา พหูนํฯ|
  count |๙๔๐|
    block |สเจ หิ โส สุชฺฌติ โย หนาติ หโตปิ โส สคฺคมุเปติ ฐานํ|
    block |โภวาทิ โภวาทิน มารเยยฺยุํ เย จาปิ เตสํ อภิสทฺทเหยฺยุํฯ|
  count |๙๔๑|
    block |เนว มิคา น ปสู โนปิ คาโว อายาจนฺติ อตฺตวธาย เกจิ|
    block |วิปฺผนฺทมาเน อิธ ชีวิกตฺถา ยญฺเญสุ ปาเณ ปสุมารภนฺติ ฯ|
  count |๙๔๒|
    block |ยูปุสฺสเน ปสุพนฺเธ จ พาลา จิตฺเตหิ วณฺเณหิ มุขํ นยนฺติ|
    block |อยํ เต ยูโป กามทุโห ปรตฺถ ภวิสฺสติ สสฺสโต สมฺปราเยฯ|
  count |๙๔๓|
    block |สเจ จ ยูเป มณิสงฺขมุตฺตํ ธญฺญํ ธนํ รชตํ ชาตรูปํ|
    block |สุกฺเขสุ กฏฺเฐสุ นเวสุ จาปิ สเจ ทุเห ติทิเว สพฺพกาเม|
    block |เตวิชฺชสงฺฆาว ปุถู ยเชยฺยุํ อพฺราหฺมณํ กญฺจิ น ยาชเยยฺยุํฯ|
  count |๙๔๔|
    block |กุโต จ ยูเป มณิสงฺขมุตฺตํ ธญฺญํ ธนํ รชตํ ชาตรูปํ|
    block |สุกฺเขสุ กฏฺเฐสุ นเวสุ จาปิ กุโต ทุเห ติทิเว สพฺพกาเมฯ|
  count |๙๔๕|
    block |สฐา จ ลุทฺทา จ ปลุทฺธพาลา จิตฺเตหิ วณฺเณหิ มุขํ นยนฺติ|
    block |อาทาย อคฺคิํ มม เทหิ วิตฺตํ ตโต สุขี โหหิสิ สพฺพกาเมฯ|
  count |๙๔๖|
    block |ตมคฺคิหุตฺตํ สรณํ ปวิสฺส จิตฺเตหิ วณฺเณหิ มุขํ นยนฺติ|
    block |โอโรปยิตฺวา เกสมสฺสุํ นขญฺจ เวเทหิ วิตฺตํ อติคาฬฺหยนฺติ ฯ|
  count |๙๔๗|
    block |กากา อุลูกํว รโห ลภิตฺวา เอกํ สมานํ พหุกา สเมจฺจ|
    block |อนฺนานิ ภุตฺวา กุหกา กุหิตฺวา มุณฺฑํ กริตฺวา ยญฺญปโถสฺสชนฺติฯ|
  count |๙๔๘|
    block |เอวญฺหิ โส วญฺจิโต พฺราหฺมเณหิ เอโก สมาโน พหุกา สเมจฺจ|
    block |เต โยคโยเคน วิลุมฺปมานา ทิฏฺฐํ อทิฏฺเฐน ธนํ หรนฺติฯ|
  count |๙๔๙|
    block |อกาสิยา ราชูหิวานุสิฏฺฐา ตทสฺส อาทาย ธนํ หรนฺติ|
    block |เต ตาทิสา โจรสมา อสนฺตา วชฺฌา น หญฺญนฺติ อริฏฺฐ โลเกฯ|
  count |๙๕๐|
    block |อินฺทสฺส พาหารสิ ทกฺขิณาติ ยญฺเญสุ ฉินฺทนฺติ ปลาสยฏฺฐิํ|
    block |ตํ เจปิ สจฺจํ มฆวา ฉินฺนพาหุ เกนสฺส อินฺโท อสุเร ชินาติฯ|
  count |๙๕๑|
    block |ตญฺเจว ตุจฺฉํ มฆวา สมงฺคี หนฺตา อวชฺโฌ ปรโม ส เทโว|
    block |มนฺตา อิเม พฺราหฺมณา ตุจฺฉรูปา สนฺทิฏฺฐิกา วญฺจนา เอส โลเกฯ|
  count |๙๕๒|
    block |มาลาคิริ หิมวา โย จ คิชฺโฌ สุทสฺสโน นิสโภ กุเวรุ|
    block |เอเต จ อญฺเญ จ นคา มหนฺตา จิตฺยา กตา ยญฺญกเรหิ มาหุฯ|
  count |๙๕๓|
    block |ยถาปการานิ หิ อิฏฺฐกานิ จิตฺยา กตา ยญฺญกเรหิ มาหุ|
    block |น ปพฺพตา โหนฺติ ตถาปการา อญฺญา ทิสา อจลา ติฏฺฐเสลาฯ|
  count |๙๕๔|
    block |น อิฏฺฐกา โหนฺติ สิลา จิเรน น ตตฺถ สญฺชายติ อโย น โลหํ|
    block |ยญฺญญฺจ เอตํ ปริวณฺณยนฺตา จิตฺยา กตา ยญฺญกเรหิ มาหุฯ|
  count |๙๕๕|
    block |อชฺฌายกํ มนฺตคุณูปปนฺนํ ตปสฺสินํ ยาจโยโคติธาหุ|
    block |ตีเร สมุทฺทสฺสุทกํ สชนฺตํ ตํ สาคโรชฺโฌหริ เตนเปยฺโยฯ|
  count |๙๕๖|
    block |ปโรสหสฺสมฺปิ สมนฺตเวเท มนฺตูปปนฺเน นทิโย วหนฺติ|
    block |น เตน พฺยาปนฺนรสูทกา น กสฺมา สมุทฺโท อตุโล อเปยฺโยฯ|
  count |๙๕๗|
    block |เย เกจิ กูปา อิธ ชีวโลเก โลณูทกา กูปขเณหิ ขาตา|
    block |น พฺราหฺมณชฺโฌหรเณน เตสุ อาโป อเปยฺโย ทฺวิรสญฺญุ มาหุฯ|
  count |๙๕๘|
    block |ปุเร ปุรตฺถา กา กสฺส ภริยา มโน มนุสฺสํ อชเนสิ ปุพฺเพ|
    block |เตนาปิ ธมฺเมน น โกจิ หีโน เอวมฺปิ โวสฺสคฺควิภงฺคมาหุ ฯ|
  count |๙๕๙|
    block |จณฺฑาลปุตฺโตปิ อธิจฺจ เวเท ภาเสยฺย มนฺเต กุสโล มตีมา|
    block |น ตสฺส มุทฺธาปิ ผเลยฺย สตฺตธา มนฺตา อิเม อตฺตวธาย กตา ฯ|
  count |๙๖๐|
    block |วาจากตา คิทฺธิกตา คหีตา ทุมฺโมจยา กพฺยปถานุปนฺนา|
    block |พาลาน จิตฺตํ วิสเม นิวิฏฺฐํ ตทปฺปปญฺญา อภิสทฺทหนฺติฯ|
  count |๙๖๑|
    block |สีหสฺส พฺยคฺฆสฺส จ ทีปิโน จ น วิชฺชตี โปริสิยํพเลน|
    block |มนุสฺสภาโว จ ควํว เปกฺโข ชาตี หิ เตสํ อสมา สมานา ฯ|
  count |๙๖๒|
    block |สเจ จ ราชา ปถวิํ วิชิตฺวา สชีววา อสฺสวปาริสชฺโช|
    block |สยเมว โส สตฺตุสงฺฆํ วิเชยฺย ตสฺสปฺปชา นิจฺจสุขี ภเวยฺยฯ|
  count |๙๖๓|
    block |ขตฺติยมนฺตา จ ตโย จ เวทา อตฺเถน เอเต สมกา ภวนฺติ|
    block |เตสญฺจ อตฺถํ อวินิจฺฉินิตฺวา น พุชฺฌตี โอฆปถํว ฉนฺนํฯ|
  count |๙๖๔|
    block |ขตฺติยมนฺตา จ ตโย จ เวทา อตฺเถน เอเต สมกา ภวนฺติ|
    block |ลาโภ อลาโภ อยโส ยโส จ สพฺเพว เตสํ จตุนฺนญฺจ ธมฺมาฯ|
  count |๙๖๕|
    block |ยถาปิ อิพฺภา ธนธญฺญเหตุ กมฺมานิ กโรนฺติ ปุถู ปถพฺยา|
    block |เตวิชฺชสงฺฆา จ ตเถว อชฺช กมฺมานิ กโรนฺติ ปุถู ปถพฺยาฯ|
  count |๙๖๖|
    block |อิพฺเภหิ เย เต สมกา ภวนฺติ นิจฺจุสฺสุกา กามคุเณสุ ยุตฺตา|
    block |กมฺมานิ กโรนฺติ ปุถู ปถพฺยา ตทปฺปปญฺญา ทฺวิรสญฺญุรา เตฯ|
  count |๙๖๗|
    block |กสฺส เภรี มุทิงฺคา จ สงฺขาปณวทินฺทิมา|
    block |ปุรโต ปฏิปนฺนานิ หาสยนฺตา รเถสภํฯ|
  count |๙๖๘|
    block |กสฺส กญฺจนปฏฺเฏน ปุถุนา วิชฺชุวณฺณินา|
    block |ยุวา กลาปสนฺนทฺโธ โก เอติ สิริยา ชลํฯ|
  count |๙๖๙|
    block |อุกฺกามุขปหฏฺฐํว ขทิรงฺคารสนฺนิภํ|
    block |มุขญฺจ รุจิรา ภาติ โก เอติ สิริยา ชลํฯ|
  count |๙๗๐|
    block |กสฺส ชมฺโพนทํ ฉตฺตํ สสลากํ มโนรมํ|
    block |อาทิจฺจรํสาวรณํ โก เอติ สิริยา ชลํฯ|
  count |๙๗๑|
    block |กสฺส องฺคํ ปริคฺคยฺห วาฬพีชนิมุตฺตมํ|
    block |อุภโต วรปุญฺญสฺส มุทฺธนิ อุปรูปริฯ|
  count |๙๗๒|
    block |กสฺส เปขุณหตฺถานิ จิตฺรานิ จ มุทูนิ จ|
    block |กญฺจนมณิทณฺฑานิ จรนฺติ ทุภโต มุขํฯ|
  count |๙๗๓|
    block |ขทิรงฺคารวณฺณาภา อุกฺกามุขปหํสิตา|
    block |กสฺเสเต กุณฺฑลา วคฺคู โสภนฺติ ทุภโต มุขํฯ|
  count |๙๗๔|
    block |กสฺส วาเตน ฉุปิตา นิทฺธนฺตา มุทุกาฬกา|
    block |โสภยนฺติ นลาฏนฺตํ นภา วิชฺชุริวุคฺคตาฯ|
  count |๙๗๕|
    block |กสฺส เอตานิ อกฺขีนิ อายตานิ ปุถูนิ จ|
    block |โก โสภติ วิสาลกฺโข กสฺเสตํ อุณฺณชํ มุขํฯ|
  count |๙๗๖|
    block |กสฺเสเต ลปนชาตา สุทฺธา สงฺขวรูปมา|
    block |ภาสมานสฺส โสภนฺติ ทนฺตา กุปฺปิลสาทิสาฯ|
  count |๙๗๗|
    block |กสฺส ลาขารสสมา หตฺถปาทา สุเขธิตา|
    block |โก โส พิมฺโพฏฺฐสมฺปนฺโน ทิวา สูริโยว ภาสติฯ|
  count |๙๗๘|
    block |หิมจฺจเย หิมวติ มหาสาโลว ปุปฺผิโต|
    block |โก โส โอทาตปาวาโร ชยํ อินฺโทว โสภติฯ|
  count |๙๗๙|
    block |สุวณฺณปีฬกากิณฺณํ มณิทณฺฑวิจิตฺตกํ|
    block |โก โส ปริสโมคยฺห อีสํ ขคฺคํ ปมุญฺจติ ฯ|
  count |๙๘๐|
    block |สุวณฺณวิกตา จิตฺตา สุกตา จิตฺตสิพฺพนา|
    block |โก โส โอมุญฺจเต ปาทา นโม กตฺวา มเหสิโนฯ|
  count |๙๘๑|
    block |ธตรฏฺฐา หิ เต นาคา อิทฺธิมนฺโต ยสสฺสิโน|
    block |สมุทฺทชาย อุปฺปนฺนา นาคา เอเต มหิทฺธิกาติฯ|
  stand |ภูริทตฺตชาตกํ ฉฏฺฐํฯ|
  count |  |
  block |๕๔๔ จนฺทกุมารชาตกํ ๗|
  count |๙๘๒|
    block |ราชาสิ ลุทฺทกมฺโม เอกราชา ปุปฺผวตียา|
    block |โส ปุจฺฉิ พฺรหฺมพนฺธุํ ขณฺฑหาลํ ปุโรหิตํ มูฬฺหํฯ|
  count |๙๘๓|
    block |สคฺคาน มคฺคมาจิกฺข ตฺวํสิ พฺราหฺมณ ธมฺมวินยกุสโล|
    block |ยถา อิโต วชนฺติ สุคติํ นรา ปุญฺญานิ กตฺวานฯ|
  count |๙๘๔|
    block |อติทานํ ททิตฺวาน อวชฺเฌ เทว ฆาเตตฺวา|
    block |เอวํ วชนฺติ สุคติํ นรา ปุญฺญานิ กตฺวานฯ|
  count |๙๘๕|
    block |กิํ ปน ตํ อติทานํ เก จ อวชฺฌา อิมสฺมิ โลกสฺมิํ|
    block |เอตญฺจ โข โน อกฺขาหิ ยชิสฺสามิ ททามิ ทานานิฯ|
  count |๙๘๖|
    block |ปุตฺเตหิ เทว ยชิตพฺพํ มเหสีหิ เนคเมหิ จ|
    block |อุสเภหิ อาชานิเยหิ จตูหิ สพฺพจตุกฺเกน เทว ยชิตพฺพํฯ|
  count |๙๘๗|
    block |ตํ สุตฺวา อนฺเตปุเร กุมารา มเหสิโย จ หญฺญนฺตุ|
    block |เอโก อโหสิ นิคฺโฆโส ภิสฺมา อจฺจุคฺคโต สทฺโทฯ|
  count |๙๘๘|
    block |คจฺฉถ วเทถ กุมาเร จนฺทํ สูริยญฺจ ภทฺทเสนญฺจ|
    block |สูรญฺจ วามโคตฺตญฺจ ปจุรา กิร โหถ ยญฺญตฺถายฯ|
  count |๙๘๙|
    block |กุมาริโยปิ วเทถ อุปเสนํ โกกิลญฺจ มุทิตญฺจ|
    block |นนฺทญฺจาปิ กุมาริํ ปจุรา กิร โหถ ยญฺญตฺถายฯ|
  count |๙๙๐|
    block |วิชยมฺปิ มยฺหํ มเหสิํ เอราวติํ เกสินิํ สุนนฺทญฺจ|
    block |ลกฺขณวรูปปนฺนา ปจุรา กิร โหถ ยญฺญตฺถายฯ|
  count |๙๙๑|
    block |คหปตโย จ วเทถ ปุณฺณมุขํ ภทฺทิยํ สิงฺคาลญฺจ|
    block |วฑฺฒญฺจาปิ คหปติํ ปจุรา กิร โหถ ยญฺญตฺถายฯ|
  count |๙๙๒|
    block |เต ตตฺถ คหปตโย อโวจิสุํ สมาคตา ปุตฺตทารปริกิณฺณา|
    block |สพฺเพว สิขิโน เทว กโรหิ อถ วา โน ทาเส สาเวหิฯ|
  count |๙๙๓|
    block |อภยํกรมฺปิ เม หตฺถิํ นาฬาคิริํ อจฺจุคฺคตํ วรุณทนฺตํ|
    block |อาเนถ โข เน ขิปฺปํ ยญฺญตฺถาย ภวิสฺสนฺติฯ|
  count |๙๙๔|
    block |อสฺสรตนมฺปิ เกสิํ สุรามุขํ ปุณฺณกํ วินตกญฺจ|
    block |อาเนถ โข เน ขิปฺปํ ยญฺญตฺถาย ภวิสฺสนฺติฯ|
  count |๙๙๕|
    block |อุสภมฺปิ ยูถปติํ อโนชํ นิสภํ ควมฺปติํ เตปิ มยฺหํ อาเนถ|
    block |สมูห กโรนฺตุ สพฺพํ ยชิสฺสามิ ททามิ ทานานิฯ|
  count |๙๙๖|
    block |สพฺพํ ปฏิยาเทถ ยญฺญํ ปน อุคฺคตมฺหิ สูริยมฺหิ|
    block |อาณาเปถ จ กุมาเร อภิรมนฺตุ อิมํ รตฺติํฯ|
  count |๙๙๗|
    block |สพฺพํ อุปฏฺฐเปถ ยญฺญํ ปน อุคฺคตมฺหิ สูริยมฺหิ|
    block |วเทถ ทานิ กุมาเร อชฺช โข ปจฺฉิมา รตฺติฯ|
  count |๙๙๘|
    block |ตํตํ มาตา อวจ โรทนฺตี อาคนฺตฺวา วิมานโต|
    block |ยญฺโญ กิร เต ปุตฺต ภวิสฺสติ จตูหิ ปุตฺเตหิฯ|
  count |๙๙๙|
    block |สพฺเพปิ มยฺหํ ปุตฺตา จตฺตา จนฺทสฺมิํ หญฺญมานสฺมิํ|
    block |ปุตฺเตหิ ยญฺญํ ยชิตฺวาน สุคติํ สคฺคํ คมิสฺสามิฯ|
  count |๑๐๐๐|
    block |มา ตํ ปุตฺต สทฺทเหสิ สุคติ กิร โหติ ปุตฺตยญฺเญน|
    block |นิรยาเนโส มคฺโค เนโส มคฺโค หิ สคฺคานํฯ|
  count |๑๐๐๑|
    block |ทานานิ เทหิ โกณฺฑญฺญ อหิํสา สพฺพภูตภพฺยานํ|
    block |เอส มคฺโค สุคติยา น จ มคฺโค ปุตฺตยญฺเญนฯ|
  count |๑๐๐๒|
    block |อาจริยานํ วจนา ฆาเตสฺสํ จนฺทญฺจ สูริยญฺจ|
    block |ปุตฺเตหิ ยญฺญํ ยชิตฺวาน ทุจฺจเชหิ สุคติํ สคฺคํ คมิสฺสามิฯ|
  count |๑๐๐๓|
    block |ตํตํ ปิตาปิ อวจ วสวตฺตี โอรสํ สกํ ปุตฺตํ|
    block |ยญฺโญ กิร เต ปุตฺต ภวิสฺสติ จตูหิ ปุตฺเตหิฯ|
  count |๑๐๐๔|
    block |สพฺเพปิ มยฺหํ ปุตฺตา จตฺตา จนฺทสฺมิํ หญฺญมานสฺมิํ|
    block |ปุตฺเตหิ ยญฺญํ ยชิตฺวาน สุคติํ สคฺคํ คมิสฺสามิฯ|
  count |๑๐๐๕|
    block |มา ตํ ปุตฺต สทฺทเหสิ สุคติ กิร โหติ ปุตฺตยญฺเญน|
    block |นิรยาเนโส มคฺโค เนโส มคฺโค หิ สคฺคานํฯ|
  count |๑๐๐๖|
    block |ทานานิ เทหิ โกณฺฑญฺญ อหิํสา สพฺพภูตภพฺยานํ|
    block |เอส มคฺโค สุคติยา น จ มคฺโค ปุตฺตยญฺเญนฯ|
  count |๑๐๐๗|
    block |อาจริยานํ วจนา ฆาเตสฺสํ จนฺทญฺจ สูริยญฺจ|
    block |ปุตฺเตหิ ยญฺญํ ยชิตฺวาน ทุจฺจเชหิ สุคติํ สคฺคํ คมิสฺสามิฯ|
  count |๑๐๐๘|
    block |ทานานิ เทหิ โกณฺฑญฺญ อหิํสา สพฺพภูตภพฺยานํ|
    block |ปุตฺตปริวุโต ตุวํ รฏฺฐํ ชนปทญฺจ ปาเลหิฯ|
  count |๑๐๐๙|
    block |มา โน เทว อวธิ ทาเส โน เทหิ ขณฺฑหาลสฺส|
    block |อปิ นิคฬพนฺธกาปิ หตฺถี อสฺเส จ ปาเลมฯ|
  count |๑๐๑๐|
    block |มา โน เทว อวธิ ทาเส โน เทหิ ขณฺฑหาลสฺส|
    block |อปิ นิคฬพนฺธกาปิ หตฺถิฉกณานิ อุชฺเฌมฯ|
  count |๑๐๑๑|
    block |มา โน เทว อวธิ ทาเส โน เทหิ ขณฺฑหาลสฺส|
    block |อปิ นิคฬพนฺธกาปิ อสฺสฉกณานิ อุชฺเฌมฯ|
  count |๑๐๑๒|
    block |มา โน เทว อวธิ ทาเส โน เทหิ ขณฺฑหาลสฺส|
    block |ยสฺส โหนฺติ ตว กามา อปิ รฏฺฐา ปพฺพาชิตา|
    block |ภิกฺขาจริยํ จริสฺสามฯ|
  count |๑๐๑๓|
    block |ทุกฺขํ โข เม ชนยถ วิลปนฺตา ชีวิตสฺส กามา หิ|
    block |มุญฺเจถ ทานิ กุมาเร อลมฺปิ เม โหตุ ปุตฺตยญฺเญนฯ|
  count |๑๐๑๔|
    block |ปุพฺเพว โขสิ เม วุตฺโต ทุกฺกรํ ทุรภิสมฺภวญฺเจตํ|
    block |อถ โน อุปกฺขฏสฺส ยญฺญสฺส กสฺมา กโรสิ วิกฺเขปํฯ|
  count |๑๐๑๕|
    block |สพฺเพ วชนฺติ สุคติํ เย ยชนฺติ เยปิ ยาเชนฺติ|
    block |เย จาปิ อนุโมทนฺติ ยชนฺตานํ เอทิสํ มหายญฺญํฯ|
  count |๑๐๑๖|
    block |อถ กิสฺส ชโน ปุพฺเพ โสตฺถานํ พฺราหฺมเณ อวาเจสิ|
    block |อถ โน อการณสฺมา ยญฺญตฺถาย เทว ฆาเตสิฯ|
  count |๑๐๑๗|
    block |ปุพฺเพว โน ทหรกาเล น หเนสิ น ฆาเตสิ|
    block |ทหรมฺหา โยพฺพนํ ปตฺตา อทูสกา ตาต หญฺญามฯ|
  count |๑๐๑๘|
    block |หตฺถิคเต อสฺสคเต สนฺนทฺเธ ปสฺส โน มหาราช|
    block |ยุทฺเธ วา ยุชฺฌมาเน วา น หิ มาทิสา สูรา โหนฺติ ยญฺญตฺถายฯ|
  count |๑๐๑๙|
    block |ปจฺจนฺเต วาปิ กุปิเต อฏวีสุ วา มาทิเส นิโยเชนฺติ|
    block |อถ โน อการณสฺมา อภูมิยํ ตาต หญฺญามฯ|
  count |๑๐๒๐|
    block |ยาปิ หิ ตา สกุณิโย วสนฺติ ติณฆรานิ กตฺวาน|
    block |ตาสมฺปิ ปิยา ปุตฺตา อถ โน ตฺวํ เทว ฆาเตสิฯ|
  count |๑๐๒๑|
    block |มา ตสฺส สทฺทเหสิ น มํ ขณฺฑหาโล ฆาเตยฺย|
    block |มมญฺหิ โส ฆาเตตฺวาน อนนฺตรา ตมฺปิ เทว ฆาเตยฺยฯ|
  count |๑๐๒๒|
    block |คามวรํ นิคมวรํ ททนฺติ โภคมฺปิสฺส มหาราช|
    block |อถคฺคปิณฺฑิกาปิ กุเล กุเล เหเต ภุญฺชนฺติฯ|
  count |๑๐๒๓|
    block |เตสมฺปิ ตาทิสานํ อิจฺฉนฺติ ทุพฺภิตุํ มหาราช|
    block |เยภุยฺเยน เอเต อกตญฺญุโน พฺราหฺมณา เทวฯ|
  count |๑๐๒๔|
    block |มา โน เทว อวธิ ทาเส โน เทหิ ขณฺฑหาลสฺส|
    block |อปิ นิคฬพนฺธกาปิ หตฺถี อสฺเส จ ปาเลมฯ|
  count |๑๐๒๕|
    block |มา โน เทว อวธิ ทาเส โน เทหิ ขณฺฑหาลสฺส|
    block |อปิ นิคฬพนฺธกาปิ หตฺถิฉกณานิ อุชฺเฌมฯ|
  count |๑๐๒๖|
    block |มา โน เทว อวธิ ทาเส โน เทหิ ขณฺฑหาลสฺส|
    block |อปิ นิคฬพนฺธกาปิ อสฺสฉกณานิ อุชฺเฌมฯ|
  count |๑๐๒๗|
    block |มา โน เทว อวธิ ทาเส โน เทหิ ขณฺฑหาลสฺส|
    block |ยสฺส โหนฺติ ตว กามา อปิ รฏฺฐา ปพฺพาชิตา|
    block |ภิกฺขาจริยํ จริสฺสามฯ|
  count |๑๐๒๘|
    block |ทุกฺขํ โข เม ชนยถ วิลปนฺตา ชีวิตสฺส กามา หิ|
    block |มุญฺเจถ ทานิ กุมาเร อลมฺปิ เม โหตุ ปุตฺตยญฺเญนฯ|
  count |๑๐๒๙|
    block |ปุพฺเพว โขสิ เม วุตฺโต ทุกฺกรํ ทุรภิสมฺภวญฺเจตํ|
    block |อถ โน อุปกฺขฏสฺส ยญฺญสฺส กสฺมา กโรสิ วิกฺเขปํฯ|
  count |๑๐๓๐|
    block |สพฺเพ วชนฺติ สุคติํ เย ยชนฺติ เยปิ ยาเชนฺติ|
    block |เย จาปิ อนุโมทนฺติ ยชนฺตานํ เอทิสํ มหายญฺญํฯ|
  count |๑๐๓๑|
    block |ยทิ กิร ยชิตฺวา ปุตฺเตหิ เทวโลกํ อิโต จุตา ยนฺติ|
    block |พฺราหฺมโณ ตาว ยชตุ ปจฺฉาปิ ยชสิ ตุวํ ราชาฯ|
  count |๑๐๓๒|
    block |ยทิ กิร ยชิตฺวา ปุตฺเตหิ เทวโลกํ อิโต จุตา ยนฺติ|
    block |เอสฺเวว ขณฺฑหาโล ยชตํ สเกหิ ปุตฺเตหิฯ|
  count |๑๐๓๓|
    block |เอวํ ชานนฺโต ขณฺฑหาโล กิํ ปุตฺตเก น ฆาเตสิ|
    block |สพฺพญฺจ ญาติชนํ อตฺตานญฺจ น ฆาเตสิฯ|
  count |๑๐๓๔|
    block |สพฺเพ วชนฺติ นิรยํ เย ยชนฺติ เยปิ ยาเชนฺติ|
    block |เย จาปิ อนุโมทนฺติ ยชนฺตานํ เอทิสํ มหายญฺญํฯ|
  count |๑๐๓๕|
    block |สเจ หิ โส สุชฺฌติ โย หนาติ หโตปิ โส สคฺคมุเปติ ฐานํ|
    block |โภวาทิ โภวาทิน มารเยยฺยุํ เย จาปิ เตสํ อภิสทฺทเหยฺยุํ ฯ|
  count |๑๐๓๖|
    block |กถญฺจ กิร ปุตฺตกามาโย คหปตโย ฆรณิโย จ|
    block |นครมฺหิ น อุปรวนฺติ ราชานํ มา ฆาตยิ โอรสํ ปุตฺตํฯ|
  count |๑๐๓๗|
    block |กถญฺจ กิร ปุตฺตกามาโย คหปตโย ฆรณิโย จ|
    block |นครมฺหิ น อุปรวนฺติ ราชานํ มา ฆาตยิ อตฺรชํ ปุตฺตํฯ|
  count |๑๐๓๘|
    block |รญฺโญ จมฺหิ อตฺถกาโม หิโต จ สพฺพชนปทสฺส|
    block |น โกจิ อสฺส ปฏิฆํ มยา ชานปโท น ปเวเทติฯ|
  count |๑๐๓๙|
    block |คจฺฉถ โว ฆรณิโย ตาตญฺจ วเทถ ขณฺฑหาลญฺจ|
    block |มา ฆาเตถ กุมาเร อทูสเก สีหสงฺกาเสฯ|
  count |๑๐๔๐|
    block |คจฺฉถ โว ฆรณิโย ตาตญฺจ วเทถ ขณฺฑหาลญฺจ|
    block |มา ฆาเตถ กุมาเร อเปกฺขิเต สพฺพโลกสฺสฯ|
  count |๑๐๔๑|
    block |ยํ นูนาหํ ชาเยยฺยํ รถการกุเลสุ วา|
    block |ปุกฺกุสกุเลสุ วา เวสฺเสสุ วา ชาเยยฺยํ|
    block |น หชฺช มํ ราช ยญฺเญ ฆาเตยฺยฯ|
  count |๑๐๔๒|
    block |สพฺพา สีมนฺตินิโย คจฺฉถ อยฺยสฺส ขณฺฑหาลสฺส|
    block |ปาเทสุ นิปตถ อปราธาหํ น ปสฺสามิฯ|
  count |๑๐๔๓|
    block |สพฺพา สีมนฺตินิโย คจฺฉถ อยฺยสฺส ขณฺฑหาลสฺส|
    block |ปาเทสุ นิปตถ กินฺเต ภนฺเต มยํ อทูเสมฯ|
  count |๑๐๔๔|
    block |กปณา วิลปติ เสลา ทิสฺวาน ภาตเร อุปนีตตฺเต|
    block |ยญฺโญ กิร เม อุกฺขิปิโต ตาเตน สคฺคกาเมนฯ|
  count |๑๐๔๕|
    block |อาวตฺติ ปริวตฺติ จ วสุโล สมฺมุขา รญฺโญ|
    block |มา โน ปิตรํ อวธิ ทหรมฺหา โยพฺพนํ ปตฺตาฯ|
  count |๑๐๔๖|
    block |เอโส เต วสุล ปิตา สเมหิ ปิตรา สห|
    block |ทุกฺขํ โข เม ชนยสิ วิลปนฺโต อนฺเตปุรสฺมิํ|
    block |มุญฺเจถ ทานิ กุมาเร อลมฺปิ เม โหตุ ปุตฺตยญฺเญนฯ|
  count |๑๐๔๗|
    block |ปุพฺเพว โขสิ เม วุตฺโต ทุกฺกรํ ทุรภิสมฺภวญฺเจตํ|
    block |อถ โน อุปกฺขฏสฺส ยญฺญสฺส กสฺมา กโรสิ วิกฺเขปํฯ|
  count |๑๐๔๘|
    block |สพฺเพ วชนฺติ สุคติํ เย ยชนฺติ เยปิ ยาเชนฺติ|
    block |เย จาปิ อนุโมทนฺติ ยชนฺตานํ เอทิสํ มหายญฺญํฯ|
  count |๑๐๔๙|
    block |สพฺพรตนสฺส ยญฺโญ อุปกฺขโฏ เอกราช ตว ปฏิยตฺโต|
    block |อภินิกฺขมสฺสุ เทว สคฺคํ คโต ตฺวํ ปโมทิสฺสสิฯ|
  count |๑๐๕๐|
    block |ทหรา สตฺตสตา เอตา จนฺทกุมารสฺส ภริยาโย|
    block |เกเส ปกิริตฺวาน โรทนฺติโย มคฺคมนุยายิํสุ ฯ|
  count |๑๐๕๑|
    block |อปรา ปน โสเกน นิกฺขนฺตา นนฺทเน วิย เทวา|
    block |เกเส ปกิริตฺวาน โรทนฺติโย มคฺคมนุยายิํสุ ฯ|
  count |๑๐๕๒|
    block |กาสิกสุจิวตฺถธรา กุณฺฑลิโน อคลุจนฺทนวิลิตฺตา|
    block |นิยฺยนฺติ จนฺทสูริยา ยญฺญตฺถาย เอกราชสฺสฯ|
  count |๑๐๕๓|
    block |กาสิกสุจิวตฺถธรา กุณฺฑลิโน อคลุจนฺทนวิลิตฺตา|
    block |นิยฺยนฺติ จนฺทสูริยา มาตุ กตฺวา หทยโสกํฯ|
  count |๑๐๕๔|
    block |กาสิกสุจิวตฺถธรา กุณฺฑลิโน อคลุจนฺทนวิลิตฺตา|
    block |นิยฺยนฺติ จนฺทสูริยา ชนสฺส กตฺวา หทยโสกํฯ|
  count |๑๐๕๕|
    block |มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา|
    block |นิยฺยนฺติ จนฺทสูริยา ยญฺญตฺถาย เอกราชสฺสฯ|
  count |๑๐๕๖|
    block |มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา|
    block |นิยฺยนฺติ จนฺทสูริยา มาตุ กตฺวา หทยโสกํฯ|
  count |๑๐๕๗|
    block |มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา|
    block |นิยฺยนฺติ จนฺทสูริยา ชนสฺส กตฺวา หทยโสกํ ฯ|
  count |๑๐๕๘|
    block |ยสฺสุ ปุพฺเพ หตฺถิวรธุรคเต หตฺถีหิ อนุวชนฺติ|
    block |ตฺยชฺช จนฺทสูริยา อุโภว ปตฺติกา ยนฺติฯ|
  count |๑๐๕๙|
    block |ยสฺสุ ปุพฺเพ อสฺสวรธุรคเต อสฺเสหิ อนุวชนฺติ|
    block |ตฺยชฺช จนฺทสูริยา อุโภว ปตฺติกา ยนฺติฯ|
  count |๑๐๖๐|
    block |ยสฺสุ ปุพฺเพ รถวรธุรคเต รเถหิ อนุวชนฺติ|
    block |ตฺยชฺช จนฺทสูริยา อุโภว ปตฺติกา ยนฺติฯ|
  count |๑๐๖๑|
    block |เยหิสฺสุ ปุพฺเพ นียิํสุ ตปนียกปฺปเนหิ ตุรงฺเคหิ|
    block |ตฺยชฺช จนฺทสูริยา อุโภว ปตฺติกา ยนฺติฯ|
  count |๑๐๖๒|
    block |ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา|
    block |ยชเตตฺถ เอกราชา สมฺมูฬฺโห จตูหิ ปุตฺเตหิฯ|
  count |๑๐๖๓|
    block |ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา|
    block |ยชเตตฺถ เอกราชา สมฺมูฬฺโห จตูหิ กญฺญาหิฯ|
  count |๑๐๖๔|
    block |ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา|
    block |ยชเตตฺถ เอกราชา สมฺมูฬฺโห จตูหิ มเหสีหิฯ|
  count |๑๐๖๕|
    block |ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา|
    block |ยชเตตฺถ เอกราชา สมฺมูฬฺโห จตูหิ คหปตีหิฯ|
  count |๑๐๖๖|
    block |ยทิ สกุณิ มํสมิจฺฉสิ ฑยสฺสุ ปุพฺเพ ปุปฺผวติยา|
    block |ยชเตตฺถ เอกราชา สมฺมูฬฺโห จตูหิ หตฺถีหิฯ|
  count |๑๐๖๗|
    block |ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา|
    block |ยชเตตฺถ เอกราชา สมฺมูฬฺโห จตูหิ อสฺเสหิฯ|
  count |๑๐๖๘|
    block |ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา|
    block |ยชเตตฺถ เอกราชา สมฺมูฬฺโห จตูหิ อุสเภหิฯ|
  count |๑๐๖๙|
    block |ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา|
    block |ยชเตตฺถ เอกราชา สมฺมูฬฺโห สพฺพจตุกฺเกนฯ|
  count |๑๐๗๐|
    block |อยมสฺส ปาสาโท อิทํ อนฺเตปุรํ สุรมณียํ|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๗๑|
    block |อิทมสฺส กูฏาคารํ โสวณฺณํ ปุปฺผมลฺยวิกิณฺณํ|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๗๒|
    block |อิทมสฺส อุยฺยานํ สุปุปฺผิตํ สพฺพกาลิกํ รมฺมํ|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๗๓|
    block |อิทมสฺส อโสกวนํ สุปุปฺผิตํ สพฺพกาลิกํ รมฺมํ|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๗๔|
    block |อิทมสฺส กณิการวนํ สุปุปฺผิตํ สพฺพกาลิกํ รมฺมํ|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๗๕|
    block |อิทมสฺส ปาฏลิวนํ สุปุปฺผิตํ สพฺพกาลิกํ รมฺมํ|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๗๖|
    block |อิทมสฺส อมฺพวนํ สุปุปฺผิตํ สพฺพกาลิกํ รมฺมํ|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๗๗|
    block |อยมสฺส โปกฺขรณี สญฺฉนฺนา ปทุมปุณฺฑรีเกหิ|
    block |นาวา จ โสวณฺณวิกตา ปุปฺผวลฺลิยา จิตฺตา สุรมณียา|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๗๘|
    block |อิทมสฺส หตฺถิรตนํ เอราวโณ คโช พลี ทนฺตี|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๗๙|
    block |อิทมสฺส อสฺสรตนํ เอกขูโร อสฺโส|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๘๐|
    block |อยมสฺส อสฺสรโถ สาฬิย นิคฺโฆโส สุโภ รตนวิจิตฺโต|
    block |ยตฺถสฺสุ อยฺยปุตฺตา โสภิํสุ นนฺทเน วิย เทวา|
    block |เตทานิ อยฺยปุตฺตา จตฺตาโร วธาย นินฺนีตาฯ|
  count |๑๐๘๑|
    block |กถํ นาม สามสมสุนฺทเรหิ จนฺทนมุทุกคตฺเตหิ|
    block |ราชา ยชิสฺสเต ยญฺญํ สมฺมูฬฺโห จตูหิ ปุตฺเตหิฯ|
  count |๑๐๘๒|
    block |กถํ นาม สามสมสุนฺทราหิ จนฺทนมุทุกคตฺตาหิ|
    block |ราชา ยชิสฺสเต ยญฺญํ สมฺมูฬฺโห จตูหิ กญฺญาหิฯ|
  count |๑๐๘๓|
    block |กถํ นาม สามสมสุนฺทราหิ จนฺทนมุทุกคตฺตาหิ|
    block |ราชา ยชิสฺสเต ยญฺญํ สมฺมูฬฺโห จตูหิ มเหสีหิฯ|
  count |๑๐๘๔|
    block |กถํ นาม สามสมสุนฺทเรหิ จนฺทนมุทุกคตฺเตหิ|
    block |ราชา ยชิสฺสเต ยญฺญํ สมฺมูฬฺโห จตูหิ คหปตีหิฯ|
  count |๑๐๘๕|
    block |ยถา โหนฺติ คามนิคมา สุญฺญา อมนุสฺสกา พฺรหารญฺญา|
    block |ตถา เหสฺสติ ปุปฺผวติยา ยิฏฺเฐสุ จนฺทสูริเยสุฯ|
  count |๑๐๘๖|
    block |อุมฺมตฺติกา ภวิสฺสามิ ภูนหตา ปํสุนา จ ปริกิณฺณา|
    block |สเจ จนฺทวรํ หนฺติ ปาณา เม เทว รุชฺฌนฺติ ฯ|
  count |๑๐๘๗|
    block |อุมฺมตฺติกา ภวิสฺสามิ ภูนหตา ปํสุนา จ ปริกิณฺณา|
    block |สเจ สูริยวรํ หนฺติ ปาณา เม เทว รุชฺฌนฺติฯ|
  count |๑๐๘๘|
    block |กิํ นุ มา น รมาเปยฺยุํ อญฺญมญฺญํ ปิยํวทา|
    block |ฆฏฺฏิกา อุปริกฺขี จ โปกฺขรณี จ ภาริกา|
    block |จนฺทสูริเยสุ นจฺจนฺติโย สมา ตาสํ น วิชฺชติฯ|
  count |๑๐๘๙|
    block |อิมํ มยฺหํ หทยโสกํ ปฏิมุญฺจตุ ขณฺฑหาล ตว มาตา|
    block |โย มยฺหํ หทยโสโก จนฺทมฺหิ วธาย นินฺนีเตฯ|
  count |๑๐๙๐|
    block |อิมํ มยฺหํ หทยโสกํ ปฏิมุญฺจตุ ขณฺฑหาล ตว มาตา|
    block |โย มยฺหํ หทยโสโก สูริยมฺหิ วธาย นินฺนีเตฯ|
  count |๑๐๙๑|
    block |อิมํ มยฺหํ หทยโสกํ ปฏิมุญฺจตุ ขณฺฑหาล ตว ชายา|
    block |โย มยฺหํ หทยโสโก จนฺทมฺหิ วธาย นินฺนีเตฯ|
  count |๑๐๙๒|
    block |อิมํ มยฺหํ หทยโสกํ ปฏิมุญฺจตุ ขณฺฑหาล ตว ชายา|
    block |โย มยฺหํ หทยโสโก สูริยมฺหิ วธาย นินฺนีเตฯ|
  count |๑๐๙๓|
    block |มา จ ปุตฺเต มา จ ปติํ อทฺทกฺขิ ขณฺฑหาล ตว มาตา|
    block |โย ฆาเตสิ กุมาเร อทูสเก สีหสงฺกาเสฯ|
  count |๑๐๙๔|
    block |มา จ ปุตฺเต มา จ ปติํ อทฺทกฺขิ ขณฺฑหาล ตว มาตา|
    block |โย ฆาเตสิ กุมาเร อเปกฺขิเต สพฺพโลกสฺสฯ|
  count |๑๐๙๕|
    block |มา จ ปุตฺเต มา จ ปติํ อทฺทกฺขิ ขณฺฑหาล ตว ชายา|
    block |โย ฆาเตสิ กุมาเร อทูสเก สีหสงฺกาเสฯ|
  count |๑๐๙๖|
    block |มา จ ปุตฺเต มา จ ปติํ อทฺทกฺขิ ขณฺฑหาล ตว ชายา|
    block |โย ฆาเตสิ กุมาเร อเปกฺขิเต สพฺพโลกสฺสฯ|
  count |๑๐๙๗|
    block |มา โน เทว อวธิ ทาเส โน เทหิ ขณฺฑหาลสฺส|
    block |อปิ นิคฬพนฺธกาปิ หตฺถี อสฺเส จ ปาเลมฯ|
  count |๑๐๙๘|
    block |มา โน เทว อวธิ ทาเส โน เทหิ ขณฺฑหาลสฺส|
    block |อปิ นิคฬพนฺธกาปิ หตฺถิฉกณานิ อุชฺเฌมฯ|
  count |๑๐๙๙|
    block |มา โน เทว อวธิ ทาเส โน เทหิ ขณฺฑหาลสฺส|
    block |อปิ นิคฬพนฺธกาปิ อสฺสฉกณานิ อุชฺเฌมฯ|
  count |๑๑๐๐|
    block |มา โน เทว อวธิ ทาเส โน เทหิ ขณฺฑหาลสฺส|
    block |ยสฺส โหนฺติ ตว กามา อปิ รฏฺฐา ปพฺพาชิตา|
    block |ภิกฺขาจริยํ จริสฺสามฯ|
  count |๑๑๐๑|
    block |ทิพฺพํ เทว อุปยาจนฺติ ปุตฺตตฺถิกาปิ ทลิทฺทา|
    block |ปฏิภานานิปิ หิตฺวา ปุตฺเต น ลภนฺติ เอกจฺจาฯ|
  count |๑๑๐๒|
    block |อาสีสิกานิ กโรนฺติ ปุตฺตา โน ชายนฺตุ ตโต ปปุตฺตา|
    block |อถ โน อการณสฺมา ยญฺญตฺถาย เทว ฆาเตสิฯ|
  count |๑๑๐๓|
    block |อุปยาจิตเกน ปุตฺตํ ลภนฺติ มา ตาต โน อฆาเตสิ|
    block |มา กิจฺฉาลทฺธเกหิ ปุตฺเตหิ ยชิตฺโถ อิมํ ยญฺญํฯ|
  count |๑๑๐๔|
    block |อุปยาจิตเกน ปุตฺตํ ลภนฺติ มา ตาต โน อฆาเตสิ|
    block |มา กปณลทฺธเกหิ ปุตฺเตหิ อมฺมาย โน วิปฺปวาเสสิฯ|
  count |๑๑๐๕|
    block |พหุทุกฺขา โปสิย จนฺทํ อมฺม ตุวํ ชียเส ปุตฺตํ|
    block |วนฺทามิ โข เต ปาเท ลภตํ ตาโต ปรโลกํฯ|
  count |๑๑๐๖|
    block |หนฺท จ มํ อุปคุยฺห ปาเท เต อมฺม วนฺทิตุํ เทหิ|
    block |คจฺฉามิ ทานิ ปวาสํ ยญฺญตฺถาย เอกราชสฺสฯ|
  count |๑๑๐๗|
    block |หนฺท จ มํ อุปคุยฺห ปาเท เต อมฺม วนฺทิตุํ เทหิ|
    block |คจฺฉามิ ทานิ ปวาสํ มาตุ กตฺวา หทยโสกํฯ|
  count |๑๑๐๘|
    block |หนฺท จ มํ อุปคุยฺห ปาเท เต อมฺม วนฺทิตุํ เทหิ|
    block |คจฺฉามิ ทานิ ปวาสํ ชนสฺส กตฺวา หทยโสกํฯ|
  count |๑๑๐๙|
    block |หนฺท จ ปทุมปตฺตานํ โมฬิํ พนฺธสฺสุ โคตมิปุตฺต|
    block |จมฺปกทลมิสฺสาโย เอสา เต โปราณิกา ปกติฯ|
  count |๑๑๑๐|
    block |หนฺท จ วิเลปนํ เต ปจฺฉิมกํ จนฺทนํ วิลิมฺปสฺสุ|
    block |เยหิ จ สุวิลิตฺโต โสภสิ ราชปริสายํฯ|
  count |๑๑๑๑|
    block |หนฺท จ มุทุกานิ วตฺถานิ ปจฺฉิมกํ กาสิกํ นิวาเสหิ|
    block |เยหิ จ สุนิวตฺโถ โสภสิ ราชปริสายํฯ|
  count |๑๑๑๒|
    block |มุตฺตามณิกนกวิภูสิตานิ คณฺหสฺสุ หตฺถาภรณานิ|
    block |เยหิ จ หตฺถาภรเณหิ โสภสิ ราชปริสายํฯ|
  count |๑๑๑๓|
    block |น หิ นูนายํ รฏฺฐปาโล ภูมิปติ ชนปทสฺส ทายาโท|
    block |โลกิสฺสโร มหนฺโต ปุตฺเต สฺเนหํ ชนยติฯ|
  count |๑๑๑๔|
    block |มยฺหมฺปิ ปิยา ปุตฺตา อตฺตา จ ปิโย ตุมฺเห จ ภริยาโย|
    block |สคฺคญฺจ ปตฺถยาโน เตนาหํ ฆาตยิสฺสามิฯ|
  count |๑๑๑๕|
    block |มํ ปฐมํ ฆาเตหิ มา เม หทยํ ทุกฺขํ ผาเลสิ|
    block |อลงฺกโต สุนฺทรโก ปุตฺโต เทว ตว สุขุมาโลฯ|
  count |๑๑๑๖|
    block |หนฺทยฺย มํ หนสฺสุ ปรโลเก จนฺทเกน เหสฺสามิ|
    block |ปุญฺญํ กรสฺสุ วิปุลํ วิจราม อุโภปิ ปรโลเกฯ|
  count |๑๑๑๗|
    block |มา ตฺวํ จนฺเท รุจฺจิ มรณํ พหุกา ตว เทวรา วิสาลกฺขิ|
    block |เต ตํ รมยิสฺสนฺติ ยิฏฺฐสฺมิํ โคตมิปุตฺเตฯ|
  count |๑๑๑๘|
    block |เอวํ วุตฺเต จนฺทา อตฺตานํ หนฺติ หตฺถตลเกหิ|
    block |อลเมตฺถ ชีวิเตน ปิสฺสามิ วิสํ มริสฺสามิฯ|
  count |๑๑๑๙|
    block |น หิ นูนิมสฺส รญฺโญ มิตฺตามจฺจา จ วิชฺชเร สุหทา|
    block |เย น วทนฺติ ราชานํ มา ฆาตยิ โอรเส ปุตฺเตฯ|
  count |๑๑๒๐|
    block |น หิ นูนิมสฺส รญฺโญ ญาตี มิตฺตา จ วิชฺชเร สุหทา|
    block |เย น วทนฺติ ราชานํ มา ฆาตยิ อตฺรเช ปุตฺเตฯ|
  count |๑๑๒๑|
    block |อิเม เตปิ มยฺหํ ปุตฺตา คุณิโน กายูรธาริโน ราช|
    block |เตหิปิ ยชสฺสุ ยญฺญํ อถ มุญฺจตุ โคตมิปุตฺเตฯ|
  count |๑๑๒๒|
    block |พิลสตํ มํ กตฺวาน ยชสฺสุ สตฺตธา มหาราช|
    block |มา เชฏฺฐปุตฺตมวธิ อทูสกํ สีหสงฺกาสํฯ|
  count |๑๑๒๓|
    block |พิลสตํ มํ กตฺวาน ยชสฺสุ สตฺตธา มหาราช|
    block |มา เชฏฺฐปุตฺตมวธิ อเปกฺขิตํ สพฺพโลกสฺสฯ|
  count |๑๑๒๔|
    block |พหุกา ตว ทินฺนาภรณา อุจฺจาวจา สุภณิตมฺหิ|
    block |มุตฺตามณิเวฬุริยา เอตํ เต ปจฺฉิมกํ ทานํฯ|
  count |๑๑๒๕|
    block |เยสํ ปุพฺเพ ขนฺเธสุ ผุลฺลา มาลาคุณา วิวตฺติํสุ|
    block |เตสชฺชปิ สุนิสิโต เนตฺติํโส วิวตฺติสฺสติ ขนฺเธสุฯ|
  count |๑๑๒๖|
    block |เยสํ ปุพฺเพ ขนฺเธสุ จิตฺตา มาลาคุณา วิวตฺติํสุ|
    block |เตสชฺชปิ สุนิสิโต เนตฺติํโส วิวตฺติสฺสติ ขนฺเธสุฯ|
  count |๑๑๒๗|
    block |อจิรํ วต เนตฺติํโส วิวตฺติสฺสติ ราชปุตฺตานํ ขนฺเธสุ|
    block |อถ มม หทยํ น ผลติ ตาว ทฬฺหพนฺธญฺจ เม อาสิฯ|
  count |๑๑๒๘|
    block |กาสิกสุจิวตฺถธรา กุณฺฑลิโน อคลุจนฺทนวิลิตฺตา|
    block |นิยฺยาถ จนฺทสูริยา ยญฺญตฺถาย เอกราชสฺสฯ|
  count |๑๑๒๙|
    block |กาสิกสุจิวตฺถธรา กุณฺฑลิโน อคลุจนฺทนวิลิตฺตา|
    block |นิยฺยาถ จนฺทสูริยา มาตุ กตฺวา หทยโสกํฯ|
  count |๑๑๓๐|
    block |กาสิกสุจิวตฺถธรา กุณฺฑลิโน อคลุจนฺทนวิลิตฺตา|
    block |นิยฺยาถ จนฺทสูริยา ชนสฺส กตฺวา หทยโสกํฯ|
  count |๑๑๓๑|
    block |มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา|
    block |นิยฺยาถ จนฺทสูริยา ยญฺญตฺถาย เอกราชสฺสฯ|
  count |๑๑๓๒|
    block |มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา|
    block |นิยฺยาถ จนฺทสูริยา มาตุ กตฺวา หทยโสกํฯ|
  count |๑๑๓๓|
    block |มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา|
    block |นิยฺยาถ จนฺทสูริยา ชนสฺส กตฺวา หทยโสกํฯ|
  count |๑๑๓๔|
    block |สพฺพสฺมิํ อุปกฺขฏสฺมิํ นิสีทิเต จนฺทสฺมิํ ยญฺญตฺถาย|
    block |ปญฺจาลราชธีตา ปญฺชลิกา สพฺพปริสาย สมนุปริยายิ ฯ|
  count |๑๑๓๕|
    block |เยน สจฺเจน ขณฺฑหาโล ปาปกมฺมํ กโรติ ทุมฺเมโธ|
    block |เอเตน สจฺจวชฺเชน สมงฺคินี สามิเกน โหมิฯ|
  count |๑๑๓๖|
    block |เย อิธตฺถิ อมนุสฺสา ยานิ จ ยกฺขภูตภพฺยานิ|
    block |กโรนฺตุ เม เวยฺยาวฏิกํ สมงฺคินี สามิเกน โหมิฯ|
  count |๑๑๓๗|
    block |ยา เทวตา อิธาคตา ยานิ จ ยกฺขภูตภพฺยานิ|
    block |สรเณสินิํ อนาถํ ตายถ มํ ยาจามหํ ปติมาหํ อเชยํ ฯ|
  count |๑๑๓๘|
    block |ตํ สุตฺวา อมนุสฺโส อโยกูฏํ ปริพฺภเมตฺวาน|
    block |ภยมสฺส ชนยนฺโต ราชานํ อิทมโวจฯ|
  count |๑๑๓๙|
    block |พุชฺฌสฺสุ โข ราชกลิ มา ตาหํ มตฺถกํ นิตาเฬสิํ|
    block |มา เชฏฺฐปุตฺตมวธิ อทูสกํ สีหสงฺกาสํฯ|
  count |๑๑๔๐|
    block |โก เต ทิฏฺโฐ ราชกลิ ปุตฺตภริยาโย หญฺญมานาโย|
    block |เสฏฺฐิ จ คหปตโย อทูสกา สคฺคกามา หิฯ|
  count |๑๑๔๑|
    block |ตํ สุตฺวา ขณฺฑหาโล ราชา จ อพฺภุตมิทํ ทิสฺวาน|
    block |สพฺเพสํ พนฺธนานิ โมเจสุํ ยถา ตํ อนุปฆาตํ ฯ|
  count |๑๑๔๒|
    block |สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ|
    block |สพฺเพ เอเกกเลฑฺฑุกมทํสุ เอส วโธ ขณฺฑหาลสฺสฯ|
  count |๑๑๔๓|
    block |สพฺเพ ปวิฏฺฐา นิรยํ ยถา ตํ ปาปกํ กริตฺวาน|
    block |น หิ ปาปกมฺมํ กตฺวา ลพฺภา สุคติํ อิโต คนฺตุํฯ|
  count |๑๑๔๔|
    block |สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ|
    block |จนฺทํ อภิสิญฺจิํสุ สมาคตา ราชปริสา จฯ|
  count |๑๑๔๕|
    block |สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ|
    block |จนฺทํ อภิสิญฺจิํสุ สมาคตา ราชกญฺญาโย จฯ|
  count |๑๑๔๖|
    block |สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ|
    block |จนฺทํ อภิสิญฺจิํสุ สมาคตา เทวปริสา จฯ|
  count |๑๑๔๗|
    block |สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ|
    block |จนฺทํ อภิสิญฺจิํสุ สมาคตา เทวกญฺญาโย จฯ|
  count |๑๑๔๘|
    block |สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ|
    block |เจลุกฺเขปมกรุํ สมาคตา ราชปริสา จฯ|
  count |๑๑๔๙|
    block |สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ|
    block |เจลุกฺเขปมกรุํ สมาคตา ราชกญฺญาโย จฯ|
  count |๑๑๕๐|
    block |สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ|
    block |เจลุกฺเขปมกรุํ สมาคตา เทวปริสา จฯ|
  count |๑๑๕๑|
    block |สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ|
    block |เจลุกฺเขปมกรุํ สมาคตา เทวกญฺญาโย จฯ|
  count |๑๑๕๒|
    block |สพฺเพสุ วิปฺปมุตฺเตสุ พหู อานนฺทิตา อหุํ|
    block |นนฺทิํ ปเวสิ นครํ พนฺธนา โมกฺโข อโฆสิตฺถาติฯ|
  stand |จนฺทกุมารชาตกํ สตฺตมํฯ|
  count |  |
  block |๕๔๕ มหานารทกสฺสปชาตกํ ๘|
  count |๑๑๕๓|
    block |อหุ ราชา วิเทหานํ องฺคติ นาม ขตฺติโย|
    block |ปหูตโยคฺโค ธนิมา อนนฺตพลโปริโสฯ|
  count |๑๑๕๔|
    block |โส จ ปนฺนรสิํ รตฺติํ ปุริมยาเม อนาคเต|
    block |จาตุมาสา โกมุทิยา อมจฺเจ สนฺนิปาตยิฯ|
  count |๑๑๕๕|
    block |ปณฺฑิเต สุตสมฺปนฺเน มิตปุพฺเพ วิจกฺขเณ|
    block |วิชยญฺจ สุนามญฺจ เสนาปติํ อลาตกํฯ|
  count |๑๑๕๖|
    block |ตมนุปุจฺฉิ เวเทโห ปจฺเจกํ พฺรูถ สํ รุจิํ|
    block |จาตุมาสา โกมุทชฺช ชุณฺหํ พฺยปหตํ ตมํ|
    block |กายชฺช รติยา รตฺติํ วิหเรมุ อิมํ อุตุํฯ|
  count |๑๑๕๗|
    block |ตโต เสนาปติ รญฺโญ อลาโต เอตทพฺรวิ|
    block |หฏฺฐํ โยคฺคํ พลํ สพฺพํ เสนํ สนฺนาหยามเสฯ|
  count |๑๑๕๘|
    block |นิยฺยาม เทว ยุทฺธาย อนนฺตพลโปริสา|
    block |เย เต วสํ น อายนฺติ วสํ อุปนยามเส|
    block |เอสา มยฺหํ สกา ทิฏฺฐิ อชิตํ โอชินามเสฯ|
  count |๑๑๕๙|
    block |อลาตสฺส วโจ สุตฺวา สุนาโม เอตทพฺรวิ|
    block |สพฺเพ ตุยฺหํ มหาราช อมิตฺตา วสมาคตาฯ|
  count |๑๑๖๐|
    block |นิกฺขิตฺตสตฺถา ปจฺจตฺถา นิวาตมนุวตฺตเร|
    block |อุตฺตโม อุสฺสโว อชฺช น ยุทฺธํ มม รุจฺจติฯ|
  count |๑๑๖๑|
    block |อนฺนปานญฺจ ขชฺชญฺจ ขิปฺปํ อภิหรนฺตุ เต|
    block |รมสฺสุ เทว กาเมหิ นจฺจคีเต สุวาทิเตฯ|
  count |๑๑๖๒|
    block |สุนามสฺส วโจ สุตฺวา วิชโย เอตทพฺรวิ|
    block |สพฺเพ กามา มหาราช นิจฺจํ ตว มุปฏฺฐิตาฯ|
  count |๑๑๖๓|
    block |น เหเต ทุลฺลภา เทว ตว กาเมหิ โมทิตุํ|
    block |สทาปิ กามา สุลภา เนตํ จิตฺตมตํ มมฯ|
  count |๑๑๖๔|
    block |สมณํ พฺราหฺมณํ วาปิ อุปาเสมุ พหุสฺสุตํ|
    block |โย นชฺช วินเย กงฺขํ อตฺถธมฺมวิทู อิเสฯ|
  count |๑๑๖๕|
    block |วิชยสฺส วโจ สุตฺวา ราชา องฺคติ มพฺรวิ|
    block |ยถา วิชโย ภณติ มยฺหมฺเปตํว รุจฺจติฯ|
  count |๑๑๖๖|
    block |สมณํ พฺราหฺมณํ วาปิ อุปาเสมุ พหุสฺสุตํ|
    block |โย นชฺช วินเย กงฺขํ อตฺถธมฺมวิทู อิเสฯ|
  count |๑๑๖๗|
    block |สพฺเพว สนฺตา กโรถ มติํ กํ อุปาเสมุ ปณฺฑิตํ|
    block |โย นชฺช วินเย กงฺขํ อตฺถธมฺมวิทู อิเสฯ|
  count |๑๑๖๘|
    block |เวเทหสฺส วโจ สุตฺวา อลาโต เอตทพฺรวิ|
    block |อตฺถายํ มิคทายสฺมิํ อเจโล ธีรสมฺมโตฯ|
  count |๑๑๖๙|
    block |คุโณ กสฺสปโคตฺตายํ สุโต จิตฺรกถี คณี|
    block |ตํ เทว ปยิรุปาเสมุ โส โน กงฺขํ วิเนสฺสติฯ|
  count |๑๑๗๐|
    block |อลาตสฺส วโจ สุตฺวา ราชา โจเทสิ สารถิํ|
    block |มิคทายํ คมิสฺสาม ยุตฺตํ ยานํ อิธานยฯ|
  count |๑๑๗๑|
    block |ตสฺส ยานํ อโยเชสุํ ทนฺตํ รูปิยปกฺขรํ|
    block |สุกฺกมฏฺฐปริวารํ ปณฺฑรํ โทสินามุขํฯ|
  count |๑๑๗๒|
    block |ตตฺราสุํ กุมุทายุตฺตา จตฺตาโร สินฺธวา หยา|
    block |อนิลูปมสมุปฺปาตา สุทนฺตา โสณฺณมาลิโนฯ|
  count |๑๑๗๓|
    block |เสตจฺฉตฺตํ เสตรโถ เสตสฺสา เสตพีชนี|
    block |เวเทโห สหมจฺเจหิ นิยฺยํ จนฺโทว โสภติฯ|
  count |๑๑๗๔|
    block |ตมนุยายิํสุ พหโว อินฺทิขคฺคธรา พลี|
    block |อสฺสปิฏฺฐิคตา วีรา นรา นรวราธิปํฯ|
  count |๑๑๗๕|
    block |โส มุหุตฺตํว ยายิตฺวา ยานา โอรุยฺห ขตฺติโย|
    block |เวเทโห สหมจฺเจหิ ปตฺตี คุณมุปาคมิฯ|
  count |๑๑๗๖|
    block |เยปิ ตตฺถ ตทา อาสุํ พฺราหฺมณิพฺภา สมาคตา|
    block |น เต อปนยี ราชา อกตํ ภูมิมาคเตฯ|
  count |๑๑๗๗|
    block |ตโต โส มุทุกา ภิสิยา มุทุจิตฺตกสนฺถเต|
    block |มุทุปจฺจตฺถเต ราชา เอกมนฺตํ อุปาวิสิฯ|
  count |๑๑๗๘|
    block |นิสชฺช ราชา สมฺโมทิ กถํ สารณิยํ ตโต|
    block |กจฺจิ ยาปนิยํ ภนฺเต วาตานมวิยคฺคตา ฯ|
  count |๑๑๗๙|
    block |กจฺจิ อกสิรา วุตฺติ ลภสิ ปิณฺฑยาปนํ|
    block |อปาพาโธ จสิ กจฺจิ จกฺขุํ น ปริหายติฯ|
  count |๑๑๘๐|
    block |ตํ คุโณ ปฏิสมฺโมทิ เวเทหํ วินเย รตํ|
    block |ยาปนียํ มหาราช สพฺพเมตํ ตทูภยํฯ|
  count |๑๑๘๑|
    block |กจฺจิ ตุยฺหมฺปิ เวเทห ปจฺจนฺตา น พลียเร|
    block |กจฺจิ อโรคํ โยคฺคํ เต กจฺจิ วหติ วาหนํ|
    block |กจฺจิ เต พฺยาธโย นตฺถิ สรีรสฺสุปตาปิยา ฯ|
  count |๑๑๘๒|
    block |ปฏิสมฺโมทิโต ราชา ตโต ปุจฺฉิ อนนฺตรา|
    block |อตฺถํ ธมฺมญฺจ ญายญฺจ ธมฺมกาโม รเถสโภฯ|
  count |๑๑๘๓|
    block |กถํ ธมฺมํ จเร มจฺโจ มาตาปิตูสุ กสฺสป|
    block |กถํ จเร อาจริเย ปุตฺตทาเร กถํ จเรฯ|
  count |๑๑๘๔|
    block |กถํ จเรยฺย วุฑฺเฒสุ กถํ สมณพฺราหฺมเณ|
    block |กถญฺจ พลกายสฺมิํ กถํ ชนปเท จเรฯ|
  count |๑๑๘๕|
    block |กถํ ธมฺมํ จริตฺวาน มจฺจา คจฺฉนฺติ สุคฺคติํ|
    block |กถญฺเจเก อธมฺมฏฺฐา ปตนฺติ นิรยํ อโถฯ|
  count |๑๑๘๖|
    block |เวเทหสฺส วโจ สุตฺวา กสฺสโป เอตทพฺรวิ|
    block |สุโณหิ เม มหาราช สจฺจํ อวิตถํ ปทํฯ|
  count |๑๑๘๗|
    block |นตฺถิ ธมฺมจริตสฺส ผลํ กลฺยาณปาปกํ|
    block |นตฺถิ เทว ปโร โลโก โก ตโต หิ อิธาคโตฯ|
  count |๑๑๘๘|
    block |นตฺถิ เทว ปิตโร วา กุโต มาตา กุโต ปิตา|
    block |นตฺถิ อาจริโย นาม อทนฺตํ โก ทเมสฺสติฯ|
  count |๑๑๘๙|
    block |สมตุลฺยานิ ภูตานิ นตฺถิ เชฏฺฐาปจายิกา|
    block |นตฺถิ พลํ วีริยํ วา กุโต อุฏฺฐานโปริสํ|
    block |นิยตานิ หิ ภูตานิ ยถา โคฏวิโส ตถาฯ|
  count |๑๑๙๐|
    block |ลทฺเธยฺยํ ลภเต มจฺโจ ตตฺถ ทานผลํ กุโต|
    block |นตฺถิ ทานผลํ เทว อวโส เทววีริโยฯ|
  count |๑๑๙๑|
    block |พาเลหิ ทานํ ปญฺญตฺตํ ปณฺฑิเตหิ ปฏิจฺฉิตํ|
    block |อวสา เทนฺติ ธีรานํ พาลา ปณฺฑิตมานิโนฯ|
  count |๑๑๙๒|
    block |สตฺติเม สสฺสตา กายา อจฺเฉชฺชา อวิโกปิโน|
    block |เตโช ปถวี อาโป จ วาโย สุขํ ทุขญฺจิเม|
    block |ชีเว จ สตฺติเม กายา เยสํ เฉตฺตา น วิชฺชติฯ|
  count |๑๑๙๓|
    block |นตฺถิ หนฺตา ว เฉตฺตา วา หญฺเญ เยวาปิ โกจิ นํ|
    block |อนฺตเรเนว กายานํ สตฺถานิ วีติวตฺตเรฯ|
  count |๑๑๙๔|
    block |โย จาปิ สิรมาทาย ปเรสํ นิสิตาสินา|
    block |น โส ฉินฺทติ เต กาเย ตตฺถ ปาปผลํ กุโตฯ|
  count |๑๑๙๕|
    block |จุลฺลาสีติมหากปฺเป สพฺเพ สุชฺฌนฺติ สํสรํ|
    block |อนาคเต ตมฺหิ กาเล สญฺญโตปิ น สุชฺฌติฯ|
  count |๑๑๙๖|
    block |จริตฺวาปิ พหุํ ภทฺรํ เนว สุชฺฌนฺตินาคเต|
    block |ปาปญฺเจปิ พหุํ กตฺวา ตํ ขณํ นาติวตฺตเรฯ|
  count |๑๑๙๗|
    block |อนุปุพฺเพน โน สุทฺธิ กปฺปานํ จุลฺลสีติยา|
    block |นิยติํ นาติวตฺตาม เวลนฺตมิว สาคโรฯ|
  count |๑๑๙๘|
    block |กสฺสปสฺส วโจ สุตฺวา อลาโต เอตทพฺรวิ|
    block |ยถา ภทนฺโต ภณติ มยฺหมฺเปตํว รุจฺจติฯ|
  count |๑๑๙๙|
    block |อหมฺปิ ปุริมํ ชาติํ สเร สํสริตตฺตโน|
    block |ปิงฺคโล นามหํ อาสิํ ลุทฺโท โคฆาตโก ปุเรฯ|
  count |๑๒๐๐|
    block |พาราณสิยํ ผีตายํ พหุํ ปาปํ กตํ มยา|
    block |พหู มยา หตา ปาณา มหิํสา สูกรา อชาฯ|
  count |๑๒๐๑|
    block |ตโต จุโต อิธ ชาโต อิทฺเธ เสนาปตีกุเล|
    block |นตฺถิ นูน ผลํ ปาปํ โยหํ น นิรยํ คโตฯ|
  count |๑๒๐๒|
    block |อเถตฺถ พีชโก นาม ทาโส อาสิ ปฏจฺจรี|
    block |อุโปสถํ อุปวสนฺโต คุณสนฺติกุปาคมิฯ|
  count |๑๒๐๓|
    block |กสฺสปสฺส วโจ สุตฺวา อลาตสฺส จ ภาสิตํ|
    block |ปสฺสสนฺโต มุหุํ อุณฺหํ รุทํ อสฺสูนิ วตฺตยิฯ|
  count |๑๒๐๔|
    block |ตมนุปุจฺฉิ เวเทโห กิมตฺถํ สมฺม โรทสิ|
    block |กิํ เต สุตํ วา ทิฏฺฐํ วา กิํ มํ เวเทสิ เวทนํฯ|
  count |๑๒๐๕|
    block |เวเทหสฺส วโจ สุตฺวา พีชโก เอตทพฺรวิ|
    block |นตฺถิ เม เวทนา ทุกฺขา มหาราช สุโณหิ เมฯ|
  count |๑๒๐๖|
    block |อหมฺปิ ปุริมํ ชาติํ สรามิ สุขมตฺตโน|
    block |สาเกตาหํ ปุเร อาสิํ ภาวเสฏฺฐิ คุเณ รโตฯ|
  count |๑๒๐๗|
    block |สมฺมโต พฺราหฺมณิพฺภานํ สํวิภาครโต สุจิ|
    block |น จาปิ ปาปกํ กมฺมํ สรามิ กตมตฺตโนฯ|
  count |๑๒๐๘|
    block |ตโต จุตาหํ เวเทห อิธ ชาโต ทุริตฺถิยา|
    block |คพฺภมฺหิ กุมฺภทาสิยา ยโต ชาโต สุทุคฺคโตฯ|
  count |๑๒๐๙|
    block |เอวมฺปิ ทุคฺคโต สนฺโต สมจริยํ อธิฏฺฐิโต|
    block |อุปฑฺฒภาคํ ภตฺตสฺส ททามิ โย เม อิจฺฉติฯ|
  count |๑๒๑๐|
    block |จาตุทฺทสิํ ปญฺจทสิํ สทา อุปวสามหํ|
    block |น จาปิ ภูเต หิํสามิ เถยฺยญฺจาปิ วิวชฺชยิํฯ|
  count |๑๒๑๑|
    block |สพฺพเมว หิ นูเนตํ สุจิณฺณํ ภวติ นิปฺผลํ|
    block |นิรตฺถํ มญฺญิทํ สีลํ อลาโต ภาสตี ยถาฯ|
  count |๑๒๑๒|
    block |กลิเมว นูน คณฺหามิ อสิปฺโป ธุตฺตโก ยถา|
    block |กฏํ อลาโต คณฺหาติ กิตโวสิกฺขิโต ยถาฯ|
  count |๑๒๑๓|
    block |ทฺวารํ นปฺปฏิปสฺสามิ เยน คจฺฉามิ สุคฺคติํ|
    block |ตสฺมา ราช ปโรทามิ สุตฺวา กสฺสปภาสิตํฯ|
  count |๑๒๑๔|
    block |พีชกสฺส วโจ สุตฺวา ราชา องฺคติ มพฺรวิ|
    block |นตฺถิ ทฺวารํ สุคติยา นิยติํ กงฺข พีชกฯ|
  count |๑๒๑๕|
    block |สุขํ วา ยทิ วา ทุกฺขํ นิยติยา กิร ลพฺภติ|
    block |สํสารสุทฺธิ สพฺเพสํ มา ตุริตฺโถ อนาคเตฯ|
  count |๑๒๑๖|
    block |อหมฺปิ ปุพฺเพ กลฺยาโณ พฺราหฺมณิพฺเภสุ พฺยาวโฏ|
    block |โวหารมนุสาสนฺโต รติหีโน ตทนฺตราฯ|
  count |๑๒๑๗|
    block |ปุนปิ ภนฺเต ทกฺเขมุ สงฺคติ เจ ภวิสฺสติ|
    block |อิทํ วตฺวาน เวเทโห ปจฺจคา สนิเวสนํฯ|
  count |๑๒๑๘|
    block |ตโต รตฺยา วิวสาเน อุปฏฺฐานมฺหิ องฺคติ|
    block |อมจฺเจ สนฺนิปาเตตฺวา อิทํ วจนมพฺรวิฯ|
  count |๑๒๑๙|
    block |จนฺทเก เม วิมานสฺมิํ สทา กาเม วิเธนฺตุ เม|
    block |มา อุปคจฺฉุํ อตฺเถสุ คุยฺหปฺปกาสิเยสุ จฯ|
  count |๑๒๒๐|
    block |วิชโย จ สุนาโม จ เสนาปติ อลาตโก|
    block |เอเต อตฺเถ นิสีทนฺตุ โวหารกุสลา ตโยฯ|
  count |๑๒๒๑|
    block |อิทํ วตฺวาน เวเทโห กาเมว พหุมญฺญถ|
    block |น จาปิ พฺราหฺมณิพฺเภสุ อตฺเถ กิสฺมิญฺจิ พฺยาวโฏฯ|
  count |๑๒๒๒|
    block |ตโต ทฺเวสตฺตรตฺตสฺส เวเทหสฺสตฺรชา ปิยา|
    block |ราชกญฺญา รุจา นาม ธาติมาตรมพฺรวิฯ|
  count |๑๒๒๓|
    block |อลงฺกโรถ มํ ขิปฺปํ สขิโย จาลงฺกโรนฺตุ เม|
    block |สุเว ปนฺนรโส ทิพฺโย คจฺฉํ อิสฺสรสนฺติเก ฯ|
  count |๑๒๒๔|
    block |ตสฺสา มาลฺยํ อภิหริํสุ จนฺทนญฺจ มหารหํ|
    block |มณิสงฺขมุตฺตารตนํ นานารตฺเต จ อมฺพเรฯ|
  count |๑๒๒๕|
    block |ตญฺจ โสวณฺณเย ปีเฐ นิสินฺนํ พหุกิตฺถิโย|
    block |ปริกิริย ปโสภิํสุ รุจํ รุจิรวณฺณินิํฯ|
  count |๑๒๒๖|
    block |สา จ สขิมชฺฌคตา สพฺพาภรณภูสิตา|
    block |สเตรตา อพฺภมิว จนฺทกํ ปาวิสี รุจาฯ|
  count |๑๒๒๗|
    block |อุปสงฺกมิตฺวา เวเทหํ วนฺทิตฺวา วินเย รตํ|
    block |สุวณฺณขจิเต ปีเฐ เอกมนฺตํ อุปาวิสิฯ|
  count |๑๒๒๘|
    block |ตญฺจ ทิสฺวาน เวเทโห อจฺฉรานํว สงฺคมํ|
    block |รุจํ สขิมชฺฌคตํ อิทํ วจนมพฺรวิฯ|
  count |๑๒๒๙|
    block |กจฺจิ รมสิ ปาสาเท อนฺโตโปกฺขรณิํ ปติ|
    block |กจฺจิ พหุวิธํ ขชฺชํ สทา อภิหรนฺติ เตฯ|
  count |๑๒๓๐|
    block |กจฺจิ พหุวิธํ มาลฺยํ โอจินิตฺวา กุมาริโย|
    block |ฆรเก กโรถ ปจฺเจกํ ขิฑฺฑารติรตา มุหุํ ฯ|
  count |๑๒๓๑|
    block |เกน วา วิกลํ ตุยฺหํ กิํ ขิปฺปํ อาหรนฺตุ เต|
    block |มโนกรสฺสุ กุฑฺฑมุขี อปิ จนฺทสมมฺหิปิ ฯ|
  count |๑๒๓๒|
    block |เวเทหสฺส วโจ สุตฺวา รุจา ปิตรมพฺรวิ|
    block |สพฺพเมตํ มหาราช ลพฺภติสฺสรสนฺติเกฯ|
  count |๑๒๓๓|
    block |สุเว ปนฺนรโส ทิพฺโย สหสฺสํ อาหรนฺตุ เม|
    block |ยถาทินฺนญฺจ ทสฺสามิ ทานํ สพฺพวนีสฺวหํ ฯ|
  count |๑๒๓๔|
    block |รุจาย วจนํ สุตฺวา ราชา องฺคติ มพฺรวิ|
    block |พหุํ วินาสิตํ วิตฺตํ นิรตฺถํ อผลํ ตยาฯ|
  count |๑๒๓๕|
    block |อุโปสเถ วสํ นิจฺจํ อนฺนปานํ น ภุญฺชสิ|
    block |นิยเตตํ อภุตฺตพฺพํ นตฺถิ ปุญฺญํ อภุญฺชโตฯ|
  count |๑๒๓๖|
    block |พีชโกปิ หิ สุตฺวาน ตทา กสฺสปภาสิตํ|
    block |ปสฺสสนฺโต มุหุํ อุณฺหํ รุทํ อสฺสูนิ วตฺตยิฯ|
  count |๑๒๓๗|
    block |ยาว รุเจ ชีวมานา มา ภตฺตมปนามยิ|
    block |นตฺถิ ภทฺเท ปโร โลโก กิํ นิรตฺถํ วิหญฺญสิฯ|
  count |๑๒๓๘|
    block |เวเทหสฺส วโจ สุตฺวา รุจา รุจิรวณฺณินี|
    block |ชานํ ปุพฺพาปรํ ธมฺมํ ปิตรํ เอตทพฺรวิฯ|
  count |๑๒๓๙|
    block |สุตเมว ปุเร อาสิ สกฺขิ ทิฏฺฐมิทํ มยา|
    block |พาลูปเสวี โย โหติ พาโลว สมปชฺชถฯ|
  count |๑๒๔๐|
    block |มูฬฺโห หิ มูฬฺหมาคมฺม ภิยฺโย โมหํ นิคจฺฉติ|
    block |ปติรูปํ อลาเตน พีชเกน จ มุยฺหิตุํฯ|
  count |๑๒๔๑|
    block |ตฺวญฺจ เทวาสิ สปฺปญฺโญ ธีโร อตฺถสฺส โกวิโท|
    block |กถํ พาเลหิ สทิสํ หีนทิฏฺฐิํ อุปาคมิฯ|
  count |๑๒๔๒|
    block |สเจปิ สํสารปเถน สุชฺฌติ นิรตฺถิยา ปพฺพชฺชา คุณสฺส|
    block |กีโฏว อคฺคิํ ชลิตํ อปาปตํ อุปปชฺชติ โมหมูฬฺโห นคฺคภาวํฯ|
  count |๑๒๔๓|
    block |สํสารสุทฺธีติ ปุเร นิวิฏฺฐา กมฺมํ วิทูเสนฺติ พหู อชานํ|
    block |ปุพฺเพ กลี ทุคฺคหิโตวอตฺถา ทุมฺโม จ ยา พลิสา อมฺพุโชวฯ|
  count |๑๒๔๔|
    block |อุปมํ เต กริสฺสามิ มหาราช ตวตฺถิยา|
    block |อุปมาย มิเธกจฺเจ อตฺถํ ชานนฺติ ปณฺฑิตาฯ|
  count |๑๒๔๕|
    block |วาณิชานํ ยถา นาวา อปฺปมาณภรา ครุ|
    block |อติภารํ สมาทาย อณฺณเว อวสีทติฯ|
  count |๑๒๔๖|
    block |เอวเมว นโร ปาปํ โถกํ โถกมฺปิ อาจินํ|
    block |อติภารํ สมาทาย นิรเย อวสีทติฯ|
  count |๑๒๔๗|
    block |น ตาว ภาโร ปริปูโร อลาตสฺส มหีปติ|
    block |อาจินาติ จ ตํ ปาปํ เยน คจฺฉติ ทุคฺคติํฯ|
  count |๑๒๔๘|
    block |ปุพฺเพวสฺส กตํ ปุญฺญํ อลาตสฺส มหีปติ|
    block |ตสฺเสว เทว นิสฺสนฺโท ยญฺเจโส ลภเต สุขํฯ|
  count |๑๒๔๙|
    block |ขียเต จสฺส ตํ ปุญฺญํ ตถา หิ อคุเณ รโต|
    block |อุชุมคฺคํ อวหาย กุมฺมคฺคมนุธาวติฯ|
  count |๑๒๕๐|
    block |ตุลา ยถา ปคฺคหิตา โอหิเต ตุลมณฺฑเล|
    block |อุนฺนเมติ ตุลาสีสํ ภาเร โอโรปิเต สติฯ|
  count |๑๒๕๑|
    block |เอวเมว นโร ปุญฺญํ โถกํ โถกมฺปิ อาจินํ|
    block |สคฺคาติมาโน ทาโสว พีชโก สาตเว รโตฯ|
  count |๑๒๕๒|
    block |ยมชฺช พีชโก ทาโส ทุกฺขํ ปสฺสติ อตฺตนิ|
    block |ปุพฺเพวสฺส กตํ ปาปํ ตเมโส ปฏิเสวติฯ|
  count |๑๒๕๓|
    block |ขียเต จสฺส ตํ ปาปํ ตถา หิ วินเย รโต|
    block |กสฺสปญฺจ สมาปชฺช มา เหวุปฺปถมาคมาฯ|
  count |๑๒๕๔|
    block |ยํ ยญฺหิ ราช ภชติ สนฺตํ วา ยทิ วา อสํ|
    block |สีลวนฺตํ วิสีลํ วา วสํ ตสฺเสว คจฺฉติฯ|
  count |๑๒๕๕|
    block |ยาทิสํ กุรุเต มิตฺตํ ยาทิสํ จูปเสวติ|
    block |โสปิ ตาทิสโก โหติ สหวาโส หิ ตาทิโสฯ|
  count |๑๒๕๖|
    block |เสวมาโน เสวมานํ สมฺผุฏฺโฐ สมฺผุสํ ปรํ|
    block |สโร ทิทฺโธ กลาปํว อลิตฺตมุปลิมฺปติ|
    block |อุปเลปภยา ธีโร เนว ปาปสขา สิยาฯ|
  count |๑๒๕๗|
    block |ปูติมจฺฉํ กุสคฺเคน โย นโร อุปนยฺหติ|
    block |กุสาปิ ปูติ วายนฺติ เอวํ พาลูปเสวนาฯ|
  count |๑๒๕๘|
    block |ตครญฺจ ปลาเสน โย นโร อุปนยฺหติ|
    block |ปตฺตาปิ สุรภิ วายนฺติ เอวํ ธีรูปเสวนาฯ|
  count |๑๒๕๙|
    block |ตสฺมา ปตฺตปุฏสฺเสว ญตฺวา สมฺปากมตฺตโน|
    block |อสนฺเต โนปเสเวยฺย สนฺเต เสเวยฺย ปณฺฑิโต|
    block |อสนฺโต นิรยํ เนนฺติ สนฺโต ปาเปนฺติ สุคฺคติํฯ|
  count |๑๒๖๐|
    block |อหมฺปิ ชาติโย สตฺต สเร สํสริตตฺตโน|
    block |อนาคตาปิ สตฺเตว ยา คมิสฺสํ อิโต จุตาฯ|
  count |๑๒๖๑|
    block |ยา เม สา สตฺตมี ชาติ อหุ ปุพฺเพ ชนาธิป|
    block |กมฺมารปุตฺโต มคเธสุ อหุํ ราชคเห ปุเรฯ|
  count |๑๒๖๒|
    block |ปาปํ สหายมาคมฺม พหุํ ปาปํ กตํ มยา|
    block |ปรทารสฺส เหเฐนฺโต จริมฺหา อมรา วิยฯ|
  count |๑๒๖๓|
    block |ตํ กมฺมํ นิหิตํ อฏฺฐา ภสฺมจฺฉนฺโนว ปาวโก|
    block |อถ อญฺเญหิ กมฺเมหิ อชายิํ วํสภูมิยํฯ|
  count |๑๒๖๔|
    block |โกสมฺพิยํ เสฏฺฐิกุเล อิทฺเธ ผีเต มหทฺธเน|
    block |เอกปุตฺโต มหาราช นิจฺจํ สกฺกตปูชิโตฯ|
  count |๑๒๖๕|
    block |ตตฺถ มิตฺตํ อเสวิสฺสํ สหายํ สาตเว รตํ|
    block |ปณฺฑิตํ สุตสมฺปนฺนํ โส มํ อตฺเถ นิเวสยิฯ|
  count |๑๒๖๖|
    block |จาตุทฺทสิํ ปญฺจทสิํ พหุํ รตฺติํ อุปาวสิํ|
    block |ตํ กมฺมํ นิหิตํ อฏฺฐา นิธีว อุทกนฺติเกฯ|
  count |๑๒๖๗|
    block |อถ ปาปาน กมฺมานํ ยเมตํ มคเธ กตํ|
    block |ผลํ ปริยาค มํ ปจฺฉา ภุตฺวา ทุฏฺฐวิสํ ยถาฯ|
  count |๑๒๖๘|
    block |ตโต จุตาหํ เวเทห โรรุเว นิรเย จิรํ|
    block |สกมฺมุนา อปจฺจิสฺสํ ตํ สรํ น สุขํ ลเภฯ|
  count |๑๒๖๙|
    block |พหุวสฺสคเณ ตตฺถ เขปยิตฺวา พหุํ ทุขํ|
    block |ภินฺนาคเต อหุํ ราช ฉคโล อุทฺธตปฺผโล ฯ|
  count |๑๒๗๐|
    block |สาตปุตฺตา มยา วูฬฺหา ปิฏฺฐิยา จ รเถน จ|
    block |ตสฺส กมฺมสฺส นิสฺสนฺโท ปรทารคมนสฺส เมฯ|
  count |๑๒๗๑|
    block |ตโต จุตาหํ เวเทห กปิ อาสิํ พฺรหาวเน|
    block |นิลุญฺจิตผโล เยว ยูถเปน ปคพฺภินา|
    block |ตสฺส กมฺมสฺส นิสฺสนฺโท ปรทารคมนสฺส เมฯ|
  count |๑๒๗๒|
    block |ตโต จุตาหํ เวเทห ทสฺสเนสุ ปสู อหุํ|
    block |นิลุญฺจิโต ชโว ภทฺโร โยคฺคํ วูฬฺหํ จิรํ มยา|
    block |ตสฺส กมฺมสฺส นิสฺสนฺโท ปรทารคมนสฺส เมฯ|
  count |๑๒๗๓|
    block |ตโต จุตาหํ เวเทห วชฺชีสุ กุลมาคมา|
    block |เนวิตฺถี น ปุมา อาสิํ มนุสฺสตฺเต สุทุลฺลเภ|
    block |ตสฺส กมฺมสฺส นิสฺสนฺโท ปรทารคมนสฺส เมฯ|
  count |๑๒๗๔|
    block |ตโต จุตาหํ เวเทห อชายิํ นนฺทเน วเน|
    block |ภวเน ตาวติํสาหํ อจฺฉรา กามวณฺณินี ฯ|
  count |๑๒๗๕|
    block |วิจิตฺตวตฺถาภรณา อามุตฺตมณิกุณฺฑลา|
    block |กุสลา นจฺจคีตสฺส สกฺกสฺส ปริจาริกาฯ|
  count |๑๒๗๖|
    block |ตตฺถ ฐิตาหํ เวเทห สรามิ ชาติโย อิมา|
    block |อนาคตาปิ สตฺเตว ยา คมิสฺสํ อิโต จุตาฯ|
  count |๑๒๗๗|
    block |ปริยาคตํ ตํ กุสลํ ยํ เม โกสมฺพิยํ กตํ|
    block |เทเว เจว มนุสฺเส จ สนฺธาวิสฺสํ อิโต จุตาฯ|
  count |๑๒๗๘|
    block |สตฺต ชจฺโจ มหาราช นิจฺจํ สกฺกตปูชิตา|
    block |ถีภาวาปิ น มุจฺจิสฺสํ ฉฏฺฐา นิคติโย อิมาฯ|
  count |๑๒๗๙|
    block |สตฺตมี จ คติ เทว เทวปุตฺโต มหิทฺธิโก|
    block |ปุมา เทโว ภวิสฺสามิ เทวกายสฺมิมุตฺตโมฯ|
  count |๑๒๘๐|
    block |อชฺชาปิ สนฺตานมยํ มาลํ คนฺเถนฺติ นนฺทเน|
    block |เทวปุตฺโต ชโว นาม โย เม มาลํ ปฏิจฺฉติฯ|
  count |๑๒๘๑|
    block |มุหุตฺโต วิย โส ทิพฺโย อิธ วสฺสานิ โสฬส|
    block |รตฺตินฺทิโว จ โส ทิพฺโย มานุสิํ สรโทสตํฯ|
  count |๑๒๘๒|
    block |อิติ กมฺมานิ อนฺเวนฺติ อสงฺเขยฺยาปิ ชาติโย|
    block |กลฺยาณํ ยทิ วา ปาปํ น หิ กมฺมํ วินสฺสติ ฯ|
  count |๑๒๘๓|
    block |โย อิจฺเฉ ปุริโส โหตุํ ชาติํ ชาติํ ปุนปฺปุนํ|
    block |ปรทารํ วิวชฺเชยฺย โธตปาโทว กทฺทมํฯ|
  count |๑๒๘๔|
    block |ยา อิจฺเฉ ปุริโส โหตุํ ชาติํ ชาติํ ปุนปฺปุนํ|
    block |สามิกํ อปจาเยยฺย อินฺทํว ปริจาริกาฯ|
  count |๑๒๘๕|
    block |โย อิจฺเฉ ทิพฺยโภคญฺจ ทิพฺพมายุํ ยสํ สุขํ|
    block |ปาปานิ ปริวชฺเชตฺวา ติวิธํ ธมฺมมาจเรฯ|
  count |๑๒๘๖|
    block |กาเยน วาจา มนสา อปฺปมตฺโต วิจกฺขโณ|
    block |อตฺตโน โหติ อตฺถาย อิตฺถี วา ยทิ วา ปุมาฯ|
  count |๑๒๘๗|
    block |เย เกจิเม มานุชา ชีวโลเก ยสสฺสิโน สพฺพสมนฺตโภคา|
    block |อสํสยํ เตหิ ปุเร สุจิณฺณํ กมฺมสฺสกาเส ปุถุ สพฺพสตฺตาฯ|
  count |๑๒๘๘|
    block |อิงฺฆานุจินฺเตสิ สยมฺปิ เทว กุโตนิทานา เต อิมา ชนินฺท|
    block |ยา เต อิมา อจฺฉราสนฺนิกาสา อลงฺกตา กญฺจนชาลฉนฺนาฯ|
  count |๑๒๘๙|
    block |อิจฺเจวํ ปิตรํ กญฺญา รุจา โตเสสิ องฺคติํ|
    block |มูฬฺหสฺส มคฺคมาจิกฺขิ ธมฺมมกฺขาสิ สุพฺพตาฯ|
  count |๑๒๙๐|
    block |อถาคมา พฺรหฺมโลกา นารโท มานุสิํ ปชํ|
    block |ชมฺพุทีปํ อเวกฺขนฺโต อทฺทา ราชานมงฺคติํฯ|
  count |๑๒๙๑|
    block |ตโต ปติฏฺฐา ปาสาเท เวเทหสฺส ปุรตฺถโต|
    block |ตญฺจ ทิสฺวานานุปฺปตฺตํ รุจา อิสิมวนฺทถฯ|
  count |๑๒๙๒|
    block |อถาสนมฺหา โอรุยฺห ราชา พฺยถิตมานโส|
    block |นารทํ ปริปุจฺฉนฺโต อิทํ วจนมพฺรวิฯ|
  count |๑๒๙๓|
    block |กุโต นุ อาคจฺฉสิ เทววณฺณิ โอภาสยํ สพฺพทิสา จนฺทิมาว|
    block |อกฺขาหิ เม ปุจฺฉิโต นามโคตฺตํ กถํ ตํ ชานนฺติ มนุสฺสโลเกฯ|
  count |๑๒๙๔|
    block |อหญฺหิ เทวโต อิทานิ เอมิ โอภาสยํ สพฺพทิสา จนฺทิมาว|
    block |อกฺขามิ เต ปุจฺฉิโต นามโคตฺตํ ชานนฺติ มํ นารโท กสฺสโป จฯ|
  count |๑๒๙๕|
    block |อจฺเฉรรูปํ ตว ยาทิสญฺจ เวหายสํ คจฺฉสิ ติฏฺฐสี จ|
    block |ปุจฺฉามิ ตํ นารท เอตมตฺถํ อถ เกน วณฺเณน ตวายมิทฺธิฯ|
  count |๑๒๙๖|
    block |สจฺจญฺจ ธมฺโม จ ทโม จ จาโค คุณา มเมเต ปกตา ปุราณา|
    block |เตเหว ธมฺเมหิ สุเสวิเตหิ มโนชโว เยน กามํ คโตสฺมิฯ|
  count |๑๒๙๗|
    block |อจฺเฉรมาจิกฺขสิ ปุญฺญสิทฺธิํ สเจ หิ เอเตหิ ยถา วเทสิ|
    block |ปุจฺฉามิ ตํ นารท เอตมตฺถํ ปุฏฺโฐ จ เม สาธุ วิยากโรหิฯ|
  count |๑๒๙๘|
    block |ปุจฺฉสฺสุ มํ ราช ตเวส อตฺโถ ยํ สํสยํ กุรุเส ภูมิปาล|
    block |อหํ ตํ นิสฺสํสยตํ คเมมิ นเยหิ ญาเยหิ จ เหตุภี จฯ|
  count |๑๒๙๙|
    block |ปุจฺฉามิ ตํ นารท เอตมตฺถํ ปุฏฺโฐ จ เม นารท มา มุสา ภณิ|
    block |อตฺถิ นุ เทวา ปิตโร นุ อตฺถิ โลโก ปโร อตฺถิ ชโน ยมาหุฯ|
  count |๑๓๐๐|
    block |อตฺเถว เทวา ปิตโร จ อตฺถิ โลโก ปโร อตฺถิ ชโน ยมาหุ|
    block |กาเมสุ คิทฺธา จ นรา ปมูฬฺหา โลกํ ปรํ น วิทู โมหยุตฺตาฯ|
  count |๑๓๐๑|
    block |อตฺถีติ เจ นารท สทฺทหาสิ นิเวสนํ ปรโลเก มตานํ|
    block |อิเธว เม ปญฺจ สตานิ เทหิ ทสฺสามิ เต ปรโลเก สหสฺสํฯ|
  count |๑๓๐๒|
    block |ทชฺเชมุ โข ปญฺจ สตานิ โภโต ชญฺญามุ เจ สีลวนฺตํ วทญฺญุํ|
    block |ลุทฺทํ ตํ โภนฺตํ นิรเย วสนฺตํ โก โจทเย ปรโลเก สหสฺสํฯ|
  count |๑๓๐๓|
    block |อิเธว โย โหติ อธมฺมสีโล ปาปาจาโร อลโส ลุทฺทกมฺโม|
    block |น ปณฺฑิตา ตสฺมิํ อิณํ ททนฺติ น หิ อาคโม โหติ ตถาวิธมฺหาฯ|
  count |๑๓๐๔|
    block |ทกฺขญฺจ โปสํ มนุชา วิทิตฺวา อุฏฺฐานกํ สีลวนฺตํ วทญฺญุํ|
    block |สยเมว โภเคหิ นิมนฺตยนฺติ กมฺมํ กริตฺวา ปุน มาหเรสิฯ|
  count |๑๓๐๕|
    block |อิโต จุโต ทกฺขสิ ตตฺถ ราช กาโกลสงฺเฆหิ วิกสฺสมานํ|
    block |ตํ ขชฺชมานํ นิรเย วสนฺตํ กาเกหิ คิชฺเฌหิ จ เสนเกหิ|
    block |สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ|
  count |๑๓๐๖|
    block |อนฺธํตมํ ตตฺถ น จนฺทสูริยา นิรโย สทา ตุมุโล โฆรรูโป|
    block |สา เนว รตฺตี น ทิวา ปญฺญายติ ตถาวิเธ โก วิจเร ธนตฺถิโกฯ|
  count |๑๓๐๗|
    block |สพโล จ สาโม จ ทุเว สุวานา ปวทฺธกายา พลิโน มหนฺตา|
    block |ขาทนฺติ ทนฺเตหิ อโยมเยหิ อิโต ปณุนฺนํ ปรโลกปตฺตํ ฯ|
  count |๑๓๐๘|
    block |ตํ ขชฺชมานํ นิรเย วสนฺตํ ลุทฺเทหิ วาเฬหิ อฆมฺมิเคหิ จ|
    block |สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ|
  count |๑๓๐๙|
    block |อุสูหิ สตฺตีหิ จ สุนิสิตาหิ หนนฺติ วิชฺฌนฺติ จ ปจฺจมิตฺตา|
    block |กาฬูปกาฬา นิรยมฺหิ โฆเร ปุพฺเพ นรํ ทุกฺกฏกมฺมการิํฯ|
  count |๑๓๑๐|
    block |ตํ หญฺญมานํ นิรเย วชนฺตํ กุจฺฉิสฺมิํ ปสฺสสฺมิํ วิปฺผาลิตูทรํ|
    block |สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ|
  count |๑๓๑๑|
    block |สตฺตี อุสู โตมรภิณฺฑิวาลา วิวิธาวุธา วสฺสนฺติ ตตฺถ เทวา|
    block |ปตนฺติ องฺคารมิวจฺจิมนฺโต สิลาสนี วสฺสติ ลุทฺทกมฺเมฯ|
  count |๑๓๑๒|
    block |อุณฺโห จ วาโต นิรยมฺหิ ทุสฺสโห น ตมฺหิ สุขํ ลพฺภติ อิตฺตรมฺปิ|
    block |ตํ ตํ วิธาวนฺตมเลนมาตุรํ โก โจทเย ปรโลเก สหสฺสํฯ|
  count |๑๓๑๓|
    block |สนฺธาวมานมฺปิ รเถสุ ยุตฺตํ สโชติภูตํ ปถวิํ กมนฺตํ|
    block |ปโตทลฏฺฐีหิ สุโจทยนฺตํ โก โจทเย ปรโลเก สหสฺสํฯ|
  count |๑๓๑๔|
    block |ตมารุหนฺตํ ขุรสญฺจิตํ คิริํ วิภิํสนํ ปชฺชลิตํ ภยานกํ|
    block |สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ|
  count |๑๓๑๕|
    block |ตมารุหนฺตํ ปพฺพตสนฺนิกาสํ องฺคารราสิํ ชลิตํ ภยานกํ|
    block |สุทฑฺฒคตฺตํ กปณํ รุทนฺตํ โก โจทเย ปรโลเก สหสฺสํฯ|
  count |๑๓๑๖|
    block |อพฺภกูฏสมา อุจฺจา กณฺฏกนิจิตา ทุมา|
    block |อโยมเยหิ ติกฺเขหิ นรโลหิตปายิภิฯ|
  count |๑๓๑๗|
    block |ตมารุหนฺติ นาริโย นรา จ ปรทารคู|
    block |โจทิตา สตฺติหตฺเถหิ ยมนิทฺเทสการิภิฯ|
  count |๑๓๑๘|
    block |ตมารุหนฺตํ นิรยํ สิมฺพลิํ รุหริมกฺขิตํ|
    block |วิทฑฺฒกายํ วิตจํ อาตุรํ คาฬฺหเวทนํฯ|
  count |๑๓๑๙|
    block |ปสฺสสนฺตํ มุหุํ อุณฺหํ ปุพฺพกมฺมาปราธิกํ|
    block |ทุมคฺเค วิตจํ คตฺตํ โก ตํ ยาเจยฺย ตํ ธนํฯ|
  count |๑๓๒๐|
    block |อพฺภกูฏสมา อุจฺจา อสิปตฺตาจิตา ทุมา|
    block |อโยมเยหิ ติกฺเขหิ นรโลหิตปายิภิฯ|
  count |๑๓๒๑|
    block |ตมารุหนฺตํ อสิปตฺตปาทปํ อสีหิ ติกฺเขหิ จ ฉิชฺชมานํ|
    block |สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ|
  count |๑๓๒๒|
    block |ตโต นิกฺขนฺตมตฺตํ ตํ อสิปตฺตาจิตา ทุมา|
    block |สมฺปติตํ เวตรณิํ โก ตํ ยาเจยฺย ตํ ธนํฯ|
  count |๑๓๒๓|
    block |ขรา ขโรทกา ตตฺตา ทุคฺคา เวตรณี นที|
    block |อโยโปกฺขรสญฺฉนฺนา ติกฺขา ปตฺเตหิ สนฺทติฯ|
  count |๑๓๒๔|
    block |ตตฺถ สญฺฉินฺนคตฺตํ ตํ วุยฺหนฺตํ รุหิรมกฺขิตํ|
    block |เวตรญฺเญ อนาลมฺเพ โก ตํ ยาเจยฺย ตํ ธนํฯ|
  count |๑๓๒๕|
    block |เวธามิ รุกฺโข วิย ฉิชฺชมาโน ทิสํ น ชานามิ ปมูฬฺหสญฺโญ|
    block |ภยานุตปฺปามิ มหา จ เม ภยา สุตฺวาน กถา ตว ภาสิตา อิเสฯ|
  count |๑๓๒๖|
    block |อาทิตฺเต วาริมชฺฌํว ทีปํโวเฆ มหณฺณเว|
    block |อนฺธกาเรว ปชฺโชโต ตฺวํ โนสิ สรณํ อิเสฯ|
  count |๑๓๒๗|
    block |อตฺถญฺจ ธมฺมํ อนุสาส มํ อิเส อตีตมทฺธา อปราธิตํ มยา|
    block |อาจิกฺข เม นารท สุทฺธิมคฺคํ ยถา อหํ โน นิรยํ ปเตยฺยํฯ|
  count |๑๓๒๘|
    block |ยถา อหุ ธตรฏฺโฐ เวสฺสามิตฺโต อฏฺฐโก ยามตคฺคิ|
    block |อุสินฺทโร จาปิ สิวี จ ราชา ปริจารกา สมณพฺราหฺมณานํฯ|
  count |๑๓๒๙|
    block |เอเต จญฺเญ จ ราชาโน เย สคฺควิสยํ คตา|
    block |อธมฺมํ ปริวชฺเชตฺวา ธมฺมํ จร มหีปติฯ|
  count |๑๓๓๐|
    block |อนฺนหตฺถา จ เต พฺยมฺเห โฆสยนฺตุ ปุเร ตว|
    block |โก ฉาโต โก จ ตสิโต โก มาลํ โก วิเลปนํ|
    block |นานารตฺตานํ วตฺถานํ โก นคฺโค ปริทหิสฺสติฯ|
  count |๑๓๓๑|
    block |โก ปนฺเถ ฉตฺตมาเนติ ปาทุกา จ มุทู สุภา|
    block |อิติ สายญฺจ ปาโต จ โฆสยนฺตุ ปุเร ตวฯ|
  count |๑๓๓๒|
    block |ชิณฺณํ โปสํ ควสฺสญฺจ มาสฺสุ ยุญฺช ยถา ปุเร|
    block |ปริหารญฺจ ทชฺชาสิ อธิการกโต พลีฯ|
  count |๑๓๓๓|
    block |กาโย เต รถสญฺญาโต มโนสารถิโก ลหุ|
    block |อวิหิํสาสาริตกฺโข สํวิภาคปฏิจฺฉโทฯ|
  count |๑๓๓๔|
    block |ปาทสญฺญมเนมิโย หตฺถสญฺญมปกฺขโร|
    block |กุจฺฉิสญฺญมนพฺภนฺโต วาจาสญฺญมกูชโนฯ|
  count |๑๓๓๕|
    block |สจฺจวากฺยสมตฺตงฺโค อเปสุญฺญสุสญฺญโต|
    block |คิราสขิลเนลงฺโค มิตภาณิสิเลสิโตฯ|
  count |๑๓๓๖|
    block |สทฺธาโลภสุสงฺขาโร นิวาตญฺชลิกุพฺพโร|
    block |อถทฺธตานตีสาโก สีลสํวรนนฺธโนฯ|
  count |๑๓๓๗|
    block |อกฺโกธนมนุคฺฆาตี ธมฺมปณฺฑรฉตฺตโก|
    block |พาหุสจฺจมปาลมฺโพ ฐิตจิตฺตมุปาธิโย ฯ|
  count |๑๓๓๘|
    block |กาลญฺญุตาจิตฺตสาโร เวสารชฺชติทณฺฑโก|
    block |นิวาตวุตฺติโยตฺตโก อนติมานยุโค ลหุฯ|
  count |๑๓๓๙|
    block |อลีนจิตฺตสนฺถาโร วุทฺธิเสวี รโชหโต|
    block |สติ ปโตโท ธีรสฺส ธิติ โยโค จ รสฺมิโยฯ|
  count |๑๓๔๐|
    block |มโน ทนฺตํ ปถํ เนติ สมทนฺเตหิ วาหิภิ|
    block |อิจฺฉา โลโภ จ กุมฺมคฺโค อุชุมคฺโค จ สํยโมฯ|
  count |๑๓๔๑|
    block |รูเป สทฺเท รเส คนฺเธ วาหนสฺส ปธาวโต|
    block |ปญฺญา อาโกฏนี ราช ตตฺถ อตฺตาว สารถิฯ|
  count |๑๓๔๒|
    block |สเจ เอเตน ยาเนน สมจริยา ทฬฺหา ธิติ|
    block |สพฺพกามทุโห ราช น ชาตุ นิรยํ วเชฯ|
  count |๑๓๔๓|
    block |อลาโต เทวทตฺโตสิ สุนาโม อาสิ ภทฺทชิ|
    block |วิชโย สาริปุตฺโตสิ โมคฺคลฺลาโนสิ พีชโกฯ|
  count |๑๓๔๔|
    block |สุนกฺขตฺโต ลิจฺฉวิปุตฺโต คุโณ อาสิ อเจลโก|
    block |อานนฺโท สา รุจา อาสิ ยา ราชานํ ปสาทยิฯ|
  count |๑๓๔๕|
    block |อูรุเวฬกสฺสโป ราชา ปาปทิฏฺฐิ ตทา อหุ|
    block |มหาพฺรหฺมา โพธิสตฺโต เอวํ ธาเรถ ชาตกนฺติฯ|
  stand |มหานารทกสฺสปชาตกํ อฏฺฐมํฯ|
  count |  |
  block |๕๔๖ วิธุรชาตกํ ๙|
  block ||
  count |  |
  block |โทหฬกณฺฑํ|
  count |๑๓๔๖|
    block |ปณฺฑุ กิสิยาสิ ทุพฺพลา วณฺณรูปํ นตเวทิสํ ปุเร|
    block |วิมเล อกฺขาหิ ปุจฺฉิตา กีทิสี ตุยฺหํ สรีรเวทนาฯ|
  count |๑๓๔๗|
    block |ธมฺโม มนุเชสุ มาตีนํ โทหโฬ นาม ชนินฺท วุจฺจติ|
    block |ธมฺมาหตํ นาคกุญฺชร วิธุรสฺส หทยาภิปตฺถเยฯ|
  count |๑๓๔๘|
    block |จนฺทํ โข ตฺวํ โทหฬายสิ สูริยํ วา อถ วาปิ มาลุตํ|
    block |ทุลฺลภญฺหิ วิธุรสฺส ทสฺสนํ โก วิธุรมิธ มานยิสฺสติฯ|
  count |๑๓๔๙|
    block |กินฺนุ ตาต ตุวํ ปชฺฌายสิ ปทุมํ หตฺถคตํว เต มุขํ|
    block |กินฺนุ ทุมฺมนรูโปสิ อิสฺสร มา ตฺวํ โสจิ อมิตฺตตาปนฯ|
  count |๑๓๕๐|
    block |มาตา หิ ตว อิรนฺธติ วิธุรสฺส หทยํ ธนิยติ|
    block |ทุลฺลภญฺหิ วิธุรสฺส ทสฺสนํ โก วิธุรมิธ มานยิสฺสติฯ|
  count |๑๓๕๑|
    block |ตสฺส ภตฺตุปริเยสนํ จร โย วิธุรมิธ มานยิสฺสติ|
    block |ปิตุโน จ สา สุตฺวาน วากฺยํ รตฺติํ นิกฺขมฺม อวสฺสุติํ จริฯ|
  count |๑๓๕๒|
    block |เก คนฺธพฺเพ รกฺขเส จ นาเค เก กิมฺปุริเส จาปิ มานุเส|
    block |เก ปณฺฑิเต สพฺพกามทเท ทีฆรตฺตํ ภตฺตา เม ภวิสฺสติฯ|
  count |๑๓๕๓|
    block |อสฺสาส เหสฺสามิ เต ปติ ภตฺตา เต เหสฺสามิ อนินฺทโลจเน|
    block |ปญฺญา หิ มมํ ตถาวิธา อสฺสาส เหสฺสสิ ภริยา มมฯ|
  count |๑๓๕๔|
    block |อวจาสิ ปุณฺณกํ อิรนฺธตี ปุพฺพปถานุคเตน เจตสา|
    block |เอหิ คจฺฉาม ปิตุ มมนฺติเก เอโสว เต เอตมตฺถํ ปวกฺขติฯ|
  count |๑๓๕๕|
    block |อลงฺกตา สุวสนา มาลินี จนฺทนุสฺสทา|
    block |ยกฺขํ หตฺเถ คเหตฺวาน ปิตุสนฺติกุปาคมิฯ|
  count |๑๓๕๖|
    block |นาควร วโจ สุโณหิ เม ปติรูปํ ปฏิปชฺช สุงฺกิยํ|
    block |ปตฺเถมิ อหํ อิรนฺธติํ ตาย สมงฺคิํ กโรหิ มํ ตุวํฯ|
  count |๑๓๕๗|
    block |สตํ หตฺถี สตํ อสฺสา สตํ อสฺสตรีรถา|
    block |สตํ วลภิโย ปุณฺณา นานารตฺนสฺส เกวลา|
    block |เต นาค ปฏิปชฺชสฺสุ ธีตรํ เทหิรนฺธติํฯ|
  count |๑๓๕๘|
    block |ยาว อามนฺตเย ญาตี มิตฺเต จ สุหทชฺชเน|
    block |อนามนฺต กตํ กมฺมํ ตํ ปจฺฉา อนุตปฺปติฯ|
  count |๑๓๕๙|
    block |ตโต โส วรุโณ นาโค ปวิสิตฺวา นิเวสนํ|
    block |ภริยํ อามนฺตยิตฺวาน อิทํ วจนมพฺรวิฯ|
  count |๑๓๖๐|
    block |อยํ โส ปุณฺณโก ยกฺโข ยาจตี มํ อิรนฺธติํ|
    block |พหุนา วิตฺตลาเภน ตสฺส เทม ปิยํ มมํฯ|
  count |๑๓๖๑|
    block |น ธเนน น วิตฺเตน ลพฺภา อมฺหํ อิรนฺธตี|
    block |สเจ จ โข หทยํ ปณฺฑิตสฺส ธมฺเมน ลทฺธา อิธ มาหเรยฺย|
    block |เอเตน วิตฺเตน กุมาริ ลพฺภา นาญฺญํ ธนํ อุตฺตริ ปตฺถยามฯ|
  count |๑๓๖๒|
    block |ตโต โส วรุโณ นาโค นิกฺขมิตฺวา นิเวสนา|
    block |ปุณฺณกามนฺตยิตฺวาน อิทํ วจนมพฺรวิฯ|
  count |๑๓๖๓|
    block |น ธเนน น วิตฺเตน ลพฺภา อมฺหํ อิรนฺธตี|
    block |สเจ ตุวํ หทยํ ปณฺฑิตสฺส ธมฺเมน ลทฺธา อิธ มาหเรสิ|
    block |เอเตน วิตฺเตน กุมาริ ลพฺภา นาญฺญํ ธนํ อุตฺตริ ปตฺถยามฯ|
  count |๑๓๖๔|
    block |ยํ ปณฺฑิโตตฺเยเก วทนฺติ โลเก ตเมว พาโลติ ปุนาหุ อญฺเญ|
    block |อกฺขาหิ เม วิปฺปวทนฺติ เอตฺถ กํ ปณฺฑิตํ นาค ตุวํ วเทสิฯ|
  count |๑๓๖๕|
    block |โกรพฺยราชสฺส ธนญฺจยสฺส ยทิ เต สุโต วิธุโร นาม กตฺตา|
    block |อาเนหิ ตํ ปณฺฑิตํ ธมฺมลทฺธา อิรนฺธตี ปทจรา เต โหตุฯ|
  count |๑๓๖๖|
    block |อิทญฺจ สุตฺวา วรุณสฺส วากฺยํ อุฏฺฐาย ยกฺโข ปรมปฺปตีโต|
    block |ตตฺเถว สนฺโต ปุริสํ อสํสิ อาเนหิ อาชญฺญมิเธว ยุตฺตํฯ|
  count |๑๓๖๗|
    block |ชาตรูปมยา กณฺณา กาจมฺหิจมยา ขุรา|
    block |ชมฺโพนทสฺส ปากสฺส สุวณฺณสฺส อุรจฺฉโทฯ|
  count |๑๓๖๘|
    block |เทววาหวหํ ยานํ อสฺสมารุยฺห ปุณฺณโก|
    block |อลงฺกโต กปฺปิตเกสมสฺสุ ปกฺกามิ เวหายสมนฺตลิกฺเข ฯ|
  count |๑๓๖๙|
    block |โส ปุณฺณโก กามราเคน คิทฺโธ อิรนฺธติํ นาคกญฺญํ ชิคีสํ|
    block |คนฺตฺวาน ตํ ภูตปติํ ยสสฺสิํ อิจฺจพฺรวี เวสฺสวณํ กุเวรํฯ|
  count |๑๓๗๐|
    block |โภควตี นาม มนฺทิเร วาสา หิรญฺญวตีติ วุจฺจติ|
    block |นคเร นิมฺมิเต กญฺจนมเย มณฺฑลสฺส อุรคสฺส นิฏฺฐิตํฯ|
  count |๑๓๗๑|
    block |อฏฺฏาลกา โอฏฺฐคีวิโย โลหิตงฺกสฺส มสารคลฺลิโน|
    block |ปาสาเทตฺถ สิลามยา โสวณฺณรตเนหิ ฉาทิตาฯ|
  count |๑๓๗๒|
    block |อมฺพา ติลกา จ ชมฺพุโย สตฺตปณฺณา มุจลินฺทเกตกา|
    block |ปิยงฺคุ อุทฺทาลกา สหา อุปริภทฺทกา สินฺทุวารกา ฯ|
  count |๑๓๗๓|
    block |จมฺเปยฺยกา นาคมลฺลิกา ภคินีมาลา อถ เมตฺถ โกลิยา|
    block |เอเต ทุมา ปริณามิตา โสภยนฺติ อุรคสฺส มนฺทิรํ ฯ|
  count |๑๓๗๔|
    block |ขชฺชุเรตฺถ สิลามยา โสวณฺณธุวปุปฺผิตา พหู|
    block |ยตฺถ วสโต ปปาติโก นาคราชา วรุโณ มหิทฺธิโกฯ|
  count |๑๓๗๕|
    block |ตสฺส โกมาริกา ภริยา วิมลา กญฺจนเวลฺลิวิคฺคหา|
    block |กาลา ตรุณาว อุคฺคตา ปุจิมนฺทตฺถนี จารุทสฺสนาฯ|
    block ||
    block ||
  count |๑๓๗๖|
    block |ลาขารสรตฺตสุจฺฉวี กณิการาว นิวาตปุปฺผิตา|
    block |ติทิโวกจราว อจฺฉรา วิชฺชุวพฺภฆนา วินิสฺสฏาฯ|
  count |๑๓๗๗|
    block |สา โทหฬินี สุวิมฺหิตา วิธุรสฺส หทยํ ธนิยติ|
    block |ตํ เตสํ เทมิ อิสฺสร เตน เต เทนฺติ อิรนฺธติํ มมํฯ|
  count |๑๓๗๘|
    block |โส ปุณฺณโก ภูตปติํ ยสสฺสิํ อามนฺตย เวสฺสวณํ กุเวรํ|
    block |ตตฺเถว สนฺโต ปุริสํ อสํสิ อาเนหิ อาชญฺญมิเธว ยุตฺตํฯ|
  count |๑๓๗๙|
    block |ชาตรูปมยา กณฺณา กาจมฺหิจมยา ขุรา|
    block |ชมฺโพนทสฺส ปากสฺส สุวณฺณสฺส อุรจฺฉโทฯ|
  count |๑๓๘๐|
    block |เทววาหวหํ ยานํ อสฺสมารุยฺห ปุณฺณโก|
    block |อลงฺกโต กปฺปิตเกสมสฺสุ ปกฺกามิ เวหายสมนฺตลิกฺเขฯ|
  count |๑๓๘๑|
    block |โส อคฺคมา ราชคหํ สุรมฺมํ องฺคสฺส รญฺโญ นครํ ทุรายุตํ|
    block |ปหูตภกฺขํ พหุอนฺนปานํ มสกฺกสารํ วิย วาสวสฺสฯ|
  count |๑๓๘๒|
    block |มยูรโกญฺจาคณสมฺปฆุฏฺฐํ ทิชาภิฆุฏฺฐํ ทิชสงฺฆเสวิตํ|
    block |นานาสกุนฺตาภิรุทํ สุวงฺคณํ ปุปฺผาภิกิณฺณํ หิมวํว ปพฺพตํฯ|
  count |๑๓๘๓|
    block |โส ปุณฺณโก เวปุลมาภิรูหิ สิลุจฺจยํ กิมฺปุริสานุจิณฺณํ|
    block |อนฺเวสมาโน มณิรตนํ อุฬารํ ตมทฺทสา ปพฺพตกูฏมชฺเฌฯ|
  count |๑๓๘๔|
    block |ทิสฺวา มณิํ ปภสฺสรํ ชาติมนฺตํ มโนหรํ มณิรตนํ อุฬารํ|
    block |ททฺทลฺลมานํ ยสสา ยสสฺสินํ โอภาสตี วิชฺชุริวนฺตลิกฺเขฯ|
  count |๑๓๘๕|
    block |ตมคฺคหี เวฬุริยํ มหคฺฆํ มโนหรํ นาม มหานุภาวํ|
    block |อาชญฺญมารุยฺห มโนมวณฺโณ ปกฺกามิ เวหายสมนฺตลิกฺเขฯ|
  count |๑๓๘๖|
    block |โส อคฺคมา นครมินฺทปตฺถํ โอรุยฺหุปาคจฺฉิ สภํ กุรูนํ|
    block |สมาคเต เอกสตํ สมคฺเค อวฺเหตฺถ ยกฺโข อวิกมฺปมาโนฯ|
  count |๑๓๘๗|
    block |โก นีธ รญฺญํ วรมาภิเชติ กมาภิเชยฺยาม วรทฺธเนน|
    block |กมนุตฺตรํ รตนวรํ ชินาม โก วาปิ โน เชติ วรทฺธเนนฯ|
  count |๑๓๘๘|
    block |กุหิํ นุ รฏฺเฐ ตว ชาติภูมิ น โกรพฺยสฺเสว วโจ ตเวทํ|
    block |อภีโตสิ โน วณฺณนิภาย สพฺเพ อกฺขาหิ เม นามญฺจ พนฺธเว จฯ|
  count |๑๓๘๙|
    block |กจฺจายโน มาณวโกสฺมิ ราช อนูนนาโม อิติ มวฺหยนฺติ|
    block |องฺเคสุ เม ญาตโย พนฺธวา จ อกฺเขน เทวสฺมิ อิธานุปตฺโตฯ|
  count |๑๓๙๐|
    block |กิํ มาณวสฺส รตนานิ อตฺถิ เย ตํ ชินนฺโต หเร อกฺขธุตฺโต|
    block |พหูนิ รญฺโญ รตนานิ อตฺถิ เต ตฺวํ ทลิทฺโท กถมวฺหเยสิฯ|
  count |๑๓๙๑|
    block |มโนหโร นาม มณี มมายํ มโนหรํ มณิรตนํ อุฬารํ|
    block |อิมญฺจ อาชญฺญมมิตฺตตาปนํ เอตํ เม ชินิตฺวา หเร อกฺขธุตฺโตฯ|
  count |๑๓๙๒|
    block |เอโก มณี มาณว กิํ กริสฺสติ อาชานิเยโก ปน กิํ กริสฺสติ|
    block |พหูนิ รญฺโญ มณิรตนานิ อตฺถิ อาชานิยา วาตชวา อนปฺปกาฯ|
  stand |โทหฬกณฺฑํ นามฯ|
  count |  |
  block |มณิกณฺฑํ|
  count |๑๓๙๓|
    block |อิทญฺจ เม มณิรตนํ ปสฺส ตฺวํ ทฺวิปทุตฺตม|
    block |อิตฺถีนํ วิคฺคหา เจตฺถ ปุริสานญฺจ วิคฺคหาฯ|
  count |๑๓๙๔|
    block |มิคานํ วิคฺคหา เจตฺถ สกุณานญฺจ วิคฺคหา|
    block |นาคราชา สุปณฺณา จ มณิมฺหิ ปสฺส นิมฺมิตํฯ|
  count |๑๓๙๕|
    block |หตฺถานีกํ รถานีกํ อสฺเส ปตฺตี จ วมฺมิเน|
    block |จตุรงฺคินิมํ เสนํ มณิมฺหิ ปสฺส นิมฺมิตํฯ|
  count |๑๓๙๖|
    block |หตฺถาโรเห อนีกฏฺเฐ รถิเก ปตฺติการเก|
    block |พลคฺคานิ วิยูฬฺหานิ มณิมฺหิ ปสฺส นิมฺมิตํฯ|
  count |๑๓๙๗|
    block |ปุรํ อุทฺธาปสมฺปนฺนํ พหุปาการโตรณํ|
    block |สิงฺฆาฏเกสุ ภูมิโย มณิมฺหิ ปสฺส นิมฺมิตํฯ|
  count |๑๓๙๘|
    block |เอสิกา ปริขาโย จ ปลิขํ อคฺคฬานิ จ|
    block |อฏฺฏาลเก จ ทฺวาเร จ มณิมฺหิ ปสฺส นิมฺมิตํฯ|
  count |๑๓๙๙|
    block |ปสฺส โตรณมคฺเคสุ นานาทิชา คณา พหู|
    block |หํสา โกญฺจา มยูรา จ จกฺกวากา จ กุกฺกุหาฯ|
  count |๑๔๐๐|
    block |กุณาลกา พหู จิตฺรา สิขณฺฑี ชีวชีวกา|
    block |นานาทิชคณากิณฺณํ มณิมฺหิ ปสฺส นิมฺมิตํฯ|
  count |๑๔๐๑|
    block |ปสฺส นครํ สุปาการํ อพฺภุตํ โลมหํสนํ|
    block |สมุสฺสิตธชํ รมฺมํ โสณฺณวาลุกสนฺถตํฯ|
  count |๑๔๐๒|
    block |ปสฺเสตฺถ ปณฺณสาลาโย วิภตฺตา ภาคโส มิตา|
    block |นิเวสเน นิเวเส จ สนฺธิพฺยูเห ปถทฺธิโยฯ|
  count |๑๔๐๓|
    block |ปานาคาเร จ โสณฺเฑ จ สูนา โอทนิยา ฆรา|
    block |เวสี จ คณิกาโย จ มณิมฺหิ ปสฺส นิมฺมิตํฯ|
  count |๑๔๐๔|
    block |มาลากาเร จ รชเก คนฺธิเก อถ ทุสฺสิเก|
    block |สุวณฺณกาเร มณิกาเร มณิมฺหิ ปสฺส นิมฺมิตํฯ|
  count |๑๔๐๕|
    block |อาฬาริเก จ สูเท จ นฏนาฏกคายิโน|
    block |ปาณิสฺสเร กุมฺภถูนิเก มณิมฺหิ ปสฺส นิมฺมิตํฯ|
  count |๑๔๐๖|
    block |ปสฺส เภรี มุทิงฺคา จ สงฺขา ปณวทินฺทิมา|
    block |สพฺพญฺจ ตาฬาวจรํ มณิมฺหิ ปสฺส นิมฺมิตํฯ|
  count |๑๔๐๗|
    block |สมฺมตาลญฺจ วีณญฺจ นจฺจคีตํ สุวาทิตํ|
    block |ตูริยตาฬิตสงฺฆุฏฺฐํ มณิมฺหิ ปสฺส นิมฺมิตํฯ|
  count |๑๔๐๘|
    block |ลงฺฆิกา มุฏฺฐิกา เจตฺถ มายาการา จ โสภิยา|
    block |เวตาลิเก จ ชลฺเล จ มณิมฺหิ ปสฺส นิมฺมิตํฯ|
  count |๑๔๐๙|
    block |สมชฺชา เจตฺถ วตฺตนฺติ อากิณฺณา นรนาริภิ|
    block |มญฺจาติมญฺเจ ภูมิโย มณิมฺหิ ปสฺส นิมฺมิตํฯ|
  count |๑๔๑๐|
    block |ปสฺส มลฺเล สมชฺชสฺมิํ โผเฏนฺเต ทิคุณํ ภุชํ|
    block |นิหเต นิหตมาเน จ มณิมฺหิ ปสฺส นิมฺมิตํฯ|
  count |๑๔๑๑|
    block |ปสฺส ปพฺพตปาเทสุ นานามิคคณา พหู|
    block |สีหา พฺยคฺฆา วราหา จ อจฺฉโกกตรจฺฉโยฯ|
  count |๑๔๑๒|
    block |ปลาสาทา ควชา จ มหิํสา โรหิตา รุรู|
    block |เอเณยฺยา จ วราหา จ คณิโน นีก สูกราฯ|
  count |๑๔๑๓|
    block |กทลิมิคา พหู จิตฺรา พิฬารา สสกณฺฏกา|
    block |นานามิคคณากิณฺณํ มณิมฺหิ ปสฺส นิมฺมิตํฯ|
  count |๑๔๑๔|
    block |นชฺชาโย สุปติตฺถาโย โสณฺณวาลุกสนฺถตา|
    block |อจฺฉา สวนฺติ อมฺพูนิ มจฺฉคุมฺพนิเสวิตาฯ|
  count |๑๔๑๕|
    block |กุมฺภีลา มกรา เจตฺถ สุสุมารา จ กจฺฉปา|
    block |ปาฐีนา ปาวุสา มจฺฉา พลชา มุญฺชโรหิตาฯ|
  count |๑๔๑๖|
    block |นานาทิชคณากิณฺณา นานาทุมคณายุตา|
    block |เวฬุริยก-โรทาโย มณิมฺหิ ปสฺส นิมฺมิตํฯ|
  count |๑๔๑๗|
    block |ปสฺเสตฺถ โปกฺขรณิโย สุวิภตฺตา จตุทฺทิสา|
    block |นานาทิชคณากิณฺณา ปุถุโลมนิเสวิตาฯ|
  count |๑๔๑๘|
    block |สมนฺโตทกสมฺปนฺนํ มหิํ สาครกุณฺฑลํ|
    block |อุเปตํ วนราเชหิ มณิมฺหิ ปสฺส นิมฺมิตํฯ|
  count |๑๔๑๙|
    block |ปุรโต วิเทเห ปสฺส โคยานิเย จ ปจฺฉโต|
    block |กุรุโย ชมฺพุทีปญฺจ มณิมฺหิ ปสฺส นิมฺมิตํฯ|
  count |๑๔๒๐|
    block |ปสฺส จนฺทํ สูริยญฺจ โอภาสนฺเต จตุทฺทิสา|
    block |สิเนรุํ อนุปริยนฺเต มณิมฺหิ ปสฺส นิมฺมิตํฯ|
  count |๑๔๒๑|
    block |สิเนรุํ หิมวนฺตญฺจ สาครญฺจ มหีตลํ|
    block |จตฺตาโร จ มหาราเช มณิมฺหิ ปสฺส นิมฺมิตํฯ|
  count |๑๔๒๒|
    block |อาราเม วนคุมฺเพ จ ปาฏิเย จ สิลุจฺจเย|
    block |รมฺเม กิมฺปุริสากิณฺเณ มณิมฺหิ ปสฺส นิมฺมิตํฯ|
  count |๑๔๒๓|
    block |ผารุสกํ จิตฺตลตํ มิสฺสกํ นนฺทนํ วนํ|
    block |เวชยนฺตญฺจ ปาสาทํ มณิมฺหิ ปสฺส นิมฺมิตํฯ|
  count |๑๔๒๔|
    block |สุธมฺมํ ตาวติํสญฺจ ปาริฉตฺตญฺจ ปุปฺผิตํ|
    block |เอราวณํ นาคราชํ มณิมฺหิ ปสฺส นิมฺมิตํฯ|
  count |๑๔๒๕|
    block |ปสฺเสตฺถ เทวกญฺญาโย นภา วิชฺชุริวุคฺคตา|
    block |นนฺทเน วิจรนฺติโย มณิมฺหิ ปสฺส นิมฺมิตํฯ|
  count |๑๔๒๖|
    block |ปสฺเสตฺถ เทวกญฺญาโย เทวปุตฺตปโลภินี|
    block |เทวปุตฺเต รมมาเน มณิมฺหิ ปสฺส นิมฺมิตํฯ|
  count |๑๔๒๗|
    block |ปโรสหสฺสปาสาเท เวฬุริยผลสนฺถเต|
    block |ปชฺชลนฺเต จ วณฺเณน มณิมฺหิ ปสฺส นิมฺมิตํฯ|
  count |๑๔๒๘|
    block |ตาวติํเส จ ยาเม จ ตุสิเต จาปิ นิมฺมิเต|
    block |ปรนิมฺมิตวสวตฺติโน มณิมฺหิ ปสฺส นิมฺมิตํฯ|
  count |๑๔๒๙|
    block |ปสฺเสตฺถ โปกฺขรณิโย วิปฺปสนฺโนทิกา สุจี|
    block |มนฺทาลเกหิ สญฺฉนฺนา ปทุมุปฺปลเกหิ จฯ|
  count |๑๔๓๐|
    block |ทเสตฺถ ราชิโย เสตา ทสนีลา มโนรมา|
    block |ฉ ปิงฺคลา ปนฺนรส หลิทฺทา จ จตุทฺทสฯ|
  count |๑๔๓๑|
    block |วีสติ ตตฺถ โสวณฺณา วีสติ รชตามยา|
    block |อินฺทโคปกวณฺณาภา ตาว ทิสฺสนฺติ ติํสติฯ|
  count |๑๔๓๒|
    block |ทเสตฺถ กาฬิโย ฉจฺจ มญฺเชฏฺฐา ปนฺนวีสติ|
    block |มิสฺสา พนฺธุกปุปฺเผหิ นีลุปฺปลวิจิตฺติกาฯ|
  count |๑๔๓๓|
    block |เอวํ สพฺพงฺคสมฺปนฺนํ อจฺจิมนฺตํ ปภสฺสรํ|
    block |โอธิสุงฺกํ มหาราช ปสฺส ตฺวํ ทฺวิปทุตฺตมฯ|
  stand |มณิกณฺฑํ นามฯ|
  count |  |
  block |อกฺขกณฺฑํ|
  count |๑๔๓๔|
    block |อุปาคตํ ราช มุเปหิ ลกฺขํ เนตาทิสํ มณิรตนํ ตวตฺถิ|
    block |ธมฺเมน ชิสฺสาม อสาหเสน ชิโต จ โน ขิปฺปมวากโรหิฯ|
  count |๑๔๓๕|
    block |ปญฺจาล -ปจฺจุคฺคต-สูรเสน มจฺฉา จ มทฺทา สห เกกเกภิ|
    block |ปสฺสนฺตุ โนเต อสเฐน ยุทฺธํ น โน สภายํ น กโรนฺติ กิญฺจิฯ|
  count |๑๔๓๖|
    block |เต ปาวิสุํ อกฺขมเทน มตฺตา ราชา กุรูนํ ปุณฺณโก จาปิ ยกฺโข|
    block |ราชา กลิํ วิจฺจินมคฺคเหสิ กฏํ อคฺคหี ปุณฺณโก นาม ยกฺโขฯ|
  count |๑๔๓๗|
    block |เต ตตฺถ ชูเต อุภเย สมาคเต รญฺญํ สกาเส สขีนญฺจ มชฺเฌ|
    block |อเชสิ ยกฺโข นรวีรเสฏฺฐํ ตตฺถปฺปนาโท ตุมุโล พภูวฯ|
  count |๑๔๓๘|
    block |ชโย มหาราช ปราชโย จ อายูหตํ อญฺญตรสฺส โหติ|
    block |ชนินฺท ชีโนสิ วรทฺธเนน ชิโต จ เม ขิปฺปมวากโรหิฯ|
  count |๑๔๓๙|
    block |หตฺถี ควสฺสา มณิกุณฺฑลา จ ยญฺจาปิ มยฺหํ รตนํ ปถพฺยา|
    block |คณฺหาหิ กจฺจาน วรํ ธนานํ อาทาย เยนิจฺฉสิ เตน คจฺฉฯ|
  count |๑๔๔๐|
    block |หตฺถี ควสฺสา มณิกุณฺฑลา จ ยญฺจาปิ ตุยฺหํ รตนํ ปถพฺยา|
    block |เตสํ วโร วิธุโร นาม กตฺตา โส เม ชิโต ตํ เม อวากโรหิฯ|
  count |๑๔๔๑|
    block |อตฺตา จ เม โส สรณํ คตี จ ทีโป จ เลโณ จ ปรายโณ จ|
    block |อสนฺตุเลยฺโย มม โส ธเนน ปาเณน เม สาทิโส เอส กตฺตาฯ|
  count |๑๔๔๒|
    block |จิรํ วิวาโท มม ตุยฺหญฺจสฺส กามญฺจ ปุจฺฉาม ตเมว คนฺตฺวา|
    block |เอโสว โน วิวรตุ เอตมตฺถํ ยํ วกฺขตี โหตุ กถา อุภินฺนํฯ|
  count |๑๔๔๓|
    block |อทฺธา หิ สจฺจํ ภณสิ น จ มาณว สาหสํ|
    block |ตเมว คนฺตฺวา ปุจฺฉาม เตน ตุสฺสามุโภ ชนาฯ|
  count |๑๔๔๔|
    block |สจฺจํ นุ เทวา วิทหู กุรูนํ ธมฺเม ฐิตํ วิธุรํ นามมจฺจํ|
    block |ทาโสสิ รญฺโญ อุท วาสิ ญาติ วิธุโรติ สงฺขา กตมาสิ โลเกฯ|
  count |๑๔๔๕|
    block |อามายทาสาปิ ภวนฺติ เหเก ธเนน กีตาปิ ภวนฺติ ทาสา|
    block |สยมฺปิ เหเก อุปยนฺติ ทาสา ภยา ปณุนฺนาปิ ภวนฺติ ทาสาฯ|
  count |๑๔๔๖|
    block |เอเต นรานํ จตุโรว ทาสา อทฺธา หิ โยนิโต อหมฺปิ ชาโต|
    block |ภโว จ รญฺโญ อภโว จ รญฺโญ ทาสาหํ เทวสฺส ปรมฺปิ คนฺตฺวา|
    block |ธมฺเมน มํ มาณว ตุยฺห ทชฺชาฯ|
  count |๑๔๔๗|
    block |อยํ ทุตีโย วิชโย มมชฺช ปุฏฺโฐ หิ กตฺตา วิวเรตฺถ ปญฺหํ|
    block |อธมฺมรูโป วต ราชเสฏฺโฐ สุภาสิตํ นานุชานาสิ มยฺหํฯ|
  count |๑๔๔๘|
    block |เอวํ เจ โน โส วิวเรตฺถ ปญฺหํ ทาโสหมสฺมิ น จ โขสฺมิ ญาติ|
    block |คณฺหาหิ กจฺจาน วรํ ธนานํ อาทาย เยนิจฺฉสิ เตน คจฺฉฯ|
  stand |อกฺขกณฺฑํ นามฯ|
  count |  |
  block |ฆราวาสปญฺหา|
  count |๑๔๔๙|
    block |วิธุร วสมานาสฺส คหฏฺฐสฺส สกํ ฆรํ|
    block |เขมา วุตฺติ กถํ อสฺส กถนฺนุ อสฺส สงฺคโหฯ|
  count |๑๔๕๐|
    block |อพฺยาพชฺฌํ กถํ อสฺส สจฺจวาที จ มาณโว|
    block |อสฺมา โลกา ปรํ โลกํ กถํ เปจฺจ น โสจติฯ|
  count |๑๔๕๑|
    block |ตํ ตตฺถ คติมา ธิติมา มติมา อตฺถทสฺสิมา|
    block |สงฺขาตา สพฺพธมฺมานํ วิธุโร เอตทพฺรวิฯ|
  count |๑๔๕๒|
    block |น สาธารณทารสฺส น ภุญฺเช สาทุเมกโก|
    block |น เสเว โลกายติกํ เนตํ ปญฺญาย วฑฺฒนํฯ|
  count |๑๔๕๓|
    block |สีลวา วตฺตสมฺปนฺโน อปฺปมตฺโต วิจกฺขโณ|
    block |นิวาตวุตฺติ อตฺถทฺโธ สุรโต สขิโล มุทุฯ|
  count |๑๔๕๔|
    block |สงฺคเหตา จ มิตฺตานํ สํวิภาคี วิธานวา|
    block |ตปฺเปยฺย อนฺนปาเนน สทา สมณพฺราหฺมเณฯ|
  count |๑๔๕๕|
    block |ธมฺมกาโม สุตาธาโร ภเวยฺย ปริปุจฺฉโก|
    block |สกฺกจฺจํ ปยิรุปาเสยฺย สีลวนฺเต พหุสฺสุเตฯ|
  count |๑๔๕๖|
    block |ฆรมาวสมานสฺส คหฏฺฐสฺส สกํ ฆรํ|
    block |เขมา วุตฺติ สิยา เอวํ เอวํ นุ อสฺส สงฺคโหฯ|
  count |๑๔๕๗|
    block |อพฺยาพชฺฌํ สิยา เอวํ สจฺจวาที จ มาณโว|
    block |อสฺมา โลกา ปรํ โลกํ เอวํ เปจฺจ น โสจติฯ|
  stand |ฆราวาสปญฺหา นามฯ|
  stand |ลกฺขณกณฺฑํ|
  count |๑๔๕๘|
    block |เอหิ ทานิ คมิสฺสาม ทินฺโน โน อิสฺสเรน เม|
    block |มเมวตฺถํ ปฏิปชฺช เอส ธมฺโม สนนฺตโนฯ|
  count |๑๔๕๙|
    block |ชานามิ มาณว ตยาหมสฺมิ ทินฺโนหมสฺมิ ตว อิสฺสเรน|
    block |ตีหญฺจ ตํ วาสเยมุ อคาเร เยนทฺธุนา อนุสาเสมุ ปุตฺเตฯ|
  count |๑๔๖๐|
    block |ตํ เม ตถา โหตุ วเสมุ ตีหํ กุรุตํ ภวชฺช ฆเรสุ กิจฺจํ|
    block |อนุสาสตํ ปุตฺตทาเร ภวชฺช ยถา ตยี เปจฺจ สุขี ภเวยฺยฯ|
  count |๑๔๖๑|
    block |สาธูติ วตฺวาน ปหูตกาโม ปกฺกามิ ยกฺโข วิธุเรน สทฺธิํ|
    block |ตํ กุญฺชราชญฺญหยานุจิณฺณํ ปาเวกฺขิ อนฺเตปุรมริยเสฏฺโฐฯ|
  count |๑๔๖๒|
    block |โกญฺจํ มยูรญฺจ ปิยญฺจ เกตํ อุปาคมิ ตตฺถ สุรมฺมรูปํ|
    block |ปหูตภกฺขํ พหุอนฺนปานํ มสกฺกสารํ วิย วาสวสฺสฯ|
  count |๑๔๖๓|
    block |ตตฺถ นจฺจนฺติ คายนฺติ อวฺหายนฺติ วราวรํ|
    block |อจฺฉรา วิย เทเวสุ นาริโย สมลงฺกตาฯ|
  count |๑๔๖๔|
    block |สมงฺคิกตฺวา ปมทาหิ ยกฺขํ อนฺเนน ปาเนน จ ธมฺมปาโล|
    block |อตฺถตฺถ เมวานุวิจินฺตยนฺโต ปาเวกฺขิ ภริยาย ตทา สกาเสฯ|
  count |๑๔๖๕|
    block |ตํ จนฺทนคนฺธรสานุลิตฺตํ สุวณฺณชมฺโพนทนิกฺขสาทิสํ|
    block |ภริยํวจา เอหิ สุโณหิ โภติ ปุตฺตานิ อามนฺตย ตมฺพเนตฺเตฯ|
  count |๑๔๖๖|
    block |สุตฺวาน วากฺยํ ปติโน อนุชฺชา สุณิสํวจ ตมฺพนขิํ สุเนตฺตํ|
    block |อามนฺตย วมฺมธรานิ เจเต ปุตฺตานิ อินฺทีวรปุปฺผสาเมฯ|
  count |๑๔๖๗|
    block |เต อาคเต มุทฺธนิ ธมฺมปาโล จุมฺพิตฺวา ปุตฺเต อวิกมฺปมาโน|
    block |อามนฺตยิตฺวาน อโวจ วากฺยํ ทินฺนาหํ รญฺญา อิธ มาณวสฺสฯ|
  count |๑๔๖๘|
    block |ตสฺสชฺชหํ อตฺตสุขี วิเธยฺโย อาทาย เยนิจฺฉติ เตน คจฺฉติ|
    block |อหญฺจ โว สาสิตุมาคโตสฺมิ กถํ อหํ อปริตฺตาย คจฺเฉฯ|
    block ||
  count |๑๔๖๙|
    block |สเจ โว ราชา กุรุรฏฺฐวาสี ชนสนฺโธ ปุจฺเฉยฺย ปหูตกาโม|
    block |กิมาภิชานาถ ปุเร ปุราณํ กิํ โว ปิตา อนุสาเส ปุรตฺถาฯ|
  count |๑๔๗๐|
    block |สมาสนา โหถ มยาว สพฺเพ โกนีธ รญฺโญ อพฺภติโก มนุสฺโส|
    block |ตมญฺชลิํ กริย วเทถ เอวํ มา เหวํ เทว น หิ เอส ธมฺโม|
    block |วิยคฺฆราชสฺส นิหีนชจฺโจ สมาสโน เทว กถํ ภเวยฺยฯ|
  stand |ลกฺขณกณฺฑํ นามฯ|
  count |  |
  block |ราชวสติ|
  count |๑๔๗๑|
    block |โส จ ปุตฺเต อมจฺเจ จ ญาตโย สุหทชฺชเน|
    block |อลีนมนสงฺกปฺโป วิธุโร เอตทพฺรวิฯ|
  count |๑๔๗๒|
    block |เอถยฺโย ราชวสติํ นิสีทิตฺวา สุณาถ เม|
    block |ยถา ราชกุลํ ปตฺโต ยสํ โปโส นิคจฺฉติฯ|
  count |๑๔๗๓|
    block |น หิ ราชกุลํ ปตฺโต อญฺญาโต ลภเต ยสํ|
    block |นาสูโร นาปิ ทุมฺเมโธ นปฺปมตฺโต กุทาจนํฯ|
  count |๑๔๗๔|
    block |ยทาสฺส สีลํ ปญฺญญฺจ โสเจยฺยํ จาธิคจฺฉติ|
    block |อถ วิสฺสสเต ตฺยมฺหิ คุยฺหญฺจสฺส น รกฺขติฯ|
  count |๑๔๗๕|
    block |ตุลา ยถา ปคฺคหิตา สมทณฺฑา สุธาริตา|
    block |อชฺฌิฏฺโฐ น วิกมฺเปยฺย ส ราชวสติํ วเสฯ|
  count |๑๔๗๖|
    block |ตุลา ยถา ปคฺคหิตา สมทณฺฑา สุธาริตา|
    block |สพฺพานิ อภิสมฺโภนฺโต ส ราชวสติํ วเสฯ|
  count |๑๔๗๗|
    block |ทิวา วา ยทิ วา รตฺติํ ราชกิจฺเจสุ ปณฺฑิโต|
    block |อชฺฌิฏฺโฐ น วิกมฺเปยฺย ส ราชวสติํ วเสฯ|
  count |๑๔๗๘|
    block |ทิวา วา ยทิ วา รตฺติํ ราชกิจฺเจสุ ปณฺฑิโต|
    block |สพฺพานิ อภิสมฺโภนฺโต ส ราชวสติํ วเสฯ|
  count |๑๔๗๙|
    block |โย จสฺส สุกโต มคฺโค รญฺโญ สุปฺปฏิยาทิโต|
    block |น เตน วุตฺโต คจฺเฉยฺย ส ราชวสติํ วเสฯ|
  count |๑๔๘๐|
    block |น รญฺโญ สทิสํ ภุญฺเช กามโภเค กุทาจนํ|
    block |สพฺพตฺถ ปจฺฉโต คจฺเฉ ส ราชวสติํ วเสฯ|
  count |๑๔๘๑|
    block |น รญฺโญ สทิสํ วตฺถํ น มาลํ น วิเลปนํ|
    block |อากปฺปํ สรกุตฺติํ วา น รญฺโญ สทิสมาจเร|
    block |อญฺญํ กเรยฺย อากปฺปํ ส ราชวสติํ วเสฯ|
  count |๑๔๘๒|
    block |กีเฬ ราชา อมจฺเจหิ ภริยาหิ ปริวาริโต|
    block |นามจฺโจ ราชภริยาสุ ภาวํ กุพฺเพถ ปณฺฑิโตฯ|
  count |๑๔๘๓|
    block |อนุทฺธโต อจปโล นิปโก สํวุตินฺทฺริโย|
    block |มโนปณิธิสมฺปนฺโน ส ราชวสติํ วเสฯ|
  count |๑๔๘๔|
    block |นาสฺส ภริยาหิ กีเฬยฺย น มนฺเตยฺย รโหคโต|
    block |นาสฺส โกสา ธนํ คณฺเห ส ราชวสติํ วเสฯ|
  count |๑๔๘๕|
    block |น นิทฺทํ พหุ มญฺเญยฺย น มทาย สุรํ ปิเว|
    block |นาสฺส ทาเย มิเค หญฺเญ ส ราชวสติํ วเสฯ|
  count |๑๔๘๖|
    block |นาสฺส ปีฐํ น ปลฺลงฺกํ น โกจฺฉํ น นาวํ รถํ|
    block |สมฺมโตมฺหีติ อารูเห ส ราชวสติํ วเสฯ|
  count |๑๔๘๗|
    block |นาติทูเร ภเช รญฺโญ นาจฺจาสนฺเน วิจกฺขโณ|
    block |สมฺมุขญฺจสฺส ติฏฺเฐยฺย สนฺทิสฺสนฺโต สภตฺตุโนฯ|
  count |๑๔๘๘|
    block |น เว ราชา สขา โหติ น ราชา โหติ เมถุโน|
    block |ขิปฺปํ กุชฺฌนฺติ ราชาโน สูเกนกฺขีว ฆฏฺฏิตํฯ|
  count |๑๔๘๙|
    block |น ปูชิโต มญฺญมาโน เมธาวี ปณฺฑิโต นโร|
    block |ผรุสํ ปติมนฺเตยฺย ราชานํ ปริสํคตํฯ|
  count |๑๔๙๐|
    block |ลทฺธทฺวาโร ลเภ ทฺวารํ เนว ราชูสุ วิสฺสเส|
    block |อคฺคีว สํยโต ติฏฺเฐ ส ราชวสติํ วเสฯ|
  count |๑๔๙๑|
    block |ปุตฺตํ วา ภาตรํ วา สํ สมฺปคฺคณฺหาติ ขตฺติโย|
    block |คาเมหิ นิคเมหิ วา รฏฺเฐหิ ชนปเทหิ วา|
    block |ตุณฺหีภูโต อุเปกฺเขยฺย น ภเณ เฉกปาปกํฯ|
  count |๑๔๙๒|
    block |หตฺถาโรเห อนีกฏฺเฐ รถิเก ปตฺติการเก|
    block |เตสํ กมฺมาวทาเนน ราชา วฑฺเฒติ เวตนํ|
    block |น เตสํ อนฺตรา คจฺเฉ ส ราชวสติํ วเสฯ|
  count |๑๔๙๓|
    block |จาโปวูนุทโร ธีโร วํโสวาปิ ปกมฺปเย|
    block |ปฏิโลมํ น วตฺเตยฺย ส ราชวสติํ วเสฯ|
  count |๑๔๙๔|
    block |จาโปวูนุทโร อสฺส มจฺโฉวสฺส อชิวฺหวา|
    block |อปฺปาสี นิปโก สูโร ส ราชวสติํ วเสฯ|
  count |๑๔๙๕|
    block |น พาฬฺหํ อิตฺถิํ คจฺเฉยฺย สมฺปสฺสํ เตชสงฺขยํ|
    block |กาสํ สาสํ ทรํ พลฺยํ ขีณเมโธ นิคจฺฉติฯ|
  count |๑๔๙๖|
    block |นาติเวลํ ปภาเสยฺย น ตุณฺหี สพฺพทา สิยา|
    block |อวิกิณฺณํ มิตํ วาจํ ปตฺเต กาเล อุทีรเยฯ|
  count |๑๔๙๗|
    block |อกฺโกธโน อสงฺฆฏฺโฏ สจฺโจ สณฺโห อเปสุโณ|
    block |สมฺผํ คิรํ น ภาเสยฺย ส ราชวสติํ วเสฯ|
  count |๑๔๙๘|
    block |มาตาเปตฺติภโร อสฺส กุเล เชฏฺฐาปจายิโก|
    block |สณฺโห สขิลสมฺภาโส ส ราชวสติํ วเส ฯ|
  count |๑๔๙๙|
    block |วินีโต สิปฺปวา ทนฺโต กตตฺโต นิยโต มุทุ|
    block |อปฺปมตฺโต สุจิ ทกฺโข ส ราชวสติํ วเสฯ|
  count |๑๕๐๐|
    block |นิวาตวุตฺติ วุทฺเธสุ สปฺปติสฺโส สคารโว|
    block |สุรโต สุขสํวาโส ส ราชวสติํ วเสฯ|
  count |๑๕๐๑|
    block |อารกา ปริวชฺเชยฺย สหิตุํ ปหิตํ ชนํ|
    block |ภตฺตารญฺเญวุทิกฺเขยฺย น จ อญฺญสฺส ราชิโนฯ|
  count |๑๕๐๒|
    block |สมเณ พฺราหฺมเณ จาปิ สีลวนฺเต พหุสฺสุเต|
    block |สกฺกจฺจํ ปยิรุปาเสยฺย ส ราชวสติํ วเสฯ|
  count |๑๕๐๓|
    block |สมเณ พฺราหฺมเณ จาปิ สีลวนฺเต พหุสฺสุเต|
    block |สกฺกจฺจํ อนุวาเสยฺย ส ราชวสติํ วเสฯ|
  count |๑๕๐๔|
    block |สมเณ พฺราหฺมเณ จาปิ สีลวนฺเต พหุสฺสุเต|
    block |ตปฺเปยฺย อนฺนปาเนน ส ราชวสติํ วเสฯ|
  count |๑๕๐๕|
    block |สมเณ พฺราหฺมเณ จาปิ สีลวนฺเต พหุสฺสุเต|
    block |อาสชฺช ปญฺเญ เสเวถ อากงฺขํ วุทฺธิมตฺตโนฯ|
  count |๑๕๐๖|
    block |ทินฺนปุพฺพํ น หาเปยฺย ทานํ สมณพฺราหฺมเณ|
    block |น จ กิญฺจิ นิวาเรยฺย ทานกาเล วณิพฺพเกฯ|
  count |๑๕๐๗|
    block |ปญฺญวา พุทฺธิสมฺปนฺโน วิธานวิธิโกวิโท|
    block |กาลญฺญู สมยญฺญู จ ส ราชวสติํ วเสฯ|
  count |๑๕๐๘|
    block |อุฏฺฐาตา กมฺมเธยฺเยสุ อปฺปมตฺโต วิจกฺขโณ|
    block |สุสํวิหีตกมฺมนฺโต ส ราชวสติํ วเสฯ|
  count |๑๕๐๙|
    block |ขลํ สาลํ ปสุํ เขตฺตํ คนฺตา จสฺส อภิกฺขณํ|
    block |มิตํ ธญฺญํ นิธาเปยฺย มิตํว ปาจเย ฆเรฯ|
  count |๑๕๑๐|
    block |ปุตฺตํ วา ภาตรํ วา สํ สีเลสุ อสมาหิตํ|
    block |อนงฺควา หิ เต พาลา ยถา เปตา ตเถว เต|
    block |โจฬญฺจ เนสํ ปิณฺฑญฺจ อาสีนานํ ปทาปเยฯ|
  count |๑๕๑๑|
    block |ทาเส กมฺมกเร เปสฺเส สีเลสุ สุสมาหิเต|
    block |ทกฺเข อุฏฺฐานสมฺปนฺเน อาธิปจฺจมฺหิ ฐาปเยฯ|
  count |๑๕๑๒|
    block |สีลวา จ อโลโล จ อนุรกฺโข จ ราชิโน|
    block |อาวี รโห หิโต ตสฺส ส ราชวสติํ วเสฯ|
  count |๑๕๑๓|
    block |ฉนฺทญฺญู ราชิโน จสฺส จิตฺตฏฺโฐ อสฺส ราชิโน|
    block |อสงฺกุสกวุตฺติสฺส ส ราชวสติํ วเสฯ|
  count |๑๕๑๔|
    block |อุจฺฉาทเย จ นฺหาปเย โธเว ปาเท อโธสิรํ|
    block |อาหโตปิ น กุปฺเปยฺย ส ราชวสติํ วเสฯ|
  count |๑๕๑๕|
    block |กุมฺภมฺปญฺชลิํ กริยา จาฏญฺจาปิ ปทกฺขิณํ|
    block |กิเมว สพฺพกามานํ ทาตารํ ธีรมุตฺตมํฯ|
  count |๑๕๑๖|
    block |โย เทติ สยนํ วตฺถํ ยานํ อาวสถํ ฆรํ|
    block |ปชฺชุนฺโนริว ภูตานิ โภเคหิ อภิวสฺสติฯ|
  count |๑๕๑๗|
    block |เอสยฺโย ราชวสติ วตฺตมาโน ยถา นโร|
    block |อาราธยติ ราชานํ ปูชํ ลภติ ภตฺตุสุฯ|
  stand |ราชวสติ นามฯ|
  count |  |
  block |อนฺตรเปยฺยาลํ|
  count |๑๕๑๘|
    block |เอวํ สมนุสาสิตฺวา ญาติสงฺฆํ วิจกฺขโณ|
    block |ปริกิณฺโณ สุหเทหิ ราชานมุปสงฺกมิฯ|
  count |๑๕๑๙|
    block |วนฺทิตฺวา สิรสา ปาเท กตฺวา จ นํ ปทกฺขิณํ|
    block |วิธุโร อวจ ราชานํ ปคฺคเหตฺวาน อญฺชลิํฯ|
  count |๑๕๒๐|
    block |อยํ มํ มาณโว เนติ กตฺตุกาโม ยถามติ|
    block |ญาตีนตฺถํ ปวกฺขามิ ตํ สุโณหิ อรินฺทมฯ|
  count |๑๕๒๑|
    block |ปุตฺเต จ เม อุทิกฺเขสิ ยญฺจ มญฺญํ ฆเร ธนํ|
    block |ยถา เปจฺจ น หาเยถ ญาติสงฺโฆ มยี คเตฯ|
  count |๑๕๒๒|
    block |ยเถว ขลตี ภูมฺยา ภูมฺยาเยว ปติฏฺฐติ|
    block |เอเวตํ ขลิตํ มยฺหํ เอตํ ปสฺสามิ อจฺจยํฯ|
  count |๑๕๒๓|
    block |สกฺกา น คนฺตุํ อิติ มยฺห โหติ เฉตฺวา วธิตฺวา อิธ กาติยานํ|
    block |อิเธว โหหี อิติ มยฺห รุจฺจติ มา ตฺวํ อคา อุตฺตมภูริปญฺญฯ|
  count |๑๕๒๔|
    block |มา เหวธมฺเมสุ มนํ ปณีทหิ อตฺเถ จ ธมฺเม จ ยุตฺโต ภวสฺสุ|
    block |ธิรตฺถุ กมฺมํ อกุสลํ อนริยํ ยํ กตฺวา ปจฺฉา นิรยํ วเชยฺยฯ|
  count |๑๕๒๕|
    block |เนเวส ธมฺโม น ปุเนต กิจฺจํ อยิโร หิ ทาสสฺส ชนินฺท อิสฺสโร|
    block |ฆาเตตุํ ฌาเปตุํ อโถปิ หนฺตุํ น จ มยฺห โกธตฺถิ วชามิ จาหํฯ|
  count |๑๕๒๖|
    block |เชฏฺฐปุตฺตํ อุปคุยฺห วิเนยฺย หทเย ทรํ|
    block |อสฺสุปุณฺเณหิ เนตฺเตหิ ปาวิสี โส มหาฆรํฯ|
  count |๑๕๒๗|
    block |สาลาว สมฺมปติตา มาลุเตน ปมทฺทิตา|
    block |เสนฺติ ปุตฺตา จ ทารา จ วิธุรสฺส นิเวสเนฯ|
  count |๑๕๒๘|
    block |อิตฺถิสหสฺสํ ภริยานํ ทาสิสตฺตสตานิ จ|
    block |พาหา ปคฺคยฺห ปกฺกนฺทุํ วิธุรสฺส นิเวสเนฯ|
  count |๑๕๒๙|
    block |โอโรธา จ กุมารา จ เวสิยานา จ พฺราหฺมณา|
    block |พาหา ปคฺคยฺห ปกฺกนฺทุํ วิธุรสฺส นิเวสเนฯ|
  count |๑๕๓๐|
    block |หตฺถาโรหา อนีกฏฺฐา รถิกา ปตฺติการกา|
    block |พาหา ปคฺคยฺห ปกฺกนฺทุํ วิธุรสฺส นิเวสเนฯ|
  count |๑๕๓๑|
    block |สมาคตา ชานปทา เนคมา จ สมาคตา|
    block |พาหา ปคฺคยฺห ปกฺกนฺทุํ วิธุรสฺส นิเวสเนฯ|
  count |๑๕๓๒|
    block |อิตฺถิสหสฺสํ ภริยานํ ทาสิสตฺตสตานิ จ|
    block |พาหา ปคฺคยฺห ปกฺกนฺทุํ กสฺมา โน วิชหิสฺสสิฯ|
  count |๑๕๓๓|
    block |โอโรธา จ กุมารา จ ทาสิสตฺตสตานิ จ|
    block |พาหา ปคฺคยฺห ปกฺกนฺทุํ กสฺมา โน วิชหิสฺสสิฯ|
  count |๑๕๓๔|
    block |หตฺถาโรหา อนีกฏฺฐา ทาสิสตฺตสตานิ จ|
    block |พาหา ปคฺคยฺห ปกฺกนฺทุํ กสฺมา โน วิชหิสฺสสิฯ|
  count |๑๕๓๕|
    block |สมาคตา ชานปทา ทาสิสตฺตสตานิ จ|
    block |พาหา ปคฺคยฺห ปกฺกนฺทุํ กสฺมา โน วิชหิสฺสสิฯ|
  count |๑๕๓๖|
    block |กตฺวา ฆเรสุ กิจฺจานิ อนุสาสิตฺวา สกํ ชนํ|
    block |มิตฺตามจฺเจ จ ภจฺเจ จ ปุตฺตทาเร จ พนฺธเวฯ|
  count |๑๕๓๗|
    block |กมฺมนฺตํ สํวิเธตฺวาน อาจิกฺขิตฺวา ฆเร ธนํ|
    block |นิธิญฺจ อิณทานญฺจ ปุณฺณกํ เอตทพฺรวิฯ|
  count |๑๕๓๘|
    block |อวสี ตุวํ มยฺห ตีหํ อคาเร กตานิ กิจฺจานิ ฆเรสุ มยฺหํ|
    block |อนุสาสิตา ปุตฺตทารา มยา จ กโรม กจฺจาน ยถามติํ เตฯ|
  count |๑๕๓๙|
    block |สเจ หิ กตฺเต อนุสาสิตา เต ปุตฺตา จ ทารา อนุชีวิโน จ|
    block |หนฺเทหิ ทานี ตรมานรูโป ทีโฆ หิ อทฺธาปิ อยํ ปุรตฺถาฯ|
  count |๑๕๔๐|
    block |อฉมฺภิโตว คณฺหาหิ อาชาเนยฺยสฺส วาลธิํ|
    block |อิทํ ปจฺฉิมกํ ตุยฺหํ ชีวโลกสฺส ทสฺสนํฯ|
  count |๑๕๔๑|
    block |โสหํ กิสฺส นุ ภายิสฺสํ ยสฺส เม นตฺถิ ทุกฺกฏํ|
    block |กาเยน วาจา มนสา เยน คจฺเฉยฺย ทุคฺคติํฯ|
  count |๑๕๔๒|
    block |โส อสฺสราชา วิธุรํ วหนฺโต ปกฺกามิ เวหายสมนฺตลิกฺเข|
    block |สาขาสุ เสเลสุ อสชฺชมาโน กาลาคิริํ ขิปฺปมุปาคมาสิฯ|
  count |๑๕๔๓|
    block |อิตฺถิสหสฺสํ ภริยานํ ทาสิสตฺตสตานิ จ|
    block |พาหา ปคฺคยฺห ปกฺกนฺทุํ ยกฺโข พฺราหฺมณวณฺเณน|
    block |วิธุรํ อาทาย คจฺฉติฯ|
  count |๑๕๔๔|
    block |สมาคตา ชานปทา เนคมา จ สมาคตา|
    block |พาหา ปคฺคยฺห ปกฺกนฺทุํ ยกฺโข พฺราหฺมณวณฺเณน|
    block |วิธุรํ อาทาย คจฺฉติฯ|
  count |๑๕๔๕|
    block |อิตฺถิสหสฺสํ ภริยานํ ทาสิสตฺตสตานิ จ|
    block |พาหา ปคฺคยฺห ปกฺกนฺทุํ ปณฺฑิโต โส กุหิํ คโตฯ|
  count |๑๕๔๖|
    block |สมาคตา ชานปทา เนคมา จ สมาคตา|
    block |พาหา ปคฺคยฺห ปกฺกนฺทุํ ปณฺฑิโต โส กุหิํ คโตฯ|
  count |๑๕๔๗|
    block |สเจ โส สตฺตรตฺเตน นาคจฺฉิสฺสติ ปณฺฑิโต|
    block |สพฺเพ อคฺคิํ ปเวกฺขาม นตฺถตฺโถ ชีวิเตน โนฯ|
  count |๑๕๔๘|
    block |ปณฺฑิโต จ วิยตฺโต จ วิภาวี จ วิจกฺขโณ|
    block |ขิปฺปํ โมจิย อตฺตานํ มา ภายิตฺถาคมิสฺสติ ฯ|
  stand |อนฺตรเปยฺยาลํ นามฯ|
  count |  |
  block |สาธุนรธมฺมกณฺฑํ|
  count |๑๕๔๙|
    block |โส ตตฺถ คนฺตฺวาน วิจินฺตยนฺโต อุจฺจาวจา เจตนกา ภวนฺติ|
    block |นยิมสฺส ชีเวน มมตฺถิ กิญฺจิ หนฺตฺวานิมํ หทยมานยิสฺสํ ฯ|
  count |๑๕๕๐|
    block |โส ตตฺถ คนฺตฺวา ปพฺพตนฺตรสฺมิํ อนฺโต ปวิสิตฺวาน ปทุฏฺฐจิตฺโต|
    block |อสํวุตสฺมิํ ชคติปฺปเทเส อโธสิรํ ธารยิ กาติยาโนฯ|
  count |๑๕๕๑|
    block |โส ลมฺพมาโน นรเก ปปาเต มหพฺภเย โลมหํเส วิทุคฺเค|
    block |อสนฺตสนฺโต กุรูนํ กตฺตุเสฏฺโฐ อิจฺจพฺรวิ ปุณฺณกํ นาม ยกฺขํฯ|
  count |๑๕๕๒|
    block |อริยาวกาโสสิ อนริยรูโป อสญฺญโต สญฺญตสนฺนิกาโส|
  block |อจฺจาหิตํ กมฺมํ กโรสิ ลุทฺรํ ภาเว จ เต กุสลํ นตฺถิ กิญฺจิฯ|
  count |๑๕๕๓|
    block |ยํ มํ ปปาตสฺมิํ ปปาตุมิจฺฉสิ โก นุ ตวตฺโถ มรเณน มยฺหํ|
    block |อมานุสสฺเสว ตวชฺช วณฺโณ อาจิกฺข เม ตฺวํ กตมาสิ เทวตาฯ|
  count |๑๕๕๔|
    block |ยทิ เต สุโต ปุณฺณโก นาม ยกฺโข รญฺโญ กุเวรสฺส หิ โส สชิพฺโพ|
    block |ภูมินฺธโร วรุโณ นาม นาโค พฺรหา สุจี วณฺณพลูปปนฺโนฯ|
  count |๑๕๕๕|
    block |ตสฺสานุชํ ธีตรํ กามยามิ อิรนฺธตี นาม สา นาคกญฺญา|
    block |ตสฺสา สุมชฺฌาย ปิยาย เหตุ ปตารยิํ ตุยฺห วธาย ธีรฯ|
  count |๑๕๕๖|
    block |มา เหว ตฺวํ ยกฺข อโหสิ มูฬฺโห นฏฺฐา พหู ทุคฺคหีเตน โลเก|
    block |กิํ เต สุมชฺฌาย ปิยาย กิจฺจํ มรเณน เม อิงฺฆ สุโณมิ สพฺพํฯ|
  count |๑๕๕๗|
    block |มหานุภาวสฺส มโหรคสฺส ธีตุกาโม ญาติภโต หมสฺมิ|
    block |ตํ ยาจมานํ สสุโร อโวจ ยถา มมญฺญิํสุ สุกามนีตํฯ|
  count |๑๕๕๘|
    block |ทชฺเชมุ โข เต สุตนุํ สุเนตฺตํ สุจิมฺหิตํ จนฺทนลิตฺตคตฺตํ|
    block |สเจ ตุวํ หทยํ ปณฺฑิตสฺส ธมฺเมน ลทฺธา อิธ มาหเรสิ|
    block |เอเตน วิตฺเตน กุมาริ ลพฺภา นญฺญํ ธนํ อุตฺตริ ปตฺถยามฯ|
  count |๑๕๕๙|
    block |เอวํ น มูฬฺโหสฺมิ สุโณหิ กตฺเต น จาปิ เม ทุคฺคหิตตฺถิ กิญฺจิ|
    block |หทเยน เต ธมฺมลทฺเธน นาคา อิรนฺธติํ นาคกญฺญํ ททนฺติฯ|
  count |๑๕๖๐|
    block |ตสฺมา อหํ ตุยฺหํ วธาย ยุตฺโต เอวํ มมตฺโถ มรเณน ตุยฺหํ|
    block |อิเธว ตํ นรเก ปาตยิตฺวา หนฺตฺวาน ตํ หทยมานยิสฺสํฯ|
  count |๑๕๖๑|
    block |ขิปฺปํ มมํ อุทฺธร กาติยาน หทเยน เม ยทิ เต อตฺถิ กิจฺจํ|
    block |เย เกจิเม สาธุนรสฺส ธมฺมา สพฺเพว เต ปาตุกโรมิ อชฺชฯ|
  count |๑๕๖๒|
    block |โส ปุณฺณโก กุรูนํ กตฺตุเสฏฺฐํ นคมุทฺธนิ ขิปฺปํ ปติฏฺฐเปตฺวา|
    block |อสฺสตฺถมาสีนํ สเมกฺขิยาน ปริปุจฺฉิ กตฺตารมโนมปญฺญํฯ|
  count |๑๕๖๓|
    block |สมุทฺธโต เมสิ ตุวํ ปปาตา หทเยน เต อชฺช มมตฺถิ กิจฺจํ|
    block |เย เกจิเม สาธุนรสฺส ธมฺมา สพฺเพว เม ปาตุกโรหิ อชฺชฯ|
  count |๑๕๖๔|
    block |สมุทฺธโต ตฺยสฺมิ อหํ ปปาตา หทเยน เม ยทิ เต อตฺถิ กิจฺจํ|
    block |เย เกจิเม สาธุนรสฺส ธมฺมา สพฺเพว เต ปาตุกโรมิ อชฺชฯ|
  count |๑๕๖๕|
    block |ยาตานุยายี จ ภวาหิ มาณว อลฺลญฺจ ปาณิํ ปริวชฺชยสฺสุ|
    block |มา จสฺสุ มิตฺเตสุ กทาจิ ทุพฺภี มา จ วสํ อสตีนํ นิคจฺเฉฯ|
  count |๑๕๖๖|
    block |กถํ นุ ยาตํ อนุยายี โหติ อลฺลญฺจ ปาณิํ ทหเต กถํ โส|
    block |อสตี จ กา โก ปน มิตฺตทุพฺโภ อกฺขาหิ เม ปุจฺฉิโต เอตมตฺถํฯ|
  count |๑๕๖๗|
    block |อสนฺถุตํ โนปิ จ ทิฏฺฐปุพฺพํ โย อาสเนนาปิ นิมนฺตเยยฺย|
    block |ตสฺเสว อตฺถํ ปุริโส กเรยฺย ยาตานุยายีติ ตมาหุ ปณฺฑิตาฯ|
  count |๑๕๖๘|
    block |ยสฺเสกรตฺตมฺปิ ฆเร วเสยฺย ยตฺถนฺนปานํ ปุริโส ลเภยฺย|
    block |น ตสฺส ปาปํ มนสาปิ จินฺตเย อทุพฺภี ปาณิํ ทหเต มิตฺตทุพฺโภฯ|
  count |๑๕๖๙|
    block |ยสฺส รุกฺขสฺส ฉายาย นิสีเทยฺย สเยยฺย วา|
    block |น ตสฺส สาขํ ภญฺเชยฺย มิตฺตทุพฺโภ หิ ปาปโกฯ|
  count |๑๕๗๐|
    block |ปุณฺณมฺปิ เจมํ ปถวิํ ธเนน ทชฺชิตฺถิยา ปุริโส สมฺมตาย|
    block |ลทฺธา ขณํ อติมญฺเญยฺย ตมฺปิ ตาสํ วสํ อสตีนํ น คจฺเฉฯ|
  count |๑๕๗๑|
    block |เอวํ โข ยาตํ อนุยายี โหติ อลฺลญฺจ ปาณิํ ทหเต ปุเนวํ|
    block |อสตี จ สา โส ปน มิตฺตทุพฺโภ โส ธมฺมิโก โหติ ชหสฺสุ อธมฺมํฯ|
  stand |สาธุนรธมฺมกณฺฑํ นามฯ|
  count |  |
  block |กาลาคิริกณฺฑํ|
  count |๑๕๗๒|
    block |อวสิํ อหํ ตุยฺหํ ตีหํ อคาเร อนฺเนน ปาเนน อุปฏฺฐิโตสฺมิ|
    block |มิตฺโต มมาสี วิสชฺชามหํ ตํ กามํ ฆรํ อุตฺตมปญฺญ คจฺฉฯ|
  count |๑๕๗๓|
    block |อปิ หายตุ นาคกุลา อตฺโถ อลมฺปิ เม นาคกญฺญาย โหตุ|
    block |โส ตฺวํ สเกเนว สุภาสิเตน มุตฺโตสิ เม อชฺช วธาย ปญฺญฯ|
  count |๑๕๗๔|
    block |หนฺท ตุวํ ยกฺข มมมฺปิ เนหิ สสุรํ เต อตฺถํ มยิ จรสฺสุ|
    block |มยญฺจ นาคาธิปติํ วิมานํ ทกฺเขมุ นาคสฺส อทิฏฺฐปุพฺพํฯ|
  count |๑๕๗๕|
    block |ยํ เว นรสฺส อหิตาย อสฺส น ตํ ปญฺโญ อรหติ ทสฺสนาย|
    block |อถ เกน วณฺเณน อมิตฺตคามํ ตุวมิจฺฉสิ อุตฺตมปญฺญ คนฺตุํฯ|
  count |๑๕๗๖|
    block |อทฺธา ปชานามิ อหมฺปิ เอตํ น ตํ ปญฺโญ อรหติ ทสฺสนาย|
    block |ปาปญฺจ เม นตฺถิ กตํ กุหิญฺจิ ตสฺมา น สงฺเก มรณาคมายฯ|
  count |๑๕๗๗|
    block |หนฺท จ ฐานํ อตุลานุภาวํ มยา สห ทกฺขสิ เอหิ กตฺเต|
    block |ยตฺถจฺฉติ นจฺจคีเตหิ นาโค ราชา ยถา เวสฺสวโณ นฬิญฺญํ ฯ|
  count |๑๕๗๘|
    block |ตํ นาคกญฺญา จริตํ คเณน นิกีฬิตํ นิจฺจมโห จ รตฺติํ|
    block |ปหูตมาลฺยํ พหุปุปฺผฉนฺนํ โอภาสตี วิชฺชุริวนฺตลิกฺเขฯ|
  count |๑๕๗๙|
    block |อนฺเนน ปาเนน อุเปตรูปํ นจฺเจหิ คีเตหิ จ วาทิเตหิ|
    block |ปริปูรํ กญฺญาหิ อลงฺกตาหิ อุปโสภติ วตฺถปิลนฺธเนน ฯ|
  count |๑๕๘๐|
    block |โส ปุณฺณโก กุรูนํ กตฺตุเสฏฺฐํ นิสีทยี ปจฺฉโต อาสนสฺมิํ|
    block |อาทาย กตฺตารมโนมปญฺญํ อุปานยี ภวนํ นาครญฺโญฯ|
  count |๑๕๘๑|
    block |ปตฺวาน ฐานํ อตุลานุภาวํ อฏฺฐาสิ กตฺตา ปจฺฉโต ปุณฺณกสฺส|
    block |สามคฺคิ เปกฺขมาโน นาคราชา ปุพฺเพว ชามาตรมชฺฌภาสถฯ|
  count |๑๕๘๒|
    block |ยนฺนุ ตุวํ อคมา มจฺจโลกํ อนฺเวสมาโน หทยํ ปณฺฑิตสฺส|
    block |กจฺจิ สมิทฺเธน อิธานุปตฺโต อาทาย กตฺตารมโนมปญฺญํฯ|
  count |๑๕๘๓|
    block |อยญฺหิ โส อาคโต ยํ ตฺวมิจฺฉสิ ธมฺเมน ลทฺโธ มม ธมฺมปาโล|
    block |ตํ ปสฺสถ สมฺมุขา ภาสมานํ สุโข หเว สปฺปุริเสหิ สงฺคโมฯ|
  stand |กาลาคิริกณฺฑํ นามฯ|
  count |๑๕๘๔|
    block |อทิฏฺฐปุพฺพํ ทิสฺวาน มจฺโจ มจฺจุภยฏฺฏิโต|
    block |พฺยมฺหิโต นาภิวาเทสิ นยิทํ ปญฺญวตามิวฯ|
  count |๑๕๘๕|
    block |น จมฺหิ พฺยมฺหิโต นาค น จ มจฺจุภยฏฺฏิโต|
    block |น วชฺโฌ อภิวาเทยฺย วชฺฌํ วา นาภิวาทเยฯ|
  count |๑๕๘๖|
    block |กถํ โน อภิวาเทยฺย อภิวาทาปเยถ เว|
    block |ยํ นโร หนฺตุมิจฺเฉยฺย ตํ กมฺมํ นุปปชฺชติฯ|
  count |๑๕๘๗|
    block |เอวเมตํ ยถา พฺรูสิ สจฺจํ ภาสสิ ปณฺฑิต|
    block |น วชฺโฌ อภิวาเทยฺย วชฺฌํ วา นาภิวาทเยฯ|
  count |๑๕๘๘|
    block |กถํ โน อภิวาเทยฺย อภิวาทาปเยถ เว|
    block |ยํ นโร หนฺตุมิจฺเฉยฺย ตํ กมฺมํ นุปปชฺชติฯ|
  count |๑๕๘๙|
    block |อสสฺสตํ สสฺสตํ นุ ตวยิทํ อิทฺธีชุตีพลวีริยูปปตฺติ|
    block |ปุจฺฉามิ ตํ นาคราเชตมตฺถํ กถํ นุ เต ลทฺธมิทํ วิมานํฯ|
  count |๑๕๙๐|
    block |อธิจฺจลทฺธํ ปริณามชํ เต สยํกตํ อุทาหุ เทเวหิ ทินฺนํ|
    block |อกฺขาหิ เม นาคราเชตมตฺถํ ยเถว เต ลทฺธมิทํ วิมานํฯ|
  count |๑๕๙๑|
    block |นาธิจฺจลทฺธํ น ปริณามชํ เม น สยํกตํ นาปิ เทเวหิ ทินฺนํ|
    block |สเกหิ กมฺเมหิ อปาปเกหิ ปุญฺเญหิ เม ลทฺธมิทํ วิมานํฯ|
  count |๑๕๙๒|
    block |กิํ เต วตํ กิํ ปน พฺรหฺมจริยํ กิสฺส สุจิณฺณสฺส อยํ วิปาโก|
    block |อิทฺธีชุตีพลวีริยูปปตฺติ อิทญฺจ เต นาค มหาวิมานํฯ|
  count |๑๕๙๓|
    block |อหญฺจ ภริยา จ มนุสฺสโลเก สทฺธา อุโภ ทานปตี อหุมฺหา|
    block |โอปานภูตํ เม ฆรํ ตทาสิ สนฺตปฺปิตา สมณพฺราหฺมณา จฯ|
  count |๑๕๙๔|
    block |มาลญฺจ คนฺธญฺจ วิเลปนญฺจ ปทีปิยํ เสยฺยมุปสฺสยญฺจ|
    block |อจฺฉาทนํ สายนมนฺนปานํ สกฺกจฺจ ทานานิ อทมฺห ตตฺถฯ|
  count |๑๕๙๕|
    block |ตํ เม วตํ ตํ ปน พฺรหฺมจริยํ ตสฺส สุจิณฺณสฺส อยํ วิปาโก|
    block |อิทฺธีชุตีพลวีริยูปปตฺติ อิทญฺจ เม ธีร มหาวิมานํฯ|
  count |๑๕๙๖|
    block |เอวํ เจ เต ลทฺธมิทํ วิมานํ ชานาสิ ปุญฺญานํ ผลูปปตฺติํ|
    block |ตสฺมา หิ ธมฺมํ จร อปฺปมตฺโต ยถา วิมานํ ปุน มาวเสสิฯ|
  count |๑๕๙๗|
    block |นยิธ สนฺติ สมณพฺราหฺมณา จ เยสนฺนปานานิ ทเทมุ กตฺเต|
    block |อกฺขาหิ เม ปุจฺฉิโต เอตมตฺถํ ยถา วิมานํ ปุน มาวเสมฯ|
  count |๑๕๙๘|
    block |โภคี หิ เต สนฺติ อิธูปปนฺนา ปุตฺตา จ ทารา อนุชีวิโน จ|
    block |เตสุ ตุวํ วจสา กมฺมุนา จ อสมฺปทุฏฺโฐ จ ภวาหิ นิจฺจํฯ|
  count |๑๕๙๙|
    block |เอวํ ตุวํ นาค อสมฺปโทสํ อนุปาลย วจสา กมฺมุนา จ|
    block |ฐตฺวา อิธ ยาวตายุกํ วิมาเน อุทฺธํ อิโต คจฺฉสิ เทวโลกํฯ|
  count |๑๖๐๐|
    block |อทฺธา หิ โส โสจติ ราชเสฏฺโฐ ตยา วินา ยสฺส ตุวํ สชิพฺโพ|
    block |ทุกฺขูปนีโตปิ ตยา สเมจฺจ วินฺเทยฺย โปโส สุขมาตุโรปิฯ|
  count |๑๖๐๑|
    block |อทฺธา สตํ ภาสสิ นาค ธมฺมํ อนุตฺตรํ อตฺถปทํ สุจิณฺณํ|
    block |เอตาทิสิยาสุ หิ อาปทาสุ ปญฺญายเต มาทิสานํ วิเสโสฯ|
  count |๑๖๐๒|
    block |อกฺขาหิ โน ตายํ มุธา นุ ลทฺโธ อกฺเขหิ โน ตายํ อเชสิ ชูเต|
    block |ธมฺเมน ลทฺโธ อิติ ตายมาห กถํ นุ ตฺวํ หตฺถมิมสฺส มาคโตฯ|
  count |๑๖๐๓|
    block |โย มิสฺสโร ตตฺถ อโหสิ ราชา ตมายมกฺเขหิ อเชสิ ชูเต|
    block |โส มํ ชิโต ราชา อิมสฺสทาสิ ธมฺเมน ลทฺโธสฺมิ อสาหเสนฯ|
  count |๑๖๐๔|
    block |มโหรโค อตฺตมโน อุทคฺโค สุตฺวาน ธีรสฺส สุภาสิตานิ|
    block |หตฺเถ คเหตฺวาน อโนมปญฺญํ ปาเวกฺขิ ภริยาย ตทา สกาเสฯ|
  count |๑๖๐๕|
    block |เยน ตฺวํ วิมเล ปณฺฑุ เยน ภตฺตํ น รุจฺจติ|
    block |น จ เม ตาทิโส วณฺโณ อยเมโส ตโมนุโทฯ|
  count |๑๖๐๖|
    block |ยสฺส เต หทเยนตฺโถ อาคตายํ ปภงฺกโร|
    block |ตสฺส วากฺยํ นิสาเมหิ ทุลฺลภํ ทสฺสนํ ปุนฯ|
  count |๑๖๐๗|
    block |ทิสฺวาน ตํ วิมลา ภูริปญฺญํ ทสงฺคุลี อญฺชลิํ ปคฺคเหตฺวา|
    block |หฏฺเฐน ภาเวน ปตีตรูปา อิจฺจพฺรวิ กุรูนํ กตฺตุเสฏฺฐํฯ|
  count |๑๖๐๘|
    block |อทิฏฺฐปุพฺพํ ทิสฺวาน มจฺโจ มจฺจุภยฏฺฏิโต|
    block |พฺยมฺหิโต นาภิวาเทสิ นยิทํ ปญฺญวตามิวฯ|
  count |๑๖๐๙|
    block |น จมฺหิ พฺยมฺหิโต นาคิ น จ มจฺจุภยฏฺฏิโต|
    block |น วชฺโฌ อภิวาเทยฺย วชฺฌํ วา นาภิวาทเยฯ|
  count |๑๖๑๐|
    block |กถํ โน อภิวาเทยฺย อภิวาทาปเยถ เว|
    block |ยํ นโร หนฺตุมิจฺเฉยฺย ตํ กมฺมํ นุปปชฺชติฯ|
  count |๑๖๑๑|
    block |เอวเมตํ ยถา พฺรูสิ สจฺจํ ภาสสิ ปณฺฑิต|
    block |น วชฺโฌ อภิวาเทยฺย วชฺฌํ วา นาภิวาทเยฯ|
  count |๑๖๑๒|
    block |กถํ โน อภิวาเทยฺย อภิวาทาปเยถ เว|
    block |ยํ นโร หนฺตุมิจฺเฉยฺย ตํ กมฺมํ นุปปชฺชติฯ|
  count |๑๖๑๓|
    block |อสสฺสตํ สสฺสตํ นุ ตวยิทํ อิทฺธีชุตีพลวีริยูปปตฺติ|
    block |ปุจฺฉามิ ตํ นาคกญฺเญตมตฺถํ กถํ นุ เต ลทฺธมิทํ วิมานํฯ|
  count |๑๖๑๔|
    block |อธิจฺจลทฺธํ ปริณามชํ เต สยํกตํ อุทาหุ เทเวหิ ทินฺนํ|
    block |อกฺขาหิ เม นาคกญฺเญตมตฺถํ ยเถว เต ลทฺธมิทํ วิมานํฯ|
  count |๑๖๑๕|
    block |นาธิจฺจลทฺธํ น ปริณามชํ เม น สยํ กตํ นาปิ เทเวหิ ทินฺนํ|
    block |สเกหิ กมฺเมหิ อปาปเกหิ ปุญฺเญหิ เม ลทฺธมิทํ วิมานํฯ|
  count |๑๖๑๖|
    block |กิํ เต วตํ กิํ ปน พฺรหฺมจริยํ กิสฺส สุจิณฺณสฺส อยํ วิปาโก|
    block |อิทฺธีชุตีพลวีริยูปปตฺติ อิทญฺจ เต นาคิ มหาวิมานํฯ|
  count |๑๖๑๗|
    block |อหญฺจ โข สามิโก จาปิ มยฺหํ สทฺธา อุโภ ทานปตี อหุมฺหา|
    block |โอปานภูตํ เม ฆรํ ตทาสิ สนฺตปฺปิตา สมณพฺราหฺมณา จฯ|
  count |๑๖๑๘|
    block |มาลญฺจ คนฺธญฺจ วิเลปนญฺจ ปทีปิยํ เสยฺยมุปสฺสยญฺจ|
    block |อจฺฉาทนํ สายนมนฺนปานํ สกฺกจฺจํ ทานานิ อทมฺห ตตฺถฯ|
  count |๑๖๑๙|
    block |ตํ เม วตํ ตํ ปน พฺรหฺมจริยํ ตสฺส สุจิณฺณสฺส อยํ วิปาโก|
    block |อิทฺธีชุตีพลวีริยูปปตฺติ อิทญฺจ เม ธีร มหาวิมานํฯ|
  count |๑๖๒๐|
    block |เอวํ เจ เต ลทฺธมิทํ วิมานํ ชานาสิ ปุญฺญานํ ผลูปปตฺติํ|
    block |ตสฺมา หิ ธมฺมํ จร อปฺปมตฺตา ยถา วิมานํ ปุน มาวเสสิฯ|
  count |๑๖๒๑|
    block |นยิธ สนฺติ สมณพฺราหฺมณา จ เยสนฺนปานานิ ทเทมุ กตฺเต|
    block |อกฺขาหิ เม ปุจฺฉิโต เอตมตฺถํ ยถา วิมานํ ปุน มาวเสมฯ|
  count |๑๖๒๒|
    block |โภคี หิ เต สนฺติ อิธูปปนฺนา ปุตฺตา จ ทารา อนุชีวิโน จ|
    block |เตสุ ตุวํ วจสา กมฺมุนา จ อสมฺปทุฏฺฐา จ ภวาหิ นิจฺจํฯ|
  count |๑๖๒๓|
    block |เอวํ ตุวํ นาคิ อสมฺปโทสํ อนุปาลย วจสา กมฺมุนา จ|
    block |ฐตฺวา อิธ ยาวตายุกํ วิมาเน อุทฺธํ อิโต คจฺฉสิ เทวโลกํฯ|
  count |๑๖๒๔|
    block |อทฺธา หิ โส โสจติ ราชเสฏฺโฐ ตยา วินา ยสฺส ตุวํ สชิพฺโพ|
    block |ทุกฺขูปนีโตปิ ตยา สเมจฺจ วินฺเทยฺย โปโส สุขมาตุโรปิฯ|
  count |๑๖๒๕|
    block |อทฺธา สตํ ภาสสิ นาคิ ธมฺมํ อนุตฺตรํ อตฺถปทํ สุจิณฺณํ|
    block |เอตาทิสิยาสุ หิ อาปทาสุ ปญฺญายเต มาทิสานํ วิเสโสฯ|
  count |๑๖๒๖|
    block |อกฺขาหิ โน ตายํ มุธา นุ ลทฺโธ อกฺเขหิ โน ตายํ อเชสิ ชูเต|
    block |ธมฺเมน ลทฺโธ อิติ ตายมาห กถํ นุ ตฺวํ หตฺถมิมสฺส มาคโตฯ|
  count |๑๖๒๗|
    block |โย มิสฺสโร ตตฺถ อโหสิ ราชา ตมายมกฺเขหิ อเชสิ ชูเต|
    block |โส มํ ชิโต ราชา อิมสฺสทาสิ ธมฺเมน ลทฺโธสฺมิ อสาหเสนฯ|
  count |๑๖๒๘|
    block |ยเถว วรุโณ นาโค ปญฺหํ ปุจฺฉิตฺถ ปณฺฑิตํ|
    block |ตเถว นาคกญฺญาปิ ปญฺหํ ปุจฺฉิตฺถ ปณฺฑิตํฯ|
  count |๑๖๒๙|
    block |ยเถว วรุณํ นาคํ ธีโร โตเสสิ ปุจฺฉิโต|
    block |ตเถว นาคกญฺญมฺปิ ธีโร โตเสสิ ปุจฺฉิโตฯ|
  count |๑๖๓๐|
    block |อุโภปิ เต อตฺตมเน วิทิตฺวา มโหรคํ นาคกญฺญญฺจ ธีโร|
    block |อฉมฺภี อภีโต อโลมหฏฺโฐ อิจฺจพฺรวิ วรุณํ นาคราชานํฯ|
  count |๑๖๓๑|
    block |มา โรธยิ นาค อายาหมสฺมิ เยน ตวตฺโถ อิทํ สรีรํ|
    block |หทเยน มํเสน กโรหิ กิจฺจํ สยํ กริสฺสามิ ยถามติ เตฯ|
  count |๑๖๓๒|
    block |ปญฺญา หเว หทยํ ปณฺฑิตานํ เต ตฺยมฺห ปญฺญาย มยํ สุตุฏฺฐา|
    block |อนูนนาโม ลภตชฺช ทารํ อชฺเชว ตํ กุรุโย ปาปยาตุฯ|
  count |๑๖๓๓|
    block |ส ปุณฺณโก อตฺตมโน อุทคฺโค อิรนฺธติํ นาคกญฺญํ ลภิตฺวา|
    block |หฏฺเฐน ภาเวน ปตีตรูโป อิจฺจพฺรวิ กุรูนํ กตฺตุเสฏฺฐํฯ|
  count |๑๖๓๔|
    block |ภริยาย มํ ตฺวํ อกริ สมงฺคิํ อหญฺจ เต วิธุร กโรมิ กิจฺจํ|
    block |อิทญฺจ เต มณิรตนํ ททามิ อชฺเชว ตํ กุรุโย ปาปยามิฯ|
  count |๑๖๓๕|
    block |อเชยฺยเมสา ตว โหตุ เมตฺติ ภริยาย กจฺจาน ปิยาย สทฺธิํ|
    block |อานนฺทิ วิตฺโต สุมโน ปตีโต ทตฺวา มณิํ มญฺจ นยินฺทปตฺถํฯ|
  count |๑๖๓๖|
    block |ส ปุณฺณโก กุรูนํ กตฺตุเสฏฺฐํ นิสีทยี ปุรโต อาสนสฺมิํ|
    block |อาทาย กตฺตารมโนมปญฺญํ อุปานยี นครํ อินฺทปตฺถํฯ|
  count |๑๖๓๗|
    block |มโน มนุสฺสสฺส ยถาปิ คจฺเฉ ตโตปิสฺส ขิปฺปตรํ อโหสิ|
    block |ส ปุณฺณโก กุรูนํ กตฺตุเสฏฺฐํ อุปานยี นครํ อินฺทปตฺถํฯ|
  count |๑๖๓๘|
    block |เอตินฺทปตฺถํ นครํ ปทิสฺสติ รมฺมานิ จ อมฺพวนานิ ภาคโส|
    block |อหญฺจ ภริยาย สมงฺคิภูโต ตุวญฺจ ปตฺโตสิ สกํ นิเกตํฯ|
  count |๑๖๓๙|
    block |ส ปุณฺณโก กุรูนํ กตฺตุเสฏฺฐํ โอโรปิย ธมฺมสภาย มชฺเฌ|
    block |อาชญฺญมารุยฺห อโนมวณฺโณ ปกฺกามิ เวหายสมนฺตลิกฺเขฯ|
  count |๑๖๔๐|
    block |ตํ ทิสฺวา ราชา ปรมปฺปตีโต อุฏฺฐาย พาหาหิ ปลิสฺสชิตฺวา|
    block |อวิกมฺปยํ ธมฺมสภาย มชฺเฌ นิสีทยี ปมุขมาสนสฺมิํฯ|
  count |๑๖๔๑|
    block |ตฺวํ โน วิเนตาสิ รถํว นทฺธํ นนฺทนฺติ ตํ กุรุโย ทสฺสเนน|
    block |อกฺขาหิ เม ปุจฺฉิโต เอตมตฺถํ กถํ ปโมกฺโข อหุ มาณวสฺสฯ|
  count |๑๖๔๒|
    block |ยํ มาณโวตฺยาภิวที ชนินฺท น โส มนุสฺโส นรวีรเสฏฺฐ|
    block |ยทิ เต สุโต ปุณฺณโก นาม ยกฺโข รญฺโญ กุเวรสฺส หิ โส สชิพฺโพฯ|
  count |๑๖๔๓|
    block |ภูมินฺธโร วรุโณ นาม นาโค พฺรหา สุจี วณฺณพลูปปนฺโน|
    block |ตสฺสานุชํ ธีตรํ กามยาโน อิรนฺธตี นาม สา นาคกญฺญาฯ|
  count |๑๖๔๔|
    block |ตสฺสา สุมชฺฌาย ปิยาย เหตุ ปตารยิตฺถ มรณาย มยฺหํ|
    block |โส เจว ภริยาย สมงฺคิภูโต อหญฺจ อนุญฺญาโต มณิ จ ลทฺโธฯ|
  count |๑๖๔๕|
    block |รุกฺโข หิ มยฺหํ ปทฺธาเร สุชาโต ปญฺญากฺขนฺโธ สีลมยสฺส สาขา|
    block |อตฺเถ จ ธมฺเม จ ฐิโต นิปาโก ควปฺผโล หตฺถิควสฺสฉนฺโนฯ|
  count |๑๖๔๖|
    block |นจฺจคีตตูริยาภินาทิเต อุจฺฉิชฺช เสนํ ปุริโส อหาสิ|
    block |โส โน อยํ อาคโต สนฺนิเกตํ รุกฺขสฺสิมสฺสาปจิติํ กโรถฯ|
  count |๑๖๔๗|
    block |เย เกจิ วิตฺตา มม ปจฺจเยน สพฺเพว เต ปาตุกโรนฺตุ อชฺช|
    block |ติพฺพานิ กตฺวาน อุปายนานิ รุกฺขสฺสิมสฺสาปจิติํ กโรถฯ|
  count |๑๖๔๘|
    block |เย เกจิ พทฺธา มม อตฺถิ รฏฺเฐ สพฺเพว เต พนฺธนา โมจยนฺตุ|
    block |ยเถว ยํ พนฺธนสฺมา ปมุตฺโต เอวเมเต มุญฺจเร พนฺธนสฺมาฯ|
  count |๑๖๔๙|
    block |อุนฺนงฺคลา มาสมิมํ กโรนฺตุ มํโสทนํ พฺราหฺมณา ภกฺขยนฺตุ|
    block |อมชฺชปา มชฺชรหา ปิวนฺตุ ปุณฺณาหิ ถาลาหิ ปลิสฺสุตาหิฯ|
  count |๑๖๕๐|
    block |มหาปถํ นิจฺจ สมวฺหยนฺตุ ติพฺพญฺจ รกฺขํ วิทหนฺตุ รฏฺเฐ|
    block |ยถาญฺญมญฺญํ น วิเหฐเยยฺยุํ รุกฺขสฺสิมสฺสาปจิติํ กโรถฯ|
  count |๑๖๕๑|
    block |โอโรธา จ กุมารา จ เวสิยานา จ พฺราหฺมณา|
    block |พหุํ อนฺนญฺจ ปานญฺจ ปณฺฑิตสฺสาภิหารยุํฯ|
  count |๑๖๕๒|
    block |หตฺถาโรหา อนีกฏฺฐา รถิกา ปตฺติการกา|
    block |พหุํ อนฺนญฺจ ปานญฺจ ปณฺฑิตสฺสาภิหารยุํฯ|
  count |๑๖๕๓|
    block |สมาคตา ชานปทา เนคมา จ สมาคตา|
    block |พหุํ อนฺนญฺจ ปานญฺจ ปณฺฑิตสฺสาภิหารยุํฯ|
  count |๑๖๕๔|
    block |พหุชโน ปสนฺโนสิ ทิสฺวา ปณฺฑิตมาคเต|
    block |ปณฺฑิตมฺหิ อนุปฺปตฺเต เจลุกฺเขโป ปวตฺตถาติฯ|
  stand |วิธุรชาตกํ นวมํฯ|
  count |  |
  block |๕๔๗ เวสฺสนฺตรชาตกํ ๑๐|
  block |ทสวรกถา|
    count |๑๖๕๕|
      block |ผุสฺสตี วรวณฺณาเภ วรสฺสุ ทสธา วเร|
      block |ปถพฺยา จารุปุพฺพงฺคิ ยํ ตุยฺหํ มนโส ปิยํฯ|
    count |๑๖๕๖|
      block |เทวราช นโม ตฺยตฺถุ กิํ ปาปํ ปกตํ มยา|
      block |รมฺมา จาเวสิ มํ ฐานา วาโตว ธรณีรุหํฯ|
    count |๑๖๕๗|
      block |น เจว เต กตํ ปาปํ น จ เม ตฺวมสิ อปฺปิยา|
      block |ปุญฺญญฺจ เต ปริกฺขีณํ เยน เตวํ วทามหํฯ|
    count |๑๖๕๘|
      block |สนฺติเก มรณํ ตุยฺหํ วินาภาโว ภวิสฺสติ|
      block |ปฏิคณฺหาหิ เม เอเต วเร ทส ปเวจฺฉโตฯ|
    count |๑๖๕๙|
      block |วรํ เจ เม อโท สกฺก สพฺพภูตานมิสฺสร|
      block |สิวิราชสฺส ภทฺทนฺเต ตตฺถ อสฺสํ นิเวสเนฯ|
    count |๑๖๖๐|
      block |นีลเนตฺตา นีลภมุ นิลกฺขี จ ยถา มิคี|
      block |ผุสฺสตี นาม นาเมน ตตฺถปสฺสํ ปุรินฺททฯ|
    count |๑๖๖๑|
      block |ปุตฺตํ ลเภถ วรทํ ยาจโยคํ อมจฺฉริํ|
      block |ปูชิตํ ปฏิราชูหิ กิตฺติมนฺตํ ยสสฺสินํฯ|
    count |๑๖๖๒|
      block |คพฺภํ เม ธารยนฺติยา มชฺฌิมงฺคํ อนุนฺนตํ|
      block |กุจฺฉิ อนุนฺนโต อสฺส จาปํว ลิขิตํ สมํฯ|
    count |๑๖๖๓|
      block |ถนา เม นปฺปปเตยฺยุํ ปลิตา น สนฺตุ วาสว|
      block |กาเย รโช น ลิมฺเปถ วชฺฌญฺจาปิ ปโมจเยฯ|
    count |๑๖๖๔|
      block |มยูรโกญฺจาภิรุเท นาริวรคณายุเต|
      block |ขุชฺชเจลาปกากิณฺเณ สูทมาคธวณฺณิเตฯ|
    count |๑๖๖๕|
      block |จิตฺรคฺคเฬรุฆุสิเต สุรามํสปโพธเน|
      block |สิวิราชสฺส ภทฺทนฺเต ตตฺถสฺสํ มเหสี ปิยาฯ|
    count |๑๖๖๖|
      block |เย เต ทส วรา ทินฺนา มยา สพฺพงฺคโสภเน|
      block |สิวิราชสฺส วิชิเต สพฺเพ เต ลจฺฉสี วเรฯ|
      block ||
    count |๑๖๖๗|
      block |อิทํ วตฺวาน มฆวา เทวราชา สุชมฺปติ|
      block |ผุสฺสติยา วรํ ทตฺวา อนุโมทิตฺถ วาสโวฯ|
    stand |ทสวรกถา นามฯ|
  block |เหมวนฺตํ|
    count |๑๖๖๘|
      block |ปรูฬฺหกจฺฉนขโลมา ปงฺกทนฺตา รชสฺสิรา|
      block |ปคฺคยฺห ทกฺขิณํ พาหุํ กิํ มํ ยาจนฺติ พฺราหฺมณาฯ|
    count |๑๖๖๙|
      block |รตนํ เทว ยาจาม สิวีนํ รฏฺฐวฑฺฒนํ|
      block |ททาหิ ปวรํ นาคํ อีสาทนฺตํ อุรูฬฺหวํฯ|
    count |๑๖๗๐|
      block |ททามิ น วิกมฺปามิ ยํ มํ ยาจนฺติ พฺราหฺมณา|
      block |ปภินฺนํ กุญฺชรํ ทนฺติํ โอปวยฺหํ คชุตฺตมํฯ|
    count |๑๖๗๑|
      block |หตฺถิกฺขนฺธโต โอรุยฺห ราชา จาคาธิมานโส|
      block |พฺราหฺมณานํ อทา ทานํ สิวีนํ รฏฺฐวฑฺฒโนฯ|
    count |๑๖๗๒|
      block |ตทาสิ ยํ ภิํสนกํ ตทาสิ โลมหํสนํ|
      block |หตฺถินาเค ปทินฺนมฺหิ เมทนี สมฺปกมฺปถฯ|
    count |๑๖๗๓|
      block |ตทาสิ ยํ ภิํสนกํ ตทาสิ โลมหํสนํ|
      block |หตฺถินาเค ปทินฺนมฺหิ ขุพฺภิตฺถ นครํ ตทาฯ|
    count |๑๖๗๔|
      block |สมากุลํ ปุรํ อาสิ โฆโส จ วิปุโล มหา|
      block |หตฺถินาเค ปทินฺนมฺหิ สิวีนํ รฏฺฐวฑฺฒเนฯ|
    count |๑๖๗๕|
      block |อุคฺคา จ ราชปุตฺตา จ เวสิยานา จ พฺราหฺมณา|
      block |หตฺถาโรหา อนีกฏฺฐา รถิกา ปตฺติการกาฯ|
    count |๑๖๗๖|
      block |เกวโล จาปิ นิคโม สิวโย จ สมาคตา|
      block |ทิสฺวา นาคํ นียมานํ เต รญฺโญ ปฏิเวทยุํฯ|
    count |๑๖๗๗|
      block |วิธมํ เทว เต รฏฺฐํ ปุตฺโต เวสฺสนฺตโร ตว|
      block |กถํ โน หตฺถินํ ทชฺชา นาคํ รฏฺฐสฺส ปูชิตํฯ|
    count |๑๖๗๘|
      block |กถํ โน กุญฺชรํ ทชฺชา อีสาทนฺตํ อุรูฬฺหวํ|
      block |เขตฺตญฺญุํ สพฺพยุทฺธานํ สพฺพเสตํ คชุตฺตมํฯ|
    count |๑๖๗๙|
      block |ปณฺฑุกมฺพลสญฺฉนฺนํ ปภินฺนํ สตฺตุมทฺทนํ|
      block |ทนฺติํ สวาฬพีชนิํ เสตํ เกลาสสาทิสํฯ|
    count |๑๖๘๐|
      block |สเสตจฺฉตฺตํ สอุปาเธยฺยํ สาถพฺพนํ สหตฺถิปํ|
      block |อคฺคยานํ ราชวาหิํ พฺราหฺมณานํ อทา คชํ ฯ|
    count |๑๖๘๑|
      block |อนฺนํ ปานญฺจ โย ทชฺชา วตฺถเสนาสนานิ จ|
      block |เอตํ โข ทานํ ปติรูปํ เอตํ โข พฺราหฺมณารหํฯ|
    count |๑๖๘๒|
      block |อยํ เต วํสราชา โน สิวีนํ รฏฺฐวฑฺฒโน|
      block |กถํ เวสฺสนฺตโร ปุตฺโต คชํ ภาเชติ สญฺชยฯ|
    count |๑๖๘๓|
      block |สเจ ตฺวํ น กริสฺสสิ สิวีนํ วจนํ อิทํ|
      block |มญฺเญ ตํ สห ปุตฺเตน สิวี หตฺเถ กริสฺสเรฯ|
    count |๑๖๘๔|
      block |กามํ ชนปโท มาสิ รฏฺฐญฺจาปิ วินสฺสตุ|
      block |นาหํ สิวีนํ วจนา ราชปุตฺตํ อทูสกํ|
      block |ปพฺพาเชยฺยํ สกา รฏฺฐา ปุตฺโต หิ มม โอรโสฯ|
    count |๑๖๘๕|
      block |กามํ ชนปโท มาสิ รฏฺฐญฺจาปิ วินสฺสตุ|
      block |นาหํ สิวีนํ วจนา ราชปุตฺตํ อทูสกํ|
      block |ปพฺพาเชยฺยํ สกา รฏฺฐา ปุตฺโต หิ มม อตฺรโชฯ|
    count |๑๖๘๖|
      block |น จาหํ ตสฺมิํ ทุพฺเภยฺยํ อริยสีลวโต หิ โส|
      block |อสิโลโกปิ เม อสฺส ปาปญฺจ ปสเว พหุํ|
      block |กถํ เวสฺสนฺตรํ ปุตฺตํ สตฺเถน ฆาตยามเสฯ|
    count |๑๖๘๗|
      block |มา นํ ทณฺเฑน สตฺเถน น หิ โส พนฺธนารโห|
      block |ปพฺพาเชหิ จ นํ รฏฺฐา วงฺเก วสตุ ปพฺพเตฯ|
    count |๑๖๘๘|
      block |เอโส เจ สิวีนํ ฉนฺโท ฉนฺทํ น ปนุทามเส|
      block |อิมํ โส วสตุ รตฺติํ กาเม จ ปริภุญฺชตุฯ|
    count |๑๖๘๙|
      block |ตโต รตฺยา วิวสาเน สูริยสฺสุคฺคมนํ ปติ|
      block |สมคฺคา สิวโย หุตฺวา รฏฺฐา ปพฺพาชยนฺตุ นํฯ|
    count |๑๖๙๐|
      block |อุฏฺเฐหิ กตฺเต ตรมาโน คนฺตฺวา เวสฺสนฺตรํ วท|
      block |สิวโย เทว เต กุทฺธา เนคมา จ สมาคตาฯ|
    count |๑๖๙๑|
      block |อุคฺคา จ ราชปุตฺตา จ เวสิยานา จ พฺราหฺมณา|
      block |หตฺถาโรหา อนีกฏฺฐา รถิกา ปตฺติการกา|
      block |เกวโล จาปิ นิคโม สิวโย จ สมาคตาฯ|
    count |๑๖๙๒|
      block |อสฺมา รตฺยา วิวสาเน สูริยสฺสุคฺคมนํ ปติ|
      block |สมคฺคา สิวโย หุตฺวา รฏฺฐา ปพฺพาชยนฺติ ตํฯ|
    count |๑๖๙๓|
      block |ส กตฺตา ตรมาโนว สิวิราเชน เปสิโต|
      block |อามุตฺตหตฺถาภรณา สุวตฺโถ จนฺทนภูสิโตฯ|
    count |๑๖๙๔|
      block |สีสํ นฺหาโต อุทเก โส อามุตฺตมณิกุณฺฑโล|
      block |อุปาคมิ ปุรํ รมฺมํ เวสฺสนฺตรนิเวสนํฯ|
    count |๑๖๙๕|
      block |ตตฺถทฺทส กุมารํ โส รมมานํ สเก ปุเร|
      block |ปริกิณฺณํ อมจฺเจหิ ติทสานํว วาสวํฯ|
    count |๑๖๙๖|
      block |โส ตตฺถ คนฺตฺวา ตรมาโน กตฺตา เวสฺสนฺตรํพฺรวิ|
      block |ทุกฺขํ เต เวทยิสฺสามิ มา เม กุชฺฌิ รเถสภฯ|
    count |๑๖๙๗|
      block |วนฺทิตฺวา โรทมาโน โส กตฺตา ราชานมพฺรวิ|
      block |ภตฺตา เมสิ มหาราช สพฺพกามรสาหโรฯ|
    count |๑๖๙๘|
      block |ทุกฺขํ เต เวทยิสฺสามิ ตตฺถ อสฺสาสยนฺตุ มํ|
      block |สิวโย เทว เต กุทฺธา เนคมา จ สมาคตาฯ|
    count |๑๖๙๙|
      block |อุคฺคา จ ราชปุตฺตา จ เวสิยานา จ พฺราหฺมณา|
      block |หตฺถาโรหา อนีกฏฺฐา รถิกา ปตฺติการกา|
      block |เกวโล จาปิ นิคโม สิวโย จ สมาคตาฯ|
    count |๑๗๐๐|
      block |อสฺมา รตฺยา วิวสาเน สูริยสฺสุคฺคมนํ ปติ|
      block |สมคฺคา สิวโย หุตฺวา รฏฺฐา ปพฺพาชยนฺติ ตํฯ|
    count |๑๗๐๑|
      block |กิสฺมิํ เม สิวโย กุทฺธา นาหํ ปสฺสามิ ทุกฺกฏํ|
      block |ตํ เม กตฺเต วิยาจิกฺข กสฺมา ปพฺพาชยนฺติ มํฯ|
    count |๑๗๐๒|
      block |อุคฺคา จ ราชปุตฺตา จ เวสิยานา จ พฺราหฺมณา|
      block |หตฺถาโรหา อนีกฏฺฐา รถิกา ปตฺติการกา|
      block |นาคทาเนน ขิยฺยนฺติ ตสฺมา ปพฺพาชยนฺติ ตํฯ|
    count |๑๗๐๓|
      block |หทยํ จกฺขุมฺปหํ ทชฺชํ กิํ เม พาหิรกํ ธนํ|
      block |หิรญฺญํ วา สุวณฺณํ วา มุตฺตา เวฬุริยา มณิฯ|
    count |๑๗๐๔|
      block |ทกฺขิณํ วาปหํ พาหุํ ทิสฺวา ยาจกมาคเต|
      block |ทเทยฺยํ น วิกมฺเปยฺยํ ทาเน เม รมเต มโนฯ|
    count |๑๗๐๕|
      block |กามํ มํ สิวโย สพฺเพ ปพฺพาเชนฺตุ หนนฺตุ วา|
      block |เนว ทานา วิรมิสฺสํ กามํ ฉินฺทนฺตุ สตฺตธาฯ|
    count |๑๗๐๖|
      block |เอวํ ตํ สิวโย อาหุ เนคมา จ สมาคตา|
      block |โกนฺติมาราย ตีเรน คิริมารญฺชรํ ปติ|
      block |เยน ปพฺพาชิตา ยนฺติ เตน คจฺฉตุ สุพฺพโตฯ|
    count |๑๗๐๗|
      block |โสหํ เตน คมิสฺสามิ เยน คจฺฉนฺติ ทูสกา|
      block |รตฺตินฺทิวํ เม ขมถ ยาว ทานํ ททามหํฯ|
    count |๑๗๐๘|
      block |อามนฺตยิตฺถ ราชานํ มทฺทิํ สพฺพงฺคโสภนํ|
      block |ยํ เต กิญฺจิ มยา ทินฺนํ ธนํ ธญฺญญฺจ วิชฺชติฯ|
    count |๑๗๐๙|
      block |หิรญฺญํ วา สุวณฺณํ วา มุตฺตา เวฬุริยา พหู|
      block |สพฺพํ ตํ นิทเหยฺยาสิ ยญฺจ เต เปตฺติกํ ธนํฯ|
    count |๑๗๑๐|
      block |ตมพฺรวิ ราชปุตฺตี มทฺที สพฺพงฺคโสภนา|
      block |กุหิํ เทว นิทหามิ ตํ เม อกฺขาหิ ปุจฺฉิโตฯ|
    count |๑๗๑๑|
      block |สีลวนฺเตสุ ทชฺชาสิ ทานํ มทฺทิ ยถารหํ|
      block |น หิ ทานา ปรํ อตฺถิ ปติฏฺฐา สพฺพปาณินํฯ|
    count |๑๗๑๒|
      block |ปุตฺเตสุ มทฺทิ ทเยสิ สสฺสุยา สสุรมฺหิ จ|
      block |โย จ ตํ ภตฺตา มญฺเญยฺย สกฺกจฺจํ ตํ อุปฏฺฐเหฯ|
    count |๑๗๑๓|
      block |โน เจ ตํ ภตฺตา มญฺเญยฺย มยา วิปฺปวเสน เต|
      block |อญฺญํ ภตฺตารํ ปริเยส มา กิสิตฺโถ มยา วินาฯ|
    count |๑๗๑๔|
      block |อหญฺหิ วนํ คจฺฉามิ โฆรํ วาฬมิคายุตํ|
      block |สํสโย ชีวิตํ มยฺหํ เอกกสฺส พฺรหาวเนฯ|
    count |๑๗๑๕|
      block |ตมพฺรวิ ราชปุตฺตี มทฺที สพฺพงฺคโสภนา|
      block |อภุมฺเม กถํ นุ ภณสิ ปาปกํ วต ภาสสิฯ|
    count |๑๗๑๖|
      block |เนส ธมฺโม มหาราช ยํ ตฺวํ คจฺเฉยฺย เอกโก|
      block |อหมฺปิ เตน คจฺฉามิ เยน คจฺฉสิ ขตฺติยฯ|
    count |๑๗๑๗|
      block |มรณํ วา ตยา สทฺธิํ ชีวิตํ วา ตยา วินา|
      block |ตเทว มรณํ เสยฺโย ยํ เจ ชีเว ตยา วินาฯ|
    count |๑๗๑๘|
      block |อคฺคิํ อุชฺชาลยิตฺวาน เอกชาลสมาหิตํ|
      block |ตตฺถ เม มรณํ เสยฺโย ยํ เจ ชีเว ตยา วินาฯ|
    count |๑๗๑๙|
      block |ยถา อารญฺญกํ นาคํ ทนฺติํ อนฺเวติ หตฺถินี|
      block |เชสฺสนฺตํ คิริทุคฺเคสุ สเมสุ วิสเมสุ จฯ|
    count |๑๗๒๐|
      block |เอวํ ตํ อนุคจฺฉามิ ปุตฺเต อาทาย ปจฺฉโต|
      block |สุภรา เต ภวิสฺสามิ น เต เหสฺสามิ ทุพฺภราฯ|
    count |๑๗๒๑|
      block |อิเม กุมาเร ปสฺสนฺโต มญฺชุเก ปิยภาณิเน|
      block |อาสีเน วนคุมฺพสฺมิํ น รชฺชสฺส สริสฺสสิฯ|
    count |๑๗๒๒|
      block |อิเม กุมาเร ปสฺสนฺโต มญฺชุเก ปิยภาณิเน|
      block |กีฬนฺเต วนคุมฺพสฺมิํ น รชฺชสฺส สริสฺสสิฯ|
    count |๑๗๒๓|
      block |อิเม กุมาเร ปสฺสนฺโต มญฺชุเก ปิยภาณิเน|
      block |อสฺสเม รมณียมฺหิ น รชฺชสฺส สริสฺสสิฯ|
    count |๑๗๒๔|
      block |อิเม กุมาเร ปสฺสนฺโต มญฺชุเก ปิยภาณิเน|
      block |กีฬนฺเต อสฺสเม รมฺเม น รชฺชสฺส สริสฺสสิฯ|
    count |๑๗๒๕|
      block |อิเม กุมาเร ปสฺสนฺโต มาลธารี อลงฺกเต|
      block |อสฺสเม รมณียมฺหิ น รชฺชสฺส สริสฺสสิฯ|
    count |๑๗๒๖|
      block |อิเม กุมาเร ปสฺสนฺโต มาลธารี อลงฺกเต|
      block |กีฬนฺเต อสฺสเม รมฺเม น รชฺชสฺส สริสฺสสิฯ|
    count |๑๗๒๗|
      block |ยทา ทกฺขิสิ นจฺจนฺเต กุมาเร มาลธาริเน|
      block |อสฺสเม รมณียมฺหิ น รชฺชสฺส สริสฺสสิฯ|
    count |๑๗๒๘|
      block |ยทา ทกฺขิสิ นจฺจนฺเต กุมาเร มาลธาริเน|
      block |กีฬนฺเต อสฺสเม รมฺเม น รชฺชสฺส สริสฺสสิฯ|
    count |๑๗๒๙|
      block |ยทา ทกฺขิสิ มาตงฺคํ กุญฺชรํ สฏฺฐิหายนํ|
      block |เอกํ อรญฺเญ จรนฺตํ น รชฺชสฺส สริสฺสสิฯ|
    count |๑๗๓๐|
      block |ยทา ทกฺขิสิ มาตงฺคํ กุญฺชรํ สฏฺฐิหายนํ|
      block |สายํ ปาโต วิจรนฺตํ น รชฺชสฺส สริสฺสสิฯ|
    count |๑๗๓๑|
      block |ยทา กเรณุสงฺฆสฺส ยูถสฺส ปุรโต วชํ|
      block |โกญฺจํ กาหติ มาตงฺโค กุญฺชโร สฏฺฐิหายโน|
      block |ตสฺส ตํ นทโต สุตฺวา น รชฺชสฺส สริสฺสสิฯ|
    count |๑๗๓๒|
      block |ทุภโต วนวิกาเส ยทา ทกฺขิสิ กามโท|
      block |วเน วาฬมิคากิณฺเณ น รชฺชสฺส สริสฺสสิฯ|
    count |๑๗๓๓|
      block |มิคํ ทิสฺวาน สายนฺหํ ปญฺจมาลินมาคตํ|
      block |กิมฺปุริเส จ นจฺจนฺเต น รชฺชสฺส สริสฺสสิฯ|
    count |๑๗๓๔|
      block |ยทา โสสฺสสิ นิคฺโฆสํ สนฺทมานาย สินฺธุยา|
      block |คีตํ กิมฺปุริสานญฺจ น รชฺชสฺส สริสฺสสิฯ|
    count |๑๗๓๕|
      block |ยทา โสสฺสสิ นิคฺโฆสํ คิริคพฺภรจาริโน|
      block |วสฺสมานสฺสุลูกสฺส น รชฺชสฺส สริสฺสสิฯ|
    count |๑๗๓๖|
      block |ยทา สีหสฺส พฺยคฺฆสฺส ขคฺคสฺส ควยสฺส จ|
      block |วเน โสสฺสสิ วาฬานํ น รชฺชสฺส สริสฺสสิฯ|
    count |๑๗๓๗|
      block |ยทา โมรีหิ ปริกิณฺณํ พริหีนํ มตฺถกาสินํ|
      block |โมรํ ทกฺขิสิ นจฺจนฺตํ น รชฺชสฺส สริสฺสสิฯ|
    count |๑๗๓๘|
      block |ยทา โมรีหิ ปริกิณฺณํ อณฺฑชํ จิตฺรปกฺขินํ|
      block |โมรํ ทกฺขิสิ นจฺจนฺตํ น รชฺชสฺส สริสฺสสิฯ|
    count |๑๗๓๙|
      block |ยทา โมรีหิ ปริกิณฺณํ นีลคีวํ สิขณฺฑินํ|
      block |โมรํ ทกฺขิสิ นจฺจนฺตํ น รชฺชสฺส สริสฺสสิฯ|
    count |๑๗๔๐|
      block |ยทา ทกฺขิสิ เหมนฺเต ปุปฺผิเต ธรณีรุเห|
      block |สุรภิํ สมฺปวายนฺเต น รชฺชสฺส สริสฺสสิฯ|
    count |๑๗๔๑|
      block |ยทา เหมนฺติเก มาเส หริตํ ทกฺขิสิ เมทนิํ|
      block |อินฺทโคปกสญฺฉนฺนํ น รชฺชสฺส สริสฺสสิฯ|
    count |๑๗๔๒|
      block |ยทา ทกฺขิสิ เหมนฺเต ปุปฺผิเต ธรณีรุเห|
      block |กุฏชํ พิมฺพชาลญฺจ ปุปฺผิตํ โลทฺทปทฺมกํ|
      block |สุรภิํ สมฺปวายนฺเต น รชฺชสฺส สริสฺสสิฯ|
    count |๑๗๔๓|
      block |ยทา เหมนฺติเก มาเส วนํ ทกฺขิสิ ปุปฺผิตํ|
      block |โอปุปฺผานิ จ ปทฺมานิ น รชฺชสฺส สริสฺสสิฯ|
    stand |เหมวนฺตํ นามฯ|
  block |ทานกณฺฑํ|
    count |๑๗๔๔|
      block |เตสํ ลาลปฺปิตํ สุตฺวา ปุตฺตสฺส สุณิสาย จ|
      block |กลุนํ ปริเทเวสิ ราชปุตฺตี ยสสฺสินีฯ|
    count |๑๗๔๕|
      block |เสยฺโย วิสํ เม ขายิตํ ปปาตา ปปเตยฺยหํ|
      block |รชฺชุยา พชฺฌ มิยฺยาหํ กสฺมา เวสฺสนฺตรํ ปุตฺตํ|
      block |ปพฺพาเชนฺติ อทูสกํฯ|
    count |๑๗๔๖|
      block |อชฺฌายกํ ทานปติํ ยาจโยคํ อมจฺฉริํ|
      block |ปูชิตํ ปฏิราชูหิ กิตฺติมนฺตํ ยสสฺสินํ|
      block |กสฺมา เวสฺสนฺตรํ ปุตฺตํ ปพฺพาเชนฺติ อทูสกํฯ|
    count |๑๗๔๗|
      block |มาตาเปตฺติภรํ ชนฺตุํ กุเล เชฏฺฐาปจายิกํ|
      block |กสฺมา เวสฺสนฺตรํ ปุตฺตํ ปพฺพาเชนฺติ อทูสกํฯ|
    count |๑๗๔๘|
      block |รญฺโญ หิตํ เทวิหิตํ ญาตีนํ สขินํ หิตํ|
      block |หิตํ สพฺพสฺส รฏฺฐสฺส กสฺมา เวสฺสนฺตรํ ปุตฺตํ|
      block |ปพฺพาเชนฺติ อทูสกํฯ|
    count |๑๗๔๙|
      block |มธูนิว ปลาตานิ อมฺพาว ปติตา ฉมา|
      block |เอวํ เหสฺสติ เต รฏฺฐํ ปพฺพาเชนฺติ อทูสกํฯ|
    count |๑๗๕๐|
      block |หํโส นิขีณปตฺโตว ปลฺลลสฺมิํ อนูทเก|
      block |อปวิฏฺโฐ อมจฺเจหิ เอโก ราชา วิหิยฺยสิฯ|
    count |๑๗๕๑|
      block |ตํ ตํ พฺรูมิ มหาราช อตฺโถ เต มา อุปจฺจคา|
      block |มา นํ สิวีนํ วจนา ปพฺพาเชสิ อทูสกํฯ|
    count |๑๗๕๒|
      block |ธมฺมสฺสาปจิติํ กุมฺมิ สิวีนํ วินยํ ธชํ|
      block |ปพฺพาเชมิ สกํ ปุตฺตํ ปาณา ปิยตโร หิ เมฯ|
    count |๑๗๕๓|
      block |ยสฺส ปุพฺเพ ธชคฺคานิ กณิการาว ปุปฺผิตา|
      block |ยายนฺตมนุยายนฺติ สฺวชฺเชโกว คมิสฺสติฯ|
    count |๑๗๕๔|
      block |ยสฺส ปุพฺเพ ธชคฺคานิ กณิการวนานิว|
      block |ยายนฺตมนุยายนฺติ สฺวชฺเชโกว คมิสฺสติฯ|
    count |๑๗๕๕|
      block |ยสฺส ปุพฺเพ อนีกานิ กณิการาว ปุปฺผิตา|
      block |ยายนฺตมนุยายนฺติ สฺวชฺเชโกว คมิสฺสติฯ|
    count |๑๗๕๖|
      block |ยสฺส ปุพฺเพ อนีกานิ กณิการวนานิว|
      block |ยายนฺตมนุยายนฺติ สฺวชฺเชโกว คมิสฺสติฯ|
    count |๑๗๕๗|
      block |อินฺทโคปกวณฺณาภา คนฺธารา ปณฺฑุกมฺพลา|
      block |ยายนฺตมนุยายนฺติ สฺวชฺเชโกว คมิสฺสติฯ|
    count |๑๗๕๘|
      block |โย ปุพฺเพ หตฺถินา ยาติ สิวิกาย รเถน จ|
      block |สฺวชฺช เวสฺสนฺตโร ราชา กถํ คจฺฉติ ปตฺติโกฯ|
    count |๑๗๕๙|
      block |กถํ จนฺทนลิตฺตงฺโค นจฺจคีตปฺปโพธโน|
      block |ขุราชินํ ผรสุญฺจ ขาริกาชญฺจ หาหิติ ฯ|
    count |๑๗๖๐|
      block |กสฺมา นาภิหริสฺสนฺติ กาสาว อชินานิ จ|
      block |ปวิสนฺตํ พฺรหารญฺญํ กสฺมา จีรํ น พชฺฌเรฯ|
    count |๑๗๖๑|
      block |กถํ นุ จีรํ ธาเรนฺติ ราชปพฺพาชิตา ชนา|
      block |กถํ กุสมยํ จีรํ มทฺที ปริทหิสฺสติฯ|
    count |๑๗๖๒|
      block |กาสิยานิ จ ธาเรตฺวา โขมโกฏุมฺพรานิ จ|
      block |กุสจีรานิ ธาเรนฺตี กถํ มทฺที กริสฺสติฯ|
    count |๑๗๖๓|
      block |วยฺหาหิ ปริยายิตฺวา สิวิกาย รเถน จ|
      block |สา กถชฺช อนุชฺฌงฺคี ปถํ คจฺฉติ ปตฺติกาฯ|
    count |๑๗๖๔|
      block |ยสฺสา มุทุตลา หตฺถา จรณา จ สุเขธิตา|
      block |สา กถชฺช อนุชฺฌงฺคี ปถํ คจฺฉติ ปตฺติกาฯ|
    count |๑๗๖๕|
      block |ยสฺสา มุทุตลา ปาทา จรณา จ สุเขธิตา|
      block |ปาทุกาหิ สุวณฺณาหิ ปีฬมานาว คจฺฉติ|
      block |สา กถชฺช อนุชฺฌงฺคี ปถํ คจฺฉติ ปตฺติกาฯ|
    count |๑๗๖๖|
      block |ยาสฺสุ อิตฺถิสหสฺสานํ ปุรโต คจฺฉติ มาลินี|
      block |สา กถชฺช อนุชฺฌงฺคี วนํ คจฺฉติ เอกิกาฯ|
    count |๑๗๖๗|
      block |ยาสฺสุ สิวาย สุตฺวาน มุหุํ อุตฺตสเต ปุเร|
      block |สา กถชฺช อนุชฺฌงฺคี วนํ คจฺฉติ ภีรุกาฯ|
    count |๑๗๖๘|
      block |ยาสฺสุ อินฺทสโคตฺตสฺส อุลูกสฺส ปวสฺสโต|
      block |สุตฺวาน นทโต ภีตา วารุณีว ปเวธติ|
      block |สา กถชฺช อนุชฺฌงฺคี วนํ คจฺฉติ ภีรุกาฯ|
    count |๑๗๖๙|
      block |สกุณี หตปุตฺตาว สุญฺญํ ทิสฺวา กุลาวกํ|
      block |จิรํ ทุกฺเขน ฌายิสฺสํ สุญฺญํ อาคมฺมิมํ ปุรํฯ|
    count |๑๗๗๐|
      block |สกุณี หตปุตฺตาว สุญฺญํ ทิสฺวา กุลาวกํ|
      block |กิสา ปณฺฑุ ภวิสฺสามิ ปิเย ปุตฺเต อปสฺสตีฯ|
    count |๑๗๗๑|
      block |สกุณี หตปุตฺตาว สุญฺญํ ทิสฺวา กุลาวกํ|
      block |เตน เตน ปธาวิสฺสํ ปิเย ปุตฺเต อปสฺสตีฯ|
    count |๑๗๗๒|
      block |กุรรี หตฉาปาว สุญฺญํ ทิสฺวา กุลาวกํ|
      block |จิรํ ทุกฺเขน ฌายิสฺสํ สุญฺญํ อาคมฺมิมํ ปุรํฯ|
    count |๑๗๗๓|
      block |กุรรี หตฉาปาว สุญฺญํ ทิสฺวา กุลาวกํ|
      block |กิสา ปณฺฑุ ภวิสฺสามิ ปิเย ปุตฺเต อปสฺสตีฯ|
    count |๑๗๗๔|
      block |กุรรี หตฉาปาว สุญฺญํ ทิสฺวา กุลาวกํ|
      block |เตน เตน ปธาวิสฺสํ ปิเย ปุตฺเต อปสฺสตีฯ|
    count |๑๗๗๕|
      block |สา นูน จกฺกวากีว ปลฺลลสฺมิํ อนูทเก|
      block |จิรํ ทุกฺเขน ฌายิสฺสํ สุญฺญํ อาคมฺมิมํ ปุรํฯ|
    count |๑๗๗๖|
      block |สา นูน จกฺกวากีว ปลฺลลสฺมิํ อนูทเก|
      block |กิสา ปณฺฑุ ภวิสฺสามิ ปิเย ปุตฺเต อปสฺสตีฯ|
    count |๑๗๗๗|
      block |สา นูน จกฺกวากีว ปลฺลลสฺมิํ อนูทเก|
      block |เตน เตน ปธาวิสฺสํ ปิเย ปุตฺเต อปสฺสตีฯ|
    count |๑๗๗๘|
      block |เอวํ เม วิลปนฺติยา ราชา ปุตฺตํ อทูสกํ|
      block |ปพฺพาเชสิ วนํ รฏฺฐา มญฺเญ หิสฺสามิ ชีวิตํฯ|
    count |๑๗๗๙|
      block |ตสฺสา ลาลปฺปิตํ สุตฺวา สพฺพา อนฺเตปุเร พหู|
      block |พาหา ปคฺคยฺห ปกฺกนฺทุํ สิวิกญฺญา สมาคตาฯ|
    count |๑๗๘๐|
      block |สาลาว สมฺปมถิตา มาลุเตน ปมทฺทิตา|
      block |เสนฺติ ปุตฺตา จ ทารา จ เวสฺสนฺตรนิเวสเนฯ|
    count |๑๗๘๑|
      block |โอโรธา จ กุมารา จ เวสิยานา จ พฺราหฺมณา|
      block |พาหา ปคฺคยฺห ปกฺกนฺทุํ เวสฺสนฺตรนิเวสเนฯ|
    count |๑๗๘๒|
      block |หตฺถาโรหา อนีกฏฺฐา รถิกา ปตฺติการกา|
      block |พาหา ปคฺคยฺห ปกฺกนฺทุํ เวสฺสนฺตรนิเวสเนฯ|
    count |๑๗๘๓|
      block |ตโต รตฺยา วิวสาเน สูริยสฺสุคฺคมนํ ปติ|
      block |อถ เวสฺสนฺตโร ราชา ทานํ ทาตุํ อุปาคมิฯ|
    count |๑๗๘๔|
      block |วตฺถานิ วตฺถกามานํ โสณฺฑานํ เทถ วารุณิํ|
      block |โภชนํ โภชนตฺถีนํ สมฺมเทว ปเวจฺฉถฯ|
    count |๑๗๘๕|
      block |มา จ กิญฺจิ วนิพฺพเก เหฏฺฐยิตฺถ อิธาคเต|
      block |ตปฺเปถ อนฺนปาเนน คจฺฉนฺตุ ปฏิปูชิตาฯ|
    count |๑๗๘๖|
      block |อเถตฺถ วตฺตตี สทฺโท ตุมุโล เภรโว มหา|
      block |ทาเนน ตํ นีหรนฺติ ปุน ทานํ อทา ตุวํ ฯ|
    count |๑๗๘๗|
      block |เตสุ มตฺตา กิลนฺตาว สมฺปตนฺติ วนิพฺพกา|
      block |นิกฺขมนฺเต มหาราเช สิวีนํ รฏฺฐวฑฺฒเนฯ|
    count |๑๗๘๘|
      block |อจฺเฉจฺฉุํ วต โภ รุกฺขํ นานาผลธรํ ทุมํ|
      block |ยถา เวสฺสนฺตรํ รฏฺฐา ปพฺพาเชนฺติ อทูสกํฯ|
    count |๑๗๘๙|
      block |อจฺเฉจฺฉุํ วต โภ รุกฺขํ สพฺพกามททํ ทุมํ|
      block |ยถา เวสฺสนฺตรํ รฏฺฐา ปพฺพาเชนฺติ อทูสกํฯ|
    count |๑๗๙๐|
      block |อจฺเฉจฺฉุํ วต โภ รุกฺขํ สพฺพกามรสาหรํ|
      block |ยถา เวสฺสนฺตรํ รฏฺฐา ปพฺพาเชนฺติ อทูสกํฯ|
    count |๑๗๙๑|
      block |เย วุฑฺฒา เย จ ทหรา เย จ มชฺฌิมโปริสา|
      block |พาหา ปคฺคยฺห ปกฺกนฺทุํ นิกฺขมนฺเต มหาราเช|
      block |สิวีนํ รฏฺฐวฑฺฒเนฯ|
    count |๑๗๙๒|
      block |อติยกฺขา วสฺสวรา อิตฺถาคารา จ ราชิโน|
      block |พาหา ปคฺคยฺห ปกฺกนฺทุํ นิกฺขมนฺเต มหาราเช|
      block |สิวีนํ รฏฺฐวฑฺฒเนฯ|
    count |๑๗๙๓|
      block |ถิโยปิ ตตฺถ ปกฺกนฺทุํ ยา ตมฺหิ นคเร อหุ|
      block |นิกฺขมนฺเต มหาราเช สิวีนํ รฏฺฐวฑฺฒเนฯ|
    count |๑๗๙๔|
      block |เย พฺราหฺมณา เย จ สมณา อญฺเญ วาปิ วนิพฺพกา|
      block |พาหา ปคฺคยฺห ปกฺกนฺทุํ อธมฺโม กิร โภ อิติฯ|
    count |๑๗๙๕|
      block |ยถา เวสฺสนฺตโร ราชา ยชมาโน สเก ปุเร|
      block |สิวีนํ วจนตฺเถน สมฺหา รฏฺฐา นิรชฺชติฯ|
    count |๑๗๙๖|
      block |สตฺต หตฺถิสเต ทตฺวา สพฺพาลงฺการภูสิเต|
      block |สุวณฺณกจฺเฉ มาตงฺเค เหมกปฺปนวาสเสฯ|
    count |๑๗๙๗|
      block |อารูฬฺเห คามณีเยหิ โตมรงฺกุสปาณิภิ|
      block |เอส เวสฺสนฺตโร ราชา สมฺหา รฏฺฐา นิรชฺชติฯ|
    count |๑๗๙๘|
      block |สตฺต อสฺสสเต ทตฺวา สพฺพาลงฺการภูสิเต|
      block |อาชานีเยว ชาติยา สินฺธเว สีฆวาหเนฯ|
    count |๑๗๙๙|
      block |อารูฬฺเห คามณีเยหิ อิลฺลิยาจาปธาริภิ|
      block |เอส เวสฺสนฺตโร ราชา สมฺหา รฏฺฐา นิรชฺชติฯ|
    count |๑๘๐๐|
      block |สตฺต รถสเต ทตฺวา สนฺนทฺเธ อุสฺสิตทฺธเช|
      block |ทีเป อโถปิ เวยคฺเฆ สพฺพาลงฺการภูสิเตฯ|
    count |๑๘๐๑|
      block |อารูฬฺเห คามณีเยหิ จาปหตฺเถหิ วมฺมิภิ|
      block |เอส เวสฺสนฺตโร ราชา สมฺหา รฏฺฐา นิรชฺชติฯ|
    count |๑๘๐๒|
      block |สตฺต อิตฺถิสเต ทตฺวา เอกเมกา รเถ ฐิตา|
      block |สนฺนทฺธา นิกฺขรชฺชูหิ สุวณฺเณหิ อลงฺกตาฯ|
    count |๑๘๐๓|
      block |ปีตาลงฺการา ปีตวสนา ปีตาภรณวิภูสิตา|
      block |อฬารปมฺหา หสุลา สุสญฺญา ตนุมชฺฌิมา|
      block |เอส เวสฺสนฺตโร ราชา สมฺหา รฏฺฐา นิรชฺชติฯ|
    count |๑๘๐๔|
      block |สตฺต เธนุสเต ทตฺวา สพฺพา กํสุปธารณา|
      block |เอส เวสฺสนฺตโร ราชา สมฺหา รฏฺฐา นิรชฺชติฯ|
    count |๑๘๐๕|
      block |สตฺต ทาสิสเต ทตฺวา สตฺต ทาสสตานิ จ|
      block |เอส เวสฺสนฺตโร ราชา สมฺหา รฏฺฐา นิรชฺชติฯ|
    count |๑๘๐๖|
      block |หตฺถี อสฺสรเถ ทตฺวา นาริโย จ อลงฺกตา|
      block |เอส เวสฺสนฺตโร ราชา สมฺหา รฏฺฐา นิรชฺชติฯ|
    count |๑๘๐๗|
      block |ตทาสิ ยํ ภิํสนกํ ตทาสิ โลมหํสนํ|
      block |มหาทาเน ปทินฺนมฺหิ เมทนี สมฺปกมฺปถฯ|
    count |๑๘๐๘|
      block |ตทาสิ ยํ ภิํสนกํ ตทาสิ โลมหํสนํ|
      block |ยํ ปญฺชลิกโต ราชา สมฺหา รฏฺฐา นิรชฺชติฯ|
    count |๑๘๐๙|
      block |อเถตฺถ วตฺตตี สทฺโท ตุมุโล เภรโว มหา|
      block |ทาเนน ตํ นีหรนฺติ ปุน ทานํ อทา ตุวํฯ|
    count |๑๘๑๐|
      block |เตสุ มตฺตา กิลนฺตาว สมฺปตนฺติ วนิพฺพกา|
      block |นิกฺขมนฺเต มหาราเช สิวีนํ รฏฺฐวฑฺฒเนฯ|
    count |๑๘๑๑|
      block |อามนฺตยิตฺถ ราชานํ สญฺชยํ ธมฺมินํ วรํ|
      block |อวรุทฺธสิ มํ เทว วงฺกํ คจฺฉามิ ปพฺพตํฯ|
    count |๑๘๑๒|
      block |เย หิ เกจิ มหาราช ภูตา เย จ ภวิสฺสเร|
      block |อติตฺตาเยว กาเมหิ คจฺฉนฺติ ยมสาธนํฯ|
    count |๑๘๑๓|
      block |สฺวาหํ สเก อภิสฺสสิํ ยชมาโน สเก ปุเร|
      block |สิวีนํ วจนตฺเถน สมฺหา รฏฺฐา นิรชฺชติฯ|
    count |๑๘๑๔|
      block |อฆํ ตํ ปฏิเสวิสฺสํ วเน วาฬมิคากิณฺเณ|
      block |ขคฺคทีปินิเสวิเต อหํ ปุญฺญานิ กโรมิ|
      block |ตุมฺเห ปงฺกมฺหิ สีทถฯ|
    count |๑๘๑๕|
      block |อนุชานาหิ มํ อมฺม ปพฺพชฺชา มม รุจฺจติ|
      block |สฺวาหํ สเก อภิสฺสสิํ ยชมาโน สเก ปุเร|
      block |สิวีนํ วจนตฺเถน สมฺหา รฏฺฐา นิรชฺชติฯ|
    count |๑๘๑๖|
      block |อฆํ ตํ ปฏิเสวิสฺสํ วเน วาฬมิคากิณฺเณ|
      block |ขคฺคทีปินิเสวิเต อหํ ปุญฺญานิ กโรมิ|
      block |ตุมฺเห ปงฺกมฺหิ สีทถ ฯ|
    count |๑๘๑๗|
      block |อนุชานามิ ตํ ปุตฺต ปพฺพชฺชา เต สมิชฺฌตุ|
      block |อยญฺจ มทฺที กลฺยาณี สุสญฺญา ตนุมชฺฌิมา|
    block |อจฺฉตํ สห ปุตฺเตหิ กิํ อรญฺเญ กริสฺสติฯ|
    count |๑๘๑๘|
      block |นาหํ อกามา ทาสิมฺปิ อรญฺญํ เนตุมุสฺสเห|
      block |สเจ อิจฺฉติ อนฺเวตุ สเจ นิจฺฉติ อจฺฉตุฯ|
    count |๑๘๑๙|
      block |ตโต สุณฺหํ มหาราชา ยาจิตุํ ปฏิปชฺชถ|
      block |มา จนฺทนสมาจาเร รโชชลฺลํ อธารยิฯ|
    count |๑๘๒๐|
      block |มา กาสิยานิ ธาเรตฺวา กุสจีรํ อธารยิ|
      block |ทุกฺโข วาโส อรญฺญสฺมิํ มา หิ ตฺวํ ลกฺขเณ คมิฯ|
    count |๑๘๒๑|
      block |ตมพฺรวิ ราชปุตฺตี มทฺที สพฺพงฺคโสภนา|
      block |นาหํ ตํ สุขมิจฺเฉยฺยํ ยํ เม เวสฺสนฺตรํ วินาฯ|
    count |๑๘๒๒|
      block |ตมพฺรวิ มหาราชา สิวีนํ รฏฺฐวฑฺฒโน|
      block |อิงฺฆ มทฺที นิสาเมติ วเน เย โหนฺติ ทุสฺสหาฯ|
    count |๑๘๒๓|
      block |พหู กีฏา ปฏงฺคา จ มกสา มธุมกฺขิกา|
      block |เตปิ ตํ ตตฺถ หิํเสยฺยุํ ตํ เต ทุกฺขตรํ สิยาฯ|
    count |๑๘๒๔|
      block |อปเร ปสฺส สนฺตาเป นทีนุปนิเสวิเต|
      block |สปฺปา อชครา นาม อวิสา เต มหพฺพลาฯ|
    count |๑๘๒๕|
      block |เต มนุสฺสํ มิคํ วาปิ อปิ มาสนฺนมาคตํ|
      block |ปริกฺขิปิตฺวา โภเคหิ วสมาเนนฺติ อตฺตโนฯ|
    count |๑๘๒๖|
      block |อญฺเญปิ กณฺหชฏิโน อจฺฉา นาม อฆมฺมิคา|
      block |น เตหิ ปุริโส ทิฏฺโฐ รุกฺขมารุยฺห มุจฺจติฯ|
    count |๑๘๒๗|
      block |สงฺฆฏฺฏยนฺตา สิงฺคานิ ติกฺขคฺคาติปฺปหาริโน|
      block |มหิํสา วิจรนฺเตตฺถ นทิํ โสตุมฺพรํ ปติฯ|
    count |๑๘๒๘|
      block |ทิสฺวา มิคานํ ยูถานํ ควํ สญฺจรตํ วเน|
      block |เธนุว วจฺฉคิทฺธาว กถํ มทฺทิ กริสฺสสิฯ|
    count |๑๘๒๙|
      block |ทิสฺวา สมฺปติเต โฆเร ทุมคฺเคสุ ปฺลวงฺคเม|
      block |อเขตฺตญฺญาย เต มทฺทิ ภวิสฺสเต มหพฺภยํฯ|
    count |๑๘๓๐|
      block |ยา ตฺวํ สิวาย สุตฺวาน มุหุํ อุตฺตสยี ปุเร|
      block |สา ตฺวํ วงฺกมนุปฺปตฺตา กถํ มทฺทิ กริสฺสสิฯ|
    count |๑๘๓๑|
      block |ฐิเต มชฺฌนฺหิเก กาเล สนฺนิสินฺเนสุ ปกฺขิสุ|
      block |สณเตว พฺรหารญฺญํ ตตฺถ กิํ คนฺตุมิจฺฉสิฯ|
    count |๑๘๓๒|
      block |ตมพฺรวิ ราชปุตฺตี มทฺที สพฺพงฺคโสภนา|
      block |ยานิ เอตานิ อกฺขาสิ วเน ปฏิภยานิ เม|
      block |สพฺพานิ อภิสมฺโภสฺสํ คจฺฉญฺเญว รเถสภฯ|
    count |๑๘๓๓|
      block |กาสํ กุสํ โปฏกิลํ อุสิรํ มุญฺชปพฺพชํ|
      block |อุรสา ปนุทหิสฺสามิ นสฺส เหสฺสามิ ทุนฺนยาฯ|
    count |๑๘๓๔|
      block |พหูหิ วต จริยาหิ กุมารี วินฺทเต ปติํ|
      block |อุทรสฺสุปโรเธน โคหนุเวฐเนน จฯ|
    count |๑๘๓๕|
      block |อคฺคิสฺส ปาริจริยาย อุทกุมฺมุชฺชเนน จ|
      block |เวธพฺยํ กฏุกํ โลเก คจฺฉญฺเญว รเถสภฯ|
    count |๑๘๓๖|
      block |อปิสฺสา โหติ อปฺปตฺโต อุจฺฉิฏฺฐมปิ ภุญฺชิตุํ|
      block |โย นํ หตฺเถ คเหตฺวาน อกามํ ปริกฑฺฒติ|
      block |เวธพฺยํ กฏุกํ โลเก คจฺฉญฺเญว รเถสภฯ|
    count |๑๘๓๗|
      block |เกสคฺคหณมุกฺเขปา ภูมฺยา จ ปริสุมฺภนา|
      block |ทตฺวา จ โนปกฺกมติ พหุทุกฺขํ อนปฺปกํ|
      block |เวธพฺยํ กฏุกํ โลเก คจฺฉญฺเญว รเถสภฯ|
    count |๑๘๓๘|
      block |สุกจฺฉวี เวธเวรา ทตฺวา สุภคมานิโน|
      block |อกามํ ปริกฑฺฒนฺติ อุลูกญฺเญว วายสา|
      block |เวธพฺยํ กฏุกํ โลเก คจฺฉญฺเญว รเถสภฯ|
    count |๑๘๓๙|
      block |อปิ ญาติกุเล ผีเต กํสปชฺโชตเน วสํ|
      block |เนวาภิวากฺยํ น ลเภ ภาตูหิ สขินีหิปิ|
      block |เวธพฺยํ กฏุกํ โลเก คจฺฉญฺเญว รเถสภฯ|
    count |๑๘๔๐|
      block |นคฺคา นที อนูทกา นคฺคํ รฏฺฐํ อราชกํ|
      block |อิตฺถีปิ วิธวา นคฺคา ยสฺสาปิ ทส ภาตโร|
      block |เวธพฺยํ กฏุกํ โลเก คจฺฉญฺเญว รเถสภฯ|
    count |๑๘๔๑|
      block |ธโช รถสฺส ปญฺญาณํ ธูโม ปญฺญาณมคฺคิโน|
      block |ราชา รถสฺส ปญฺญาณํ ภตฺตา ปญฺญาณมิตฺถิยา|
      block |เวธพฺยํ กฏุกํ โลเก คจฺฉญฺเญว รเถสภฯ|
    count |๑๘๔๒|
      block |ยา ทลิทฺที ทลิทฺทสฺส อฑฺฒา อฑฺฒสฺส กิตฺติมํ|
      block |ตํ เว เทวา ปสํสนฺติ ทุกฺกรญฺหิ กโรติ สาฯ|
    count |๑๘๔๓|
      block |สามิกํ อนุพนฺธิสฺสํ สทา กาสายวาสินี|
      block |ปถพฺยาปิ อภิชฺชนฺตฺยา เวธพฺยํ กฏุกิตฺถิยาฯ|
    count |๑๘๔๔|
      block |อปิ สาครปริยนฺตํ พหุวิตฺตธรํ มหิํ|
      block |นานารตนปริปูรํ นิจฺเฉ เวสฺสนฺตรํ วินาฯ|
    count |๑๘๔๕|
      block |กถํ นุ ตาสํ หทยํ สุขรา วต อิตฺถิโย|
      block |ยา สามิเก ทุกฺขิตมฺหิ สุขมิจฺฉนฺติ อตฺตโนฯ|
    count |๑๘๔๖|
      block |นิกฺขมนฺเต มหาราเช สิวีนํ รฏฺฐวฑฺฒเน|
      block |ตมหํ อนุพนฺธิสฺสํ สพฺพกามทโท หิ เมฯ|
    count |๑๘๔๗|
      block |ตมพฺรวิ มหาราชา มทฺทิํ สพฺพงฺคโสภนํ|
      block |อิเม เต ทหรา ปุตฺตา ชาลี กณฺหาชินา จุโภ|
      block |นิกฺขิปฺป ลกฺขเณ คจฺฉ มยํ เต โปสยามเส ฯ|
    count |๑๘๔๘|
      block |ตมพฺรวิ ราชปุตฺตี มทฺที สพฺพงฺคโสภนา|
      block |ปิยา เม ปุตฺตกา เทว ชาลี กณฺหาชินา จุโภ|
      block |ตฺยมฺหํ ตตฺถ รเมสฺสนฺติ อรญฺเญ ชีวโสกินํฯ|
    count |๑๘๔๙|
      block |ตมพฺรวิ มหาราชา สิวีนํ รฏฺฐวฑฺฒโน|
      block |สาลีนํ โอทนํ ภุตฺวา สุจิํ มํสูปเสจนํ|
      block |รุกฺขผลานิ ภุญฺชนฺตา กถํ กาหนฺติ ทารกาฯ|
    count |๑๘๕๐|
      block |ภุตฺวา สตปเล กํเส โสวณฺเณ สตราชิเก|
      block |รุกฺขปตฺเตสุ ภุญฺชนฺตา กถํ กาหนฺติ ทารกาฯ|
    count |๑๘๕๑|
      block |กาสิยานิ จ ธาเรตฺวา โขมโกฏุมฺพรานิ จ|
      block |กุสจีรานิ ธาเรนฺตา กถํ กาหนฺติ ทารกาฯ|
    count |๑๘๕๒|
      block |วยฺหาหิ ปริยายิตฺวา สิวิกาย รเถน จ|
      block |ปตฺติกา ปริธาวนฺตา กถํ กาหนฺติ ทารกาฯ|
    count |๑๘๕๓|
      block |กูฏาคาเร สยิตฺวาน นิวาเต ผุสิตคฺคเฬ|
      block |สยนฺตา รุกฺขมูลสฺมิํ กถํ กาหนฺติ ทารกาฯ|
    count |๑๘๕๔|
      block |ปลฺลงฺเกสุ สยิตฺวาน โคนเก จิตฺตสนฺถเต|
      block |สยนฺตา ติณสนฺถาเร กถํ กาหนฺติ ทารกาฯ|
    count |๑๘๕๕|
      block |คนฺธเกน วิลิมฺปิตฺวา อครุจนฺทเนน จ|
      block |รโชชลฺลานิ ธาเรนฺตา กถํ กาหนฺติ ทารกาฯ|
    count |๑๘๕๖|
      block |จามรโมรหตฺเถหิ พีชิตงฺคา สุเขธิตา|
      block |ผุฏฺฐา ฑํเสหิ มกเสหิ กถํ กาหนฺติ ทารกาฯ|
    count |๑๘๕๗|
      block |ตมพฺรวิ ราชปุตฺตี มทฺที สพฺพงฺคโสภนา|
      block |มา เทว ปริเทเวสิ มา จ ตฺวํ วิมโน อหุ|
      block |ยถา มยํ ภวิสฺสาม ตถา เหสฺสนฺติ ทารกาฯ|
    count |๑๘๕๘|
      block |อิทํ วตฺวาน ปกฺกามิ มทฺที สพฺพงฺคโสภนา|
      block |สิวิมคฺเคน อนฺเวสิ ปุตฺเต อาทาย ลกฺขณาฯ|
    count |๑๘๕๙|
      block |ตโต เวสฺสนฺตโร ราชา ทานํ ทตฺวาน ขตฺติโย|
      block |ปิตุ มาตุ จ วนฺทิตฺวา กตฺวา จ นํ ปทกฺขิณํฯ|
    count |๑๘๖๐|
      block |จตุวาหิํ รถํ ยุตฺตํ สีฆมารุยฺห สนฺทนํ|
      block |อาทาย ปุตฺตทารญฺจ วงฺกํ ปายาสิ ปพฺพตํฯ|
    count |๑๘๖๑|
      block |ตโต เวสฺสนฺตโร ราชา เยนาสิ พหุโก ชโน|
      block |อามนฺต โข ตํ คจฺฉาม อโรคา โหนฺตุ ญาตโยฯ|
    count |๑๘๖๒|
      block |อิงฺฆ มทฺทิ นิสาเมหิ รมฺมรูปํว ทิสฺสติ|
      block |อาวาสํ สิวิเสฏฺฐสฺส เปตฺติกํ ภวนํ มมฯ|
    count |๑๘๖๓|
      block |ตํ พฺราหฺมณา อนฺวคมุํ เต นํ อสฺเส อยาจิสุํ|
      block |ยาจิโต ปฏิปาเทสิ จตุนฺนํ จตุโร หเยฯ|
    count |๑๘๖๔|
      block |อิงฺฆ มทฺทิ นิสาเมหิ จิตฺตรูปํว ทิสฺสติ|
      block |มิคโรหิจฺจวณฺเณน ทกฺขิณสฺสา วหนฺติ มํฯ|
    count |๑๘๖๕|
      block |อเถตฺถ ปญฺจโม อาคา โส ตํ รถมยาจถ|
      block |ตสฺส ตํ ยาจิโตทาสิ น จสฺสุปหโต มโนฯ|
    count |๑๘๖๖|
      block |ตโต เวสฺสนฺตโร ราชา โอโรเปตฺวา สกํ ชนํ|
      block |อสฺสาสยิ อสฺสรถํ พฺราหฺมณสฺส ธเนสิโนฯ|
    count |๑๘๖๗|
      block |ตฺวํ มทฺทิ กณฺหํ คณฺหาหิ ลหุ เอสา กนิฏฺฐิกา|
      block |อหํ ชาลิํ คเหสฺสามิ ครุโก ภาติโก หิ โสฯ|
    count |๑๘๖๘|
      block |ราชา กุมารมาทาย ราชปุตฺตี จ ทาริกํ|
      block |สมฺโมทมานา ปกฺกามุํ อญฺญมญฺญํ ปิยํวทาฯ|
    stand |ทานกณฺฑํ นามฯ|
  block |วนปเวสนํ|
    count |๑๘๖๙|
      block |ยทิ เกจิ มนุชา เอนฺติ อนุมคฺเค ปฏิปเถ|
      block |มคฺคํ เต ปฏิปุจฺฉาม กุหิํ วงฺกตปพฺพโตฯ|
    count |๑๘๗๐|
      block |เต ตตฺถ อมฺเห ปสฺสิตฺวา กลุนํ ปริเทวยุํ|
      block |ทุกฺขํ เต ปฏิเวเทนฺติ ทูเร วงฺกตปพฺพโตฯ|
    count |๑๘๗๑|
      block |ยทิ ปสฺสนฺติ ปวเน ทารกา ผลิเน ทุเม|
      block |เตสํ ผลานํ เหตุมฺหิ อุปโรทนฺติ ทารกาฯ|
    count |๑๘๗๒|
      block |โรทนฺเต ทารเก ทิสฺวา อุพฺพิทฺธา วิปุลา ทุมา|
      block |สยเมโวนมิตฺวาน อุปคจฺฉนฺติ ทารเกฯ|
    count |๑๘๗๓|
      block |อิทํ อจฺเฉรกํ ทิสฺวา อพฺภุตํ โลมหํสนํ|
      block |สาธุการํ ปวตฺเตสิ มทฺที สพฺพงฺคโสภนาฯ|
    count |๑๘๗๔|
      block |อจฺเฉรํ วต โลกสฺมิํ อพฺภุตํ โลมหํสนํ|
      block |เวสฺสนฺตรสฺส เตเชน สยเมโวนตา ทุมาฯ|
    count |๑๘๗๕|
      block |สงฺขิปิํสุ ปถํ ยกฺขา อนุกมฺปาย ทารเก|
      block |นิกฺขนฺตทิวเสเนว เจตรฏฺฐํ อุปาคมุํฯ|
    count |๑๘๗๖|
      block |เต คนฺตฺวา ทีฆมทฺธานํ เจตรฏฺฐํ อุปาคมุํ|
      block |อิทฺธํ ผีตํ ชนปทํ พหุมํสสุโรทนํฯ|
    count |๑๘๗๗|
      block |เจติโย ปริวาริํสุ ทิสฺวา ลกฺขณมาคตํ|
      block |สุขุมาลี วต อยฺยา ปตฺติกา ปริธาวติฯ|
    count |๑๘๗๘|
      block |วยฺหาหิ ปริยายิตฺวา สิวิกาย รเถน จ|
      block |สาชฺช มทฺที อรญฺญสฺมิํ ปตฺติกา ปริธาวติฯ|
    count |๑๘๗๙|
      block |ตํ ทิสฺวา เจตปาโมกฺขา โรทมานา อุปาคมุํ|
      block |กจฺจิ นุ เทว กุสลํ กจฺจิ เทว อนามยํ|
      block |กจฺจิ ปิตา อโรโค เต สิวีนญฺจ อนามยํฯ|
    count |๑๘๘๐|
      block |โก เต พลํ มหาราช โก นุ เต รถมณฺฑลํ|
      block |อนสฺสโก อรถโก ทีฆมทฺธานมาคโต|
      block |กจฺจามิตฺเตหิ ปกโต อนุปฺปตฺโตสิมํ ทิสํฯ|
    count |๑๘๘๑|
      block |กุสลญฺเจว เม สมฺม อโถ สมฺม อนามยํ|
      block |อโถ ปิตา อโรโค เม สิวีนญฺจ อนามยํฯ|
    count |๑๘๘๒|
      block |อหญฺหิ กุญฺชรํ ทชฺชํ อีสาทนฺตํ อุรูฬฺหวํ|
      block |เขตฺตญฺญุํ สพฺพยุทฺธานํ สพฺพเสตํ คชุตฺตมํฯ|
    count |๑๘๘๓|
      block |ปณฺฑุกมฺพลสญฺฉนฺนํ ปภินฺนํ สตฺตุมทฺทนํ|
      block |ทนฺติํ สวาฬพีชนิํ เสตํ เกลาสสาทิสํฯ|
    count |๑๘๘๔|
      block |สเสตจฺฉตฺตํ สอุปาเธยฺยํ สาถปฺปนํ สหตฺถิปํ|
      block |อคฺคยานํ ราชวาหิํ พฺราหฺมณานํ อทาสหํฯ|
    count |๑๘๘๕|
      block |ตสฺมิํ เม สิวโย กุทฺธา ปิตา จุปหโตมโน|
      block |อวรุทฺธสิ มํ ราชา วงฺกํ คจฺฉามิ ปพฺพตํ|
      block |โอกาสํ สมฺมา ชานาถ วเน ยตฺถ วสามเสฯ|
    count |๑๘๘๖|
      block |สฺวาคตํ เต มหาราช อโถ เต อทุราคตํ|
      block |อิสฺสโรสิ อนุปฺปตฺโต ยํ อิธตฺถิ ปเวทยฯ|
    count |๑๘๘๗|
      block |สากํ ภิสํ มธุํ มํสํ สุทฺธํ สาลินโมทนํ|
      block |ปริภุญฺช มหาราช ปาหุโน โนสิ อาคโตฯ|
    count |๑๘๘๘|
      block |ปฏิคฺคหิตํ ยํ ทินฺนํ สพฺพสฺส อคฺฆิยํ กตํ|
      block |อวรุทฺธสิ มํ ราชา วงฺกํ คจฺฉามิ ปพฺพตํ|
      block |โอกาสํ สมฺมา ชานาถ วเน ยตฺถ วสามเสฯ|
    count |๑๘๘๙|
      block |อิเธว ตาว อจฺฉสฺสุ เจตรฏฺเฐ รเถสภ|
      block |ยาว เจตา คมิสฺสนฺติ รญฺโญ สนฺติก ยาจิตุํฯ|
    count |๑๘๙๐|
      block |นิชฺฌาเปตุํ มหาราชํ สิวีนํ รฏฺฐวฑฺฒนํ|
      block |ตํ ตํ เจตา ปุรกฺขตฺวา ปตีตา ลทฺธปจฺจยา|
      block |ปริวาเรตฺวาน คจฺฉนฺติ เอวํ ชานาหิ ขตฺติยฯ|
    count |๑๘๙๑|
      block |มา โว รุจฺจิตฺถ คมนํ รญฺโญ สนฺติก ยาจิตุํ|
      block |นิชฺฌาเปตุํ มหาราชํ ราชาปิ ตตฺถ นิสฺสโรฯ|
    count |๑๘๙๒|
      block |อจฺจุคฺคตา หิ สิวโย พลคฺคา เนคมา จ เย|
      block |เต วิธํเสตุมิจฺฉนฺติ ราชานํ มม การณาฯ|
    count |๑๘๙๓|
      block |สเจ เอสา ปวตฺเตตฺถ รฏฺฐสฺมิํ รฏฺฐวฑฺฒน|
      block |อิเธว รชฺชํ กาเรหิ เจเตหิ ปริวาริโตฯ|
    count |๑๘๙๔|
      block |อิทฺธํ ผีตญฺจิทํ รฏฺฐํ อิทฺโธ ชนปโท มหา|
      block |มติํ กโรหิ ตฺวํ เทว รชฺชสฺส มนุสาสิตุํฯ|
    count |๑๘๙๕|
      block |น เม ฉนฺโท มติ อตฺถิ รชฺชสฺส อนุสาสิตุํ|
      block |ปพฺพาชิตสฺส รฏฺฐสฺมา เจตปุตฺตา สุณาถ เมฯ|
    count |๑๘๙๖|
      block |อตุฏฺฐา สิวโย อาสุํ พลคฺคา เนคมา จ เย|
      block |ปพฺพาชิตสฺส รฏฺฐสฺมา เจตา รชฺเชภิเสจยุํฯ|
    count |๑๘๙๗|
      block |อสมฺโมทิยมฺปิ โว อสฺส อจฺจนฺตํ มม การณา|
      block |สิวีหิ ภณฺฑนญฺจาปิ วิคฺคโห เม น รุจฺจติฯ|
    count |๑๘๙๘|
      block |อถสฺส ภณฺฑนํ โฆรํ สมฺปหาโร อนปฺปโก|
      block |เอกสฺส การณา มยฺหํ หิํเสยฺย พหุโก ชโนฯ|
    count |๑๘๙๙|
      block |ปฏิคฺคหิตํ ยํ ทินฺนํ สพฺพสฺส อคฺฆิยํ กตํ|
      block |อวรุทฺธสิ มํ ราชา วงฺกํ คจฺฉามิ ปพฺพตํ|
      block |โอกาสํ สมฺมา ชานาถ วเน ยตฺถ วสามเสฯ|
    count |๑๙๐๐|
      block |ตคฺฆ เต มยมกฺขาม ยถาปิ กุสลา ตถา|
      block |ราชิสี ยตฺถ สมฺมนฺติ อาหุตคฺคี สมาหิตาฯ|
    count |๑๙๐๑|
      block |เอส เสโล มหาราช ปพฺพโต คนฺธมาทโน|
      block |ยตฺถ ตฺวํ สห ปุตฺเตหิ สห ภริยาย จจฺฉสิฯ|
    count |๑๙๐๒|
      block |ตํ เจตา อนุสาสิํสุ อสฺสุเนตฺตา รุทํมุขา|
      block |อิโต คจฺฉ มหาราช อุชุํ เยนุตฺตรา มุโขฯ|
    count |๑๙๐๓|
      block |อถ ทกฺขิสิ ภทฺทนฺเต เวปุลฺลํ นาม ปพฺพตํ|
      block |นานาทุมคณากิณฺณํ สีตจฺฉายํ มโนรมํฯ|
    count |๑๙๐๔|
      block |ตมติกฺกมฺม ภทฺทนฺเต อถ ทกฺขิสิ อาปคํ|
      block |นทิํ เกตุมติํ นาม คมฺภีรํ คิริคพฺภรํฯ|
    count |๑๙๐๕|
      block |ปุถุโลมมจฺฉากิณฺณํ สุปติตฺถํ มโหทกํ|
      block |ตตฺถ นฺหตฺวา ปิวิตฺวา จ อสฺสาเสตฺวา สปุตฺตเกฯ|
    count |๑๙๐๖|
      block |อถ ทกฺขิสิ ภทฺทนฺเต นิคฺโรธํ มธุปิปฺผลํ|
      block |รมฺมเก สิขเร ชาตํ สีตจฺฉายํ มโนรมํฯ|
    count |๑๙๐๗|
      block |อถ ทกฺขิสิ ภทฺทนฺเต นาฬิกํ นาม ปพฺพตํ|
      block |นานาทิชคณากิณฺณํ เสลํ กิมฺปุริสายุตํฯ|
    count |๑๙๐๘|
      block |ตสฺส อุตฺตรปุพฺเพน มุจลินฺโท นาม โส สโร|
      block |ปุณฺฑรีเกหิ สญฺฉนฺโน เสตโสคนฺธิเกหิ จฯ|
    count |๑๙๐๙|
      block |โส วนํ เมฆสงฺกาสํ ธุวํ หริตสทฺทลํ|
      block |สีโหวามิสเปกฺขีว วนสณฺฑํ วิคาหย|
      block |ปุปฺผรุกฺเขหิ สญฺฉนฺนํ ผลรุกฺเขหิ จูภยํฯ|
    count |๑๙๑๐|
      block |ตตฺถ พินฺทุสฺสรา วคฺคู นานาวณฺณา พหู ทิชา|
      block |กูชนฺตมุปกูชนฺติ อุตุสํปุปฺผิเต ทุเมฯ|
    count |๑๙๑๑|
      block |คนฺตฺวา คิริวิทุคฺคานํ นทีนํ ปภวานิ จ|
      block |โส อทฺทส โปกฺขรณิํ กรญฺชกกุธายุตํฯ|
    count |๑๙๑๒|
      block |ปุถุโลมมจฺฉากิณฺณํ สุปติตฺถํ มโหทกํ|
      block |สมญฺจ จตุรํสญฺจ สาทุํ อปฺปฏิคนฺธิยํฯ|
    count |๑๙๑๓|
      block |ตสฺสา อุตฺตรปุพฺเพน ปณฺณสาลํ อมาปย|
      block |ปณฺณสาลํ อมาเปตฺวา อุญฺฉาจริยาย อีหถฯ|
    stand |วนปเวสนํ นามฯ|
  block |ชูชกปพฺพํ|
    count |๑๙๑๔|
      block |อหุ วาสี กลิงฺเคสุ ชูชโก นาม พฺราหฺมโณ|
      block |ตสฺสาสิ ทหรา ภริยา นาเมนามิตฺตตาปนาฯ|
    count |๑๙๑๕|
      block |ตา นํ ตตฺถ คตาโวจุํ นทิํ อุทกหาริยา|
      block |ถิโย นํ ปริภาสิํสุ สมาคนฺตฺวา กุตูหลาฯ|
    count |๑๙๑๖|
      block |อมิตฺตา นูน เต มาตา อมิตฺโต นูน เต ปิตา|
      block |เย ตํ ชิณฺณสฺส ปาทํสุ เอวํ ทหริยํ สติํฯ|
    count |๑๙๑๗|
      block |อหิตํ วต เต ญาตี มนฺตยิํสุ รโหคตา|
      block |เย ตํ ชิณฺณสฺส ปาทํสุ เอวํ ทหริยํ สติํฯ|
    count |๑๙๑๘|
      block |อมิตฺตา วต เต ญาตี มนฺตยิํสุ รโหคตา|
      block |เย ตํ ชิณฺณสฺส ปาทํสุ เอวํ ทหริยํ สติํฯ|
    count |๑๙๑๙|
      block |ทุกฺกฏํ วต เต ญาตี มนฺตยิํสุ รโหคตา|
      block |เย ตํ ชิณฺณสฺส ปาทํสุ เอวํ ทหริยํ สติํฯ|
    count |๑๙๒๐|
      block |ปาปกํ วต เต ญาตี มนฺตยิํสุ รโหคตา|
      block |เย ตํ ชิณฺณสฺส ปาทํสุ เอวํ ทหริยํ สติํฯ|
    count |๑๙๒๑|
      block |อมนาปํ วต เต ญาตี มนฺตยิํสุ รโหคตา|
      block |เย ตํ ชิณฺณสฺส ปาทํสุ เอวํ ทหริยํ สติํฯ|
    count |๑๙๒๒|
      block |อมนาปวาสํ วสิ ชิณฺเณน ปตินา สห|
      block |ยา ตฺวํ วสสิ ชิณฺณสฺส มตํ เต ชีวิตา วรํฯ|
    count |๑๙๒๓|
      block |น หิ นูน ตุยฺหํ กลฺยาณิ ปิตา มาตา จ โสภเน|
      block |อญฺญํ ภตฺตารํ วินฺทิํสุ เย ตํ ชิณฺณสฺส ปาทํสุ|
      block |เอวํ ทหริยํ สติํฯ|
    count |๑๙๒๔|
      block |ทุยิฏฺฐํ เต นวมิยํ อกตํ อคฺคิหุตฺตกํ|
      block |เย ตํ ชิณฺณสฺส ปาทํสุ เอวํ ทหริยํ สติํฯ|
    count |๑๙๒๕|
      block |สมเณ พฺราหฺมเณ นูน พฺราหฺมณจริยปรายเณ|
      block |สา ตฺวํ โลเก อภิสปิ สีลวนฺเต พหุสฺสุเต|
      block |ยา ตฺวํ วสสิ ชิณฺณสฺส เอวํ ทหริยา สตีฯ|
    count |๑๙๒๖|
      block |น ทุกฺขํ อหินา ทฏฺฐํ น ทุกฺขํ สตฺติยา หตํ|
      block |ตญฺจ ทุกฺขญฺจ ติพฺพญฺจ ยํ ปสฺเส ชิณฺณกํ ปติํฯ|
    count |๑๙๒๗|
      block |นตฺถิ ขิฑฺฑา นตฺถิ รติ ชิณฺเณน ปตินา สห|
      block |นตฺถิ อลฺลาปสลฺลาโป ชคฺฆิตุมฺปิ น โสภติฯ|
    count |๑๙๒๘|
      block |ยทา จ ทหโร ทหรา มนฺตยนฺติ รโหคตา|
      block |สพฺเพสํ โสกา นสฺสนฺติ เย เกจิ หทยสฺสิตาฯ|
    count |๑๙๒๙|
      block |ทหรา ตฺวํ รูปวตี ปุริสานํภิปตฺถิตา|
      block |คจฺฉ ญาติกุเล อจฺฉ กิํ ชิณฺโณ รมยิสฺสติฯ|
    count |๑๙๓๐|
      block |น เต พฺราหฺมณ คจฺฉามิ นทิํ อุทกหาริยา|
      block |ถิโย มํ ปริภาสนฺติ ตยา ชิณฺเณน พฺราหฺมณฯ|
    count |๑๙๓๑|
      block |มา เม ตฺวํ อกรา กมฺมํ มา เม อุทกมาหริ|
      block |อหํ อุทกมาหิสฺสํ มา โภติ กุปิตา อหุฯ|
    count |๑๙๓๒|
      block |นาหํ ตมฺหิ กุเล ชาตา ยํ ตฺวํ อุทกมาหเร|
      block |เอวํ พฺราหฺมณ ชานาหิ น เต วจฺฉามหํ ฆเรฯ|
    count |๑๙๓๓|
      block |สเจ เม ทาสํ ทาสิํ วา นานยิสฺสสิ พฺราหฺมณ|
      block |เอวํ พฺราหฺมณ ชานาหิ น เต วจฺฉามิ สนฺติเกฯ|
    count |๑๙๓๔|
      block |นตฺถิ เม สิปฺปฐานํ วา ธนํ ธญฺญญฺจ พฺราหฺมณิ|
      block |กุโตหํ ทาสํ ทาสิํ วา อานยิสฺสามิ โภติยา|
      block |อหํ โภติํ อุปฏฺฐิสฺสํ มา โภติ กุปิตา อหุฯ|
    count |๑๙๓๕|
      block |เอหิ เต อหมกฺขิสฺสํ ยถา เม วจนํ สุตํ|
      block |เอส เวสฺสนฺตโร ราชา วงฺเก วสติ ปพฺพเตฯ|
    count |๑๙๓๖|
      block |ตํ ตฺวํ คนฺตฺวาน ยาจสฺสุ ทาสํ ทาสิญฺจ พฺราหฺมณ|
      block |โส เต ทสฺสติ ยาจิโต ทาสํ ทาสิญฺจ ขตฺติโยฯ|
    count |๑๙๓๗|
      block |ชิณฺโณหมสฺมิ ทุพฺพโล ทีโฆ จทฺธา สุทุคฺคโม|
      block |มา โภติ ปฏิเทเวสิ มา จ ตฺวํ วิมนา อหุ|
      block |อหํ โภติํ อุปฏฺฐิสฺสํ มา โภติ กุปิตา อหุฯ|
    count |๑๙๓๘|
      block |ยถา อคนฺตฺวา สงฺคามํ อยุทฺโธว ปราชิโต|
      block |เอวเมว ตุวํ พฺรหฺเม อคนฺตฺวาว ปราชิโตฯ|
    count |๑๙๓๙|
      block |สเจ เม ทาสํ ทาสิํ วา นานยิสฺสสิ พฺราหฺมณ|
      block |เอวํ พฺราหฺมณ ชานาหิ น เต วจฺฉามหํ ฆเร|
      block |อมนาปํ เต กริสฺสามิ ตํ เต ทุกฺขํ ภวิสฺสติฯ|
    count |๑๙๔๐|
      block |นกฺขตฺเต อุตุปุพฺเพสุ ยทา มํ ทกฺขิสิลงฺกตํ|
      block |อญฺเญหิ สทฺธิํ รมมานํ ตํ เต ทุกฺขํ ภวิสฺสติฯ|
    count |๑๙๔๑|
      block |อทสฺสเนน มยฺหํ เต ชิณฺณสฺส ปริเทวโต|
      block |ภิยฺโย วงฺกา จ ปลิตา พหู เหสฺสนฺติ พฺราหฺมณฯ|
    count |๑๙๔๒|
      block |ตโต โส พฺราหฺมโณ ภีโต พฺราหฺมณิยา วสานุโค|
      block |อฏฺฏิโต กามราเคน พฺราหฺมณิํ เอตทพฺรวิฯ|
    count |๑๙๔๓|
      block |ปาเถยฺยํ เม กโรหิ ตฺวํ สํกุลฺยา สคุฬานิ จ|
      block |มธุปิณฺฑิกา จ สุกตาโย สตฺตุภตฺตญฺจ พฺราหฺมณิฯ|
    count |๑๙๔๔|
      block |อานยิสฺสํ เมถุนเก อุโภ ทาสกุมารเก|
      block |เต ตํ ปริจริสฺสนฺติ รตฺตินฺทิวมตนฺทิตาฯ|
    count |๑๙๔๕|
      block |อิทํ วตฺวา พฺรหฺมพนฺธุ ปฏิมุญฺจิ อุปาหนา|
      block |ตโต โส มนฺตยิตฺวาน ภริยํ กตฺวา ปทกฺขิณํฯ|
    count |๑๙๔๖|
      block |ปกฺกามิ โส รุณฺณมุโข พฺราหฺมโณ สหิตพฺพโต|
      block |สิวีนํ นครํ ผีตํ ทาสปริเยสนํ จรํฯ|
    count |๑๙๔๗|
      block |โส ตตฺถ คนฺตฺวา อวจ เย ตตฺถาสุํ สมาคตา|
      block |กุหิํ เวสฺสนฺตโร ราชา กตฺถ ปสฺเสมุ ขตฺติยํฯ|
    count |๑๙๔๘|
      block |เต ชนา ตํ อวจิํสุ เย ตตฺถาสุํ สมาคตา|
      block |ตุมฺเหหิ พฺรหฺเม ปกโต อติทาเนน ขตฺติโย|
      block |ปพฺพาชิโต สกา รฏฺฐา วงฺเก วสติ ปพฺพเตฯ|
    count |๑๙๔๙|
      block |ตุมฺเหหิ พฺรหฺเม ปกโต อติทาเนน ขตฺติโย|
      block |อาทาย ปุตฺตทารญฺจ วงฺเก วสติ ปพฺพเตฯ|
    count |๑๙๕๐|
      block |โส โจทิโต พฺราหฺมณิยา พฺราหฺมโณ กามคิทฺธิมา|
      block |อฆํ ตํ ปฏิเสวิตฺถ วเน วาฬมิคากิณฺเณ|
      block |ขคฺคทีปินิเสวิเตฯ|
    count |๑๙๕๑|
      block |อาทาย เพฬุวํ ทณฺฑํ อคฺคิหุตฺตํ กมณฺฑลุํ|
      block |โส ปาวิสิ พฺรหารญฺญํ ยตฺถ อสฺโสสิ กามทํฯ|
    count |๑๙๕๒|
      block |ตํ ปวิฏฺฐํ พฺรหารญฺญํ โกกา นํ ปริวารยุํ|
      block |วิกฺกนฺทิ โส วิปฺปนฏฺโฐ ทูเร ปนฺถา อปกฺกมิฯ|
    count |๑๙๕๓|
      block |ตโต โส พฺราหฺมโณ คนฺตฺวา โภคลุทฺโธ อสญฺญโต|
      block |วงฺกสฺโสโรหเณ นฏฺเฐ อิมา คาถา อภาสถฯ|
    count |๑๙๕๔|
      block |โก ราชปุตฺตํ นิสภํ ชยนฺตมปราชิตํ|
      block |ภเย เขมสฺส ทาตารํ โก เม เวสฺสนฺตรํ วิทูฯ|
    count |๑๙๕๕|
      block |โย ยาจตํ ปติฏฺฐาสิ ภูตานํ ธรณีริว|
      block |ธรณูปมํ มหาราชํ โก เม เวสฺสนฺตรํ วิทูฯ|
    count |๑๙๕๖|
      block |โย ยาจตํ คตี อาสิ สวนฺตีนํว สาคโร|
      block |สาครูปมํ มหาราชํ โก เม เวสฺสนฺตรํ วิทูฯ|
    count |๑๙๕๗|
      block |กลฺยาณติตฺถํ สุจิมํ สีตูทกํ มโนรมํ|
      block |ปุณฺฑรีเกหิ สญฺฉนฺนํ ยุตฺตํ กิญฺชกฺขเรณุนา|
      block |รหทูปมํ มหาราชํ โก เม เวสฺสนฺตรํ วิทูฯ|
    count |๑๙๕๘|
      block |อสฺสตฺถํว ปเถ ชาตํ สีตจฺฉายํ มโนรมํ|
      block |สนฺตานํ วิสเมตารํ กิลนฺตานํ ปฏิคฺคหํ|
      block |ตถูปมํ มหาราชํ โก เม เวสฺสนฺตรํ วิทูฯ|
    count |๑๙๕๙|
      block |นิคฺโรธํว ปเถ ชาตํ สีตจฺฉายํ มโนรมํ|
      block |สนฺตานํ วิสเมตารํ กิลนฺตานํ ปฏิคฺคหํ|
      block |ตถูปมํ มหาราชํ โก เม เวสฺสนฺตรํ วิทูฯ|
    count |๑๙๖๐|
      block |อมฺพํ อิว ปเถ ชาตํ สีตจฺฉายํ มโนรมํ|
      block |สนฺตานํ วิสเมตารํ กิลนฺตานํ ปฏิคฺคหํ|
      block |ตถูปมํ มหาราชํ โก เม เวสฺสนฺตรํ วิทูฯ|
    count |๑๙๖๑|
      block |สาลํ อิว ปเถ ชาตํ สีตจฺฉายํ มโนรมํ|
      block |สนฺตานํ วิสเมตารํ กิลนฺตานํ ปฏิคฺคหํ|
      block |ตถูปมํ มหาราชํ โก เม เวสฺสนฺตรํ วิทูฯ|
    count |๑๙๖๒|
      block |ทุมํ อิว ปเถ ชาตํ สีตจฺฉายํ มโนรมํ|
      block |สนฺตานํ วิสเมตารํ กิลนฺตานํ ปฏิคฺคหํ|
      block |ตถูปมํ มหาราชํ โก เม เวสฺสนฺตรํ วิทูฯ|
    count |๑๙๖๓|
      block |เอวญฺจ เม วิลปโต ปวิฏฺฐสฺส พฺรหาวเน|
      block |อหํ ชานนฺติ โย วชฺชา นนฺทิํ โส ชนเย มมฯ|
    count |๑๙๖๔|
      block |เอวญฺจ เม วิลปโต ปวิฏฺฐสฺส พฺรหาวเน|
      block |อหํ ชานนฺติ โย วชฺชา ตาย โส เอกวาจาย|
      block |ปสเว ปุญฺญํ อนปฺปกํฯ|
    count |๑๙๖๕|
      block |ตสฺส เจโต ปฏิสฺโสสิ อรญฺเญ ลุทฺทโก จรํ|
      block |ตุมฺเหหิ พฺรหฺเม ปกโต อติทาเนน ขตฺติโย|
      block |ปพฺพาชิโต สกา รฏฺฐา วงฺเก วสติ ปพฺพเตฯ|
    count |๑๙๖๖|
      block |ตุมฺเหหิ พฺรหฺเม ปกโต อติทาเนน ขตฺติโย|
      block |อาทาย ปุตฺตทารญฺจ วงฺเก วสติ ปพฺพเตฯ|
    count |๑๙๖๗|
      block |อกิจฺจการี ทุมฺเมโธ รฏฺฐา ปวนมาคโต|
      block |ราชปุตฺตํ คเวสนฺโต พโก มจฺฉมิโวทเกฯ|
    count |๑๙๖๘|
      block |ตสฺส ตฺยาหํ น ทสฺสามิ ชีวิตํ อิธ พฺราหฺมณ|
      block |อยญฺหิ เต มยา นุนฺโน สโร ปิสฺสติ โลหิตํฯ|
    count |๑๙๖๙|
      block |สิโร เต วชฺฌยิตฺวาน หทยํ เฉตฺวา สพนฺธนํ|
      block |ปนฺถสกุณํ ยชิสฺสามิ ตุยฺหํ มํเสน พฺราหฺมณฯ|
    count |๑๙๗๐|
      block |ตุยฺหํ มํเสน เมเทน มตฺถเกน จ พฺราหฺมณ|
      block |อาหุติํ ปคฺคเหสฺสามิ เฉตฺวาน หทยํ ตวฯ|
    count |๑๙๗๑|
      block |ตํ เม สุยิฏฺฐํ สุหุตํ ตุยฺหํ มํเสน พฺราหฺมณ|
      block |น จ ตฺวํ ราชปุตฺตสฺส ภริยํ ปุตฺเต จ เนสฺสสิฯ|
    count |๑๙๗๒|
      block |อวชฺโฌ พฺราหฺมโณ ทูโต เจตปุตฺต สุโณหิ เม|
      block |ตสฺมา หิ ทูตํ น หนฺติ เอส ธมฺโม สนนฺตโนฯ|
    count |๑๙๗๓|
      block |นิชฺฌตฺตา สิวโย สพฺเพ ปิตา นํ ทฏฺฐุมิจฺฉติ|
      block |มาตา จ ทุพฺพลา ตสฺส อจิรา จกฺขูนิ ชียเรฯ|
    count |๑๙๗๔|
      block |เตสาหํ ปหิโต ทูโต เจตปุตฺต สุโณหิ เม|
      block |ราชปุตฺตํ นยิสฺสามิ ยทิ ชานาสิ สํส เมฯ|
      block |ปิยสฺส เม ปิโย ทูโต ปุณฺณปตฺตํ ททามิ เต|
    count |๑๙๗๕|
      block |อิมญฺจ มธุโน ตุมฺพํ มิคสตฺถิญฺจ พฺราหฺมณ|
      block |ตญฺจ เต เทสมกฺขิสฺสํ ยตฺถ สมฺมติ กามโทฯ|
    stand |ชูชกปพฺพํ นามฯ|
  block |จูฬวนวณฺณนา|
    count |๑๙๗๖|
      block |เอส เสโล มหาพฺรหฺเม ปพฺพโต คนฺธมาทโน|
      block |ยตฺถ เวสฺสนฺตโร ราชา สห ปุตฺเตหิ สมฺมติฯ|
    count |๑๙๗๗|
      block |ธาเรนฺโต พฺราหฺมณวณฺณํ อาสทญฺจ มสํ ชฏํ|
      block |จมฺมวาสี ฉมา เสติ ชาตเวทํ นมสฺสติฯ|
    count |๑๙๗๘|
      block |เอเต นีลา ปทิสฺสนฺติ นานาผลธรา ทุมา|
      block |อุคฺคตา อพฺภกูฏาว นีลา อญฺชนปพฺพตาฯ|
    count |๑๙๗๙|
      block |ธวสฺสกณฺณา ขทิรา สาลา ผนฺทนมาลุวา|
      block |สมฺปเวธนฺติ วาเตน สกิํ ปีตาว มาณวาฯ|
    count |๑๙๘๐|
      block |อุปริ ทุมปริยาเยสุ สงฺคีติโยว สุยฺยเร|
      block |นชฺชุหา โกกิลสงฺฆา สมฺปตนฺติ ทุมา ทุมํฯ|
    count |๑๙๘๑|
      block |อวฺหยนฺเตว คจฺฉนฺตํ สาขาปตฺตสมีริตา|
      block |รมยนฺเตว อาคนฺตํ โมทยนฺติ นิวาสินํ|
      block |ยตฺถ เวสฺสนฺตโร ราชา สห ปุตฺเตหิ สมฺมติฯ|
    count |๑๙๘๒|
      block |ธาเรนฺโต พฺราหฺมณวณฺณํ อาสทญฺจ มสํ ชฏํ|
      block |จมฺมวาสี ฉมา เสติ ชาตเวทํ นมสฺสติฯ|
    count |๑๙๘๓|
      block |อมฺพา กปิตฺถา ปนสา สาลา ชมฺพู วิภีตกา|
      block |หรีตกี อามลกา อสฺสตฺถา พทรานิ จฯ|
    count |๑๙๘๔|
      block |จารุติมฺพรุกฺขา เจตฺถ นิคฺโรธา จ กปิตฺถนา|
      block |มธุมธุกา เถวนฺติ นีเจ ปกฺกา จุทุมฺพราฯ|
    count |๑๙๘๕|
      block |ปาเรวตา ภเวยฺยา จ มุทฺทิกา จ มธุตฺถิกา|
      block |มธุํ อเนลกํ ตตฺถ สกมาทาย ภุญฺชเรฯ|
    count |๑๙๘๖|
      block |อญฺเญตฺถ ปุปฺผิตา อมฺพา อญฺเญ ติฏฺฐนฺติ โทวิลา|
      block |อญฺเญ อามา จ ปกฺกา จ เภกวณฺณา ตทูภยํฯ|
    count |๑๙๘๗|
      block |อเถตฺถ เหฏฺฐา ปุริโส อมฺพปกฺกานิ คณฺหติ|
      block |อามานิ เจว ปกฺกานิ วณฺณคนฺธรสุตฺตเมฯ|
    count |๑๙๘๘|
      block |อเตว เม อจฺฉริยํ หิงฺกาโร ปฏิภาติ มํ|
      block |เทวานมิว อาวาโส โสภติ นนฺทนูปโมฯ|
    count |๑๙๘๙|
      block |วิเภทิกา นาฬิเกรา ขชฺชุรีนํ พฺรหาวเน|
      block |มาลาว คนฺถิตา ฐนฺติ ธชคฺคาเนว ทิสฺสเร|
      block |นานาวณฺเณหิ ปุปฺเผติ นภํ ตาราจิตามิวฯ|
    count |๑๙๙๐|
      block |กุฏชี กุฏฺฐตครา ปาฏลิโย จ ปุปฺผิตา|
      block |ปุนฺนาคา คิริปุนฺนาคา โกวิฬารา จ ปุปฺผิตาฯ|
    count |๑๙๙๑|
      block |อุทฺทาลกา โสมรุกฺขา อครุผลฺลิยา พหู|
      block |ปุตฺตชีวา จ กกุธา อสนา เจตฺถ ปุปฺผิตาฯ|
    count |๑๙๙๒|
      block |กุฏชา สลฬา นีปา โกสมฺพา ลพุชา ธวา|
      block |สาลา จ ปุปฺผิตา ตตฺถ ปลาลขลสนฺนิภาฯ|
    count |๑๙๙๓|
      block |ตสฺสาวิทูเร โปกฺขรณี ภูมิภาเค มโนรเม|
      block |ปทุมุปฺปลสญฺฉนฺนา เทวานมิว นนฺทเนฯ|
    count |๑๙๙๔|
      block |อเถตฺถ ปุปฺผรสมตฺตา โกกิลา มญฺชุภาณิกา|
      block |อภินาเทนฺติ ปวนํ อุตุสมฺปุปฺผิเต ทุเมฯ|
    count |๑๙๙๕|
      block |ภสฺสนฺติ มกรนฺเทหิ โปกฺขเร โปกฺขเร มธู|
      block |อเถตฺถ วาตา วายนฺติ ทกฺขิณา อถ ปจฺฉิมา|
      block |ปทุมกิญฺชกฺขเรณูหิ โอกิณฺโณ โหติ อสฺสโมฯ|
    count |๑๙๙๖|
      block |ถูลา สิงฺฆาฏกา เจตฺถ สํสาทิยา ปสาทิยา|
      block |มจฺฉกจฺฉปพฺยาวิทฺธา พหู เจตฺถ มุปยานกา|
      block |มธุํ ภิเสหิ สวติ ขิรสปฺปิมุฬาลิภิฯ|
    count |๑๙๙๗|
      block |สุรภี ตํ วนํ วาติ นานาคนฺธสโมทิตํ|
      block |สมฺมทฺทเตว คนฺเธน ปุปฺผสาขาหิ ตํ วนํ|
      block |ภมรา ปุปฺผคนฺเธน สมนฺตา มภินาทิตาฯ|
    count |๑๙๙๘|
      block |อเถตฺถ สกุณา สนฺติ นานาวณฺณา พหู ทิชา|
      block |โมทนฺติ สห ภริยาหิ อญฺญมญฺญํ ปกูชิโนฯ|
    count |๑๙๙๙|
      block |นนฺทิกา ชีวปุตฺตา จ ชีวปุตฺตา ปิยา จ โน|
      block |ปิยา ปุตฺตา ปิยา นนฺทา ทิชา โปกฺขรณีฆราฯ|
    count |๒๐๐๐|
      block |มาลาว คนฺถิตา ฐนฺติ ธชคฺคาเนว ทิสฺสเร|
      block |นานาวณฺเณหิ ปุปฺเผหิ กุสเลเหว สุคนฺถิตา|
      block |ยตฺถ เวสฺสนฺตโร ราชา สห ปุตฺเตหิ สมฺมติฯ|
    count |๒๐๐๑|
      block |ธาเรนฺโต พฺราหฺมณวณฺณํ อาสทญฺจ มสํ ชฏํ|
      block |จมฺมวาสี ฉมา เสติ ชาตเวทํ นมสฺสติฯ|
    count |๒๐๐๒|
      block |อิทญฺจ เม สตฺตุภตฺตํ มธุนา ปฏิสํยุตํ|
      block |มธุปิณฺฑิกา จ สุกตาโย สตฺตุภตฺตํ ททามิ เตฯ|
    count |๒๐๐๓|
      block |ตุยฺเหว สมฺพลํ โหตุ นาหํ อิจฺฉามิ สมฺพลํ|
      block |อิโตปิ พฺรหฺเม คณฺหาหิ คจฺฉ พฺรหฺเม ยถาสุขํฯ|
    count |๒๐๐๔|
      block |อยํ เอกปที เอติ อุชุํ คจฺฉติ อสฺสมํ|
      block |อิสีปิ อจฺจุโต ตตฺถ ปงฺกทนฺโต รชสฺสิโร|
      block |ธาเรนฺโต พฺราหฺมณวณฺณํ อาสทญฺจ มสํ ชฏํฯ|
    count |๒๐๐๕|
      block |จมฺมวาสี ฉมา เสติ ชาตเวทํ นมสฺสติ|
      block |ตํ ตฺวํ คนฺตฺวาน ปุจฺฉสฺสุ โส เต มคฺคํ ปวกฺขติฯ|
    count |๒๐๐๖|
      block |อิทํ สุตฺวา พฺรหฺมพนฺธุ เจตํ กตฺวา ปทกฺขิณํ|
      block |อุทคฺคจิตฺโต ปกฺกามิ เยนาสิ อจฺจุโต อิสิฯ|
    stand |จูฬวนวณฺณนาฯ|
  block |มหาวนวณฺณนา|
    count |๒๐๐๗|
      block |คจฺฉนฺโต โส ภารทฺวาโช อทฺทสฺส อจฺจุตํ อิสิํ|
      block |ทิสฺวาน ตํ ภารทฺวาโช สมฺโมทิ อิสินา สหฯ|
    count |๒๐๐๘|
      block |กจฺจิ นุ โภโต กุสลํ กจฺจิ โภโต อนามยํ|
      block |กจฺจิ อุญฺเฉน ยาเปสิ กจฺจิ มูลผลา พหูฯ|
    count |๒๐๐๙|
      block |กจฺจิ ฑํสา มกสา จ อปฺปเมว สรีสปา|
      block |วเน วาฬมิคากิณฺเณ กจฺจิ หิํสา น วิชฺชติฯ|
    count |๒๐๑๐|
      block |กุสลญฺเจว เม พฺรหฺเม อโถ พฺรหฺเม อนามยํ|
      block |อโถ อุญฺเฉน ยาเปมิ อโถ มูลผลา พหูฯ|
    count |๒๐๑๑|
      block |อโถ ฑํสา มกสา จ อปฺปเมว สรีสปา|
      block |วเน วาฬมิคากิณฺเณ หิํสา มยฺหํ น วิชฺชติฯ|
    count |๒๐๑๒|
      block |พหูนิ วสฺสปูคานิ อสฺสเม วสโต มม|
      block |นาภิชานามิ อุปฺปนฺนํ อาพาธํ อมโนรมํฯ|
    count |๒๐๑๓|
      block |สฺวาคตํ เต มหาพฺรหฺเม อโถ เต อทุราคตํ|
      block |อนฺโต ปวิส ภทฺทนฺเต ปาเท ปกฺขาลยสฺสุ เตฯ|
    count |๒๐๑๔|
      block |ตินฺทุกานิ ปิยาลานิ มธุเก กาสุมาริโย|
      block |ผลานิ ขุทฺทกปฺปานิ ภุญฺช พฺรหฺเม วรํ วรํฯ|
    count |๒๐๑๕|
      block |อิทมฺปิ ปานียํ สีตํ อาภตํ คิริคพฺภรา|
      block |ตโต ปิว มหาพฺรหฺเม สเจ ตฺวํ อภิกงฺขสิฯ|
    count |๒๐๑๖|
      block |ปฏิคฺคหิตํ ยํ ทินฺนํ สพฺพสฺส อคฺฆิยํ กตํ|
      block |สญฺชยสฺส สกํ ปุตฺตํ สิวีหิ วิปฺปวาสิตํ|
      block |ตมหํ ทสฺสนมาคโต ยทิ ชานาสิ สํส เมฯ|
      block ||
    count |๒๐๑๗|
      block |น ภวํ เอติ ปุญฺญตฺถํ สิวิราชสฺส ทสฺสนํ|
      block |มญฺเญ ภวํ ปตฺถยติ รญฺโญ ภริยํ ปติพฺพตํ|
      block |มญฺเญ กณฺหาชินํ ทาสิํ ชาลิํ ทาสญฺจ อิจฺฉสิฯ|
    count |๒๐๑๘|
      block |อถ วา ตโย มาตาปุตฺเต อรญฺญา เนตุมาคโต|
      block |น ตสฺส โภคา วิชฺชนฺติ ธนํ ธญฺญญฺจ พฺราหฺมณฯ|
    count |๒๐๑๙|
      block |อกุทฺธรูโปหํ โภโต นาหํ ยาจิตุมาคโต|
      block |สาธุ ทสฺสนมริยานํ สนฺนิวาโส สทา สุโขฯ|
    count |๒๐๒๐|
      block |อทิฏฺฐปุพฺโพ สิวิราชา สิวีหิ วิปฺปวาสิโต|
      block |ตมหํ ทสฺสนมาคโต ยทิ ชานาสิ สํส เมฯ|
    count |๒๐๒๑|
      block |เอส เสโล มหาพฺรหฺเม ปพฺพโต คนฺธมาทโน|
      block |ยตฺถ เวสฺสนฺตโร ราชา สห ปุตฺเตหิ สมฺมติฯ|
    count |๒๐๒๒|
      block |ธาเรนฺโต พฺราหฺมณวณฺณํ อาสทญฺจ มสํ ชฏํ|
      block |จมฺมวาสี ฉมา เสติ ชาตเวทํ นมสฺสติฯ|
    count |๒๐๒๓|
      block |เอเต นีลา ปทิสฺสนฺติ นานาผลธรา ทุมา|
      block |อุคฺคตา อพฺภกูฏาว นีลา อญฺชนปพฺพตาฯ|
    count |๒๐๒๔|
      block |ธวสฺสกณฺณา ขทิรา สาลา ผนฺทนมาลุวา|
      block |สมฺปเวธนฺติ วาเตน สกิํ ปีตาว มาณวาฯ|
    count |๒๐๒๕|
      block |อุปริ ทุมปริยาเยสุ สงฺคีติโยว สุยฺยเร|
      block |นชฺชุหา โกกิลสงฺฆา สมฺปตนฺติ ทุมา ทุมํฯ|
    count |๒๐๒๖|
      block |อวฺหยนฺเตว คจฺฉนฺตํ สาขาปตฺตสมีริตา|
      block |รมยนฺเตว อาคนฺตํ โมทยนฺติ นิวาสินํ|
      block |ยตฺถ เวสฺสนฺตโร ราชา สห ปุตฺเตหิ สมฺมติฯ|
    count |๒๐๒๗|
      block |ธาเรนฺโต พฺราหฺมณวณฺณํ อาสทญฺจ มสํ ชฏํ|
      block |จมฺมวาสี ฉมา เสติ ชาตเวทํ นมสฺสติฯ|
    count |๒๐๒๘|
      block |กเรริมาลา วิตตา ภูมิภาเค มโนรเม|
      block |สทฺทลาหริตา ภูมิ น ตตฺถุทฺธํสเต รโชฯ|
    count |๒๐๒๙|
      block |มยูรคีวสงฺกาสา ตูลผสฺสสมูปมา|
      block |ติณานิ นาติวตฺตนฺติ สมนฺตา จตุรงฺคุลาฯ|
    count |๒๐๓๐|
      block |อมฺพา ชมฺพู กปิตฺถา จ นีเจ ปกฺกา จุทุมฺพรา|
      block |ปริโภเคหิ รุกฺเขหิ วนํ ตํ รติวฑฺฒนํฯ|
    count |๒๐๓๑|
      block |เวฬุริยวณฺณสนฺนิภํ มจฺฉคุมฺพนิเสวิตํ|
      block |สุจิํ สุคนฺธํ สลิลํ อาโป ตตฺถปิ สนฺทติฯ|
    count |๒๐๓๒|
      block |ตสฺสาวิทูเร โปกฺขรณี ภูมิภาเค มโนรเม|
      block |ปทุมุปฺปลสญฺฉนฺนา เทวานมิว นนฺทเนฯ|
    count |๒๐๓๓|
      block |ตีณิ อุปฺปลชาตานิ ตสฺมิํ สรสิ พฺราหฺมณ|
      block |วิจิตฺตํ นีลาเนกานิ เสตา โลหิตกานิ จฯ|
    count |๒๐๓๔|
      block |โขมาว ตตฺถ ปทุมา เสตโสคนฺธิเกหิ จ|
      block |กลมฺพเกหิ สญฺฉนฺโน มุจลินฺโท นาม โส สโรฯ|
    count |๒๐๓๕|
      block |อเถตฺถ ปทุมา ผุลฺลา อปริยนฺตาว ทิสฺสเร|
      block |คิมฺหา เหมนฺติกา ผุลฺลา ชณฺณุตคฺฆา อุปตฺถราฯ|
    count |๒๐๓๖|
      block |สุรภี สมฺปวายนฺติ วิจิตฺตปุปฺผสนฺถตา|
      block |ภมรา ปุปฺผคนฺเธน สมนฺตา มภินาทิตาฯ|
    count |๒๐๓๗|
      block |อเถตฺถ อุทกนฺตสฺมิํ รุกฺขา ติฏฺฐนฺติ พฺราหฺมณ|
      block |กทมฺพา ปาฏลี ผุลฺลา โกวิฬารา จ ปุปฺผิตาฯ|
    count |๒๐๓๘|
      block |องฺโกลา กจฺฉิการา จ ปาริชญฺญา จ ปุปฺผิตา|
      block |วารณา วยนา รุกฺขา มุจลินฺทมุภโต สรํฯ|
    count |๒๐๓๙|
      block |สิรีสา เสตปาริสา สาธุ วายนฺติ ปทฺมกา|
      block |นิคฺคุณฺฑี สิรีนิคฺคุณฺฑี อสนา เจตฺถ ปุปฺผิตาฯ|
    count |๒๐๔๐|
      block |ปงฺคุรา พหุลา เสลา โสภญฺชนา จ ปุปฺผิตา|
      block |เกตกา กณิการา จ กนเวรา จ ปุปฺผิตาฯ|
    count |๒๐๔๑|
      block |อชฺชุนา อชฺชุกณฺณา จ มหานามา จ ปุปฺผิตา|
      block |สุปุปฺผิตคฺคา ติฏฺฐนฺติ ปชฺชลนฺเตว กิํสุกาฯ|
    count |๒๐๔๒|
      block |เสตปณฺณี สตฺตปณฺณา กทลิโย กุสุมฺภรา|
      block |ธนุตกฺการี ปุปฺเผหิ สีสปาวรณานิ จฯ|
    count |๒๐๔๓|
      block |อจฺฉิวา สลฺลวา รุกฺขา สลฺลกิโย จ ปุปฺผิตา|
      block |เสตเครุ จ ตครา มํสิกุฏฺฐา กุลาวราฯ|
    count |๒๐๔๔|
      block |ทหรา รุกฺขา จ วุทฺธา จ อกุฏิลา เจตฺถ ปุปฺผิตา|
      block |อสฺสมํ อุภโต ฐนฺติ อคฺยาคารํ สมนฺตโตฯ|
    count |๒๐๔๕|
      block |อเถตฺถ อุทกนฺตสฺมิํ พหุชาโต ผณิชฺชโก|
      block |มุคฺคติโย กรติโย เสวาลสีสกา พหูฯ|
    count |๒๐๔๖|
      block |อุทฺทาปวตฺตํ อุลฺลุฬิตํ มกฺขิกา หิงฺคุชาลิกา|
      block |ทาสิมกญฺชโก เจตฺถ พหู นีเจกฬมฺพกาฯ|
    count |๒๐๔๗|
      block |เอลมฺผุรกสญฺฉนฺนา รุกฺขา ติฏฺฐนฺติ พฺราหฺมณ|
      block |สตฺตาหํ ธาริยมานานํ คนฺโธ เตสํ น ฉิชฺชติฯ|
    count |๒๐๔๘|
      block |อุภโต สรํ มุจลินฺทํ ปุปฺผา ติฏฺฐนฺติ โสภนา|
      block |อินฺทีวเรหิ สญฺฉนฺนํ วนํ ตํ อุปโสภติฯ|
    count |๒๐๔๙|
      block |อฑฺฒมาสํ ธาริยมานานํ คนฺโธ เตสํ น ฉิชฺชติ|
      block |นีลปุปฺผี เสตวารี ปุปฺผิตา คิริกณฺณิกา|
      block |กเลรุกฺเขหิ สญฺฉนฺนํ วนํ ตํ ตุลสีหิ จฯ|
    count |๒๐๕๐|
      block |สมฺมทฺทเตว คนฺเธน ปุปฺผสาขาหิ ตํ วนํ|
      block |ภมรา ปุปฺผคนฺเธน สมนฺตา มภินาทิตาฯ|
    count |๒๐๕๑|
      block |ตีณิ กกฺการุชาตานิ ตสฺมิํ สรสิ พฺราหฺมณ|
      block |กุมฺภมตฺตานิ เจกานิ มุรชมตฺตานิ ตา อุโภฯ|
    count |๒๐๕๒|
      block |อเถตฺถ สาสโป พหุโก นาทิโย หริตายุโต|
      block |อสี ตาลาว ติฏฺฐนฺติ เฉชฺชา อินฺทีวรา พหูฯ|
    count |๒๐๕๓|
      block |อปฺโผฏา สุริยวลฺลี จ กาฬียา มธุคนฺธิยา|
      block |อโสกา มุทยนฺตี จ วลฺลิโภ ขุทฺทปุปฺผิโยฯ|
    count |๒๐๕๔|
      block |โกรณฺฑกา อโนชา จ ปุปฺผิตา นาคมลฺลิกา|
      block |รุกฺขมารุยฺห ติฏฺฐนฺติ ผุลฺลา กิํสุกวลฺลิโยฯ|
    count |๒๐๕๕|
      block |กเฏรุหา จ วาสนฺตี ยูถิกา มธุคนฺธิยา|
      block |นิลิยา สุมนา ภณฺฑี โสภติ ปทุมุตฺตโรฯ|
    count |๒๐๕๖|
      block |ปาฏลี สมุทฺทกปฺปาสี กณิการา จ ปุปฺผิตา|
      block |เหมชาลาว ทิสฺสนฺติ รุจิรคฺคิ สิขูปมาฯ|
    count |๒๐๕๗|
      block |ยานิ ตานิ จ ปุปฺผานิ ถลชานุทกานิ จ|
      block |สพฺพานิ ตตฺถ ทิสฺสนฺติ เอวํ รมฺโม มโหทธิฯ|
    count |๒๐๕๘|
      block |อถสฺสา โปกฺขรณิยา พหุกา วาริโคจรา|
      block |โรหิตา นฬปี สิงฺคู กุมฺภิลา มกรา สุสูฯ|
    count |๒๐๕๙|
      block |มธุ จ มธุลฏฺฐิ จ ตาลิสา จ ปิยงฺคุกา|
      block |กุฏนฺทชา ภทฺทมุตฺตา เสตปุปฺผา จ โลลุปาฯ|
    count |๒๐๖๐|
      block |สุรภี จ รุกฺขา ตครา พหุกา ตุงฺควณฺฏกา|
      block |ปทฺมกา นรทา กุฏฺฐา ฌามกา จ หเรณุกาฯ|
    count |๒๐๖๑|
      block |หลิทฺทกา คนฺธสิลา หิริเวรา จ คุคฺคุลา|
      block |วิเภทิกา โจรกา กุฏฺฐา กปฺปุรา จ กลิงฺคุกาฯ|
    count |๒๐๖๒|
      block |อเถตฺถ สีหพฺยคฺฆา จ ปุริสาลู จ หตฺถิโย|
      block |เอเณยฺยา ปสทา เจว โรหิจฺจา สรภา มิคาฯ|
    count |๒๐๖๓|
      block |โกฏฺฐสุณา สุโณปิ จ ตุลิยา นฬสนฺนิภา|
      block |จามรี จลนี ลงฺฆี ฌาปิตา มกฺกฏา ปิจุฯ|
    count |๒๐๖๔|
      block |กกฺกฏา กฏมายา จ อิกฺกา โคณสิรา พหู|
      block |ขคฺคา วราหา นกุลา กาฬเกตฺถ พหูตโสฯ|
    count |๒๐๖๕|
      block |มหิํสา โสณสิงฺคาลา ปมฺปกา จ สมนฺตโต|
      block |อากุจฺฉา ปจลากา จ จิตฺรกา จาปิ ทีปิโยฯ|
    count |๒๐๖๖|
      block |เปลกา จ วิฆาสาทา สีหา โคคณิสาทกา|
      block |อฏฺฐปาทา จ โมรา จ ภสฺสรา จ กุกุตฺถกาฯ|
    count |๒๐๖๗|
      block |จงฺโกรา กุกฺกุฏา นาคา อญฺญมญฺญํ ปกูชิโน|
      block |พกา พลากา นชฺชุหา ทินฺทิภา กุญฺชวาชิตา ฯ|
    count |๒๐๖๘|
      block |พฺยคฺฆินสา โลหปิฏฺฐา ปมฺมกา ชีวชีวกา|
      block |กปิญฺชรา ติตฺติราโย กุลา จ ปฏิกุตฺถกาฯ|
    count |๒๐๖๙|
      block |มนฺทาลกา เจลเกฏุ ภณฺฑุติตฺติรนามกา|
      block |เจลาวกา ปิงฺคลาโย โคฏกา องฺคเหตุกาฯ|
    count |๒๐๗๐|
      block |กรวิยา จ สคฺคา จ อุหุงฺการา จ กุกฺกุหา|
      block |นานาทิชคณากิณฺณํ นานาสรนิกูชิตํฯ|
    count |๒๐๗๑|
      block |อเถตฺถ สกุณา สนฺติ นีลกา มญฺชุภาณิกา|
      block |โมทนฺติ สห ภริยาหิ อญฺญมญฺญํ ปกูชิโนฯ|
    count |๒๐๗๒|
      block |อเถตฺถ สกุณา สนฺติ ทิชา มญฺชุสฺสรา สิตา|
      block |เสตจฺฉิกุฏา ภทฺรกฺขา อณฺฑชา จิตฺรเปขุณาฯ|
    count |๒๐๗๓|
      block |อเถตฺถ สกุณา สนฺติ ทิชา มญฺชุสฺสรา สิตา|
      block |สิขณฺฑี นีลคีวาหิ อญฺญมญฺญํ ปกูชิโนฯ|
    count |๒๐๗๔|
      block |กุกุตฺถกา กุฬีรกา โกฏฺฐา โปกฺขรสาตกา|
      block |กาลาเมยฺยา พลิยกฺขา กทมฺพา สุวสาฬิกาฯ|
    count |๒๐๗๕|
      block |หลิทฺทา โลหิตา เสตา อเถตฺถ นลกา พหู|
      block |วารณา ภิงฺคราชา จ กทมฺพา สุวโกกิลาฯ|
    count |๒๐๗๖|
      block |อุกฺกุสา กุรรา หํสา อาฏา ปริวเทนฺติกา|
      block |ปากหํสา อติพลา นชฺชุหา ชีวชีวกาฯ|
    count |๒๐๗๗|
      block |ปาเรวตา รวิหํสา จกฺกวากา นทีจรา|
      block |วารณาภิรุทา รมฺมา อุโภ กาลูปกูชิโนฯ|
    count |๒๐๗๘|
      block |อเถตฺถ สกุณา สนฺติ นานาวณฺณา พหู ทิชา|
      block |โมทนฺติ สห ภริยาหิ อญฺญมญฺญํ ปกูชิโนฯ|
    count |๒๐๗๙|
      block |อเถตฺถ สกุณา สนฺติ นานาวณฺณา พหู ทิชา|
      block |สพฺเพ มญฺชู นิกูชนฺติ มุจลินฺทมุภโตสรํฯ|
    count |๒๐๘๐|
      block |อเถตฺถ สกุณา สนฺติ กรวิยา นาม เต ทิชา|
      block |โมทนฺติ สห ภริยาหิ อญฺญมญฺญํ ปกูชิโนฯ|
    count |๒๐๘๑|
      block |อเถตฺถ สกุณา สนฺติ กรวิยา นาม เต ทิชา|
      block |สพฺเพ มญฺชู นิกูชนฺติ มุจลินฺทมุภโตสรํฯ|
    count |๒๐๘๒|
      block |เอเณยฺยปสทากิณฺณํ นาคสํเสวิตํ วนํ|
      block |นานาลตาหิ สญฺฉนฺนํ กทลีมิคเสวิตํฯ|
    count |๒๐๘๓|
      block |อเถตฺถ สาสโป พหุโก นีวาโร วรโก พหุ|
      block |สาลิ อกฏฺฐปาโก จ อุจฺฉุ ตตฺถ อนปฺปโกฯ|
    count |๒๐๘๔|
      block |อยํ เอกปที เอติ อุชุํ คจฺฉติ อสฺสมํ|
      block |ขุทํ ปิปาสํ อรติํ ตตฺถ ปตฺโต น วินฺทติ|
      block |ยตฺถ เวสฺสนฺตโร ราชา สห ปุตฺเตหิ สมฺมติฯ|
    count |๒๐๘๕|
      block |ธาเรนฺโต พฺราหฺมณวณฺณํ อาสทญฺจ มสํ ชฏํ|
      block |จมฺมวาสี ฉมา เสติ ชาตเวทํ นมสฺสติฯ|
    count |๒๐๘๖|
      block |อิทํ สุตฺวา พฺรหฺมพนฺธุ อิสิํ กตฺวา ปทกฺขิณํ|
      block |อุทคฺคจิตฺโต ปกฺกามิ ยตฺถ เวสฺสนฺตโร อหุฯ|
    stand |มหาวนวณฺณนาฯ|
  block |ทารกปพฺพํ|
    count |๒๐๘๗|
      block |อุฏฺเฐหิ ชาลิ ปติฏฺฐ โปราณํ วิย ทิสฺสติ|
      block |พฺราหฺมณํ วิย ปสฺสามิ นนฺทิโย มาภิกีรเรฯ|
    count |๒๐๘๘|
      block |อหมฺปิ ตาต ปสฺสามิ โย โส พฺรหฺมาว ทิสฺสติ|
      block |อทฺธิโก วิย อายาติ อติถี โน ภวิสฺสติฯ|
    count |๒๐๘๙|
      block |กจฺจิ นุ โภโต กุสลํ กจฺจิ โภโต อนามยํ|
      block |กจฺจิ อุญฺเฉน ยาเปถ กจฺจิ มูลผลา พหูฯ|
    count |๒๐๙๐|
      block |กจฺจิ ฑํสา มกสา จ อปฺปเมว สรีสปา|
      block |วเน วาฬมิคากิณฺเณ กจฺจิ หิํสา น วิชฺชติฯ|
    count |๒๐๙๑|
      block |กุสลญฺเจว โน พฺรหฺเม อโถ พฺรหฺเม อนามยํ|
      block |อโถ อุญฺเฉน ยาเปม อโถ มูลผลา พหูฯ|
    count |๒๐๙๒|
      block |อโถ ฑํสา มกสา จ อปฺปเมว สรีสปา|
      block |วเน วาฬมิคากิณฺเณ หิํสา อมฺหํ น วิชฺชติฯ|
    count |๒๐๙๓|
      block |สตฺต โน มาเส วสตํ อรญฺเญ ชีวโสกินํ|
      block |อิทมฺปิ ปฐมํ ปสฺสาม พฺราหฺมณํ เทววณฺณินํ|
      block |อาทาย เวฬุวํ ทณฺฑํ อคฺคิหุตฺตํ กมณฺฑลุํฯ|
    count |๒๐๙๔|
      block |สฺวาคตํ เต มหาพฺรหฺเม อโถ เต อทุราคตํ|
      block |อนฺโต ปวิส ภทฺทนฺเต ปาเท ปกฺขาลยสฺสุ เตฯ|
    count |๒๐๙๕|
      block |ตินฺทุกานิ ปิยาลานิ มธุเก กาสุมาริโย|
      block |ผลานิ ขุทฺทกปฺปานิ ภุญฺช พฺรหฺเม วรํ วรํฯ|
    count |๒๐๙๖|
      block |อิทมฺปิ ปานียํ สีตํ อาภตํ คิริคพฺภรา|
      block |ตโต ปิว มหาพฺรหฺเม สเจ ตฺวํ อภิกงฺขสิฯ|
    count |๒๐๙๗|
      block |อถ ตฺวํ เกน วณฺเณน เกน วา ปน เหตุนา|
      block |อนุปฺปตฺโต พฺรหารญฺญํ ตํ เม อกฺขาหิ ปุจฺฉิโตฯ|
    count |๒๐๙๘|
      block |ยถา วาริวโห ปูโร สพฺพกาลํ น ขียติ|
      block |เอวํ ตํ ยาจิตาคจฺฉิํ ปุตฺเต เม เทหิ ยาจิโตฯ|
    count |๒๐๙๙|
      block |ททามิ น วิกมฺปามิ อิสฺสโร นย พฺราหฺมณ|
      block |ปาโต คตา ราชปุตฺตี สายํ อุญฺฉาโต เอหิติฯ|
    count |๒๑๐๐|
      block |เอกรตฺติํ วสิตฺวาน ปาโต คจฺฉสิ พฺราหฺมณ|
      block |ตสฺสา นฺหาเต อุปฆาเต อถ เน มาลธาริเนฯ|
    count |๒๑๐๑|
      block |เอกรตฺติํ วสิตฺวาน ปาโต คจฺฉสิ พฺราหฺมณ|
      block |นานาปุปฺเผหิ สญฺฉนฺเน นานาคนฺเธหิ ภูสิเต|
      block |นานามูลผลากิณฺเณ คจฺฉ สฺวาทาย พฺราหฺมณฯ|
    count |๒๑๐๒|
      block |น วาสมภิโรจามิ คมนํ มยฺห รุจฺจติ|
      block |อนฺตราโยปิ เม อสฺส คจฺฉญฺเญว รเถสภฯ|
    count |๒๑๐๓|
      block |น เหตา ยาจโยคี นํ อนฺตรายสฺส การิยา|
      block |อิตฺถิโย มนฺตํ ชานนฺติ สพฺพํ คณฺหนฺติ วามโตฯ|
    count |๒๑๐๔|
      block |สทฺธาย ทานํ ททโต มาสํ อทกฺขิ มาตรํ|
      block |อนฺตรายมฺปิ สา กยิรา คจฺฉญฺเญว รเถสภฯ|
    count |๒๑๐๕|
      block |อามนฺตยสฺสุ เต ปุตฺเต มา เต มาตรมทฺทสุํ|
      block |สทฺธาย ทานํ ททโต เอวํ ปุญฺญํ ปวฑฺฒติฯ|
    count |๒๑๐๖|
      block |อามนฺตยสฺสุ เต ปุตฺเต มา เต มาตรมทฺทสุํ|
      block |มาทิสสฺส ธนํ ทตฺวา ราช สคฺคํ คมิสฺสสิฯ|
    count |๒๑๐๗|
      block |สเจ ตฺวํ นิจฺฉเส ทฏฺฐุํ มม ภริยํ ปติพฺพตํ|
      block |อยฺยกสฺสปิ ทสฺเสหิ ชาลิํ กณฺหาชินํ จุโภฯ|
    count |๒๑๐๘|
      block |อิเม กุมาเร ทิสฺวาน มญฺชุเก ปิยภาณิเน|
      block |ปตีโต สุมโน วิตฺโต พหุํ ทสฺสติ เต ธนํฯ|
    count |๒๑๐๙|
      block |อจฺเฉทนสฺส ภายามิ ราชปุตฺต สุโณหิ เม|
      block |ราชทณฺฑาย มํ ทชฺชา วิกฺกิเณยฺย หเนยฺย วา|
      block |ชิโน ธนญฺจ ทาเส จ คารยฺหสฺส พฺรหฺมพนฺธุยาฯ|
    count |๒๑๑๐|
      block |อิเม กุมาเร ทิสฺวาน มญฺชุเก ปิยภาณิเน|
      block |ธมฺเม ฐิโต มหาราชา สิวีนํ รฏฺฐวฑฺฒโน|
      block |ลทฺธา ปีติโสมนสฺสํ พหุํ ทสฺสติ เต ธนํฯ|
    count |๒๑๑๑|
      block |นาหํ ตมฺปิ กริสฺสามิ ยํ มํ ตฺวํ อนุสาสสิ|
      block |ทารเกว อหํ เนสฺสํ พฺราหฺมณฺยา ปริจารเกฯ|
    count |๒๑๑๒|
      block |ตโต กุมารา พฺยถิตา สุตฺวา ลุทฺทสฺส ภาสิตํ|
      block |เตน เตน ปธาวิํสุ ชาลี กณฺหาชินา จุโภฯ|
    count |๒๑๑๓|
      block |เอหิ ตาต ปิยปุตฺต ปูเรถ มม ปารมิํ|
      block |หทยํ เมภิสิญฺเจถ กโรถ วจนํ มมฯ|
    count |๒๑๑๔|
      block |ยานา นาวา จ เม โหถ อจลา ภวสาคเร|
      block |ชาติปารํ ตริสฺสามิ สนฺตาเรสฺสํ สเทวกํฯ|
    count |๒๑๑๕|
      block |เอหิ อมฺม ปิยธีติ ปูเรถ มม ปารมิํ|
      block |หทยํ เมภิสิญฺเจถ กโรถ วจนํ มมฯ|
    count |๒๑๑๖|
      block |ยานา นาวา จ เม โหถ อจลา ภวสาคเร|
      block |ชาติปารํ ตริสฺสามิ อุทฺธริสฺสํ สเทวกํฯ|
    count |๒๑๑๗|
      block |ตโต กุมาเร อาทาย ชาลิํ กณฺหาชินํ จุโภ|
      block |พฺราหฺมณสฺส อทา ทานํ สิวีนํ รฏฺฐวฑฺฒโนฯ|
    count |๒๑๑๘|
      block |ตโต กุมาเร อาทาย ชาลิํ กณฺหาชินํ จุโภ|
      block |พฺราหฺมณสฺส อทา วิตฺโต ปุตฺตเก ทานมุตฺตมํฯ|
    count |๒๑๑๙|
      block |ตทาสิ ยํ ภิํสนกํ ตทาสิ โลมหํสนํ|
      block |ยํ กุมาเร ปทินฺนมฺหิ เมทนี สมฺปกมฺปถฯ|
    count |๒๑๒๐|
      block |ตทาสิ ยํ ภิํสนกํ ตทาสิ โลมหํสนํ|
      block |ยํ ปญฺชลิกโต ราชา กุมาเร สุขวจฺฉิเต|
      block |พฺราหฺมณสฺส อทา ทานํ สิวีนํ รฏฺฐวฑฺฒโนฯ|
    count |๒๑๒๑|
      block |ตโต โส พฺราหฺมโณ ลุทฺโท ลตํ ทนฺเตหิ ฉินฺทิย|
      block |ลตาย หตฺเถ พนฺธิตฺวา ลตาย อนุมชฺชถ ฯ|
    count |๒๑๒๒|
      block |ตโต โส รชฺชุมาทาย ทณฺฑญฺจาทาย พฺราหฺมโณ|
      block |อาโกฏยนฺโต เต เนติ สิวิราชสฺส เปกฺขโตฯ|
    count |๒๑๒๓|
      block |ตโต กุมารา ปกฺกามุํ พฺราหฺมณสฺส ปมุญฺจิย|
      block |อสฺสุปุณฺเณหิ เนตฺเตหิ ปิตรํ โส อุทิกฺขติฯ|
    count |๒๑๒๔|
      block |เวธมสฺสตฺถปตฺตํว ปิตุ ปาทานิ วนฺทติ|
      block |ปิตุ ปาทานิ วนฺทิตฺวา อิทํ วจนมพฺรวิฯ|
    count |๒๑๒๕|
      block |อมฺมา จ ตาต นิกฺขนฺตา ตฺวญฺจ โน ตาต ทสฺสสิ|
      block |ยาว อมฺมมฺปิ ปสฺเสมุ อถ โน ตาต ทสฺสสิฯ|
    count |๒๑๒๖|
      block |อมฺมา จ ตาต นิกฺขนฺตา ตฺวญฺจ โน ตาต ทสฺสสิ|
      block |มา โน ตฺวํ ตาต อททา ยาว อมฺมาปิ เอตุ โน|
      block |ตทายํ พฺราหฺมโณ กามํ วิกฺกิณาตุ หนาตุ วาฯ|
    count |๒๑๒๗|
      block |พลงฺกปาโท อนฺธนโข อโถ โอวทฺธปิณฺฑิโก|
      block |ทีฆุตฺตโรฏฺโฐ จปโล กฬาโร ภคฺคนาสโกฯ|
    count |๒๑๒๘|
      block |กุมฺโภทโร ภคฺคปิฏฺฐิ อโถ วิสมจกฺขุโก|
      block |โลหมสฺสุ หริตเกโส วลีนํ ติลกาหโตฯ|
    count |๒๑๒๙|
      block |ปิงฺคโล จ วินโต จ วิกโฏ จ พฺรหา ขโร|
      block |อชินานิ จ สนฺนทฺโธ อมนุสฺโส ภยานโกฯ|
    count |๒๑๓๐|
      block |มนุสฺโส อุทาหุ ยกฺโข มํสโลหิตโภชโน|
      block |คามา อรญฺญมาคมฺม ธนํ ตํ ตาต ยาจติฯ|
    count |๒๑๓๑|
      block |นียมาเน ปิสาเจน กิํ นุ ตาต อุทิกฺขสิ|
      block |อสฺมา นูน เต หทยํ อายสํ ทฬฺหพนฺธนํฯ|
    count |๒๑๓๒|
      block |โย โน พทฺเธ น ชานาสิ พฺราหฺมเณน ธเนสินา|
    block |อจฺจายิเกน ลุทฺเทน โย โน คาโวว สุมฺภติฯ|
    count |๒๑๓๓|
      block |อิเธว อจฺฉตํ กณฺหา น สา ชานาติ กิสฺมิญฺจิ|
      block |มิคีว ขีรสมฺมตฺตา ยูถา หีนา ปกนฺทติฯ|
    count |๒๑๓๔|
      block |น เม อิทํ ตถา ทุกฺขํ ลพฺภา หิ ปุมุนา อิทํ|
      block |ยญฺจ อมฺมํ น ปสฺสามิ ตํ เม ทุกฺขตรํ อิโตฯ|
    count |๒๑๓๕|
      block |น เม อิทํ ตถา ทุกฺขํ ลพฺภา หิ ปุมุนา อิทํ|
      block |ยญฺจ ตาตํ น ปสฺสามิ ตํ เม ทุกฺขตรํ อิโตฯ|
    count |๒๑๓๖|
      block |สา นูน กปณา อมฺมา จิรรตฺตาย รุจฺฉติ|
      block |กณฺหาชินํ อปสฺสนฺตี กุมาริํ จารุทสฺสนิํฯ|
    count |๒๑๓๗|
      block |โส นูน กปโณ ตาโต จิรรตฺตาย รุจฺฉติ|
      block |กณฺหาชินํ อปสฺสนฺโต กุมาริํ จารุทสฺสนิํฯ|
    count |๒๑๓๘|
      block |สา นูน กปณา อมฺมา จิรํ รุจฺฉติ อสฺสเม|
      block |กณฺหาชินํ อปสฺสนฺตี กุมาริํ จารุทสฺสนิํฯ|
    count |๒๑๓๙|
      block |โส นูน กปโณ ตาโต จิรํ รุจฺฉติ อสฺสเม|
      block |กณฺหาชินํ อปสฺสนฺโต กุมาริํ จารุทสฺสนิํฯ|
    count |๒๑๔๐|
      block |สา นูน กปณา อมฺมา จิรรตฺตาย รุจฺฉติ|
      block |อฑฺฒรตฺเต ว รตฺเต วา นทีว อวสุจฺฉติฯ|
    count |๒๑๔๑|
      block |โส นูน กปโณ ตาโต จิรรตฺตาย รุจฺฉติ|
      block |อฑฺฒรตฺเต ว รตฺเต วา นทีว อวสุจฺฉติฯ|
    count |๒๑๔๒|
      block |อิเม เต ชมฺพุกา รุกฺขา เวทิสา สินฺทุวารกา|
      block |วิวิธานิ รุกฺขชาตานิ ตานิ อชฺช ชหามเสฯ|
    count |๒๑๔๓|
      block |อสฺสตฺถา ปนสา เจเม นิคฺโรธา จ กปิตฺถนา|
      block |วิวิธานิ ผลชาตานิ ตานิ อชฺช ชหามเสฯ|
    count |๒๑๔๔|
      block |อิเม ติฏฺฐนฺติ อารามา อยํ สีตูทกา นที|
      block |ยตฺถสฺสุ ปุพฺเพ กีฬาม ตานิ อชฺช ชหามเสฯ|
    count |๒๑๔๕|
      block |วิวิธานิ ปุปฺผชาตานิ อสฺมิํ อุปริปพฺพเต|
      block |ยานสฺสุ ปุพฺเพ ธาเรม ตานิ อชฺช ชหามเสฯ|
    count |๒๑๔๖|
      block |วิวิธานิ ผลชาตานิ อสฺมิํ อุปริปพฺพเต|
      block |ยานสฺสุ ปุพฺเพ ภุญฺชาม ตานิ อชฺช ชหามเสฯ|
    count |๒๑๔๗|
      block |อิเม โน หตฺถิกา อสฺสา พลิพทฺทา จ โน อิเม|
      block |เยหิสฺสุ ปุพฺเพ กีฬาม ตานิ อชฺช ชหามเสฯ|
    count |๒๑๔๘|
      block |นียมานา กุมารา เต ปิตรํ เอตทพฺรวุํ|
      block |อมฺมํ อาโรคฺยํ วชฺชาสิ ตฺวญฺจ ตาต สุขี ภวฯ|
    count |๒๑๔๙|
      block |อิเม โน หตฺถิกา อสฺสา พลิพทฺทา จ โน อิเม|
      block |ตานิ อมฺมาย ทชฺเชสิ โสกํ เตหิ วิเนสฺสติฯ|
    count |๒๑๕๐|
      block |อิเม โน หตฺถิกา อสฺสา พลิพทฺทา จ โน อิเม|
      block |ตานิ อมฺมา อุทิกฺขนฺตี โสกํ ปฏิวิเนสฺสติฯ|
    count |๒๑๕๑|
      block |ตโต เวสฺสนฺตโร ราชา ทานํ ทตฺวาน ขตฺติโย|
      block |ปณฺณสาลํ ปวิสิตฺวา กลุนํ ปริเทวยิฯ|
    count |๒๑๕๒|
      block |กํ นฺวชฺช ฉาตา ตสิตา อุปรุจฺฉนฺติ ทารกา|
      block |สายํ สํเวสนากาเล โก เน ทสฺสติ โภชนํฯ|
    count |๒๑๕๓|
      block |กํ นฺวชฺช ฉาตา ตสิตา อุปรุจฺฉนฺติ ทารกา|
      block |สายํ สํเวสนากาเล อมฺมา ฉาตมฺห เทถ โนฯ|
    count |๒๑๕๔|
      block |กถํ นุ ปถํ คจฺฉนฺติ ปตฺติกา อนุปาหนา|
      block |สนฺตา สูเนหิ ปาเทหิ โก เน หตฺเถ คเหสฺสติฯ|
    count |๒๑๕๕|
      block |กถํ นุ โส น ลชฺเชยฺย สมฺมุขา ปหรํ มม|
      block |อทูสกานํ ปุตฺตานํ อลชฺชี วต พฺราหฺมโณฯ|
    count |๒๑๕๖|
      block |โยปิ เม ทาสิทาสสฺส อญฺโญ วา ปน เปสิโย|
      block |ตสฺสาปิ สุวิหีนสฺส โก ลชฺชี ปหริสฺสติฯ|
    count |๒๑๕๗|
      block |วาริชสฺเสว เม สโต พทฺธสฺส กุมินามุเข|
      block |อกฺโกสติ ปหรติ ปิเย ปุตฺเต อปสฺสโตฯ|
    count |๒๑๕๘|
      block |อทุ จาปํ คเหตฺวาน ขคฺคํ พนฺธิย วามโต|
      block |อาเนสฺสามิ สเก ปุตฺเต ปุตฺตานญฺหิ วโธ ทุโขฯ|
    count |๒๑๕๙|
      block |อฏฺฐานเมตํ ทุกฺขรูปํ ยํ กุมารา วิหญฺญเร|
      block |สตญฺจ ธมฺมมญฺญาย โก ทตฺวา อนุตปฺปติฯ|
    count |๒๑๖๐|
      block |สจฺจํ กิเรวมาหํสุ นรา เอกจฺจิยา อิธ|
      block |ยสฺส นตฺถิ สกา มาตา ยถา นตฺถิ ตเถว โสฯ|
    count |๒๑๖๑|
      block |เอหิ กณฺเห มริสฺสาม นตฺถตฺโถ ชีวิเตน โน|
      block |ทินฺนมฺหาติ ชนินฺเทน พฺราหฺมณสฺส ธเนสิโน|
    block |อจฺจายิกสฺส ลุทฺทสฺส โย โน คาโวว สุมฺภติฯ|
    count |๒๑๖๒|
      block |อิเม เต ชมฺพุกา รุกฺขา เวทิสา สินฺทุวารกา|
      block |วิวิธานิ รุกฺขชาตานิ ตานิ กณฺเห ชหามเสฯ|
    count |๒๑๖๓|
      block |อสฺสตฺถา ปนสา เจเม นิคฺโรธา จ กปิตฺถนา|
      block |วิวิธานิ ผลชาตานิ ตานิ กณฺเห ชหามเสฯ|
    count |๒๑๖๔|
      block |อิเม ติฏฺฐนฺติ อารามา อยํ สีตูทกา นที|
      block |ยตฺถสฺสุ ปุพฺเพ กีฬาม ตานิ กณฺเห ชหามเสฯ|
    count |๒๑๖๕|
      block |วิวิธานิ ปุปฺผชาตานิ อสฺมิํ อุปริปพฺพเต|
      block |ยานสฺสุ ปุพฺเพ ธาเรม ตานิ กณฺเห ชหามเสฯ|
    count |๒๑๖๖|
      block |วิวิธานิ ผลชาตานิ อสฺมิํ อุปริปพฺพเต|
      block |ยานสฺสุ ปุพฺเพ ภุญฺชาม ตานิ กณฺเห ชหามเสฯ|
    count |๒๑๖๗|
      block |อิเม โน หตฺถิกา อสฺสา พลิพทฺทา จ โน อิเม|
      block |เยหิสฺสุ ปุพฺเพ กีฬาม ตานิ กณฺเห ชหามเสฯ|
    count |๒๑๖๘|
      block |นียมานา กุมารา เต พฺราหฺมณสฺส ปมุญฺจิย|
      block |เตน เตน ปธาวิํสุ ชาลี กณฺหาชินา จุโภฯ|
    count |๒๑๖๙|
      block |ตโต โส รชฺชุมาทาย ทณฺฑญฺจาทาย พฺราหฺมโณ|
      block |อาโกฏยนฺโต เต เนติ สิวิราชสฺส เปกฺขโตฯ|
    count |๒๑๗๐|
      block |ตํ ตํ กณฺหาชินาโวจ อยํ มํ ตาต พฺราหฺมโณ|
      block |ลฏฺฐิยา ปฏิโกเฏติ ฆเร ชาตํว ทาสิยํฯ|
    count |๒๑๗๑|
      block |น จายํ พฺราหฺมโณ ตาต ธมฺมิกา โหนฺติ พฺราหฺมณา|
      block |ยกฺโข พฺราหฺมณวณฺเณน ขาทิตุํ ตาต เนติ โน|
      block |นียมาเน ปิสาเจน กิํ นุ ตาต อุทิกฺขสิฯ|
    count |๒๑๗๒|
      block |อิเม โน ปาทกา ทุกฺขา ทีโฆ จทฺธา สุทุคฺคโม|
      block |นีเจ โจลมฺพเต สูริโย พฺราหฺมโณ จ ธาเรติ โนฯ|
    count |๒๑๗๓|
      block |โอกนฺทามเส ภูตานิ ปพฺพตานิ วนานิ จ|
      block |สรสฺส สิรสา วนฺทาม สุปติตฺเถ จ อาปเก ฯ|
    count |๒๑๗๔|
      block |ติณลตานิ โอสธฺโย ปพฺพตานิ วนานิ จ|
      block |อมฺมํ อาโรคฺยํ วชฺชาถ อยํ โน เนติ พฺราหฺมโณฯ|
    count |๒๑๗๕|
      block |วชฺชนฺตุ โภนฺโต อมฺมญฺจ มทฺทิํ อสฺมาก มาตรํ|
      block |สเจ อนุปติตุกามาสิ ขิปฺปํ อนุปติยาสิ โนฯ|
    count |๒๑๗๖|
      block |อยํ เอกปที เอติ อุชุํ คจฺฉติ อสฺสมํ|
      block |ตเมวานุปเตยฺยาสิ อปิ ปสฺเสสิ เน ลหุํฯ|
    count |๒๑๗๗|
      block |อโห วต เร ชฏินี วนมูลผลหาริเก|
      block |สุญฺญํ ทิสฺวาน อสฺสมํ ตํ เต ทุกฺขํ ภวิสฺสติฯ|
    count |๒๑๗๘|
      block |อติเวลํ นุ อมฺมาย อุญฺฉา ลทฺโธ อนปฺปโก|
      block |ยา โน พทฺเธ น ชานาสิ พฺราหฺมเณน ธเนสินาฯ|
    count |๒๑๗๙|
      block |อจฺจายิเกน ลุทฺเทน โย โน คาโวว สุมฺภติ|
      block |อปชฺช อมฺมํ ปสฺเสมุ สายํ อุญฺฉาโต อาคตํฯ|
    count |๒๑๘๐|
      block |ทชฺชา อมฺมา พฺราหฺมณสฺส ผลํ ขุทฺเทน มิสฺสิตํ|
      block |ตทายํ อสิโต ธาโต น พาฬฺหํ ธารเยยฺย โนฯ|
    count |๒๑๘๑|
      block |สูนา จ วต โน ปาทา พาฬฺหํ ธาเรติ พฺราหฺมโณ|
      block |อิติ ตตฺถ วิลปิํสุ กุมารา มาตุคิทฺธิโนฯ|
    stand |ทารกปพฺพํ นามฯ|
  block |มทฺทีปพฺพํ|
    count |๒๑๘๒|
      block |เตสํ ลาลปฺปิตํ สุตฺวา ตโย วาฬา วเน มิคา|
      block |สีโห พฺยคฺโฆ จ ทีปิ จ อิทํ วจนมพฺรวุํฯ|
    count |๒๑๘๓|
      block |มา เหว โน ราชปุตฺตี สายํ อุญฺฉาโต อาคมา|
      block |มา เหวมฺหาก นิพฺโภเค เหฐยิตฺถ วเน มิคาฯ|
    count |๒๑๘๔|
      block |สีโห จ นํ วิเหเฐยฺย พฺยคฺโฆ ทีปิ จ ลกฺขณํ|
      block |เนว ชาลีกุมารสฺส กุโต กณฺหาชินา สิยา|
      block |อุภเยเนว ชีเยถ ปติํ ปุตฺเต จ ลกฺขณาฯ|
    count |๒๑๘๕|
      block |ขณิตฺติกํ เม ปติตํ ทกฺขิณกฺขิ จ ผนฺทติ|
      block |อผลา ผลิโน รุกฺขา สพฺพา มุยฺหนฺติ เม ทิสาฯ|
    count |๒๑๘๖|
      block |ตสฺสา สายนฺหกาลสฺมิํ อสฺสมาคมนํ ปติ|
      block |อตฺถงฺคตมฺหิ สูริเย วาฬา ปนฺเถ อุปฏฺฐหุํฯ|
    count |๒๑๘๗|
      block |นีเจ โจลมฺพเต สูริโย ทูเร จ วต อสฺสโม|
      block |ยญฺจ เนสํ อิโต หสฺสํ ตํ เต ภุญฺเชยฺยุ โภชนํฯ|
    count |๒๑๘๘|
      block |โส นูน ขตฺติโย เอโก ปณฺณสาลาย อจฺฉติ|
      block |โตเสนฺโต ทารเก ฉาเต มมํ ทิสฺวา อนายติํฯ|
    count |๒๑๘๙|
      block |เต นูน ปุตฺตกา มยฺหํ กปณาย วรากิยา|
      block |สายํ สํเวสนากาเล ขีรปีตาว อจฺฉเรฯ|
    count |๒๑๙๐|
      block |เต นูน ปุตฺตกา มยฺหํ กปณาย วรากิยา|
      block |สายํ สํเวสนากาเล วาริปีตาว อจฺฉเรฯ|
    count |๒๑๙๑|
      block |เต นูน ปุตฺตกา มยฺหํ กปณาย วรากิยา|
      block |ปจฺจุคฺคตา มํ ติฏฺฐนฺติ วจฺฉา พาลาว มาตรํฯ|
    count |๒๑๙๒|
      block |เต นูน ปุตฺตกา มยฺหํ กปณาย วรากิยา|
      block |ปจฺจุคฺคตา มํ ติฏฺฐนฺติ หํสาวุปริปลฺลเลฯ|
    count |๒๑๙๓|
      block |เต นูน ปุตฺตกา มยฺหํ กปณาย วรากิยา|
      block |ปจฺจุคฺคตา มํ ติฏฺฐนฺติ อสฺสมสฺสาวิทูรโตฯ|
    count |๒๑๙๔|
      block |เอกายโน เอกปโถ สรา โสพฺภา จ ปสฺสโต|
      block |อญฺญํ มคฺคํ น ปสฺสามิ เยน คจฺเฉยฺย อสฺสมํฯ|
    count |๒๑๙๕|
      block |มิคา นมตฺถุ ราชาโน กานนสฺมิํ มหพฺพลา|
      block |ธมฺเมน ภาตโร โหถ มคฺคํ เม เทถ ยาจิตาฯ|
    count |๒๑๙๖|
      block |อวรุทฺธสฺสาหํ ภริยา ราชปุตฺตสฺส สิรีมโต|
      block |ตํ จาหํ นาติมญฺญามิ รามํ สีตาวนุพฺพตาฯ|
    count |๒๑๙๗|
      block |ตุมฺเห จ ปุตฺเต ปสฺสถ สายํ สํเวสนํ ปติ|
      block |อหญฺจ ปุตฺเต ปสฺเสยฺยํ ชาลิํ กณฺหาชินํ จุโภฯ|
    count |๒๑๙๘|
      block |พหุํ จิทํ มูลผลํ ภกฺโข จายํ อนปฺปโก|
      block |ตโต อุปฑฺฒํ ทสฺสามิ มคฺคํ เม เทถ ยาจิตาฯ|
    count |๒๑๙๙|
      block |ราชปุตฺตี จ โน มาตา ราชปุตฺโต จ โน ปิตา|
      block |ธมฺเมน ภาตโร โหถ มคฺคํ เม เทถ ยาจิตาฯ|
    count |๒๒๐๐|
      block |ตสฺสา ลาลปฺปมานาย พหุํ การุญฺญสญฺหิตํ|
      block |สุตฺวา เนลปติํ วาจํ วาฬา ปนฺถา อปกฺกมุํฯ|
    count |๒๒๐๑|
      block |อิมมฺหิ นํ ปเทสมฺหิ ปุตฺตกา ปํสุกุณฺฐิตา|
      block |ปจฺจุคฺคตา มํ ติฏฺฐนฺติ วจฺฉา พาลาว มาตรํฯ|
    count |๒๒๐๒|
      block |อิมมฺหิ นํ ปเทสมฺหิ ปุตฺตกา ปํสุกุณฺฐิตา|
      block |ปจฺจุคฺคตา มํ ติฏฺฐนฺติ หํสาวุปริปลฺลเลฯ|
    count |๒๒๐๓|
      block |อิมมฺหิ นํ ปเทสมฺหิ ปุตฺตกา ปํสุกุณฺฐิตา|
      block |ปจฺจุคฺคตา มํ ติฏฺฐนฺติ อสฺสมสฺสาวิทูรโตฯ|
    count |๒๒๐๔|
      block |ทฺเว มิคา วิย อุกฺกณฺณา สมนฺตา มภิธาวิโน|
      block |อานนฺทิโน ปมุทิตา วคฺคมานาว กมฺปเร|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๐๕|
      block |ฉกลีว มิคี ฉาปํ ปกฺขี มุตฺตาว ปญฺชรา|
      block |โอหาย ปุตฺเต นิกฺขมิํ สีหีวามิสคิทฺธินี|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๐๖|
      block |อิทํ เนสํ ปทกฺกนฺตํ นาคานมิว ปพฺพเต|
      block |จิตกา ปริกิณฺณาโย อสฺสมสฺสาวิทูรโต|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๐๗|
      block |วาลิกายปิ โอกิณฺณา ปุตฺตกา ปํสุกุณฺฐิตา|
      block |สมนฺตา มภิธาวนฺติ เต น ปสฺสามิ ทารเกฯ|
    count |๒๒๐๘|
      block |เย มํ ปุเร ปจฺจุฏฺเฐนฺติ อรญฺญา ทูรมายติํ|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๐๙|
      block |ฉกลิํว มิคิํ ฉาปา ปจฺจุคฺคนฺตุน มาตรํ|
      block |ทูเร มํ ปวิโลเกนฺติ เต น ปสฺสามิ ทารเกฯ|
    count |๒๒๑๐|
      block |อิทํ เนสํ กีฬานกํ ปติตํ ปณฺฑุเพฬุวํ|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๑๑|
      block |ถนา จ มยฺหิเม ปูรา อุโร จ สมฺปทาลติ|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๑๒|
      block |อุจฺฉงฺเคโก วิจินาติ ถนเมกาวลมฺพติ|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๑๓|
      block |ยสฺสุ สายนฺหสมยํ ปุตฺตกา ปํสุกุณฺฐิตา|
    block |อุจฺฉงฺเค เม วิวตฺตนฺติ เต น ปสฺสามิ ทารเกฯ|
    count |๒๒๑๔|
      block |อยํ โส อสฺสโม ปุพฺเพ สมชฺโช ปฏิภาติ มํ|
      block |ตฺยชฺช ปุตฺเต อปสฺสนฺตฺยา ภมเต วิย อสฺสโมฯ|
    count |๒๒๑๕|
      block |กิมิทํ อปฺปสทฺโทว อสฺสโม ปฏิภาติ มํ|
      block |กาโกลาปิ น วสฺสนฺติ มตา เม นูน ทารกาฯ|
    count |๒๒๑๖|
      block |กิมิทํ อปฺปสทฺโทว อสฺสโม ปฏิภาติ มํ|
      block |สกุณาปิ น วสฺสนฺติ มตา เม นูน ทารกาฯ|
    count |๒๒๑๗|
      block |กิมิทํ ตุณฺหิภูโตสิ อปิ รตฺเตว เม มโน|
      block |กาโกลาปิ น วสฺสนฺติ มตา เม นูน ทารกาฯ|
    count |๒๒๑๘|
      block |กิมิทํ ตุณฺหิภูโตสิ อปิ รตฺเตว เม มโน|
      block |สกุณาปิ น วสฺสนฺติ มตา เม นูน ทารกาฯ|
    count |๒๒๑๙|
      block |กจฺจิ นุ เม อยฺยปุตฺต มิคา ขาทิํสุ ทารเก|
      block |อรญฺเญ อิริเณ วิวเน เกน นีตา เม ทารกาฯ|
    count |๒๒๒๐|
      block |อทุ เต ปหิตา ทูตา อทุ สุตฺตา ปิยํวทา|
      block |อทุ พหิ โน นิกฺขนฺตา ขิฑฺฑาสุ ปสุตา นุ เตฯ|
    count |๒๒๒๑|
      block |เนวาสํ เกสา ทิสฺสนฺติ หตฺถปาทา จ ชาลิโน|
      block |สกุณานญฺจ โอปาโต เกน นีตา เม ทารกาฯ|
    count |๒๒๒๒|
      block |อิทํ ตโต ทุกฺขตรํ สลฺลวิทฺโธ ยถา วโณ|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๒๓|
      block |อิทมฺปิ ทุติยํ สลฺลํ กมฺเปติ หทยํ มม|
      block |ยญฺจ ปุตฺเต น ปสฺสามิ ตฺวญฺจ มํ นาภิภาสสิฯ|
    count |๒๒๒๔|
      block |อชฺเชว เม อิมํ รตฺติํ ราชปุตฺต น สํสสิ|
      block |มญฺเญ โอกฺกนฺตสนฺตํ มํ ปาโต ทกฺขิสิ โน มตํฯ|
    count |๒๒๒๕|
      block |นูน มทฺที วราโรหา ราชปุตฺตี ยสสฺสินี|
      block |ปาโต คตาสิ อุญฺฉาย กิมิทํ สายมาคตาฯ|
    count |๒๒๒๖|
      block |นนุ ตฺวํ สทฺทมสฺโสสิ เย สรํ ปาตุมาคตา|
      block |สีหสฺสปิ นทนฺตสฺส พฺยคฺฆสฺส จ นิกุชฺชิตํฯ|
    count |๒๒๒๗|
      block |อหุ ปุพฺพนิมิตฺตํ เม วิจรนฺตฺยา พฺรหาวเน|
      block |ขณิตฺโต เม หตฺถา ปติโต อุคฺคีวญฺจาปิ อํสโตฯ|
    count |๒๒๒๘|
      block |ตทาหํ พฺยถิตา ภีตา ปุถุ กตฺวาน ปญฺชลิํ|
      block |สพฺพทิสา นมสฺสิสฺสํ อปิ โสตฺถิ อิโต สิยาฯ|
    count |๒๒๒๙|
      block |มา เหว โน ราชปุตฺโต หโต สีเหน ทีปินา|
      block |ทารกา วา ปรามฏฺฐา อจฺฉโกกตรจฺฉิหิฯ|
    count |๒๒๓๐|
      block |สีโห พฺยคฺโฆ จ ทีปิ จ ตโย วาฬา วเน มิคา|
      block |เต มํ ปริยาวรุํ มคฺคํ เตน สายมฺหิ อาคตาฯ|
    count |๒๒๓๑|
      block |อหํ ปติญฺจ ปุตฺเต จ อาเจรมิว มาณโว|
      block |อนุฏฺฐิตา ทิวารตฺติํ ชฏินี พฺรหฺมจารินีฯ|
    count |๒๒๓๒|
      block |อชินานิ ปริทหิตฺวา วนมูลผลหาริยา|
      block |วิจรามิ ทิวารตฺติํ ตุมฺหํ กามา หิ ปุตฺตกาฯ|
    count |๒๒๓๓|
      block |อหํ สุวณฺณหลิทฺทิํ อาภตํ ปณฺฑุเพฬุวํ|
      block |รุกฺขปกฺกานิ จาหาสิํ อิเม โว ปุตฺต กีฬนาฯ|
    count |๒๒๓๔|
      block |อิมํ มูลาฬิวตฺตกํ สาลุกํ จิญฺจเภทกํ|
      block |ภุญฺช ขุทฺเทหิ สํยุตฺตํ สห ปุตฺเตหิ ขตฺติยฯ|
    count |๒๒๓๕|
      block |ปทุมํ ชาลิโน เทหิ กุมุทญฺจ กุมาริยา|
      block |มาลิเน ปสฺส นจฺจนฺเต สิวิ ปุตฺตานิ อวฺหยฯ|
    count |๒๒๓๖|
      block |ตโต กณฺหาชินายปิ นิสาเมหิ รเถสภ|
      block |มญฺชุสฺสราย วคฺคุยา อสฺสมํ อุปยนฺติยา ฯ|
    count |๒๒๓๗|
      block |สมานสุขทุกฺขมฺหา รฏฺฐา ปพฺพาชิตา อุโภ|
      block |อปิ สิวิ ปุตฺเต ปสฺเสสิ ชาลิํ กณฺหาชินํ จุโภฯ|
    count |๒๒๓๘|
      block |สมเณ พฺราหฺมเณ นูน พฺรหฺมจริยปรายเณ|
      block |อหํ โลเก อภิสฺสปิํ สีลวนฺเต พหุสฺสุเต|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๓๙|
      block |อิเม เต ชมฺพุกา รุกฺขา เวทิสา สินฺทุวารกา|
      block |วิวิธานิ รุกฺขชาตานิ เต กุมารา น ทิสฺสเรฯ|
    count |๒๒๔๐|
      block |อสฺสตฺถา ปนสา เจเม นิคฺโรธา จ กปิตฺถนา|
      block |วิวิธานิ ผลชาตานิ เต กุมารา น ทิสฺสเรฯ|
    count |๒๒๔๑|
      block |อิเม ติฏฺฐนฺติ อารามา อยํ สีตูทกา นที|
      block |ยตฺถสฺสุ ปุพฺเพ กีฬิํสุ เต กุมารา น ทิสฺสเรฯ|
    count |๒๒๔๒|
      block |วิวิธานิ ปุปฺผชาตานิ อสฺมิํ อุปริปพฺพเต|
      block |ยานสฺสุ ปุพฺเพ ธาริํสุ เต กุมารา น ทิสฺสเรฯ|
    count |๒๒๔๓|
      block |วิวิธานิ ผลชาตานิ อสฺมิํ อุปริปพฺพเต|
      block |ยานสฺสุ ปุพฺเพ ภุญฺชิํสุ เต กุมารา น ทิสฺสเรฯ|
    count |๒๒๔๔|
      block |อิเม เต หตฺถิกา อสฺสา พลิพทฺทา จ เต อิเม|
      block |เยหิสฺสุ ปุพฺเพ กีฬิํสุ เต กุมารา น ทิสฺสเรฯ|
    count |๒๒๔๕|
      block |อิเม สามา สโสลูกา พหุกา กทลีมิคา|
      block |เยหิสฺสุ ปุพฺเพ กีฬิํสุ เต กุมารา น ทิสฺสเรฯ|
    count |๒๒๔๖|
      block |อิเม หํสา จ โกญฺจา จ มยูรา จิตฺรเปขุณา|
      block |เยหิสฺสุ ปุพฺเพ กีฬิํสุ เต กุมารา น ทิสฺสเรฯ|
    count |๒๒๔๗|
      block |อิมา ตา วนคุมฺพาโย ปุปฺผิตา สพฺพกาลิกา|
      block |ยตฺถสฺสุ ปุพฺเพ กีฬิํสุ เต กุมารา น ทิสฺสเรฯ|
    count |๒๒๔๘|
      block |อิมา ตา โปกฺขรณี รมฺมา จกฺกวากูปกูชิตา|
      block |มนฺทาลเกหิ สญฺฉนฺนา ปทุมุปฺปลเกหิ จ|
      block |ยตฺถสฺสุ ปุพฺเพ กีฬิํสุ เต กุมารา น ทิสฺสเรฯ|
    count |๒๒๔๙|
      block |น เต กฏฺฐานิ ภินฺนานิ น เต อุทกมาหตํ|
      block |อคฺคิปิ เต น หาปิโต กิํ นุ มนฺโทว ฌายสิฯ|
    count |๒๒๕๐|
      block |ปิโย ปิเยน สงฺคมฺม สโม เม พฺยปหญฺญติ|
      block |ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ|
    count |๒๒๕๑|
      block |น โข โน เทว ปสฺสามิ เยน เต นีหตา มตา|
      block |กาโกลาปิ น วสฺสนฺติ มตา เม นูน ทารกาฯ|
    count |๒๒๕๒|
      block |น โข โน เทว ปสฺสามิ เยน เต นีหตา มตา|
      block |สกุณาปิ น วสฺสนฺติ มตา เม นูน ทารกาฯ|
    count |๒๒๕๓|
      block |สา ตตฺถ ปริเทวิตฺวา ปพฺพตานิ วนานิ จ|
      block |ปุนเทวสฺสมํ คนฺตฺวา โรทิ สามิกสนฺติเก ฯ|
    count |๒๒๕๔|
      block |น โข โน เทว ปสฺสามิ เยน เต นีหตา มตา|
      block |กาโกลาปิ น วสฺสนฺติ มตา เม นูน ทารกาฯ|
    count |๒๒๕๕|
      block |น โข โน เทว ปสฺสามิ เยน เต นีหตา มตา|
      block |สกุณาปิ น วสฺสนฺติ มตา เม นูน ทารกาฯ|
    count |๒๒๕๖|
      block |น โข โน เทว ปสฺสามิ เยน เต นีหตา มตา|
      block |วิจรนฺติ รุกฺขมูเลสุ ปพฺพเตสุ คุหาสุ จฯ|
    count |๒๒๕๗|
      block |อิติ มทฺที วราโรหา ราชปุตฺตี ยสสฺสินี|
      block |พาหา ปคฺคยฺห กนฺทิตฺวา ตตฺเถว ปติตา ฉมาฯ|
    count |๒๒๕๘|
      block |ตมชฺฌปตฺตํ ราชปุตฺติํ อุทเกนาภิสิญฺจถ|
      block |อสฺสตฺถํ นํ วิทิตฺวาน อถ นํ เอตทพฺรวิฯ|
    count |๒๒๕๙|
      block |อาทิเยเนว เต มทฺทิ ทุกฺขํ นกฺขาตุมิจฺฉิสํ|
      block |ทลิทฺโท ยาจโก วุฑฺโฒ พฺราหฺมโณ ฆรมาคโตฯ|
    count |๒๒๖๐|
      block |ตสฺส ทินฺนา มยา ปุตฺตา มทฺทิ มา ภายิ อสฺสส|
      block |มํ ปสฺส มทฺทิ มา ปุตฺเต มา พาฬฺหํ ปริเทวสิ|
    block |ลจฺฉาม ปุตฺเต ชีวนฺตา อโรคา จ ภวามเสฯ|
    count |๒๒๖๑|
      block |ปุตฺเต ปสุญฺจ ธญฺญญฺจ ยญฺจ อญฺญํ ฆเร ธนํ|
      block |ทชฺชา สปฺปุริโส ทานํ ทิสฺวา ยาจกมาคตํ|
      block |อนุโมทาหิ เม มทฺทิ ปุตฺตเก ทานมุตฺตมํฯ|
    count |๒๒๖๒|
      block |อนุโมทามิ เต เทว ปุตฺตเก ทานมุตฺตมํ|
      block |ทตฺวา จิตฺตํ ปสาเทหิ ภิยฺโย ทานํ ทโท ภวฯ|
    count |๒๒๖๓|
      block |โย ตฺวํ มจฺเฉรภูเตสุ มนุสฺเสสุ ชนาธิป|
      block |พฺราหฺมณสฺส อทา ทานํ สิวีนํ รฏฺฐวฑฺฒโนฯ|
    count |๒๒๖๔|
      block |นินฺนาทิตา เต ปถวี สทฺโท เต ติทิวงฺคโต|
      block |สมนฺตา วิชฺชุตา อาคุํ คิรีนํว ปติสฺสุตาฯ|
    count |๒๒๖๕|
      block |ตสฺส เต อนุโมทนฺติ อุโภ นารทปพฺพตา|
      block |อินฺโท จ พฺรหฺมา ปชาปติ โสโม ยโม เวสฺสวโณ|
      block |สพฺเพ เทวานุโมทนฺติ ตาวติํสา สอินฺทกาฯ|
    count |๒๒๖๖|
      block |อิติ มทฺที วราโรหา ราชปุตฺตี ยสสฺสินี|
      block |เวสฺสนฺตรสฺส อนุโมทิ ปุตฺตเก ทานมุตฺตมํฯ|
    stand |มทฺทีปพฺพํ นามฯ|
  block |สกฺกปพฺพํ|
    count |๒๒๖๗|
      block |ตโต รตฺยา วิวสาเน สูริยสฺสุคฺคมนํ ปติ|
      block |สกฺโก พฺราหฺมณวณฺเณน ปาโต เตสํ อทิสฺสถฯ|
    count |๒๒๖๘|
      block |กจฺจิ นุ โภโต กุสลํ กจฺจิ โภโต อนามยํ|
      block |กจฺจิ อุญฺเฉน ยาเปถ กจฺจิ มูลผลา พหูฯ|
    count |๒๒๖๙|
      block |กจฺจิ ฑํสา มกสา จ อปฺปเมว สรีสปา|
      block |วเน วาฬมิคากิณฺเณ กจฺจิ หิํสา น วิชฺชติฯ|
    count |๒๒๗๐|
      block |กุสลญฺเจว โน พฺรหฺเม อโถ พฺรหฺเม อนามยํ|
      block |อโถ อุญฺเฉน ยาเปม อโถ มูลผลา พหูฯ|
    count |๒๒๗๑|
      block |อโถ ฑํสา มกสา จ อปฺปเมว สรีสปา|
      block |วเน วาฬมิคากิณฺเณ หิํสา มยฺหํ น วิชฺชติฯ|
    count |๒๒๗๒|
      block |สตฺต โน มาเส วสตํ อรญฺเญ ชีวโสกินํ|
      block |อิทํ ทุติยํ ปสฺสาม พฺราหฺมณํ เทววณฺณินํ|
      block |อาทาย เวฬุวํ ทณฺฑํ ธาเรนฺตํ อชินกฺขิปํฯ|
    count |๒๒๗๓|
      block |สฺวาคตํ เต มหาพฺรหฺเม อโถ เม อทุราคตํ|
      block |อนฺโต ปวิส ภทฺทนฺเต ปาเท ปกฺขาลยสฺสุ เตฯ|
    count |๒๒๗๔|
      block |ตินฺทุกานิ ปิยาลานิ มธุเก กาสุมาริโย|
      block |ผลานิ ขุทฺทกปฺปานิ ภุญฺช พฺรหฺเม วรํ วรํฯ|
    count |๒๒๗๕|
      block |อิทมฺปิ ปานียํ สีตํ อาภตํ คิริคพฺภรา|
      block |ตโต ปิว มหาพฺรหฺเม สเจ ตฺวํ อภิกงฺขสิฯ|
    count |๒๒๗๖|
      block |อถ ตฺวํ เกน วณฺเณน เกน วา ปน เหตุนา|
      block |อนุปฺปตฺโต พฺรหารญฺญํ ตํ เม อกฺขาหิ ปุจฺฉิโตฯ|
    count |๒๒๗๗|
      block |ยถา วาริวโห ปูโร สพฺพกาลํ น ขียติ|
      block |เอวํ ตํ ยาจิตาคจฺฉิํ ภริยํ เม เทหิ ยาจิโตฯ|
    count |๒๒๗๘|
      block |ททามิ น วิกมฺปามิ ยํ มํ ยาจสิ พฺราหฺมณ|
      block |สนฺตํ นปฺปฏิคุยฺหามิ ทาเน เม รมตี มโนฯ|
    count |๒๒๗๙|
      block |มทฺทิํ หตฺเถ คเหตฺวาน อุทกสฺส กมณฺฑลุํ|
      block |พฺราหฺมณสฺส อทา ทานํ สิวีนํ รฏฺฐวฑฺฒโนฯ|
    count |๒๒๘๐|
      block |ตทาสิ ยํ ภิํสนกํ ตทาสิ โลมหํสนํ|
      block |มทฺทิํ ปริจชนฺตสฺส เมทนี สมฺปกมฺปถฯ|
    count |๒๒๘๑|
      block |เนว สา มทฺที ภากุฏิ น สนฺธียติ น โรทติ|
      block |เปกฺขเตวสฺส ตุณฺหี สา เอโส ชานาติ ยํ วรํฯ|
    count |๒๒๘๒|
      block |โกมารี ยสฺสาหํ ภริยา สามิโก มม อิสฺสโร|
      block |ยสฺสิจฺเฉ ตสฺส มํ ทชฺชา วิกฺกิเณยฺย หเนยฺย วาฯ|
    count |๒๒๘๓|
      block |เตสํ สงฺกปฺปมญฺญาย เทวินฺโท เอตทพฺรวิ|
      block |สพฺเพ ชิตา เต ปจฺจูหา เย ทิพฺพา เย จ มานุสาฯ|
    count |๒๒๘๔|
      block |นินฺนาทิตา เต ปถวี สทฺโท เต ติทิวงฺคโต|
      block |สมนฺตา วิชฺชุตา อาคุํ คิรีนํว ปติสฺสุตาฯ|
    count |๒๒๘๕|
      block |ตสฺส เต อนุโมทนฺติ อุโภ นารทปพฺพตา|
      block |อินฺโท จ พฺรหฺมา ปชาปติ โสโม ยโม เวสฺสวโณ|
      block |สพฺเพ เทวานุโมทนฺติ ทุกฺกรญฺหิ กโรติ โสฯ|
    count |๒๒๘๖|
      block |ทุทฺททํ ททมานานํ ทุกฺกรํ กมฺม กุพฺพตํ|
      block |อสนฺโต นานุกุพฺพนฺติ สตํ ธมฺโม ทุรนฺนโยฯ|
    count |๒๒๘๗|
      block |ตสฺมา สตญฺจ อสตํ นานา โหติ อิโต คติ|
      block |อสนฺโต นิรยํ ยนฺติ สนฺโต สคฺคปรายณาฯ|
    count |๒๒๘๘|
      block |ยเมตํ กุมาเร อทา ภริยํ อทา วเน วสํ|
      block |พฺรหฺมยานมโนกฺกมฺม สคฺเค เต ตํ วิปจฺจตุฯ|
    count |๒๒๘๙|
      block |ททามิ โภโต ภริยํ มทฺทิํ สพฺพงฺคโสภนํ|
      block |ตฺวญฺเจว มทฺทิยา ฉนฺโน มทฺที จ ปตินา สหฯ|
    count |๒๒๙๐|
      block |ยถา ปโย จ สงฺโข จ อุโภ สมานวณฺณิโน|
      block |เอวํ ตุวญฺจ มทฺที จ สมานมนเจตสาฯ|
    count |๒๒๙๑|
      block |อวรุทฺเธตฺถ อรญฺญสฺมิํ อุโภ สมฺมถ อสฺสเม|
      block |ขตฺติยา โคตฺตสมฺปนฺนา สุชาตา มาตุเปตฺติโต|
      block |ยถา ปุญฺญานิ กยิราถ ททนฺตา อปราปรํฯ|
    count |๒๒๙๒|
      block |สกฺโกหมสฺมิ เทวินฺโท อาคโตสฺมิ ตวนฺติเก|
      block |วรํ วรสฺสุ ราชิสิ วเร อฏฺฐ ททามิ เตฯ|
    count |๒๒๙๓|
      block |วรํ เจ เม อโท สกฺก สพฺพภูตานมิสฺสร|
      block |ปิตา มํ อนุโมเทยฺย อิโต ปตฺตํ สกํ ฆรํ|
      block |อาสเนน นิมนฺเตยฺย ปฐเมตํ วรํ วเรฯ|
    count |๒๒๙๔|
      block |ปุริสสฺส วธํ น โรเจยฺยํ อปิ กิพฺพิสการกํ|
      block |วชฺฌํ วธมฺหา โมเจยฺยํ ทุติเยตํ วรํ วเรฯ|
    count |๒๒๙๕|
      block |เย วุฑฺฒา เย จ ทหรา เย จ มชฺฌิมโปริสา|
      block |มเมว อุปชีเวยฺยุํ ตติเยตํ วรํ วเรฯ|
    count |๒๒๙๖|
      block |ปรทารํ น คจฺเฉยฺยํ สทารปสุโต สิยํ|
      block |ถีนํ วสํ น คจฺเฉยฺยํ จตุตฺเถตํ วรํ วเรฯ|
    count |๒๒๙๗|
      block |ปุตฺโต เม สกฺก ชาเยถ โส จ ทีฆายุโก สิยา|
      block |ธมฺเมน ชิเน ปถวิํ ปญฺจเมตํ วรํ วเรฯ|
    count |๒๒๙๘|
      block |ตโต รตฺยา วิวสาเน สูริยสฺสุคฺคมนํ ปติ|
      block |ทิพฺพา ภกฺขา ปาตุภเวยฺยุํ ฉฏฺฐเมตํ วรํ วเรฯ|
    count |๒๒๙๙|
      block |ททโต เม น ขีเยถ ทตฺวา นานุตเปยฺยหํ|
      block |ททํ จิตฺตํ ปสาเทยฺยํ สตฺตเมตํ วรํ วเรฯ|
    count |๒๓๐๐|
      block |อิโต วิมุจฺจมานาหํ สคฺคคามี วิเสสคู|
      block |อนิวตฺติ ตโต อสฺสํ อฏฺฐเมตํ วรํ วเรฯ|
    count |๒๓๐๑|
      block |ตสฺส ตํ วจนํ สุตฺวา เทวินฺโท เอตทพฺรวิ|
      block |อจิรํ วต เต ตโต ปิตา ตํ ทฏฺฐุเมสฺสติฯ|
    count |๒๓๐๒|
      block |อิทํ วตฺวาน มฆวา เทวราชา สุชมฺปติ|
      block |เวสฺสนฺตเร วรํ ทตฺวา สคฺคกายํ อปกฺกมิฯ|
    stand |สกฺกปพฺพํ นามฯ|
  block |มหาราชปพฺพํ|
    count |๒๓๐๓|
      block |กสฺเสตํ มุขมาภาติ เหมํ วุตฺตตฺตมคฺคินา|
      block |นิกฺขํว ชาตรูปสฺส อุกฺกามุขปหํสิตํฯ|
    count |๒๓๐๔|
      block |อุโภ สทิสปจฺจงฺคา อุโภ สทิสลกฺขณา|
      block |ชาลิสฺส สทิโส เอโก เอกา กณฺหาชินา ยถาฯ|
    count |๒๓๐๕|
      block |สีหา พิลาว นิกฺขนฺตา อุโภ สมฺปติรูปกา|
      block |ชาตรูปมยาเยว อิเม ทิสฺสนฺติ ทารกาฯ|
    count |๒๓๐๖|
      block |กุโต นุ ภวํ ภารทฺวาช อิเม อาเนสิ ทารเก|
      block |อชฺช รฏฺฐํ อนุปฺปตฺโต กุหิํ คจฺฉสิ พฺราหฺมณ ฯ|
    count |๒๓๐๗|
      block |มยฺหํ เต ทารกา เทว ทินฺนา วิตฺเตน สญฺชย|
      block |อชฺช ปนฺนรสา รตฺติ ยโต ลทฺธา เม ทารกาฯ|
    count |๒๓๐๘|
      block |เกน วา วาจเปยฺเยน สมฺมาญาเยน สทฺทเห|
      block |โก เตตํ ทานมททา ปุตฺตเก ทานมุตฺตมํฯ|
    count |๒๓๐๙|
      block |โย ยาจตํ ปติฏฺฐาสิ ภูตานํ ธรณีริว|
      block |โส เม เวสฺสนฺตโร ราชา ปุตฺเตทาสิ วเน วสํฯ|
    count |๒๓๑๐|
      block |โย ยาจตํ คตี อาสิ สวนฺตีนํว สาคโร|
      block |โส เม เวสฺสนฺตโร ราชา ปุตฺเตทาสิ วเน วสํฯ|
    count |๒๓๑๑|
      block |ทุกฺกฏํ วต โภ รญฺญา สทฺเธน ฆรเมสินา|
      block |กถํ นุ ปุตฺตเก ทชฺชา อรญฺเญ อวรุทฺธโกฯ|
    count |๒๓๑๒|
      block |อิมํ โภนฺโต นิสาเมถ ยาวนฺเตตฺถ สมาคตา|
      block |กถํ เวสฺสนฺตโร ราชา ปุตฺเตทาสิ วเน วสํฯ|
    count |๒๓๑๓|
      block |ทาสิํ ทาสํ จ โส ทชฺชา อสฺสํ จสฺสตรีรถํ|
      block |หตฺถิญฺจ กุญฺชรํ ทชฺช กถํ โส ทชฺช ทารเกฯ|
    count |๒๓๑๔|
      block |ยสฺส นสฺส ฆเร ทาโส อสฺโส จสฺสตรีรโถ|
      block |หตฺถี จ กุญฺชโร นาโค กิํ โส ทชฺชา ปิตามหฯ|
    count |๒๓๑๕|
      block |ทานมสฺส ปสํสาม น จ นินฺทาม ปุตฺตกา|
      block |กถํ นุ หทยํ อาสิ ตุมฺเห ทตฺวา วนิพฺพเกฯ|
    count |๒๓๑๖|
      block |ทุกฺขสฺส หทยํ อาสิ อโถ อุณฺหมฺปิ ปสฺสสิ|
      block |โรหินีเหว ตมฺพกฺขี ปิตา อสฺสูนิ วตฺตยิฯ|
    count |๒๓๑๗|
      block |ยํ ตํ กณฺหาชินาโวจ อยํ มํ ตาต พฺราหฺมโณ|
      block |ลฏฺฐิยา ปฏิโกเฏติ ฆเร ชาตํว ทาสิยํฯ|
    count |๒๓๑๘|
      block |น จายํ พฺราหฺมโณ ตาต ธมฺมิกา โหนฺติ พฺราหฺมณา|
      block |ยกฺโข พฺราหฺมณวณฺเณน ขาทิตุํ ตาต เนติ โน|
      block |นียมาเน ปิสาเจน กินฺนุ ตาต อุทิกฺขสิฯ|
    count |๒๓๑๙|
      block |ราชปุตฺตี จ โว มาตา ราชปุตฺโต จ โว ปิตา|
      block |ปุพฺเพ เม องฺคมารุยฺห กิํ นุ ติฏฺฐถ อารกาฯ|
    count |๒๓๒๐|
      block |ราชปุตฺตี จ โน มาตา ราชปุตฺโต จ โน ปิตา|
      block |ทาสา มยํ พฺราหฺมณสฺส ตสฺมา ติฏฺฐาม อารกาฯ|
    count |๒๓๒๑|
      block |มา สมฺเมวํ อวจุตฺถ ฑยฺหเต หทยํ มม|
      block |จิตกายํว เม กาโย อาสเน น สุขํ ลเภฯ|
    count |๒๓๒๒|
      block |มา สมฺเมวํ อวจุตฺถ ภิยฺโย โสกํ ชเนถ มํ|
      block |นิกฺกิณิสฺสามิ ทพฺเพน น โว ทาสา ภวิสฺสถฯ|
    count |๒๓๒๓|
      block |กิมคฺฆิยญฺหิ โว ตาต พฺราหฺมณสฺส ปิตา อทา|
      block |ยถาภูตํ เม อกฺขาถ ปฏิปาเทนฺตุ พฺราหฺมณํฯ|
    count |๒๓๒๔|
      block |สหสฺสคฺฆญฺหิ มํ ตาต พฺราหฺมณสฺส ปิตา อทา|
      block |อถ กณฺหาชินํ กญฺญํ หตฺถินา จ สเตน จ ฯ|
    count |๒๓๒๕|
      block |อุฏฺเฐหิ กตฺเต ตรมาโน พฺราหฺมณสฺส อวากร|
      block |ทาสิสตํ ทาสสตํ ควํ หตฺถุสภํ สตํ|
      block |ชาตรูปสหสฺสญฺจ ปุตฺตานํ เทหิ นิกฺกยํฯ|
    count |๒๓๒๖|
      block |ตโต กตฺตา ตรมาโน พฺราหฺมณสฺส อวากริ|
      block |ทาสิสตํ ทาสสตํ ควํ หตฺถุสภํ สตํ|
      block |ชาตรูปสหสฺสญฺจ ปุตฺตานํทาสิ นิกฺกยํฯ|
    count |๒๓๒๗|
      block |นิกฺกิณิตฺวา นหาเปตฺวา โภชยิตฺวาน ทารเก|
      block |สมลงฺกริตฺวา ภณฺเฑน อุจฺฉงฺเค อุปเวสยุํฯ|
    count |๒๓๒๘|
      block |สีสํ นฺหาเต สุจิวตฺเถ สพฺพาภรณภูสิเต|
      block |ราชา องฺเก กริตฺวาน อยฺยโก ปริปุจฺฉถฯ|
    count |๒๓๒๙|
      block |กุณฺฑเล ฆุสิเต มาเล สพฺพาภรณภูสิเต|
      block |ราชา องฺเก กริตฺวาน อิทํ วจนมพฺรวิฯ|
    count |๒๓๓๐|
      block |กจฺจิ อุโภ อโรคา เต ชาลิ มาตาปิตา ตว|
      block |กจฺจิ อุญฺเฉน ยาเปถ กจฺจิ มูลผลา พหูฯ|
    count |๒๓๓๑|
      block |กจฺจิ ฑํสา มกสา จ อปฺปเมว สรีสปา|
      block |วเน วาฬมิคากิณฺเณ กจฺจิ หิํสา น วิชฺชติฯ|
    count |๒๓๓๒|
      block |อโถ อุโภ อโรคา เม เทว มาตาปิตา มม|
      block |อโถ อุญฺเฉน ยาเปนฺติ อโถ มูลผลา พหูฯ|
    count |๒๓๓๓|
      block |อโถ ฑํสา มกสา จ อปฺปเมว สรีสปา|
      block |วเน วาฬมิคากิณฺเณ หิํสา เนสํ น วิชฺชติฯ|
    count |๒๓๓๔|
      block |ขณนฺตาลุกลมฺพานิ พิลานิ ตกฺกลานิ จ|
      block |โกลํ ภลฺลาตกํ เพลฺลํ สา โน อาหตฺว โปสติฯ|
    count |๒๓๓๕|
      block |ยญฺเจว สา อาหรติ วนมูลผลหาริยา|
      block |ตํ โน สพฺเพ สมาคนฺตฺวา รตฺติํ ภุญฺชาม โน ทิวาฯ|
    count |๒๓๓๖|
      block |อมฺมาว โน กิสา ปณฺฑุ อาหรนฺตี ทุมปฺผลํ|
      block |วาตาตเปน สุขุมาลี ปทุมํ หตฺถคตามิวฯ|
    count |๒๓๓๗|
      block |อมฺมาย ปตนูเกสา วิจรนฺตฺยา พฺรหาวเน|
      block |วเน วาฬมิคากิณฺเณ ขคฺคทีปินิเสวิเตฯ|
    count |๒๓๓๘|
      block |เกเสสุ ชฏํ พนฺธิตฺวา กจฺเฉ ชลฺลมธารยิ|
      block |จมฺมวาสี ฉมา เสติ ชาตเวทํ นมสฺสติฯ|
    count |๒๓๓๙|
      block |ปุตฺตา ปิยา มนุสฺสานํ โลกสฺมิํ อุทปชฺชิสุํ|
      block |น หิ นูนมฺหากํ อยฺยสฺส ปุตฺเต สฺเนโห อชายถฯ|
    count |๒๓๔๐|
      block |ทุกฺกฏญฺจ หิ โน ปุตฺต ภูนหจฺจํ กตํ มยา|
      block |โยหํ สิวีนํ วจนา ปพฺพาเชสิมทูสกํฯ|
    count |๒๓๔๑|
      block |ยํ เม กิญฺจิ อิธ อตฺถิ ธนํ ธญฺญญฺจ วิชฺชติ|
      block |เอตุ เวสฺสนฺตโร ราชา สิวิรฏฺเฐ ปสาสตุฯ|
    count |๒๓๔๒|
      block |น เทว มยฺหํ วจนา เอหิติ สิวิสุตฺตโม|
      block |สยเมว เทโว คนฺตฺวา สิญฺจ โภเคหิ อตฺรชํฯ|
    count |๒๓๔๓|
      block |ตโต เสนาปติํ ราชา สชฺชโย อชฺฌภาสถ|
      block |หตฺถี อสฺสา รถา ปตฺตี เสนา สนฺนาหยนฺตุ นํ|
      block |เนคมา จ มํ อนฺเวนฺตุ พฺราหฺมณา จ ปุโรหิตาฯ|
    count |๒๓๔๔|
      block |ตโต สฏฺฐิสหสฺสานิ โยธิโน จารุทสฺสนา|
      block |ขิปฺปมายนฺตุ สนฺนทฺธา นานาวณฺเณหิลงฺกตาฯ|
    count |๒๓๔๕|
      block |นีลวตฺถธรา เนเก ปีตาเนเก นิวาสิตา|
      block |อญฺเญ โลหิตอุณฺหีสา สุทฺธาเนเก นิวาสิตา|
      block |ขิปฺปมายนฺตุ สนฺนทฺธา นานาวณฺเณหิลงฺกตาฯ|
    count |๒๓๔๖|
      block |หิมวา ยถา คนฺธธโร ปพฺพโต คนฺธมาทโน|
      block |นานารุกฺเขหิ สญฺฉนฺโน มหาภูตคณาลโยฯ|
    count |๒๓๔๗|
      block |โอสเธหิ จ ทิพฺเพหิ ทิสา ภาติ ปวาติ จ|
      block |ขิปฺปมายนฺตุ สนฺนทฺธา ทิสา ภนฺตุ ปวนฺตุ จฯ|
    count |๒๓๔๘|
      block |ตโต นาคสหสฺสานิ โยชยนฺตุ จตุทฺทส|
      block |สุวณฺณกจฺฉา มาตงฺคา เหมกปฺปนวาสสาฯ|
    count |๒๓๔๙|
      block |อารูฬฺหา คามณีเยหิ โตมรงฺกุสปาณิภิ|
      block |ขิปฺปมายนฺตุ สนฺนทฺธา หตฺถิกฺขนฺเธหิ ทสฺสิตาฯ|
    count |๒๓๕๐|
      block |ตโต อสฺสสหสฺสานิ โยชยนฺตุ จตุทฺทส|
      block |อาชานียาว ชาติยา สินฺธวา สีฆวาหนาฯ|
    count |๒๓๕๑|
      block |อารูฬฺหา คามณีเยหิ อิลฺลิยาจาปธาริภิ|
      block |ขิปฺปมายนฺตุ สนฺนทฺธา อสฺสปิฏฺเฐ อลงฺกตาฯ|
    count |๒๓๕๒|
      block |ตโต รถสหสฺสานิ โยชยนฺตุ จตุทฺทส|
      block |อโยสุกตเนมิโย สุวณฺณจิตปกฺขเรฯ|
    count |๒๓๕๓|
      block |อาโรเปนฺตุ ธเช ตตฺถ จมฺมานิ กวจานิ จ|
      block |วิปฺปาเลนฺตุ จ จาปานิ ทฬฺหธมฺมา ปหาริโน|
      block |ขิปฺปมายนฺตุ สนฺนทฺธา รเถสุ รถชีวิโนฯ|
    count |๒๓๕๔|
      block |ลาชาโอโลปิยา ปุปฺผา มาลาคนฺธวิเลปนา|
      block |อคฺฆิยานิ จ ติฏฺฐนฺตุ เยน มคฺเคน เอหิติฯ|
    count |๒๓๕๕|
      block |คาเม คาเม สตํ กุมฺภา เมรยสฺส สุราย จ|
      block |มคฺคมฺหิ ปติติฏฺฐนฺตุ เยน มคฺเคน เอหิติฯ|
    count |๒๓๕๖|
      block |มํสา ปูวา สงฺกุลิโย กุมฺมาสา มจฺฉสํยุตา|
      block |มคฺคมฺหิ ปติติฏฺฐนฺตุ เยน มคฺเคน เอหิติฯ|
    count |๒๓๕๗|
      block |สปฺปิ เตลํ ทธิ ขีรํ กงฺคุพีชา พหู สุรา|
      block |มคฺคมฺหิ ปติติฏฺฐนฺตุ เยน มคฺเคน เอหิติฯ|
    count |๒๓๕๘|
      block |อาฬาริกา จ สูทา จ นฏนฏฺฏกคายิโน|
      block |ปาณิสฺสรา กุมฺภถูณิโย มนฺทกา โสกชฺฌายิกา ฯ|
    count |๒๓๕๙|
      block |อาหญฺญนฺตุ สพฺพวีณา เภริโย ทินฺทิมานิ จ|
      block |ขรมุขานิ ธเมนฺตุ นทนฺตุ เอกโปกฺขราฯ|
    count |๒๓๖๐|
      block |มุทิงฺคา ปณวา สงฺขา โคธา ปริวเทนฺติกา|
      block |ทินฺทิมานิ จ หญฺญนฺตุ กุตุมฺป ทินฺทิมานิ จฯ|
    count |๒๓๖๑|
      block |สา เสนา มหตี อาสิ อุยฺยุตฺตา สิวิวาหินี|
      block |ชาลินา มคฺคนาเยน วงฺกํ ปายาสิ ปพฺพตํฯ|
    count |๒๓๖๒|
      block |โกญฺจํ นทติ มาตงฺโค กุญฺชโร สฏฺฐิหายโน|
    block |กจฺฉาย พทฺธมานาย โกญฺจํ นทติ วารโณฯ|
    count |๒๓๖๓|
      block |อาชานียา หสิยนฺติ เนมิโฆโส อชายถ|
      block |อพฺภํ รโช อจฺฉาเทสิ อุยฺยุตฺตา สิวิวาหินีฯ|
    count |๒๓๖๔|
      block |สา เสนา มหตี อาสิ อุยฺยุตฺตา หารหารินี|
      block |ชาลินา มคฺคนาเยน วงฺกํ ปายาสิ ปพฺพตํฯ|
    count |๒๓๖๕|
      block |เต ปาวิํสุ พฺรหารญฺญํ พหุสาขํ มโหทกํ|
      block |ปุปฺผรุกฺเขหิ สญฺฉนฺนํ ผลรุกฺเขหิ จูภยํฯ|
    count |๒๓๖๖|
      block |ตตฺถ พินฺทุสฺสรา วคฺคู นานาวณฺณา พหู ทิชา|
      block |กูชนฺตมุปกูชนฺติ อุตุสมฺปุปฺผิเต ทุเมฯ|
    count |๒๓๖๗|
      block |เต คนฺตฺวา ทีฆมทฺธานํ อโหรตฺตานมจฺจเย|
      block |ปเทสํ ตํ อุปาคจฺฉุํ ยตฺถ เวสฺสนฺตโร อหุฯ|
    stand |มหาราชปพฺพํ นามฯ|
  block |ฉขตฺติยกมฺมํ|
    count |๒๓๖๘|
      block |เตสํ สุตฺวาน นิคฺโฆสํ ภีโต เวสฺสนฺตโร อหุ|
      block |ปพฺพตํ อภิรุหิตฺวา ภีโต เสนํ อุทิกฺขติฯ|
    count |๒๓๖๙|
      block |อิงฺฆ มทฺทิ นิสาเมหิ นิคฺโฆโส ยาทิโส วเน|
      block |อาชานียา หสิยนฺติ ธชคฺคานิ จ ทิสฺสเรฯ|
    count |๒๓๗๐|
      block |อิเม นูน อรญฺญสฺมิํ มิคสงฺฆานิ ลุทฺทกา|
      block |วาคุราหิ ปริกฺขิปฺป โสพฺภํ ปาเตตฺวา ตาวเท|
      block |วิกฺโกสมานา ติพฺพาหิ หนฺติ เนสํ วรํ วรํฯ|
    count |๒๓๗๑|
      block |ยถา มยํ อทูสกา อรญฺเญ อวรุทฺธกา|
      block |อมิตฺตหตฺถตฺตํ คตา ปสฺส ทุพฺพลฆาตกํฯ|
    count |๒๓๗๒|
      block |อมิตฺตา นปฺปสาเหยฺยุํ อคฺคีว อุทกณฺณเว|
      block |ตเทว ตฺวํ วิจินฺเตหิ อปิ โสตฺถิ อิโต สิยาฯ|
    count |๒๓๗๓|
      block |ตโต เวสฺสนฺตโร ราชา โอโรหิตฺวาน ปพฺพตา|
      block |นิสีทิ ปณฺณสาลายํ ทฬฺหํ กตฺวาน มานสํฯ|
    count |๒๓๗๔|
      block |นิวตฺตยิตฺวาน รถํ วุฏฺฐเปตฺวาน เสนิโย|
      block |เอกํ อรญฺเญ วิหรนฺตํ ปิตา ปุตฺตํ อุปาคมิฯ|
    count |๒๓๗๕|
      block |หตฺถิกฺขนฺธโต โอรุยฺห เอกํโส ปญฺชลีกโต|
      block |ปริกิณฺโณ อมจฺเจหิ ปุตฺตํ สิญฺจิตุมาคมิฯ|
    count |๒๓๗๖|
      block |ตตฺถทฺทส กุมารํ โส รมฺมรูปํ สมาหิตํ|
      block |นิสินฺนํ ปณฺณสาลายํ ฌายนฺตํ อกุโตภยํฯ|
    count |๒๓๗๗|
      block |ตญฺจ ทิสฺวาน อายนฺตํ ปิตรํ ปุตฺตคิทฺธินํ|
      block |เวสฺสนฺตโร จ มทฺที จ ปจฺจุคฺคนฺตฺวา อวนฺทิสุํฯ|
    count |๒๓๗๘|
      block |มทฺที จ สิรสา ปาเท สสุรสฺสาภิวาทยิ|
      block |มทฺที อหญฺหิ เต เทว ปาเท วนฺทามิ เต สุณฺหา|
      block |เตสุ ตตฺถ ปลิสชฺช ปาณินา ปริมชฺชถฯ|
    count |๒๓๗๙|
      block |กจฺจิ โว กุสลํ ปุตฺต กจฺจิ ปุตฺต อนามยํ|
      block |กจฺจิ อุญฺเฉน ยาเปถ กจฺจิ มูลผลา พหูฯ|
    count |๒๓๘๐|
      block |กจฺจิ ฑํสา มกสา จ อปฺปเมว สรีสปา|
      block |วเน วาฬมิคากิณฺเณ กจฺจิ หิํสา น วิชฺชติฯ|
    count |๒๓๘๑|
      block |อตฺถิ โน ชีวิกา เทว สา จ ยาทิสกีทิสา|
      block |กสิรา ชีวิกา โหม อุญฺฉาจริยาย ชีวิตํฯ|
    count |๒๓๘๒|
      block |อนิทฺธินํ มหาราช ทเมตสฺสํว สารถิ|
      block |ตฺยมฺหา อนิทฺธิกา ทนฺตา อสมิทฺธิ ทเมติ โนฯ|
    count |๒๓๘๓|
      block |อปิ โน กิสานิ มํสานิ ปิตุ มาตุ อทสฺสนา|
      block |อวรุทฺธานํ มหาราช อรญฺเญ ชีวโสกินํฯ|
    count |๒๓๘๔|
      block |เยปิ เต สิวิเสฏฺฐสฺส ทายาทาปตฺตมานสา|
      block |ชาลี กณฺหาชินา จุโภ พฺราหฺมณสฺส วสานุคา|
      block |อจฺจายิกสฺส ลุทฺทสฺส โย เน คาโวว สุมฺภติฯ|
    count |๒๓๘๕|
      block |เต ราชปุตฺติยา ปุตฺเต ยทิ ชานาถ สํสถ|
      block |ปริยาปุณาถ โน ขิปฺปํ สปฺปทฏฺฐํว มาณวํฯ|
    count |๒๓๘๖|
      block |อุโภ กุมารา นิกฺกีตา ชาลี กณฺหาชินา จุโภ|
      block |พฺราหฺมณสฺส ธนํ ทตฺวา ปุตฺต มา ภายิ อสฺสสฯ|
    count |๒๓๘๗|
      block |กจฺจิ นุ ตาต กุสลํ กจฺจิ ตาต อนามยํ|
      block |กจฺจิ นุ ตาต เม มาตุ จกฺขุ น ปริหายติฯ|
    count |๒๓๘๘|
      block |กุสลญฺเจว เม ปุตฺต อโถ ปุตฺต อนามยํ|
      block |อโถ จ ปุตฺต เต มาตุ จกฺขุ น ปริหายติฯ|
    count |๒๓๘๙|
      block |กจฺจิ อโรคํ โยคฺคํ เต กจฺจิ วหติ วาหนํ|
      block |กจฺจิ ผีโต ชนปโท กจฺจิ วุฏฺฐิ น ฉิชฺชติฯ|
    count |๒๓๙๐|
      block |อโถ อโรคํ โยคฺคํ เม อโถ วหติ วาหนํ|
      block |อโถ ผีโต ชนปโท อโถ วุฏฺฐิ น ฉิชฺชติฯ|
    count |๒๓๙๑|
      block |อิจฺเจวํ มนฺตยนฺตานํ มาตา เนสํ อทิสฺสถ|
      block |ราชปุตฺตี คิริทฺวาเร ปตฺติกา อนุปาหนาฯ|
    count |๒๓๙๒|
      block |ตญฺจ ทิสฺวาน อายนฺตํ มาตรํ ปุตฺตคิทฺธินิํ|
      block |เวสฺสนฺตโร จ มทฺที จ ปจฺจุคฺคนฺตฺวา อวนฺทิสุํฯ|
    count |๒๓๙๓|
      block |มทฺที จ สิรสา ปาเท สสฺสุยา อภิวาทยิ|
      block |มทฺที อหญฺหิ เต อยฺเย ปาเท วนฺทามิ เต สุณฺหาฯ|
    count |๒๓๙๔|
      block |มทฺทิญฺจ ปุตฺตกา ทิสฺวา ทูรโต โสตฺถิมาคตา|
      block |กนฺทนฺตา มภิธาวิํสุ วจฺฉพาลาว มาตรํฯ|
    count |๒๓๙๕|
      block |มทฺที จ ปุตฺตเก ทิสฺวา ทูรโต โสตฺถิมาคเต|
      block |วารุณีว ปเวเธนฺตี ถนธาราภิสิญฺจถฯ|
    count |๒๓๙๖|
      block |สมาคตานํ ญาตีนํ มหาโฆโส อชายถ|
      block |ปพฺพตา สมนาทิํสุ มหี ปกมฺปิตา อหุฯ|
    count |๒๓๙๗|
      block |วุฏฺฐิธารํ ปวตฺเตนฺโต เทโว ปาวสฺสิ ตาวเท|
      block |อถ เวสฺสนฺตโร ราชา ญาตีหิ สมคจฺฉถฯ|
    count |๒๓๙๘|
      block |นตฺตาโร สุณิสา ปุตฺโต ราชา เทวี จ เอกโต|
      block |ยทา สมาคตา อาสุํ ตทาสิ โลมหํสนํฯ|
    count |๒๓๙๙|
      block |ปญฺชลิกา ตสฺส ยาจนฺติ โรทนฺตา เภรเว วเน|
      block |เวสฺสนฺตรญฺจ มทฺทิญฺจ สพฺเพ รฏฺฐา สมาคตา|
      block |ตฺวํ โนสิ อิสฺสโร ราชา รชฺชํ กาเรถ โน อุโภฯ|
    stand |ฉขตฺติยกมฺมํ นามฯ|
    count |๒๔๐๐|
      block |ธมฺเมน รชฺชํ กาเรนฺตํ รฏฺฐา ปพฺพาชยิตฺถ มํ|
      block |ตฺวญฺจ ชานปทา เจว เนคมา จ สมาคตาฯ|
    count |๒๔๐๑|
      block |ทุกฺกฏญฺจ หิ โน ปุตฺต ภูนหจฺจํ กตํ มยา|
      block |โยหํ สิวีนํ วจนา ปพฺพาเชสิมทูสกํฯ|
    count |๒๔๐๒|
      block |เยน เกนจิ วณฺเณน ปิตุ ทุกฺขํ อุทพฺพเห|
      block |มาตุ ภคินิยา จาปิ อปิ ปาเณหิ อตฺตโนฯ|
    count |๒๔๐๓|
      block |ตโต เวสฺสนฺตโร ราชา รโชชลฺลํ ปวาหยิ|
      block |รโชชลฺลํ ปวาเหตฺวา สงฺขวณฺณํ อธารยิฯ|
    count |๒๔๐๔|
      block |สีสํ นฺหาโต สุจิวตฺโถ สพฺพาภรณภูสิโต|
      block |ปจฺจยํ นาคมารุยฺห ขคฺคํ พนฺธิ ปรนฺตปํฯ|
    count |๒๔๐๕|
      block |ตโต สฏฺฐิสหสฺสานิ โยธิโน จารุทสฺสนา|
      block |สหชาตา ปกิริํสุ นนฺทยนฺตา รเถสภํฯ|
    count |๒๔๐๖|
      block |ตโต มทฺทิมฺปิ นฺหาเปสุํ สิวิกญฺญา สมาคตา|
      block |เวสฺสนฺตโร ตํ ปาเลตุ ชาลี กณฺหาชินา จุโภ|
      block |อโถปิ ตํ มหาราชา สญฺชโย อภิรกฺขตุฯ|
    count |๒๔๐๗|
      block |อิทญฺจ ปจฺจยํ ลทฺธา ปุพฺเพ สํกฺเลสมตฺตโน|
      block |อานนฺทิยํ อาจริํสุ รมณีเย คิริพฺพเชฯ|
    count |๒๔๐๘|
      block |อิทญฺจ ปจฺจยํ ลทฺธา ปุพฺเพ สํกฺเลสมตฺตโน|
      block |อานนฺทิ วิตฺตา สุมนา ปุตฺเต สงฺคมฺม ลกฺขณาฯ|
    count |๒๔๐๙|
      block |อิทญฺจ ปจฺจยํ ลทฺธา ปุพฺเพ สํกฺเลสมตฺตโน|
      block |อานนฺทิ วิตฺตา ปตีตา สห ปุตฺเตหิ ลกฺขณาฯ|
    count |๒๔๑๐|
      block |เอกภตฺตา ปุเร อาสิํ นิจฺจํ ถณฺฑิลสายินี|
      block |อิติ เมตํ วตํ อาสิ ตุมฺหํ กามา หิ ปุตฺตกาฯ|
    count |๒๔๑๑|
      block |ตํ เม วตํ สมิทฺธชฺช ตุมฺเห สงฺคมฺม ปุตฺตกา|
      block |มาตุชมฺปิ ตํ ปาเลตุ ปิตุชมฺปิ จ ปุตฺตก|
      block |อโถปิ ตํ มหาราชา สญฺชโย อภิรกฺขตุฯ|
    count |๒๔๑๒|
      block |ยํ กิญฺจิตฺถิ กตํ ปุญฺญํ มยฺหญฺเจว ปิตุจฺจ เต|
      block |สพฺเพน เตน กุสเลน อชโร อมโร ภวฯ|
    count |๒๔๑๓|
      block |กปฺปาสิกญฺจ โกเสยฺยํ โขมโกฏุมฺพรานิ จ|
      block |สสฺสุ สุณฺหาย ปาเหสิ เยหิ มทฺที อโสภถฯ|
    count |๒๔๑๔|
      block |ตโต เหมญฺจ กายูรํ คีเวยฺยํ รตนามยํ|
      block |สสฺสุ สุณฺหาย ปาเหสิ เยหิ มทฺที อโสภถฯ|
    count |๒๔๑๕|
      block |ตโต เหมญฺจ กายูรํ องฺคทํ มณิเมขลํ|
      block |สสฺสุ สุณฺหาย ปาเหสิ เยหิ มทฺที อโสภถฯ|
    count |๒๔๑๖|
      block |อุณฺณตํ มุขผุลฺลญฺจ นานารตฺเต จ มาณิเก|
      block |สสฺสุ สุณฺหาย ปาเหสิ เยหิ มทฺที อโสภถฯ|
    count |๒๔๑๗|
      block |อุคฺคตฺถนํ คิงฺคมกํ เมขลํ ปาฏิปาทกํ|
      block |สสฺสุ สุณฺหาย ปาเหสิ เยหิ มทฺที อโสภถฯ|
    count |๒๔๑๘|
      block |สุตฺตญฺจ สุตฺตวชฺชญฺจ อุปนิชฺฌาย เสยฺยสิ|
      block |อโสภถ ราชปุตฺตี เทวกญฺญาว นนฺทเนฯ|
    count |๒๔๑๙|
      block |สีสํ นฺหาตา สุจิวตฺถา สพฺพาลงฺการภูสิตา|
      block |อโสภถ ราชปุตฺตี ตาวติํเสว อจฺฉราฯ|
    count |๒๔๒๐|
      block |กทลีว วาตจฺฉุปิตา ชาตา จิตฺตลตาวเน|
      block |ทนฺตาวรณสมฺปนฺนา ราชปุตฺตี อโสภถฯ|
    count |๒๔๒๑|
      block |สกุณี มานุสินีว ชาตา จิตฺตปตฺตา ปตี|
      block |นิคฺโรธปกฺกพิมฺโพฏฺฐี ราชปุตฺตี อโสภถฯ|
    count |๒๔๒๒|
      block |ตสฺสา จ นาคมาเนสุํ นาติพทฺธํว กุญฺชรํ|
      block |สตฺติกฺขมํ สรกฺขมํ อีสาทนฺตํ อุรูฬฺหวํฯ|
    count |๒๔๒๓|
      block |สา มทฺที นาคมารุหิ นาติพทฺธํว กุญฺชรํ|
      block |สตฺติกฺขมํ สรกฺขมํ อีสาทนฺตํ อุรูฬฺหวํฯ|
    count |๒๔๒๔|
      block |สพฺพมฺหิ ตํอรญฺญมฺหิ ยาวนฺเตตฺถ มิคา อหุํ|
      block |เวสฺสนฺตรสฺส เตเชน นญฺญมญฺญํ วิเหฐยุํฯ|
    count |๒๔๒๕|
      block |สพฺพมฺหิ ตํอรญฺญมฺหิ ยาวนฺเตตฺถ ทิชา อหุํ|
      block |เวสฺสนฺตรสฺส เตเชน นญฺญมญฺญํ วิเหฐยุํฯ|
    count |๒๔๒๖|
      block |สพฺพมฺหิ ตํอรญฺญมฺหิ ยาวนฺเตตฺถ มิคา อหุํ|
      block |เอกชฺฌํ สนฺนิปาติํสุ เวสฺสนฺตเร ปยาตมฺหิ|
      block |สิวีนํ รฏฺฐวฑฺฒเนฯ|
    count |๒๔๒๗|
      block |สพฺพมฺหิ ตํอรญฺญมฺหิ ยาวนฺเตตฺถ ทิชา อหุํ|
      block |เอกชฺฌํ สนฺนิปาติํสุ เวสฺสนฺตเร ปยาตมฺหิ|
      block |สิวีนํ รฏฺฐวฑฺฒเนฯ|
    count |๒๔๒๘|
      block |สพฺพมฺหิ ตํอรญฺญมฺหิ ยาวนฺเตตฺถ มิคา อหุํ|
      block |นาสฺสุ มญฺชู นิกูชิํสุ เวสฺสนฺตเร ปยาตมฺหิ|
      block |สิวีนํ รฏฺฐวฑฺฒเนฯ|
    count |๒๔๒๙|
      block |สพฺพมฺหิ ตํอรญฺญมฺหิ ยาวนฺเตตฺถ ทิชา อหุํ|
      block |นาสฺสุ มญฺชู นิกูชิํสุ เวสฺสนฺตเร ปยาตมฺหิ|
      block |สิวีนํ รฏฺฐวฑฺฒเนฯ|
    count |๒๔๓๐|
      block |ปฏิยตฺโต ราชมคฺโค วิจิตฺโต ปุปฺผสนฺถโต|
      block |วสิ เวสฺสนฺตโร ยตฺถ ยาวตาว เชตุตฺตราฯ|
    count |๒๔๓๑|
      block |ตโต สฏฺฐิสหสฺสานิ โยธิโน จารุทสฺสนา|
      block |สมนฺตา ปริกิริํสุ เวสฺสนฺตเร ปยาตมฺหิ|
      block |สิวีนํ รฏฺฐวฑฺฒเนฯ|
    count |๒๔๓๒|
      block |โอโรธา จ กุมารา จ เวสิยานา จ พฺราหฺมณา|
      block |สมนฺตา ปริกิริํสุ เวสฺสนฺตเร ปยาตมฺหิ|
      block |สิวีนํ รฏฺฐวฑฺฒเนฯ|
    count |๒๔๓๓|
      block |หตฺถาโรหา อนีกฏฺฐา รถิกา ปตฺติการกา|
      block |สมนฺตา ปริกิริํสุ เวสฺสนฺตเร ปยาตมฺหิ|
      block |สิวีนํ รฏฺฐวฑฺฒเนฯ|
    count |๒๔๓๔|
      block |สมาคตา ชานปทา เนคมา จ สมาคตา|
      block |สมนฺตา ปริกิริํสุ เวสฺสนฺตเร ปยาตมฺหิ|
      block |สิวีนํ รฏฺฐวฑฺฒเนฯ|
    count |๒๔๓๕|
      block |กโรฏิยา จมฺมธรา อิลฺลีหตฺถา สุวมฺมิโน|
      block |ปุรโต ปฏิปชฺชิํสุ เวสฺสนฺตเร ปยาตมฺหิ|
      block |สิวีนํ รฏฺฐวฑฺฒเนฯ|
    count |๒๔๓๖|
      block |เต ปาวิสุํ ปุรํ รมฺมํ มหาปาการโตรณํ|
      block |อุเปตํ อนฺนปาเนหิ นจฺจคีเตหิ จูภยํฯ|
    count |๒๔๓๗|
      block |วิตฺตา ชานปทา อาสุํ เนคมา จ สมาคตา|
      block |อนุปฺปตฺเต กุมารมฺหิ สิวีนํ รฏฺฐวฑฺฒเนฯ|
    count |๒๔๓๘|
      block |เจลุกฺเขโป อวตฺติตฺถ อาคเต ธนทายเก|
      block |นนฺทิํ ปเวสิ นคเร พนฺธนา โมกฺโข อโฆสถฯ|
    count |๒๔๓๙|
      block |ชาตรูปมยํ วสฺสํ เทโว ปาวสฺสิ ตาวเท|
      block |เวสฺสนฺตเร ปวิฏฺฐมฺหิ สิวีนํ รฏฺฐวฑฺฒเนฯ|
    count |๒๔๔๐|
      block |ตโต เวสฺสนฺตโร ราชา ทานํ ทตฺวาน ขตฺติโย|
      block |กายสฺส เภทา สปฺปญฺโญ สคฺคํ โส อุปปชฺชถาติฯ|
    stand |เวสฺสนฺตรชาตกํ ทสมํฯ|
    stand |มหานิปาต นิฏฺฐิตาฯ|
    stand |ชาตกปาฬิ นิฏฺฐิตาฯ|
