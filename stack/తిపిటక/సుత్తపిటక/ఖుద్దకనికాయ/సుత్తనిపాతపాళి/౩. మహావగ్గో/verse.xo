block |౩॥ మహావగ్గో|
  block |౧॥ పబ్బజ్జాసుత్తం|
    count |౪౦౭|
      block |పబ్బజ్జం కిత్తయిస్సామి। యథా పబ్బజి చక్ఖుమా।|
      block |యథా వీమంసమానో సో। పబ్బజ్జం సమరోచయి॥|
    count |౪౦౮|
      block |సమ్బాధోయం ఘరావాసో। రజస్సాయతనం ఇతి।|
      block |అబ్భోకాసోవ పబ్బజ్జా। ఇతి దిస్వాన పబ్బజి॥|
    count |౪౦౯|
      block |పబ్బజిత్వాన కాయేన। పాపకమ్మం వివజ్జయి।|
      block |వచీదుచ్చరితం హిత్వా। ఆజీవం పరిసోధయి॥|
    count |౪౧౦|
      block |అగమా రాజగహం బుద్ధో। మగధానం గిరిబ్బజం।|
      block |పిణ్డాయ అభిహారేసి। ఆకిణ్ణవరలక్ఖణో॥|
    count |౪౧౧|
      block |తమద్దసా బిమ్బిసారో। పాసాదస్మిం పతిట్ఠితో।|
      block |దిస్వా లక్ఖణసమ్పన్నం। ఇమమత్థం అభాసథ॥|
    count |౪౧౨|
      block |ఇమం భోన్తో నిసామేథ। అభిరూపో బ్రహా సుచి।|
      block |చరణేన చ సమ్పన్నో। యుగమత్తఞ్చ పేక్ఖతి॥|
    count |౪౧౩|
      block |ఓక్ఖిత్తచక్ఖు సతిమా। నాయం నీచకులామివ।|
      block |రాజదూతాభిధావన్తు। కుహిం భిక్ఖు గమిస్సతి॥|
    count |౪౧౪|
      block |తే పేసితా రాజదూతా। పిట్ఠితో అనుబన్ధిసుం।|
      block |కుహిం గమిస్సతి భిక్ఖు। కత్థ వాసో భవిస్సతి॥|
    count |౪౧౫|
      block |సపదానం చరమానో। గుత్తద్వారో సుసంవుతో।|
      block |ఖిప్పం పత్తం అపూరేసి। సమ్పజానో పటిస్సతో॥|
    count |౪౧౬|
      block |పిణ్డచారం చరిత్వాన। నిక్ఖమ్మ నగరా ముని।|
      block |పణ్డవం అభిహారేసి। ఏత్థ వాసో భవిస్సతి॥|
    count |౪౧౭|
      block |దిస్వాన వాసూపగతం। తయో దూతా ఉపావిసుం।|
      block |తేసు ఏకోవ ఆగన్త్వా। రాజినో పటివేదయి॥|
    count |౪౧౮|
      block |ఏస భిక్ఖు మహారాజ। పణ్డవస్స పురత్థతో।|
      block |నిసిన్నో బ్యగ్ఘుసభోవ। సీహోవ గిరిగబ్భరే॥|
    count |౪౧౯|
      block |సుత్వాన దూతవచనం। భద్దయానేన ఖత్తియో।|
      block |తరమానరూపో నియ్యాసి। యేన పణ్డవపబ్బతో॥|
    count |౪౨౦|
      block |స యానభూమిం యాయిత్వా। యానా ఓరుయ్హ ఖత్తియో।|
      block |పత్తికో ఉపసఙ్కమ్మ। ఆసజ్జ నం ఉపావిసి॥|
    count |౪౨౧|
      block |నిసజ్జ రాజా సమ్మోది। కథం సారణీయం తతో।|
      block |కథం సో వీతిసారేత్వా। ఇమమత్థం అభాసథ॥|
    count |౪౨౨|
      block |యువా చ దహరో చాసి। పఠముప్పత్తికో సుసు।|
      block |వణ్ణారోహేన సమ్పన్నో। జాతిమా వియ ఖత్తియో॥|
    count |౪౨౩|
      block |సోభయన్తో అనీకగ్గం। నాగసఙ్ఘపురక్ఖతో।|
      block |దదామి భోగే భుఞ్జస్సు। జాతిం అక్ఖాహి పుచ్ఛితో॥|
    count |౪౨౪|
      block |ఉజుం జనపదో రాజ। హిమవన్తస్స పస్సతో।|
      block |ధనవీరియేన సమ్పన్నో। కోసలేసు నికేతినో॥|
    count |౪౨౫|
      block |ఆదిచ్చా నామ గోత్తేన। సాకియా నామ జాతియా।|
      block |తమ్హా కులా పబ్బజితోమ్హి। న కామే అభిపత్థయం॥|
    count |౪౨౬|
      block |కామేస్వాదీనవం దిస్వా। నేక్ఖమ్మం దట్ఠు ఖేమతో।|
      block |పధానాయ గమిస్సామి। ఏత్థ మే రఞ్జతీ మనోతి॥|
    stand |పబ్బజ్జాసుత్తం పఠమం నిట్ఠితం॥|
  block |౨॥ పధానసుత్తం|
    count |౪౨౭|
      block |తం మం పధానపహితత్తం। నదిం నేరఞ్జరం పతి।|
      block |విపరక్కమ్మ ఝాయన్తం। యోగక్ఖేమస్స పత్తియా॥|
    count |౪౨౮|
      block |నముచీ కరుణం వాచం। భాసమానో ఉపాగమి।|
      block |కిసో త్వమసి దుబ్బణ్ణో। సన్తికే మరణం తవ॥|
    count |౪౨౯|
      block |సహస్సభాగో మరణస్స। ఏకంసో తవ జీవితం।|
      block |జీవ భో జీవితం సేయ్యో। జీవం పుఞ్ఞాని కాహసి॥|
    count |౪౩౦|
      block |చరతో చ తే బ్రహ్మచరియం। అగ్గిహుత్తఞ్చ జూహతో।|
      block |పహూతం చీయతే పుఞ్ఞం। కిం పధానేన కాహసి॥|
    count |౪౩౧|
      block |దుగ్గో మగ్గో పధానాయ। దుక్కరో దురభిసమ్భవో।|
      block |ఇమా గాథా భణం మారో। అట్ఠా బుద్ధస్స సన్తికే॥|
    count |౪౩౨|
      block |తం తథావాదినం మారం। భగవా ఏతదబ్రవి।|
      block |పమత్తబన్ధు పాపిమ। యేనత్థేన ఇధాగతో॥|
    count |౪౩౩|
      block |అణుమత్తోపి పుఞ్ఞేన। అత్థో మయ్హం న విజ్జతి।|
      block |యేసఞ్చ అత్థో పుఞ్ఞేన। తే మారో వత్తుమరహతి॥|
    count |౪౩౪|
      block |అత్థి సద్ధా తథా వీరియం। పఞ్ఞా చ మమ విజ్జతి।|
      block |ఏవం మం పహితత్తమ్పి। కిం జీవమనుపుచ్ఛసి॥|
    count |౪౩౫|
      block |నదీనమపి సోతాని। అయం వాతో విసోసయే।|
      block |కిఞ్చ మే పహితత్తస్స। లోహితం నుపసుస్సయే॥|
    count |౪౩౬|
      block |లోహితే సుస్సమానమ్హి। పిత్తం సేమ్హఞ్చ సుస్సతి।|
      block |మంసేసు ఖీయమానేసు। భియ్యో చిత్తం పసీదతి।|
      block |భియ్యో సతి చ పఞ్ఞా చ। సమాధి మమ తిట్ఠతి॥|
    count |౪౩౭|
      block |తస్స మేవం విహరతో। పత్తస్సుత్తమవేదనం।|
      block |కామేసు నాపేక్ఖతే చిత్తం। పస్స సత్తస్స సుద్ధతం॥|
    count |౪౩౮|
      block |కామా తే పఠమా సేనా। దుతియా అరతి వుచ్చతి।|
      block |తతియా ఖుప్పిపాసా తే। చతుత్థీ తణ్హా పవుచ్చతి॥|
    count |౪౩౯|
      block |పఞ్చమం థినమిద్ధం తే। ఛట్ఠా భీరూ పవుచ్చతి।|
      block |సత్తమీ విచికిచ్ఛా తే। మక్ఖో థమ్భో తే అట్ఠమో॥|
    count |౪౪౦|
      block |లాభో సిలోకో సక్కారో। మిచ్ఛాలద్ధో చ యో యసో।|
      block |యో చత్తానం సముక్కంసే। పరే చ అవజానతి॥|
    count |౪౪౧|
      block |ఏసా నముచి తే సేనా। కణ్హస్సాభిప్పహారినీ।|
      block |న నం అసూరో జినాతి। జేత్వా చ లభతే సుఖం॥|
    count |౪౪౨|
      block |ఏస ముఞ్జం పరిహరే। ధిరత్థు మమ జీవితం।|
      block |సఙ్గామే మే మతం సేయ్యో। యం చే జీవే పరాజితో॥|
    count |౪౪౩|
      block |పగాళ్హేత్థ న దిస్సన్తి। ఏకే సమణబ్రాహ్మణా।|
      block |తఞ్చ మగ్గం న జానన్తి। యేన గచ్ఛన్తి సుబ్బతా॥|
    count |౪౪౪|
      block |సమన్తా ధజినిం దిస్వా। యుత్తం మారం సవాహనం।|
      block |యుద్ధాయ పచ్చుగ్గచ్ఛామి। మా మం ఠానా అచావయి॥|
    count |౪౪౫|
      block |యం తే తం నప్పసహతి। సేనం లోకో సదేవకో।|
      block |తం తే పఞ్ఞాయ భేచ్ఛామి। ఆమం పత్తంవ అస్మనా॥|
    count |౪౪౬|
      block |వసీకరిత్వా సఙ్కప్పం। సతిఞ్చ సూపతిట్ఠితం।|
      block |రట్ఠా రట్ఠం విచరిస్సం। సావకే వినయం పుథూ॥|
    count |౪౪౭|
      block |తే అప్పమత్తా పహితత్తా। మమ సాసనకారకా।|
      block |అకామస్స తే గమిస్సన్తి। యత్థ గన్త్వా న సోచరే॥|
    count |౪౪౮|
      block |సత్త వస్సాని భగవన్తం। అనుబన్ధిం పదాపదం।|
      block |ఓతారం నాధిగచ్ఛిస్సం। సమ్బుద్ధస్స సతీమతో॥|
    count |౪౪౯|
      block |మేదవణ్ణంవ పాసాణం। వాయసో అనుపరియగా।|
      block |అపేత్థ ముదుం విన్దేమ। అపి అస్సాదనా సియా॥|
    count |౪౫౦|
      block |అలద్ధా తత్థ అస్సాదం। వాయసేత్తో అపక్కమి।|
      block |కాకోవ సేలమాసజ్జ। నిబ్బిజ్జాపేమ గోతమం॥|
    count |౪౫౧|
      block |తస్స సోకపరేతస్స। వీణా కచ్ఛా అభస్సథ।|
      block |తతో సో దుమ్మనో యక్ఖో। తత్థేవన్తరధాయథాతి॥|
    stand |పధానసుత్తం దుతియం నిట్ఠితం॥|
  block |౩॥ సుభాసితసుత్తం|
    block |ఏవం మే సుతం ఏక సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ|
    block |చతూహి। భిక్ఖవే। అఙ్గేహి సమన్నాగతా వాచా సుభాసితా హోతి। న దుబ్భాసితా। అనవజ్జా చ అననువజ్జా చ విఞ్ఞూనం॥ కతమేహి చతూహి॥ ఇధ। భిక్ఖవే। భిక్ఖు సుభాసితంయేవ భాసతి నో దుబ్భాసితం। ధమ్మంయేవ భాసతి నో అధమ్మం। పియంయేవ భాసతి నో అప్పియం। సచ్చంయేవ భాసతి నో అలికం॥ ఇమేహి ఖో। భిక్ఖవే। చతూహి అఙ్గేహి సమన్నాగతా వాచా సుభాసితా హోతి। నో దుబ్భాసితా। అనవజ్జా చ అననువజ్జా చ విఞ్ఞూనన్తి॥ ఇదమవోచ భగవా॥ ఇదం వత్వాన సుగతో అథాపరం ఏతదవోచ సత్థా|
    count |౪౫౨|
      block |సుభాసితం ఉత్తమమాహు సన్తో। ధమ్మం భణే నాధమ్మం తం దుతియం।|
      block |పియం భణే నాప్పియం తం తతియం। సచ్చం భణే నాలికం తం చతుత్థన్తి॥|
    block |అథ ఖో ఆయస్మా వఙ్గీసో ఉట్ఠాయాసనా ఏకంసం చీవరం కత్వా యేన భగవా తేనఞ్జలిం పణామేత్వా భగవన్తం ఏతదవోచ పటిభాతి మం భగవా। పటిభాతి మం సుగతాతి॥ పటిభాతు తం వఙ్గీసాతి భగవా అవోచ॥ అథ ఖో ఆయస్మా వఙ్గీసో భగవన్తం సమ్ముఖా సారుప్పాహి గాథాహి అభిత్థవి|
    count |౪౫౩|
      block |తమేవ వాచం భాసేయ్య। యాయత్తానం న తాపయే।|
      block |పరే చ న విహింసేయ్య। సా వే వాచా సుభాసితా॥|
    count |౪౫౪|
      block |పియవాచమేవ భాసేయ్య। యా వాచా పటినన్దితా।|
      block |యం అనాదాయ పాపాని। పరేసం భాసతే పియం॥|
    count |౪౫౫|
      block |సచ్చం వే అమతా వాచా। ఏస ధమ్మో సనన్తనో।|
      block |సచ్చే అత్థే చ ధమ్మే చ। ఆహు సన్తో పతిట్ఠితా॥|
    count |౪౫౬|
      block |యం బుద్ధో భాసతి వాచం। ఖేమం నిబ్బానపత్తియా।|
      block |దుక్ఖస్సన్తకిరియాయ। సా వే వాచానముత్తమాతి॥|
    stand |సుభాసితసుత్తం తతియం నిట్ఠితం॥|
  block |౪॥ సున్దరికభారద్వాజసుత్తం|
    block |ఏవం మే సుతం ఏకం సమయం భగవా కోసలేసు విహరతి సున్దరికాయ నదియా తీరే॥ తేన ఖో పన సమయేన సున్దరికభారద్వాజో బ్రాహ్మణో సున్దరికాయ నదియా తీరే అగ్గిం జుహతి। అగ్గిహుత్తం పరిచరతి॥ అథ ఖో సున్దరికభారద్వాజో బ్రాహ్మణో అగ్గిం జుహిత్వా అగ్గిహుత్తం పరిచరిత్వా ఉట్ఠాయాసనా సమన్తా చతుద్దిసా అనువిలోకేసి కో ను ఖో ఇమం హబ్యసేసం భుఞ్జేయ్యాతి॥ అద్దసా ఖో సున్దరికభారద్వాజో బ్రాహ్మణో భగవన్తం అవిదూరే అఞ్ఞతరస్మిం రుక్ఖమూలే ససీసం పారుతం నిసిన్నం। దిస్వాన వామేన హత్థేన హబ్యసేసం గహేత్వా దక్ఖిణేన హత్థేన కమణ్డలుం గహేత్వా యేన భగవా తేనుపసఙ్కమి॥|
    block |అథ ఖో భగవా సున్దరికభారద్వాజస్స బ్రాహ్మణస్స పదసద్దేన సీసం వివరి॥ అథ ఖో సున్దరికభారద్వాజో బ్రాహ్మణో ముణ్డో అయం భవం। ముణ్డకో అయం భవన్తి తతోవ పున నివత్తితుకామో అహోసి॥ అథ ఖో సున్దరికభారద్వాజస్స బ్రాహ్మణస్స ఏతదహోసి ముణ్డాపి హి ఇధేకచ్చే బ్రాహ్మణా భవన్తి। యంనూనాహం ఉపసఙ్కమిత్వా జాతిం పుచ్ఛేయ్యన్తి॥ అథ ఖో సున్దరికభారద్వాజో బ్రాహ్మణో యేన భగవా తేనుపసఙ్కమి। ఉపసఙ్కమిత్వా భగవన్తం ఏతదవోచ కింజచ్చో భవన్తి॥|
    block |అథ ఖో భగవా సున్దరికభారద్వాజం బ్రాహ్మణం గాథాహి అజ్ఝభాసి|
    count |౪౫౭|
      block |న బ్రాహ్మణో నోమ్హి న రాజపుత్తో। న వేస్సాయనో ఉద కోచి నోమ్హి।|
      block |గోత్తం పరిఞ్ఞాయ పుథుజ్జనానం। అకిఞ్చనో మన్త చరామి లోకే॥|
    count |౪౫౮|
      block |సఙ్ఘాటివాసీ అగహో చరామి। నివుత్తకేసో అభినిబ్బుతత్తో।|
      block |అలిప్పమానో ఇధ మాణవేహి। అకల్లం మం బ్రాహ్మణ పుచ్ఛసి గోత్తపఞ్హం॥|
    count |౪౫౯|
      block |పుచ్ఛన్తి వే భో బ్రాహ్మణా। బ్రాహ్మణేభి సహ బ్రాహ్మణో నో భవన్తి॥|
    count |౪౬౦|
      block |బ్రాహ్మణో హి చే త్వం బ్రూసి। మఞ్చ బ్రూసి అబ్రాహ్మణం।|
      block |తం తం సావిత్తిం పుచ్ఛామి। తిపదం చతువీసతక్ఖరం॥|
    count |౪౬౧|
      block |కిం నిస్సితా ఇసయో మనుజా। ఖత్తియా బ్రాహ్మణా దేవతానం।|
      block |యఞ్ఞమకప్పయింసు పుథూ ఇధ లోకే॥|
    count |౪౬౨|
      block |యదన్తగూ వేదగూ యఞ్ఞకాలే। యస్సాహుతిం లభే తస్సిజ్ఝేతి బ్రూమి॥|
    count |౪౬౩|
      block |అద్ధా హి తస్స హుతమిజ్ఝే। ఇతి బ్రాహ్మణో|
      block |యం తాదిసం వేదగుమద్దసామ।|
      block |తుమ్హాదిసానఞ్హి అదస్సనేన। అఞ్ఞో జనో భుఞ్జతి పూరళాసం॥|
    count |౪౬౪|
      block |తస్మాతిహ త్వం బ్రాహ్మణ అత్థేన। అత్థికో ఉపసఙ్కమ్మ పుచ్ఛ।|
      block |సన్తం విధూమం అనీఘం నిరాసం। అప్పేవిధ అభివిన్దే సుమేధం॥|
    count |౪౬౫|
      block |యఞ్ఞే రతోహం భో గోతమ। యఞ్ఞం యిట్ఠుకామో నాహం పజానామి।|
      block |అనుసాసతు మం భవం। యత్థ హుతం ఇజ్ఝతే బ్రూహి మే తం॥|
    block |తేన హి త్వం। బ్రాహ్మణ। ఓదహస్సు సోతం। ధమ్మం తే దేసేస్సామి|
    count |౪౬౬|
      block |మా జాతిం పుచ్ఛీ చరణఞ్చ పుచ్ఛ। కట్ఠా హవే జాయతి జాతవేదో।|
      block |నీచాకులీనోపి మునీ ధితీమా। ఆజానియో హోతి హిరీనిసేధో॥|
    count |౪౬౭|
      block |సచ్చేన దన్తో దమసా ఉపేతో। వేదన్తగూ వూసితబ్రహ్మచరియో।|
      block |కాలేన తమ్హి హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౪౬౮|
      block |యే కామే హిత్వా అగహా చరన్తి। సుసఞ్ఞతత్తా తసరంవ ఉజ్జుం।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౪౬౯|
      block |యే వీతరాగా సుసమాహితిన్ద్రియా। చన్దోవ రాహుగ్గహణా పముత్తా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౪౭౦|
      block |అసజ్జమానా విచరన్తి లోకే। సదా సతా హిత్వా మమాయితాని।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౪౭౧|
      block |యో కామే హిత్వా అభిభుయ్యచారీ। యో వేది జాతీమరణస్స అన్తం।|
      block |పరినిబ్బుతో ఉదకరహదోవ సీతో। తథాగతో అరహతి పూరళాసం॥|
    count |౪౭౨|
      block |సమో సమేహి విసమేహి దూరే। తథాగతో హోతి అనన్తపఞ్ఞో।|
      block |అనూపలిత్తో ఇధ వా హురం వా। తథాగతో అరహతి పూరళాసం॥|
    count |౪౭౩|
      block |యమ్హి న మాయా వసతి న మానో। యో వీతలోభో అమమో నిరాసో।|
      block |పనుణ్ణకోధో అభినిబ్బుతత్తో। యో బ్రాహ్మణో సోకమలం అహాసి।|
      block |తథాగతో అరహతి పూరళాసం॥|
      block |నివేసనం యో మనసో అహాసి। పరిగ్గహా యస్స న సన్తి కేచి।|
      block |అనుపాదియానో ఇధ వా హురం వా। తథాగతో అరహతి పూరళాసం॥|
    count |౪౭౪|, ||
    count |౪౭౫|
      block |సమాహితో యో ఉదతారి ఓఘం। ధమ్మం చఞ్ఞాసి పరమాయ దిట్ఠియా।|
      block |ఖీణాసవో అన్తిమదేహధారీ। తథాగతో అరహతి పూరళాసం॥|
    count |౪౭౬|
      block |భవాసవా యస్స వచీ ఖరా చ। విధూపితా అత్థగతా న సన్తి।|
      block |స వేదగూ సబ్బధి విప్పముత్తో। తథాగతో అరహతి పూరళాసం॥|
    count |౪౭౭|
      block |సఙ్గాతిగో యస్స న సన్తి సఙ్గా। యో మానసత్తేసు అమానసత్తో।|
      block |దుక్ఖం పరిఞ్ఞాయ సఖేత్తవత్థుం। తథాగతో అరహతి పూరళాసం॥|
    count |౪౭౮|
      block |ఆసం అనిస్సాయ వివేకదస్సీ। పరవేదియం దిట్ఠిముపాతివత్తో।|
      block |ఆరమ్మణా యస్స న సన్తి కేచి। తథాగతో అరహతి పూరళాసం॥|
    count |౪౭౯|
      block |పరోపరా యస్స సమేచ్చ ధమ్మా। విధూపితా అత్థగతా న సన్తి।|
      block |సన్తో ఉపాదానఖయే విముత్తో। తథాగతో అరహతి పూరళాసం॥|
    count |౪౮౦|
      block |సంయోజనం జాతిఖయన్తదస్సీ। యోపానుది రాగపథం అసేసం।|
      block |సుద్ధో నిదోసో విమలో అకాచో। తథాగతో అరహతి పూరళాసం॥|
    count |౪౮౧|
      block |యో అత్తనో అత్తానం నానుపస్సతి। సమాహితో ఉజ్జుగతో ఠితత్తో।|
      block |స వే అనేజో అఖిలో అకఙ్ఖో। తథాగతో అరహతి పూరళాసం॥|
    count |౪౮౨|
      block |మోహన్తరా యస్స న సన్తి కేచి। సబ్బేసు ధమ్మేసు చ ఞాణదస్సీ।|
      block |సరీరఞ్చ అన్తిమం ధారేతి। పత్తో చ సమ్బోధిమనుత్తరం సివం।|
      block |ఏత్తావతా యక్ఖస్స సుద్ధి। తథాగతో అరహతి పూరళాసం॥|
    count |౪౮౩|
      block |హుతఞ్చ మయ్హం హుతమత్థు సచ్చం। యం తాదిసం వేదగునం అలత్థం।|
      block |బ్రహ్మా హి సక్ఖి పటిగణ్హాతు మే భగవా। భుఞ్జతు మే భగవా పూరళాసం॥|
    count |౪౮౪|
      block |గాథాభిగీతం మే అభోజనేయ్యం। సమ్పస్సతం బ్రాహ్మణ నేస ధమ్మో।|
      block |గాథాభిగీతం పనుదన్తి బుద్ధా। ధమ్మే సతీ బ్రాహ్మణ వుత్తిరేసా॥|
    count |౪౮౫|
      block |అఞ్ఞేన చ కేవలినం మహేసిం। ఖీణాసవం కుక్కుచ్చవూపసన్తం।|
      block |అన్నేన పానేన ఉపట్ఠహస్సు। ఖేత్తఞ్హి తం పుఞ్ఞపేక్ఖస్స హోతి॥|
    count |౪౮౬|
      block |సాధాహం భగవా తథా విజఞ్ఞం। యో దక్ఖిణం భుఞ్జేయ్య మాదిసస్స।|
      block |యం యఞ్ఞకాలే పరియేసమానో। పప్పుయ్య తవ సాసనం॥|
    count |౪౮౭|
      block |సారమ్భా యస్స విగతా। చిత్తం యస్స అనావిలం।|
      block |విప్పముత్తో చ కామేహి। థినం యస్స పనూదితం॥|
    count |౪౮౮|
      block |సీమన్తానం వినేతారం। జాతిమరణకోవిదం।|
      block |మునిం మోనేయ్యసమ్పన్నం। తాదిసం యఞ్ఞమాగతం॥|
    count |౪౮౯|
      block |భకుటిం వినయిత్వాన। పఞ్జలికా నమస్సథ।|
      block |పూజేథ అన్నపానేన। ఏవం ఇజ్ఝన్తి దక్ఖిణా॥|
    count |౪౯౦|
      block |బుద్ధో భవం అరహతి పూరళాసం। పుఞ్ఞఖేత్తమనుత్తరం।|
      block |ఆయాగో సబ్బలోకస్స। భోతో దిన్నం మహప్ఫలన్తి॥|
    block |అథ ఖో సున్దరికభారద్వాజో బ్రాహ్మణో భగవన్తం ఏతదవోచ అభిక్కన్తం। భో గోతమ। అభిక్కన్తం। భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య చక్ఖుమన్తో రూపాని దక్ఖన్తీతి। ఏవమేవం భోతా గోతమేన అనేకపరియాయేన ధమ్మో పకాసితో॥ ఏసాహం భవన్తం గోతమం సరణం గచ్ఛామి ధమ్మఞ్చ భిక్ఖుసఙ్ఘఞ్చ॥ లభేయ్యాహం భోతో గోతమస్స సన్తికే పబ్బజ్జం। లభేయ్యం ఉపసమ్పదన్తి॥ అలత్థ ఖో సున్దరికభారద్వాజో బ్రాహ్మణో…పే॰… అరహతం అహోసీతి॥|
    stand |సున్దరికభారద్వాజసుత్తం చతుత్థం నిట్ఠితం॥|
  block |౫॥ మాఘసుత్తం|
    block |ఏవం మే సుతం ఏక సమయం భగవా రాజగహే విహరతి గిజ్ఝకూటే పబ్బతే॥ అథ ఖో మాఘో మాణవో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో మాఘో మాణవో భగవన్తం ఏతదవోచ|
    block |అహఞ్హి। భో గోతమ। దాయకో దానపతి వదఞ్ఞూ యాచయోగో। ధమ్మేన భోగే పరియేసామి। ధమ్మేన భోగే పరియేసిత్వా ధమ్మలద్ధేహి భోగేహి ధమ్మాధిగతేహి ఏకస్సపి దదామి ద్విన్నమ్పి తిణ్ణమ్పి చతున్నమ్పి పఞ్చన్నమ్పి ఛన్నమ్పి సత్తన్నమ్పి అట్ఠన్నమ్పి నవన్నమ్పి దసన్నమ్పి దదామి। వీసాయపి తింసాయపి చత్తాలీసాయపి పఞ్ఞాసాయపి దదామి। సతస్సపి దదామి। భియ్యోపి దదామి॥ కచ్చాహం। భో గోతమ। ఏవం దదన్తో ఏవం యజన్తో బహుం పుఞ్ఞం పసవామీతి॥|
    block |తగ్ఘ త్వం। మాణవ। ఏవం దదన్తో ఏవం యజన్తో బహుం పుఞ్ఞం పసవసి॥ యో ఖో। మాణవ। దాయకో దానపతి వదఞ్ఞూ యాచయోగో। ధమ్మేన భోగే పరియేసతి। ధమ్మేన భోగే పరియేసిత్వా ధమ్మలద్ధేహి భోగేహి ధమ్మాధిగతేహి ఏకస్సపి దదాతి…పే॰… సతస్సపి దదాతి। భియ్యోపి దదాతి। బహుం సో పుఞ్ఞం పసవతీతి॥ అథ ఖో మాఘో మాణవో భగవన్తం గాథాయ అజ్ఝభాసి|
    count |౪౯౧|
      block |పుచ్ఛామహం గోతమం వదఞ్ఞుం। ఇతి మాఘో మాణవో|
      block |కాసాయవాసిం అగహం చరన్తం।|
      block |యో యాచయోగో దానపతి గహట్ఠో। పుఞ్ఞత్థికో యజతి పుఞ్ఞపేక్ఖో।|
      block |దదం పరేసం ఇధ అన్నపానం। కథం హుతం యజమానస్స సుజ్ఝే॥|
    count |౪౯౨|
      block |యో యాచయోగో దానపతి గహట్ఠో। మాఘాతి భగవా|
      block |పుఞ్ఞత్థికో యజతి పుఞ్ఞపేక్ఖో।|
      block |దదం పరేసం ఇధ అన్నపానం। ఆరాధయే దక్ఖిణేయ్యేభి తాది॥|
    count |౪౯౩|
      block |యో యాచయోగో దానపతి గహట్ఠో। ఇతి మాఘో మాణవో|
      block |పుఞ్ఞత్థికో యజతి పుఞ్ఞపేక్ఖో।|
      block |దదం పరేసం ఇధ అన్నపానం। అక్ఖాహి మే భగవా దక్ఖిణేయ్యే॥|
    count |౪౯౪|
      block |యే వే అసత్తా విచరన్తి లోకే। అకిఞ్చనా కేవలినో యతత్తా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౪౯౫|
      block |యే సబ్బసంయోజనబన్ధనచ్ఛిదా। దన్తా విముత్తా అనీఘా నిరాసా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౪౯౬|
      block |యే సబ్బసంయోజనవిప్పముత్తా। దన్తా విముత్తా అనీఘా నిరాసా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౪౯౭|
      block |రాగఞ్చ దోసఞ్చ పహాయ మోహం। ఖీణాసవా వూసితబ్రహ్మచరియా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౪౯౮|
      block |యేసు న మాయా వసతి న మానో। ఖీణాసవా వూసితబ్రహ్మచరియా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౪౯౯|
      block |యే వీతలోభా అమమా నిరాసా। ఖీణాసవా వూసితబ్రహ్మచరియా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౦|
      block |యే వే న తణ్హాసు ఉపాతిపన్నా। వితరేయ్య ఓఘం అమమా చరన్తి।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౧|
      block |యేసం తణ్హా నత్థి కుహిఞ్చి లోకే। భవాభవాయ ఇధ వా హురం వా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౨|
      block |యే కామే హిత్వా అగహా చరన్తి। సుసఞ్ఞతత్తా తసరంవ ఉజ్జుం।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౩|
      block |యే వీతరాగా సుసమాహితిన్ద్రియా। చన్దోవ రాహుగ్గహణా పముత్తా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౪|
      block |సమితావినో వీతరాగా అకోపా। యేసం గతీ నత్థిధ విప్పహాయ।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౫|
      block |జహిత్వా జాతిమరణం అసేసం। కథంకథిం సబ్బముపాతివత్తా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౬|
      block |యే అత్తదీపా విచరన్తి లోకే। అకిఞ్చనా సబ్బధి విప్పముత్తా।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౭|
      block |యే హేత్థ జానన్తి యథా తథా ఇదం। అయమన్తిమా నత్థి పునబ్భవోతి।|
      block |కాలేన తేసు హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౮|
      block |యో వేదగూ ఝానరతో సతీమా। సమ్బోధిపత్తో సరణం బహూనం।|
      block |కాలేన తమ్హి హబ్యం పవేచ్ఛే। యో బ్రాహ్మణో పుఞ్ఞపేక్ఖో యజేథ॥|
    count |౫౦౯|
      block |అద్ధా అమోఘా మమ పుచ్ఛనా అహు। అక్ఖాసి మే భగవా దక్ఖిణేయ్యే।|
      block |త్వఞ్హేత్థ జానాసి యథా తథా ఇదం। తథా హి తే విదితో ఏస ధమ్మో॥|
    count |౫౧౦|
      block |యో యాచయోగో దానపతి గహట్ఠో। ఇతి మాఘో మాణవో|
      block |పుఞ్ఞత్థికో యజతి పుఞ్ఞపేక్ఖో।|
      block |దదం పరేసం ఇధ అన్నపానం।|
      block |అక్ఖాహి మే భగవా యఞ్ఞసమ్పదం॥|
    count |౫౧౧|
      block |యజస్సు యజమానో మాఘాతి భగవా। సబ్బత్థ చ విప్పసాదేహి చిత్తం।|
      block |ఆరమ్మణం యజమానస్స యఞ్ఞో। ఏత్థప్పతిట్ఠాయ జహాతి దోసం॥|
    count |౫౧౨|
      block |సో వీతరాగో పవినేయ్య దోసం। మేత్తం చిత్తం భావయమప్పమాణం।|
      block |రత్తిన్దివం సతతమప్పమత్తో। సబ్బా దిసా ఫరతి అప్పమఞ్ఞం॥|
    count |౫౧౩|
      block |కో సుజ్ఝతి ముచ్చతి బజ్ఝతీ చ। కేనత్తనా గచ్ఛతి బ్రహ్మలోకం।|
      block |అజానతో మే ముని బ్రూహి పుట్ఠో। భగవా హి మే సక్ఖి బ్రహ్మజ్జదిట్ఠో।|
      block |తువఞ్హి నో బ్రహ్మసమోసి సచ్చం। కథం ఉపపజ్జతి బ్రహ్మలోకం జుతిమ॥|
    count |౫౧౪|
      block |యో యజతి తివిధం యఞ్ఞసమ్పదం। మాఘాతి భగవా|
      block |ఆరాధయే దక్ఖిణేయ్యేభి తాది।|
      block |ఏవం యజిత్వా సమ్మా యాచయోగో।|
      block |ఉపపజ్జతి బ్రహ్మలోకన్తి బ్రూమీతి॥|
    block |ఏవం వుత్తే। మాఘో మాణవో భగవన్తం ఏతదవోచ అభిక్కన్తం। భో గోతమ…పే॰… అజ్జతగ్గే పాణుపేతం సరణం గతన్తి॥|
    stand |మాఘసుత్తం పఞ్చమం నిట్ఠితం॥|
  block |౬॥ సభియసుత్తం|
    block |ఏవం మే సుతం ఏకం సమయం భగవా రాజగహే విహరతి వేళువనే కలన్దకనివాపే॥ తేన ఖో పన సమయేన సభియస్స పరిబ్బాజకస్స పురాణసాలోహితాయ దేవతాయ పఞ్హా ఉద్దిట్ఠా హోన్తి యో తే। సభియ। సమణో వా బ్రాహ్మణో వా ఇమే పఞ్హే పుట్ఠో బ్యాకరోతి తస్స సన్తికే బ్రహ్మచరియం చరేయ్యాసీతి॥|
    block |అథ ఖో సభియో పరిబ్బాజకో తస్సా దేవతాయ సన్తికే తే పఞ్హే ఉగ్గహేత్వా యే తే సమణబ్రాహ్మణా సఙ్ఘినో గణినో గణాచరియా ఞాతా యసస్సినో తిత్థకరా సాధుసమ్మతా బహుజనస్స। సేయ్యథిదం పూరణో కస్సపో మక్ఖలిగోసాలో అజితో కేసకమ్బలో పకుధో కచ్చానో సఞ్చయో బేలట్ఠపుత్తో నిగణ్ఠో నాటపుత్తో। తే ఉపసఙ్కమిత్వా తే పఞ్హే పుచ్ఛతి॥ తే సభియేన పరిబ్బాజకేన పఞ్హే పుట్ఠా న సమ్పాయన్తి। అసమ్పాయన్తా కోపఞ్చ దోసఞ్చ అప్పచ్చయఞ్చ పాతుకరోన్తి॥ అపి చ సభియం యేవ పరిబ్బాజకం పటిపుచ్ఛన్తి॥|
    block |అథ ఖో సభియస్స పరిబ్బాజకస్స ఏతదహోసి యే ఖో తే భోన్తో సమణబ్రాహ్మణా సఙ్ఘినో గణినో గణాచరియా ఞాతా యసస్సినో తిత్థకరా సాధుసమ్మతా బహుజనస్స। సేయ్యథిదం పూరణో కస్సపో…పే॰… నిగణ్ఠో నాటపుత్తో। తే మయా పఞ్హే పుట్ఠా న సమ్పాయన్తి। అసమ్పాయన్తా కోపఞ్చ దోసఞ్చ అప్పచ్చయఞ్చ పాతుకరోన్తి। అపి చ మఞ్ఞేవేత్థ పటిపుచ్ఛన్తి॥ యన్నూన్నాహం హీనాయావత్తిత్వా కామే పరిభుఞ్జేయ్యన్తి॥|
    block |అథ ఖో సభియస్స పరిబ్బాజకస్స ఏతదహోసి అయమ్పి ఖో సమణో గోతమో సఙ్ఘీ చేవ గణీ చ గణాచరియో చ ఞాతో యసస్సీ తిత్థకరో సాధుసమ్మతో బహుజనస్స। యంనూనాహం సమణం గోతమం ఉపసఙ్కమిత్వా ఇమే పఞ్హే పుచ్ఛేయ్యన్తి॥|
    block |అథ ఖో సభియస్స పరిబ్బాజకస్స ఏతదహోసి యేపి ఖో తే భోన్తో సమణబ్రాహ్మణా జిణ్ణా వుడ్ఢా మహల్లకా అద్ధగతా వయోఅనుప్పత్తా థేరా రత్తఞ్ఞూ చిరపబ్బజితా సఙ్ఘినో గణినో గణాచరియా ఞాతా యసస్సినో తిత్థకరా సాధుసమ్మతా బహుజనస్స। సేయ్యథిదం పూరణో కస్సపో…పే॰ … నిగణ్ఠో నాటపుత్తో। తేపి మయా పఞ్హే పుట్ఠా న సమ్పాయన్తి। అసమ్పాయన్తా కోపఞ్చ దోసఞ్చ అప్పచ్చయఞ్చ పాతుకరోన్తి। అపి చ మఞ్ఞేవేత్థ పటిపుచ్ఛన్తి। కిం పన మే సమణో గోతమో ఇమే పఞ్హే పుట్ఠో బ్యాకరిస్సతి॥ సమణో హి గోతమో దహరో చేవ జాతియా। నవో చ పబ్బజ్జాయాతి॥|
    block |అథ ఖో సభియస్స పరిబ్బాజకస్స ఏతదహోసి సమణో ఖో దహరోతి న ఉఞ్ఞాతబ్బో న పరిభోతబ్బో॥ దహరోపి చేస సమణో గోతమో మహిద్ధికో హోతి మహానుభావో। యంనూనాహం సమణం గోతమం ఉపసఙ్కమిత్వా ఇమే పఞ్హే పుచ్ఛేయ్యన్తి॥|
    block |అథ ఖో సభియో పరిబ్బాజకో యేన రాజగహం తేన చారికం పక్కామి॥ అనుపుబ్బేన చారికం చరమానో యేన రాజగహం వేళువనం కలన్దకనివాపో। యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో సభియో పరిబ్బాజకో భగవన్తం గాథాయ అజ్ఝభాసి|
    count |౫౧౫|
      block |కఙ్ఖీ వేచికిచ్ఛీ ఆగమం। ఇతి సభియో|
      block |పఞ్హే పుచ్ఛితుం అభికఙ్ఖమానో।|
      block |తేసన్తకరో భవాహి పఞ్హే మే పుట్ఠో।|
      block |అనుపుబ్బం అనుధమ్మం బ్యాకరోహి మే॥|
    count |౫౧౬|
      block |దూరతో ఆగతోసి సభియ। ఇతి భగవా|
      block |పఞ్హే పుచ్ఛితుం అభికఙ్ఖమానో।|
      block |తేసన్తకరో భవామి పఞ్హే తే పుట్ఠో।|
      block |అనుపుబ్బం అనుధమ్మం బ్యాకరోమి తే॥|
    count |౫౧౭|
      block |పుచ్ఛ మం సభియ పఞ్హం। యం కిఞ్చి మనసిచ్ఛసి।|
      block |తస్స తస్సేవ పఞ్హస్స। అహం అన్తం కరోమి తేతి॥|
    block |అథ ఖో సభియస్స పరిబ్బాజకస్స ఏతదహోసి అచ్ఛరియం వత। భో। అబ్భుతం వత। భో॥ యం వతాహం అఞ్ఞేసు సమణబ్రాహ్మణేసు ఓకాసకమ్మమత్తమ్పి నాలత్థం తం మే ఇదం సమణేన గోతమేన ఓకాసకమ్మం కతన్తి॥ అత్తమనో పముదితో ఉదగ్గో పీతిసోమనస్సజాతో భగవన్తం పఞ్హం అపుచ్ఛి|
    count |౫౧౮|
      block |కిం పత్తినమాహు భిక్ఖునం। ఇతి సభియో|
      block |సోరతం కేన కథఞ్చ దన్తమాహు।|
      block |బుద్ధోతి కథం పవుచ్చతి।|
      block |పుట్ఠో మే భగవా బ్యాకరోహి॥|
    count |౫౧౯|
      block |పజ్జేన కతేన అత్తనా। సభియాతి భగవా|
      block |పరినిబ్బానగతో వితిణ్ణకఙ్ఖో।|
      block |విభవఞ్చ భవఞ్చ విప్పహాయ।|
      block |వుసితవా ఖీణపునబ్భవో స భిక్ఖు॥|
    count |౫౨౦|
      block |సబ్బత్థ ఉపేక్ఖకో సతిమా। న సో హింసతి కఞ్చి సబ్బలోకే।|
      block |తిణ్ణో సమణో అనావిలో। ఉస్సదా యస్స న సన్తి సోరతో సో॥|
    count |౫౨౧|
      block |యస్సిన్ద్రియాని భావితాని। అజ్ఝత్తం బహిద్ధా చ సబ్బలోకే।|
      block |నిబ్బిజ్ఝ ఇమం పరఞ్చ లోకం। కాలం కఙ్ఖతి భావితో స దన్తో॥|
    count |౫౨౨|
      block |కప్పాని విచేయ్య కేవలాని। సంసారం దుభయం చుతూపపాతం।|
      block |విగతరజమనఙ్గణం విసుద్ధం। పత్తం జాతిఖయం తమాహు బుద్ధన్తి॥|
    block |అథ ఖో సభియో పరిబ్బాజకో భగవతో భాసితం అభినన్దిత్వా అనుమోదిత్వా అత్తమనో పముదితో ఉదగ్గో పీతిసోమనస్సజాతో భగవన్తం ఉత్తరిం పఞ్హం అపుచ్ఛి|
    count |౫౨౩|
      block |కిం పత్తినమాహు బ్రాహ్మణం। ఇతి సభియో|
      block |సమణం కేన కథఞ్చ న్హాతకోతి।|
      block |నాగోతి కథం పవుచ్చతి।|
      block |పుట్ఠో మే భగవా బ్యాకరోహి॥|
    count |౫౨౪|
      block |బాహిత్వా సబ్బపాపకాని। సభియాతి భగవా|
      block |విమలో సాధుసమాహితో ఠితత్తో।|
      block |సంసారమతిచ్చ కేవలీ సో।|
      block |అసితో తాది పవుచ్చతే స బ్రహ్మా॥|
    count |౫౨౫|
      block |సమితావి పహాయ పుఞ్ఞపాపం। విరజో ఞత్వా ఇమం పరఞ్చ లోకం।|
      block |జాతిమరణం ఉపాతివత్తో। సమణో తాది పవుచ్చతే తథత్తా॥|
    count |౫౨౬|
      block |నిన్హాయ సబ్బపాపకాని। అజ్ఝత్తం బహిద్ధా చ సబ్బలోకే।|
      block |దేవమనుస్సేసు కప్పియేసు। కప్పం నేతి తమాహు న్హాతకోతి॥|
    count |౫౨౭|
      block |ఆగుం న కరోతి కిఞ్చి లోకే। సబ్బసంయోగే విసజ్జ బన్ధనాని।|
      block |సబ్బత్థ న సజ్జతీ విముత్తో। నాగో తాది పవుచ్చతే తథత్తాతి॥|
    block |అథ ఖో సభియో పరిబ్బాజకో…పే॰… భగవన్తం ఉత్తరిం పఞ్హం అపుచ్ఛి|
    count |౫౨౮|
      block |కం ఖేత్తజినం వదన్తి బుద్ధా। ఇతి సభియో|
      block |కుసలం కేన కథఞ్చ పణ్డితోతి।|
      block |ముని నామ కథం పవుచ్చతి।|
      block |పుట్ఠో మే భగవా బ్యాకరోహి॥|
    count |౫౨౯|
      block |ఖేత్తాని విచేయ్య కేవలాని। సభియాతి భగవా|
      block |దిబ్బం మానుసకఞ్చ బ్రహ్మఖేత్తం।|
      block |సబ్బఖేత్తమూలబన్ధనా పముత్తో।|
      block |ఖేత్తజినో తాది పవుచ్చతే తథత్తా॥|
    count |౫౩౦|
      block |కోసాని విచేయ్య కేవలాని। దిబ్బం మానుసకఞ్చ బ్రహ్మకోసం।|
      block |సబ్బకోసమూలబన్ధనా పముత్తో। కుసలో తాది పవుచ్చతే తథత్తా॥|
    count |౫౩౧|
      block |దుభయాని విచేయ్య పణ్డరాని। అజ్ఝత్తం బహిద్ధా చ సుద్ధిపఞ్ఞో।|
      block |కణ్హం సుక్కం ఉపాతివత్తో। పణ్డితో తాది పవుచ్చతే తథత్తా॥|
    count |౫౩౨|
      block |అసతఞ్చ సతఞ్చ ఞత్వా ధమ్మం। అజ్ఝత్తం బహిద్ధా చ సబ్బలోకే।|
      block |దేవమనుస్సేహి పూజనీయో। సఙ్గం జాలమతిచ్చ సో మునీతి॥|
    block |అథ ఖో సభియో పరిబ్బాజకో…పే॰… భగవన్తం ఉత్తరిం పఞ్హం అపుచ్ఛి|
    count |౫౩౩|
      block |కిం పత్తినమాహు వేదగుం। ఇతి సభియో|
      block |అనువిదితం కేన కథఞ్చ వీరియవాతి।|
      block |ఆజానియో కిన్తి నామ హోతి।|
      block |పుట్ఠో మే భగవా బ్యాకరోహి॥|
    count |౫౩౪|
      block |వేదాని విచేయ్య కేవలాని। సభియాతి భగవా|
      block |సమణానం యానిధత్థి బ్రాహ్మణానం।|
      block |సబ్బవేదనాసు వీతరాగో।|
      block |సబ్బం వేదమతిచ్చ వేదగూ సో॥|
    count |౫౩౫|
      block |అనువిచ్చ పపఞ్చనామరూపం। అజ్ఝత్తం బహిద్ధా చ రోగమూలం।|
      block |సబ్బరోగమూలబన్ధనా పముత్తో। అనువిదితో తాది పవుచ్చతే తథత్తా॥|
    count |౫౩౬|
      block |విరతో ఇధ సబ్బపాపకేహి। నిరయదుక్ఖం అతిచ్చ వీరియవా సో।|
      block |సో వీరియవా పధానవా। ధీరో తాది పవుచ్చతే తథత్తా॥|
    count |౫౩౭|
      block |యస్సస్సు లునాని బన్ధనాని। అజ్ఝత్తం బహిద్ధా చ సఙ్గమూలం।|
      block |సబ్బసఙ్గమూలబన్ధనా పముత్తో। ఆజానియో తాది పవుచ్చతే తథత్తాతి॥|
    block |అథ ఖో సభియో పరిబ్బాజకో…పే॰… భగవన్తం ఉత్తరిం పఞ్హం అపుచ్ఛి|
    count |౫౩౮|
      block |కిం పత్తినమాహు సోత్తియం। ఇతి సభియో|
      block |అరియం కేన కథఞ్చ చరణవాతి।|
      block |పరిబ్బాజకో కిన్తి నామ హోతి।|
      block |పుట్ఠో మే భగవా బ్యాకరోహి॥|
    count |౫౩౯|
      block |సుత్వా సబ్బధమ్మం అభిఞ్ఞాయ లోకే। సభియాతి భగవా|
      block |సావజ్జానవజ్జం యదత్థి కిఞ్చి।|
      block |అభిభుం అకథంకథిం విముత్తం।|
      block |అనిఘం సబ్బధిమాహు సోత్తియోతి॥|
    count |౫౪౦|
      block |ఛేత్వా ఆసవాని ఆలయాని। విద్వా సో న ఉపేతి గబ్భసేయ్యం।|
      block |సఞ్ఞం తివిధం పనుజ్జ పఙ్కం। కప్పం నేతి తమాహు అరియోతి॥|
    count |౫౪౧|
      block |యో ఇధ చరణేసు పత్తిపత్తో। కుసలో సబ్బదా ఆజానాతి ధమ్మం।|
      block |సబ్బత్థ న సజ్జతి విముత్తచిత్తో। పటిఘా యస్స న సన్తి చరణవా సో॥|
    count |౫౪౨|
      block |దుక్ఖవేపక్కం యదత్థి కమ్మం। ఉద్ధమధో తిరియం వాపి మజ్ఝే।|
      block |పరిబ్బాజయిత్వా పరిఞ్ఞచారీ। మాయం మానమథోపి లోభకోధం।|
      block |పరియన్తమకాసి నామరూపం। తం పరిబ్బాజకమాహు పత్తిపత్తన్తి॥|
    block |అథ ఖో సభియో పరిబ్బాజకో భగవతో భాసితం అభినన్దిత్వా అనుమోదిత్వా అత్తమనో పముదితో ఉదగ్గో పీతిసోమనస్సజాతో ఉట్ఠాయాసనా ఏకంసం ఉత్తరాసఙ్గం కరిత్వా యేన భగవా తేనఞ్జలిం పణామేత్వా భగవన్తం సమ్ముఖా సారుప్పాహి గాథాహి అభిత్థవి|
    count |౫౪౩|
      block |యాని చ తీణి యాని చ సట్ఠి। సమణప్పవాదసితాని భూరిపఞ్ఞ।|
      block |సఞ్ఞక్ఖరసఞ్ఞనిస్సితాని। ఓసరణాని వినేయ్య ఓఘతమగా॥|
    count |౫౪౪|
      block |అన్తగూసి పారగూ దుక్ఖస్స। అరహాసి సమ్మాసమ్బుద్ధో ఖీణాసవం తం మఞ్ఞే।|
      block |జుతిమా ముతిమా పహూతపఞ్ఞో। దుక్ఖస్సన్తకరం అతారేసి మం॥|
    count |౫౪౫|
      block |యం మే కఙ్ఖితమఞ్ఞాసి। విచికిచ్ఛా మం తారయి నమో తే।|
      block |ముని మోనపథేసు పత్తిపత్త। అఖిల ఆదిచ్చబన్ధు సోరతోసి॥|
    count |౫౪౬|
      block |యా మే కఙ్ఖా పురే ఆసి। తం మే బ్యాకాసి చక్ఖుమా।|
      block |అద్ధా మునీసి సమ్బుద్ధో। నత్థి నీవరణా తవ॥|
    count |౫౪౭|
      block |ఉపాయాసా చ తే సబ్బే। విద్ధస్తా వినళీకతా।|
      block |సీతిభూతో దమప్పత్తో। ధితిమా సచ్చనిక్కమో॥|
    count |౫౪౮|
      block |తస్స తే నాగనాగస్స। మహావీరస్స భాసతో।|
      block |సబ్బే దేవానుమోదన్తి। ఉభో నారదపబ్బతా॥|
    count |౫౪౯|
      block |నమో తే పురిసాజఞ్ఞ। నమో తే పురిసుత్తమ।|
      block |సదేవకస్మిం లోకస్మిం। నత్థి తే పటిపుగ్గలో॥|
    count |౫౫౦|
      block |తువం బుద్ధో తువం సత్థా। తువం మారాభిభూ ముని।|
      block |తువం అనుసయే ఛేత్వా। తిణ్ణో తారేసి మం పజం॥|
    count |౫౫౧|
      block |ఉపధీ తే సమతిక్కన్తా। ఆసవా తే పదాలితా।|
      block |సీహోసి అనుపాదానో। పహీనభయభేరవో॥|
    count |౫౫౨|
      block |పుణ్డరీకం యథా వగ్గు। తోయే న ఉపలిమ్పతి।|
      block |ఏవం పుఞ్ఞే చ పాపే చ। ఉభయే త్వం న లిమ్పసి।|
      block |పాదే వీర పసారేహి। సభియో వన్దతి సత్థునోతి॥|
    block |అథ ఖో సభియో పరిబ్బాజకో భగవతో పాదేసు సిరసా నిపతిత్వా భగవన్తం ఏతదవోచ అభిక్కన్తం। భన్తే…పే॰… ఏసాహం భగవన్తం సరణం గచ్ఛామి ధమ్మఞ్చ భిక్ఖుసఙ్ఘఞ్చ। లభేయ్యాహం। భన్తే। భగవతో సన్తికే పబ్బజ్జం। లభేయ్యం ఉపసమ్పదన్తి॥|
    block |యో ఖో। సభియ। అఞ్ఞతిత్థియపుబ్బో ఇమస్మిం ధమ్మవినయే ఆకఙ్ఖతి పబ్బజ్జం। ఆకఙ్ఖతి ఉపసమ్పదం। సో చత్తారో మాసే పరివసతి। చతున్నం మాసానం అచ్చయేన ఆరద్ధచిత్తా భిక్ఖూ పబ్బాజేన్తి। ఉపసమ్పాదేన్తి భిక్ఖుభావాయ॥ అపి చ మేత్థ పుగ్గలవేమత్తతా విదితాతి॥|
    block |సచే। భన్తే। అఞ్ఞతిత్థియపుబ్బా ఇమస్మిం ధమ్మవినయే ఆకఙ్ఖన్తా పబ్బజ్జం। ఆకఙ్ఖన్తా ఉపసమ్పదం చత్తారో మాసే పరివసన్తి। చతున్నం మాసానం అచ్చయేన ఆరద్ధచిత్తా భిక్ఖూ పబ్బాజేన్తి। ఉపసమ్పాదేన్తి భిక్ఖుభావాయ। అహం చత్తారి వస్సాని పరివసిస్సామి। చతున్నం వస్సానం అచ్చయేన ఆరద్ధచిత్తా భిక్ఖూ పబ్బాజేన్తు ఉపసమ్పాదేన్తు భిక్ఖుభావాయాతి॥ అలత్థ ఖో సభియో పరిబ్బాజకో భగవతో సన్తికే పబ్బజ్జం అలత్థ ఉపసమ్పదం…పే॰… అఞ్ఞతరో ఖో పనాయస్మా సభియో అరహతం అహోసీతి॥|
    stand |సభియసుత్తం ఛట్ఠం నిట్ఠితం॥|
  block |౭॥ సేలసుత్తం|
    block |ఏవం మే సుతం ఏకం సమయం భగవా అఙ్గుత్తరాపేసు చారికం చరమానో మహతా భిక్ఖుసఙ్ఘేన సద్ధిం అడ్ఢతేళసేహి భిక్ఖుసతేహి యేన ఆపణం నామ అఙ్గుత్తరాపానం నిగమో తదవసరి॥ అస్సోసి ఖో కేణియో జటిలో సమణో ఖలు। భో। గోతమో సక్యపుత్తో సక్యకులా పబ్బజితో అఙ్గుత్తరాపేసు చారికం చరమానో మహతా భిక్ఖుసఙ్ఘేన సద్ధిం అడ్ఢతేళసేహి భిక్ఖుసతేహి ఆపణం అనుప్పత్తో॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥|
    block |అథ ఖో కేణియో జటిలో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నం ఖో కేణియం జటిలం భగవా ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో కేణియో జటిలో భగవతా ధమ్మియా కథాయ సన్దస్సితో సమాదపితో సముత్తేజితో సమ్పహంసితో భగవన్తం ఏతదవోచ అధివాసేతు మే భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ ఏవం వుత్తే। భగవా కేణియం జటిలం ఏతదవోచ మహా ఖో। కేణియ। భిక్ఖుసఙ్ఘో అడ్ఢతేళసాని భిక్ఖుసతాని। త్వఞ్చ బ్రాహ్మణేసు అభిప్పసన్నోతి॥|
    block |దుతియమ్పి ఖో కేణియో జటిలో భగవన్తం ఏతదవోచ కిఞ్చాపి। భో గోతమ। మహా భిక్ఖుసఙ్ఘో అడ్ఢతేళసాని భిక్ఖుసతాని। అహఞ్చ బ్రాహ్మణేసు అభిప్పసన్నో। అధివాసేతు మే భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ దుతియమ్పి ఖో భగవా కేణియం జటిలం ఏతదవోచ మహా ఖో। కేణియ। భిక్ఖుసఙ్ఘో అడ్ఢతేళసాని భిక్ఖుసతాని। త్వఞ్చ బ్రాహ్మణేసు అభిప్పసన్నోతి॥|
    block |తతియమ్పి ఖో కేణియో జటిలో భగవన్తం ఏతదవోచ కిఞ్చాపి। భో గోతమ। మహా భిక్ఖుసఙ్ఘో అడ్ఢతేళసాని భిక్ఖుసతాని। అహఞ్చ బ్రాహ్మణేసు అభిప్పసన్నో। అధివాసేతు మే భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో కేణియో జటిలో భగవతో అధివాసనం విదిత్వా ఉట్ఠాయాసనా యేన సకో అస్సమో తేనుపసఙ్కమి। ఉపసఙ్కమిత్వా మిత్తామచ్చే ఞాతిసాలోహితే ఆమన్తేసి సుణన్తు మే భవన్తో మిత్తామచ్చా ఞాతిసాలోహితా। సమణో మే గోతమో నిమన్తితో స్వాతనాయ భత్తం సద్ధిం భిక్ఖుసఙ్ఘేన। యేన మే కాయవేయ్యావటికం కరేయ్యాథాతి॥ ఏవం। భోతి ఖో కేణియస్స జటిలస్స మిత్తామచ్చా ఞాతిసాలోహితా కేణియస్స జటిలస్స పటిస్సుత్వా అప్పేకచ్చే ఉద్ధనాని ఖణన్తి। అప్పేకచ్చే కట్ఠాని ఫాలేన్తి। అప్పేకచ్చే భాజనాని ధోవన్తి। అప్పేకచ్చే ఉదకమణికం పతిట్ఠాపేన్తి। అప్పేకచ్చే ఆసనాని పఞ్ఞాపేన్తి॥ కేణియో పన జటిలో సామంయేవ మణ్డలమాళం పటియాదేతి॥|
    block |తేన ఖో పన సమయేన సేలో బ్రాహ్మణో ఆపణే పటివసతి। తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం పదకో వేయ్యాకరణో లోకాయతమహాపురిసలక్ఖణేసు అనవయో। తీణి చ మాణవకసతాని మన్తే వాచేతి॥|
    block |తేన ఖో పన సమయేన కేణియో జటిలో సేలే బ్రాహ్మణే అభిప్పసన్నో హోతి॥ అథ ఖో సేలో బ్రాహ్మణో తీహి మాణవకసతేహి పరివుతో జఙ్ఘావిహారం అనుచఙ్కమమానో అనువిచరమానో యేన కేణియస్స జటిలస్స అస్సమో తేనుపసఙ్కమి॥ అద్దసా ఖో సేలో బ్రాహ్మణో కేణియస్స జటిలస్స అస్సమే అప్పేకచ్చే ఉద్ధనాని ఖణన్తే…పే॰… అప్పేకచ్చే ఆసనాని పఞ్ఞపేన్తే। కేణియం పన జటిలం సామంయేవ మణ్డలమాళం పటియాదేన్తం॥ దిస్వాన కేణియం జటిలం ఏతదవోచ కిం ను ఖో భోతో కేణియస్స ఆవాహో వా భవిస్సతి। వివాహో వా భవిస్సతి। మహాయఞ్ఞో వా పచ్చుపట్ఠితో। రాజా వా మాగధో సేనియో బిమ్బిసారో నిమన్తితో స్వాతనాయ సద్ధిం బలకాయేనాతి॥|
    block |న మే। భో సేల। ఆవాహో వా భవిస్సతి వివాహో వా। నాపి రాజా మాగధో సేనియో బిమ్బిసారో నిమన్తితో స్వాతనాయ సద్ధిం బలకాయేన। అపి చ ఖో మే మహాయఞ్ఞో పచ్చుపట్ఠితో॥ అత్థి సమణో గోతమో సక్యపుత్తో సక్యకులా పబ్బజితో అఙ్గుత్తరాపేసు చారికం చరమానో మహతా భిక్ఖుసఙ్ఘేన సద్ధిం అడ్ఢతేళసేహి భిక్ఖుసతేహి ఆపణం అనుప్పత్తో॥ తం ఖో పన భవన్తం గోతమం…పే॰… బుద్ధో భగవాతి॥ సో మే నిమన్తితో స్వాతనాయ భత్తం సద్ధిం భిక్ఖుసఙ్ఘేనాతి॥ బుద్ధోతి। భో కేణియ। వదేసి॥ బుద్ధోతి। భో సేల। వదామి॥ బుద్ధోతి। భో కేణియ। వదేసి॥ బుద్ధోతి। భో సేల। వదామీతి॥|
    block |అథ ఖో సేలస్స బ్రాహ్మణస్స ఏతదహోసి ఘోసోపి ఖో ఏసో దుల్లభో లోకస్మిం యదిదం బుద్ధోతి॥ ఆగతాని ఖో పనమ్హాకం మన్తేసు ద్వత్తింసమహాపురిసలక్ఖణాని। యేహి సమన్నాగతస్స మహాపురిసస్స ద్వేవ గతియో భవన్తి అనఞ్ఞా॥ సచే అగారం అజ్ఝావసతి రాజా హోతి చక్కవత్తి ధమ్మికో ధమ్మరాజా చాతురన్తో విజితావీ జనపదత్థావరియప్పత్తో సత్తరతనసమన్నాగతో॥ తస్సిమాని సత్త రతనాని భవన్తి। సేయ్యథిదం చక్కరతనం। హత్థిరతనం। అస్సరతనం। మణిరతనం। ఇత్థిరతనం। గహపతిరతనం। పరిణాయకరతనమేవ సత్తమం॥ పరోసహస్సం ఖో పనస్స పుత్తా భవన్తి సూరా వీరఙ్గరూపా పరసేనప్పమద్దనా॥ సో ఇమం పథవిం సాగరపరియన్తం అదణ్డేన అసత్థేన ధమ్మేన అభివిజియ అజ్ఝావసతి॥ సచే ఖో పన అగారస్మా అనగారియం పబ్బజతి। అరహం హోతి సమ్మాసమ్బుద్ధో లోకే వివట్టచ్ఛదో॥ కహం పన। భో కేణియ। ఏతరహి సో భవం గోతమో విహరతి అరహం సమ్మాసమ్బుద్ధోతి॥|
    block |ఏవం వుత్తే। కేణియో జటిలో దక్ఖిణం బాహుం పగ్గహేత్వా సేలం బ్రాహ్మణం ఏతదవోచ యేనేసా। భో సేల। నీలవనరాజీతి॥ అథ ఖో సేలో బ్రాహ్మణో తీహి మాణవకసతేహి సద్ధిం యేన భగవా తేనుపసఙ్కమి॥ అథ ఖో సేలో బ్రాహ్మణో తే మాణవకే ఆమన్తేసి అప్పసద్దా భోన్తో ఆగచ్ఛన్తు। పదే పదం నిక్ఖిపన్తా॥ దురాసదా హి తే భగవన్తో సీహావ ఏకచరా॥ యదా చాహం। భో। సమణేన గోతమేన సద్ధిం మన్తేయ్యుం। మా మే భోన్తో అన్తరన్తరా కథం ఓపాతేథ। కథాపరియోసానం మే భవన్తో ఆగమేన్తూతి॥|
    block |అథ ఖో సేలో బ్రాహ్మణో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో సేలో బ్రాహ్మణో భగవతో కాయే ద్వత్తింసమహాపురిసలక్ఖణాని సమన్నేసి॥ అద్దసా ఖో సేలో బ్రాహ్మణో భగవతో కాయే ద్వత్తింసమహాపురిసలక్ఖణాని యేభుయ్యేన ఠపేత్వా ద్వే॥ ద్వీసు మహాపురిసలక్ఖణేసు కఙ్ఖతి విచికిచ్ఛతి నాధిముచ్చతి న సమ్పసీదతి కోసోహితే చ వత్థగుయ్హే। పహూతజివ్హతాయ చాతి॥|
    block |అథ ఖో భగవతో ఏతదహోసి పస్సతి ఖో మే అయం సేలో బ్రాహ్మణో ద్వత్తింసమహాపురిసలక్ఖణాని యేభుయ్యేన ఠపేత్వా ద్వే॥ ద్వీసు మహాపురిసలక్ఖణేసు కఙ్ఖతి విచికిచ్ఛతి నాధిముచ్చతి న సమ్పసీదతి కోసోహితే చ వత్థగుయ్హే। పహూతజివ్హతాయ చాతి॥ అథ ఖో భగవా తథారూపం ఇద్ధాభిసఙ్ఖారం అభిసఙ్ఖాసి। యథా అద్దస సేలో బ్రాహ్మణో భగవతో కోసోహితం వత్థగుయ్హం॥ అథ ఖో భగవా జివ్హం నిన్నామేత్వా ఉభోపి కణ్ణసోతాని అనుమసి పటిమసి। ఉభోపి నాసికసోతాని అనుమసి పటిమసి। కేవలమ్పి నలాటమణ్డలం జివ్హాయ ఛాదేసి॥|
    block |అథ ఖో సేలస్స బ్రాహ్మణస్స ఏతదహోసి సమన్నాగతో ఖో సమణో గోతమో ద్వత్తింసమహాపురిసలక్ఖణేహి పరిపుణ్ణేహి। నో అపురిపుణ్ణేహి॥ నో చ ఖో నం జానామి బుద్ధో వా నో వా॥ సుతం ఖో పన మేతం బ్రాహ్మణానం వుడ్ఢానం మహల్లకానం ఆచరియపాచరియానం భాసమానానం యే తే భవన్తి అరహన్తో సమ్మాసమ్బుద్ధా। తే సకే వణ్ణే భఞ్ఞమానే అత్తానం పాతుకరోన్తీతి॥ యంనూనాహం సమణం గోతమం సమ్ముఖా సారుప్పాహి గాథాహి అభిత్థవేయ్యన్తి॥ అథ ఖో సేలో బ్రాహ్మణో భగవన్తం సమ్ముఖా సారుప్పాహి గాథాహి అభిత్థవి|
    count |౫౫౩|
      block |పరిపుణ్ణకాయో సురుచి। సుజాతో చారుదస్సనో।|
      block |సువణ్ణవణ్ణోసి భగవా। సుసుక్కదాఠోసి వీరియవా॥|
    count |౫౫౪|
      block |నరస్స హి సుజాతస్స। యే భవన్తి వియఞ్జనా।|
      block |సబ్బే తే తవ కాయస్మిం। మహాపురిసలక్ఖణా॥|
    count |౫౫౫|
      block |పసన్ననేత్తో సుముఖో। బ్రహా ఉజు పతాపవా।|
      block |మజ్ఝే సమణసఙ్ఘస్స। ఆదిచ్చోవ విరోచసి॥|
    count |౫౫౬|
      block |కల్యాణదస్సనో భిక్ఖు। కఞ్చనసన్నిభత్తచో।|
      block |కిం తే సమణభావేన। ఏవం ఉత్తమవణ్ణినో॥|
    count |౫౫౭|
      block |రాజా అరహసి భవితుం। చక్కవత్తీ రథేసభో।|
      block |చాతురన్తో విజితావీ। జమ్బుసణ్డస్స ఇస్సరో॥|
    count |౫౫౮|
      block |ఖత్తియా భోగిరాజానో। అనుయన్తా భవన్తు తే।|
      block |రాజాభిరాజా మనుజిన్దో। రజ్జం కారేహి గోతమ॥|
    count |౫౫౯|
      block |రాజాహమస్మి సేలాతి। భగవా ధమ్మరాజా అనుత్తరో।|
      block |ధమ్మేన చక్కం వత్తేమి। చక్కం అప్పటివత్తియం॥|
    count |౫౬౦|
      block |సమ్బుద్ధో పటిజానాసి। ఇతి సేలో బ్రాహ్మణో ధమ్మరాజా అనుత్తరో।|
      block |ధమ్మేన చక్కం వత్తేమి। ఇతి భాససి గోతమ॥|
    count |౫౬౧|
      block |కో ను సేనాపతి భోతో। సావకో సత్థురన్వయో।|
      block |కో తే తమనువత్తేతి। ధమ్మచక్కం పవత్తితం॥|
    count |౫౬౨|
      block |మయా పవత్తితం చక్కం। సేలాతి భగవా ధమ్మచక్కం అనుత్తరం।|
      block |సారిపుత్తో అనువత్తేతి। అనుజాతో తథాగతం॥|
    count |౫౬౩|
      block |అభిఞ్ఞేయ్యం అభిఞ్ఞాతం। భావేతబ్బఞ్చ భావితం।|
      block |పహాతబ్బం పహీనం మే। తస్మా బుద్ధోస్మి బ్రాహ్మణ॥|
    count |౫౬౪|
      block |వినయస్సు మయి కఙ్ఖం। అధిముచ్చస్సు బ్రాహ్మణ।|
      block |దుల్లభం దస్సనం హోతి। సమ్బుద్ధానం అభిణ్హసో॥|
    count |౫౬౫|
      block |యేసం వే దుల్లభో లోకే। పాతుభావో అభిణ్హసో।|
      block |సోహం బ్రాహ్మణ సమ్బుద్ధో। సల్లకత్తో అనుత్తరో॥|
    count |౫౬౬|
      block |బ్రహ్మభూతో అతితులో। మారసేనప్పమద్దనో।|
      block |సబ్బామిత్తే వసీకత్వా। మోదామి అకుతోభయో॥|
    count |౫౬౭|
      block |ఇమం భవన్తో నిసామేథ। యథా భాసతి చక్ఖుమా।|
      block |సల్లకత్తో మహావీరో। సీహోవ నదతీ వనే॥|
    count |౫౬౮|
      block |బ్రహ్మభూతం అతితులం। మారసేనప్పమద్దనం।|
      block |కో దిస్వా నప్పసీదేయ్య। అపి కణ్హాభిజాతికో॥|
    count |౫౬౯|
      block |యో మం ఇచ్ఛతి అన్వేతు। యో వా నిచ్ఛతి గచ్ఛతు।|
      block |ఇధాహం పబ్బజిస్సామి। వరపఞ్ఞస్స సన్తికే॥|
    count |౫౭౦|
      block |ఏవఞ్చే రుచ్చతి భోతో। సమ్మాసమ్బుద్ధసాసనే।|
      block |మయమ్పి పబ్బజిస్సామ। వరపఞ్ఞస్స సన్తికే॥|
    count |౫౭౧|
      block |బ్రాహ్మణా తిసతా ఇమే। యాచన్తి పఞ్జలీకతా।|
      block |బ్రహ్మచరియం చరిస్సామ। భగవా తవ సన్తికే॥|
    count |౫౭౨|
      block |స్వాక్ఖాతం బ్రహ్మచరియం। సేలాతి భగవా సన్దిట్ఠికమకాలికం।|
      block |యత్థ అమోఘా పబ్బజ్జా। అప్పమత్తస్స సిక్ఖతోతి॥|
    block |అలత్థ ఖో సేలో బ్రాహ్మణో సపరిసో భగవతో సన్తికే పబ్బజ్జం। అలత్థ ఉపసమ్పదం॥ అథ ఖో కేణియో జటిలో తస్సా రత్తియా అచ్చయేన సకే అస్సమే పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భో గోతమ। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన కేణియస్స జటిలస్స అస్సమో తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది సద్ధిం భిక్ఖుసఙ్ఘేన॥|
    block |అథ ఖో కేణియో జటిలో బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేసి సమ్పవారేసి॥ అథ ఖో కేణియో జటిలో భగవన్తం భుత్తావిం ఓనీతపత్తపాణిం అఞ్ఞతరం నీచం ఆసనం గహేత్వా ఏకమన్తం నిసీది॥ ఏకమన్తం నిసిన్నం ఖో కేణియం జటిలం భగవా ఇమాహి గాథాహి అనుమోది|
    count |౫౭౩|
      block |అగ్గిహుత్తముఖా యఞ్ఞా। సావిత్తీ ఛన్దసో ముఖం।|
      block |రాజా ముఖం మనుస్సానం। నదీనం సాగరో ముఖం॥|
    count |౫౭౪|
      block |నక్ఖత్తానం ముఖం చన్దో। ఆదిచ్చో తపతం ముఖం।|
      block |పుఞ్ఞం ఆకఙ్ఖమానానం। సఙ్ఘో వే యజతం ముఖన్తి॥|
    block |అథ ఖో భగవా కేణియం జటిలం ఇమాహి గాథాహి అనుమోదిత్వా ఉట్ఠాయాసనా పక్కామి॥ అథ ఖో ఆయస్మా సేలో సపరిసో ఏకో వూపకట్ఠో అప్పమత్తో ఆతాపీ పహితత్తో విహరన్తో నచిరస్సే …పే॰… అఞ్ఞతరో ఖో పనాపస్మా సేలో సపరిసో అరహతం అహోసి॥|
    block |అథ ఖో ఆయస్మా సేలో సపరిసో యేన భగవా తేనుపసఙ్కమి। ఉపసఙ్కమిత్వా ఏకంసం చీవరం కత్వా యేన భగవా తేనఞ్జలిం పణామేత్వా భగవన్తం గాథాయ అజ్ఝభాసి|
    count |౫౭౫|
      block |యం తం సరణమాగమ్హ। ఇతో అట్ఠమి చక్ఖుమ।|
      block |సత్తరత్తేన భగవా। దన్తమ్హ తవ సాసనే॥|
    count |౫౭౬|
      block |తువం బుద్ధో తువం సత్థా। తువం మారాభిభూ ముని।|
      block |తువం అనుసయే ఛేత్వా। తిణ్ణో తారేసిమం పజం॥|
    count |౫౭౭|
      block |ఉపధీ తే సమతిక్కన్తా। ఆసవా తే పదాలితా।|
      block |సీహోసి అనుపాదానో। పహీనభయభేరవో॥|
    count |౫౭౮|
      block |భిక్ఖవో తిసతా ఇమే। తిట్ఠన్తి పఞ్జలీకతా।|
      block |పాదే వీర పసారేహి। నాగా వన్దన్తు సత్థునోతి॥|
    stand |సేలసుత్తం సత్తమం నిట్ఠితం॥|
  block |౮॥ సల్లసుత్తం|
    count |౫౭౯|
      block |అనిమిత్తమనఞ్ఞాతం। మచ్చానం ఇధ జీవితం।|
      block |కసిరఞ్చ పరిత్తఞ్చ। తఞ్చ దుక్ఖేన సంయుతం॥|
    count |౫౮౦|
      block |న హి సో ఉపక్కమో అత్థి। యేన జాతా న మియ్యరే।|
      block |జరమ్పి పత్వా మరణం। ఏవంధమ్మా హి పాణినో॥|
    count |౫౮౧|
      block |ఫలానమివ పక్కానం। పాతో పతనతో భయం।|
      block |ఏవం జాతాన మచ్చానం। నిచ్చం మరణతో భయం॥|
    count |౫౮౨|
      block |యథాపి కుమ్భకారస్స। కతా మత్తికభాజనా।|
      block |సబ్బే భేదనపరియన్తా। ఏవం మచ్చాన జీవితం॥|
    count |౫౮౩|
      block |దహరా చ మహన్తా చ। యే బాలా యే చ పణ్డితా।|
      block |సబ్బే మచ్చువసం యన్తి। సబ్బే మచ్చుపరాయణా॥|
    count |౫౮౪|
      block |తేసం మచ్చుపరేతానం। గచ్ఛతం పరలోకతో।|
      block |న పితా తాయతే పుత్తం। ఞాతీ వా పన ఞాతకే॥|
    count |౫౮౫|
      block |పేక్ఖతం యేవ ఞాతీనం। పస్స లాలపతం పుథు।|
      block |ఏకమేకోవ మచ్చానం। గోవజ్ఝో వియ నీయతి॥|
    count |౫౮౬|
      block |ఏవమబ్భాహతో లోకో। మచ్చునా చ జరాయ చ।|
      block |తస్మా ధీరా న సోచన్తి। విదిత్వా లోకపరియాయం॥|
    count |౫౮౭|
      block |యస్స మగ్గం న జానాసి। ఆగతస్స గతస్స వా।|
      block |ఉభో అన్తే అసమ్పస్సం। నిరత్థం పరిదేవసి॥|
    count |౫౮౮|
      block |పరిదేవయమానో చే। కిఞ్చిదత్థం ఉదబ్బహే।|
      block |సమ్మూళ్హో హింసమత్తానం। కయిరా చే నం విచక్ఖణో॥|
    count |౫౮౯|
      block |న హి రుణ్ణేన సోకేన। సన్తిం పప్పోతి చేతసో।|
      block |భియ్యస్సుప్పజ్జతే దుక్ఖం। సరీరం చుపహఞ్ఞతి॥|
    count |౫౯౦|
      block |కిసో వివణ్ణో భవతి। హింసమత్తానమత్తనా।|
      block |న తేన పేతా పాలేన్తి। నిరత్థా పరిదేవనా॥|
    count |౫౯౧|
      block |సోకమప్పజహం జన్తు। భియ్యో దుక్ఖం నిగచ్ఛతి।|
      block |అనుత్థునన్తో కాలఙ్కతం। సోకస్స వసమన్వగూ॥|
    count |౫౯౨|
      block |అఞ్ఞేపి పస్స గమినే। యథాకమ్మూపగే నరే।|
      block |మచ్చునో వసమాగమ్మ। ఫన్దన్తేవిధ పాణినో॥|
    count |౫౯౩|
      block |యేన యేన హి మఞ్ఞన్తి। తతో తం హోతి అఞ్ఞథా।|
      block |ఏతాదిసో వినాభావో। పస్స లోకస్స పరియాయం॥|
    count |౫౯౪|
      block |అపి వస్ససతం జీవే। భియ్యో వా పన మాణవో।|
      block |ఞాతిసఙ్ఘా వినా హోతి। జహాతి ఇధ జీవితం॥|
    count |౫౯౫|
      block |తస్మా అరహతో సుత్వా। వినేయ్య పరిదేవితం।|
      block |పేతం కాలఙ్కతం దిస్వా। నేసో లబ్భా మయా ఇతి॥|
    count |౫౯౬|
      block |యథా సరణమాదిత్తం। వారినా పరినిబ్బయే।|
      block |ఏవమ్పి ధీరో సపఞ్ఞో। పణ్డితో కుసలో నరో।|
      block |ఖిప్పముప్పతితం సోకం। వాతో తూలంవ ధంసయే॥|
    count |౫౯౭|
      block |పరిదేవం పజప్పఞ్చ। దోమనస్సఞ్చ అత్తనో।|
      block |అత్తనో సుఖమేసానో। అబ్బహే సల్లమత్తనో॥|
    count |౫౯౮|
      block |అబ్బుళ్హసల్లో అసితో। సన్తిం పప్పుయ్య చేతసో।|
      block |సబ్బసోకం అతిక్కన్తో। అసోకో హోతి నిబ్బుతోతి॥|
    stand |సల్లసుత్తం అట్ఠమం నిట్ఠితం॥|
  block |౯॥ వాసేట్ఠసుత్తం|
    block |ఏవం మే సుతం ఏకం సమయం భగవా ఇచ్ఛానఙ్గలే విహరతి ఇచ్ఛానఙ్గలవనసణ్డే॥ తేన ఖో పన సమయేన సమ్బహులా అభిఞ్ఞాతా అభిఞ్ఞాతా బ్రాహ్మణమహాసాలా ఇచ్ఛానఙ్గలే పటివసన్తి। సేయ్యథిదం చఙ్కీ బ్రాహ్మణో। తారుక్ఖో బ్రాహ్మణో। పోక్ఖరసాతి బ్రాహ్మణో। జాణుస్సోణి బ్రాహ్మణో। తోదేయ్యో బ్రాహ్మణో। అఞ్ఞే చ అభిఞ్ఞాతా అభిఞ్ఞాతా బ్రాహ్మణమహాసాలా॥ అథ ఖో వాసేట్ఠభారద్వాజానం మాణవానం జఙ్ఘావిహారం అనుచఙ్కమన్తానం అనువిచరన్తానం అయమన్తరాకథా ఉదపాది కథం। భో। బ్రాహ్మణో హోతీతి॥|
    block |భారద్వాజో మాణవో ఏవమాహ యతో ఖో। భో। ఉభతో సుజాతో హోతి మాతితో చ పితితో చ సంసుద్ధగహణికో యావ సత్తమా పితామహయుగా అక్ఖిత్తో అనుపక్కుట్ఠో జాతివాదేన। ఏత్తావతా ఖో భో బ్రాహ్మణో హోతీతి॥|
    block |వాసేట్ఠో మాణవో ఏవమాహ యతో ఖో। భో। సీలవా చ హోతి వతసమ్పన్నో చ। ఏత్తావతా ఖో। భో। బ్రాహ్మణో హోతీతి॥ నేవ ఖో అసక్ఖి భారద్వాజో మాణవో వాసేట్ఠం మాణవం సఞ్ఞాపేతుం। న పన అసక్ఖి వాసేట్ఠో మాణవో భారద్వాజం మాణవం సఞ్ఞాపేతుం॥|
    block |అథ ఖో వాసేట్ఠో మాణవో భారద్వాజం మాణవం ఆమన్తేసి అయం ఖో। భో భారద్వాజ। సమణో గోతమో సక్యపుత్తో సక్యకులా పబ్బజితో ఇచ్ఛానఙ్గలే విహరతి ఇచ్ఛానఙ్గలవనసణ్డే। తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి…పే॰… బుద్ధో భగవాతి॥ ఆయామ। భో భారద్వాజ। యేన సమణో గోతమో తేనుపసఙ్కమిస్సామ। ఉపసఙ్కమిత్వా సమణం గోతమం ఏతమత్థం పుచ్ఛిస్సామ॥ యథా నో సమణో గోతమో బ్యాకరిస్సతి తథా నం ధారేస్సామాతి॥ ఏవం। భోతి ఖో భారద్వాజో మాణవో వాసేట్ఠస్స మాణవస్స పచ్చస్సోసి॥|
    block |అథ ఖో వాసేట్ఠభారద్వాజా మాణవా యేన భగవా తేనుపసఙ్కమింసు। ఉపసఙ్కమిత్వా భగవతా సద్ధిం సమ్మోదింసు॥ సమ్మోదనీయం కథం సారణీయం వీతిసారేత్వా ఏకమన్తం నిసీదింసు॥ ఏకమన్తం నిసిన్నో ఖో వాసేట్ఠో మాణవో భగవన్తం గాథాహి అజ్ఝభాసి|
    count |౫౯౯|
      block |అనుఞ్ఞాతపటిఞ్ఞాతా। తేవిజ్జా మయమస్ముభో।|
      block |అహం పోక్ఖరసాతిస్స। తారుక్ఖస్సాయం మాణవో॥|
    count |౬౦౦|
      block |తేవిజ్జానం యదక్ఖాతం। తత్ర కేవలినోస్మసే।|
      block |పదకస్మ వేయ్యాకరణా। జప్పే ఆచరియసాదిసా॥|
    count |౬౦౧|
      block |తేసం నో జాతివాదస్మిం। వివాదో అత్థి గోతమ।|
      block |జాతియా బ్రాహ్మణో హోతి। భారద్వాజో ఇతి భాసతి।|
      block |అహఞ్చ కమ్మునా బ్రూమి। ఏవం జానాహి చక్ఖుమ॥|
    count |౬౦౨|
      block |తే న సక్కోమ సఞ్ఞాపేతుం। అఞ్ఞమఞ్ఞం మయం ఉభో।|
      block |భవన్తం పుట్ఠుమాగమ్హా। సమ్బుద్ధం ఇతి విస్సుతం॥|
    count |౬౦౩|
      block |చన్దం యథా ఖయాతీతం। పేచ్చ పఞ్జలికా జనా।|
      block |వన్దమానా నమస్సన్తి। ఏవం లోకస్మి గోతమం॥|
    count |౬౦౪|
      block |చక్ఖుం లోకే సముప్పన్నం। మయం పుచ్ఛామ గోతమం।|
      block |జాతియా బ్రాహ్మణో హోతి। ఉదాహు భవతి కమ్మునా।|
      block |అజానతం నో పబ్రూహి। యథా జానేసు బ్రాహ్మణం॥|
    count |౬౦౫|
      block |తేసం వో అహం బ్యక్ఖిస్సం। వాసేట్ఠాతి భగవా అనుపుబ్బం యథాతథం।|
      block |జాతివిభఙ్గం పాణానం। అఞ్ఞమఞ్ఞా హి జాతియో॥|
    count |౬౦౬|
      block |తిణరుక్ఖేపి జానాథ। న చాపి పటిజానరే।|
      block |లిఙ్గం జాతిమయం తేసం। అఞ్ఞమఞ్ఞా హి జాతియో॥|
    count |౬౦౭|
      block |తతో కీటే పటఙ్గే చ। యావ కున్థకిపిల్లికే।|
      block |లిఙ్గం జాతిమయం తేసం। అఞ్ఞమఞ్ఞా హి జాతియో॥|
    count |౬౦౮|
      block |చతుప్పదేపి జానాథ। ఖుద్దకే చ మహల్లకే।|
      block |లిఙ్గం జాతిమయం తేసం। అఞ్ఞమఞ్ఞా హి జాతియో॥|
    count |౬౦౯|
      block |పాదూదరేపి జానాథ। ఉరగే దీఘపిట్ఠికే।|
      block |లిఙ్గం జాతిమయం తేసం। అఞ్ఞమఞ్ఞా హి జాతియో॥|
    count |౬౧౦|
      block |తతో మచ్ఛేపి జానాథ। ఓదకే వారిగోచరే।|
      block |లిఙ్గం జాతిమయం తేసం। అఞ్ఞమఞ్ఞా హి జాతియో॥|
    count |౬౧౧|
      block |తతో పక్ఖీపి జానాథ। పత్తయానే విహఙ్గమే।|
      block |లిఙ్గం జాతిమయం తేసం। అఞ్ఞమఞ్ఞా హి జాతియో॥|
    count |౬౧౨|
      block |యథా ఏతాసు జాతీసు। లిఙ్గం జాతిమయం పుథు।|
      block |ఏవం నత్థి మనుస్సేసు। లిఙ్గం జాతిమయం పుథు॥|
    count |౬౧౩|
      block |న కేసేహి న సీసేన। న కణ్ణేహి న అక్ఖిభి।|
      block |న ముఖేన న నాసాయ। న ఓట్ఠేహి భమూహి వా॥|
    count |౬౧౪|
      block |న గీవాయ న అంసేహి। న ఉదరేన న పిట్ఠియా।|
      block |న సోణియా న ఉరసా। న సమ్బాధే న మేథునే॥|
    count |౬౧౫|
      block |న హత్థేహి న పాదేహి। నాఙ్గులీహి నఖేహి వా।|
      block |న జఙ్ఘాహి న ఊరూహి। న వణ్ణేన సరేన వా।|
      block |లిఙ్గం జాతిమయం నేవ। యథా అఞ్ఞాసు జాతిసు॥|
    count |౬౧౬|
      block |పచ్చత్తఞ్చ సరీరేసు। మనుస్సేస్వేతం న విజ్జతి।|
      block |వోకారఞ్చ మనుస్సేసు। సమఞ్ఞాయ పవుచ్చతి॥|
    count |౬౧౭|
      block |యో హి కోచి మనుస్సేసు। గోరక్ఖం ఉపజీవతి।|
      block |ఏవం వాసేట్ఠ జానాహి। కస్సకో సో న బ్రాహ్మణో॥|
    count |౬౧౮|
      block |యో హి కోచి మనుస్సేసు। పుథుసిప్పేన జీవతి।|
      block |ఏవం వాసేట్ఠ జానాహి। సిప్పికో సో న బ్రాహ్మణో॥|
    count |౬౧౯|
      block |యో హి కోచి మనుస్సేసు। వోహారం ఉపజీవతి।|
      block |ఏవం వాసేట్ఠ జానాహి। వాణిజో సో న బ్రాహ్మణో॥|
    count |౬౨౦|
      block |యో హి కోచి మనుస్సేసు। పరపేస్సేన జీవతి।|
      block |ఏవం వాసేట్ఠ జానాహి। పేస్సికో సో న బ్రాహ్మణో॥|
    count |౬౨౧|
      block |యో హి కోచి మనుస్సేసు। అదిన్నం ఉపజీవతి।|
      block |ఏవం వాసేట్ఠ జానాహి। చోరో ఏసో న బ్రాహ్మణో॥|
    count |౬౨౨|
      block |యో హి కోచి మనుస్సేసు। ఇస్సత్థం ఉపజీవతి।|
      block |ఏవం వాసేట్ఠ జానాహి। యోధాజీవో న బ్రాహ్మణో॥|
    count |౬౨౩|
      block |యో హి కోచి మనుస్సేసు। పోరోహిచ్చేన జీవతి।|
      block |ఏవం వాసేట్ఠ జానాహి। యాజకో ఏసో న బ్రాహ్మణో॥|
    count |౬౨౪|
      block |యో హి కోచి మనుస్సేసు। గామం రట్ఠఞ్చ భుఞ్జతి।|
      block |ఏవం వాసేట్ఠ జానాహి। రాజా ఏసో న బ్రాహ్మణో॥|
    count |౬౨౫|
      block |న చాహం బ్రాహ్మణం బ్రూమి। యోనిజం మత్తిసమ్భవం।|
      block |భోవాది నామ సో హోతి। సచే హోతి సకిఞ్చనో।|
      block |అకిఞ్చనం అనాదానం। తమహం బ్రూమి బ్రాహ్మణం॥|
    count |౬౨౬|
      block |సబ్బసంయోజనం ఛేత్వా। సో వే న పరితస్సతి।|
      block |సఙ్గాతిగం విసంయుత్తం। తమహం బ్రూమి బ్రాహ్మణం॥|
    count |౬౨౭|
      block |ఛేత్వా నద్ధిం వరత్తఞ్చ। సన్దానం సహనుక్కమం।|
      block |ఉక్ఖిత్తపలిఘం బుద్ధం। తమహం బ్రూమి బ్రాహ్మణం॥|
    count |౬౨౮|
      block |అక్కోసం వధబన్ధఞ్చ। అదుట్ఠో యో తితిక్ఖతి।|
      block |ఖన్తీబలం బలానీకం। తమహం బ్రూమి బ్రాహ్మణం॥|
    count |౬౨౯|
      block |అక్కోధనం వతవన్తం। సీలవన్తం అనుస్సదం।|
      block |దన్తం అన్తిమసారీరం। తమహం బ్రూమి బ్రాహ్మణం॥|
    count |౬౩౦|
      block |వారి పోక్ఖరపత్తేవ। ఆరగ్గేరివ సాసపో।|
      block |యో న లిమ్పతి కామేసు। తమహం బ్రూమి బ్రాహ్మణం॥|
    count |౬౩౧|
      block |యో దుక్ఖస్స పజానాతి। ఇధేవ ఖయమత్తనో।|
      block |పన్నభారం విసంయుత్తం। తమహం బ్రూమి బ్రాహ్మణం॥|
    count |౬౩౨|
      block |గమ్భీరపఞ్ఞం మేధావిం। మగ్గామగ్గస్స కోవిదం।|
      block |ఉత్తమత్థమనుప్పత్తం। తమహం బ్రూమి బ్రాహ్మణం॥|
    count |౬౩౩|
      block |అసంసట్ఠం గహట్ఠేహి। అనాగారేహి చూభయం।|
      block |అనోకసారిమప్పిచ్ఛం। తమహం బ్రూమి బ్రాహ్మణం॥|
    count |౬౩౪|
      block |నిధాయ దణ్డం భూతేసు। తసేసు థావరేసు చ।|
      block |యో న హన్తి న ఘాతేతి। తమహం బ్రూమి బ్రాహ్మణం॥|
    count |౬౩౫|
      block |అవిరుద్ధం విరుద్ధేసు। అత్తదణ్డేసు నిబ్బుతం।|
      block |సాదానేసు అనాదానం। తమహం బ్రూమి బ్రాహ్మణం॥|
    count |౬౩౬|
      block |యస్స రాగో చ దోసో చ। మానో మక్ఖో చ పాతితో।|
      block |సాసపోరివ ఆరగ్గా। తమహం బ్రూమి బ్రాహ్మణం॥|
    count |౬౩౭|
      block |అకక్కసం విఞ్ఞాపనిం। గిరం సచ్చముదీరయే।|
      block |యాయ నాభిసజే కఞ్చి। తమహం బ్రూమి బ్రాహ్మణం॥|
    count |౬౩౮|
      block |యోధ దీఘం వ రస్సం వా। అణుం థూలం సుభాసుభం।|
      block |లోకే అదిన్నం నాదియతి। తమహం బ్రూమి బ్రాహ్మణం॥|
    count |౬౩౯|
      block |ఆసా యస్స న విజ్జన్తి। అస్మిం లోకే పరమ్హి చ।|
      block |నిరాసాసం విసంయుత్తం। తమహం బ్రూమి బ్రాహ్మణం॥|
    count |౬౪౦|
      block |యస్సాలయా న విజ్జన్తి। అఞ్ఞాయ అకథంకథీ।|
      block |అమతోగధమనుప్పత్తం। తమహం బ్రూమి బ్రాహ్మణం॥|
    count |౬౪౧|
      block |యోధ పుఞ్ఞఞ్చ పాపఞ్చ। ఉభో సఙ్గముపచ్చగా।|
      block |అసోకం విరజం సుద్ధం। తమహం బ్రూమి బ్రాహ్మణం॥|
    count |౬౪౨|
      block |చన్దంవ విమలం సుద్ధం। విప్పసన్నమనావిలం।|
      block |నన్దీభవపరిక్ఖీణం। తమహం బ్రూమి బ్రాహ్మణం॥|
    count |౬౪౩|
      block |యోమం పలిపథం దుగ్గం। సంసారం మోహమచ్చగా।|
      block |తిణ్ణో పారఙ్గతో ఝాయీ। అనేజో అకథంకథీ।|
      block |అనుపాదాయ నిబ్బుతో। తమహం బ్రూమి బ్రాహ్మణం॥|
    count |౬౪౪|
      block |యోధ కామే పహన్త్వాన। అనాగారో పరిబ్బజే।|
      block |కామభవపరిక్ఖీణం। తమహం బ్రూమి బ్రాహ్మణం॥|
    count |౬౪౫|
      block |యోధ తణ్హం పహన్త్వాన। అనాగారో పరిబ్బజే।|
      block |తణ్హాభవపరిక్ఖీణం। తమహం బ్రూమి బ్రాహ్మణం॥|
    count |౬౪౬|
      block |హిత్వా మానుసకం యోగం। దిబ్బం యోగం ఉపచ్చగా।|
      block |సబ్బయోగవిసంయుత్తం। తమహం బ్రూమి బ్రాహ్మణం॥|
    count |౬౪౭|
      block |హిత్వా రతిఞ్చ అరతిం। సీతిభూతం నిరూపధిం।|
      block |సబ్బలోకాభిభుం వీరం। తమహం బ్రూమి బ్రాహ్మణం॥|
    count |౬౪౮|
      block |చుతిం యో వేది త్తానం। ఉపపత్తిఞ్చ సబ్బసో।|
      block |అసత్తం సుగతం బుద్ధం। తమహం బ్రూమి బ్రాహ్మణం॥|
    count |౬౪౯|
      block |యస్స గతిం న జానన్తి। దేవా గన్ధబ్బమానుసా।|
      block |ఖీణాసవం అరహన్తం। తమహం బ్రూమి బ్రాహ్మణం॥|
    count |౬౫౦|
      block |యస్స పురే చ పచ్ఛా చ। మజ్ఝే చ నత్థి కిఞ్చనం।|
      block |అకిఞ్చనం అనాదానం। తమహం బ్రూమి బ్రాహ్మణం॥|
    count |౬౫౧|
      block |ఉసభం పవరం వీరం। మహేసిం విజితావినం।|
      block |అనేజం న్హాతకం బుద్ధం। తమహం బ్రూమి బ్రాహ్మణం॥|
    count |౬౫౨|
      block |పుబ్బేనివాసం యో వేది। సగ్గాపాయఞ్చ పస్సతి।|
      block |అథో జాతిక్ఖయం పత్తో। తమహం బ్రూమి బ్రాహ్మణం॥|
    count |౬౫౩|
      block |సమఞ్ఞా హేసా లోకస్మిం। నామగోత్తం పకప్పితం।|
      block |సమ్ముచ్చా సముదాగతం। తత్థ తత్థ పకప్పితం॥|
    count |౬౫౪|
      block |దీఘరత్తమనుసయితం। దిట్ఠిగతమజానతం।|
      block |అజానన్తా నో పబ్రువన్తి। జాతియా హోతి బ్రాహ్మణో॥|
    count |౬౫౫|
      block |న జచ్చా బ్రాహ్మణో హోతి। న జచ్చా హోతి అబ్రాహ్మణో।|
      block |కమ్మునా బ్రాహ్మణో హోతి। కమ్మునా హోతి అబ్రాహ్మణో॥|
    count |౬౫౬|
      block |కస్సకో కమ్మునా హోతి। సిప్పికో హోతి కమ్మునా।|
      block |వాణిజో కమ్మునా హోతి। పేస్సికో హోతి కమ్మునా॥|
    count |౬౫౭|
      block |చోరోపి కమ్మునా హోతి। యోధాజీవోపి కమ్మునా।|
      block |యాజకో కమ్మునా హోతి। రాజాపి హోతి కమ్మునా॥|
    count |౬౫౮|
      block |ఏవమేతం యథాభూతం। కమ్మం పస్సన్తి పణ్డితా।|
      block |పటిచ్చసముప్పాదదస్సా। కమ్మవిపాకకోవిదా॥|
    count |౬౫౯|
      block |కమ్మునా వత్తతి లోకో। కమ్మునా వత్తతి పజా।|
      block |కమ్మనిబన్ధనా సత్తా। రథస్సాణీవ యాయతో॥|
    count |౬౬౦|
      block |తపేన బ్రహ్మచరియేన। సంయమేన దమేన చ।|
      block |ఏతేన బ్రాహ్మణో హోతి। ఏతం బ్రాహ్మణముత్తమం॥|
    count |౬౬౧|
      block |తీహి విజ్జాహి సమ్పన్నో। సన్తో ఖీణపునబ్భవో।|
      block |ఏవం వాసేట్ఠ జానాహి। బ్రహ్మా సక్కో విజానతన్తి॥|
    block |ఏవం వుత్తే। వాసేట్ఠభారద్వాజా మాణవా భగవన్తం ఏతదవోచుం అభిక్కన్తం। భో గోతమ…పే॰… ఉపాసకే నో భవం గోతమో ధారేతు అజ్జతగ్గే పాణుపేతే సరణం గతేతి॥|
    stand |వాసేట్ఠసుత్తం నవమం నిట్ఠితం॥|
  block |౧౦॥ కోకాలికసుత్తం|
    block |ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో కోకాలికో భిక్ఖు యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో కోకాలికో భిక్ఖు భగవన్తం ఏతదవోచ పాపిచ్ఛా। భన్తే। సారిపుత్తమోగ్గల్లానా। పాపికానం ఇచ్ఛానం వసం గతాతి॥|
    block |ఏవం వుత్తే। భగవా కోకాలికం భిక్ఖుం ఏతదవోచ మా హేవం। కోకాలిక। మా హేవం। కోకాలిక॥ పసాదేహి। కోకాలిక। సారిపుత్తమోగ్గల్లానేసు చిత్తం॥ పేసలా సారిపుత్తమోగ్గల్లానాతి॥|
    block |దుతియమ్పి ఖో…పే॰… తతియమ్పి ఖో కోకాలికో భిక్ఖు భగవన్తం ఏతదవోచ కిఞ్చాపి మే। భన్తే। భగవా సద్ధాయికో పచ్చయికో। అథ ఖో పాపిచ్ఛావ సారిపుత్తమోగ్గల్లానా। పాపికానం ఇచ్ఛానం వసం గతాతి॥ తతియమ్పి ఖో భగవా కోకాలికం భిక్ఖుం ఏతదవోచ మా హేవం। కోకాలిక। మా హేవం। కోకాలిక॥ పసాదేహి। కోకాలిక। సారిపుత్తమోగ్గల్లానేసు చిత్తం॥ పేసలా సారిపుత్తమోగ్గల్లానాతి॥|
    block |అథ ఖో కోకాలికో భిక్ఖు ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అచిరప్పక్కన్తస్స చ కోకాలికస్స భిక్ఖునో సాసపమత్తీహి పిళకాహి సబ్బో కాయో ఫుటో అహోసి। సాసపమత్తియో హుత్వా ముగ్గమత్తియో అహేసుం। ముగ్గమత్తియో హుత్వా కళాయమత్తియో అహేసుం। కళాయమత్తియో హుత్వా కోలట్ఠిమత్తియో అహేసుం। కోలట్ఠిమత్తియో హుత్వా కోలమత్తియో అహేసుం। కోలమత్తియో హుత్వా ఆమలకమత్తియో అహేసుం। ఆమలకమత్తియో హుత్వా బేళువసలాటుకమత్తియో అహేసుం। బేళువసలాటుకమత్తియో హుత్వా బిల్లమత్తియో అహేసుం। బిల్లమత్తియో హుత్వా పభిజ్జింసు। పుబ్బఞ్చ లోహితఞ్చ పగ్ఘరింసు॥ అథ ఖో కోకాలికో భిక్ఖు తేనేవాబాధేన కాలమకాసి॥ కాలఙ్కతో చ కోకాలికో భిక్ఖు పదుమం నిరయం ఉపపజ్జి సారిపుత్తమోగ్గల్లానేసు చిత్తం ఆఘాతేత్వా॥|
    block |అథ ఖో బ్రహ్మా సహమ్పతి అభిక్కన్తాయ రత్తియా అభిక్కన్తవణ్ణో కేవలకప్పం జేతవనం ఓభాసేత్వా యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం। ఠితో ఖో బ్రహ్మా సహమ్పతి భగవన్తం ఏతదవోచ కోకాలికో। భన్తే। భిక్ఖు కాలఙ్కతో। కాలఙ్కతో చ। భన్తే। కోకాలికో భిక్ఖు పదుమం నిరయం ఉపపన్నో సారిపుత్తమోగ్గల్లానేసు చిత్తం ఆఘాతేత్వాతి॥ ఇదమవోచ బ్రహ్మా సహమ్పతి। ఇదం వత్వా భగవన్తం అభివాదేత్వా పదక్ఖిణం కత్వా తత్థేవన్తరధాయి॥|
    block |అథ ఖో భగవా తస్సా రత్తియా అచ్చయేన భిక్ఖూ ఆమన్తేసి ఇమం। భిక్ఖవే। రత్తిం బ్రహ్మా సహమ్పతి అభిక్కన్తాయ రత్తియా…పే॰… ఇదమవోచ। భిక్ఖవే। బ్రహ్మా సహమ్పతి। ఇదం వత్వా మం పదక్ఖిణం కత్వా తత్థేవన్తరధాయీతి॥|
    block |ఏవం వుత్తే। అఞ్ఞతరో భిక్ఖు భగవన్తం ఏతదవోచ కీవదీఘం ను ఖో। భన్తే। పదుమే నిరయే ఆయుప్పమాణన్తి॥ దీఘం ఖో। భిక్ఖు। పదుమే నిరయే ఆయుప్పమాణం। తం న సుకరం సఙ్ఖాతుం ఏత్తకాని వస్సాని ఇతి వా ఏత్తకాని వస్ససతాని ఇతి వా ఏత్తకాని వస్ససహస్సాని ఇతి వా ఏత్తకాని వస్ససతసహస్సాని ఇతి వాతి॥ సక్కా పన। భన్తే। ఉపమా కాతున్తి॥ సక్కా। భిక్ఖూతి భగవా అవోచ|
    block |సేయ్యథాపి। భిక్ఖు। వీసతిఖారికో కోసలకో తిలవాహో। తతో పురిసో వస్ససతస్స వస్ససతస్స అచ్చయేన ఏకమేకం తిలం ఉద్ధరేయ్య॥ ఖిప్పతరం ఖో సో భిక్ఖు వీసతిఖారికో కోసలకో తిలవాహో ఇమినా ఉపక్కమేన పరిక్ఖయం పరియాదానం గచ్ఛేయ్య। నత్వేవ ఏకో అబ్బుదో నిరయో॥ సేయ్యథాపి। భిక్ఖు। వీసతి అబ్బుదా నిరయా ఏవమేకో నిరబ్బుదో నిరయో॥ సేయ్యథాపి। భిక్ఖు। వీసతి నిరబ్బుదా నిరయా ఏవమేకో అబబో నిరయో॥ సేయ్యథాపి। భిక్ఖు। వీసతి అబబా నిరయా ఏవమేకో అహహో నిరయో॥ సేయ్యథాపి। భిక్ఖు। వీసతి అహహా నిరయా ఏవమేకో అటటో నిరయో॥ సేయ్యథాపి। భిక్ఖు। వీసతి అటటా నిరయా ఏవమేకో కుముదో నిరయో॥ సేయ్యథాపి। భిక్ఖు। వీసతి కుముదా నిరయా ఏవమేకో సోగన్ధికో నిరయో॥ సేయ్యథాపి। భిక్ఖు। వీసతి సోగన్ధికా నిరయా ఏవమేకో ఉప్పలకో నిరయో॥ సేయ్యథాపి। భిక్ఖు। వీసతి ఉప్పలకా నిరయా ఏవమేకో పుణ్డరీకో నిరయో॥ సేయ్యథాపి। భిక్ఖు। వీసతి పుణ్డరీకా నిరయా ఏవమేకో పదుమో నిరయో॥ పదుమం ఖో పన భిక్ఖు నిరయం కోకాలికో భిక్ఖు ఉపపన్నో సారిపుత్తమోగ్గల్లానేసు చిత్తం ఆఘాతేత్వాతి॥ ఇదమవోచ భగవా। ఇదం వత్వాన సుగతో అథాపరం ఏతదవోచ సత్థా|
    count |౬౬౨|
      block |పురిసస్స హి జాతస్స। కుఠారీ జాయతే ముఖే।|
      block |యాయ ఛిన్దతి అత్తానం। బాలో దుబ్భాసితం భణం॥|
    count |౬౬౩|
      block |యో నిన్దియం పసంసతి। తం వా నిన్దతి యో పసంసియో।|
      block |విచినాతి ముఖేన సో కలిం। కలినా తేన సుఖం న విన్దతి॥|
    count |౬౬౪|
      block |అప్పమత్తో అయం కలి। యో అక్ఖేసు ధనపరాజయో।|
      block |సబ్బస్సాపి సహాపి అత్తనా। అయమేవ మహత్తరో కలి।|
      block |యో సుగతేసు మనం పదోసయే॥|
    count |౬౬౫|
      block |సతం సహస్సానం నిరబ్బుదానం। ఛత్తింసతి పఞ్చ చ అబ్బుదాని।|
      block |యమరియగరహీ నిరయం ఉపేతి। వాచం మనఞ్చ పణిధాయ పాపకం॥|
    count |౬౬౬|
      block |అభూతవాదీ నిరయం ఉపేతి। యో వాపి కత్వా న కరోమిచాహ।|
      block |ఉభోపి తే పేచ్చ సమా భవన్తి। నిహీనకమ్మా మనుజా పరత్థ॥|
    count |౬౬౭|
      block |యో అప్పదుట్ఠస్స నరస్స దుస్సతి। సుద్ధస్స పోసస్స అనఙ్గణస్స।|
      block |తమేవ బాలం పచ్చేతి పాపం। సుఖుమో రజో పటివాతంవ ఖిత్తో॥|
    count |౬౬౮|
      block |యో లోభగుణే అనుయుత్తో। సో వచసా పరిభాసతి అఞ్ఞే।|
      block |అసద్ధో కదరియో అవదఞ్ఞూ। మచ్ఛరి పేసుణియం అనుయుత్తో॥|
    count |౬౬౯|
      block |ముఖదుగ్గ విభూత అనరియ। భూనహు పాపక దుక్కటకారి।|
      block |పురిసన్త కలీ అవజాత। మా బహుభాణిధ నేరయికోసి॥|
    count |౬౭౦|
      block |రజమాకిరసీ అహితాయ। సన్తే గరహసి కిబ్బిసకారీ।|
      block |బహూని దుచ్చరితాని చరిత్వా। గచ్ఛసి ఖో పపతం చిరరత్తం॥|
    count |౬౭౧|
      block |న హి నస్సతి కస్సచి కమ్మం। ఏతి హతం లభతేవ సువామి।|
      block |దుక్ఖం మన్దో పరలోకే। అత్తని పస్సతి కిబ్బిసకారీ॥|
    count |౬౭౨|
      block |అయోసఙ్కుసమాహతట్ఠానం। తిణ్హధారమయసూలముపేతి।|
      block |అథ తత్తఅయోగుళసన్నిభం। భోజనమత్థి తథా పతిరూపం॥|
    count |౬౭౩|
      block |న హి వగ్గు వదన్తి వదన్తా। నాభిజవన్తి న తాణముపేన్తి।|
      block |అఙ్గారే సన్థతే సయన్తి। గినిసమ్పజ్జలితం పవిసన్తి॥|
    count |౬౭౪|
      block |జాలేన చ ఓనహియాన। తత్థ హనన్తి అయోమయకుటేభి।|
      block |అన్ధంవ తిమిసమాయన్తి। తం వితతఞ్హి యథా మహికాయో॥|
    count |౬౭౫|
      block |అథ లోహమయం పన కుమ్భిం। గినిసమ్పజ్జలితం పవిసన్తి।|
      block |పచ్చన్తి హి తాసు చిరరత్తం। అగ్గినిసమాసు సముప్పిలవాతే॥|
    count |౬౭౬|
      block |అథ పుబ్బలోహితమిస్సే। తత్థ కిం పచ్చతి కిబ్బిసకారీ।|
      block |యం యం దిసకం అధిసేతి। తత్థ కిలిస్సతి సమ్ఫుసమానో॥|
    count |౬౭౭|
      block |పుళవావసథే సలిలస్మిం। తత్థ కిం పచ్చతి కిబ్బిసకారీ।|
      block |గన్తుం న హి తీరమపత్థి। సబ్బసమా హి సమన్తకపల్లా॥|
    count |౬౭౮|
      block |అసిపత్తవనం పన తిణ్హం। తం పవిసన్తి సముచ్ఛిదగత్తా।|
      block |జివ్హం బలిసేన గహేత్వా। ఆరజయారజయా విహనన్తి॥|
    count |౬౭౯|
      block |అథ వేతరణిం పన దుగ్గం। తిణ్హధారఖురధారముపేన్తి।|
      block |తత్థ మన్దా పపతన్తి। పాపకరా పాపాని కరిత్వా॥|
    count |౬౮౦|
      block |ఖాదన్తి హి తత్థ రుదన్తే। సామా సబలా కాకోలగణా చ।|
      block |సోణా సిఙ్గాలా పటిగిద్ధా। కులలా వాయసా చ వితుదన్తి॥|
    count |౬౮౧|
      block |కిచ్ఛా వతయం ఇధ వుత్తి। యం జనో ఫుసతి కిబ్బిసకారీ।|
      block |తస్మా ఇధ జీవితసేసే। కిచ్చకరో సియా నరో న చప్పమజ్జే॥|
    count |౬౮౨|
      block |తే గణితా విదూహి తిలవాహా। యే పదుమే నిరయే ఉపనీతా।|
      block |నహుతాని హి కోటియో పఞ్చ భవన్తి। ద్వాదస కోటిసతాని పునఞ్ఞా॥|
    count |౬౮౩|
      block |యావ దుఖా నిరయా ఇధ వుత్తా। తత్థపి తావ చిరం వసితబ్బం।|
      block |తస్మా సుచిపేసలసాధుగుణేసు। వాచం మనం సతతం పరిరక్ఖేతి॥|
    stand |కోకాలికసుత్తం దసమం నిట్ఠితం॥|
  block |౧౧॥ నాలకసుత్తం|
    count |౬౮౪|
      block |ఆనన్దజాతే తిదసగణే పతీతే। సక్కఞ్చ ఇన్దం సుచివసనే చ దేవే।|
      block |దుస్సం గహేత్వా అతిరివ థోమయన్తే। అసితో ఇసి అద్దస దివావిహారే॥|
    count |౬౮౫|
      block |దిస్వాన దేవే ముదితమనే ఉదగ్గే। చిత్తిం కరిత్వాన ఇదమవోచ తత్థ।|
      block |కిం దేవసఙ్ఘో అతిరివ కల్యరూపో। దుస్సం గహేత్వా రమయథ కిం పటిచ్చ॥|
    count |౬౮౬|
      block |యదాపి ఆసీ అసురేహి సఙ్గమో। జయో సురానం అసురా పరాజితా॥|
      block |తదాపి నేతాదిసో లోమహంసనో। కిమబ్భుతం దట్ఠు మరూ పమోదితా॥|
    count |౬౮౭|
      block |సేళేన్తి గాయన్తి చ వాదయన్తి చ। భుజాని ఫోటేన్తి చ నచ్చయన్తి చ।|
      block |పుచ్ఛామి వోహం మేరుముద్ధవాసినే। ధునాథ మే సంసయం ఖిప్ప మారిసా॥|
    count |౬౮౮|
      block |సో బోధిసత్తో రతనవరో అతుల్యో। మనుస్సలోకే హితసుఖత్థాయ జాతో।|
      block |సక్యాన గామే జనపదే లుమ్బినేయ్యే। తేనమ్హ తుట్ఠా అతిరివ కల్యరూపా॥|
    count |౬౮౯|
      block |సో సబ్బసత్తుత్తమో అగ్గపుగ్గలో। నరాసభో సబ్బపజానముత్తమో।|
      block |వత్తేస్సతి చక్కమిసివ్హయే వనే। నదంవ సీహో బలవా మిగాభిభూ॥|
    count |౬౯౦|
      block |తం సద్దం సుత్వా తురితమవసరీ సో। సుద్ధోదనస్స తద భవనం ఉపావిసి।|
      block |నిసజ్జ తత్థ ఇదమవోచాసి సక్యే। కుహిం కుమారో అహమపి దట్ఠుకామో॥|
    count |౬౯౧|
      block |తతో కుమారం జలితమివ సువణ్ణం। ఉక్కాముఖేవ సుకుసలసమ్పహట్ఠం।|
      block |దద్దల్లమానం సిరియా అనోమవణ్ణం। దస్సేసు పుత్తం అసితవ్హయస్స సక్యా॥|
    count |౬౯౨|
      block |దిస్వా కుమారం సిఖిమివ పజ్జలన్తం। తారాసభంవ నభసిగమం విసుద్ధం।|
      block |సూరియం తపన్తం సరదరివబ్భముత్తం। ఆనన్దజాతో విపులమలత్థ పీతిం॥|
    count |౬౯౩|
      block |అనేకసాఖఞ్చ సహస్సమణ్డలం। ఛత్తం మరూ ధారయుమన్తలిక్ఖే।|
      block |సువణ్ణదణ్డా వీతిపతన్తి చామరా। న దిస్సరే చామరఛత్తగాహకా॥|
    count |౬౯౪|
      block |దిస్వా జటీ కణ్హసిరివ్హయో ఇసి। సువణ్ణనిక్ఖం వియ పణ్డుకమ్బలే।|
      block |సేతఞ్చ ఛత్తం ధరియన్త ముద్ధని। ఉదగ్గచిత్తో సుమనో పటిగ్గహే॥|
    count |౬౯౫|
      block |పటిగ్గహేత్వా పన సక్యపుఙ్గవం। జిగీసతో లక్ఖణమన్తపారగూ।|
      block |పసన్నచిత్తో గిరమబ్భుదీరయి। అనుత్తరాయం ద్విపదానముత్తమో॥|
    count |౬౯౬|
      block |అథత్తనో గమనమనుస్సరన్తో। అకల్యరూపో గళయతి అస్సుకాని।|
      block |దిస్వాన సక్యా ఇసిమవోచుం రుదన్తం।|
      block |నో చే కుమారే భవిస్సతి అన్తరాయో॥|
    count |౬౯౭|
      block |దిస్వాన సక్యే ఇసిమవోచ అకల్యే। నాహం కుమారే అహితమనుస్సరామి।|
      block |న చాపిమస్స భవిస్సతి అన్తరాయో। న ఓరకాయం అధిమానసా భవాథ॥|
    count |౬౯౮|
      block |సమ్బోధియగ్గం ఫుసిస్సతాయం కుమారో। సో ధమ్మచక్కం పరమవిసుద్ధదస్సీ।|
      block |వత్తేస్సతాయం బహుజనహితానుకమ్పీ। విత్థారికస్స భవిస్సతి బ్రహ్మచరియం॥|
    count |౬౯౯|
      block |మమఞ్చ ఆయు న చిరమిధావసేసో। అథన్తరా మే భవిస్సతి కాలకిరియా।|
      block |సోహం న సోస్సం అసమధురస్స ధమ్మం। తేనమ్హి అట్టో బ్యసనంగతో అఘావీ॥|
    count |౭౦౦|
      block |సో సాకియానం విపులం జనేత్వా పీతిం। అన్తేపురమ్హా నిగ్గమా బ్రహ్మచారీ।|
      block |సో భాగినేయ్యం సయం అనుకమ్పమానో। సమాదపేసి అసమధురస్స ధమ్మే॥|
    count |౭౦౧|
      block |బుద్ధోతి ఘోసం యద పరతో సుణాసి। సమ్బోధిపత్తో వివరతి ధమ్మమగ్గం।|
      block |గన్త్వాన తత్థ సమయం పరిపుచ్ఛమానో। చరస్సు తస్మిం భగవతి బ్రహ్మచరియం॥|
    count |౭౦౨|
      block |తేనానుసిట్ఠో హితమనేన తాదినా। అనాగతే పరమవిసుద్ధదస్సినా।|
      block |సో నాలకో ఉపచితపుఞ్ఞసఞ్చయో। జినం పతిక్ఖం పరివసి రక్ఖితిన్ద్రియో॥|
    count |౭౦౩|
      block |సుత్వాన ఘోసం జినవరచక్కవత్తనే। గన్త్వాన దిస్వా ఇసినిసభం పసన్నో।|
      block |మోనేయ్యసేట్ఠం మునిపవరం అపుచ్ఛి। సమాగతే అసితావ్హయస్స సాసనేతి॥|
    stand |వత్థుగాథా నిట్ఠితా॥|
    count |౭౦౪|
      block |అఞ్ఞాతమేతం వచనం। అసితస్స యథాతథం।|
      block |తం తం గోతమ పుచ్ఛామి। సబ్బధమ్మాన పారగుం॥|
    count |౭౦౫|
      block |అనగారియుపేతస్స। భిక్ఖాచరియం జిగీసతో।|
      block |ముని పబ్రూహి మే పుట్ఠో। మోనేయ్యం ఉత్తమం పదం॥|
    count |౭౦౬|
      block |మోనేయ్యం తే ఉపఞ్ఞిస్సం। ఇతి భగవా దుక్కరం దురభిసమ్భవం।|
      block |హన్ద తే నం పవక్ఖామి। సన్థమ్భస్సు దళ్హో భవ॥|
    count |౭౦౭|
      block |సమానభాగం కుబ్బేథ। గామే అక్కుట్ఠవన్దితం।|
      block |మనోపదోసం రక్ఖేయ్య। సన్తో అనుణ్ణతో చరే॥|
    count |౭౦౮|
      block |ఉచ్చావచా నిచ్ఛరన్తి। దాయే అగ్గిసిఖూపమా।|
      block |నారియో మునిం పలోభేన్తి। తాసు తం మా పలోభయుం॥|
    count |౭౦౯|
      block |విరతో మేథునా ధమ్మా। హిత్వా కామే పరోపరే।|
      block |అవిరుద్ధో అసారత్తో। పాణేసు తసథావరే॥|
    count |౭౧౦|
      block |యథా అహం తథా ఏతే। యథా ఏతే తథా అహం।|
      block |అత్తానం ఉపమం కత్వా। న హనేయ్య న ఘాతయే॥|
    count |౭౧౧|
      block |హిత్వా ఇచ్ఛఞ్చ లోభఞ్చ। యత్థ సత్తో పుథుజ్జనో।|
      block |చక్ఖుమా పటిపజ్జేయ్య। తరేయ్య నరకం ఇమం॥|
    count |౭౧౨|
      block |ఊనూదరో మితాహారో। అప్పిచ్ఛస్స అలోలుపో।|
      block |సదా ఇచ్ఛాయ నిచ్ఛాతో। అనిచ్ఛో హోతి నిబ్బుతో॥|
    count |౭౧౩|
      block |స పిణ్డచారం చరిత్వా। వనన్తమభిహారయే।|
      block |ఉపట్ఠితో రుక్ఖమూలస్మిం। ఆసనూపగతో ముని॥|
    count |౭౧౪|
      block |స ఝానపసుతో ధీరో। వనన్తే రమితో సియా।|
      block |ఝాయేథ రుక్ఖమూలస్మిం। అత్తానమభితోసయం॥|
    count |౭౧౫|
      block |తతో రత్యా వివసానే। గామన్తమభిహారయే।|
      block |అవ్హానం నాభినన్దేయ్య। అభిహారఞ్చ గామతో॥|
    count |౭౧౬|
      block |న మునీ గామమాగమ్మ। కులేసు సహసా చరే।|
      block |ఘాసేసనం ఛిన్నకథో। న వాచం పయుతం భణే॥|
    count |౭౧౭|
      block |అలత్థం యదిదం సాధు। నాలత్థం కుసలం ఇతి।|
      block |ఉభయేనేవ సో తాదీ। రుక్ఖంవుపనివత్తతి॥|
    count |౭౧౮|
      block |స పత్తపాణి విచరన్తో। అమూగో మూగసమ్మతో।|
      block |అప్పం దానం న హీళేయ్య। దాతారం నావజానియా॥|
    count |౭౧౯|
      block |ఉచ్చావచా హి పటిపదా। సమణేన పకాసితా।|
      block |న పారం దిగుణం యన్తి। నయిదం ఏకగుణం ముతం॥|
    count |౭౨౦|
      block |యస్స చ విసతా నత్థి। ఛిన్నసోతస్స భిక్ఖునో।|
      block |కిచ్చాకిచ్చప్పహీనస్స। పరిళాహో న విజ్జతి॥|
    count |౭౨౧|
      block |మోనేయ్యం తే ఉపఞ్ఞిస్సం। ఖురధారూపమో భవే।|
      block |జివ్హాయ తాలుమాహచ్చ। ఉదరే సఞ్ఞతో సియా॥|
    count |౭౨౨|
      block |అలీనచిత్తో చ సియా। న చాపి బహు చిన్తయే।|
      block |నిరామగన్ధో అసితో। బ్రహ్మచరియపరాయణో॥|
    count |౭౨౩|
      block |ఏకాసనస్స సిక్ఖేథ। సమణూపాసనస్స చ।|
      block |ఏకత్తం మోనమక్ఖాతం। ఏకో చే అభిరమిస్ససి।|
      block |అథ భాహిసి దసదిసా॥|
    count |౭౨౪|
      block |సుత్వా ధీరానం నిగ్ఘోసం। ఝాయీనం కామచాగినం।|
      block |తతో హిరిఞ్చ సద్ధఞ్చ। భియ్యో కుబ్బేథ మామకో॥|
    count |౭౨౫|
      block |తం నదీహి విజానాథ। సోబ్భేసు పదరేసు చ।|
      block |సణన్తా యన్తి కుసోబ్భా। తుణ్హీయన్తి మహోదధీ॥|
    count |౭౨౬|
      block |యదూనకం తం సణతి। యం పూరం సన్తమేవ తం।|
      block |అడ్ఢకుమ్భూపమో బాలో। రహదో పూరోవ పణ్డితో॥|
    count |౭౨౭|
      block |యం సమణో బహుం భాసతి। ఉపేతం అత్థసఞ్హితం।|
      block |జానం సో ధమ్మం దేసేతి। జానం సో బహు భాసతి॥|
    count |౭౨౮|
      block |యో చ జానం సంయతత్తో। జానం న బహు భాసతి।|
      block |స మునీ మోనమరహతి। స మునీ మోనమజ్ఝగాతి॥|
    stand |నాలకసుత్తం ఏకాదసమం నిట్ఠితం॥|
  block |౧౨॥ ద్వయతానుపస్సనాసుత్తం|
    block |ఏవం మే సుతం ఏకం సమయం భగవా సావత్థియం విహరతి పుబ్బారామే మిగారమాతుపాసాదే॥ తేన ఖో పన సమయేన భగవా తదహుపోసథే పన్నరసే పుణ్ణాయ పుణ్ణమాయ రత్తియా భిక్ఖుసఙ్ఘపరివుతో అబ్భోకాసే నిసిన్నో హోతి॥ అథ ఖో భగవా తుణ్హీభూతం తుణ్హీభూతం భిక్ఖుసఙ్ఘం అనువిలోకేత్వా భిక్ఖూ ఆమన్తేసి|
    block |యే తే। భిక్ఖవే। కుసలా ధమ్మా అరియా నియ్యానికా సమ్బోధగామినో। తేసం వో। భిక్ఖవే। కుసలానం ధమ్మానం అరియానం నియ్యానికానం సమ్బోధగామీనం కా ఉపనిసా సవనాయాతి ఇతి చే। భిక్ఖవే। పుచ్ఛితారో అస్సు। తే ఏవమస్సు వచనీయా యావదేవ ద్వయతానం ధమ్మానం యథాభూతం ఞాణాయాతి॥ కిఞ్చ ద్వయతం వదేథ॥|
    block |౧ ఇదం దుక్ఖం। అయం దుక్ఖసముదయోతి అయమేకానుపస్సనా॥ అయం దుక్ఖనిరోధో। అయం దుక్ఖనిరోధగామినీ పటిపదాతి। అయం దుతియానుపస్సనా॥ ఏవం సమ్మా ద్వయతానుపస్సినో ఖో। భిక్ఖవే। భిక్ఖునో అప్పమత్తస్స ఆతాపినో పహితత్తస్స విహరతో ద్విన్నం ఫలానం అఞ్ఞతరం ఫలం పాటికఙ్ఖం దిట్ఠేవ ధమ్మే అఞ్ఞా। సతి వా ఉపాదిసేసే అనాగామితాతి॥|
    block |ఇదమవోచ భగవా॥ ఇదం వత్వాన సుగతో అథాపరం ఏతదవోచ సత్థా|
    count |౭౨౯|
      block |యే దుక్ఖం నప్పజానన్తి। అథో దుక్ఖస్స సమ్భవం।|
      block |యత్థ చ సబ్బసో దుక్ఖం। అసేసం ఉపరుజ్ఝతి।|
      block |తఞ్చ మగ్గం న జానన్తి। దుక్ఖూపసమగామినం॥|
    count |౭౩౦|
      block |చేతోవిముత్తిహీనా తే। అథో పఞ్ఞావిముత్తియా।|
      block |అభబ్బా తే అన్తకిరియాయ। తే వే జాతిజరూపగా॥|
    count |౭౩౧|
      block |యే చ దుక్ఖం పజానన్తి। అథో దుక్ఖస్స సమ్భవం।|
      block |యత్థ చ సబ్బసో దుక్ఖం। అసేసం ఉపరుజ్ఝతి।|
      block |తఞ్చ మగ్గం పజానన్తి। దుక్ఖూపసమగామినం॥|
    count |౭౩౨|
      block |చేతోవిముత్తిసమ్పన్నా। అథో పఞ్ఞావిముత్తియా।|
      block |భబ్బా తే అన్తకిరియాయ। న తే జాతిజరూపగాతి॥|
    block |౨ సియా అఞ్ఞేనపి పరియాయేన సమ్మా ద్వయతానుపస్సనాతి। ఇతి చే। భిక్ఖవే। పుచ్ఛితారో అస్సు। సియాతిస్సు వచనీయా॥ కథఞ్చ సియా॥ యం కిఞ్చి దుక్ఖం సమ్భోతి సబ్బం ఉపధిపచ్చయాతి। అయమేకానుపస్సనా॥ ఉపధీనం త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౩౩|
      block |ఉపధినిదానా పభవన్తి దుక్ఖా। యే కేచి లోకస్మిమనేకరూపా।|
      block |యో వే అవిద్వా ఉపధిం కరోతి। పునప్పునం దుక్ఖముపేతి మన్దో।|
      block |తస్మా పజానం ఉపధిం న కయిరా। దుక్ఖస్స జాతిప్పభవానుపస్సీతి॥|
    block |౩ సియా అఞ్ఞేనపి పరియాయేన సమ్మా ద్వయతానుపస్సనాతి। ఇతి చే। భిక్ఖవే। పుచ్ఛితారో అస్సు। సియాతిస్సు వచనీయా॥ కథఞ్చ సియా॥ యం కిఞ్చి దుక్ఖం సమ్భోతి సబ్బం అవిజ్జాపచ్చయాతి। అయమేకానుపస్సనా॥ అవిజ్జాయ త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౩౪|
      block |జాతిమరణసంసారం। యే వజన్తి పునప్పునం।|
      block |ఇత్థభావఞ్ఞథాభావం। అవిజ్జాయేవ సా గతి॥|
    count |౭౩౫|
      block |అవిజ్జా హాయం మహామోహో। యేనిదం సంసితం చిరం।|
      block |విజ్జాగతా చ యే సత్తా। న తే గచ్ఛన్తి పునబ్భవన్తి॥|
    block |౪ సియా అఞ్ఞేనపి…పే॰… కథఞ్చ సియా॥ యం కిఞ్చి దుక్ఖం సమ్భోతి సబ్బం సఙ్ఖారపచ్చయాతి। అయమేకానుపస్సనా॥ సఙ్ఖారానం త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౩౬|
      block |యం కిఞ్చి దుక్ఖం సమ్భోతి। సబ్బం సఙ్ఖారపచ్చయా।|
      block |సఙ్ఖారానం నిరోధేన। నత్థి దుక్ఖస్స సమ్భవో॥|
    count |౭౩౭|
      block |ఏతమాదీనవం ఞత్వా। దుక్ఖం సఙ్ఖారపచ్చయా।|
      block |సబ్బసఙ్ఖారసమథా। సఞ్ఞానం ఉపరోధనా।|
      block |ఏవం దుక్ఖక్ఖయో హోతి। ఏతం ఞత్వా యథాతథం॥|
    count |౭౩౮|
      block |సమ్మద్దసా వేదగునో। సమ్మదఞ్ఞాయ పణ్డితా।|
      block |అభిభుయ్య మారసంయోగం। న గచ్ఛన్తి పునబ్భవన్తి॥|
    block |౫ సియా అఞ్ఞేనపి…పే॰… కథఞ్చ సియా॥ యం కిఞ్చి దుక్ఖం సమ్భోతి సబ్బం విఞ్ఞాణపచ్చయాతి। అయమేకానుపస్సనా॥ విఞ్ఞాణస్స త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౩౯|
      block |యం కిఞ్చి దుక్ఖం సమ్భోతి। సబ్బం విఞ్ఞాణపచ్చయా।|
      block |విఞ్ఞాణస్స నిరోధేన। నత్థి దుక్ఖస్స సమ్భవో॥|
    count |౭౪౦|
      block |ఏతమాదీనవం ఞత్వా। దుక్ఖం విఞ్ఞాణపచ్చయా।|
      block |విఞ్ఞాణూపసమా భిక్ఖు। నిచ్ఛాతో పరినిబ్బుతోతి॥|
    block |౬ సియా అఞ్ఞేనపి…పే॰… కథఞ్చ సియా॥ యం కిఞ్చి దుక్ఖం సమ్భోతి సబ్బం ఫస్సపచ్చయాతి। అయమేకానుపస్సనా॥ ఫస్సస్స త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౪౧|
      block |తేసం ఫస్సపరేతానం। భవసోతానుసారినం।|
      block |కుమ్మగ్గపటిపన్నానం। ఆరా సంయోజనక్ఖయో॥|
    count |౭౪౨|
      block |యే చ ఫస్సం పరిఞ్ఞాయ। అఞ్ఞాయుపసమే రతా।|
      block |తే వే ఫస్సాభిసమయా। నిచ్ఛాతా పరినిబ్బుతాతి॥|
    block |౭ సియా అఞ్ఞేనపి…పే॰… కథఞ్చ సియా॥ యం కిఞ్చి దుక్ఖం సమ్భోతి సబ్బం వేదనాపచ్చయాతి। అయమేకానుపస్సనా॥ వేదనానం త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౪౩|
      block |సుఖం వా యది వా దుక్ఖం। అదుక్ఖమసుఖం సహ।|
      block |అజ్ఝత్తఞ్చ బహిద్ధా చ। యం కిఞ్చి అత్థి వేదితం॥|
    count |౭౪౪|
      block |ఏతం దుక్ఖన్తి ఞత్వాన। మోసధమ్మం పలోకినం।|
      block |ఫుస్స ఫుస్స వయం పస్సం। ఏవం తత్థ విజానతి।|
      block |వేదనానం ఖయా భిక్ఖు। నిచ్ఛాతో పరినిబ్బుతోతి॥|
    block |౮ సియా అఞ్ఞేనపి…పే॰… కథఞ్చ సియా॥ యం కిఞ్చి దుక్ఖం సమ్భోతి సబ్బం తణ్హాపచ్చయాతి। అయమేకానుపస్సనా॥ తణ్హాయ త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౪౫|
      block |తణ్హాదుతియో పురిసో। దీఘమద్ధాన సంసరం।|
      block |ఇత్థభావఞ్ఞథాభావం। సంసారం నాతివత్తతి॥|
    count |౭౪౬|
      block |ఏతమాదీనవం ఞత్వా। తణ్హం దుక్ఖస్స సమ్భవం।|
      block |వీతతణ్హో అనాదానో। సతో భిక్ఖు పరిబ్బజేతి॥|
    block |౯ సియా అఞ్ఞేనపి…పే॰… కథఞ్చ సియా॥ యం కిఞ్చి దుక్ఖం సమ్భోతి సబ్బం ఉపాదానపచ్చయాతి। అయమేకానుపస్సనా॥ ఉపాదానానం త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౪౭|
      block |ఉపాదానపచ్చయా భవో। భూతో దుక్ఖం నిగచ్ఛతి।|
      block |జాతస్స మరణం హోతి। ఏసో దుక్ఖస్స సమ్భవో॥|
    count |౭౪౮|
      block |తస్మా ఉపాదానక్ఖయా। సమ్మదఞ్ఞాయ పణ్డితా।|
      block |జాతిక్ఖయం అభిఞ్ఞాయ। న గచ్ఛన్తి పునబ్భవన్తి॥|
    block |౧౦ సియా అఞ్ఞేనపి…పే॰… కథఞ్చ సియా॥ యం కిఞ్చి దుక్ఖం సమ్భోతి సబ్బం ఆరమ్భపచ్చయాతి। అయమేకానుపస్సనా॥ ఆరమ్భానం త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౪౯|
      block |యం కిఞ్చి దుక్ఖం సమ్భోతి। సబ్బం ఆరమ్భపచ్చయా।|
      block |ఆరమ్భానం నిరోధేన। నత్థి దుక్ఖస్స సమ్భవో॥|
    count |౭౫౦|
      block |ఏతమాదీనవం ఞత్వా। దుక్ఖం ఆరమ్భపచ్చయా।|
      block |సబ్బారమ్భం పటినిస్సజ్జ। అనారమ్భే విముత్తినో॥|
    count |౭౫౧|
      block |ఉచ్ఛిన్నభవతణ్హస్స। సన్తచిత్తస్స భిక్ఖునో।|
      block |విక్ఖీణో జాతిసంసారో। నత్థి తస్స పునబ్భవోతి॥|
    block |౧౧ సియా అఞ్ఞేనపి…పే॰… కథఞ్చ సియా॥ యం కిఞ్చి దుక్ఖం సమ్భోతి సబ్బం ఆహారపచ్చయాతి। అయమేకానుపస్సనా॥ ఆహారానం త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౫౨|
      block |యం కిఞ్చి దుక్ఖం సమ్భోతి। సబ్బం ఆహారపచ్చయా।|
      block |ఆహారానం నిరోధేన। నత్థి దుక్ఖస్స సమ్భవో॥|
    count |౭౫౩|
      block |ఏతమాదీనవం ఞత్వా। దుక్ఖం ఆహారపచ్చయా।|
      block |సబ్బాహారం పరిఞ్ఞాయ। సబ్బాహారమనిస్సితో॥|
    count |౭౫౪|
      block |ఆరోగ్యం సమ్మదఞ్ఞాయ। ఆసవానం పరిక్ఖయా।|
      block |సఙ్ఖాయ సేవీ ధమ్మట్ఠో। సఙ్ఖ్యం నోపేతి వేదగూతి॥|
    block |౧౨ సియా అఞ్ఞేనపి…పే॰… కథఞ్చ సియా॥ యం కిఞ్చి దుక్ఖం సమ్భోతి సబ్బం ఇఞ్జితపచ్చయాతి। అయమేకానుపస్సనా॥ ఇఞ్జితానం త్వేవ అసేసవిరాగనిరోధా నత్థి దుక్ఖస్స సమ్భవోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౫౫|
      block |యం కిఞ్చి దుక్ఖం సమ్భోతి। సబ్బం ఇఞ్జితపచ్చయా।|
      block |ఇఞ్జితానం నిరోధేన। నత్థి దుక్ఖస్స సమ్భవో॥|
    count |౭౫౬|
      block |ఏతమాదీనవం ఞత్వా। దుక్ఖం ఇఞ్జితపచ్చయా।|
      block |తస్మా హి ఏజం వోస్సజ్జ। సఙ్ఖారే ఉపరున్ధియ।|
      block |అనేజో అనుపాదానో। సతో భిక్ఖు పరిబ్బజేతి॥|
    block |౧౩ సియా అఞ్ఞేనపి…పే॰… కథఞ్చ సియా॥ నిస్సితస్స చలితం హోతీతి। అయమేకానుపస్సనా॥ అనిస్సితో న చలతీతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౫౭|
      block |అనిస్సితో న చలతి। నిస్సితో చ ఉపాదియం।|
      block |ఇత్థభావఞ్ఞథాభావం। సంసారం నాతివత్తతి॥|
    count |౭౫౮|
      block |ఏతమాదీనవం ఞత్వా। నిస్సయేసు మహబ్భయం।|
      block |అనిస్సితో అనుపాదానో। సతో భిక్ఖు పరిబ్బజేతి॥|
    block |౧౪ సియా అఞ్ఞేనపి…పే॰… కథఞ్చ సియా॥ రూపేహి। భిక్ఖవే। అరూపా సన్తతరాతి। అయమేకానుపస్సనా॥ అరూపేహి నిరోధో సన్తతరోతి। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౫౯|
      block |యే చ రూపూపగా సత్తా। యే చ అరూపట్ఠాయినో।|
      block |నిరోధం అప్పజానన్తా। ఆగన్తారో పునబ్భవం॥|
    count |౭౬౦|
      block |యే చ రూపే పరిఞ్ఞాయ। అరూపేసు అసణ్ఠితా।|
      block |నిరోధే యే విముచ్చన్తి। తే జనా మచ్చుహాయినోతి॥|
    block |౧౫ సియా అఞ్ఞేనపి…పే॰… కథఞ్చ సియా॥ యం। భిక్ఖవే। సదేవకస్స లోకస్స సమారకస్స సబ్రహ్మకస్స సస్సమణబ్రాహ్మణియా పజాయ సదేవమనుస్సాయ ఇదం సచ్చన్తి ఉపనిజ్ఝాయితం తదమరియానం ఏతం ముసాతి యథాభూతం సమ్మప్పఞ్ఞాయ సుదిట్ఠం। అయమేకానుపస్సనా॥ యం। భిక్ఖవే। సదేవకస్స…పే॰… సదేవమనుస్సాయ ఇదం ముసాతి ఉపనిజ్ఝాయితం। తదమరియానం ఏతం సచ్చన్తి యథాభూతం సమ్మప్పఞ్ఞాయ సుదిట్ఠం। అయం దుతియానుపస్సనా॥ ఏవం సమ్మా…పే॰… అథాపరం ఏతదవోచ సత్థా|
    count |౭౬౧|
      block |అనత్తని అత్తమానిం। పస్స లోకం సదేవకం।|
      block |నివిట్ఠం నామరూపస్మిం। ఇదం సచ్చన్తి మఞ్ఞతి॥|
    count |౭౬౨|
      block |యేన యేన హి మఞ్ఞన్తి। తతో తం హోతి అఞ్ఞథా।|
      block |తఞ్హి తస్స ముసా హోతి। మోసధమ్మఞ్హి ఇత్తరం॥|
    count |౭౬౩|
      block |అమోసధమ్మం నిబ్బానం। తదరియా సచ్చతో విదూ।|
      block |తే వే సచ్చాభిసమయా। నిచ్ఛాతా పరినిబ్బుతాతి॥|
    block |౧౬ సియా అఞ్ఞేనపి పరియాయేన సమ్మా ద్వయతానుపస్సనాతి। ఇతి చే। భిక్ఖవే। పుచ్ఛితారో అస్సు। సియాతిస్సు వచనీయా॥ కథఞ్చ సియా॥ యం। భిక్ఖవే। సదేవకస్స లోకస్స సమారకస్స సబ్రహ్మకస్స సస్సమణబ్రాహ్మణియా పజాయ సదేవమనుస్సాయ ఇదం సుఖన్తి ఉపనిజ్ఝాయితం। తదమరియానం ఏతం దుక్ఖన్తి యథాభూతం సమ్మప్పఞ్ఞాయ సుదిట్ఠం। అయమేకానుపస్సనా॥ యం। భిక్ఖవే। సదేవకస్స…పే॰… సదేవమనుస్సాయ ఇదం దుక్ఖన్తి ఉపనిజ్ఝాయితం తదమరియానం ఏతం సుఖన్తి యథాభూతం సమ్మప్పఞ్ఞాయ సుదిట్ఠం। అయం దుతియానుపస్సనా॥ ఏవం సమ్మా ద్వయతానుపస్సినో ఖో। భిక్ఖవే। భిక్ఖునో అప్పమత్తస్స ఆతాపినో పహితత్తస్స విహరతో ద్విన్నం ఫలానం అఞ్ఞతరం ఫలం పాటికఙ్ఖం దిట్ఠేవ ధమ్మే అఞ్ఞా। సతి వా ఉపాదిసేసే అనాగామితాతి॥ ఇదమవోచ భగవా॥ ఇదం వత్వాన సుగతో అథాపరం ఏతదవోచ సత్థా|
    count |౭౬౪|
      block |రూపా సద్దా రసా గన్ధా। ఫస్సా ధమ్మా చ కేవలా।|
      block |ఇట్ఠా కన్తా మనాపా చ। యావతత్థీతి వుచ్చతి॥|
    count |౭౬౫|
      block |సదేవకస్స లోకస్స। ఏతే వో సుఖసమ్మతా।|
      block |యత్థ చేతే నిరుజ్ఝన్తి। తం నేసం దుక్ఖసమ్మతం॥|
    count |౭౬౬|
      block |సుఖన్తి దిట్ఠమరియేహి। సక్కాయస్సుపరోధనం।|
      block |పచ్చనీకమిదం హోతి। సబ్బలోకేన పస్సతం॥|
    count |౭౬౭|
      block |యం పరే సుఖతో ఆహు। తదరియా ఆహు దుక్ఖతో।|
      block |యం పరే దుక్ఖతో ఆహు। తదరియా సుఖతో విదూ॥|
    count |౭౬౮|
      block |పస్స ధమ్మం దురాజానం। సమ్పమూళ్హేత్థవిద్దసు।|
      block |నివుతానం తమో హోతి। అన్ధకారో అపస్సతం॥|
    count |౭౬౯|
      block |సతఞ్చ వివటం హోతి। ఆలోకో పస్సతామివ।|
      block |సన్తికే న విజానన్తి। మగ్గా ధమ్మస్స కోవిదా॥|
    count |౭౭౦|
      block |భవరాగపరేతేహి। భవసోతానుసారిభి।|
      block |మారధేయ్యానుపన్నేహి। నాయం ధమ్మో సుసమ్బుధో॥|
    count |౭౭౧|
      block |కో ను అఞ్ఞత్రమరియేహి। పదం సమ్బుద్ధుమరహతి।|
      block |యం పదం సమ్మదఞ్ఞాయ। పరినిబ్బన్తి అనాసవాతి॥|
      block |సచ్చం ఉపధి అవిజ్జా చ। సఙ్ఖారే విఞ్ఞాణపఞ్చమం।|
      block |ఫస్సవేదనియా తణ్హా। ఉపాదానారమ్భఆహారా।|
      block |ఇఞ్జితం చలితం రూపం। సచ్చం దుక్ఖేన సోళసాతి॥|
      block |పబ్బజ్జా చ పధానఞ్చ। సుభాసితఞ్చ సున్దరి।|
      block |మాఘసుత్తం సభియో చ। సేలో సల్లఞ్చ వుచ్చతి॥|
      block |వాసేట్ఠో చాపి కోకాలి। నాలకో ద్వయతానుపస్సనా।|
      block |ద్వాదసేతాని సుత్తాని। మహావగ్గోతి వుచ్చతీతి॥|
    block |ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥ ఇమస్మిం చ పన వేయ్యాకరణస్మిం భఞ్ఞమానే సట్ఠిమత్తానం భిక్ఖూనం అనుపాదాయ ఆసవేహి చిత్తాని విముచ్చింసూతి॥|
    stand |ద్వయతానుపస్సనాసుత్తం ద్వాదసమం నిట్ఠితం॥|
    block |తస్సుద్దానం|
    stand |మహావగ్గో తతియో నిట్ఠితో॥|
    block |తస్సుద్దానం|
