block |ܐܚܪܸܢܐ ܕܥܸܐܕܐ ܕܐܘܼܫܥܵܢܐ|
  block
    block |ܐܚܪܸܢܐ ܕܥܸܐܕܐ ܕܐܘܼܫܥܵܢܐ|
  block
    block |ܐܚܪܸܢܐ ܕܥܸܐܕܐ ܕܐܘܼܫܥܵܢܐ܁|
    block |ܥܘܼܢܵܝܵܐ|
    block |ܒܥܲܝܢܵܐ ܕܪܘܼܚܵܐ ܚܵܪܘ ܒܵܟ ܝܲܠܘܼ̈ܕܹܐ܁|
    block |ܟܲܕ ܥܹܐܠ ܗ̄ܘ̤̇ܝܬܿ ܘܝܲܒܸܒܼܘ ܬܸܫܒܿܘ̄܀|
    block |܃ܐܚ̈ܝ|
  block
    block |܃ܬܲܗܪܐ ܗ̣̄ܝ ܪܲܒܿܐ ܡܕܲܒܿܪܵܢܘܼܬܹܗ ܕܐܲܠܵܗ ܟ̱ܠܵܐ|
    block |ܘܲܠܦܵܪ̈ܘܫܹܐ ܡܥܝܼܪܵܐ ܟܠܫܵܥ ܠܘܵܬܼ ܬܸܫܒܿܘܿܚܬܿܐ܀|
  block
    block |܃ܠܵܐ ܡܸܨܐ ܦܘܼܡܵܐ ܟܠ ܕܲܥܒܼܝܼܪܵܐ ܗ̄ܘ̣ ܠܡܸܐܡܲܪ ܫܘܼܒܼܚܹܗ|
    block |ܕܐܲܝܠܸܝܢ ܛܘܼܒܹ̈ܐ ܐܲܕܪܸܟ ܓܸܢܣܲܢ ܒܝܲܕ ܛܲܝܒܿܘܼܬܹܗ܀|
    block |܃ܒܓܼܵܘ ܨܵܡܲܪܬܿܐ ܕܡܵܝܘܿܬܼܘܼܬܐ ܛܒܼܝܼܥ̣ ܗ̄ܘ̣ܵܐ ܓܸܢܣܲܢ|
    block |ܘܲܡܫܲܥܒܲܕ ܗ̄ܘ̣ܵܐ ܠܡܵܘܬܐ ܛܪܘܼܢܐ ܐܲܝܟ ܕܲܠܡܵܠܟܿܐ܀|
    block |܃ܠܲܪ̈ܓܼܝܼܓܼܵܬܐ ܕܡܵܝܘܿܬܼܘܼܬܐ ܫܲܡܸܫ ܗ̄ܘ̣ܵܐ ܟܠ|
    block |ܘܐܬܲܢܲܨܚ ܗ̄ܘ̣ܵܐ ܡܵܘܬܿܐ ܝܲܥܢܐ ܥܲܠ ܐ̄ܢܵܫܘܼܬܲܢ܀|
    block |܃ܠܵܐ ܫܸܦܪܬ̤ ܠܹܗ ܠܡܲܬܸܩܢ ܟܠ̱ܵܐ ܥܲܠ ܫܘܼܥܒܵܕܲܢ|
    block |ܘܫܲܕ̣ܪ ܠܲܒܼܪܹܗ ܘܕܲܠܹܝܗ ܠܓܸܢܣܲܢ ܡ̣ܢ ܡܲܦܘܼܠܬܹܿܗ܀|
    block |܃ܥܩ݂ܲܪ ܡ̣ܢ ܚܲܩܐܐ ܕܥܲܦܪܵܢܘܬܲܢ ܟܠܗܘܿܢ ܚܲܫܹ̈ܐ|
    block |ܘܐܸܫܬܵܘܕܝܼ ܠܲܢ ܣܚܡܲܬܼ ܒ̈ܢܲܝܐ ܡܲܠܝܼܬܲ ܛܘܼܒܹ̈ܐ܀|
    block |܃ܘܡ̣ܢ ܕܐܸܬܲܪܒܲܪ ܚܲܬܿܝܼܬܼܐܝܼܬܼ ܐܲܝܟ ܡܵܐ ܕܲܦܐܸܐ|
    block |ܣܠܸܩ ܠܲܫܡܲܝܐ ܘܐܸܫܬܿܘܝܼ ܠܡܵܘܬܲܒܼܵܐ ܕܡ̣ܢ ܚܲܡܝܼܢܵܐ܀|
    block |܃ܘܐܲܝܟ ܕܲܫ̣ܦܲܪ ܠܹܗ ܚܲܪܪ ܠܓܸܢܣܲܢ ܡ̣ܢ ܥܲܒܼܕܘܼܬܼܵܐ|
    block |ܒܵܬܲܪ ܕܲܚܙ̣ܩ ܫ̣ܒܲܩ ܥܘܼܗܕܵܢܹܗ ܒܥܹܕܲܬܼ ܩܘܼܕܫܐ܀|
    block |܃ܣܵܡ̣ ܒܹܗ ܒܥܵܠܡܵܐ ܥܹܕܬܿܐ ܓܒܼܝܼܬܐ ܒܲܕ ܡܘܼܬܼ ܓܘܼܫܡܵܐ|
    block |ܘܥܸܐܕܹ̈ܐ ܒܓܼܵܘܵܗ̇ ܐܲܝܟ ܗܲܕܵܡܹ̈ܐ ܚܲܕ ܒܵܬܲܪ ܚܲܕܼ܀|
    block |܃ܠܵܐ ܒܸܣܡܲܬܼ ܠܹܗ ܕܢܲܪܦܸܐ ܥܸܕܬܹܿܗ ܕܠܵܐ ܥܲܕܥܸܕܹ̈ܐ|
    block |ܕܠܵܐ ܬܸܛܥܸܐ ܠܵܗ̇ ܡܕܲܒܿܪܢܘܼܬܹܗ ܦܲܓܼܪܵܢܵܝܬܿܐ܀|
    block |܃ܘܐܲܝܟ ܡܵܐ ܕܦܲܓܼܪܢ ܡ̣ܢ ܗܲܕܵܡܹ̈ܐ ܗ̄ܝ̣ ܣܵܥܘܿܪܼܘܼܬܹܗ|
    block |ܡܕܲܒܿܪܵܢܘܼܬܹܗ̇ ܡ̣ܢ ܥܲܕܥܸ̈ܕܹܐ ܡܸܬܼܝܲܕܥܵܐ ܠܲܢ܀|
    block |܃ܠܵܐ ܡܸܨܐ ܓܘܼܫܡܵܐ ܕܠܐ ܗܲܕܵܡܹ̈ܐ ܠܡܸܣܥܲܪ ܡܸܕܹܿܡ|
    block |ܘܟܼܠ ܗܲܕܵܡܵܐ ܕܝܼܠܹܗ ܡܚܵܘܹܐ ܒܲܠܚܘܿܕܼܵܐܝܼܬܼ܀|
    block |܃ܘܐܸܢ ܚܲܕ ܗܲܕܵܡ ܡܬܲܪܣܸܐ ܗ̄ܘ̣ܵܐ ܠܹܗ ܠܟܼܠܹܗ ܓܘܼܫܡܵܐ|
    block |ܡ̣ܢ ܝܲܬܿܝܼܪܘܼ ܐܝܼܬܲܝܗܘܿܢ ܗ̄ܘ̣ܵܘ ܒܹܗ ܣܲܓܲܝܹܐܝ̈ܐ܀|
    block |܃ܘܐܸܢ ܠܐ ܣܵܦܹ̇ܩ ܚܲܕܼ ܗܲܕܵܡܵܐ ܠܟܼܠܹܗ ܓܘܼܫܡܵܐ|
    block |ܘܐܦܠܵܐ ܠܥܹܕܬܐ ܚܲܕ ܥܲܕܥܹܕܵܐ ܡܚܵܘܐ ܟܠܗܘܿܢ܀|
    block |܃ܠܵܐ ܡܹܨܐ ܥܹܐܕܵܐ ܕܝܲܠܕܹܗ ܕܡܵܪܢ ܠܲܡܚܵܘܝܵܘܼ|
    block |ܐܲܝܠܹܝܢ ܕܲܣܥ݂ܲܪ ܒܝܵܘܡܵܐ ܕܲܥ̣ܡܲܕ ܡ̣ܢ ܝܘܿܚܲܢܵܢ܀|
  block
    block |܃ܘܐܵܦܠܐ ܥܸܐܕܐ ܕܲܥ̣ܡܲܕ ܗ̄ܘ̣ܵܐ ܒܹܗ ܡܸܨܐ ܕܲܢܒܲܕܹܿܩ|
    block |ܗܵܝ̇ ܙܵܟܼܘܼܬܼܵܐ ܕܠܘܼܩܒܲܠ ܒܝܼܫܵܐ ܒܫܘܼܠܵܡ ܨܵܘܡܹܗ܀|
    block |܃ܘܐܵܦܠܵܐ ܟܠܗܘܿܢ ܥܹ̈ܐܕܹܐ ܫܒܼܝܼܚܹ̈ܐ ܕܲܒܼܓܼܵܘ ܥܸܕܬܿܐ|
    block |ܡܸܨܝܢ ܕܲܢܚܵܘܘܿܢ ܟܠ ܕܐܸܫܬܲܡܲܫ ܒܗܵܢܐ ܝܵܘܡܵܐ܀|
    block |܃ܒܗܵܢܐ ܝܵܘܡܵܐ ܫܠܸܡ ܒܘܼܕܵܩܐ ܕܲܢܒܼܝܼܘܼܬܼܵܐ|
    block |ܕܝܲܥܩܘܿܒܼ ܣܵܒܼܵܐ ܘܕܲܘܝܼܕ ܡܲܠܟܿܐ ܘܐܵܦ ܕܲܙܟܲܪܝܵܐ܀|
    block |܃ܒܗܵܢܐ ܝܵܘܡܵܐ ܚܵܘܝܲܬ̤ ܡܸܠܬܹܗ ܕܝܲܠܩܘܿܒ ܟܹܐܢܵܐ|
    block |ܗܝ̇ ܕܐܸܬܼܟܲܬܼܒܿܬ̤ ܡ̣ܢ ܩܕܼܵܡ ܕܲܪܸ̈ܐ ܥܲܠ ܦܵܪܘܿܩܲܢ܀|
    block |܃ܠܵܐ ܠܲܡ ܢܸܥܢܲܕ ܫܲܒܼܛܵܐ ܕܢܡܠܸܟ ܥܲܠ ܝܗܘܼܕܵܐ|
    block |ܘܠܵܐ ܡܒܲܕܿܩܵܢܐ ܕܗܘܝ̤ܗ ܢܒܼܝܼܐ ܡ̣ܢ ܒܹܝܬܼ ܪܸ̈ܓܼܠܵܘܗܝ܀|
    block |܃ܥܕܲܡܵܐ ܕܢܸܐܬܹܐ ܡ̇ܢ ܕܕܼܝܠܹܗ ܗ̄ܝ̣ ܡܲܠܟܿܘܼܬܼ ܥܵܠܲܡ|
    block |ܘܗܵܝܕܲܢ ܢܸܒܼܛܲܠ ܢܒܼܝܼ̈ܐ ܘܡܲܠܟܿܐ ܡ̣ܢ ܝܼܗܘܼܕܼܵܐ܀|
    block |܃ܕܝܼܠܹܗ ܐܝܼܬܸܝܗ̇ ܡܲܠܟܿܘܼܬܼ ܥܵܠܲܡ ܕܠܵܐ ܫܘܼܠܵܡܵܐ|
    block |ܘܗܵܢܐ ܐܝܼܬܼܵܘܗܝ ܫܘܼܠܵܡ ܐܪ̈ܙܹܐ ܘܣܘܼܟܵܝ ܥܲܡܡܹ̈ܐ܀|
    block |܃ܘܐܲܝܟ ܕܐܸܬܼܢܲܒܿܝܼ ܝܲܥܩܘܿܒܼ ܐܲܒܼܵܘܼܗܝ ܡ̣ܢ ܩܕܼܵܡ ܕܵܪܹ̈ܐ|
    block |ܠܲܝܬܿ ܒܲܝܗܘܼܕܵܐ ܢܒܼܝܼܵܐ ܘܡܲܠܟܿܐ ܡܸܢܹܗ ܘܲܠܟܵܐ܀|
    block |܃ܠܲܝܬܿ ܠܹܗ ܡܵܕܲܝܢ ܡܲܦܬܲܚ ܦܘܼܡܵܐ ܠܲܝܗܘܼܕܵܝܵܐ|
    block |ܕܠܵܐ ܗ̄ܘ̣ܵܐ ܡܫܝܼܚܵܐ ܗ̄ܘ̣ ܡܲܠܟܿܐ ܕܐܸܡ̣ܪ ܝܲܥܩܘܿܒܼ ܣܵܒܼܵܐ܀|
    block |܃ܠܵܐ ܡܸܨܐ ܡܚܵܘܹ̇ܐ ܕܐܝܼܬܼ ܠܹܗ ܡܲܠܟܿܐ ܡܸܢܹܗ ܘܲܥܠܵܘܗܝ|
    block |ܘܠܲܝܬܿ ܠܹܗ ܐܲܬܼܪܐ ܠܲܡܚܵܘܵܝܼܘ ܢܒܼܝܼܵܐ ܒܥܲܡܹܗ܀|
    block |܃ܘܐܸܬܗ̤ܘ ܕܲܥܲܢܲܕ ܢܒܼܝܼܐ ܘܡܲܠܟܿܐ ܐܝܟ ܡܵܐ ܕܲܥܢܲܕܘ|
    block |ܗܘ̤ܝܘ ܡܵܕܲܝܢ ܕܒܹܗ ܐܸܫܬܲܠܡܲܬ̤ ܡܸܠܬܹܗ ܕܝܲܥܩܘܿܒܼ܀|
    block |܃ܘܲܟܼܒܲܪ ܐܵܡ̇ܪ ܥܲܠ ܕܐܸܬܼܒܲܪܲܪܢ ܒܟܼܠ ܐܲܬܼܪ̈ܘܵܢ|
    block |[܁܁܁ܬܿ] ܠܲܢ ܢܒܼܝܼܐ ܘܐܵܦܠܵܐ ܡܲܠܟܵܐ ܕܲܢܕܲܒܿܪ ܠܲܢ܀|
    block |܃ܒܐܝܢܐ ܙܲܒܼܢܵܐ ܢܦܲܩ̣ܬܿ ܡ̣ܢ ܐܲܪܥܵܟ ܐܘܿ ܛܵܠܸܘܿܡܵܐ|
    block |ܕܠܐ ܗܘ̤ܐ ܢܒܼ̈ܝܼܐ ܘܡ̈ܲܠܟܹܿܐ ܗܘ̤ܵܘ ܠܵܟ ܡ̣ܢ ܩܕܼܵܡ ܡܵܪܢ܀|
    block |ܒܸܡܨܪܹܝܢ ܕܲܗܘ̤ܝܬܿ ܡܘܼܫܸܐ ܘܡܲܪܝܼܡ ܢܒܼ̈ܝܼܐ ܗܘ̤ܵܘ ܠܵܟ܀|
    block |ܘܲܒܼܓܼܵܘ ܒܵܒܸܠ ܕܒܹܝܬܼ ܚܲܢܲܢܝܵܐ ܥܲܡ ܕܵܢܝܼܐܝܹܠ܀|
  block
    block |܃ܗܵܠܹܝܢ ܬܠܵܬܐ ܝܲܗ̣̄ܒܼ ܠܵܟ ܒܒܼܵܒܹܠ ܥܲܡ ܚܲܙܩܝܼܐܹܝܠ|
    block |ܘܝܼܫܘܿܥ ܟܵܗܢܐ ܘܥܵܙܪ̈ܐ ܣܵܦܪܵܐ ܥܲܡ ܙܘܼܪܒܵܒܹܠ܀|
    block |܃ܠܡܵܢܵܐ ܗܵܫܵܐ ܓܠܝܼܙܝܼܢ ܡܸܢܵܟ ܢܒܼܝܼ̈ܐ ܘܡܲܠܟܹ̈ܐ|
    block |ܘܠܵܐ ܝܲܩܝܼܪ ܐܢ̄ܬܿ ܥܲܠ ܐܲܠܗܵܐ ܒܝܲܕܼ ܒܝܼ̈ܫܬܼܟ܀|
    block |܃ܪܘܼܚܵܐ ܐܲܠܦܸܗ ܠܚܲܥܩܘܿܒܼ ܣܵܒܼܵܐ ܠܲܡܒܲܪܵܟܼܬܼ|
    block |ܘܣܵܡ̣ ܗ̄ܘ̣ܵܐ ܬܚܘܼܡܵܐ ܕܝܲܩܝܼܪܘܼܬܼܟ ܥܕܲܡܵܐ ܠܡܵܪܢ܀|
    block |܃ܫܩܝܼܠ ܗ̄ܘ̣ܵܐ ܡܸܢܵܟ ܗ̇ܘ ܐܝܼܩܵܪܐ ܕܐܝܼܬܼ ܗ̄ܘ̣ܐ ܒܥܲܡܵܟ|
    block |ܘܠܵܐ ܡܸܬܼܥܲܠܝܹܬܿ ܠܗܵܝ̇ ܪܲܒܿܘܼܬܼܐ ܕܲܢܚܬܿܬ ܡܸܢܵܗ̇܀|
    block |܃ܐܲܝܢܵܘ ܙܲܒܼܢܵܐ ܕܕܲܒܼܪܵܟ ܫܸܒܼܝܵܐ ܠܐܬܿܪ̈ܘܵܬܼܐ|
    block |ܕܠܵܘ ܡܸܢܝܵܢܐ ܦ̣ܣܲܩ ܠܵܟ ܪܸܡܙܵܬ ܫ̈ܢܲܝܵܐ ܕܬܸܗܘܸܐ܀|
    block |܃ܫܢ̈ܝܼܢ ܐܲܪܒܲܥܡܵܐܐ ܦܣܲܩ̣ ܠܵܟ ܕܬܸܗܘܸܐ ܒܐܲܪܥܵܐ ܕܡܸܨܪܝܼܢ|
    block |ܘܲܒܼܓܼܘ ܒܵܒܸܠ ܫ̈ܢܲܝܐ ܫܲܒܼܥ̣ܝܢ ܘܟܼܢ ܡܸܬܼܦܲܪܩܲܬܼ܀|
    block |܃ܘܗܵܫܐ ܕܲܣܒܲܪܬܿ ܕܲܒܼܫܸܒܼܝܐ ܐܢ̄ܬܿ ܠܒܲܪ ܡ̣ܢ ܨܸܗܝܘܿܢ|
    block |ܟܡܵܐ ܦܣܝܼ̈ܩܵܢ ܠܵܟ ܫ̈ܢܲܒܐ ܕܬܸܗܘܸܐ ܘܟܼܢ ܦܵܢܹܐ ܐܲܢ̄ܬܿ܀|
    block |܃ܫ̣ܠܝܼ ܘܠܐ ܬܸܫܓܿܘܿܫ ܐܘܿ ܛܵܠܘܿܡܵܐ ܥ̣ܒܲܪ ܐܝܼܩܵܪܟ|
    block |ܕܢܲܚ̣ ܠܹܗ ܡܲܠܟܿܐ ܕܡܸܛܠܵܬܹܗ ܡܸܬܼܝܲܩܲܪ ܗ̄ܘ̣ܝܬܿ܀|
    block |܃ܠܐ ܬܸܬܼܦܲܠܓܼ ܓܙܝܼܪܵܐ ܕܒܸܣܪܐ ܘܥܘܼܪܠܵܐ ܕܠܸܒܿܐ|
    block |ܬܿܐ ܐܸܬܼܒܲܩܵܐ ܦܵܪܘܿܫܵܐܝܼܬܼ ܒܡܸ̈ܠܲܝ ܝܲܥܩܘܿܒܼ܀|
    block |܃ܚܙܝܼ ܐܵܬܼ̈ܘܼܬܼܵܐ ܕܩܲܕܹܿܡ ܐܸܡ̣ܲܪ ܥܲܠ ܗܘ̇ ܡܲܠܟܿܐ|
    block |ܕܲܥܬܼܝܼܕ ܕܢܸܐܬܸܐ ܢܲܥܒܲܪ ܡܸܢܵܟ ܢܒܼ̈ܝܼܐ ܘܡܲܠ̈ܟܸܿܐ܀|
    block |܃ܢܸܐܣܘܿܪ ܥܝܼܠܹܗ ܒܝܲܕܼ ܫܲܒܿܘܼܩܵܐ ܕܓܼܘܼܦ̈ܢܲܝ ܟܲܪܡܵܐ|
    block |ܘܠܵܐ ܢܸܬܼܒܲܗܪܵܪ ܥܝܐܐ ܘܢܸܦܣܘܿܩ ܡ̣̤ ܫܲܒܿܘܼܩܹ̈ܐ܀|
    block |܃ܒܗܵܕܹܐ ܐܵܬ̤ܐ ܡܚܵܘܹܐ ܡܚܵܘܹܐ ܚܝܲܠܗ ܕܲܡܫܲܥܒܸܿܕ ܟܠ|
    block |ܘܐܲܝܟ ܕܲܠܥܝܼ̈ܠܵܐ ܡܟܲܒܸܿܫ ܛܪ̈ܵܘܼܢܹܐ ܬܚܹܝܬܼ ܡܪܵܘܼܬܹܗ܀|
    block |܃ܘܟܲܕ ܪܵܓܿܐ ܠܹܗ ܠܲܡܸܬܼ ܢܲܒܵܝܼܘܼ ܥܲܠ ܥܘܼܢܵܕܢܹܗ|
    block |ܡܩܲܕܹܿܡ ܐܡ̇ܪܵ ܕܐܲܝܠܹܝܢ ܣܵܥܲܪ ܒܲܙܒܲܢ ܚܲܫܹܗ܀|
    block |ܡܚܵܘܲܪ ܠܒܼܘܼܫܹܗ ܒܚܲܡܪܐ ܕܲܟܼܝܵܐ ܡܲܠܟܿܐ ܕܐܵܬܹܿܐ|
    block |ܘܒܲܕܡܵܐ ܕܥܸܢܒܸ̈ܐ ܗܵܝ̇ ܬܲܟܼܣܝܼܬܼܵܐ ܕܡܸܬܼܥܲܛܲܦ ܒܵܗ̇܀|
  block
    block |܃ܟܲܣܲܝܐ ܒܘܼܪܟܿܬܐ ܕܲܡܒܲܪܸܟ ܐܢ̄ܬܿ ܝܲܥܘܿܒܼ ܟܹܐܢܵܐ|
    block |ܘܐܲܝܟܲܢ ܚܵܘܪܝܼܢ ܠܒܼܘܼܫܹ̈ܐ ܒܚܲܡܪܐ ܡܟܲܬܿܡ ܡܵܐܢܸ̈ܐ܀|
    block |܃ܘܐܸܢ ܬܲܟܼܣܝܼܬܹܗ ܥܒܼܝܼܕܬܐ ܐܝܼܬܹܝܗ̇ ܘܚܵܙܸ̇ܐ ܠܵܗ̇ ܟܠ|
    block |ܟܒܲܪ ܠܵܒܼܘܿܫܵܗ̇ ܪܲܒܿ ܡ̣ܢ ܡܲܠ̈ܟܹܿܐ ܕܲܗ̤ܘܵܘ ܩܘܼܕܡܵܘܗܝ܀|
    block |܃ܠܵܐ ܓܲܠܝܐ ܠܟܼܠ ܡܠܬܐ ܕܐܸܡ̣ܪܬܿ ܒܸܐܣܟܹܿܐ ܒܘܼܪܟܿܬܼܵܐ|
    block |ܘܠܵܘ ܟܠ ܝܵܕܲܥ ܕܐܲܝܟܿܢ ܚܵܘܪܝܼܢ ܠܵܒܼܘܼܫܹ̈ܐ ܕܐܸܡ݂ܲܪܬܿ܀|
    block |܃ܠܵܐ ܠܲܡ ܟܲܣܝܵܐ ܡܸܠܬܹܗ ܕܝܲܥܩܘܿܒܼ ܡ̣ܢ ܦܵܪ̈ܵܘܿܫܹܐ|
    block |ܘܚܲܝܠܵܐ ܗ̄ܝ̣ ܪܲܒܿܐ ܠܗܲܝܡܵܢܘܼܬܼܵܐ ܕܐܲܪ̈ܬܵܕܘܼܟܿܣܸܐ܀|
    block |܃ܚܲܡܪܐ ܡܵܘܬܐ ܗ̄ܘ̣ ܕܒܸܗ̤ܘ ܡܟܲܬܲܡ ܓܸܢܣܵܐ ܕܐܢܵܫܵܐ|
    block |ܘܦܲܓܼܪܐ ܕܲܥܛܝܼܦ ܠܵܐ ܡܟܲܬܸܿܡ ܠܹܗ ܡܵܘܬܸܿܐ ܝܲܥܢܵܐ܀|
    block |܃ܘܡܸܛܠ ܕܡܲܪܟ ܘܐܲܫܠܸܡ ܢܲܦܫܹܗ ܠܚܲܫܵܐ ܕܡܵܘܬܿܐ|
    block |ܣܠܸܩ ܠܲܫܡܲܝ̈ܐ ܘܐܸܫܬܿܘܝܼ ܠܡܵܘܬܿܒܼܵܐ ܕܡ̣ܢ ܚܲܡܝܼܢܵܐ܀|
    block |܃ܡܚܵܘܲܪ ܒܚܲܡܪܐ ܠܒܼܘܼܫܵܐ ܕܲܥܛܝܼܦ ܡ̣ܢ ܐܢܵܫܘܼܬܲܢ|
    block |ܘܒܲܕܡܵܐ ܕܥܸܢܒܹ̈ܐ ܗܵܝ̇ ܬܲܟܼܣܝܼܬܼܵܐ ܕܡ̣ܢ ܒܹܝܬܼ ܕܵܘܝܼܕ܀|
    block |ܗܵܕܹܐ ܕܐܸܡ̣ܪ ܒܲܢܒܼܝܼܘܼܬܼܵܐ ܥܲܠ ܥܘܼܢܕܵܢܹܗ܆|
    block |ܬܒܼܪܵܐ ܗ̄ܝ̣ ܪܲܒܿܐ ܥܲܠ ܩܸܘܪܸܠܘܿܣ ܫܠܝܼܚܵܐ ܕܙܹܐܵܦܐ܀|
    block |܃ܡܵܢܐ ܢܸܐܡܲܪ ܗ̇ܘ ܡܲܚܫܵܢܐ ܕܐܲܠܵܗܘܼܬܼܵܐ|
    block |ܠܘܼܩܒܲܠ ܝܲܥܩܘܼܒܼ ܕܝܲܗ̣̄ܒܸܿܗ ܠܡܵܘܬܐ ܠܦܲܓܼܪܐ ܕܡܸܢܲܢ܀|
    block |܃ܒܗܲܝܡܵܢܘܼܬܼܵܐ ܕܲܥ̣ܒܲܕ ܚܲܪܥܵܐ ܚܸܪܡܵܐ ܐܲܝܬܼ ܒܵܗ̇|
    block |ܘܣܵܡܹܗ ܠܚܲܥܩܘܿܒܼ ܒܸܪܫܹܗ ܕܚܸܪܡܵܐ ܕܢܲܚܫܝܼܘܗܝ ܠܝܲܠܩܘܿܒܼ܀|
    block |܃ܠܵܐ ܬܸܟܼܪܸܐ ܠܵܟ ܝܲܥܩܘܿܒܼ ܡܲܠܟܿܐ ܡ̣ܢ ܩܸܘܪܸܠܘܿܣ|
    block |ܥܲܡܵܟ ܐܲܚܪܸܡ ܠܟܹܠ ܡ̇ܢ ܕܐܡ̇ܪ ܕܲܡܫܝܼܚܵܐ ܡܝܼܬܼ܀|
    block |܃ܐܲܚܪܸܡ ܛܵܥܝܵܐ ܠܪܘܚܵܐ ܕܩܘܼܕܫܵܐ ܘܐܵܦ ܠܲܫܠܝܼܚܹ̈ܐ|
    block |ܘܐܵܦ ܠܹܗ ܠܡܵܪܢ ܟܲܕ ܡܸܬܼܦܩܲܪ ܒܚܸܪܡܵܐ ܚܲܒܼܫܹܗ܀|
    block |܃ܠܐܲܝܢܵܐ ܠܒܼܘܼܫܵܐ ܡܚܵܘܲܪ ܚܲܡܪܐ ܢܸܫܡܲܥ ܛܵܥܝܵܐ|
    block |ܠܗ̇ܘ ܕܡ̣ܢ ܡܲܪܝܲܡ ܐܘ ܠܗ̇ܘ ܕܲܙܩܝܼܪ ܡ̣ܢ ܐܝܼܕ̈ܝܵܐ܀|
    block |܃ܐܸܢܗ̤ܘ ܕܬܸܐܡܲܪ ܠܡܵܐܢܐ ܕܲܥܛܝܼܦ ܐܸܡ݂ܲܪ ܝܲܥܩܘܿܒܼ|
    block |ܠܵܐ ܡܬܼܘܿܡ ܚܵܘܪܝܼܢ ܡܵܐ̈ܢܸܐ ܒܚܲܡܪܐ ܐܲܝܟ ܣܘܼܟܵܠܵܟ܀|
  block
    block |܃ܚܲܡܪܐ ܠܡܵܐܢܵܐ ܡܵܐ ܕܡܵܛܹ̇ܐ ܠܹܗ ܟܘܼܬܼܡܵܐ ܥܵܒܸ̇ܕ|
    block |ܘܥܲܠ ܐܲܝܢܵܐ ܟܿܝ ܐܸܡ݂ܲܪ ܝܲܥܩܘܿܒܼ ܕܲܡܚܵܘܼܪ ܠܹܗ܀|
    block |܃ܥܲܠ ܗ̇ܘ ܦܲܓܼܪܐ ܕܲܫ̣ܩܲܠ ܡܸܢܲܢ ܠܵܐ ܫܵܠܹ̇ܡ ܐܢ̄ܬܿ|
    block |ܠܐܲܝܢܵܐ ܡܵܕܲܝܢ ܨܠܸܐ ܪܸܥܝܵܢܵܟ ܠܲܡܦܲܫܵܩܘܼ܀|
    block |܃ܝܵܕܲܥ ܐ̄ܢܐ ܓܹܝܪ ܕܐܲܝܟ ܕܲܡܥܵܕܲܐ ܡܲܪܵܚܘܼܬܼܵܟ|
    block |ܠܝܼܚܝܼܕܵܝܐ ܡܲܫܠܲܡ ܗܵܘܢܵܟ ܠܚܵܫܘܿܫܘܼܬܼܵܐ܀|
    block |܃ܐܘܿ ܦܘܼܫܵܩܵܐ ܕܲܡܠܸܐ ܟܠܸܗ ܡܲܪܵܚܘܼܬܼܵܐ|
    block |ܐܘܿ ܓܘܼܕܵܦܵܐ ܕܠܵܐ ܡܸܬܼܚܲܣܸܐ ܡ̣ܢ ܟܸܐܢܘܼܬܼܵܐ܀|
    block |܃ܠܵܐ ܠܲܢ ܢܸܗܘܸܐ ܕܗܵܕܹܐ ܢܹܐܡܲܪ ܕܐܲܠܗܵܐ ܚܲܫ̣|
    block |ܘܠܵܐ ܢܸܬܼܚܲܠܲܛ ܒܓܼܘܼܕܵܐ ܕܐܲܚܫܲܬ̤ ܠܝܼܚܕܵܝܵܐ܀|
    block |܃ܢܸܚܕܹܿܐ ܟܸܢܫܲܢ ܕܲܡܚܵܕܹܿܐ ܠܹܗ ܙܟܼܪܝܵܐ ܢܒܼܝܵܐ|
    block |ܘܲܬܿܕܘܼܨ ܥܸܕܬܿܐ ܚܠܵܦ ܒܲܪܝܼܬܼ ܨ݂ܗܝܘܿܢ ܕܥܲܚܸܩܵܐ ܠܵܗ̇܀|
    block |܃ܣܲܒܿܪܗ̇ ܢܒܼܝܼܐ ܠܒܲܪܬܼ ܐܘܿܪܸ ܫܠܸܡ ܕܡܲܠܟܹܿܟܼܝ ܐܬܹ̇ܐ|
    block |ܕܡܵܐ ܕܚܵܙܝܵܐ ܠܹܗ ܢܵܦܩܵܐ ܠܐܘܼܪܥܹܗ ܘܲܡܩܲܒܿܐܵܐ ܠܹܗ܀|
    block |܃ܕܘܨܝ ܠܲܡ ܘܲܚܕܲܝ ܒܲܪܬܼ ܐܘܿܪܸ ܫܠܸܡ ܩܥ̣ܵܐ ܟܵܪܘܿܙܵܐ|
    block |ܕܗܵܐ ܐܵܬܸ̇ܐ ܠܹܟܼܝ ܡܲܠܟܸܿܟܝܼ ܓܲܐܝܵܐ ܘܲܡܚܲܕܹܿܐ ܠܹܟܼܝ܀|
    block |܃ܠܵܐ ܫܲܐܸܠܬܹܗ ܒܲܪܬܼ ܐܘܪܸ ܫܠܸܡ ܕܡܵܢܲܐ ܗ̄ܝ̣ ܐܬ̤ܗ|
    block |ܘܫܲܪܝܼ ܡܦܝܼܣ ܠܗ̇ ܡܕܲܒܿܪܵܢܘܼܬܹܗ ܐܲܝܟ ܕܐܸܬܼܦܲܩܲܕ܀|
    block |܃ܡܲܟܲܝܟ ܡܲܠܟܹܿܟܼܝ ܡ̣ܢ ܟܠ ܡܲܠ̈ܟܿܝܼܢ ܒܝܲܕܼ ܨܸܒܼܝܵܢܹܗ|
    block |ܘܲܪ ܟܼܝܼܒܼ ܥܝܼܠܵܐ ܘܫܠܝܼܛ ܪܸܡܙܹܗ ܒܪܵܘܡܵܐ ܘܥܘܼܡܩܵܐ܀|
    block |܃ܐܲܩܸܠܝ ܡܸܢܸܟܼܝ ܝܘܼܩܪܐ ܕܚܲܫܹ̈ܐ ܕܲܟܼܪܝܼܟܸܝܢ ܠܹܟܼܝ|
    block |ܘܠܵܐ ܬܸܬܼܪܲܦܹܝܢ ܒܣܸܘܿܓܼܵܐܐ ܕܥܲܡܡܹ̈ܐ ܕܲܚܕܝܼܪܝܼܢ ܠܹܟܼܝ܀|
    block |܃ܙܲܕܝܼܩܵܐ ܗ̄ܘ̣ ܠܲܡ ܐܵܦ ܡܲܟܿܝܼܟܼܵܐ ܐܵܦ ܦܵܪܘܿܩܵܐ|
    block |ܘܐܵܽܦ ܥܲܡ ܥܲܡܡܹ̈ܐ ܫܠܵܡܐ ܡܡܲܠܸܠ ܕܕܝܼܠܹܗ ܐܸܢܘܿܢ܀|
    block |܃ܡ̣ܢ ܐܘܼܪܸ ܫܸܠܡ ܡܵܘܒܸܿܕ ܣܘܼܣܝܵܐ ܩܲܠܝܼܠ ܪܲܗܛܵܐ|
    block |ܘܐܵܦ ܡ̣ܢ ܐܲܦܪܸܝܡ ܡܪܝܼܡ ܡܲܪܟܲܒܼܬܼܵܐ ܕܬܼܘܼܒܼ ܠܵܐ ܬܸܗܘܸܐ܀|
    block |܃ܐܘܿ ܡܣܲܒܪܵܢܵܐ ܕܐܲܝܬܿܝܼ ܣܒܲܪܬܼܵܐ ܠܲܒܼܢܲܝ̈ ܥܲܡܹܗ|
    block |ܘܚܲܕܿܝܼ ܐܸܢܘܿܢ ܘܐܲܟܼܪܝܼ ܐܸܢܘܿܢ ܒܟܼܵܪܘܿܙܘܼܬܹܗ܀|
    block |ܒܗܵܝ̇ ܓܹܝܪ ܕܐܸܡ݂ܲܪ ܕܡܲܠܟܹܿܟܼܝ ܐܵܬܼܵܐ ܚܲܕܿܝܼ ܐܸܢܘܿܢ܃|
  block
    block |ܘܟܲܕ ܚܵܘܝܼ ܠܗܘܿܢ ܡܕܲܒܿܪܢܘܼܬܹܗ ܐܲܟܼܡܲܪ ܐܸܢܘܿܢ܀|
    block |܃ܒܗܝ̇ ܕܐܸܬܼܢܲܒܿܝܼ ܕܲܪܟܼܝܼܒܼ ܥܝܼܠܵܐ ܠܵܐ ܚܵܕܝܢ ܗ̄ܘ̣ܵܘ|
    block |ܟܲܕ ܡܸܬܼܪܲܥܹܝܢ ܕܠܵܐ ܡܨܸܐ ܥܝܼܠܵܐ ܩܪܵܒܼܐ ܠܡܸܥܒܿܕ܀|
    block |܃ܘܲܒܼܗܝ̇ ܕܣܲܒܲܪ ܕܡܵܘܒܸܿܕ ܣܘܼܣܝܵܐ ܐܵܦ ܡܲܪܟܲܒܼܬܼܐ|
    block |ܡܸܬܼܚܲܫܒܼܝܼܢ ܗ̄ܘ̣ܵܘ ܕܐܸܬܿܬܿܪܝܼܡ ܡ̣ܢܲܢ ܝܲܩܝܼܪ̈ܬܲܢ܀|
    block |܃ܘܥܲܠ ܕܐܲܟܼܪܸܙ ܗ̄ܘ̣ܵܐ ܕܐܵܦ ܥܲܡ ܥܲܡܡܹ̈ܐ ܫܠܵܡܐ ܡܡܲܠܸܠ|
    block |ܐܸܣܬܲܟܿܠܹܘ ܗ̄ܘ̣ܵܘ ܕܲܟܼܒܲܪ ܥܲܡܡܹ̈ܐ ܗܘ̤ܵܘ ܒܲܝܬܵܝܼ̈ܐ܀|
    block |܃ܒܸܝܬܼ ܦܵܘܼ̈ܠܵܓܹܐ ܩܵܡܲܬ̤ ܨܹܗܝܘܿܢ ܪܵܚܡܲܬܼ ܚܘܼܬܼܪܵܐ|
    block |ܕܫܸܡܟܲܬ̤ ܐܬܸܗ ܕܡܲܠܟܿܐ ܕܐܲܟܼܪܸܙ ܢܒܼܝܼܵܐ ܒܪܘܼܚܵܐ܀|
    block |܃ܐܲܝܟܸܿܢ ܐܸܚܕܹܿܐ ܒܗܵܕܹܐ ܣܒܲܪܬܵܐ ܥ̣ܢܵܬ̤ ܐܘܿܪܸ ܫܠܸܡ|
    block |ܕܐܒܸ̇ܕ ܣܘܼܣܝܵܐ ܐܵܦ ܡܲܪܟܲܒܼܬܼܐ ܡ̣ܢ ܒܹܝܬܼ ܫܘܼܩܸ̈ܝܗ̇܀|
    block |܃ܒܡܵܢܐ ܕܵܨܵܐ ܪܵܚܡܲܬܼ ܚܘܼܬܼܪܐ ܐܘܿ ܟܵܪܘܿܙܵܐ|
    block |ܕܡܲܠܟܿܐ ܕܣܲܒܿܪܬܿ ܪܟܼܘܿܒܹܗ ܐܝܼܬܼܵܘܗܝ ܒܲܪ ܐܲܬܼܢܵܐ܀|
    block |܃ܒܗܵܕܹܐ ܣܒܲܪܬܼܵܐ ܕܲܡܣܲܒܿܪ ܐܢ̄ܬܿ ܥܲܡܡܹ̈ܐ ܢܸܚܕܿܘܲܢ|
    block |ܕܡܲܠܸܠ ܥܲܡܗܘܿܢ ܫܠܵܡܵܐ ܘܫܲܝܵܢܐ ܐܲܝܟ ܕܐܸܬܼܢܲܒܸܿܝܼܬܿ܀|
    block |܃ܐܸܢ ܒܵܥ̇ܝܵܐ ܐܲܢ̄ܬܿܝ ܕܢܸܐܡܲܪ ܥܲܡܹܟܼܝ ܫܠܵܡܵܐ ܘܫܲܝܢܵܐ|
    block |ܗܵܐ ܫ̣ܡܲܥܬܿܝ ܐܵܬܸܗ ܕܟܲܕ ܬܸܚܙܹܝܵܢܝܗܝ ܬܸܦܩܝܼܢ ܠܐܘܼܪܥܹܗ܀|
    block |܃ܐܸܠܘܼܠܐ ܝܠܸܦܬܿܝ ܡ̣ܢ ܩܕܼܵܡ ܙܲܒܼܢܵܐ ܥܲܠ ܐܸܣܟܹܿܝܡܹܗ|
    block |ܟܒܲܪ ܐܹܝܬܼ ܗ̄ܘ̣ܵܐ ܠܹܟܼܝ ܡܲܦܲܩ ܒܪܘܼܚܵܐ ܟܲܕ ܬܵܒܲܥ ܠܸܟܼܝ܀|
    block |܃ܫܠܸܡ ܒܲܥܒܼܵܕܐ ܡܸ̈ܠܹܐ ܕܐܸܡ݂ܲܪ ܢܒܼܝܼܵܐ ܒܪܘܼܚܵܐ|
    block |ܘܲܚ̣ܙܬ̤ ܨܸܗܝܘܿܢ ܡܲܠܟܵܗ̇ ܕܐܸܬܼ݂ܵܐ ܘܠܵܐ ܩܲܒܸܿܠܬܹܗ܀|
    block |܃ܪܟܸܒܼ ܥܲܠ ܥܝܼܵܐܐ ܒܲܪ ܐܲܬܵܢܵܐ ܘܥܲܠ̣ ܠܐܘܿܪܸ ܫܠܸܡ|
    block |ܕܠܵܐ ܬܸܬܿܕܲܓܠ ܡܸܠܬܼܐ ܕܐܲܟܼܪܸܙ ܢܒܼܝܼܵܐ ܒܪܘܼܚܵܐ܀|
    block |܃ܐܲܙܝܼܥ ܚܝܲܠܹܗ ܠܣܘܿܓܼܵܐܐ ܕܟܸܢ̈ܫܹܐ ܕܨܲܗܝܲܬܼ ܠܲܕܡܵܐ|
    block |ܘܲܢܦܲܩ̣ܘ ܠܐܘܼܪܥܹܗ ܒܣܵܘ̈ܟܲܝ ܙܲܝܬܿܐ ܕܲܢܫܲܒܿܚܘܼܢܵܝܗܝ܀|
    block |܃ܠܵܘ ܟܠ ܙܲܒܼܢܐ ܕܥܲܠ̣ ܗ̄ܘ̣ܵܐ ܡܵܪܢ ܠܓܼܵܘ ܐܘܿܪܸ ܫܠܸܡ|
    block |ܢܦܲܩ̣ܘ ܗ̄ܘ̣ܵܘ ܠܐ ܘܼܪܥܹܗ ܐܝܟ ܡܵܐ ܕܲܢܦܲܩ̣ܘ ܒܗܵܢܐ ܝܵܘܡܵܐ܀|
    block |ܒܗܵܢܵܐ ܝܵܘܡܵܐ ܢܦܲܩ̣ܘ ܗ̄ܘ̣ܵܘ ܠܐܘܼܪܥܹܗ ܣܘܿܓܼܵܐܐ ܕܟܸܢܫܹ̈ܐ܃|
  block
    block |ܕܢܸܚܙܘܿܢ ܫܘܼܒܼܚܹܗ ܘܲܠܠܲܥܙܵܪ ܕܐܲܚܝܼ ܪܸܡܙܹܗ܀|
    block |܃ܠܵܐ ܡܦܵܣܝܼܢ ܗ̄ܘ̣ܵܘ ܥܲܠ ܡܲܦܲܩܬܿܗܘܿܢ ܕܡܸܛܵܠ ܡܵܢܲܐ ܗ̄ܝ̣|
    block |ܕܚܲܝܠܵܐ ܟܲܣܝܵܐ ܐܲܙܝܼܥ ܐܸܢܘܿܢ ܕܢܸܦܩܘܼܢ ܠܐܘܼܪܥܹܗ܀|
    block |܃ܐܝܼܬܼ ܗ̄ܘ̣ܵܐ ܕܲܛܥܝܼܢ ܣܵܘ̈ܟܸܿܐ ܕܙܲܝ̈ܬܹܐ ܘܲܡܫܲܒܿܚ ܗ̄ܘ̣ܵܐ|
    block |ܘܐܝܼܬܼ ܗ̄ܘ̣ܵܐ ܕܢܲܚܬܵܘ̈ܗܝ ܡܫܵܘܸܐ ܒܐܘܼܪܚܵܐ ܐܲܝܟܲܐ ܕܪܵܕܹܐ܀|
    block |܃ܐܝܼܬܼ ܗ̄ܘ̣̈ܝ ܢܸܫܸ̈ܐ ܕܲܒܼܟܸܢܪܸ̈ܵܐ ܙܡܲܪ̈ܝ ܗ̄ܘ̣̈ܝ ܩܘܼܕܡܵܘܗܝ|
    block |ܘܩܵܠ ܐܘܫܲܥ̈ܢܸܐ ܕܲܙܡܵܪ̈ܝܗܘܿܢ ܐܲܙܝܼܥ ܠܸܨܗܝܘܿܢ܀|
    block |܃ܦܪ̈ܝܼܫܹܐ ܘܣܵܦܪܸ̈ܐ ܣܟܲܪܘ ܦܘܼ̈ܡܲܝܗܘܿܢ ܡ̣ܢ ܬܸܫܒܿܘܿܚܬܹܿܗ|
    block |ܘܲܚܠܵܦܲܝܗܘܿܢ ܩܲܠܣܘܼܗܝ ܫܲܒܼܪܸ̈ܐ ܝܵܢ̈ܩܲܝ ܚܲܠܒܼܵܐ܀|
    block |܃ܥܵܦ̣ ܗ̄ܘ̣ܵܐ ܫܘܼܒܼܚܵܐ ܕܝܵܢ̈ܩܲܝ ܚܲܠܒ̣ܵܐ ܡ̣ܢ ܕܐܲܒܼܵܗܹ̈ܐ|
    block |ܒܗܝ̇ ܕܩܵܥܹ̇ܝܢ ܗ̄ܘ̣ܵܘ ܫܘܼ̄܃ ܚܲܕܬܐ ܕܠܐ ܫܲܡܥܹܗ ܐ̄ܢܵܫ܀|
    block |܃ܠܥܸܠ ܡ̣ܢ ܟܝܵܢܐ ܡܲܠܸܠܘ ܫܲܒܼܪܹ̈ܐ ܝܵܢ̈ܩܲܝ ܚܲܠܒܼܵܐ|
    block |ܩܵܠܵܐ ܚܲܕܬܼܵܐ ܕܠܵܐ ܗܲܠܸܠ ܒܹܗ ܠܸܫܵܢ ܒܸܣܪܵܐ܀|
    block |܃ܫܘܼܒܼܚܵܐ ܚܲܕܬܼܵܐ ܙܲܡܲܪܘ ܫܲܒܼܪܸ̈ܐ ܠܡܲܠܟܿܐ ܚܲܕܬܼܵܐ|
    block |ܒܦܲܘܼܡܵܐ ܚܲܕܬܼܵܐ ܕܠܐ ܢܸܦܩܲܬ̤ ܒܹܗ ܡܸܠܬܼܵܐ ܐ̄ܚܪܸܬܼܵܐ܀|
    block |܃ܐܘܿ ܫܲܥܢܐ ܠܲܡ ܢܸܗܘܸܐ ܒܪܵܘܡܵܐ ܩܥ̣ܵܘ ܝܲܠܘܕܹ̈ܐ|
    block |ܘܐܘܿܫܲܥܢܵܐ ܬܘܼܒܼ ܠܲܒܼܪܹܗ ܕܕܼܵܘܝܼܕ ܕܐܝܼܬܼܵܘܗܝ ܫܘܼܒܼܚܵܐ܀|
    block |܃ܬܲܗܪܐ ܪܲܒܿܐ ܗܘ̤ܵܐ ܒܐܘܿܪ ܫܠܸܡ ܒܗܵܢܸܐ ܝܵܘܡܵܐ|
    block |ܘܠܐ ܐܸܣܬܿܟܿܠܘ ܥܲܡܵܐ ܦܲܩܪܵܐ ܕܲܝܗܘܼ̈ܕܵܝܹܐ܀|
    block |܃ܚܲܕ ܓܹܝܪ ܬܲܗܪܐ ܕܲܪܟܼܝܼܒܼ ܡܲܠܟܲܗ ܒܲܪ ܐܲܬܵܢܵܐ|
    block |ܗ̇ܘ ܕܲܟܼܪ̈ܘܼܒܹܐ ܡܙܲܚܝܼܢ ܫܘܼܒܼܚܵܐ ܕܐܲܠܗܘܼܬܹܗ܀|
    block |܃ܘܐܲܚܪܹܝܢ ܬܲܗܪܐ ܕܲܢܦܩ̣ܘ ܟܸܢ̈ܫܹܐ ܒܣܵܘ̈ܟܲܝ ܙܲܝܬܐ|
    block |ܘܠܵܐ ܝܵܕܼܥܝܼܢ ܗ̄ܘ̣ܵܘ ܡܸܛܠ ܡܵܢܐ ܢܦܲܩ̣ܘ ܣܸܕܪ̈ܝܗܘܿܢ܀|
    block |܃ܡܸܦ̣ܩ ܒܲܠܚܘܿܕ ܝܼܕܲܥܘ ܗ̣̄ܘܘ ܕܢܸܦܩܘܿܢ ܒܣܲܓܝܼܐܘܼܬܼܵܐ|
    block |ܘܡܵܢܐ ܢܸܐܡܪܘܼܢ ܟܕ ܢܵܦܩ̇ܝܼܢ ܗ̄ܘ̣ܵܘ ܠܐ ܝܵܕܥܹܝܢ ܗ̄ܘ̣ܵܘ܀|
    block |܃ܬܲܗܪܐ ܐܚ̄ܪܸܢܐ ܕܐܸܬܿܕܲܡܲܪܘ ܒܹܗ ܫܡܲܝܐ ܘܐܪܥܵܐ|
    block |ܗܘ̇ ܕܲܛ̈ܠܝܹܐ ܝܵܢ̈ܩܲܝ ܚܲܠܒܼܵܐ ܩܵܥ̣ܘ ܐܘܼܫܲܥܢܵܐ܀|
    block |ܐܲܟܸܿܣܘ ܫܲܒܼܪܸ̈ܐ ܠܣܵܦܪܸ̈ܐ ܘܟܼܵܗ̈ܢܹܐ ܒܐ ܘܼܫܲܥܢܲܝ̈ܗܘܿܢ܃|
  block
    block |ܘܲܒܼܠܸܫܵܢܐ ܕܠܐ ܡܲܠܸܠܘ ܒܹܗ ܚܕܲܬܿܐ ܡܲܠܸܠܘ܀|
    block |܃ܠܵܐ ܣܲܝܒܿܪܘ ܗ̄ܘ̣ܘ ܣܵܦܪܸ̈ܐ ܘܟܵܗ̈ܢܹܐ ܒܲܚܣܵܡ̈ܝܗܘܿܢ|
    block |ܠܸܫܘܼܒܼܚܵܐ ܚܲܕܬܼܵܐ ܕܐܲܟܼܪܸܙ ܦܘܼܡܵܐ ܕܝܵܢ̈ܩܲܝ ܚܲܠܒܼܵܐ܀|
    block |܃ܩܵܠ ܬܸܫܒܿܘܿܚܬܐ ܕܡܲܠܸܠܘ ܫܲܒܼܪܸ̈ܐ ܫܡ݂ܲܥܘ ܛܵܠܘܿܡܹ̈ܐ|
    block |ܘܐܸܬܼܥܲܙܲܙ ܗ̄ܘ̣ܵܐ ܚܣܵܡܵܐ ܒܠܸܒܵܗܘܿܢ ܥܲܠ ܦܵܪܘܿܩܲܢ܀|
    block |܃ܚܵܙ̣ܘ ܕܲܥܠ݂ܲܝܡܸ̈ܐ ܘܲܥܠܲܝ̈ܡܵܬܼܵܐ ܙܵܡ̇ܪܝܼܢ ܫܘܼܒܼܚܵܐ|
    block |ܘܫܲܪܝܼܘ ܡܒܲܓܢܝܼܢ ܐܝܟ ܝܵܠܕܬܐ ܕܚܲܣܢܵܗ̇ ܟܸܐܒܼܵܐ܀|
    block |܃ܫܲܒܼܪܸ̈ܐ ܘܟܸܢ̈ܫܸܐ ܩܵܥܹ̇ܝܢ ܘܐܵܡ̇ܪܝܢ ܒܪܝܼܟ ܐܲܠܗܲܢ|
    block |ܘܗܸܢܘܿܢ ܩܵܠܹ̇ܝܢ ܠܘܵܬܼ ܦܵܪܘܿܩܲܢ ܟܐܝܼ ܒܬܲܠܡ̈ܝܼܕܿܝܼܟ܀|
    block |܃ܐܵܪܵܐ ܣܡ̈ܲܝܐ ܣܲܡ̈ܝܲܝ ܠܸܒܵܐ ܪܡܲܐ ܦܵܪܘܿܩܲܢ|
    block |ܒܢܲܝ̈ܟܿܘܿܢ ܐܸܢܘܿܢ ܕܠܐ ܡܦܵܣܝܼܢ ܒܝܼ ܒܸܪ̈ܓܼܫܲܝ ܦܲܓܼܪܐ܀|
    block |܃ܠܵܐ ܓܹܝܪ ܥܕܲܟܸܿܝܠ ܫ̣ܡܲܥܘ ܒܐܕܢܲܝ̈ܗܘܿܢ ܠܩܵܠ ܟܵܪܘܿܙܘܼܬܼܝ|
    block |ܘܠܵܐ ܥܲܝܢܲܝ̈ܗܘܿܢ ܚ̈ܙܝܼ ܐܬܼ̈ܘܵܬܼܵܐ ܕܲܥܒܼܵܕ ܐܝܼ̈ܕܲܝ܀|
    block |܃ܐܲܢ̄ܬܿܘܿܢ ܚܙܲܝܬܿܘܿܢ ܡܝܼ̈ܬܹܐ ܕܐܲܚܝܼܬ ܡ̣ܢ ܓܵܘ ܩܲܒܼܪܸ̈ܐ|
    block |ܘܐܵܦ ܥܲܠ ܡܝܼܬܐ ܕܐܲܚܝܼ ܨܸܒܼܝܢܝ ܓܙܲܡܬܿܘܿܢ ܡܵܘܬܿܐ܀|
    block |܃ܐܲܢܬܿܘܿܢ ܫ̣ܡܲܥܬܿܘܿܢ ܩܵܠ ܦܸܬܼܓܼܵܡܸ̈ܐ ܕܲܢܒܼܝܼܬܼܵܐ|
    block |ܕܝܲܠܩܘܿܒܼ ܟܸܐܢܵܐ ܘܕܼܵܘܝܼܕܼ ܡܲܠܟܵܐ ܘܐܵܦ ܕܲܙܟܲܪܝܵܐ܀|
    block |܃ܒܲܪܸܟ ܝܲܥܩܘܿܒܼ ܠܦܸܐܪܵܐ ܕܡܸܢܹܗ ܘܲܥܠܲܝ ܣܲܒܿܪܸܗ|
    block |ܕܢܸܗܘܘܿܢ ܡܸܢܸܗ ܢܒܼ̈ܝܼܐ ܘܡܲܠ̈ܟܸܿܐ ܥܸܕܼܡܵܐ ܠܡܹܐܬܼܝܼܬܼܝ܀|
    block |܃ܝܲܗ̣̄ܒ ܗ̄ܘ̣ܵܐ ܐܬ̤ܐ ܕܥܲܠ ܓܲܒܿ ܥܝܼܠܵܐ ܡܸܙܕܲܚܲܝ ܗ̄ܘ̣ܵܐ|
    block |ܘܗܵܐ ܐܸܫܬܲܠܡܬ̤ ܒܗܵܢܐ ܝܵܘܡܵܐ ܘܠܵܐ ܗܲܝܡܸܢܬܿܘܿܢ܀|
    block |܃ܘܲ[ܠ]ܗܵܝ̇ ܐܵܬ̤ܵܐ ܕܝܲܗ̣̄ܒܼ ܗ̄ܘ̣ܵܐ ܝܲܥܩܘܿܒܼ ܒܐܸܟܸܿܝܡ ܒܘܼܪܟܿܬܼܵܐ|
    block |[ܗܲ]ܝ ܝܲܗ̣̄ܒܼ ܙܟܲܪܝܐ ܕܟܲܕ ܬܸܚܙܘܵܢܵܝܗܝ ܠܵܐ ܬܸܬܼܦܲܠܓܼܘܼܢ܀|
    block |܃ܘ[ܐ]ܦ ܥܲܠ ܫܲܒܼܪܸ̈ܐ ܕܝܗ̣̄ܒܼܘ ܗ̄ܘ̣ܵܘ ܫܘܼܒܼܚܵܐ ܕܠܐ ܒܲܥܝܵܕܐ|
    block |[ܚܵ]ܘܝܼ ܕܵܘܝܼܕ ܒܪܘܼܚܵܐ ܕܩܘܼܕܫܵܐ ܕܬܼܘܼܒܼ ܬܸܫܲܬܪܪܘܼܢ܀|
    block |܃ܡ̣ܢ ܦܘܼܡܵܐ ܠܲܡ ܕܓܲܒܼܪܹ̈ܐ ܥܠܲܝܡܹ̈ܐ ܘܲܕܝܼ̈ܠܘܕܐ|
    block |ܬܩܸܢ ܗ̄ܘ̣ܵܐ ܫܘܼܒܼܚܵܐ ܕܲܡܙܲܡܪܝܼܢ ܠܹܗ ܠܡܵܪܝܐ ܡܵܪܢ܀|
    block |ܘܩܲܕܲܡ ܕܵܘܝܼܕ ܚ̣ܙܵܐ ܗ̄ܘ̣ܵܐ ܒܪܘܼܚܵܐ ܢܩܲܡܬܼܟܘܿܢ ܕܲܥܠܲܝ܃|
  block
    block |ܘܦܲܫܸܩ ܘܐܸܡ̣ܪ ܕܩܲܠܸܣܘ ܫܲܒܼܪܸ̈ܐ ܡܸܛܠܬܲܟܼܘܿܢ܀|
    block |܃ܘܲܟܼܒܲܪ ܬܹܐܡܪܘܼܢ ܒܓܼܵܘ ܪܸܥܝܵܢܟܼܘܿܢ ܪܵܚܸ̇ܡ ܚܘܼܬܼܪܐ|
    block |ܕܚܲܣܝܼܪܘܼܬܼܵܐ ܥܒܲܕܬܹܗ ܕܢܸܪܟܲܒܼ ܥܝܼܠܵܐ ܫܝܼܛܵܐ܀|
    block |܃ܠܵܐ ܗ̄ܘ̣ܵܐ ܡܸܛܠ ܕܠܲܝܬܿ ܠܝܼ ܪܟܼܘܼܒܵܐ ܩܲܠܝܼܠ ܪܲܗܛܵܐ|
    block |ܪܸܟܼܒܸܿܬܼ ܥܝܼܠܐ ܡܲܬܲܝܢ ܗܠܲܟܼܬܐ ܩܕܼܵܡ ܟܸܢ̈ܫܲܝܟܿܘܿܢ܀|
    block |܃ܕܝܼܠܝ ܐܸܢܘܿܢ ܓܹܝܪ ܫܡܲܝܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ|
    block |ܘܫܲܠܝܼܛ ܨܸܒܼܝܵܢܝ ܥܲܠ ܚܲܝ̈ܘܵܬܼܐ ܘܥܲܠ ܦܵܪ̈ܚܵܬܼܐ܀|
    block |܃ܗܘ̇ ܕܫܲܕܲܪ ܠܝܼ ܒܲܪ ܐܲܬܵܢܐ ܠܵܘ ܕܝܼܠܹܗ ܗ̄ܘ̣ܵܬܼ|
    block |ܚܲܝܠܵܐ ܕܡܵܪܘܼܬܼܝ ܐܲܙܝܼܥܹܗ ܗ̄ܘ̣ܵܐ ܘܠܵܐ ܐܸܬܼܥܨܝܼ܀|
    block |܃ܘܐܝܟ ܕܐܲܙܝܼܥܸܬܼ ܒܗ̇ܘ ܕܲܩܢܸܐ ܗ̄ܘ̣ܵܐ ܒܲܪ ܐܲܬܵܢܐ|
    block |ܡܸܨܐ ܗ̄ܘܝܹܬܼ ܕܐܲܙܝܼܥ ܐܵܦ ܒܗ̇ܘ ܕܲܩܢܸܐ ܣܘܓܲܠܐ ܕܪ̈ܲܟܼܫܵܐ܀|
    block |܃ܗܵܕܸܐ ܕܥܸܒܼܕܲܬܼ ܒܗܵܢܐ ܝܵܘܡܵܐ ܕܪܸܟܲܒܸܿܬܼ ܥܝܼܠܵܐ|
    block |ܕܬܸܫܠܲܡ ܨܹܐܕܲܝ ܗܵܝ̇ ܕܐܸܬܼܢܲܒܿܝܼܘ ܢܒܼܝܼ̈ܐ ܒܪܘܼܚܵܐ܀|
    block |܃ܚܕܵܐ ܓܹܝܪ ܗܵܕܲܐ ܗ̄ܝ̣ ܕܐܸܥܒܸܿܕ ܣܵܟܼܵܐ ܠܲܢܒܼܝܼܘܼܬܲܢ|
    block |ܘܐܸܬܸܿܠ ܛܘܼܦܣܵܐ ܕܡܲܟܿܝܼܟܼܘܼܬܼܐ ܠܲܡܫܲܡܫܵܢܲܝ̈܀|
    block |܃ܕܐܸܢ ܗܘ̤ ܕܐܸܢܵܐ ܕܐܝܼܬܿܝ ܡܵܪܐ ܪܟܼܒܸܿܬܼ ܥܝܼܠܵܐ|
    block |ܟܵܡܵܐ ܟܸܝܬܼ ܗܸܢܘܿܢ ܠܵܐ ܢܸܙܕܿܚܝܘܼܢ ܥܲܠ ܩܵܪ̈ܘܿܟܹܐ܀|
    block |܃ܟܠܗܘܿܢ ܡܲܠ̈ܟܹܐ ܕܥܲܠ ܩܵܪ̈ܘܿܟܸܐ ܡܸܙܕܲܚܝܼܢ ܗ̄ܘ̣ܵܘ|
    block |ܠܵܐ ܨܲܝܸܒܼܘܼ ܗ̄ܘ̣ܘ ܫܲܝܢܵܐ ܠܐܲܪܥܵܐ ܒܲܪ̈ܟܼܘܿܒܲܝܗܘܿܢ܀|
    block |܃ܘܐܸܢܐ ܕܲܨܒ̇ܝܹܬܼ ܘܪܸܟܼܒܹܿܬܼ ܥܝܼܠܵܐ ܒܝܲܕܼ ܡܲܟܿܝܼܟܼܘܼܬܼܝ|
    block |ܒܝܼ ܡܸܫܬܲܝܢܝܼܢ ܫܡܲܝܐ ܘܐܲܪܥܵܐ ܘܠܵܐ ܡܸܬܿܬܿܙܝܼܥܝܼܢ܀|
    block |܃ܠܡ̇ܢ ܐܡ̇ܪܝܼܬܿܘܿܢ ܕܲܟܼܐܝܼ ܒܫܲܒܼܪܸ̈ܐ ܕܲܡܩܲܠܣܝܼܢ ܠܝܼ|
    block |ܫܲܬܸܿܩܘ ܐܸܢܘܿܢ ܟܒܲܪ ܡܸܫܬܿܬܿܩܝܼܢ ܒܝܲܕ ܡܸܠܲܝܟ̈ܘܿܢ܀|
    block |܃ܘܐܸܢ ܐܵܘܦܲܝܬܿܘܿܢ ܒܩܵܠ ܐܘܼܫܲܥ̈ܢܸܐ ܕܲܡܩܲܠܣܝܼܢ ܠܝܼ|
    block |ܐܲܠܸܦܘ ܐܸܢܘܿܢ ܕܲܟܼܒܲܪ ܢܸܫܠܘܿܢ ܐܝܟ ܡܵܐ ܕܐܲܢ̄ܬܿܘܿܢ܀|
    block |܃ܘܐܢ ܠܝܼ ܬܹܐܡܪܘܼܢ ܕܐܸܟܼܐܸܐ ܒܫܲܒܼܪܸ̈ܐ ܕܵܙ̇ܡܪܝܼܢ ܫܘܼܒܼܚܵܐ|
    block |ܩܥ̈ܝܵܢ ܟܸ̈ܐܦܸܐ ܫܲܘܼܒܼܚܵܐ ܐ̄ܚܪܸܢܐ ܕܪܲܒܿ ܡ̣ܢ ܗܵܢܵܐ܀|
    block |ܘܐܸܢܗ̤ܘ ܕܟܸܐܦܸ̈ܐ ܙܵܡܪ̈ܵܢ ܫܘܼܒܼܚܵܐ ܠܐܲܠܵܗ ܟܠܵܐ܃|
  block
    block |ܐܲܢܬܿܘܢ ܟܵܗ̈ܢܹܐ ܕܒܲܪܬܼ ܐܘܿܪܸ ܫܠܸܡ ܠܡ̇ܢ ܚܵܣܡ̇ܝܼܬܿܘܿܢ܀|
    block |܃ܗܵܠܝܼܢ ܟܠܗܸܝܢ ܣܥܲܪ ܦܵܪܘܿܩܲܢ ܒܗܵܢܐ ܝܵܘܡܵܐ|
    block |܃ܐܲܝܟ ܕܐܸܬܼܢܲܒܝܼܘ ܢܒܼܝܼܵܘ̈ܗܝ ܒܪܘܼܚܵܐ ܕܐܲܠܸܦ ܐܸܢܘܿܢ|
    block |܃ܟܢܫܸ̈ܐ ܢܦܲܩ̣ܘ ܗ̄ܘ̣ܵܘ ܠܐܘܼܪܥܸܗ ܕܡܵܪܢ ܒܣܵܘ̈ܟܲܝ ܙܲܝܬܿܐ|
    block |ܘܚܢܲܢ ܢܲܦܸܩ ܚܣܵܡܵܐ ܡܸܢܲܢ ܝܠܕܹܿܗ ܕܒܼܝܼܫܵܐ܀|
    block |܃ܠܵܐ ܬܘܼܒܼ ܬܸܐܠܲܕ ܐܸܡܵܐ ܕܪܘܼܚܵܐ ܡܲܥܡܘܿܕܝܼܬܼܵܐ|
    block |ܝܲܠܕܐ ܕܣܵܥܲܪ ܪܸܓܿܬܸܗ ܒܝܼܫܬܿܐ ܕܐܵܟܸ̇ܠ ܩܲܪܨܵܐ܀|
    block |܃ܘܐܲܝܢܵܐ ܕܝܵܢܸ̇ܩ ܕܡܵܐ ܝܲܩܝܼܪܐ ܕܥܸܨܪܲܬ̤ ܪܘܼܡܚܵܐ|
    block |ܐܲܝܟ ܨܸܒܼܝܵܢܹܗ ܕܡܵܪܢ ܝܼܫܘܿܠ ܢܫܲܠܸܡ ܚܲܝܵܘ̈ܗܝ܀|
    block |܃ܘܐܲܝܵܢܐ ܕܪܵܗܟ ܪܲܗܛܵܐ ܦܲܐܝܐ ܕܙܲܕܝܼܩܘܼܬܼܵܐ|
    block |ܬܸܥܪܘܿܩ ܛܘܼܥܝܲܝ ܡ̣ܢ ܒܲܪܬܼ ܩܵܠܹܗ ܐܲܝܟܿܐ ܕܡܲܟܼܪܸܙ܀|
    block |܃ܘܐܲܝܢܵܐ ܕܐܸܬܼܓܿܒܼܝܼ ܒܥܸܕܲܬܼ ܩܘܼܕܫܵܐ ܠܲܡܟܲܗܵܢܘ|
    block |ܐܲܝܟ ܨܸܒܝܼܵܢܹܗ ܕܪܸܫ ܟܵܗܢܘܼܬܼܐ ܢܕܲܒܿܪ ܥܵܢܸ̈ܗ܀|
    block |܃ܘܟܼܠ ܕܐܸܬܼܗܲܝܡܲܢ ܒܗܵܢܐ ܥܵܠܡܵܐ ܥܲܠ ܡܲܪ̈ܗܵܛܹܐ|
    block |ܢܣܲܒܥ ܡܸܢܗܘ̤ܿ ܠܐܲܝܢܵܐ ܕܲܣܢܝܼܩ ܥܲܠ ܬܘܼܪܣܝܵܐ܀|
    block |܃ܕܲܒܼܗܵܘ̇ ܝܵܘܡܵܐ ܕܐܵܬܸ̇ܐ ܒܫܘܼܒܼܚܹܗ ܡܲܠܟܿܐ ܕܪܵܘܡܵܐ|
    block |ܢܸܫܬܿܘܸܐ ܕܢܸܥܘܿܠ ܠܗܵܝ̇ ܡܲܠܟܿܘܼܬܼܵܐ ܕܐܸܫܬܵܘܕܝܼ ܠܲܢ܀|
block |ܕܐܘܫܥ̈ܢܐ|
  block
    block |ܕܐܘܫܥ̈ܢܐ|
  block
    block |܀ ܡܐܡܪܐ܃ ܟܐ܀ ܕܐܘܫܥ̈ܢܐ܀|
    block |ܕܝܼܠܹܗ ܟܲܕܼ ܕܝܼܠܹܗ ܡܹܐܡܪܵܐ ܕܥܸܣܪܝܼܢ ܘܚܲܕܼ ܘܠܵܚܸ̇ܡ ܠܐܘܿܫܲܥ̈ܢܹܐ܀|
    block |ܥܘܼܢܵܝܵܐ܀|
    block |ܒܪܵܐ ܕܐܸܬܼܩܲܠܲܣ ܡ̣ܢ ܦܘܼܡ ܝܲܠܘܼܕܹ̈ܐ ܚܲܝܸܠ ܠܕܠܲܢ ܕܲܢܩܲܒܿܠܵܟ ܒܐܘܿܫܲܥܢܹ̈ܐ܀|
    block |ܐܲܚܲܝ̈ ܀|
  block
    block |܃ܨܡܚܵܐ ܫܒܼܝܼܚܵܐ ܕܡ̣ܢ ܐܲܒܼܵܐ|
    block |܃ܒܪܵܐ ܕܠܵܐ ܛܠܹܐ ܡ̣ܢ ܝܵܠܘܿܕܹܗ|
    block |܃ܡܸܠܬܹܗ ܕܐܲܒܼܵܐ ܡܬܡܘܿܡܵܝܵܐ|
    block |ܕܐܝܵܬܼܘܗܝ ܡܡܬܩܡ ܥܲܡ ܐܒܼܘܼܗܝ܁|
    block |܃ܕܢ̣ܚ ܐܝܟ ܫܸܡܫܵܐ ܒܐܢܫܘܬܿܢ|
    block |ܘܲܡܠܹܐ ܥܵܠܡܵܐ ܡ̣ܢ ܫܘܼܒܼܚܹܗ܁|
    block |܃ܘܲܛܠܸܩ ܘܐܵܘܦܝܼ ܚܸܫܘܟܼܵܐ|
    block |ܡ̣ܢ ܙܲܠܝܼܩܹ̈ܐ ܕܬܸܫܒܿܘܿܚܬܹܗ܁|
    block |܃ܘܟܲܕ ܠܵܐ ܡܲܨܝܵܐ ܗ̄ܘ̣ܵܬܼ ܕܬܸܚܙܝܘܗܝ|
    block |ܥܲܝܢܵܐ ܘܲܬܼܚܘܪ ܒܟܝܼܵܢܹܗ܁|
    block |܃ܒܪܹܫܝܵܬܐ ܕܲܠܒܸܫ ܡܸܢܲܢ|
    block |ܚܲܦܝܼ ܙܝܼܘܵܐ ܕܪܲܒܿܘܼܬܹܗ܁|
    block |܃ܫܘܼܒܚܹܗ ܚܵܘܝܼ ܠܲܥܒܼܝܼ̈ܕܹܐ|
    block |ܠܵܐ ܗ̄ܘ̣ܵܐ ܟܝܵܢܵܐ ܕܟܣܝܘܼܬܹܗ܁|
    block |܃ܘܚܹܝܠ ܡܵܪܘܬܹܗ ܐܵܘܕܲܥ ܠܲܢ|
    block |ܠܵܐ ܗ̄ܘ̣ܵܐ ܣܵܟܼܵܐ ܕܐܝܼܬܼܘܼܬܹܗ܁|
    block |܃ܢܲܚܬܐ ܕܦܲܓܼܪܢ ܠܒܸܫ ܚܘܼܒܹܿܗ|
    block |ܡܸܠܬܹܗ ܕܐܲܒܼܵܐ ܘܥܲܡ݂ܲܪ ܒܗ܁|
    block |܃ܘܬܲܪܓܼܵܡ ܒܐܝܼܕܹܗ ܠܲܡܠܝܼ̈ܠܹܐ|
    block |ܚܹܝܠ ܒܘܼܕܵܩܵܐ ܕܚܟܼܡ̈ܬܗ܁|
    block |܃ܟܢܵܪܵܐ ܕܒܸܣܪܵܐ ܠܲܠܝܐ|
    block |ܪܟܸܿܒ ܚܘܼܒܹܿܗ ܠܓܸܠܝܵܢܹܗ܁|
    block |܃ܕܲܢܚܲܕܹܐ ܒܲܙܡܝܼܪ̈ܵܬܗ|
    block |ܠܪ̈ܘܼܚܵܢܹܐ ܘܠܦܓܼܪܵܢܐ܁|
    block |܃ܒܡܸܢܝ̈ ܦܲܓܼܪܐ ܡܵܝܘܿܬܼܵܐ|
    block |ܢܩ̣ܫ ܨܒܼܝܵܢܵܐ ܕܟܲܣܝܘܼܬܹܗ܁|
    block |܃ܘܲܬܼܗܲܪܘ ܐܢ̈ܫܐ ܘܡܠܐܟܼ̈ܐ|
    block |ܒܲܝܕܼ ܚܲܠܝܘܼܬܼܵܐ ܕܩܝܼܢ̈ܬܹܗ܁|
    block |܃ܒܲܨܠܸܡ ܨܲܠܡܵܐ ܕܐܝܼܬܼܘܼܬܹܗ|
    block |ܝܲܩܪܹܗ ܡ̣ܢ ܟܠ ܒܝܲܕܼ ܚܘܼܒܹܿܗ܁|
    block |܃ܘܒܼܐܝܕܹܿܗ ܐܲܦܨܲܚ ܠܲܒܼܪܝܼܵܬܐ|
    block |ܟܲܕܼܡܝܪܐ ܗ̣ܘܵܬܼ ܒܲܚܛܝܵܬܐ܁|
    block |܃ܒܵܥܵܘ̣ܠܵܐ ܕܐܹܢ̈ܫܐ ܐܬܿܕܠܚ|
    block |ܫܲܝܼܢܵܐ ܕܟܼܠܵܗ̇ ܥܵܡܲܪܬܐ܁|
    block |܃ܘܲܫܪ̣ܵܐ ܫܘܼܒܼܚܹܗ ܒܒܲܪܢܵܫܵܐ|
    block |ܕܲܢܫܲܝܸܢ ܒܹܗ ܒܸܪ̈ܝܵܬܐ܁|
    block |܃ܐܪܵܙܵܐ ܟܲܣܝܵܐ ܕܕܼܘܼܡܪܵܐ|
    block |ܐܸܬ̣ܵܐ ܠܓܸܠܝܵܐ ܒܲܚܢܵܢܹܗ܁|
    block |܃ܗܘ̇ ܕܠܲܚܙܵܬܹܗ ܐܸܬܼܪܓܪܓܘ|
    block |ܫܡܝܢ̈ܐ ܘܐܪ̈ܥܢܝܐ܁|
    block |܃ܣܸܦܪ̈ܐ ܫܪܪܐ ܒܡܹܐ ܬܼܝܼܬܹܗ|
    block |ܕܐܲܠܸܦܘ ܠܲܢ ܕܲܥܬܼܝܼܕܼ ܕܢܹܐܬܵܐ܁|
    block |܃ܘܫܲܡܠܝܼ ܘܲܓܼܡ݂ܲܪ ܡܠܝ̈ܗܘܿܢ|
    block |ܕܲܢܒܼ̈ܝܐ ܕܐܲܟܼܪܸܙܘ ܐ̄ܪ̈ܵܙܘܗܝ܁|
    block |܃ܗܘ̤ܵܬܼ ܒܲܥܒܼܵܐ ܗܵܝ̇ ܕܡ̣ܠܟ|
    block |ܘܡ̣ܢ ܙܲܪܥܹܗ ܕܕܼܵܘܝܼܕܼ ܐܸܬܼܓܠܝܼ܁|
    block |܃ܐܲܝܟ ܕܐܸܬܼܡܲܠܲܠܘ ܩܕܼܵܡ ܕܵܪܹ̈ܐ|
    block |ܒܦܘܼܡܵܐ ܕܟܼܠܗܘܿܢ ܩܲܕܿܝܫܼܵܘ̈ܗܝ܁|
    block |܃ܒܝܲܠܕܗ ܚܲܪܪܢ ܡ̣ܢ ܛܘܥܝܲܝ|
    block |ܘܩܲܕܼܫܲܢ ܒܐ̄ܪܵܙܹܐ ܕܲܥܡܵܕܹܗ܁|
    block |܃ܘܨܵܪ ܠܲܢ ܛܘܼܦ̣ܣܵܐ ܕܕܵܟܝܼܘܼܵܬܐ|
    block |ܒܨܵܘܡܹܗ ܙܲܗܝܵܐ ܘܩܲܕܲܝܼܫܵܐ܁|
    block |܃ܘܕܲܚܙ̣ܵܐ ܕܲܟܼܡܵܐ ܐܸܫܬܲܩܲܠܘ|
    block |ܫܹ̈ܐܕܹܐ ܒܚܘܼܬܼܪܵܐ ܥܲܠ ܓܸܢܣܲܢ܁|
    block |܃ܨܒ̣ܐ ܕܒܐ ܣܟܹܿܝܡܵܐ ܕܡܘܼܟܵܟܲܢ|
    block |ܢܒܲܛܸܠ ܚܘܼܬܼܪܵܐ ܕܡܪܘܿܕܼܵܐ܁|
    block |܃ܪܟܸܒܼ ܓܹܝܪ ܥܲܠ ܥܝܼܠܵܐ ܫܝܼܛܵܐ|
    block |ܘܥܲܠ ܠܡܕܝܼܢܬܐ ܐܘܿܪܸܫܠܸܡ܁|
    block |܃ܫܩܲܠ̣ܘ ܗ̄ܘ̣ܵܘ ܣܵܘ̈ܟܹܐ ܒܐܝܼܕܲܝ̈ܗܘܿܢ|
    block |ܛ̈ܠܝܐ ܘܫܒܼܪܹ̈ܐ ܘܝܠܘܕ̈ܐ܁|
    block |܃ܟܕܼ ܩ̇ܥܝܼܢ ܗ̄ܘ̣ܵܘ ܐܘܫܥܢܐ|
    block |ܠܡܲܠܟܿܐ ܕܼܕܼܢܲܚ̣ ܡ̣ܢ ܕܵܘܝܼܕܼ܁|
    block |܃ܒܗܵܢܵܐ ܓܹܝܪ ܝܵܘܡܵܐ ܫܸܠܡܲܬ̤|
    block |ܡܸܠܬܹܗ ܕܝܲܥܩܘܿܒܼ ܙܲܕܝܼܩܵܐ܁|
    block |܃ܕܐܸܬܼ ܢܲܒܿܝܼ ܡ̣ܢ ܩܕܼܵܡ|
    block |ܥܲܠ ܡܹܐܬܼܝܼܬܹܗ ܕܲܠܘܼܬܲܢ܁|
    block |܃ܠܵܐ ܗ̇ܟܹܝܠ ܢܸܟܼܢܲܕܼ ܫܲܒܼܛܵܐ|
    block |ܕܡܲܡܠܸܟ ܗ̄ܘ̣ܵܐ ܥܲܠ ܝܗܘܕܐ܁|
    block |܃ܘܡܒܕܩܵܢܵܐ ܕܟܣܝ̈ܬܐ|
    block |ܘܲܢܒܼܝܵܐ ܡ̣ܢ ܒܹܝܬܼ ܪܸ̈ܓܼܠܵܘܗܝ܁|
    block |܃ܥܕܲܡܵܐ ܕܢܹܐܬܹܐ ܡ̇ܢ ܕܕܝܼܠܹܗ|
    block |ܐܝܼܬܼܵܘܗܝ ܫܘܼܠܛܢ ܡܲܠܟܿܬܼܬܼܵܐ܁|
    block |܃ܘܗܵܝܕܝܢ ܠܲܡ ܢ̣ܒܼܛܸܠ ܡܲܠܟܿܐ|
    block |ܘܢܒܼܝܐ ܡ̣ܢ ܝܗܹܘܼܕܼܵܐ܁|
    block |܃ܕܝܠܹܗ ܗ̄ܝ̣ ܡܲܠܟܿܘܼܬܼ ܥܵܠܲܡ|
    block |ܕܠܵܐ ܫܘܼܠܡܵܐ ܠܕܼܵܪܕܵܪ̈ܝܢ܁|
    block |܃ܘܗܘ̤ ܐܝܼܬܼܵܘܗܝ ܫܘܡܠܵܝ ܐ̄ܪ̈ܵܙܐ|
    block |ܘܣܘܼܟ̈ܝܵܐ ܕܟܼܠܗܘܿܢ ܥܲܡܡܹ̈ܐ܁|
  block
    block |܃ܘܐܲܝܟ ܕܐܸܬܼܢܲܒܿܝܼ ܗ̄ܘ̣ܵܐ ܝܼܥܩܘܿܒܼ|
    block |ܐܲܝܟ ܕܝܼܠܸܦ ܡ̣ܢ ܓܸܠܝܵܢܵܐ܁|
    block |܃ܐܲܝܟ ܡܸܠܬܹܗ ܠܲܝܬܿ ܒܼܝܼܗܘܼܕܼܵܐ|
    block |ܠܵܐ ܡܠܟܿܐ ܐܵܦܠܵܐ ܢܒܼܝܼܵܐ܁|
    block |܃ܠܵܐ ܡܨܹܐ ܕܢܹܐܡܲܪ ܝܼܗܘܼܕܼܵܐ|
    block |ܕܐܝܼܬܼ ܠܹܗ ܡܲܠܟܿܐ ܡ̣ܢ ܓܸܢܣܹܗ܁|
    block |܃ܘܐܵܦܠܵܐ ܡܸܫܟܲܚ ܕܲܢܚܵܘܹܐ|
    block |ܕܢܒܼܝܐ ܐܝܼܬܼ ܠܹܗ ܒܠܲܡܹܗ܁|
    block |܃ܐܸܢܗܘ̤ ܕܡ̣ܟܹܿܝܠ ܥܲܢܝܕܠܹܗ|
    block |ܢܒܼܝܼܵܐ ܘܡܲܠܟܿܐ ܐܲܝܟ ܕܲܥ̣ܢܲܕܲܘ܁|
    block |܃ܡܵܕܹܝܢ ܒܗܵܢܵܐ ܐܸܣܬܲܝܟܲܬ̤|
    block |ܢܒܼܝܼܘܼܬܹܗ ܕܐܒܘܢ ܝܥܩܘܿܒ܁|
    block |܃ܠܵܐ ܬܸܬܼܦܲܠܓ ܒܚܘܼܫܵܒܲܝ̈ܟ|
    block |ܒܲܪ ܐܲܒܼܪܵܐ ܛܒܼܝܼܥ ܒܲܓܼܙܘܼܪܬܵܐ܁|
    block |܃ܐܸܬܼܒܼܩܵܐ ܦܵܪܘܿܫܵܐܝܼܬܼ|
    block |ܒܡܸܠܘ̈ܗܝ ܕܝܲܥܩܘܿܒܼ ܙܲܕܝܼܩܵܐ܁|
    block |܃ܚܙܝܼ ܐܬܼܘ̈ܬܐ ܕܩܲܕܡ ܝܗ̣ܒ|
    block |܃ܘܐܲܛܼܪܸܙ ܠܵܟ ܥܲܠ ܗܵܘ̇ ܕܐܵܬܹ̇ܐ|
    block |܃ܕܥܬܼܝܼܕ ܕܢܹܐܬܹܐ ܘܲܢܒܼܛܸܠ|
    block |ܢܒܼ̈ܝܹܐ ܘܡ̈ܲܠܟܹܿܐ ܡ̣ܢ ܥܲܡܵܟ܁|
    block |܃ܐܡ̣ܪ ܓܹܝܪ ܕܢܹܐܣܘܿܪ ܥܝܼܠܹܗ|
    block |ܒܕܼܵ ܠܝܼܬܼܵܐ ܒܲܪ ܐܲܬܵܢܹܗ܁|
    block |܃ܘܠܵܐ ܠܲܡ ܢܸܬܼ ܒܲܥܪܲܪ ܥܝܼܠ̈ܐ|
    block |ܘܢܸܦܣܘܿܩ ܡܸܢܵܗ̇ ܫܲܒܘܼܩܵܐ܁|
    block |܃ܒܗܵܕܐ ܐܵܬ̤ܵܐ ܚܵܘܝܼ ܠܲܢ|
    block |ܚܲܝܠܵܐ ܕܟܼܠ ܡܸܫܬܲ ܥ̣ܒܲܕܼ ܠܹܗ܁|
    block |܃ܘܐܲܝܟ ܕܲܠܥܝܼܠܵܐ ܡܟܲܒܸܿܫ ܠܗܘܿܢ|
    block |ܠܛܪ̈ܘܢܐ ܬܚܹܝܬܼ ܡܲܠܟܿܘܼܬܹܗ܁|
    block |܃ܘܕܲܪܸܟܸܒܼ ܕܹܝܢ ܒܗܵܢܵܐ ܝܵܘܡܵܐ|
    block |ܥܲܠ̣ ܥܝܼܠܵܐ ܘܥܲܠ̣ ܠܐܘܼܪܸ ܫܠܸܡ܁|
    block |܃ܕܠܵܐ ܬܸܒܼܛܲܠ ܡܸܠܬܐ ܕܐܸܡ݂ܲܪ|
    block |ܢܒܼܝܼܵܐ ܒܪܘܼܚܵܐ ܩܕܼܵܡ ܕܵܪܹ̈ܐ܁|
    block |܃ܙܟܲܪܝܵܐ ܢܒܼܝܼܵܐ ܒܲܪ ܝܲܥܩܘܿܒܼ|
    block |ܐܵܦ ܗܘ̤ ܒܲܕܹܩ ܐܲܝܟ ܐܲܒܼܘܼܗܝ܁|
    block |܃ܘܐܲܟܼܪܸܙ ܥܠ̣ܵܘܗܝ ܟܲܕܼ ܐܵܡܲ݁ܪ|
    block |ܦܨܝܼܚܵܐܝܼܬܼ ܒܲܢܒܼܝܼܘܼܬܹܗ܁|
    block |܃ܚܲܝܨ ܗ̄ܘ̣ܵܐ ܡܸܢܵܘ̈ܗܝ ܕܟܸܢܵܪܹܗ|
    block |ܘܐܲܙܝܼܥ ܩܵܠܹܗ ܟܲܕܼ ܐܵܡܲ݁ܪ܁|
    block |܃ܕܘܼܨܝ ܘܚܲܕܝܼ ܐܘ ܒܪܬܼ ܨܗܝܘܿܢ|
    block |ܘܝܲܒܼܒܝܼ ܕܐܸܬܼܵܐ ܠܹܗ ܡܲܠܟܹܿܟܝܼ܁|
    block |܃ܕܗܵܐ ܡܲܛܝܼ ܠܹܗ ܦܵܪܘܿܩܼܟܝܼ|
    block |ܘܲܪܟܼܝܼܒܼ ܥܲܠ ܒܲܪ̈ ܐܲܬܼܵܢܵܐ܁|
    block |܃ܦܬܲܚ̣ ܠܹܗ ܬܲܪ̈ܥܲܝܟܿܝ ܐܘܿܪܸ ܫܠܸܡ|
    block |ܕܦܪܘܿܩܵܐ ܐܸܬ̣ܐ ܠܘܵܬܹܟܼܝ܁|
    block |܃ܕܘܼܨܝ ܛܵܒܼ ܗܵܟܹܝܠ ܒܲܪܬܼ ܨܗܝܘܿܢ|
    block |ܘܲܩܥܵܝ ܠܹܗ ܫܘܼܒܼܚܵܐ ܦܲܐܝܵܐ܁|
    block |܃ܘܩܲܒܸܿܠܝܼ ܢܝܼܪܗ ܒܲܣܝܼܡܵܐ|
    block |ܘܲܣܓܼܘܲܕܼ ܠܹܗ ܒܠܹܒܿܐ ܫܲܦܝܵܐ܁|
    block |܃ܠܵܐ ܫܲܐܸܠܬܹܗ ܒܲܪܬܼ ܨܗܝܘܿܢ|
    block |ܡܵܢܲܙ ܗ̄ܝ̣ ܐܵܬܹܗ ܕܗܵܘ̇ ܡܲܠܟܿܐ܁|
    block |܃ܘܫܲܪܝܼ ܡܦܝܼܣ ܠܵܗ̇ ܒܝܲܕܼ ܡܼܠܵܘ̈ܗܝ|
    block |܃ܕܐܲܝܠܹܝܢ ܣܥ̇ܪ ܒܡܹܐܬܼܝܼܬܹܗ|
    block |܃ܡܲܟܿܝܼܟ ܡܲܠܟܹܿܟܼܝ ܡ̣ܢ ܡܲܠܟܹ̈ܐ|
    block |ܘܲܒܨܒܼܝܵܢܹܗ ܐܹܬܼܡܲܟܲܟ܁|
    block |܃ܘܲܪܟܼܝܼܒܼ ܥܲܠ ܥܝܼܠܵܐ ܫܝܼܛܵܐ|
    block |ܟܲܕܼ ܫܲܠܝܼܛ ܒܪܵܘܡܵܐ ܘܥܘܡܩܵܐ܁|
    block |܃ܐܲܩܸܠܝ ܡܸܢܹܟܼܝ ܟܠ ܝܘܩܪ̈ܝܼܢ|
    block |ܘܐܘܼܠܨܵܢܹ̈ܐ ܕܲܟܼܪܝܼܟܼܝܼܢ ܠܹܟܼܝ܁|
    block |܃ܘܠܵܐ ܬܸܬܼܡܲܚܠܝܼܢ ܒܕܸ ܚܠܬܐ|
    block |ܡܸܛܠ ܥܲܡܡܹ̈ܐ ܕܣܢܹ̇ܝܢ ܠܟܼܝ܁|
    block |܃ܙܲܕܲܝܼܩܵܐ ܐܵܦ ܡܲܟܿܝܼܟܼܵܐ|
    block |ܘܦܵܪܘܿܩܵܐ ܐܝܼܬܼܵܘܗܝ ܡܲܠܟܲܟܼܝ܁|
    block |܃ܘܥܲܡ ܥܲܡܡܹ̈ܐ ܫܠܵܡܵܐ ܡܡܲܠܸܠ|
    block |ܕܐܵܦ ܗܢܘܿܢ ܕܝܼܠܹܗ ܐܢܘܿܢ܁|
    block |܃ܘܐܸܡ݂ܲܪ ܬܘܼܒܼ ܕܡ̣ܢ ܐܘܿܪܸ ܫܠܸܡ|
    block |ܡܵܘܒܸܿܕܼ ܣܘܼܣܝܵܐ ܩܲܠܝܼܠܼܵܐ܁|
    block |܃ܘܡ̣ܢ ܐܲܦܵܪܹܝܡ ܡܪܝܼܡ ܡܲܪܟܿܒܼܬܹܗ|
    block |ܘܲܡܒܲܛܸܠ ܕܬܼܘܼܒܼ ܠܵܐ ܬܸܗܘܹܐ܁|
    block |܃ܒܹܝܬܼ ܦܘܼ̈ܠܵܓܹܐ ܓܹܝܪ ܩܵܡܲܬ̤|
    block |ܐܘܿܪܸܫܠܸܡ ܪܸܚܡܲܬ̤ ܥܵܘܠܵܐ܁|
    block |܃ܟܲܕܼ ܫܸܡܥܲܬ̤ ܐܵܬܸܗ ܕܡܲܠܟܿܐ|
    block |ܕܐܲܟܼܪܸܙ ܠܵܗ̇ ܙܟܲܪܝܵܐ ܒܪܘܼܚܵܐ܁|
    block |܃ܫܠܸܡ ܒܥܒܕܐ ܐܵܦ ܡ̈ܠܐ|
    block |ܕܐܸܬܼܒܲܕܹܿܩ ܥܲܠ ܡܹܐܬܼܝܼܬܹܗ܁|
    block |܃ܘܐܸܬ̣ܵܐ ܕܢܸܥܘ̣ܿܠ ܠܗܲܪܸ ܫܠܸܡ|
    block |ܘܲܒܼܢܝ̈ܗ̣̄ ܨܗܝܘܿܢ ܠܵܐ ܩܲܒܿܠܘܼܗܝ܁|
    block |܃ܛܠܲܡ̣ܘ ܗܵܟܹܝܠ ܣܵܒܹ̈ܐ ܫܘܼܒܼܚܹܗ̇|
    block |܃ܕܡܲܠܟܿܐ ܕܐܸܬܼܵܐ ܨܹܐܕܲܝ̈ܗܘܿܢ|
    block |܃ܘܙܵܥ̣ܘ ܡ̣ܢ ܬܲܗܪܵܐ ܝܠܘܕ̈ܐ|
    block |ܕܲܢܫܒܼܚܘܼܢܵܝܗܝ ܒܐܘܿܫܥܢ̈ܐ܁|
  block
    block |܃ܥܠܲܝܡܹ̈ܐ ܦܪܥܘܼܗܝ ܫܘܼܒܼܵܚܵܐ|
    block |ܕܚܵܒ̣ܘ ܒܹܗ ܣܵܒܹ̈ܐ ܕܒܲܪܬܼ ܨܸܗܝܘܿܢ܁|
    block |܃ܘܬܸܩܢܲܬ̤ ܬܡ̇ܢ ܬܫܒܘܚܬܐ|
    block |ܕܡܸܬܼܒܲܥܝܵܐ ܗ̄ܘ̣ܵܬܼ ܠܐܝܩ̣ܵܪܹܗ܁|
    block |܃ܣܟ݂ܲܪܘ ܗ̄ܘ̣ܵܘ ܦܘܼܡܗܘܿܢ ܛܵܠܘܿܡܹ̈ܐ|
    block |ܟܵܗܢܹ̈ܐ ܘܣܵܦܪܹ̈ܐ ܘܲܦܪ̈ܝܼܫܹܐ܁|
    block |܃ܘܩܵܡ̣ܘ ܛ̈ܠܝܐ ܓܘܼܕ̈ܝܼܢ ܓܘܼܕܝܼ̈ܢ|
    block |ܕܲܢܝܲܒܿܒܼܘܼܢ ܠܹܗ ܒܐܘܫܥܢ̈ܐ܁|
    block |ܒܪܝܼܟ ܕܐܸܬ̣ܵܐ ܒܲܫܡܹܗ ܕܡܵܪܵܝܵܐ܁|
    block |ܩܥ̣ܵܘ ܠܹܗ ܬܲܡܝܼܡܲܝ̈ ܢܲܦ̣ܫܵܐ܁|
    block |܃ܘܪܸܥܡܲܬ̤ ܐܘܼܪܚܹܗ ܕܒܲܪ ܡܲܠܟܿܐ|
    block |܃ܕܲܒܼܫܘܼܒܼܚܵܐ ܚܲܕܬܵܐ ܩܲܠܣܘܼܗܝ|
    block |܃ܪܕܼܢܘ ܐܝ̈ܠܢܐ ܕܢܸܬܠܘܼܢ ܠܹܗ|
    block |ܣܘܪ̈ܐ ܕܙܲܝܬܐ ܘܕܕ ܩ̈ܠܐ܁|
    block |܃ܕܡ̣ܢ ܦܹܐܪ̈ܲܝܗܘܿܢ ܬܸܙܕܲܚܲܝ|
    block |ܐܘܪܼܚܹܗ ܕܘܬܼܢܵܐ ܫܡܝܢܐ܁|
    block |܃ܟ̈ܠܝܼܠܹܐ ܓܕܲܠ̣ܘ ܩܲܪܸܒ̣ܘ|
    block |ܕܫܘܼܒܼܚܵܐ|
    block |ܛ̈ܠܝܐ ܒܣܘܟܹ̈ܐ ܕܠܸܫܵܢܗܘܿܢ܁|
    block |܃ܟܲܕܼ ܚ̈ܕܝܢ ܒܹܗ ܒܲܡܫܝܼܚܵܐ|
    block |ܕܚ̣ܙܐܘܼܗܝ ܒܹܝܬܼ ܟܸܢܫܲܝ̈ܗܘܿܢ܁|
    block |܃ܠܵܘ ܟܠ ܙܲܒܼܢܵܐ ܕܥܲܠ̣ ܡܵܪܢ|
    block |ܠܐܘܿܪܸ ܫܠܸܡ ܢܦܲܩ̣ܘ ܗ̄ܘ̣ܵܘ ܠܐܘܼܪܥܹܗ܁|
    block |܃ܐܲܝܟ ܡܵܐ ܕܢܦܩ̣ܘ ܝܠܘܕ̈ܐ|
    block |ܒܗܢܐ ܝܵܘܡܵܐ ܕܢܫܒܚܘܢ܁|
    block |܃ܒܗܵܢܵܐ ܝܵܘܡܵܐ ܒܲܝܕܿܝ[؟]|
    block |ܢܦܲܩ̣ܘ ܠܐܘܼܪܥܹܗ ܣܘܓܐܐ ܕܟܸܢ̈ܫܹܐ܁|
    block |܃ܕܢܚܙܘܢ ܫܘܼܒܼܚܵܐ ܕܪܲܒܿܘܼܬܹܗ|
    block |ܒܠܥܙܪ ܡܝܼܬܼܵܐ ܕܚ̣ܐ܁|
    block |܃ܢܦܲܩ̣ܘ ܕܹܝܢ ܟܲܕܼ ܠܵܐ ܡܦܵܣܝܼܢ ܗ̄ܘ̣ܵܘ|
    block |ܡܵܢܲܐ ܗ̄ܝ̣ ܥܸܠܬܐ ܕܡܲܦܲܩܬܗܘܢ܁|
    block |܃ܕܗܘ̤ ܚܲܝܠܹܗ ܐܲܙܝܼܥ ܐܸܢܘܿܢ|
    block |ܕܢܸܦܩܘܼܢ ܠܐܘܼܪܥܹܗ ܒܐܘܿܫܲܠܢܹ̈ܐ܁|
    block |܃ܐܝܼܬܼ ܕܛܥܢ ܣܘܟ̈ܐ ܕܙܝܬܐ|
    block |ܘܐܝܼܬܼ ܕܠܒܘ̈ܬܐ ܕܕܩ̈ܠܐ܁|
    block |܃ܘܐܝܼܬܼ ܬܘܼܒܼ ܕܡܵܐܢܵܘ̈ܗܝ ܡܫܵܘܹܐ ܗ̄ܘ̣ܵܐ|
    block |ܒܗܝ̇ ܐܘܪܚܵܐ ܕܗܲܠ̣ܟ ܡܵܪܲܢ܁|
    block |܃ܐܝܼܬܼ ܗܼ̄ܘ̣ܵܘ ܬܘܼܒܼ ܬܲܡ̇ܢ ܥܠܲܝ̈ܡܹܐ|
    block |ܕܲܒܼܟܢܪ̈ܐ ܙܡ̣ܪܘ ܐܸܢܘܿܢ܁|
    block |܃ܘܡ̣ܢ ܩܵܠܵܐ ܕܐܘܫ̈ܥܢܝܼܗܘܢ|
    block |ܐܸܬܿܬܿܙܝܼܥܲܬ̤ ܡܕܼܝܼܢܲܬܼ ܨܗܝܘܿܢ܁|
    block |܃ܦܪ̈ܝܼܫܹܐ ܘܣܵܦܪ̈ܐ ܟܠܵܘ ܦܘܼܡܗܘܿܢ|
    block |ܡ̣ܢ ܬܸܫܒܿܘܿܚܬܹܗ ܕܦܪܘܩܢ܁|
    block |܃ܘܩܲܠܸܣܘ ܫܲܒܼܪܹ̈ܐ ܚܠܵܦܲܝܗܘܿܢ|
    block |ܒܕܼܘܼܡܵܪܵܐ ܕܠܵܐ ܡܸܬܼܡܲܠܲܠ܁|
    block |܃ܬܸܫܒܿܘܿܚܬܐ ܕܝܢܩܝ̈ ܬܕ̈ܝܐ|
    block |ܐܬܗܪܲܬ̤ ܐܸܢܘܿܢ ܠܲܐܒܗ̈ܐ܁|
    block |܃ܒܗܝ̇ ܕܩܥ̣ܘ ܫܘܼܒܚܐ ܚܕܬܐ|
    block |ܕܠܵܐ ܫܲܡܥܘܼܗܝ ܐܢܫ̈ܐ ܡ̣ܢ ܡܬܼܘܿܡ܁|
    block |܃ܠܥܸ̈ܠ ܡ̣ܢ ܟܝܵܢܵܐ ܡܲܠܸܠܘ ܗ̄ܘ̣ܵܘ|
    block |ܫܒܪ̈ܐ ܩܕܼܵܡܘܗܝ ܕܡܫܝܼܚܵܐ܁|
    block |܃ܩܵܠܐ ܚܕܬܐ ܕܠܐ ܡܲܠܸܠ|
    block |ܠܸܫܵܢ ܐܢܵܫܵܐ ܐܲܟܼܘܵܬܹܗ܁|
    block |܃ܫܘܼܒܼܚܵܐ ܚܲܕܬܵܐ ܙܡ̣ܪܘ ܫܒܪ̈ܐ|
    block |ܠܡܲܠܟܿܐ ܚܕܬܿܐ ܕܡ̣ܢ ܕܵܘܝܼܕܼ܁|
    block |܃ܒܦܘܼܡܵܐ ܚܲܕܝܵܬܐ ܕܲܥܕܲܟܹܿܝܠ|
    block |ܡܸܠܬܐ ܡܸܢܹܗ ܠܵܐ ܢܸܦܩܲܬ̤܁|
    block |܃ܐܘܿܫܲܥ̣ܢܵܐ ܠܲܡ ܒܲܡܪܵܘܡܹܐ|
    block |܃ܩܥ̣ܵܘ ܝܠܘ̈ܕܐ ܒܩ̈ܥܝܗܘܢ|
    block |܃ܐܘܿܫܲܥܢܵܐ ܬܘܼܒܼ ܠܒܲܪ ܕܵܘܝܼܕܼ|
    block |ܕܐܝܼܬܼܵܘܗܝ ܦܘܼܫܩܹܗ ܫܘܼܒܼܚܵܐ܁|
    block |܃ܩܥ̣ܵܐ ܠܵܗ̇ ܙܟܲܪܝܵܐ ܠܒܲܪܬܼܨܗܝܘܿܢ|
    block |ܕܲܬܼܫܲܒܲܚ ܥܲܡ ܝܠܘ̈ܕܐ܁|
    block |܃ܟܠܬܐ ܒܣܝܼܪܬܐ ܠܵܐ ܨܵܬܲܬ̤|
    block |ܩܵܠܹܗ ܪܓܼܝܼܵܓܼܵܐ ܕܲܢܒܼܝܼܵܐ܁|
    block |܃ܡܫܲܚܛܵܐ ܗ̄ܘ̣ܵܬܼ ܓܹܝܪ ܒܲܓܼܠܝܼܦܹ̈ܐ|
    block |ܥܲܠ ܗܵܝ̇ ܐܸܬܿܬܿ ܥܝܼܩܲܬ̤ ܕܐܸܬܼܵܐ܁|
    block |܃ܘܡܸܛܠ ܗܵܢܵܐ ܠܵܐ ܨܵܬܲܬ̤|
    block |ܕܲܕܼ ܐܲܩܒܸܿܠܬܹܗ ܠܲܡܟܼܝܼܪܵܗ̇܁|
    block |܃ܠܥܸܓܼܠܵܐ ܓܹܝܪ ܫܒܸܐ ܗ̄ܘ̣ܵܐ ܠܸܒܵܗ̇|
    block |ܘܠܹܗ ܪܸܚܡܲܬܼ ܙܲܠܝܼܠܵܐܝܼܬܼ܁|
    block |܃ܥܲܠ ܗܵܕܐ ܓܹܝܪ ܠܵܐ ܫܸܡܥܲܬ̤|
    block |ܠܲܢܒܼܝܼܵܐ ܕܲܩܥ̣ܵܐ ܕܲܚܕܼܵܝ܁|
    block |܃ܒܨܲܠܡܵܐ ܓܹܝܪ ܕܐܲܪܒܲܥܵܐܦܝܼ̈ܢ|
    block |܃ܣܲܒܿܝܼܟܼܵܐ ܗ̄ܘ̣ܵܬܼ ܒܲܪܬܼ ܨܸܗܝܘܿܢ|
    block |܃ܘܠܵܐ ܨܒܼܵܬ̣ ܕܬܸܦܬܲܚ ܠܹܗ ܬܲܪܥܵܐ|
    block |܃ܐܲܡܫܝܼܚܵܐ ܕܐܸܬ̣ܵܐ ܠܘܵܬܼܵܗ̇|
    block |܃ܠܲܦܬܼܟܼܪܼ̈ܝܗ̇ܝܲܨܦܐ ܗ̄ܘ̣ܵܬܼ|
    block |ܠܡܫܲܡܵܫܘܼ ܒܕܸܚܠܬܐ܁|
    block |܃ܘܫܘܼܒܼܚܐ ܕܡܵܪܵܗ̇ ܠܵܐ ܝܸܨܦܲܬ̤|
    block |ܘܡ̣ܢ ܙܝܼܘܹܗ ܐܲܗܦܲܟܲܬ̤ ܐܲܦܹܝ̈ܗ̇܁|
    block |܃ܠܐ̄ܣܬܪܵܐ ܣܸܓܼܕܲܬ̤ ܓܲܠܝܵܐܝܼܬܼ|
    block |ܠܬܲܡܘܙܵܐ ܐܸܒܼܠܵܐ ܥܸܒܼܕܲܬ̤܁|
    block |܃ܠܡܲܠܟܿܘܿܡ ܪܸܚܡܲܬ̤ ܫܲܩܲܪܬܿܐ|
    block |ܘܲܠܒܲܥܠܵܐ ܕܸܒܼܚܹ̈ܐ ܩܲܪܒܲܬ̤܁|
  block
    block |܃ܒܩܝܼܢ̈ܬܼܵܐ ܡܸܨܪܵܝܵܬܼܵܐ|
    block |ܒܲܛܝܼܠܵܐ ܗ̄ܘ̣ܵܬܼ ܒܐܲܡܝܼܢܘܼ܁|
    block |܃ܘܠܵܐ ܣܦܝܼܩܵܐ ܗ̄ܘ̣ܵܬܼ ܕܲܬܼܙܲܡܲܪ|
    block |ܫܘܼܒܼܚܵܐ ܠܲܒܼܪܵܐ ܥܲܡ ܫܲܒܼܪܹ̈ܐ܁|
    block |܃ܒܕܒܼܚܹ̈ܐ ܕܫܹܐܕܹ̈ܐ ܚܦܛܵܐ ܗ̄ܘ̣ܵܬܼ|
    block |ܕܠܵܐ ܥܘܼܘܵܟ ܠܲܡܛܼܝܵܒܼܘܼ܁|
    block |܃ܘܠܵܐ ܢܸܦܩܲܬ̤ ܕܬܸܛܥܲܢ ܣܵܘܟܸ̈ܐ|
    block |ܥܲܡ ܝܠܘܕ̈ܐ ܒܐܘܫܥܢ̈ܐ܁|
    block |܃ܛܠܲܚ̈ܐ ܡܒܲܪܟܼܝܼܢ ܘܲܡܫܲܒܝܼܚܝܼܢ|
    block |ܠܡܲܠܟܵܐ ܕܐܸܬܿܬܲܚܬܝܼ ܠܘܵܬܼܵܗ̇܁|
    block |܃ܘܨܗܝܘܿܢ ܨܲܠܡܵܐ ܡܲܪܩܵܐ ܗ̄ܘ̣ܵܬܼ|
    block |ܘܒܲܬܼܟܼܪܹ̈ܝܗ̇ ܡܸܫܬܼܛܝܵܐ ܗ̄ܘ̣ܵܬܼ܁|
    block |܃ܘܬܒܼ̈ܝܐ ܢܩ̣ܫܘ ܠܗ̇ܬܲܪ̈ܥܝܗ̇|
    block |ܟܲܕܼܡܥܝܼܪܝܼܢ ܠܵܗ̇ ܡ̣ܢ ܫܸܢܬܵܐ܁|
    block |܃ܘܗ̤ܝ ܕܲܡܝܼܟܼܵܐ ܒܲܚܛܵܗ̇ܝܗ̇|
    block |ܥܲܡ ܫܹܐܕܹ̈ܐ ܒܝܼ̈ܫܹܐ ܕܪܸܚܡܲܬܼ܁|
    block |܃ܕܘܼܨܝ ܒܲܪܬܼ ܨܗܝܘܿܢ ܘܠܵܐ ܕܵܨܲܬ̤|
    block |ܪܵܚܡܲܬܼ ܥܸܓܼ̈ܠܐ ܘܲܓܼܠܝܼܦܵܐ܁|
    block |܃ܘܲܡܥܵܩܵܐ ܗ̄ܘ̣ܵܬܼ ܥܲܠ ܕܵܐܬܹ̇ܐ|
    block |ܠܲܡܕܼܝܢ̄ܬܵܗ̇ ܚܲܬܼܢܵܐ ܕܲܟܼܝܵܐ܁|
    block |܃ܝܵܕܥܲܬ̤ ܓܹܝܪ ܕܲܡܦܲܪܣܹܐ ܠܵܗ̇|
    block |ܘܥܲܠ ܗܵܕܹܐ ܣܢܵܬܹܗ ܡܲܓܢ܁|
    block |܃ܘܲܕܼܢܫܲܬܼܒܲܚ ܡ̣ܢ ܫܲܒܼܪܹ̈ܐ|
    block |ܠܵܐ ܨܵܒܼܝܵܐ ܗ̄ܘ̣ܵܬܼ ܛܵܠܘܿܡܬܐ܁|
    block |܃ܠܸܒܵܗ̇ ܣܡܝܼܬ̤ ܒܚܣܵܡܵܐ|
    block |ܘܚܸܪܫܲܬ̤ ܫܸܬܼܩܲܬ̤ ܡ̣ܢ ܫܘܼܒܼܚܵܐ܁|
    block |܃ܡܲܝܨܦܵܐ ܗ̄ܘ̣ܵܬܼ ܠܡܫܲܒܿܚܵܢܹ̈ܐ|
    block |ܕܬܼܫܲܬܸܩ ܡ̣ܢ ܬܸܫܒܘܚܬܗ܁|
    block |܃ܘܠܵܐ ܨܒ̣ܵܬ̤ ܗ̤ܝ ܠܲܡܫܲܒܵܚܘܼ|
    block |ܠܡܲܠܟܿܐ ܕܐܸܬܼܵܐ ܠܦܘܼܪܩܵܢܵܗ̇܁|
    block |܃ܘܲܚܦܝܼܛܵܐ ܗ̄ܘ̣ܵܬܼ ܕܲܬܼܫܲܠܹܐ|
    block |ܫܘܼܒܚܐ ܕܝܲܒܸܿܒ̣ܘ ܠܹܗ ܫܲܒܼܪܹ̈ܐ܁|
    block |܃ܡܫܲܒܚܝܼܢ ܗܵܠܹܝܢ ܒܚܲܕܼܘܼܬܼܵܐ|
    block |ܘܪܲܓܼܝܼܙܵܐ ܗ̤ܝ ܒܩܵܠܲܝ̈ܗܘܿܢ܁|
    block |܃ܘܓܼܵܙܡܵܐ ܠܗܘܿܢ ܐܲܝܟ ܕܢܸܬܲܫܬܩܘܼܢ|
    block |ܘܫܲܒܼܪܹܐ ܝܲܬܝܼܪ ܡܝܹܒܲܒܼܝܼܢ ܗ̄ܘ̣ܵܘ܁|
    block |܃ܕܢܫܸܬܿܩܘܼܢ ܒܲܠܚܘܿܕܼ ܨܵܒܼܝܵܐ ܗ̄ܘ̣ܵܬܼ|
    block |ܘܲܪܓܼܝܼܓܼܵܐ ܒܝܲܨܝܼܦܘܼܬܼܵܗ̇܁|
    block |܃ܘܲܒܼܥܵܬ̤ ܦܘܼܪܣܹ̈ܐ ܐܲܝܟ ܪܸܓܬܵܗ̇|
    block |ܢܫܲܬܲܬܩܘܼܢ ܠܸܒܵܢ̈ܝܗܘܿܢ܁|
    block |܃ܡܫܲܒܿܚܵܢܹ̈ܐ ܠܵܐ ܫܵܠܹܝܢ ܗ̄ܘ̣ܵܘ|
    block |ܡ̣ܢ ܬܸܫܒܿܘܿܚܬܐ ܕܒܲܪ ܕܵܘܝܼܕܼ܁|
    block |܃ܕܫܪܪܐ ܐܲܙܝܼܥ ܐܸܢܘܿܢ|
    block |ܠܲܡܫܲܒܵܚܘܼ ܒܩ̈̇ܠܲܝܗܘܿܢ܁|
    block |܃ܬܸܕܼܡܘܼܪܬܐ ܗ̄ܘ̣ܵܬܼ ܒܡܲܥܠܲܬܹܗ|
    block |ܘܕܼܘܼܡܵܪܵܐ ܠܲܕܦܵܪ̈ܘܼܫܝܼܢ܁|
    block |܃ܕܠܵܐ ܣܵܦܩ̇ܝܢ ܕܲܢܡܲܠܠܘܼܢܵܗ̇|
    block |ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ܁|
    block |܃ܕܟܸܢܫܹ̈ܐ ܪܵܘܙܝܼܢ ܒܚܕܼܘܼܬܼܵܗ̇|
    block |ܘܛܲܠ̈ܝܹܐ ܦܨܝܼܚܝܼܢ ܗ̄ܘ̣ܵܘ ܒܵܗ̇܁|
    block |܃ܘܕܚ̇ܨܝܼܢ ܩܕܼܵܡܵܘܗܝ ܕܒܲܪ ܡܲܠܟܵܐ|
    block |ܐܲܝܟ ܕܵܘܝܼܕܼ ܩܕܼܵܡ ܐܵܪܘܿܢܵܐ܁|
    block |܃ܬܸܫܒܿܘܿܚܬܐ ܚܕܲܬܵܐ ܕܦܐܝܵܐ|
    block |ܠܲܐ ܠܵܗܵܐ ܙܡ݂ܲܪܘ ܠܹܗ ܫܲܒܼܟܹ̈ܐ܁|
    block |܃ܘܠܲܒܼܪܹܗ ܕܕܼܵܘܝܼܕܼ ܕܲܒܼܚܘܼܒܹܿܗ|
    block |ܐܲܪܝܼܡ ܫܸܦܠܲܢ ܒܡܘܼܡܹܵܗ܁|
    block |܃ܥܲܡ ܕܵܘܝܼܕܼ ܐܲܒܼܘܼܗܝ ܩܲܥܸܣܘ|
    block |ܠܒܲܪ ܕܵܘܝܼܕܼ ܒܗܘܼܠܠܲܝ̈ܗܘܿܢ܁|
    block |܃ܘܡܲܙܥܩܝܼܢ ܒܫܝܦܪ̈ܝܗܘܢ|
    block |ܒܩܝܼܢ̈ܬܼܵܐ ܕܥܝܲܪ̈ܲܝ ܪܵܘܡܵܐ܁|
    block |܃ܒܩܵܠܵܐ ܪܲܒܵܐ ܕܩܪ̈ܢܵܬܼܵܐ|
    block |ܥܲܡ ܩܝܼܬܼܵܪܹ̈ܐ ܘܟܼܫܪ̈ܐ܁|
    block |܃ܘܦ̈ܠܓܐ ܘܲܙܢܲܝ̈ ܙܡܵܪܵܐ|
    block |ܒܲܒܼܢܵܬܼ̈ ܩܵܠܹܐ ܕܢܸܥܡܲܬܼܗܘܿܢ܁|
    block |܃ܥܲܡ ܪ̈ܒܼܝܼܥܹܐ ܘܨܸܨ̈ܠܲܝ ܫܸܡܥܵܐ|
    block |܃ܒܡܸܢܹ̈ܐ ܚ̈ܠܝܵܬܼܵܐ ܙܲܡܲܪܘ|
    block |܃ܠܗܵܘ̇ ܕܐܸܬܼܓܲܐܝܼ ܒܡܘܼܟܵܟܹܗ|
    block |ܘܟ̣ܒܫ ܚܣܢ̈ܐ ܕܡܵܪܘܿܕܼܵܐ܁|
    block |܃ܟܲܕܼ ܣܵܘܟܲܝ̈ܗܘܿܢ ܒܐܝܼܕܲܝ̈ܗܘܿܢ|
    block |ܘܐܘܿܫܲܢ̈ܝܗܘܿܢ ܒܦܘܼܡܲܝܗܘܿܢ܁|
    block |܃ܒܐܸܣܹ̈ܐ ܘܙܲܝ̈ܬܹܐ ܘܟܼܠ ܐܝܼܠܵܢ|
    block |ܬܵܢܹ̇ܝܢ ܫܘܸܒܼܚܵܐ ܕܪܲܒܿܘܼܬܹܗ܁|
    block |ܐܲܝܟ ܥܲܝܕܼܵܐ ܓܹܝܪ ܕܲܗ̤ܘܵܐ ܠܗܘܿܢ|
    block |ܕܲܢܝܲܩܪܘܼܢ ܠܲܢܒܼܚܲ̈ܗܘܿܢ܁|
    block |܃ܒܠܸܒܵܘ̈ܬܼܵܐ ܠܲܡ ܕܕܸܩ̈ܠܹܐ|
    block |ܘܒܐܛܪ̈ܓܐ ܢܦܩ̣ܘ ܗ̄ܘ̣ܵܘ ܠܐܘܼܪܥܹܗ܁|
    block |܃ܫܘܼܒܼܚܵܐ ܩܲܒܸܿܠ ܡ̣ܢ ܫܲܒܼܪܹ̈ܐ|
    block |ܘܗܘܼ̈ܠܵܠܲܐ ܡ̣ܢ ܟܸܢܫܲܝ̈ܗܘܿܢ܁|
    block |܃ܘܡܲܠܲܐܟܹ̈ܐ ܪܥܸܡ̣ܘ ܒܲܫܡܲܝܵܐ|
    block |ܒܲܬܼܗܝܪ̈ܵܬܼܵܐ ܕܡܲܥܲܠܬܹܗ܁|
    block |܃ܒܬܲܗܪܵܐ ܪܲܒܵܐ ܩܡ̣ܘ ܥܝܼܪܹ̈ܐ|
    block |ܒܝܘܿܡ ܡܲܥܠܬܹܗ ܕܦܪܘܩܲܢ܁|
    block |܃ܟܲܕܼ ܚܙ̣ܵܘ ܕܲܪܟܼܝܼܒܼ ܥܲܠ ܥܝܼܠܵܐ|
    block |ܘܡܸܬܼܗܲܦܟ ܒܫܘܼܩܲܝ̈ ܡܕܼܝܼܢ̄ܬܵܐ܁|
    block |܃ܚ̣ܵܪܘ ܥ̈ܠܝܐ ܘܲܚܙ̣ܵܐܘܼܗܝ|
    block |ܕܡܲܟܿܝܼܟ ܘܲܫܠܹܐ ܒܢܝܼܚܘܼܬܹܗ܁|
    block |ܒܲܝܢܵܬܼ ܟܸܢܫܹ̈ܐ ܕܝܠܘ̈ܕܐ܃|
  block
    block |ܘܐܸܬܿܕܲܡܲܪܘ ܒܡܲܟܿܝܼܟܹܘܼܬܹܗ܁|
    block |܃ܬܗܲܪܘ ܡܲܠܲܐܟܹ̈ܐ ܥܲܠ ܗܵܠܹܝܢ|
    block |ܕܒܲܬܼܪܹܝܢ ܓܲܒܿܝܼ̈ܢ ܡܸܫܬܲܒܲܚ܁|
    block |܃ܒܲܡܪܵܘܡܹܐ ܡ̣ܢ ܟܸܢܲܒܲܝ̈ܗܘܿܢ|
    block |ܘܲܠܬܿܚܬܿ ܡ̣ܢ ܛ̣ܠܵܝܹ̈ܐ ܘܫܲܒܼܪܹ̈ܐ܁|
    block |܃ܚܵܝ̇ܪܝܼܢ ܗ̄ܘ̣ܵܘ ܗܵܟܹܝܠ ܟܠܗܘܿܢ|
    block |ܒܟܼܘܼܪܵܣܝܹܗ ܪܲܒܿܐ ܒܲܫܡܲܝܵܐ܁|
    block |܃ܒܚܵܙܹ̇ܝܢ ܠܹܗ ܒܸܐܣܛܲܠ ܦܲܓܼܪܵܢ|
    block |ܟܲܕܸ ܡܸܬܼܩܲܠܲܣ ܩܘܿܫܲܥ̈ܢܹܐ܁|
    block |܃ܪܟܼܝܼܒܼ ܫܡܲܝ̈ ܫܡܲܝܵܐ ܒܟܲܣܝܘܼܬܹܗ|
    block |ܒܟܼܝܼܒܼ ܥܲܠ ܥܝܼܠܵܐ ܒܐܵܢܵܫܘܼܬܹܗ܁|
    block |܃ܘܫܘܼܠܛܵܢܵܐ ܕܐܲܠܵܗܘܼܬܹܿܗ|
    block |ܡܲܡܠܸܟ ܒܵܪܘܡܵܐ ܘܲܒܼܥܘܼܡܩܵܐ܁|
    block |܃ܒܲܫܡܲܝܵܐ ܡܲܟܝܼܟܼܝܼܢ ܒܲܪ̈ܩܵܘܗܝ|
    block |ܘܲܐܪܥܵܐ ܒܢܲܚܬܹ̈ܐ ܘܲܒܼܣܵܘ̈ܟܹܐ܁|
    block |܃ܟܲܕܼ ܩܥ̇ܝܹܢ ܠܹܗ ܐܘܿܫܲܥܢܵܐ|
    block |ܥܝܕܹ̈ܐ ܘܐ̄ܢܵܫ̈ܐ ܫܲܘܝܵܐܝܼܬܼ܁|
    block |܃ܟܪ̈ܘܿܒܹܐ ܘܣܪ̈ܦܐ ܙ̇ܝܥܝܢ|
    block |ܕܲܢܒܪ ܟܼܘܢܝܗܝ ܒܲܡܪܵܘܡܹܐ܁|
    block |܃ܘܩܵܥܹ̇ܝܢ ܫܘܼܒܼܚܹܗ ܒܵܓܼܵܘ ܥܘܼܡܵܩܹܗ|
    block |ܛ̈ܠܝܐ ܘܫܲܒܼܪܹ̈ܐ ܕܠܵܐ ܕܸܚܠܵܐ܁|
    block |܃ܒܪܬܼ ܨܗܝܘܢ ܕܹܝܢ ܕܲܚ̣ܙܵܬܹܗ|
    block |ܚܸܣܡܲܬ̤ ܒܹܗ ܟܲܕܼ ܡܸܫܬܲܒܿܚ܁|
    block |܃ܘܒܼܵܥ̇ܝܵܐ ܗ̄ܘ̣ܵܬܼ ܕܫܘܒܼܚܹܗ ܢܸܒܼܛܲܠ|
    block |ܡ̣ܢ ܟܠ ܦܘܼܡܝܼ̈ܢ ܘܲܡܫܲܒܚܝܼܢ܁|
    block |܃ܠܵܐ ܫܵܠܡܵܐ ܗ̄ܘ̣ܵܬܼ ܠܥܵܠܝܐ|
    block |ܘܠܵܐ ܠܬܲܚܬ̈ܝܹܐ ܕܲܡܫܲܒܿܚܝܼܢ܁|
    block |܃ܠܐܘܼܪܚܹܗ ܪܲܩܲܒܲܬܼܵܐ ܕܦܵܪܘܿܩܲܢ|
    block |ܕܡܲܠܝܵܐ ܬܗܲܪܵܐ ܘܕܼܘܼܡܵܪܵܐ܁|
    block |܃ܕܲܬܼܫܬܸܿܩ ܓܹܝܪ ܠܛܠ̈ܝܐ|
    block |ܣܲܓܿܝܼ ܠܸܐܝܲܬ̤ ܨܠܘܼܒܼܵܐ̈ܬܐ܁|
    block |܃ܘܕܲܫܪܵܪܹܐ ܡܠܹܐ ܗ̇ܘ̣ܵܐ ܦܘܡܗܘܿܢ|
    block |ܠܵܐ ܐܸܫܬܲܬܲܩܘ ܩܵܠܲܝܗܘ̈ܢ܁|
    block |܃ܡܫܲܒܿܚܝܼܢ ܪ̈ܲܒܲܝ ܡܲܠܲܐܟܹ̈ܐ|
    block |ܠܲܒܼܪܵܐ ܒܲܐܬܼܪܹܗ ܩܲܕܿܝܫܵܐ܁|
    block |܃ܘܲܒܼܓܼܵܘ ܫܘܼܩܹ̈ܐ ܕܒܲܪܬܼ ܨܗܝܘܿܢ|
    block |ܩ̈ܠܐ ܦܫܝܼ̈ܛܹܐ ܒܐܘܿܫܲܥܢܹ̈ܐ܁|
    block |܃ܡ̣ܢ ܬܵܘܬܵܕ̈ܐ ܕܬܸܒܿܘܿ ܚܬܹܗ|
    block |ܡܸܫܬܲܒܲܚ ܗ̄ܘ̣ܵܐ ܡ̣ܢ ܫܲܒܼܪܹ̈ܐ܁|
    block |܃ܘܥܵܕܼܠܝܼܢ ܗ̄ܘ̣ܵܘ ܠܹܗ ܕܥܲܠ ܡܵܢܵܐ|
    block |ܚܛܲܦܬ ܫܘܼܒܼܚܵܐ ܕܠܵܐ ܗ̄ܘ̣ܵܐ ܕܝܼܠܵܟ܁|
    block |܃ܟܵܐ̇ܝܢ ܗ̄ܘ̣ܵܘ ܒܗܘܿܢ ܒܛ̈ܠܝܐ|
    block |ܐܲܝܟ ܕܢܸܫܠܘܼܢ ܡ̣ܢ ܬܸܫܒܿܘܿ ܚܬܹܿܗ܁|
    block |܃ܟܲܕܼ ܣ̇ܒ̣ܪܝܼܢ ܗ̄ܘ̣ܵܘ ܕܡܵܐ ܕܲܫܬܸܩܘ|
    block |ܦܛ݂ܲܪ ܠܹܗ ܫܘܼܒܼܚܵܐ ܕܐܝܼܩܵܪܹܗ܁|
    block |܃ܐܘ ܝܗܘܕ̈ܐ ܛܠܘܡ̈ܐ|
    block |ܣܢܲܝܲܝ̈ ܢܘܼܗܪ̈ܐ ܫܲܪܝܼܪܵܐ܁|
    block |܃ܐܲܝܟܲܢ ܒܵܛ̇ܠܵܐ ܬܸܫܒܿܘܿܚܬܹܗ|
    block |ܕܡܸܢܵܗ̇ ܡܠܹܝܢ ܫܡܲܝܵܐ ܘܐܲܪܥܵܐ܁|
    block |܃ܐܸܢ ܠܬܲܠܡ̈ܝܼܕܹܐ ܘܠܲܛ̈ܠܵܝܹܐ|
    block |ܡܫܲܒܿܩܝܼܬܘܿܢ ܒܚܸܪܝܵܘܼܬܼܟܼܘܿܢ܁|
    block |܃ܗܵܐ ܐܝܼܬܼ ܠܹܗ ܟܸܢܫܹ̈ܐ ܒܪܵܘܡܵܐ|
    block |ܕܲܕܠܵܐ ܫܲܠܘܵܐ ܡܫܲܒܿܚܝܼܢ ܠܹܗ܁|
    block |܃ܪܸ̈ܒܿܘܿܪܸ̈ܒܿܘܵܢ ܕܡܲܠܲܐܟܹ̈ܐ|
    block |ܘܐܵܠܸܦ ܐܲܠܦܝܼ̈ܢ ܕܲܣܪ̈ܵܦܹܐ܁|
    block |܃ܗܵܐ ܡܩܲܕܫܝܼܢ ܠܹܗ ܒܩܵܠ̈ܝܼܗܘܿܢ|
    block |ܚܵܕܼܪ̈ܲܝ ܟܘܼܪܣܝܵܐ ܕܐܝܼܩܵܪܹܗ܁|
    block |܃ܡܵܕܹܝܬ ܠܵܘ ܣܲܓܿܝܼ ܪܲܒܵܐ|
    block |܃ܕܡ̣ܢ ܐܲܪ̈ܥܵܢܹܐ ܢܸܫܬܿܒܲܚ|
    block |܃ܕܡܸܛܠܵܬܼܗܘܿܢ ܠܒܸܫ ܦܓܼܪܵܐ|
    block |ܕܢܸܦܪܘܿܩ ܐܸܢܘܿܢ ܡ̣ܢ ܡܵܘܬܵܐ܁|
    block |܃ܫܡ݂ܲܥܘ ܘܐܸܬܼܕܲܡ݂ܲܪܘ ܦܵܪ̈ܘܿܫܹܐ|
    block |ܒܡܲܪܵܚܘܼܬܼܵ ܕܙܵܩܘܿܦܹ̈ܐ܁|
    block |܃ܕܐܲܝܟܲܢ ܝܼܩܸܕܼܘ ܒܲܚܣܵܡܵܐ|
    block |ܘܲܣܢ̣ܵܘ ܡܓܿܢ ܠܦܵܪܘܿܩܗܘܿܢ܁|
    block |܃ܬܸܫܒܿܘܿܢ ܚܬܹܗ ܓܹܝܪ ܕܡ̣ܢ ܟܸܫܢܹ̈ܐ|
    block |ܘܲܛ̈ܠܵܝܐ ܘܕܲܝܲܠܘܼ̈ܕܹܐ܁|
    block |܃ܨܵܬܼܘ ܘܲܫܡ݂ܲܥܘ ܣܲܢܝܲܝ̈ ܢܲܦ̣ܫܵܐ|
    block |ܘܠܵܐ ܚܲܡܣܸ[؟؟؟] ܠܲܡܣܲܝܒܵܪܘܼ܁|
    block |܃ܒܠܸܒܵܐ ܒܝܼܫܵܐ ܘܡܲܪܝܼܪܵܐ|
    block |ܩܪܸܒܼܘ ܨܸܐܕܵܘܗܝ ܕܲܡܫܲܝܸܢ ܟܠ܁|
    block |܃ܐܵܡ̇ܪܝܼܢ ܠܹܗ ܟܐܝܼ ܒ̈ܛܠܝܐ|
    block |ܕܠܵܐ ܦܠܹܐ ܕܗܵܟܲܢ ܬܸܫܬܲܒܲܚ܁|
    block |܃ܦܲܢܝܼ ܡܵܪܲܢ ܘܐܸܡ݂ܲܪ ܠܗܘܿܢ|
    block |ܕܠܵܐ ܩܪܝܬܘܢ ܡܸܡܬܼܘܿܡ ܕܲܟܼܬܼܝܼܒܼ܁|
    block |܃ܕܡ̣ܢ ܦܘܼܩ ܟܠܗܘܿܢ ܝܠܘܕ̈ܐ|
    block |ܬܸܩܢܲܬ̤ ܬܸܫܒܿܘܿܚܬܹܗ ܕܡܵܪܝܵܐ܁|
    block |܃ܛܲܟܼܣܵܐ ܬܵܒܲܥ̇ ܕܲܢܒܲܚܘܼܢ|
    block |ܟܠ ܡܘܼܫ̈ܚܵܢ ܒܗ̇ ܢܵܐܝܲܡܵܐ܁|
    block |܃ܘܐܸܢ ܗܵܟܹܝܠ ܗܵܠܹܝܢ ܢܸܫܬܩܘܼܢ|
    block |ܟܸܐܦܹ̈ܐ ܗܵܠܹܝܢ ܢܩܥܝ̈ܵܢ܁|
    block |܃ܘܗܵܟܲܢ ܐܝܼܬܝܗ̇ ܒܲܫܪܵܪܵܐ|
    block |ܐܲܝܟ ܡܵܐ ܕܐܸܡ݂ܲܪ ܦܵܪܘܿܩܲܢ܁|
    block |ܕܐܸܠܘܼ ܫܬܸܩܘ ܗܵܠܹܝܢ ܟܸܢܫܹ̈ܐ܃|
  block
    block |ܟܹܐܦܹ̈ܐ ܡܲܠܠܸ̈ܝ ܬܸܫܒܿܘܿܚܬܹܿܗ܁|
    block |܃ܙܲܒܼܢܵܐ ܗ̄ܘ̣ܵܐ ܕܒܹܗ ܦܲܐܝܵܐ ܗ̄ܘ̣ܵܬܼ|
    block |ܕܲܒܼܪܵܐ ܡ̣ܢ ܟܠ ܢܸܫܬܲܒܲܚ܁|
    block |܃ܘܐܸܠܘܼ ܛܲܥܡܘܼܗܝ ܝܠܘܕ̈ܐ|
    block |ܟܹܐܦܹ̈ܐ ܩܵܥܝܼ̈ܢ ܗ̄ܘ̣ܵܝ̈ ܫܘܼܒܹܚܗ܁|
    block |܃ܐܸܠܘܼ ܛ̈ܠܝܐ ܘܝܠܘܕ̈ܐ|
    block |ܒܣܘܪܹ̈ܐ ܕܕܸܩ̈ܠܹܐ ܠܵܐ ܫܲܒܲܚ̣ܘ܁|
    block |܃ܫ̈ܘܿܠܹܐ ܛܡ̈ܝܼܡܹܐ ܡܫܲܒܿܚܝܼܢ ܗ̄ܘ̣ܵܘ|
    block |ܒܗܵܘ̇ ܥ̣ܕܵܢܵܐ ܕܡܲܥܠܬܹܗ܁|
    block |܃ܡܵܪܵܐ ܕܡܲܠܟܹ̈ܐ ܐܸܬܿܬܲܚܬܿܝܼ|
    block |ܘܲܒܼܡܘܼܟܵܟܹܗ ܪܟܸܒܼ ܥܝܼܠܵܐ܁|
    block |܃ܘܙܵܥ̣ܘ ܟܸܢܫܹ̈ܐ ܕܢܸܬܿܠܘܼܢ ܫܘܼܒܼܚܵܐ|
    block |ܥܲܠ ܡܘܼܟܵܟܹܗ ܕܲܚܠܵܦܲܝܢ܁|
    block |܃ܪ̈ܫܲܝ ܥܲܡܡܹ̈ܐ ܕܒܐܘܿܪܸ ܫܠܸܡ|
    block |ܥܲܡ ܟܸܢ̈ܫܹܐ ܚܲܝܵܒ̇ܝܼܢ ܗ̄ܘ̣ܵܘ܁|
    block |܃ܕܲܢܡܲܠܠܘܼܢ ܥܲܠ ܬܸܫܒܿܘܿܚܬܹܗ|
    block |ܒܙܲܒܼܢܵܐ ܕܐܸܬܼܵܐ ܨܹܐܕܲܝܗܘܿܢ܁|
    block |܃ܘܥܲܠ ܕܲܛܥܲܡ̣ܘ ܟܵܗܢܹ̈ܐ ܫܘܼܒܼܚܹܗ|
    block |ܕܚܲܝܵܒܼܝܼܢ ܗ̄ܘ̣ܵܘ ܕܲܢܫܲܒܿܚܘܼܢ܁|
    block |܃ܛܠ̈ܝܐ ܩܥ̣ܘܿ ܠܹܗ ܬܸܫܒܿܘܿܚܝܵܬܐ|
    block |ܠܒܲܪ ܡܲܠܟܿܐ ܢܐܘܿܫܲܥܢ̈ܝܗܘܿܢ܁|
    block |܃ܘܐܸܠܘܼ ܫܬܼܩܘ ܗ̄ܘ̣ܵܘ ܡܫܒܚ̈ܢܐ|
    block |ܠܵܐ ܒܛܸܠ ܫܘܼܒܼܚܵܐ ܡ̣ܢ ܬܲܡ̇ܢ܁|
    block |܃ܕܟܹܐܦܹ̈ܐ ܒܙܵܘܥܵܐ ܩܥ̈ܝܢ ܠܹܗ|
    block |ܐܘܫܲܥܢܵܐ ܠܲܡܠܸܟ ܡܲܠܟܹ̈ܐ܁|
    block |܃ܒܪܝܼܬܼܵܐ ܟܠܵܗ̇ ܐܸܬܿܕܲܡܪܲܬ̤|
    block |ܥܲܠ ܡܘܼܟܵܟܼܵܐ ܕܡܹܐܬܼܝܼܬܹܗ܁|
    block |܃ܕܐܸܬܿܬܿܙܝܼܥܲܬ̤ ܕܬܸܬܸܿܠ ܫܘܼܒܼܚܵܐ|
    block |ܒܩܵܠܵܐ ܪܵܡܵܐ ܒܐܘܿܫܲܥܢ̈ܐ܁|
    block |܃ܠܝܵܕܘ̈ܥܹܐ ܓܹܝܪ ܫܲܪܝܼܪܵܐ|
    block |ܡܸܠܬܼܵܐ ܕܡܲܠܸܠ ܦܵܪܘܿܩܲܢ܁|
    block |܃ܕܐܸܢ ܦ̣ܩܕܼ ܩܥ̇ܝܢ ܗ̄ܘ̣ܵܘ ܫܘ̈ܥܹܐ|
    block |ܘܟܹܐܦܹ̈ܐ ܫܘܼܒܼܚܵܐ ܕܪܲܒܿܘܼܬܹܗ܁|
    block |܃ܐܸܡ݂ܲܪ ܠܹܗ ܠܲܐܝܢܵܐ ܕܲܣܢܝܼܩ|
    block |ܥܲܠ ܬܲܚܘܝܼܬܼܵܐ ܕܲܫܪܪܐ܁|
    block |܃ܕܡ̣ܢ ܓܲܠܝ̈ܬܐ ܦܫܝܼܩ ܗ̄ܘ̣ܵܐ ܠܹܗ|
    block |ܕܢܸܣܬܲܟܲܠ ܥܲܠ ܟܲܣܝܵܬܐ܁|
    block |܃ܒܲܙܩܝܼܦܘܼܬܹܗ ܕܥܲܠ ܩܲܝܣܵܐ|
    block |ܡܫܲܒܿܚܵܢܹ̈ܐ ܫܲܬܿܝܼܩܝܼܢ ܗ̄ܘ̣ܵܘ܁|
    block |܃ܘܟܹܐܦܹ̈ܐ ܘܫܘ̈ܥܹܐ ܩܥ̣ܵܘ ܫܘܼܒܼܚܵܐ|
    block |ܕܚܲܝܵܒܼܝܼܢ ܠܐܲܠܵܗܘܼܬܹܗ܁|
    block |܃ܚܠܵܦ ܬܲܠܡܝܼ̈ܕܹܐ ܘ̈ܛܠܝܐ|
    block |ܕܠܵܐ ܫܲܒܿܚܘܼܗܝ ܟܲܕܼ ܬܠܹܐܒܩܲܝܣܵܐ܁|
    block |܃ܡܝܼܬܹ̈ܐ ܢܦܲܩ̣ܘ ܡ̣ܢ ܩܲܒܿܪ̈ܲܝܗܘܿܢ|
    block |ܘܝܲܒܲܒ̣ܘ ܫܘܼܒܼܚܵܐ ܠܐܝܼܩܵܪܹܗ܁|
    block |܃ܫܘܼܒܼܚܹܗ ܕܡܵܪܢ ܠܵܐ ܛܵܠܡ̇ܝܼܢ|
    block |ܟܝܢ̈ܐ ܟܠܗܘܿܢ ܕܲܒܼܝܼܬܼܵܐ܁|
    block |܃ܕܗܵܐ ܙܵܝ̇ܥܝܼܢ ܠܲܡܫܲܒܼܵܚܘܼ|
    block |ܠܡܵܪܘܼܬܹܗ ܒܟܼܠܗܘܿܢ ܙܲܒܼܢ̈ܐ܁|
    block |܃ܐܵܦ ܡ̣ܢ ܟܹܐܦ̈ܐ ܘܡ̣ܢ ܩܲܝ̈ܣܹܐ|
    block |ܦܫܝܼܩ ܠܹܗ ܠܚܵܠܹܗ ܕܢܸܬܼܡܲܠܲܠ܁|
    block |܃ܕܲܒܼܪܸܡܙܹܗ ܟܙܝܼܥ ܠܲܟܼܝܵܢܹ̈ܐ|
    block |ܕܪܲܒܿܘܼܬܼܵܐ ܕܫܘܼܒܼܚܹܗ ܒܸܩܥܘܿܢ܁|
    block |܃ܡ̈ܠܲܠܹܐ ܥܲܡ ܫܲܬܿܝܼܩܹ̈ܐ|
    block |ܒܸܐܣܟܹܿܝܡ̈ܝܗܘܿܢ ܗܵܐ ܙܵܡ̇ܪܝܼܢ܁|
    block |܃ܫܘܼܒܼܚܵܐ ܕܲܦܐܹܐ ܠܐܝܼܩܼܵܪܹܗ|
    block |ܟܲܣܝܵܐܝܼܬܼ ܒܲܟܼܝܵܢܲܝ̈ܗܘܿܢ܁|
    block |܃ܒܬܲܗܪܵܐ ܕܗܘ̤ܵܐ ܝܵܘܡܵܢܵܐ|
    block |ܡ̈ܠܝܼܠܹܐ ܘܚܲܪ̈ܫܹܐ ܐܸܬܸܿܕܲܡܲܪܘ܁|
    block |܃ܘܲܒܼܚܲܝܠܹܗ ܠܵܐ ܐܸܣܬܲܟܲܠܘ|
    block |܃ܥܲܡܵܐ ܦܩܪܵܐ ܕܝܗܕ̈ܝܐ|
    block |܃ܚܲܕ ܬܲܗܪܵܐ ܐܝܼܬܼܵܘܗܝ ܗܵܢܵܐ|
    block |ܕܲܪܟܼܝܼܒܼ ܡܵܪܢ ܥܲܠ ܥܝܼܠܵܐ܁|
    block |܃ܗܵܘ̇ ܕܲܟܼܪ̈ܘܿܒܹܿܐ ܒܲܡܪܵܘܡܹܐ|
    block |ܡܙܲܚܝܼܢ ܫܘܼܒܼܚܵܐ ܕܡܵܪܘܼܬܹܗ܁|
    block |܃ܘܕܘܼܡܵܪܵܐ ܐ̄ܚܪܢܵܐ ܗܵܢ̇ܘ|
    block |ܕܲܒܣܘܟ̈ܐ ܢܦܲܩ̣ܘ ܗ̄ܘ̣ܵܘ ܠܐܪܥܹܗ܁|
    block |܃ܘܠܵܐܝܵܕܼܥ̇ܝܼܢ ܕܡܸܛܠ ܡܢܵܐ ܠܹܗ|
    block |ܡܙܲܚܝܼܢ ܗ̄ܘ̣ܵܘ ܣܒܸܕܲܪ̈ܝܗܘܿܢ܁|
    block |܃ܬܲܗܪܵܐ ܬܠܝܼܬܼܵܝܵܐ ܗܵܢ̇ܘ|
    block |ܕܲܬܼܗܲܪܘ ܒܹܗ ܫܡܲܝܵܐ ܘܐܲܪܥܵܐ܁|
    block |܃ܕܝܲܠܘܼܕܹܐ ܝܼܢܩܲܝ̈ ܬܕܲܝ̈ܵܐ|
    block |ܩܵܥܹ̇ܝܢ ܗ̄ܘ̣ܵܘ ܠܹܗ ܒܐܘܒܲܥܢܹ̈ܐ܁|
    block |܃ܐܲܟܸܿܣܘ ܗ̄ܘ̣ܵܘ ܫܲܒܼܪܹ̈ܐ ܠܟܼܵܗܢܹ̈ܐ|
    block |ܘܠܣܦܪ̈ܐ ܒܐܘܿܫܲܥܲܢܲܝ̈ܗܘܿܢ|
    block |܃ܕܟܲܕܼ ܕܲܥܕܲܟܲܝܠ ܠܵܐ ܡܲܠܸܠܘ|
    block |ܚܲܕܬܐ ܐܲܟܼܪܸܙܘ ܒܩܵܠܲܝܗ̈ܘܿܢ܁|
    block |܃ܒܬܸܫܒܿܚ̈ܵܬܼܵܐ ܕܠܵܐ ܡܸܬܼܡܼ̈ܠܠܵܢ|
    block |ܫܲܒܿܚܘܼܗܝ ܝܵܘܡܵܐ ܟܸܢ̈ܫܹܐ܁|
    block |܃ܠܡܲܠܟܵܐ ܕܲܢܨܲܚ̣ ܒܲܩܪܵܒܼܵܐ|
    block |ܠܘܼܩܒܲܠ ܡܵܘܬܵܐ ܘܣܵܛܵܢܵܐ܁|
    block |܃ܘܵܝܘܡܵܢܵܐ ܓܹܝܪ ܪ̈ܘܼܚܵܢܹܐ|
    block |ܫܲܒܲܚܘ ܠܲܒܼܪܵܐ ܥܲܡ ܟܸܢܫܹ̈ܐ܁|
    block |܃ܕܲܚ̣ܙܵܘ ܕܡܲܟܸܿܟ ܗ̄ܘ̣ܵܐ ܢܲܦ̣ܫܹܗ|
    block |ܒܪܟܘܒܐ ܡܚܝܼܠܵܐ ܘܫܝܼܛܵܐ܁|
    block |ܘܚܠܦ ܨܗܝܘܢ ܕܣܢܬܹܗ܃|
  block
    block |ܘܲܠܚܘܼܒܹܗ ܠܵܐ ܐܸܬܼܢܲܩܦܲܬ̤܁|
    block |܃ܗܵܐ ܡܩܲܠܣܝܼܢ ܠܹܗ ܟܠܥܲܡܡܝܼ̈ܢ|
    block |ܒܥܹܕܲܬܼ ܩܘܼܕܼܫܵܐ ܕܪܸܚܡܬܹܗ܁|
    block |܃ܕܚ̇ܨܝܼܢ ܒܥܹܐܕܼܵܘ̈ܗܝ ܩܲܕܲܝܼܫܹ̈ܐ|
    block |ܥܲܡܡܹ̈ܐ ܕܲܦܢ̣ܵܘ ܠܝܼܕܲܥܬܹܗ܁|
    block |܃ܘܲܡܙܲܚܝܼܢ ܠܵܗ̇ ܠܡܹܐ ܬܼܝܼܬܹܗ|
    block |ܚܠܵܦ ܛܵܠܘܿܡܹ̈ܐ ܕܠܵܐ ܩܲܒܲܠܘܼܗܝ܁|
    block |܃ܟܲܕܼ ܡܫܲܒܿܚܝܼܢ ܠܹܗ ܒܣܵܘܪ̈ܲܝܗܘܿܢ|
    block |ܥܠܲܝܼܡܹ̈ܐ ܘܣܵܒܹ̈ܐ ܘܝܲܠܘܼܕܹ̈ܐ܁|
    block |܃ܘܲܒܼܩܝܼܢ̈ܬܐ ܕܪܘܼܚܩܘܕܼܫܵܐ|
    block |ܙܵܡ̇ܪܝܼܢ ܫܘܼܒܼܚܵܐ ܠܡܵܪܘܼܬܹܗ܁|
    block |ܐܸܬܼܒܲܝܲܢܘ ܡܸܟܹܿܝܠ ܒܗܵܕܹܐ܁|
    block |ܟܸܢܫܹ̈ܐ ܦܪ̈ܝܼܩܲܝ ܒܲܨܠܝܼܒܼܵܐ܁|
    block |܃ܘܝܼܠܲܦܘ ܐ̄ܪܵܙܵܐ ܕܲܫܪܵܪܹܗ|
    block |ܕܲܚܠܵܦܲܝܢ ܓܡ݂ܲܪ ܝܵܘܡܵܢܵܐ܁|
    block |܃ܗܝ̇ ܓܹܝܪ ܕܪܟܸܒܼ ܥܲܠ ܥܝܼܠܵܐ|
    block |ܠܵܘ ܡܸܛܠ ܕܲܠܝܼܬܿ ܠܹܗ ܪ̈ܟܼܫܐ܁|
    block |܃ܐܸܠܵܐ ܕܠܲܢ ܢܸܬܸܠ ܛܘܼܦ̣ܣܵܐ|
    block |ܕܲܒܼܡܘܼܟܵܟܹܗ ܢܸܬܿܕܲܡܹܐ܁|
    block |܃ܡܲܚܙܝܼܬܼܵܐ ܕܫܲܦܝܼܪ̈ܬܹܗ|
    block |ܩܒ݂ܲܠ ܒܲܪ ܟܘܼܒܹܗ ܩܕܼܵܡ ܥܲܝܢܲܝ̈ܢ܁|
    block |܃ܕܢܸܚܙܹܐ ܡܘܼܡܹ̈ܐ ܕܕܘܼܒܵܪ̈ܲܝܢ|
    block |ܘܠܵܐ ܢܸܬܿܬܿܪܝܼܡ ܒܫܘܼܒܼܚܵܐ ܣܪܝܼܩܵܐ܁|
    block |܃ܠܡܲܠܟܿܘܼܬܹܗ ܓܹܝܪ ܙܲܡܸܢ ܠܲܢ|
    block |ܒܝܲܕܼ ܡܹܐ ܬܼܝܼܬܹܗ ܕܲܠܘܵܬܲܢ܁|
    block |܃ܢܲܛܝܸܒܼ ܢܲܚܬܹ̈ܐ ܕܡܸܫܬܘܼܬܼܵܐ|
    block |ܕܢ̣ܥܘܿܠ ܥܲܡܹܗ ܠܲܓܼܢܘܿܢܹܗ܁|
    block |܃ܢܲܚܬܹ̈ܐ ܕܟܼ̈ܝܵܐ ܬܵܒܲܥ݁ ܠܲܢ|
    block |ܒܝܵܘܡܵܐ ܪܲܒܵܐ ܕܓܸܠܝܵܢܹܗ܁|
    block |܃ܢܸܬܼܥܲܛܲܦ ܕܲܟܼܝܼܘܼܬܼ ܢܲܦ̣ܫܵܐ|
    block |ܢܙܚܝܘܗܝ ܐܵܽܦ ܚܢܲܢ ܕܲܟܼܝܵܐܝܼܬܼ܁|
    block |܃ܘܲܒܼܗܘ̈ܠܵܠܹܗ ܕܠܵܐ ܫܲܠܘܵܐ|
    block |ܢܕܲܡܪܸܡ ܠܲܫܡܹܗ ܩܲܕܿܝܼܒܵܐ܁|
    block |܃ܘܢܸܩܠܹܐ ܟܠܲܢ ܫܲܘܝܵܐܝܼܬܼ|
    block |ܐܘܿܫܲܥܢܵܐ ܠܵܟ ܒܲܡܪܵܘܡܹܐ܁|
    block |ܐܘܿܫܲܥܢܵܐ ܠܲܒܼܪܹܗ ܕܕܼܵܘܝܼܕܼ ܒܪܝܼܟ ܕܐܸܬܼ̇ܐ ܒܲܫܡܹܗ ܕܡܵܪܝܵܐ܀|
block |ܕܒܼܵܥܘܼܬܼܵܐ ܘܲܕܼܨܵܘܡܵܐ|
  block
    block |ܕܒܼܵܥܘܼܬܼܵܐ ܘܲܕܼܨܵܘܡܵܐ|
  block
    block |ܡܐܡܪܐ ܫܬܝܬܝܐ|
    block |ܡܐܡܪܐ ܫܒܝܥܝܐ|
    block |ܕܒܼܵܥܘܼܬܼܵܐ ܘܲܕܼܨܵܘܡܵܐ|
    block |ܥܘܼܢܵܝܵܐ (ܐܲܝܢܵܐ ܕܠܵܚܹ̇ܡ)|
  block
    block |܃ܐܵܣܝܵܐ ܕܐܲܣܝܼ ܟܹܐܒܹܗ ܕܓܸܢܣܲܢ ܒܣܲܡܵܐ ܕܪ̈ܲܚܡܵܘܗܝ|
    block |ܚܘܼܢ ܚܵܘ̈ܒܵܬܲܢ ܐܲܝܟ ܕܲܡܥ̇ܕܬܿ ܠܡܸܣܥܲܪ ܨܹܐܕܲܝܢ ܀|
    block |܃ܛܵܒܼܵܐ ܕܚܵܢ̣ܵܗ̇ ܠܒܼܝܼܫܘܼܬܼ ܝܲܨܪܲܢ ܟܲܕܼ ܠܵܐ ܫܸܐܢ̣ܵܝܗܝ|
    block |ܓܡܘܿܪ ܨܸܒܼܝܵܢܵܐ ܕܒܲܣܝܼܡܘܼܬܼܵܟ ܒܦܘܼܢܵܝ ܚܲܝܲܝ̈ܢ ܀|
    block |܃ܡܲܠܟܵܐ ܕܦܲܪܩܲܢ ܡ̣ܢ ܥܲܒܼܕܿܘܼܬܼܵܐ ܕܒܼܝܼܫܵܐ ܘܡ̇ܘܬܵܐ|
    block |ܦܪܘܿܩ ܠܲܟܼܝܵܢܲܢ ܡ̣ܢ ܢܸܟܼܝܵܢܹ̈ܐ ܕܚܵܘܒܲܬܼ ܚܵܘܒܵܘ̈ܗܝ ܀|
  block
    block |܃ܒܪܵܐ ܕܐܲܠܵܗܵܐ ܕܐܲܦܢܝܼ ܫܒܼܝܼܬܲܢ ܡ̣ܢ ܫܲܒܵܝܵܐ|
    block |ܚܵܪܵܪ ܚܲܝܲܝ̈ܢ ܕܠܵܐ ܬܘܼܒܼ ܢܸܦܸܢܹܐ ܠܥܲܒܼܕܿܘܼܬܼ ܒܝܫܵܐ ܀|
    block |܃ܒܢܝܼܪܵܐ ܕܡ̇ܘܬܵܐ ܟܕܝܼܢ ܗ̄ܘ̣ܵܐ ܓܸܢܣܲܢ ܡ̣ܢ ܫܘܼܪܵܝܵܐ|
    block |ܘܡ̣ܝܼܬܼ ܚܲܕܼ ܡܸܢܲܢ ܘܬܲܒܿܪܹܗ ܡܸܢܲܢ ܠܢܝܼܪܹܗ ܕܡ̇ܘܬܵܐ ܀|
    block |܃ܚܲܝܠܵܐ ܕܚܲܣܢܹܗ ܠܒܼܝܼܫܵܐ ܘܡ̇ܘܬܿܐ ܒܝܲܕܼ ܒܲܪ ܓܸܢܣܲܢ|
    block |ܗܲܒܼ ܒܲܢ ܚܲܝܠܵܐ ܠܡܸܬܼܚܲܝܵܠܘܼ ܒܐܵܓܼܘܿܢ ܥܲܡܠܹ݁̈ܐ ܀|
    block |܃ܒܐܵܓܼܘܿܢ ܥܲܡܠܹ̈ܐ ܕܚܲܫܲܝ̈ ܦܲܓܼܪܵܐ ܪܡ݂ܝܢܲܢ ܟܠܫܲܥ|
    block |ܘܠܲܝܬܿ ܥ̣ܕܵܢܵܐ ܕܫܵܠܹ̇ܐ ܩܹܐܪܣܵܐ ܕܪ̈ܓܼܝܼܓܼܵܬܲܢ ܀|
    block |܃ܢܸܒܥܵܐ ܕܚܲܫܹ̈ܐ ܒܲܥܪܝܼܪ̈ܝܹܐ ܪܵܕܹܐ ܡܸܢܲܢ|
    block |ܘܲܡܕܼܵܘܕܼ ܠܵܗ̇ ܠܡܲܪܕܿܝܼܬܼ ܚܲܝܲܝ̈ܢ ܒܲܫܓܼܝܼܫܘܼܬܹܗ ܀|
    block |܃ܐܲܝܟ ܥܲܠܥܵܠܵܐ ܫܓܼܝܼܫ ܚܘܼܬܼܚܵܬܼܵܐ ܕܲܡܕܲܝܲܪ ܒܲܢ|
    block |ܘܕܲܠܲܚ ܢܲܦܫܲܢ ܐܲܟܼܡܵܐ ܕܕܼܵܠܲܚ ܡܲܫܒܼܵܐ ܠܝܲܡܵܐ ܀|
    block |܃ܠܝܲܡܵܐ ܕܵܡܹ̇ܐ ܟܲܕܼ ܡܸܬܼܒܲܥܪܲܪ ܒܲܢܦܝܼܚܘܼܬܹܗ|
    block |ܘܝܵܗܹ̇ܒܼ ܩܵܠܵܐ ܕܲܪ݁ܓܼܝܼܓܼܵܬܹܗ ܐܲܝܟ ܥܲܠܥܵܠܵܐ ܀|
    block |܃ܒܲܕܼܡܘܼܬܼ ܓܲܠܠܹ̈ܐ ܪܵܗ̇ܛܝܼܢ ܚܹܐܦܵܘ̈ܗܝ ܒܡܸܨܥܲܬܼ ܐ̄ܢܵܫܵܐ|
    block |ܘܙܵ̇ܥܝܼܢ ܡܸܢܹܗ ܦܲܓܼܪܵܐ ܘܢܲܦܫܵܐ ܕܠܵܐ ܢܸܬܿܛܲܒܿܥܘܼܢ ܀|
    block |܃ܝܲܡܵܐ ܕܲܬܼܪܹܝܢ ܚܘܼܬܼܚܵܬܼ ܦܲܓܼܪܵܐ ܕܲܫܪܹܐ ܒܦܲܓܼܪܲܢ|
    block |ܘܐܲܝܟ ܥܲܠܥܵܠܵܐ ܡܙܝܼܥ ܠܵܗ̇ ܠܐܸܠܦܵܐ ܕܦܲܓܼܾܪܵܢܘܼܬܲܢ ܀|
    block |܃ܒܝܲܡܹܗ ܫܓܼܝܼܫܵܐ ܪܵܕܼܝܵܐ ܐܸܠܦܵܐ ܕܡܵܝܘܿܬܼܘܼܬܲܢ|
    block |ܘܲܡܙܲܥܙܲܥ ܠܵܗ̇ ܩܸܢܛܵܐ ܕܪ̈ܘܼܚܵܘܗܝ ܥܲܙܝܼ̈ܙܵܬܼܵܐ ܀|
    block |܃ܡ̣ܢ ܢܸܟܼܝܵܢܵܘ̈ܗܝ ܩܵܢܹ̇ܛ ܓܸܢܣܲܢ ܡܠܸܐ ܢܸܟܼܝܢܹ̈ܐ|
    block |ܘܐܲܡܝܼܢ ܒܵܥܹ̇ܐ ܥܒܵܬܼܵܐ ܕܡܲܠܝܵܐ ܚܢܵܢܵܐ ܘܪ̈ܲܚܡܹܐ ܀|
    block |܃ܚܢܵܢܵܐ ܘܪ̈ܲܚܡܹܐ ܫܵܐܹ̇ܠ ܟܠܢܵܫ ܟܝܵܢ ܡ̇ܝܘܿܬܹ̈ܐ|
    block |ܕܕܲܡ ܢܸܬܼܦܲܨܸܐ ܡ̣ܢ ܢܸܟܼܝܵܢܹ̈ܐ ܕܐܲܡܝܼܢܝܢ ܠܹܗ ܀|
    block |܃ܙܢܲܝ̈ ܢܸܟܼܝܵܢܵܘ̈ܗܝ ܚܙܹ̇ܝܬܼ ܕܲܣܒܼܝܼܣܝܼܢ ܣܲܓܿܝܼܵܐܝܼܬܼ|
    block |ܘܪܲܟܿܒܹܬܼ ܡܸܠܹ̈ܐ ܕܐܸܪܕܹܐ ܥܲܡܹܗ ܠܲܠܡܹܐܝܢ ܫܲܝܢܵܐ ܀|
    block |܃ܠܲܠܡܹܐܝܢ ܫܲܝܢܵܐ ܕܚܘܼܣܵܝ ܚܵܘ̈ܒܹܿܐ ܪܓܼܝܼܓܼ ܕܲܢܡܲܢܲܥ|
    block |ܚܢܲܢܵܟ ܢܸܗܘܸܐ ܩܹܘܒܲܪܢܹܝܛܵܐ ܠܡܲܪܕܿܝܼܬܼ ܚܲܝܵܘ̈ܗܝ ܀|
    block |܃ܠܹܩܹ̈ܐ ܕܪ̈ܲܚܡܲܝܟ ܢܸܗܘܘܿܢ ܠܹܩܹ̈ܐ ܠܝܲܩܝܼܪܘܼܬܹܗ|
    block |ܘܲܢܕܲܠܘܿܢܵܝܗܝ ܕܠܵܐ ܢܸܬܿܛܲܒܲܥ ܒܚܲܫܲܝ̈ ܢܲܦܫܹܗ ܀|
  block
    block |܃ܒܲܫܡܵܟ ܪܲܒܵܐ ܢܹܐܣܘܿܪ ܚܲܝܵܘ̈ܗܝ ܐܲܝܟ ܕܒܹܐܘܩܝܼܢܵܐ|
    block |ܘܒܵܟ ܢܸܣܬܲܬܲܪ ܡ̣ܢ ܡܲܚܫܘܼܠܹ̈ܐ ܕܚܲܫܹ̈ܐ ܫܓܼܝܼܫܹ̈ܐ ܀|
    block |܃ܚܲܫܹ̈ܐ ܫܓܼܝܼܫܹ̈ܐ ܫܵܓ̇ܿܫܝܼܢ ܟܠܫܵܥ ܠܡܵܝܘܿܬܼܘܼܬܹܗ|
    block |ܘܲܡܥܵܘܟܼܝܼܢ ܠܹܗ ܡ̣ܢ ܡܲܪܕܿܝܼܬܼܵܐ ܕܘܲܥܕܵܐ ܕܲܫܡܵܟ ܀|
    block |܃ܒܲܫܡܵܟ ܒܵܥܹ̇ܐ ܠܡܸܬܼܓܵܘܵܣܘܼ ܡܚܝܼܠ ܡ̣ܢ ܚܲܝܠܵܐ|
    block |ܗܲܒ ܠܹܗ ܐܝܪܕܼܵܐ ܕܢܸܬܿܕܲܠܸܐ ܒܵܟ ܡ̣ܢ ܝܵܘ̈ܒܵܬܹܗ ܀|
    block |܃ܒܚܵܘܒܲܬܼ ܚܵܘܒܵܘ̈ܗܝ ܡܛܲܒܲܥ ܘܲܫܕܹܐ ܐܲܝܟ ܕܲܒܼܝܲܡܵܐ|
    block |ܗܵܐ ܡܸܬܼܝܲܐܲܒܼ ܕܲܢܕܲܠܘܿܢܵܝܗܝ ܪ̈ܲܚܡܹܐ ܠܪܵܘܡ̇ܐ ܀|
    block |܃ܠܪ̈ܲܚܡܹܐ ܚܵܐ̇݁ܪ ܕܲܢܣܲܝܥܘܼܢܵܝܗܝ ܒܐܵܓܼܘܿܢ ܥܲܡܠܵܘ̈ܗܝ|
    block |ܕܝܵ̇ܕܲܥ ܕܲܡܚܝܼܠ ܟܝܵܢ ܫܝܼܛܘܼܬܹܗ ܩܕܼܵܡ ܚܘܼܬܼܚܵܬܹ̈ܐ ܀|
    block |܃ܒܲܡܚܝܼܠܘܼܬܹܗ ܚܵܪܹܬܼ ܐܵܦ ܐ̄ܢܵܐ ܡܚܝܼܠ ܚܘܼܫܵܒܹ̈ܐ|
    block |ܘܝܸܗ̄ܒܹ̇ܬܼ ܪܸܥܝܵܢܝ ܕܐܸܪܕܹܿܐ ܥܲܡܹܗ ܠܘܲܥܕܵܐ ܕܪ̈ܲܚܡܹܐ ܀|
    block |܃ܪ̈ܲܚܡܹܐ ܢܸܗܘܘܿܢ ܐܲܝܟ ܗܲܕܿܝܼܐܵܐ ܩܕܼܵܡ ܗܲܠܟܵܬܹ̈ܗ|
    block |ܘܲܢܚܵܘܘܿܢܵܝܗܝ ܫܒܼܝܼܠ ܫܘܼܒܼܩܵܢܵܐ ܕܲܡܣܲܟܹܿܐ ܠܹܗ ܀|
    block |܃ܠܫܘܼܒܼܩܵܢ ܚܵܘ̈ܒܹܿܐ ܡܣܲܟܸܿܐ ܘܲܪܗܝܼܒܼ ܪܵܕܹܐ ܒܩܸܢܛܵܐ|
    block |ܫܒܼܘܿܩ ܠܹܗ ܚܵܘܒܵܘ̈ܗܝ ܕܢܗܘܸܐ ܠܒܼܝܼܒܼܵܐ ܒܡܲܪܕܿܝܼܬܼ ܚܲܝܵܘ̈ܗܝ ܀|
    block |܃ܚܲܝܹ̈ܐ ܟܪ̈ܲܝܵܐ ܚܲܝ̈ ܚܲܝܒܼܵܐ ܡܠܸܐ ܚܵܘ̈ܒܵܬܵܐ|
    block |ܚܘܼܢ ܠܚܵܘܒܵܬܹ̈ܗ ܥܲܕܼܠܵܐ ܢܸܕܥܲܟ ܫܪܵܓܼܵܐ ܕܚܲܝܵܘ̈ܗܝ ܀|
    block |܃ܫܪܵܓܼܵܐ ܗ̄ܘ̣ ܪܲܗܛܵܐ ܕܚܲܝܘܼܬܼ ܚܲܝܵܘ̈ܗܝ ܕܲܟܼܪܸܐ ܚܲܝܹ̈ܐ|
    block |ܘܩܲܠܝܼܠ ܕܵܠܹ̇ܩ ܘܡ̇ܘܦܸܐ ܡܸܢܹܗ ܡܸܫܚܵܐ ܕܪ̈ܲܚܡܹܐ ܀|
    block |܃ܢܘܼܪ ܚܘܼ̈ܬܼܚܵܬܹܐ ܡܵܬܼ̇ܩܵܐ ܚܲܝܵܘ̈ܗܝ ܐܲܝܟ ܕܲܠܡܸܫܚܵܐ|
    block |ܘܕܼܵܥܹ̇ܟ ܡܸܢܫܹܠܝ ܘܛܵܠܹ̇ܩ ܢܘܼܗܪܵܐ ܕܲܡܠܝܼܠܘܼܬܹܗ ܀|
    block |܃ܡܥܲܪܬܼܵܐ ܕܦܲܓܼܪܹܗ ܗܵܚܹ̇ܦ ܡ̇ܘܬܵܐ ܒܲܥܪܝܼܪܵܝܵܐ|
    block |ܘܗܵܘܹ̇ܐ ܚܒܼܵܠܵܐ ܡܸܬܼܚܲܒܵܠܵܢܵܐ ܕܠܵܐ ܚܲܝܘܼܬܼܵܐ ܀|
    block |܃ܕܠܵܐ ܚܲܝܘܼܬܼܵܐ ܡܩܵܘܸܐ ܒܲܫܝܘܿܠ ܡܸܬܼܚܲܒܿܠܵܢܵܐ|
    block |ܥܕܲܡܵܐ ܕܫܵܡܲ݁ܪ ܗܵܝ̇ ܒܲܪ̄ܬܼ ܩܵܠܵܐ ܕܚܝܵܬܼ ܡܝܼܬܹ̈ܐ ܀|
    block |܃ܒܗܵܢ ܚܘܼܒܵܠܵܐ ܡܥܵܕܼ ܡܸܬܼܒܲܩܸܐ ܒܟܼܠ ܥܸܕܸܵܢܝܼ̈ܢ|
    block |ܘܲܡܥ̇ܩ ܕܕܲܠܡܵܐ ܢܹܐܙܲܠ ܒܚܵܒܲܬܼ ܚܵܘܒܵܘ̈ܗܝ ܀|
    block |܃ܪܵܢܹ̇ܐ ܒܚܵܘܒܵܘ̈ܗܝ ܥܲܠ ܗܵܝ̇ ܫܵܐܹ̇ܠ ܚܢܵܢܵܐ ܘܪ̈ܲܚܡܹܐ|
    block |ܚܘܼܢ ܚܵܘ̈ܒܵܬܹܗ ܥܲܕܼܠܵܐ ܢܸܚܙܘܿܩ ܠܒܹܝܬܼ ܐܲܒܼܵܗܵܘ̈ܗܝ ܀|
    block |܃ܠܒܲܝܬܵܐ ܕܡ̇ܘܬܵܐ ܚ̣ܙܲܩܘ ܐܲܒܼܵܗܵܘ̈ܗܝ ܕܒܲܪ ܡ̇ܝܘܿܬܹ̈ܐ|
    block |ܘܒܼܵܗ̇ ܒܲܕܼܡܘܼܬܼܵܐ ܡܛܲܝܸܒܼ ܐܵܦ ܗܘ̤ ܙܘܵܕܹ̈ܐ ܠܐܘܼܪܚܹܗ ܀|
    block |ܐܘܼܪܚܵܐ ܗ̄ܝ݂ ܪܲܒܿܬܼܵܐ ܐܘܼܪܚܹܗ ܕܡ̇ܘܬܵܐ ܠܲܒܼܢܵܘ̈ܗܝ ܕܐܵܕܡ܃|
  block
    block |ܘܪܵܕܹܝܢ ܟܠܝܘܿܡ ܘܠܵܐ ܡܸܬܼܦܲܣܩܵܐ ܡ̣ܢ ܚܵܙܘܿܩܹ̈ܐ ܀|
    block |܃ܒܗܵܢܵܐ ܚܙܘܼܩܝܵܐ ܕܐܲܡܝܼܢܘܼܬܼܵܐ ܫܚܝܼܩܝܼܢ ܟܠܝܘܿܡ|
    block |ܘܪܵܢܹ̇ܝܢ ܕܕܲܠܡܵܐ ܢܹܐܙܠ̄ܘܼܢ ܠܲܫܝܘܿܠ ܟܲܕܼ ܚܲܝܵܒܼܝܼܢ ܀|
    block |܃ܚܵܐܹ̇ܝܢ ܚܵܘ̈ܒܹܿܐ ܚܘܼܢ ܚܵܘ̈ܒܵܬܼܵܐ ܕܚܲܝܵܒܼܘܼܬܲܢ|
    block |ܕܗܵܐ ܥܸܫܢܲܬ̤ ܠܵܗ̇ ܚܵܘܒܲܬܼ ܚܵܘ̈ܒܲܝܢ ܡ̣ܢ ܟܠ ܕܵܪ̈ܝܼܢ ܀|
    block |܃ܚܵܒܼ݂ܢܲܢ ܣܲܓܼܝܼ ܘܠܲܝܬܿ ܡܸܢܝܵܢܵܐ ܠܚܲܝܵܒܼܘܼܬܲܢ|
    block |ܘܥܸ̇ܦ ܪܼ̈ܒܿܝܵܬܼܵܐ ܕܲܫܛܵܪ ܚܵܘܒܲܝ̈ܢ ܠܡܸܕܹܿܡ ܕܝܼܙܸܦ̄ܢ ܀|
    block |܃ܝ̄ܙܦܲܬܼܵܐ ܒܝܼܫܬܵܐ ܕܥܵܘ̣ܠܵܐ ܒܝܼܫܵܐ ܝ̄ܙܸܦ̄ܝܼܢ ܡ̣ܢ ܒܝܼܫܵܐ|
    block |ܘܗܵܐ ܡܪ̈ܲܒܹܿܐ ܠܲܢ ܒܝܲܕܼ ܪܼ̈ܒܿܝܵܬܵܪܐ ܕܲܫܟܼܝܼܪ̈ܵܬܵܪܐ ܀|
    block |܃ܒܲܫܟܼܝܼܪ̈ܵܬܼܵܐ ܫܲܪܝܼ ܓܸܢܣܲܢ ܡ̣ܢ ܫܘܼܪܵܝܵܐ|
    block |ܘܒܹܗ ܒܲܥܝܵܕܵܐ ܪܓܼܝܼܓܼ ܕܲܢܫܲܠܸܡ ܝܵܘܡܲܝ̈ ܚܲܝܵܘ̈ܗܝ ܀|
    block |܃ܥܝܵܕܼܵܐ ܚ݂ܲܣܢܹܗ ܐܵܦ ܚܵܣܹ̇ܢ ܠܹܗ ܒܟܼܠܗܘܿܢ ܚܲܝܵܘ̈ܗܝ|
    block |ܘܣܲܢܝܵܐ ܒܥܲܝܵܢ̈ܘ̈ܗܝ ܕܢܸܣܢܹܐ ܥܝܵܕܼܵܐ ܕܲܫܟܼܝܼܪ̈ܵܢܹܗ ܀|
    block |܃ܪܵܚܹ̇ܡ ܐ̄ܢܵܫܵܐ ܚܘܼܣ ܥܲܠ ܐ̄ܢܵܫܵܐ ܣܵܢܹ̇ܐ ܚܲܝܵܘ̈ܗܝ|
    block |ܘܗܲܒܼ ܒܹܗ ܚܲܝܠܵܐ ܠܡܸܚܣܲܢ ܩܹܐܪܣܵܐ ܕܲܪ̈ܓܼܝܼܓܼܵܬܹܗ ܀|
    block |܃ܐܲܢ̄ܬܿ ܗܲܒܼ ܚܲܝܠܵܐ ܒܣܲܚܝܼܠܘܼܬܹܗ ܕܲܡܚܝܼܠ ܚܲܝܠܵܐ|
    block |ܕܠܵܐ ܢܸܬܼܪܲܦܸܐ ܩܕܼܵܡ ܚܘܼ̈ܬܼܚܵܬܹܐ ܘܕܲܝܘܸ̈ܐ ܛܪ̈ܘܼܢܹܐ ܀|
    block |܃ܒܲܬܼܪܹܝܢ ܩܹܐܪ̈ܣܹܐ ܪܡܸܐ ܝܲܠܵܫܵܐ ܕܲܕܘܸܐ ܡ̣ܢ ܟܠ|
    block |ܒܚܲܫܲܝ̈ ܢܲܦܫܹܗ ܘܫܹܐܕܹ̈ܐ ܕܡܲܦܗܹܝܢ ܠܲܡܚܝܼܠܘܼܬܹܗ ܀|
    block |܃ܚܲܝܸܠ ܙܵܘܥܵܘ̈ܗܝ ܕܲܡܚܝܼܠ ܚܲܝܠܵܐ ܕܒܼܵܥܹ̇ܐ ܘܲܡܦܝܼܣ|
    block |ܘܪܕܘܿܦ ܡܸܢܹܗ ܫܹܐܕܹ̈ܐ ܒܝܼܫܹ̈ܐ ܕܲܨܗܹܝܢ ܠܲܕܼܡܹܗ ܀|
    block |܃ܠܵܐ ܡ̇ܪܝ ܬܸܬܸܠ ܠܪܸܓܲܬܼ ܒܝܼܫܹ̈ܐ ܠܡܸܫܬܲܡܠܵܝܘܼ|
    block |ܕܠܵܐ ܢܸܬܿܬܿܪܝܼܡܘܼܢ ܘܲܢܒܲܙܚܘܼܢ ܒܹܗ ܒܲܫܡܵܟ ܪܲܒܵܐ ܀|
    block |܃ܒܲܫܡܵܟ ܪܲܒܵܐ ܩ̣ܪܲܝܬܵܢ ܛܵܒܼܵܐ ܡ̣ܢ ܫܘܼܪܵܝܵܐ|
    block |ܓܡܘܿܪ ܒܲܥܒܼܵܕܼܵܐ ܩܪܵܝܬܵܐ ܕܲܫܡܵܟ ܒܫܝܼܛܘܼܬܼ ܓܸܢܣܲܢ ܀|
    block |܃ܫܡܵܗܹ̈ܐ ܕܲܫܡܵܟ ܣܵܡ̣ܬܿ ܥܲܠ ܪܹܫܲܢ ܟܲܕܼ ܬܲܩܸܢܬܵܢ|
    block |ܫܲܪܲܪ ܐܸܢܘܿܢ ܒܝܲܕܼ ܣܘܼܥܪ̈ܵܢܹܐ ܕܲܦܐܹܝܢ ܠܲܫܡܵܟ ܀|
    block |܃ܫܡܵܟ ܝܲܩܝܼܪܵܐ ܗ̄ܘ̣ ܘܠܵܐ ܡܸܬܼܡܲܠܲܠ ܡ̣ܢ ܡܲܠܵܠܹ̈ܐ|
    block |ܠܵܐ ܢܸܨܛܲܚܸܐ ܫܡܵܟ ܒܲܫܡܵܗܹ̈ܐ ܕܙܲܠܝܼܠܘܿܬܲܢ ܀|
    block |܃ܐܸܢ ܐܲܥܘܸܠܢܲܢ ܒܲܢ ܐܲܥܘܸܠܢܲܢ ܘܠܵܐ ܐܲܚܣܲܪܢܵܟ|
    block |ܠܵܟ ܠܵܐ ܩܵܪܹ̇ܒܼ ܠܵܐ ܚܘܼܣܪܵܢܵܐ ܘܠܵܐ ܝܘܼܬܼܪܵܢܵܐ ܀|
    block |܃ܐܲܢ̄ܬܿ ܐܲܝܟ ܕܐܝܼܬܲܝܟ ܐܝܼܬܲܝܟ ܘܐܝܼܬܲܝܟ ܕܠܵܐ ܫܘܼܚܠܵܦܵܐ|
    block |ܘܥܲܡ ܟܠ ܒܸܪ̈ܝܵܢ ܡܗܲܠܸܟ ܪܸܡܙܵܟ ܟܲܕܼ ܠܵܐ ܠܵܐܹ̇ܐ ܀|
    block |܃ܠܵܐ ܡܲܠܐܸܐ ܠܵܟ ܥܵܘܼܠܵܐ ܕܒܼܝܼܫܹ̈ܐ ܘܲܕܿܛܵܠܘܼܡܹ̈ܐ|
    block |ܘܠܵܐ ܡܩܲܠܸܣ ܠܵܟ ܫܘܼܒܼܚܵܐ ܕܟܹܐܢܹ̈ܐ ܘܲܕܼܙܲܕܿܝܼܩܹ̈ܐ ܀|
    block |܃ܠܵܐ ܓܘܼܢܵܝܹ̈ܐ ܡܓܼܿܢܹܝܢ ܠܲܫܡܵܐ ܕܙܲܕܼܝܼܩܘܼܬܼܵܟ|
    block |ܘܠܵܐ ܪܘܼܡܪ̈ܵܡܹܐ ܡܪܝܼܡܝܼܢ ܕܲܪܓܼܵܐ ܕܓܼܡܝܼܪܘܼܬܼܵܟ ܀|
  block
    block |܃ܚܲܕܼ ܐܸܢܘܿܢ ܠܵܟ ܫܘܼܒܼܚܵܐ ܘܨܲܥܪܵܐ ܠܦܘܼܬܼ ܪܲܒܿܘܼܬܵܟ|
    block |ܒܲܕܼ ܠܵܐ ܡܩܲܒܸܿܠ ܟܝܵܢ ܐܝܼܬܼܘܼܬܼܵܟ ܚܕܼܵܐ ܡ̣ܢ ܗܵܠܹܝܢ ܀|
    block |܃ܠܲܝܬܿ ܠܲܟܼܝܵܢܵܟ ܐܵܦܠܵܐ ܗܵܕܹܐ ܫܡܵܐ ܕܲܟܼܝܵܢܵܟ|
    block |ܘܡ̣ܢ ܠܵܐ ܫܡܵܗܹ̈ܐ ܡܟܲܢܹܝܢܲܢ ܠܹܗ ܫܡܵܐ ܕܲܟܼܝܵܢܵܐ ܀|
    block |܃ܠܵܟ ܠܵܐ ܟܲܝܸܢ ܟܝܵܢܵܐ ܐ̄ܚܪܹܢܵܐ ܡܟܼܝܼܢ ܒܸܪ̈ܝܵܬܼܵܐ|
    block |ܘܠܵܐ ܠܵܚܹ̇ܡ ܠܵܟ ܫܸܡ ܟܘܼܢܵܝܵܐ ܕܡܸܬܼܟܲܝܢܵܢܹܐ ܀|
    block |܃ܡܕܝܼܢ ܒܸܪ̈ܝܵܬܼܵܐ ܢܸܩܪܹܝܟ ܒܲܠܚܘܿܕܼ ܐܲܝܟ ܕܲܦܠܸܐ ܠܵܟ|
    block |ܘܠܵܐ ܢܛܘܼܫ ܒܲܫܡܵܟ ܫܡܵܗܹ̈ܐ ܫܐܝܼܠܹ̈ܐ ܕܡܵܟܿܝܼܢ ܡܸܢܵܟ ܀|
    block |܃ܠܲܝܬܿ ܫܘܼܡ̇ܗܵܐ ܕܲܦܠܸܐ ܠܲܫܡܵܐ ܕܐܲܡܝܼܢܘܼܬܵܪܟ|
    block |ܐܸܠܵܐ ܐܸܢ ܚܲܕܼ ܐܝܼܬܼܝܵܐ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܀|
    block |܃ܒܗܵܢ ܟܘܼܢܵܝܵܐ ܦܠܸܐ ܕܲܢܟܲܢܹܝܟ ܟܠ ܕܲܥܒܼܝܼܕܵܪܐ ܗ̄ܘ̣|
    block |ܗܵܢ ܕܐܲܢ̄ܬܿ ܐܲܠܸܦܬܿ ܠܲܥܒܼܵܕܼ ܐܝܼܕܲܝ̈ܟ ܕܒܹܗ ܢܸܩܪܘܿܢܵܟ ܀|
    block |܃ܠܡܘܼܫܹܐ ܥܲܒܼܕܵܟ ܓܠ݂ܲܝܬܵܝܗܝ ܠܲܫܡܵܐ ܕܐܲܡܝܼܢܘܼܬܼܵܟ|
    block |ܡ̇ܕܹܝܢ ܓܲܠܝܵܐ ܗ̄ܝ݂ ܕܠܲܝܬܿ ܫܘܼܡ̇ܗܵܐ ܐ̄ܚܪܹܢܵܐ ܠܲܫܡܵܟ ܀|
    block |܃ܫܒܼܝܼܚ ܨܸܒܼܝܵܢܵܟ ܕܲܟܼܡܵܐ ܪܵܚܹ̇ܡ ܠܲܥܒܼܵܕܼ ܐܝܼܕܼܵܘ̈ܗܝ|
    block |ܘܒܹܗ ܒܲܥܒܼܵܕܹܗ ܡܚܵܘܹܐ ܚܲܝܠܵܐ ܕܐܲܡܝܼܢܘܼܬܹܗ ܀|
    block |܃ܒܗܵܢ ܨܸܒܼܝܵܢܵܐ ܚܵܪܵܬ̤ ܡܸܠܲܬܼܝ ܪܵܚ̇ܡܲܬܼ ܡܸܠܹ̈ܐ|
    block |ܘܫܲܪܝܲܬ̤ ܕܬܼܵܘܠܸܕܼ ܡܸܠܹ̈ܐ ܕܚܲܫܵܐ ܕܥܲܠ ܚܲܛܵܝܹ̈ܐ ܀|
    block |܃ܕܸܒܼܚܵܐ ܕܡܸܠܹ̈ܐ ܡܩܲܪܒܼܵܐ ܡܸܠܲܬܼܝ ܚܠܵܦ ܡܲܠܵܠܹ̈ܐ|
    block |ܩܲܒܸܿܠ ܕܸܒܼܚܵܗ̇ ܡܩܲܒܸܿܠ ܕܸܒܼܚܹ̈ܐ ܘܲܨܠܵܘܵܬܼܵܐ ܀|
    block |܃ܕܸܒܼܚܵܗ̇ ܦܝܵܣܵܐ ܗ̄ܘ̣ ܕܡܠܸܐ ܪ̈ܥܘܿܡ̇ܬܼܵܐ|
    block |ܚܘܼܣ ܥܲܠ ܡܸܠܹ̈ܝ̈ܗ̇ ܐܵܦܸܢ ܫܝܼ̈ܛܵܢ ܡ̣ܢ ܩܘܼܒܵܠܵܐ ܀|
    block |܃ܪܵܥܘܿܡ̇ܐܝܼܬܼ ܡܸܬܼܟܲܫܦܵܐ ܠܵܟ ܒܨܝܼܪܲܬܼ ܚܲܝܠܵܐ|
    block |ܐܲܝܟ ܐܲܪܡܲܠܬܵܐ ܠܗܵܘ̇ ܕܲܝܵܢܵܐ ܚܲܪܡ̇ܢܵܝܵܐ ܀|
    block |܃ܐܲܢ̄ܬܿ ܪܲܟܸܿܒܼܬܵܝܗܝ ܠܡܲܬܼܠܵܐ ܕܡ̇ܘܕܲܥ ܡܚܝܼܠܘܼܬܼ ܓܸܢܣܲܢ|
    block |ܘܨܵܪܬܿ ܬܲܚܘܝܼܬܵܐ ܒܲܡܓܲܙܲܝܬܵܐ ܕܨܵܬܼܵܗ̇ ܛܪܘܼܢܵܐ ܀|
    block |܃ܘܐܸܢ ܗܵܘ̇ ܚܲܪܡ̇ܐ ܚܲܣܢ̣ܵܗ̇ ܦܝܵܣܵܐ ܠܚܲܪܡ̇ܢܘܼܬܹܗ|
    block |ܟܡܵܐ ܢܸܬܼܪܲܟܼܢܘܼܢ ܪ̈ܲܚܡܲܝܟ ܕܝܼܠܵܟ ܨܹܝܕܼ ܚܲܛܵܝܹ̈ܐ ܀|
    block |܃ܐܸܢ ܚܲܪܡ̇ܢܵܐ ܗܘ̤ܵܐ ܪܲܚܡܵܢܵܐ ܐܲܝܟ ܕܐܲܢ̄ܬܿ ܚܵܘܝܼܬܿ|
    block |ܚܵܘܵܐ ܒܓܸܠܝܵܐ ܚܹܝܠ ܦܸܠܐܬܼܵܐ ܨܹܝܕܼ ܒܝܼܫܘܼܬܲܢ ܀|
    block |܃ܐܸܢ ܠܵܐ ܟܹܐܢܵܐ ܬܒܲܥ̣ ܟܹܐܢܘܼܬܼܵܐ ܕܲܛܠܝܼܡܵܐ ܗ̄ܘ̣ܵܬܼ|
    block |ܟܡܵܐ ܐܲܢ̄ܬܿ ܟܹܐܢܵܐ ܬܕܘܼܢ ܟܹܐܢܵܐܝܼܬܼ ܠܲܛܠܝܼܡܘܼܬܲܢ ܀|
    block |܃ܛܠܝܼܡܝܼܢܲܢ ܡ̇ܪܝ ܡ̣ܢ ܚܘܼ̈ܬܼܚܵܬܹܐ ܘܡ̣ܢ ܣܵܛܵܢܵܐ|
    block |ܬܒܲܥ ܒܲܝܢܵܬܲܢ ܬܒܲܥܬܵܐ ܕܦܲܐܝܵܐ ܠܕܲܝܵܢܘܼܬܼܵܟ ܀|
    block |܃ܬܪܹܝܢ ܣܲܩܘܼܒܼܠܹ̈ܐ ܗܘ̤ܵܘ ܠܲܢ ܥܼܠܬܼܵܐ ܕܟܼܠ ܒܝܼ̈ܫܵܬܼܵܐ|
    block |ܝܲܨܪܲܢ ܒܝܫܵܐ ܘܒܼܝܼܫܵܐ ܕܲܣܢ̣ܵܢ ܡ̣ܢ ܫܘܼܪܵܝܵܐ ܀|
  block
    block |܃ܒܝܼܫܵܐ ܗܘ̤ܵܐ ܠܲܢ ܡ̇ܠܹ̇ܝܟ ܡܸܠܟܵܐ ܕܲܫܟܼܝܼܪ̈ܵܬܼܵܐ|
    block |ܘܢܦܲܩ̣ܘ ܐ̄ܢܵܫܵܐ ܠܡܸܒܼܥܵܐ ܒܥܵܬܼܵܐ ܕܲܫܟܼܝܼܪ̈ܵܬܹܗ ܀|
    block |܃ܒܲܫܟܼܝܼܪ̈ܵܬܹܗ ܫܲܟܿܪܹܗ ܠܫܘܼܦܪܵܐ ܕܦܲܐܝܘܼܬܼ ܨܲܠܡܲܢ|
    block |ܘܢܸܕܲܬ̤ ܡܸܢܲܢ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀|
    block |܃ܒܦܲܐܝܘܼܬܼ ܨܲܠܡܲܢ ܬܲܗܝܪܝܼܢ ܗ̄ܘ̣ܵܘ ܩܕܼܵܡ ܣܲܟ̣ܠܘܼܬܲܢ|
    block |ܘܡ̣ܢ ܕܐܲܣܟܸܿܠܢܲܢ ܗܦܲܟܼܘ ܘܐܸܬܿܕܲܡܲܪܘ ܥܲܠ ܫܘܼܟܪܵܢ ܀|
    block |܃ܡܲܬܼܩܸܢ ܨܲܠܡܲܢ ܒܲܨܠܸܡ ܨܲܠܡܹܗ ܕܠܵܐ ܪܘܼܟܵܒܼܵܐ|
    block |ܚܘܼܣ ܥܲܠ ܨܲܠܡܲܢ ܡܸܛܠ ܨܲܠܡܵܟ ܕܠܵܐ ܪܘܼܟܵܒܼܵܐ ܀|
    block |܃ܠܲܝܬܿ ܠܵܟ ܨܲܠܡܵܐ ܩܢܸܐ ܪܘܼܟܵܒܼܵܐ ܐܲܝܟ ܡ̇ܝܘܿܬܹ̈ܐ|
    block |ܘܗܵܢ݁ܵܘ ܬܸܡܗܵܐ ܕܠܲܢ ܟܲܢܝܼܬܵܢ ܒܲܕܼܠܵܐ ܡܟܼܵܢܵܢ ܀|
    block |܃ܒܫܸܡ ܪܲܒܿܘܼܬܼܵܟ ܩ̣ܪܵܝܬܵܢ ܛܵܒܼܵܐ ܕܟܼܠܹܗ ܛܵܒܼܵܐ ܗ̄ܘ̣|
    block |ܠܵܐ ܢܸܫܬܲܚܠܵܦ ܫܸܡ ܛܵܒܼܘܼܬܼܵܟ ܒܒܼܝܼܫܘܼܬܼ ܥܵܘ̣ܠܲܢ ܀|
    block |܃ܚܵܣ ܠܵܐ ܗܵܘ̇ܝܵܐ ܐܵܦ ܠܵܐ ܡܲܨܝܵܐ ܕܬܸܗܘܸܐ ܗܵܕܹܐ|
    block |ܕܥܵܘ̣ܠܲܢ ܒܵܩܵܐ ܢܸܙܟܹܿܐ ܠܚܲܝܠܵܐ ܕܐܲܚܝܼܕܼ ܟܠܵܐ ܀|
    block |܃ܡ̇ܢܵܐ ܗ̄ܘ̣ ܥܵܘ̣ܠܵܐ ܕܫܹܐܕܹ̈ܐ ܘܐ̄ܢܵܫܵܐ ܒܦܸܚܡܵܐ ܕܪ̈ܲܚܡܲܝܟ|
    block |ܐܵܘ ܗ̤ܝ ܒܝܼܫܬܵܐ ܕܟܼܠܵܗ̇ ܒܪܝܼܬܼܵܐ ܩܕܼܵܡ ܚܵܘܣܵܢܵܟ ܀|
    block |܃ܪܲܒܿܘܼ ܚܢܵܢܵܟ ܡ̣ܢ ܒܸܪ̈ܝܵܬܵܪܐ ܕܗ̤ܘܲܝ̈ ܡܸܢܵܟ|
    block |ܘܠܵܐ ܡܸܬܼܦܲܚܡܵܐ ܡܪܲܚܡܵܢܘܼܬܼܵܟ ܒܲܥܒܼܵܕܼ ܐܝܼܕܲܝ̈ܟ ܀|
    block |܃ܒܢܝܼܫܵܐ ܕܪ̈ܲܚܡܲܝܟ ܚܵܪ̣ܘ ܚܘܼܫܵܒܲܝ̈ ܪ̈ܵܚܡܲܝ ܦܸܗܝܵܐ|
    block |ܘܫܲܪܝܼܘ ܚܵܢܹ̇ܝܢ ܠܘܼܩܒܲܠ ܢܝܼܫܵܐ ܕܪܲܒܿܘܬܼ ܪ̈ܲܚܡܲܝܟ ܀|
    block |܃ܢܝܼܫܵܐ ܕܪ̈ܲܚܡܲܝܟ ܩܒܲܥ̣ܬܿ ܒܹܝܬܼ ܚܘܼܩܹ̈ܐ ܕܲܟܼܬܼܝܼ̈ܒܼܵܬܼܵܐ|
    block |ܘܗܵܐ ܒܨܝܼܪ ܩܲܠܝܼܠ ܐܲܠܦܹ̈ܐ ܐܸܫܬܵܐ ܘܠܵܐ ܡܸܫܬܿܚܠܲܦ ܀|
    block |܃ܪܲܚܡܵܢܵܐܝܼܬܼ ܕܕܼܵܐ ܨܸܒܼܝܵܢܵܟ ܥܲܡ ܟܠ ܕܵܪ̈ܝܼܢ|
    block |ܘܠܵܐ ܐܸܬܼܒܲܨܲܪ ܡ̣ܢ ܡܵܐ ܕܐܝܼܬܼܵܘܗܝ ܥܕܲܡܵܐ ܠܚܲܪܬܼܵܐ ܀|
    block |܃ܓ̣ܙܲܪܬܿ ܥܲܠ ܐܵܕܡ ܕܝܼܢܵܐ ܕܡܵܘܬܵܐ ܕܲܚܛ̣ܵܐ|
    block |ܘܲܚ̣ܝܵܐ ܐܵܕܼܵܡ ܒܵܬܲܪ ܕܲܚܛ̣ܵܐ ܬܫܲܥܡܵܐܐ ܘܝܲܬܼܿܝܼܪ ܀|
    block |܃ܦܣܲܩ̣ܬܿ ܥܲܠ ܩܵܐܹܝܢ ܫܒܲܥ ܬܲܒܼܥܵܬܵܐ ܕܫܲܒܼܥܵܐ ܢܸܓܼܕܲܝܼ̈ܢ|
    block |ܘܠܵܐ ܓ̣ܡܲܪܬܿ ܐܸܢܹܝܢ ܚܲܬܿܝܼܬܼܵܐܝܼܬܼ ܐܲܟܼܡܵܐ ܕܲܦܣܲܩ̣ܬܿ ܀|
    block |܃ܐܼܡ݂ܲܪܬܿ ܕܐܸܥܛܹܐ ܟܠܡܵܐ ܕܥܸܒܲܕܹܿܬܼ ܕܠܵܐ ܚܵܘܣܵܐ|
    block |ܘܗܵܐ ܩܲܝܵܡܵܐ ܒܪܝܼܬܼܵܐ ܟܠܵܗ̇ ܥܲܡ ܟܠ ܕܲܗܘ̤ܵܘ ܀|
    block |܃ܠܵܛ̣ܬܵܝܗܝ ܠܲܟܼܢܲܥ̄ܢ ܕܢܸܗܘܸܐ ܥܲܒܼܕܵܐ ܘܲܥܒܸܕܼ ܥܲܒܼܕܲܝ̈ܢ|
    block |ܘܐܲܡܠܸܟܼܘ ܡܸܢܹܗ ܡܲܠ̈ܟܹܿܐ ܩ̈ܫܲܝܵܐ ܘܫܲܥܒܸܿܕܼܘ ܥܲܡܡܹ̈ܐ ܀|
    block |܃ܢܚ̣ܸܬܿܬܿ ܟܲܕܼ ܠܵܐ ܢܚ̣ܸܬܿܬܿ ܠܒܹܝܬܼ ܒܵܒܼܠܵܝܹ̈ܐ ܠܡܸܥܒܲܕܼ ܩܹܐܪܣܵܐ|
    block |ܘܫܲܚܠܸܦܬܿ ܐܸܢܘܿܢ ܠܡܵܐܢܲܝ̈ ܙܲܝܢܵܟ ܠܲܡܫܲܝܢܘܼܬܼܵܐ ܀|
    block |ܓܙܲܡ̣ܬܿ ܥܲܠ ܐܲܪܥܵܐ ܕܦܵܠܹܣܛܝܼܢܹܐ ܕܠܵܐ ܢܦܘܼܫ ܒܵܗ̇ ܐ̄ܢܵܫ܃|
  block
    block |ܘܦܵܫ̣ܘ ܪܸ̈ܒܿܘܵܬܼܵܐ ܡ̣ܢ ܝܲܬܵܒܹ̈ܝܗ̇ ܕܠܵܐ ܡܲܪܕܿܘܼܬܵܐ ܀|
    block |܃ܐܲܪܝܼܡܬܿ ܐܝܼܕܼܵܟ ܥܲܠ ܡܸܨܪ̈ܝܹܐ ܘܢܲܓܸܿܕܲܬܿ ܐܸܢܘܿܢ|
    block |ܘܠܲܝܬܿ ܡܲܪܕܕܿܘܼܬܼܵܐ ܕܠܵܐ ܚܠܝܼܛ ܗ̄ܘ̣ܵܐ ܒܵܗ̇ ܚܢܵܢܵܐ ܩܲܠܝܼܠ ܀|
    block |܃ܝܲܡܲܝܼܬܼ݂ ܕܬܼܵܘܒܸܿܕܼ ܠܝܼܣܪ̈ܠܵܝܹܐ ܒܚܘܼܪܒܵܐ ܕܚܝܼܠܵܐ|
    block |ܘܒܼܵܬܲܪ ܕܝܼܡ݂ܲܝܬܿ ܦܲܪܢܸܣܬܿ ܐܸܢܘܿܢ ܚܘܼܒܵܢܵܐܝܼܬܼ ܀|
    block |܃ܚܘܼܒܵܢܵܐܝܼܬܼ ܚ̣ܙܲܝܢܲܢ ܕܲܪܕܲܝܬܿ ܟܠ ܟܲܪ ܕܲܪܕܲܝܬܿ|
    block |ܘܠܲܝܬܿ ܡܲܪܕܿܘܼܬܼܵܐ ܕܠܵܐ ܡܵܙ̇ܓܲܬܿ ܒܵܗ̇ ܒܲܣܝܼܡܘܼܬܼܵܐ ܀|
    block |܃ܒܒܲܣܝܼܡܘܼܬܵܟ ܐܸܬܼܒܲܩܝܼܢܲܢ ܘܡܸܬܼܒܲܩܹܝܢܲܢ|
    block |ܘܠܵܐ ܫܵܠܹ̇ܝܢܲܢ ܡ̣ܢ ܬܲܟܼܫܲܦܬܵܐ ܕܥܲܠ ܚܵܘ̈ܒܵܬܲܢ ܀|
    block |܃ܒܪܲܒܿܘܼܬܼ ܚܘܼܒܵܟ ܡܸܬܼܓܵܘܣܝܼܢܲܢ ܒܟܼܠ ܥܸܕܵܢܝܼ̈ܢ|
    block |ܒܲܕܼܡܘܼܬܼ ܝܲܠ̈ܕܹܿܐ ܕܛܵܦ̇ܣܝܼܢ ܟܠܫܵܥ ܒܐܲܒܼܵܗܲܝ̈ܗܘܿܢ ܀|
    block |܃ܠܐܲܒܼܵܗܘܼܬܼܵܟ ܡܸܣܬܲܟܿܠܝܼܢܲܢ ܐܲܒܼܵܐ ܒܲܠܚܘܿܕܼ|
    block |ܘܠܵܐ ܩܵܪܹܝܢܲܢ ܐܲܒܼܵܐ ܕܝܲܠܕܲܝܢ ܚܘܼܒܵܢܵܐܝܼܬܼ ܀|
    block |܃ܠܵܐ ܝܵ̇ܕܸܥܝܼܢܲܢ ܠܐܲܒܼܵܐ ܐ̄ܚܪܹܢܵܐ ܐܸܠܵܐ ܐܸܢ ܠܵܟ|
    block |ܕܠܲܝܬܿ ܐܲܒܼܵܗܹ̈ܐ ܕܕܼܵܡܹ̇ܐ ܚܘܼܒܗܘܿܢ ܠܐܲܒܼܵܗܘܼܬܵܟ ܀|
    block |܃ܐܲܢ̄ܬܿ ܐܲܢ̄ܬܿ ܒܲܠܚܘܿܕܼ ܐܲܒܼܵܐ ܘܡ̇ܪܵܐ ܐܵܦ ܕܲܝܵܢܵܐ|
    block |ܕܐܝܼܬܼ ܠܵܟ ܟܠܗܹܝܢ ܥܲܡ ܐܝܼܬܼܘܼܬܼܵܟ ܕܠܵܐ ܫܘܼܪܵܝܵܐ ܀|
    block |܃ܕܠܵܐ ܫܘܼܪܵܝܵܐ ܩܢܹܝܬܿ ܟܠ ܕܲܩܢܹܝܬܿ ܐܵܠܵܗܵܐܝܼܬܼ|
    block |ܘܠܲܝܬܿ ܠܵܟ ܡܸܕܹܿܡ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܐܲܡܝܼܢܵܐܝܼܬܼ ܀|
    block |܃ܠܘܵܬܼܵܟ ܡ̇ܪܹܝܢ ܦܠܹܐ ܠܲܡܪܵܡܘܼ ܥܲܝܢܹ̈ܐ ܕܟܼܠܢܵܫ|
    block |ܘܡܸܢܵܟ ܢܸܫܐܲܠ ܡ̇ܙܘܿܢ ܙܲܒܼܢܵܐ ܘܫܘܼܒܼܩܵܢ ܥܵܘ̣ܠܵܐ ܀|
    block |܃ܚܘܼܣ ܥܲܠ ܚܲܝܲܝ̈ܢ ܢܸܒܼܥܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ|
    block |ܘܗܲܒܼܠܲܢ ܙܲܒܼܢܵܐ ܕܲܡܠܹܐ ܫܲܝܢܵܐ ܘܬܘܼܪܣܵܝ ܚܲܝܹ̈ܐ ܀|
    block |܃ܚ̣ܛܲܝܢܲܢ ܣܲܓܿܝܼ ܘܲܥܒ݂ܲܪ ܥܵܘ̣ܠܲܢ ܠܥܸܠ ܡ̣ܢ ܪܹܫܲܢ|
    block |ܘܩܲܪܝܼܒܼܝܼܢܲܢ ܠܡܸܬܿܛܲܒܵܥܘܼ ܒܗܵܘܬܼܵܐ ܕܚܵܘܒܲܝ̈ܢ ܀|
    block |܃ܥ̣ܫܸܢ ܡܸܢܝܵܢܵܐ ܕܲܫܟܼܝܼܪ݁ܵܬܲܢ ܡ̣ܢ ܡܸܢܝܵܢܵܐ|
    block |ܘܠܵܐ ܡܸܬܿܬܿܟܼܝܼܠܵܐ ܚܲܝܵܒܼܘܼܬܲܢ ܒܟܲܝܠܵܐ ܝ̄ܕܼܝܼܥܵܐ ܀|
    block |܃ܒܠܲܥ̣ܢܲܢ ܣܲܓܿܝܼ ܐܵܦ ܡܲܚ̈ܘܵܬܼܵܐ ܥܲܙܝܼ̈ܙܵܬܵܐ|
    block |ܘܠܵܐ ܦܵܫ̣ ܝܲܨܪܲܢ ܡ̣ܢ ܥܸܢܝܵܢܵܐ ܕܨܼܝܕܼ ܒܝܼ̈ܫܵܬܼܵܐ ܀|
    block |܃ܢܬܲܥ ܡܲܬܼܩܵܠܵܐ ܕܪܲܒܿܘܼܬܼ ܢܸܓܼܕܲܢ ܡ̣ܢ ܣܲܢ̈ܝܵܬܲܢ|
    block |ܘܠܵܐ ܢܲܣܝܼܢܲܢ ܠܡܸܣܢܵܐ ܥܵܘ̣ܠܲܢ ܘܠܵܐ ܟܠ ܟܠܹܗ ܀|
    block |܃ܐܸܢܗܘ̤ ܕܥܵܘ̣ܠܲܢ ܣܗܸ݂ܕܼ ܒܲܢ ܡ̇ܪܝܵܐ ܐܲܟܼܡܵܐ ܕܲܟܼܬܼܝܼܒܼ|
    block |ܐܲ̄ܢ̄ܬܿ ܚܘܼܢ ܘܲܫܒܼܘܿܩ ܡܸܛܠ ܪ̈ܲܚܡܲܝܟ ܕܠܵܐ ܡܸܬܼܡܲܫܚܝܼܢ ܀|
    block |܃ܠܵܐ ܡܸܬܼܡܲܫܚܵܐ ܡܪܲܚܡܵܢܘܼܬܼܵܟ ܡ̣ܢ ܡ̇ܫܘܿܚܹ̈ܐ|
    block |ܘܐܸܢ ܗܵܟܲܢܵܐ ܗ̄ܝܼ ܡ̇ܢܵܘ ܥܵܘ̣ܠܲܢ ܒܵܩܵܐ ܫܝܼܛܵܐ ܀|
  block
    block |܃ܒܵܩܵܐ ܗ̄ܝ̣ ܫܝܼܛܵܐ ܥܵܘܵܠܘܼܬܲܢ ܟܡܵܐ ܐܸܢ ܪܲܒܵܐ|
    block |ܫܕܼܝܼܗ̇ ܐܲܝܟ ܒܸܙܩܵܐ ܒܝܲܡܵܐ ܪܲܒܵܐ ܕܒܲܣܝܼܡܘܼܬܼܵܟ ܀|
    block |܃ܠܵܐ ܬܲܩܸܨ ܠܲܢ ܥܲܠ ܕܲܚܛ݂ܲܝܢܲܢ ܐܲܝܟ ܚܲܛܵܝܹ̈ܐ|
    block |ܕܐܲܢܬܿ ܛܵܒܼ ܡ̣ܢ ܟܠ ܡܦܵܣ ܐܲܢ̄ܬܿ ܒܲܙܢܵܐ ܕܚܲܛܵܝܘܼܬܲܢ ܀|
    block |܃ܐܲܢ̄ܬܿ ܝܵ̇ܕܲܥܲܬܿ ܠܲܢ ܩܕܼܵܡ ܬܘܼܩܵܢܲܢ ܘܒܼܵܬܲܪ ܕܲܗ̣ܘܲܝܢ|
    block |ܘܲܡܦܵܣ ܐܲܢ̄ܬܿ ܒܹܗ ܒܝܲܨܪܲܢ ܒܝܼܫܵܐ ܕܡܸܨܛܲܠܝܵܢܵܐ ܗ̄ܘ̣ ܀|
    block |܃ܕܐܲܢ̄ܬܿ ܬܲܩܸܢܬܵܝܗܝ ܘܐܲܢ̄ܬܿ ܐܲܥܢܝܼܬܵܝܗܝ ܠܡܸܬܼܗܲܓܵܝܘܼ|
    block |ܡ̇ܕܹܝܢ ܡܸܢܵܟ ܝ̄ܠܸܦ ܗܸܓܼܝܵܢܵܐ ܕܒܹܝܬܼ ܛܵܒܼ ܠܲܕܼܒܝܼܫ ܀|
    block |܃ܘܐܸܢ ܐܲܢ̄ܬܿ ܪܲܒܵܐ ܘܗܘ̤ ܬܲܠܡܝܼܕܼܵܐ ܕܪܲܒܵܢܘܼܬܼܵܟ|
    block |ܓܡܘܿܪ ܬܲܠܡܝܼܕܼܵܟ ܐܲܝܟ ܨܸܒܼܝܵܢܵܐ ܕܪܲܒܵܘܼܬܼܵܟ ܀|
    block |܃ܣܲܒ̣ ܠܵܟ ܛܲܢܬܵܐ ܠܛܲܠܝܵܐ ܫܲܒܼܪܵܐ ܕܐܸܬܿܬܿܠܡܲܕܼ ܠܵܟ|
    block |ܘܲܗܓܼܝܼ ܩܕܼܵܡ̇ܘܗܝ ܗܸܓܼܝܵܢ ܡܸܠܹ̈ܐ ܕܲܡܚܲܝ̈ܡܵܢ ܠܹܗ ܀|
    block |܃ܟܬܼܘܿܒܼ ܐܵܬܼ̈ܘܵܬܼܵܐ ܕܫܸܡ ܐܝܼܬܼܘܼܬܼܵܟ ܥܲܠ ܪܸܥܝܵܢܹܗ|
    block |ܘܢܸܩܪܹ̈ܐ ܒܗܵܘܢܵܐ ܘܢܸܛܲܪ ܛܲܟܼܣܵܐ ܕܕܘܼܒܵܪ ܚܲܝܵܘ̈ܗܝ ܀|
    block |܃ܬܢܝܼ ܘܲܪܫܘܿܡ ܠܹܗ ܚܘܼܩܵܐ ܐ̄ܚܪܹܢܵܐ ܕܪܸܚܡܲܬܼ ܐ̄ܢܵܫܵܐ|
    block |ܕܢܹܐܣܘܿܪ ܚܘܼܒܹܿܗ ܒܐܵܠܲܦ ܐܝܼܬܼܝܵܐ ܘܬܼܵܘ ܐ̄ܢܵܫܘܼܬܼܵܐ ܀|
    block |܃ܘܐ̄ܢܵܫܵܐ ܡ̇ܐ ܕܐܸܬܼܝܲܠܲܦ ܠܡܸܩܪܵܐ ܫܲܦܝܼܪ|
    block |ܦܫܝܼܡ ܠܹܗ ܕܢܸܟܼܬܿܘܿܒܼ ܘܢܸܬܼܗܲܓܹܿܐ ܒܵܗ̇ ܒܚܹܐܪܘܼܬܼ ܢܲܦܫܹܗ ܀|
    block |܃ܚܹܐܪܘܼܬܼ ܢܲܦܫܵܬܐ ܡܠܲܝ̣ܬܵܗ̇ ܠܢܲܦܫܵܐ ܟܕܼ ܬܲܩܸܢܬܵܗ̇|
    block |ܘܛܵܒܼ ܫܲܠܝܼܛܵܐ ܠܡܸܦܪܲܫ ܬܲܪܬܹܿܝܢ ܦܵܪܘܿܫܵܐܝܼܬܼ ܀|
    block |܃ܦܪܘܿܫ ܦܵܪܘܿܫܬܵܐ ܗܵܢ ܦܘܼܪܫܵܢܵܐ ܕܣܝܼܡ ܒܲܟܼܝܵܢܹܟܼܝ|
    block |ܘܕܲܥܝ ܠܲܟܼܝܵܢܹܟܼܝ ܘܠܲܡܬܲܩܢܵܢܹܟܼܝ ܕܣܵܡ̣ ܒܹܟܼܝ ܬܲܪܬܹܿܝܢ ܀|
    block |܃ܬܲܪܬܹܿܝܢ ܐܝܼܬܼ ܠܹܟܼܝ ܢܦܫܵܐ ܡ̇ܪܬܵܐ ܕܛܵܒܼܬܼܵܐ ܘܒܼܝܼܫܬܵܐ|
    block |ܕܘܼܢܝ ܟܹܐܢܵܐܝܼܬܼ ܕܐܲܝܕܵܐ ܟܹܐܢܵܐ ܡ̣ܢ ܬܲܪ̈ܬܲܝܗܹܝܢ ܀|
    block |܃ܒܚܸܟܵܐ ܕܒܸܣܪܵܐ ܦܵܪܫܲܬܿܝ ܚܲܠܝܵܐ ܡ̣ܢ ܡܪܝܼܪܵܐ|
    block |ܦܪܘܿܫܝ ܠܲܟܼܝܵܢܹܟܼܝ ܐܲܟܼܡܵܐ ܕܲܦܪܲܫ̣ܬܿܝ ܠܲܕܼܠܵܐ ܕܝܼܠܹܟܼܝ ܀|
    block |܃ܕܝܼܠܹܟܼܝ ܫܲܦܝܼܪ ܠܡܸܚܙܵܐ ܫܲܦܝܼܪ ܐܸܢ ܫܲܦܝܼܪܲܬܿܝ|
    block |ܘܡ̇ܐ ܕܲܫܦ݂ܲܪ ܠܹܟܼܝ ܫܘܼܦܪܵܐ ܕܢܲܦܫܹܟܼܝܒ ܟܹܐܝܢ ܒܘܼܚܪܵܢܹܟܼܝ ܀|
    block |܃ܟܹܐܝܢ ܒܘܼܚܪܵܢܵܐ ܗ̄ܘ̣ ܟܠ ܒܲܪܢܵܫܵܐ ܕܲܩܢܸܐ ܢܲܦܫܵܐ|
    block |ܘܲܕܠܝܼܠܵܐ ܠܹܗ ܠܡܸܦܪܲܫ ܣܲܢܝܵܐ ܡ̣ܢ ܫܲܦܝܼܪܵܐ ܀|
    block |܃ܫܲܦܝܼܪ ܡ̇ܕܹܝܢ ܕܵܝ̇ܢܝܼܢ ܥܲܡܲܢ ܟܝܵܢܹ̈ܐ ܚܲܪ̈ܫܹܐ|
    block |ܘܲܡܚܲܝܒܼܝܼܢ ܠܲܢ ܕܠܵܐ ܚܲܝܵܒܼܝܼܢ ܠܚܲܝܵܒܼܘܼܬܲܢ ܀|
    block |ܐܸܢ ܟܹܐܢܵܐܝܼܬܼ ܪܕܲܢ ܦܘܼܩܕܵܢܵܐ ܐܲܠܵܗܵܝ̇ܐ܃|
  block
    block |ܘܫܲܚܠܸܦ ܙܲܒܼܢܹ̈ܐ ܠܒܲܪ ܡ̣ܢ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀|
    block |܃ܟܹܐܢܵܐ ܡܚܘܿܬܲܢ ܘܲܬܼܪܝܼܨ ܢܸܓܼܕܼܵܐ ܕܡܲܪܵܚܘܼܬܲܢ|
    block |ܘܬܼܘܼܒܼ ܫܵܘܹ̇ܝܢܲܢ ܠܡܸܬܼܢܲܓܼܵܕܼܘܼ ܢܸܓܼ̈ܕܹܿܐ ܥܦܝܼܦܹ̈ܐ ܀|
    block |܃ܢܸܓܼ̈ܕܹܿܐ ܥܦܝܼܦܹ̈ܐ ܚܲܝܵܒܼ ܝܲܨܪܲܢ ܠܡܸܬܼܢܲܓܼܵܕܼܘܼ|
    block |ܕܝܵ̇ܕܲܥ ܕܲܚܛ̣ܵܐ ܘܠܵܐ ܡܸܬܼܥܲܗܲܕܼ ܬܒܲܥܬܼܵܐ ܕܕܼܝܼܢܵܐ ܀|
    block |܃ܫܡܝܼܥ ܠܹܗ ܕܝܼܢܵܐ ܕܗܵܘܹ̇ܐ ܒܚܲܪܬܼܵܐ ܕܫܘܼܠܵܡ|
    block |ܘܠܵܐ ܡܸܣܬܲܪܲܕܼ ܡ̣ܢ ܫܘܼܢܵܩܵܐ ܕܫܸܡ ܓܹܗܲܢܵܐ ܀|
    block |܃ܘܵܝܠܲܢ ܕܲܟܼܡܵܐ ܛܪܘܼܢ ܪܸܥܝܵܢܲܢ ܡ̣ܢ ܛܲܪܵܢܵܐ|
    block |ܕܫܲܪܝܼܪܵܐ ܠܲܢ ܘܠܵܐ ܫܲܪܝܼܪܵܐ ܬܒܲܥܬܼܵܐ ܕܕܼܝܼܢܵܐ ܀|
    block |܃ܫܲܪܝܼܪ ܠܲܢ ܠܡܵܢ ܠܵܐ ܒܵܗܹ̇ܒܼ ܝܲܨܪܵܐ ܒܝܼܫܵܐ|
    block |ܘܥܲܠ ܡ̇ܢ ܡܲܩܠܸܐ ܠܘܼܩܒܲܠ ܡܸܕܲܡ ܕܫܲܪܝܼܪ ܘܲܒܼܚܝܼܪ ܀|
    block |܃ܫܲܪܝܼܪ ܕܝܼܢܵܟ ܪܲܒܿ ܕܲܝܵܢܹ̈ܐ ܕܕܼܵܐܲܝܟ ܟܠܵܐ|
    block |ܘܡ̇ܐܢܵܐ ܢܸܥܒܸܿܕ ܕܕܲܓܸܿܠ̄ܢ ܐܸܢܘܿܢ ܐܲܓܼܙܵܪ ܕܝܼܢܲܝ̈ܟ ܀|
    block |܃ܕܲܓܵܠܵܐܝܼܬܼ ܫܡ݂ܲܥܢܵܝܗܝ ܠܲܫܡܵܐ ܕܕܼܝܼܢܵܟ ܟܹܐܢܵܐ|
    block |ܘܐܸܠܘܼ ܫ̣ܡܲܥܬܵܝܗܝ ܫܲܪܝܼܪܵܐܝܼܬܼ ܠܵܐ ܚܵܛܹ̇ܝܢ ܗ̣̄ܘܲܝܢ ܀|
    block |܃ܚ̣ܛܲܝܢ ܐܲܝܟ ܕܲܚܛ̣ܲܝܢ ܠܦܘܼܬܼ ܕܲܟܼܝܵܢܲܢ ܢܩܸܐ ܠܲܚܛܝܼܬܼܵܐ ܗ̄ܘ̣|
    block |ܡܵܪܹܐ ܟܝܵܢܹ̈ܐ ܚܘܼܢ ܠܲܟܼܝܵܢܲܢ ܕܠܵܐ ܢܸܬܼܚܲܝܲܒܼ ܀|
    block |܃ܥܲܠ ܚܵܘ̈ܒܵܬܲܢ ܩܲܢܝܼܛܝܼܢܲܢ ܒܟܼܠܗܘܿܢ ܚܲܝܲܝ̈ܢ|
    block |ܘܗܵܐ ܡܪܲܟܿܒܼܝܼܢܲܢ ܦܘܼܪ̈ܣܹܐ ܕܒܼܵܥܹ̇ܝܢ ܫܪܵܝ ܚܵܘ̈ܒܵܬܼܵܐ ܀|
    block |܃ܫܪܝ ܚܵܘ̈ܒܵܬܲܢ ܡ̇ܪܵܐ ܕܫܲܠܝܼܛ ܥܲܠ ܚܵܘ̈ܒܵܬܲܢ|
    block |ܘܲܠܚܝܼ ܐܸܢܹܝܢ ܡ̣ܢ ܥܘܼܗܕܵܢܵܐ ܕܲܣܦܲܪ ܕܝܼܢܲܝ̈ܟ ܀|
    block |܃ܐܦܸܩ ܐܸܢܹܝܢ ܡ̣ܢ ܒܹܝܬܼ ܐܲܪ̈ܟܹܿܐ ܕܕܲܝܵܢܘܼܬܼܵܟ|
    block |ܘܬܲܠܲܚ ܐܸܢܹܝܢ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀|
    block |܃ܠܵܐ ܢܦܘܼܫ ܨܹܐܕܷܲܟ ܫܛܵܪܵܐ ܕܲܟܼܬܼܝܼܒܼ ܐܵܕܼܵܡ̇ܐܝܼܬܼ|
    block |ܕܠܵܐ ܢܸܬܼܚܲܬܿܪܘܼܢ ܣܵܢ̇ܐܵܘ̈ܗܝ ܕܐܵܕܼܵܡ ܒܚܵܘܒܵܘ̈ܗܝ ܕܐܕܼܵܡ ܀|
    block |܃ܐ̄ܫܛܵܪܵܐ ܕܚܵܘ̈ܒܹܿܐ ܟܬ݂ܲܒܼ ܗ̄ܘ̣ܵܐ ܒܲܥܕܹܢ ܒܐܘܼܟܼܠܵܐ ܕܦܹܐܪܵܐ|
    block |ܘܲܕܼܠܵܐ ܦܲܪܥܹܗ ܚܕܼܝܼ ܣܵܛܵܢܵܐ ܒܚܵܘܒܲܬܼ ܚܵܘܒܵܘ̈ܗܝ ܀|
    block |܃ܗܵܝ̇ ܪܸܒܿܘܼܬܼܵܐ ܕܗܵܘ̇ ܦܘܼܩܕܵܢܵܐ ܪܒܼܵܬ̤ ܥܲܠ ܝܲܠܕܵܘ̈ܗܝ|
    block |ܘܝܲܗ̄ܒܼ݂ܘ ܦܲܓܼܪܲܝܗܘܿܢ ܡܫܲܟܿܢܵܢܘܼܬܼܵܐ ܠܡܵܘܬܵܐ ܝܲܥܢܵܐ ܀|
    block |܃ܐܲܝܟ ܡܸܫܟܢܹ̈ܐ ܠ݂ܒܲܟ ܦܲܓܼܪ̈ܲܝܗܘܿܢ ܡ̇ܘܬܵܐ ܨܹܐܕܼܵܘܗܝ|
    block |ܘܗܵܐ ܡܒܲܠܸܐ ܠܗܘܿܢ ܚܲܪܡ̇ܢܵܐܝܼܬܼ ܒܢܸܩܥܹ̈ܐ ܕܲܫܝܘܿܠ ܀|
    block |܃ܫܝܘܿܠ ܒܵܠܲܥܬܼܵܐ ܒܸܠܥܲܬ̤ ܐܸܢܘܿܢ ܠܲܒܼܢܲܝ̈ ܥܲܦܪܵܐ|
    block |ܘܠܲܝܬܿ ܥܲܦܪܵܢܵܐ ܕܪܵܢܹ̇ܐ ܒܥܲܦܪܵܐ ܕܲܟܼܢܵܘܵܬܹ̈ܗ ܀|
    block |܃ܓܵܒܹ̇ܠ ܥܦܲܪܲܢ ܚܘܼܣ ܥܲܠ ܥܲܦܪܲܢ ܕܲܗܘ̤ܵܐ ܥܲܦܪܵܐ|
    block |ܘܢܲܚܸܡ ܥܲܦܪܲܢ ܡ̣ܢ ܡܝܬܼܘܼܬܼܵܐ ܘܡ̣ܢ ܚܵܘ̈ܒܵܬܼܵܐ ܀|
    block |܃ܒܲܬܼܪܹܝܢ ܡ̇ܘ̈ܬܿܝܼܢ ܕܒܼܝܼܫ ܚܲܕܼ ܡ̣ܢ ܡܲܝܬܼܝܼܢܲܢ|
    block |ܒܚܘܼܒܵܠ ܡ̇ܘܬܵܐ ܘܒܲܫܟܼܝܼܪ݁ܵܬܼܵܐ ܕܒܼܝܼܫܘܼܬܼ ܝܲܨܪܲܢ ܀|
  block
    block |܃ܢܲܚܸܡ ܚܲܝܲܝ̈ܢ ܪܵܚܹ̇ܡ ܚܲܝܲܝ̈ܢ ܡ̣ܢ ܬܲܪ̈ܬܷܲܗܹܝܢ|
    block |ܘܲܦܬܲܚ ܒܐܲܦܲܝ̈ܢ ܬܪܲܥ ܡܝܼܬܼܘܼܬܼܵܐ ܘܫܘܼܒܼܩܵܢ ܥܵܘ̣ܠܵܐ ܀|
    block |܃ܡ̇ܘܬܵܐ ܘܥܵܘ̣ܠܵܐ ܐܸܚܲܕܼܘ ܒܐܲܦܲܝ̈ܢ ܬܪܲܥ ܢܸܟܼܠܲܝ̈ܗܘܿܢ|
    block |ܘܗܵܐ ܡܸܨܛܲܢܥܝܼܢ ܕܲܢܛܲܒܥܘܼܢܵܢ ܒܠܵܐ ܢܘܼܚܵܡܵܐ ܀|
    block |܃ܐܲܢ̄ܬܿ ܫܒܼܝܼܠ ܢܘܼܚܵܡܵܐ ܘܚܘܼܣܵܝ ܚܵܘ̈ܒܹܿܐ|
    block |ܘܐܲܢ̄ܬܿ ܐܲܠܸܦܬܵܢ ܕܒܼܵܛܹ̇ܠ ܡ̇ܘܬܵܐ ܘܫܵܬܹ̇ܩ ܥܵܘ̣ܠܵܐ ܀|
    block |܃ܒܚܲܕܼ ܡ̣ܢ ܓܸܢܣܲܢ ܕܪܲܫܬ̣ܵܗ̇ ܠܐܘܼܪܚܵܐ ܕܚܘܼܕܵܬܼ ܓܸܢܣܲܢ|
    block |ܗܲܒܼܠܲܢ ܕܢܸܪܕܹܿܐ ܠܘܼܥܕܵܐ ܦܲܐܝܵܐ ܕܚܘܼܕܵܬܼ ܚܲܝܲܝ̈ܢ ܀|
    block |܃ܒܚܲܝܘܼܬܼ ܚܲܝܵܘ̈ܗܝ ܚܲܬܸܿܡ ܐܸܢܘܿܢ ܠܕܲܫܢܹ̈ܐ ܕܚܲܝܲܝ̈ܢ|
    block |ܘܲܬܼܟܼܝܼܠܝܼܢܲܢ ܕܠܵܐ ܡܕܲܓܸܿܠ ܐܲܢ̄ܬܿ ܒܫܘܼܘܕܵܝ ܡܸܠܲܝ̈ܟ ܀|
    block |܃ܗܡܲܝܪܵܐ ܕܫܲܝܢܵܐ ܕܒܲܪ̣ܬܿ ܡ̣ܢ ܓܸܢܣܲܢ ܡܠܸܐ ܚܵܘ̈ܒܵܬܼܵܐ|
    block |ܘܗܵܐ ܡܸܙܕܲܝܲܚ ܒܲܫܒܼܝܼ̈ܚܵܬܵܐ ܕܐܲܠܵܗܘܼܬܼܵܟ ܀|
    block |܃ܫܒܼܝܼܚ ܡ̣ܢ ܟܠܵܐ ܥ̣ܒܲܕܿܬܵܝܗܝ ܥܲܡܵܟ ܠܪܹܫܝܼܬܼ ܚܲܝܲܝ̈ܢ|
    block |ܝܲܩܲܪ ܚܲܝܲܝ̈ܢ ܡܸܛܠ ܚܲܝܵܘ̈ܗܝ ܕܗܵܘ̇ ܕܲܓܼܒ݂ܲܝܬܵܝܗܝ ܀|
    block |܃ܚܘܼܒܵܐ ܪܲܒܵܐ ܕܠܵܐ ܡܸܬܼܡܲܠܲܠ ܚܵܘܝܼܬܿ ܨܹܐܕܵܪܘܗܝ|
    block |ܒܗܵܝ̇ ܕܐܲܣܸܩܬܵܝܗܝ ܠܪܵܘܡ̇ܐ ܪܲܒܵܐ ܕܲܫܡܵܟ ܀|
    block |܃ܢܦܝܼܣܵܟ ܡ̇ܕܹܝܢ ܒܲܪ ܝܲܡܝܼܢܵܐ ܕܐܲܠܵܗܘܼܬܼܵܟ|
    block |ܕܬܬܼܪܲܥܸܐ ܠܲܢ ܥܲܠ ܕܐܲܪܓܸܿܙܢܵܟ ܥܵܘ̇ܠܵܐܝܼܬܼ ܀|
    block |܃ܨܠܘܿܬܼܵܐ ܐܲܡܝܼܪ ܕܲܡܩܲܪܸܒܼ ܠܵܟ ܚܠܵܦ ܚܲܛܵܝܹ̈ܐ|
    block |ܗܵܐ ܥܸܕܵܢܵܐ ܕܬܼܵܒܲܥ ܛܲܟܼܣܵܐ ܕܨ̈ܠܵܘܵܬܼܵܐ ܀|
    block |܃ܚܘܼܒܵܢܵܐܝܼܬܼ ܡܥ̈ܕܼ ܕܲܢܨܲܠܸܐ ܚܠܵܦ ܚܲܒܿܝܼܒܼܵܘ̈ܗܝ|
    block |ܩܲܒܸܿܠ ܡܸܠܵܘ̈ܗܝ ܒܚܘܼܒܵܐ ܕܲܦܠܸܐ ܠܒܲܣܝܼܡܘܼܬܼܵܟ ܀|
    block |܃ܚܘܒܵܢܵܐܝܼܬܼ ܡܚܲܒܸܿܒܼ ܐܲܢ̄ܬܿ ܠܹܗ ܒܪܲܪܓܼܵܐ ܕܲܫܡܵܟ|
    block |ܓܡܘܿܪ ܒܲܥܒܼܵܕܼܵܐ ܦܝܵܣܵܐ ܕܡܸܠܵܘ̈ܗܝ ܕܡܸܛܠܵܬܲܢ ܀|
    block |܃ܡܸܛܠܵܬܲܢ ܡܨܲܠܸܐ ܥܲܡܲܢ ܪܹܫܹܗ ܕܓܸܢܣܲܢ|
    block |ܪܵܚܹ̇ܡ ܓܸܢܣܲܢ ܫܡܲܥ ܒܲܪ ܓܸܢܣܲܢ ܘܚܘܼܣ ܥܲܠ ܓܸܢܣܲܢ ܀|
    block |܃ܨܘܼܬܼ ܒܵܥܘܼܬܲܢܡ ܕܲܡܩܲܪܸܒܼ ܠܵܟ ܒܪܵܐ ܒܲܪ ܓܸܢܣܲܢ|
    block |ܘܗܲܒܼܠܲܢ ܐܝܼܕܼܵܐ ܕܚܘܼܣܵܝ ܚܵܘ̈ܒܹܿܐ ܕܒܼܵܥܹ̇ܝܢܲܢ ܠܵܟ ܀|
    block |܃ܫܡܲܥܲܝܢ ܛܵܒܼܵܐ ܕܲܫܡܝܼܥܵܐ ܠܵܟ ܝܵܥܘܼܬܼ ܡܸܠܲܝ̈ܢ|
    block |ܘܐܲܦܝܼܣ ܐܲܢ̄ܬܿ ܠܵܟ ܐܸܢܗܘ̤ ܕܲܙܥܘܿܪ ܦܝܵܣܲܢ ܨܹܐܕܲܝܟ ܀|
    block |܃ܙܥܘܿܪ ܗ̄ܘ̣ ܦܝܵܣܲܢ ܠܦܘܼܬܼ ܪܲܒܿܘܼܬܼܵܐ ܕܚܲܝܵܒܼܘܼܬܲܢ|
    block |ܘܲܕܼܠܵܐ ܢܦܝܼܣ ܠܵܟ ܐܵܦ ܗܝ̤ ܗܵܕܹܐ ܕܚܲܝܵܒܼܘܼܬܼܵܐ ܗ̄ܝܼ ܀|
    block |܃ܒܐܵܓܼܘܿܢ ܚܲܫܹ̈ܐ ܕܥܲܠ ܚܵܘ̈ܒܲܬܿܢ ܪܡܹܝܢܲܢ ܟܠܢܵܫ|
    block |ܘܕܲܢܦܝܼܣ ܩܸܢܛܵܐ ܗ̄ܘ̣ ܘܲܕܼܠܵܐ ܢܦܝܼܣ ܬܘܼܒܼ ܩܸܢܛܵܐ ܥܦܝܼܦܵܐ ܀|
    block |܃ܩܸܢܛܵܐ ܗ̄ܘ̣ ܕܲܢܦܝܼܣ ܒܲܕܼܠܵܐ ܣܢܝܼܩ ܐܲܢ̄ܬܿ ܕܲܢܦܝܼܣܘܼܢܵܟ|
    block |ܘܲܩܢܸܛ ܩܸܢܛܝܼܢ ܐܸܢܗܘ̤ ܕܠܵܐ ܢܦܝܼܣ ܥܲܠ ܣܲܟܼܠܘܼܬܲܢ ܀|
  block
    block |܃ܠܵܐ ܚܵܫܲܚ ܠܵܟ ܦܝܵܣܵܐ ܕܡܸܠܹ̈ܐ ܕܲܡܦܝܼܣܵܢܹ̈ܐ|
    block |ܒܗܵܝ̇ ܕܲܫܡܝܼܥ ܠܵܟ ܦܝܵܣܵܐ ܕܟܼܠܢܵܫ ܩܕܼܵܡ ܕܲܢܦܝܼܣܵܟ ܀|
    block |܃ܚܙܸܐ ܠܵܟ ܥܵܘ̣ܠܵܐ ܕܟܼܠܗܘܿܢ ܕܵܪܹ̈ܐ ܩܕܼܵܡ ܟܠ ܒܸܪ̈ܝܵܢ|
    block |ܘܡ̇ܢ ܐܸܡܲ݁ܪ ܐ̄ܢܵܐ ܕܵܪܹ̈ܐ ܘܙܲܒܼܢܹ̈ܐ ܥܲܡ ܐܝܼܬܼܘܼܬܼܵܟ ܀|
    block |܃ܥܲܡ ܐܝܼܬܼܘܼܬܵܟ ܠܒܼܝܼܟ ܐܲܢ̄ܬܿ ܣܵܟܼܵܐ ܕܡܸܣܬܲܝܟܼܵܢܹ̈ܐ|
    block |ܘܠܲܝܬܿ ܒܲܒܼܪܝܼܬܼܵܐ ܡܸܕܹܿܡ ܕܐܝܼܬܼܵܘܗܝ ܕܠܵܐ ܒܵܟ ܐܝܼܬܼܵܘܗܝ ܀|
    block |܃ܥܲܡܵܟ ܐܝܼܬܼܵܘܗܝ ܥܘܼܗܕܵܢ ܣܸܦܪܹ̈ܐ ܕܲܗܘ̤ܵܘ ܘܗܵܘܹ̇ܝܢ|
    block |ܘܠܲܝܬܿ ܒܲܥܒܼܝܼ̈ܕܹܐ ܡܸܕܹܿܡ ܕܿܟܼܣܸܐ ܡ̣ܢ ܝܼܕܲܥܬܼܵܟ ܀|
    block |܃ܓܠܸܐ ܠܵܟ ܥܵܘ̣ܠܲܢ ܘܙܲܕܿܝܼܩܘܼܬܼܵܐ ܕܥܝܼܪܹ̈ܐ ܘܐ̄ܢܵܫܵܐ|
    block |ܘܲܬܼܩܝܼܠ ܗ̄ܘ̣ ܠܵܟ ܦܘܼܪܥܵܢ ܐܲܓܼܪܵܐ ܕܛܵܒܹ̈ܐ ܘܒܼܝܼܫܹ̈ܐ ܀|
    block |܃ܘܟܲܕܼ ܛܵܒܼ ܒܵܟ ܗ̄ܘ̣ ܟܠܡܵܐ ܕܐܝܼܬܼܵܘܗܝ ܘܲܥܬܼܝܼܕ ܕܢܸܗܘܸܐ|
    block |ܚܢܲܢ ܠܵܐ ܡܲܨܝܵܐ ܕܠܵܐ ܢܸܬܼܟܲܫܲܦ ܥܲܠ ܚܵܘ̈ܒܵܬܲܢ ܀|
    block |܃ܥܲܠ ܝܵܘ̈ܒܵܬܲܢ ܡܸܬܼܫܦܝܼܢܲܢ ܩܕܼܵܡ ܪܲܒܿܘܼܬܼܵܟ|
    block |ܫܒܼܘܿܩ ܚܵܘ̈ܒܵܬܲܢ ܘܲܥܛܝܼ ܐ̄ܫܛܵܪܵܐ ܕܪܲܒܿܘܼܬܼ ܥܵܘ̣ܠܲܢ ܀|
    block |܃ܚܘܼܣ ܚܲܢܵܢܵܐ ܥܲܠ ܒܝܼܫܘܼܬܿܢ ܕܥܸܫܢܲܬ̤ ܣܲܓܿܝܼ|
    block |ܘܩܲܪܝܼܒܼܝܼܢ ܚ̄ܢܲܢ ܕܢܸܗܘܸܐ ܚܲܒܼܪܹ̈ܐ ܠܲܣܕܼܘܿܡ̇ܝܹ̈ܐ ܀|
    block |܃ܠܵܐ ܢܬܸܬܸܿܠ ܠܹܗ ܐܲܬܼܪܵܐ ܠܥܵܘ̣ܠܵܐ ܕܲܢܕܿܝܲܪ ܒܲܢ|
    block |ܕܐܸܢ ܥܵܡܲ݁ܪ ܒܲܢ ܙܥܘܿܪܝܵܐ ܠܕܝܼܢܲܢ ܬܒܲܥܬܼܵܐ ܕܲܣܕܼܘܿܡ ܀|
    block |܃ܠܵܐ ܡ̇ܪܝ ܢܸܗܘܸܐ ܚܲܒܼܪܹ̈ܐ ܒܕܼܝܼܢܵܐ ܠܲܣܕܼܘܿܡ̇ܝܹ̈ܐ|
    block |ܕܕܲܠܡܵܐ ܢܵܪܦܸܐ ܫܸܡ ܒܝܼܫܘܼܬܲܢ ܒܲܕܼܡܘܼܬܼ ܗܵܢ̇ܘܿܢ ܀|
    block |܃ܟܠܝܼ ܡ̣ܢ ܥܲܡܲܢ ܢܸܓܼܕܵܐ ܕܕܼܵܡܹ̇ܐ ܠܲܣܕܼܘܿܡ̇ܝܹ̈ܐ|
    block |ܘܠܵܐ ܬܨܘܼܪ ܒܐܲܪܥܲܢ ܕܡܘܼܬܼܵܐ ܣܢܝܼܬܼܵܐ ܕܐܲܪܥܵܐ ܕܲܣܕܼܘܿܡ ܀|
    block |܃ܬܘܿܗ ܘܒܼܘܿܗ ܐܝܼܬܹܝܗ̇ ܐܲܪܥܵܐ ܕܲܣܕܼܘܿܡ ܡ̣ܢ ܟܲܕܼ ܝܸܩܕܲܬ̤|
    block |ܘܨܲܕܝܵܐ ܘܫܲܗܝܵܐ ܡ̣ܢ ܥܲܠ̈ܠܵܬܵܐ ܕܙܲܪܥܹ̈ܐ ܘܦܹܐܪܹ̈ܐ ܀|
    block |܃ܠܵܐ ܟܹܝܬܼ ܢܸܚܙܹܝܗ̇ ܠܗܵܝ̇ ܡܲܪܕܿܘܼܬܵܐ ܘܠܵܐ ܟܠ ܟܠܹܗ|
    block |ܘܠܵܐ ܢܸܬܼܥܲܗܲܕܼ ܫܸܡ ܣܘܼܥܪ̈ܵܢܹܝܗ̇ ܒܕܼܘܼܒܵܪ ܚܲܝܲܝ̈ܢ ܀|
    block |܃ܚܲܝܹ̈ܐ ܟܪ̈ܲܝܵܐ ܘܡܲܠܝܲܝ̈ ܚܵܘ̈ܒܹܿܐ ܚܲܝ̈ ܒܲܪܢܵܫܲܢ|
    block |ܪܵܚܹ̇ܡ ܐ̄ܢܵܫܵܐ ܚܘܼܣ ܥܲܠ ܚܲܝܲܝ̈ܢ ܡܲܠܝܲܝ̈ ܚܵܘ̈ܒܹܿܐ ܀|
    block |܃ܠܵܐ ܬܚܲܝܸܒܼ ܠܲܢ ܒܚܲܝܵܒܼܘܼܬܼܵܐ ܕܚܵܘܒܲܬܼ ܚܵܘܒܲܝ̈ܢ|
    block |ܕܗܵܐ ܚܵܒܼ݂ܢܲܢ ܠܲܢ ܠܩܲܠܝܼܠ ܢܸܓܼ̈ܕܹܿܐ ܕܥܲܠ ܚܵܘ̈ܒܵܬܲܢ ܀|
    block |܃ܟܲܕܼܘ ܪܕܿܝܬܵܗ̇ ܠܛܵܠܘܿܡܘܼܬܲܢ ܒܲܕܼܡܸܬܼܚܲܙ̈ܝܵܢ|
    block |ܠܵܐ ܬܵܘܣܸܦ ܠܲܢ ܢܸܓܼ̈ܿܕܹܿܐ ܥܦܝܼܦܹ̈ܐ ܕܠܵܐ ܢܹܐܒܲܕܼ ܠܲܢ ܀|
    block |܃ܐܲܪܝܼܡ ܫܲܒܼܛܵܟ ܡ̣ܢ ܡܲܚ̈ܘܵܬܼܵܐ ܕܦܲܓܼܪܲܢ ܘܐܲܪܥܲܢ|
    block |ܘܲܟܼܐܝܼ ܒܟܸܢܫܹ̈ܐ ܕܲܫܡܲܝܵܢܹ̈ܐ ܕܠܵܐ ܢܲܟܿܘܿܢܵܢ ܀|
  block
    block |܃ܫܲܝܸܢ ܐܸܢܘܿܢ ܕܠܵܐ ܢܚܵܘܘܿܢ ܠܲܢ ܐܲܦܹ̈ܐ ܕܚܸܡܬܼܵܐ|
    block |ܘܲܢܫܲܝܢܘܼܢܵܝܗܝ ܠܐܵܐܲܪ ܕܲܕܼܠܝܼܚ ܡܸܛܠ ܥܵܘ̣ܠܲܢ ܀|
    block |܃ܪܡܘܿܙ ܠܹܗ ܠܐܲܪܟܿܘܿܢ ܕܐܲܚܝܼܕܼ ܪܲܗܛܵܐ ܕܝܲܪ̈ܚܲܝ ܫܲܢ̄ܬܵܐ|
    block |ܕܢܲܪܡܸܐ ܦܓܼܘܼܕܹ̈ܐ ܕܲܡܫܲܝܢܘܼܬܼܵܐ ܒܙܲܒܼܢܹ̈ܐ ܫܓܼܝܼܫܹ̈ܐ ܀|
    block |܃ܩܪܝܼ ܘܙܲܗܲܪܲܝܗܝ ܠܪܘܼܚܵܐ ܕܐܲܚܝܼܕܼ ܫܘܼܠܛܵܢ ܪܘܼܚܵܐ|
    block |ܕܢܸܬܼܟܿܘܿܣ ܚܹܐܦܵܐ ܕܙܵܘܥܵܘ̈ܗܝ ܕܐܵܐܲܪ ܡ̣ܢ ܩܲܫܝܘܼܬܼܵܐ ܀|
    block |܃ܣܝܼܡ ܠܹܗ ܛܲܟܼܣܵܐ ܠܡܛܲܟܿܣܵܢܵܐ ܕܙܲܒܼܢܹ̈ܐ ܚܲܪ̈ܫܹܐ|
    block |ܕܢܲܠܸܦ ܐܸܢܘܿܢ ܠܡܸܛܲܪ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀|
    block |܃ܒܫܘܼܚܠܵܦܲܝ̈ܗܘܿܢ ܕܕܲܠܵܐ ܛܲܟܼܣܵܐ ܙܥܲܪ݂ ܟܠ ܡܸܕܹܿܡ|
    block |ܘܠܵܐ ܡ̣ܢ ܦܵܫ̣ ܡܸܕܹܿܡ ܕܠܵܐ ܐܸܬܼܡܲܣܟܲܢ ܡ̣ܢ ܡ̇ܐ ܕܐܝܼܬܼܵܘܗܝ ܀|
    block |܃ܡܸܣܟܹܿܝܢ ܘܲܨܪܝܼܟ ܥܘܼܡܪܵܐ ܕܐ̄ܢܵܫܵܐ ܡ̣ܢ ܟܠ ܛܵܒܼ̈ܢ|
    block |ܘܲܡܙܲܠܗܲܙ ܗ̄ܘ̣ ܡ̇ܙܘܿܢ ܦܲܓܼܪܵܐ ܘܥܸܢܝܵܢ ܢܦܫܵܐ ܀|
    block |܃ܥܪܲܩ ܠܹܗ ܡܸܢܲܢ ܢܝܵܚܵܐ ܕܦܲܓܼܪܵܐ ܘܲܕܪܲܥܝܵܢܵܐ|
    block |ܘܩܵܡ̣ ܒܲܪܢܵܫܲܢ ܐܲܝܟ ܐܝܼܠܵܢܵܐ ܒܝܵܘܡܲܝ̈ ܣܲܬܼܘܵܐ ܀|
    block |܃ܠܣܲܬܼܘܵܐ ܟܡܝܼܪܵܐ ܕܵܡܹ̇ܐ ܪܲܗܛܵܐ ܕܝܲܪ̈ܚܲܝ ܫܲܢ̄ܬܵܐ|
    block |ܘܠܲܝܬܿ ܒܘܼܝܵܐܐ ܕܡܲܩܢܹܐ ܣܲܒܼܪܵܐ ܒܐܲܝܕܼܵܐ ܕܦܲܐܝܵܐ ܀|
    block |܃ܠܲܝܬܿ ܟܠ ܟܠܹܗ ܥܘܼܗܕܵܢ ܡܸܕܹܿܡ ܕܢܝܼܚ ܘܲܡܫܲܝܲܢ|
    block |ܐܸܠܵܐ ܩܵܠܵܐ ܕܲܫܟܼܝܼܪ̈ܵܬܼܵܐ ܕܪܵܥܹ̇ܡ ܒܐܲܪܥܵܐ ܀|
    block |܃ܩܵܠܵܐ ܕܥܵܘ̣ܠܵܐ ܪܵܥܹ̇ܡ ܒܲܠܚܘܿܕܼ ܒܹܝܬܼ ܐܲܪ̈ܥܵܢܹܐ|
    block |ܘܩܵܠ ܛܵܒܼܵܬܼ̈ܐ ܫܠܹܐ ܐܲܝܟ ܡܝܼܬܼܵܐ ܕܠܵܐ ܚܝܘܼܬܼܵܐ ܀|
    block |܃ܙܢܲܝ̈ ܛܵܒܼܵܬܼ̈ܐ ܡ̣ܝܬܼܘܼ ܐܲܝܟ ܡܝܼܬܼܵܐ ܕܠܵܐ ܥܘܼܦܵܝܵܐ|
    block |ܘܲܛܥ̣ܵܘ ܐܸܢܘܿܢ ܣܵܥܘܿܪ݁ܲܝܗܘܿܢ ܐܲܝܟ ܕܲܠܡܝܼܬܵܐ ܀|
    block |܃ܡ̣ܝܼܬܼ ܛܵܒܼܵܬܼ̈ܐ ܘܲܚ̣ܝܵܘ ܐܵܕܫܹ̈ܐ ܕܫܟܼܝܼܪ̈ܵܬܼܵܐ|
    block |ܘܵܝ ܠܲܢ ܕܲܗ̤ܘܲܝܢ ܡܝܼ̈ܬܹܐ ܠܩܘܼܫܬܵܐ ܘܚܲܝܹ̈ܐ ܠܥܵܘ̣ܠܵܐ ܀|
    block |܃ܚܢܲܢ ܢܲܚܸܡܢܵܝܗܝ ܠܥܵܘ̣ܠܵܐ ܡܝܼܬܼܵܐ ܒܥܵܘ̇ܠܵܘܼܬܲܢ|
    block |ܘܲܒܼܚܲܪܡܘܼܬܲܢ ܩܛ̣ܲܠܢܲܢ ܥܘܸܠܹ̈ܐ ܕܙܲܕܿܝܼܩܘܼܬܼܵܐ ܀|
    block |܃ܚܢܲܢ ܓܲܙܝܼܢܵܗ̇ ܠܙܲܕܿܝܼܩܘܼܬܲܢ ܡ̣ܢ ܝܲܠ̈ܕܵܬܼܵܐ|
    block |ܘܠܵܐ ܝܲܗ̣̄ܒܼܢܲܢ ܠܵܗ̇ ܠܲܡܪܒܵܝܘܼ ܦܹܐܪܹ̈ܐ ܕܚܘܼܒܵܐ ܀|
    block |܃ܠܦܸܪܥܘܿܢ ܕܵܡ̇ܝܵܐ ܚܲܪܡ̇ܢܘܼܬܲܢ ܕܠܘܼܩܒܲܠ ܩܘܼܫܬܵܐ|
    block |ܘܛܵܟ ܚܲܪܡ̇ܢܵܐ ܗ̄ܝ̣ ܠܵܐ ܡܫܲܝܢܘܼܬܲܢ ܡ̣ܢ ܕܡܸܨܪ̈ܵܝܹܐ ܀|
    block |܃ܦܸܪܥܘܿܢ ܦܲܓܼܪܹ̈ܐ ܕܥܘܸܠܹ̈ܐ ܚܲܢܸܩ ܒܡܲܝܵ̈ܐ ܕܢܲܗܪܵܐ|
    block |ܚܢܲܢ ܚܲܝܘܼܬܼܵܐ ܕܢܲܦܫܵܐ ܛܲܒܵܥ̄ܢ ܒܡܵܡܘܿܠ ܥܵܘ̣ܠܵܐ ܀|
    block |܃ܚܲܝܹ̈ܐ ܕܢܲܦܫܵܐ ܠܵܐ ܡ̇ܝܘܿܬܿܬܼܵܐ ܡܡܝܼܬܼܝܼܢ ܐ̄ܢܵܫܵܐ|
    block |ܠܵܐ ܗ̄ܘ̣ܵܐ ܕܡ̇ܝ̇ܬܵܐ ܐܸܠܵܐ ܕܗܵܘ̇ܝܵܐ ܡܝܼܬܿܬܵܐ ܕܥܵܘ̣ܠܵܐ ܀|
    block |܃ܒܝܼܫ ܗ̄ܘ̣ ܡ̇ܘܬܵܐ ܕܡܝܼܬܼܘܼܬܼ ܥܵܘ̣ܠܵܐ ܡ̣ܢ ܟܠ ܡܵܘܬܿܝܼ̈ܢ|
    block |ܘܣܵܗܹ̇ܕ ܩܵܠܵܐ ܕܡܲܚܹܐ ܡܝܼ̈ܬܹܐ ܕܬܲܪܓܸܿܡ ܗܵܠܹܝܢ ܀|
  block
    block |܃ܠܵܘ ܠܲܡ ܡ̇ܘܬܵܐ ܗ̄ܘ̣ ܐܲܝܢܵܐ ܕܩܵܛܹ̇ܠ ܦܲܓܼܪܵܐ ܒܲܠܚܘܿܕ|
    block |ܐܸܠܵܐ ܕܐܲܝܢܵܐ ܕܡ̇ܘܒܸܿܕܼ ܐܲܟܲܚ̄ܕܼ ܦܲܓܼܪܵܐ ܘܢܲܦܫܵܐ ܀|
    block |܃ܦܲܓܼܪܵܐ ܘܢܲܦܫܵܐ ܡ̇ܘܒܸܿܕ ܐܲܟܼܚ̄ܕܼ ܒܝܵܘܡ̇ܐ ܕܕܼܝܼܢܵܐ|
    block |ܘܵܝ ܠܲܢ ܕܲܩܪܸ݂ܒܼ ܝܵܘܡ̇ܐ ܕܕܼܝܼܢܠܐ ܕܣܵܥܲ݁ܪ ܗܵܠܹܝܢ ܀|
    block |܃ܘܵܝ ܠܲܢ ܕܐܸܒܼ݂ܕܼ ܦܲܓܼܪܵܢ ܗܵܪܟܵܐ ܒܟܲܦܢܵܐ ܘܟܹܐܒܹ̈ܐ|
    block |ܘܲܥܬܼܝܼܕܝܼܢܲܢ ܠܡܸܫܬܲܢܵܩܘܼ ܒܦܲܓܼܪܵܐ ܘܢܲܦܫܵܐ ܀|
    block |܃ܘܵܝ ܠܲܢ ܕܲܒܼܠ̣ܝܼܢ ܒܡܸܣܟܹܿܢܘܼܬܵܐ ܒܥܘܼܡܪܵܐ ܕܙܲܒܼܢܵܐ|
    block |ܘܲܒܼܗܵܘ̇ ܕܲܥܬܼܝܼܕܼ ܡܸܬܓܲܠܙܝܼܢܲܢ ܡ̣ܢ ܟܠ ܛܵܒܼ̈ܢ ܀|
    block |܃ܘܵܝ ܠܲܢ ܕܿܗ̤ܘܲܝܢ ܘܠܵܐ ܗ̤ܘܲܝܢ ܫܲܦܝܼܪ ܒܕܼܘܼܒܵܪ ܚܲܝܲܝ̈ܢ|
    block |ܘܡܸܬܼܢܲܚܡܝܼܢܲܢ ܘܠܵܐ ܗܵܘܹ̇ܝܢܲܢ ܠܦܘܼܬܼ ܢܘܼܚܵܡܲܢ ܀|
    block |܃ܥܡ݂ܲܪܢܲܢ ܒܐܲܪܥܵܐ ܘܠܵܐ ܐܲܟܲܫܲܪܢܲܢ ܒܬܼܵܘܬܵܒܼܘܼܬܵܗ̇|
    block |ܘܐܲܝܟܲܢ ܒܗܵܘ̇ ܕܘܼܒܵܪܵܐ ܕܲܫܡܲܝܵܢܹ̈ܐ ܀|
    block |܃ܠܲܝܬܿ ܠܲܢ ܡ̇ܕܹܝܢ ܐܲܬܼܪܵܐ ܕܐܝܼܬܼܵܘܗܝ ܒܹܝܬܼ ܦܘܼܠܚܵܢܵܐ|
    block |ܐܸܠܵܐ ܒܲܠܚܘܿܕܼ ܗܵܝ̇ ܓܹܗܲܢܵܐ ܕܠܵܐ ܡܸܬܼܦܲܠܚܵܐ ܀|
    block |܃ܘܵܝ ܠܲܢ ܕܲܠܡܵܐ ܬܲܡ̇ܢ ܗܵܘܹ̇ܐ ܥܘܼܡܪܵܐ ܕܚܲܝܲܝ̈ܢ|
    block |ܒܗܵܘ̇ ܦܘܼܠܚܵܢܵܐ ܕܲܡܠܸܐ ܒܸܟܼܝܵܐ ܘܚܘܼܪܵܩ ܫܸܢܹ̈ܐ ܀|
    block |܃ܠܵܐ ܠܲܡ ܬܸܗܘܸܐ ܗܵܕܹܐ ܕܐܸܡ̇ܪܹܬܼ ܠܦܘܼܬܼ ܚܵܘ̈ܒܵܬܲܢ|
    block |ܘܠܵܐ ܢܸܬܼܓܲܙܹܐ ܡ̣ܢ ܛܵܒܼܵܬܼ̈ܐ ܕܲܬܼܢܵܢ ܘܕܲܠܗܲܠ ܀|
    block |܃ܠܵܐ ܠܲܡ ܢܸܦܘܿܩ ܡ̣ܢ ܗܵܢ ܥܵܠܡܵܐ ܥܲܪܛܸܠܵܐܝܼܬܼ|
    block |ܘܢܹܐܙܲܠ ܢܸܗܘܸܐ ܨܪ̈ܝܼܟܲܝ ܫܘܼܒܼܚܵܐ ܒܗܵܘ̇ ܬܘܼܩܵܢܵܐ ܀|
    block |܃ܠܵܐ ܢܸܬܼܢܲܟܼܪܸܐ ܡ̣ܢ ܗܵܘ̇ ܫܘܼܒܼܚܵܐ ܡܫܲܒܲܚ ܛܵܒܹ̈ܐ|
    block |ܘܠܵܐ ܢܲܦܩܘܼܢܵܢ ܐܲܝܟ ܗܵܘ̇ ܕܲܢܦܲܩ̣ ܡ̣ܢ ܡܸܫܬܿܘܼܬܼܵܐ ܀|
    block |܃ܛܘܼܒܹ̈ܐ ܛܵܒܹ̈ܐ ܡ̣ܠܲܟܼܬܿ ܠܹܗ ܠܓܸܢܣܲܢ ܒܚܕܼ ܒܲܪ ܓܸܢܣܲܢ|
    block |ܘܠܵܐ ܢܸܬܿܕܓܲܠ ܫܘܼܘܕܵܝ ܡܸܠܲܝ̈ܟ ܒܝܲܕܼ ܪܲܦܝܘܼܬܿܢ ܀|
    block |܃ܪܦܹܝܢܲܢ ܣܲܓܿܝܼ ܘܲܒܼܗܝܼܠܝܼܢܲܢ ܒܦܘܼܠܚܵܢ ܩܘܼܫܬܵܐ|
    block |ܘܡܲܐܝܼܢܵܐ ܠܲܢ ܠܡܸܥܡܲܠ ܩܲܠܝܼܠ ܒܲܕܼܫܲܦܝܼܪ̈ܢ ܀|
    block |܃ܣܲܓܿܝܼ ܘܲܣܒܲܝܼܣ ܝܘܼܬܼܪܵܢ ܚܲܝܹ̈ܐ ܠܵܐ ܡ̇ܝ̈ܘܿܬܹܐ|
    block |ܘܠܵܐ ܪܵܓܵܐ ܠܲܢ ܕܢܸܣܲܒ݂ ܡܸܢܹܗ ܚܲܕܼ ܫܵܡܘܿܢܵܐ ܀|
    block |܃ܕܚܝܼܠ ܕܝܼܢܵܐ ܕܗܵܘܹ̇ܐ ܬܲܡܵܢ ܒܗܵܘ̇ ܕܘܼܒܵܪܵܐ|
    block |ܘܠܵܐ ܡܲܪܦܸܐ ܠܲܢ ܘܠܵܐ ܫܵܡܘܿܢܵܐ ܡ̣ܢ ܚܵܘ̈ܒܵܬܲܢ ܀|
    block |܃ܥܕܲܡ̇ܐ ܠܡܸܠܬܼܵܐ ܕܒܲܛܝܼܠ ܫܸܡܥܵܗ̇ ܬܵܒܲܥ̇ ܒܐܝܼܕܲܝ̈ܢ|
    block |ܘܠܵܐ ܪܢܲܝܼܢ ܡܸܡܬܼܘܿܡ ܘܠܵܐ ܪܵܢܹ̇ܝܢܲܢ ܒܗܵܘ̇ ܒܘܼܚܪܵܢܵܐ ܀|
    block |܃ܗܵܘ̇ ܒܘܼܚܪܵܢܵܐ ܣܠܸܩ ܥܲܠ ܪܸܥܝܵܢܝ ܪܵܥܹ̇ܐ ܒܡܸܠܹ̈ܐ|
    block |ܘܙܵܥ ܘܐܸܬܼܒܲܠܗܝ̣ ܘܫܲܪܝܼ ܡܪܲܟܸܿܒܼ ܦܝܵܣܵܐ ܕܡܸܠܹ̈ܐ ܀|
    block |܃ܦܝܵܣܵܐ ܪܲܓܿܬܹܗ ܠܪܸܥܝܵܢܝ ܣܲܟܼܠܵܐ ܠܲܡܪܲܟܵܒܼܘܼ|
    block |ܕܝܵ̇ܕܲܥ ܡܚܝܼܠ ܗ̄ܘ̣ ܠܲܡܪܲܟܵܒܼܘܼ ܙܢܲܝ̈ ܕܘܼܒܵܪܹ̈ܐ ܀|
  block
    block |܃ܦܫܝܼܩ ܗ̄ܘ̣ ܦܝܵܣܵܐ ܠܲܡܦܝܼܣܵܢܹ̈ܐ ܛܵܒܼ ܡ̣ܢ ܥܲܡܠܹ̈ܐ|
    block |ܘܡܸܛܠ ܗܵܕܹܐ ܓ̣ܒܼܵܐ ܠܹܗ ܪܸܥܝܵܢܝ ܗܵܘ̇ ܕܲܦܫܝܼܩܵܐ ܀|
    block |܃ܠܲܚܒܸܢܵܢܵܐ ܠܵܐ ܪܵܓܵܐ ܠܹܗ ܠܡܸܪܕܵܐ ܒܥܲܡܠܹ̈ܐ|
    block |ܕܝܵ̇ܕܲܥ ܕܵܫܚܝܼܩ ܕܘܼܒܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܡ̣ܢ ܨܹܝܕܼ ܥܲܡܠܹ̈ܐ ܪ̈ܘܼܚܵܢܵܝܹܐ ܥܪܲܩ ܐܵܦ ܪܸܥܝܵܢܝ|
    block |ܘܗܵܐ ܡܚܲܝܸܛ ܠܹܗ ܢܲܚܬܵܐ ܕܡܸܠܹ̈ܐ ܕܢܸܬܼܟܲܣܸܐ ܒܹܗ ܀|
    block |܃ܥܲܪܛܸܠܵܐܝܼܬܼ ܚ̣ܙܵܐ ܠܲܩܢܘܿܡܹܗ ܥܲܪܛܸܠܵܝܵܐ|
    block |ܘܲܫܩ݂ܲܠ ܡܸܠܹ̈ܐ ܦܪ݂ܲܣ ܥܲܠ ܐܲܦܵܘ̈ܗܝ ܡ̣ܢ ܟܘܼܚܵܕܼܵܐ ܀|
    block |܃ܒܡܸܠܹ̈ܐ ܓ̣ܒܼܵܐ ܠܹܗ ܠܲܡܟܲܣܵܝܘܼ ܠܲܫܠܝܼܚܘܼܬܹܗ|
    block |ܒܗܵܝ̇ ܕܲܫܡܝܼܥ ܠܹܗ ܕܟܲܣܝܼ ܗܵܠܹܝܢ ܠܲܕܼܕܼܵܡܹ̇ܝܢ ܠܹܗ ܀|
    block |܃ܩܵܠ ܚܲܟܿܝܼܡܵܐ ܫܡ݂ܲܥ ܕܲܡܟܲܐܲܪ ܠܲܚܒܸܢܵܢܵܐ|
    block |ܘܐܲܝܟ ܕܡ̣ܢ ܫܸܢܬܼܵܐ ܡܥܝܼܪ ܠܲܪ̈ܦܲܝܵܐ ܠܘܵܬܼ ܦܘܼܠܚܵܢܵܐ ܀|
    block |܃ܥܕܲܡ̇ܐ ܠܐܸܡܲܬܼܝ ܩܥ̣ܵܐ ܚܲܟܿܝܼܡܵܐ ܠܲܚܒܸܢܵܢܵܐ|
    block |ܕܵܡ̇ܟܲܬܿ ܘܫܵܠܹ̇ܝܬܿ ܡ̣ܢ ܦܘܼܠܚܵܢܵܐ ܕܙܲܕܿܝܼܩܘܼܬܵܐ ܀|
    block |܃ܨܠܸܡ ܫܵܘܫܡܵܢܵܐ ܨܵܪ ܠܹܗ ܠܫܲܠܦܵܐ ܡܲܐܝܼܢ ܥܲܡܠܹ̈ܐ|
    block |ܕܢܸܬܼܒܲܩܸܐ ܒܹܗ ܘܲܢܥܝܼܪ ܗܵܘܢܹܗ ܠܘܵܬܼ ܦܘܼܠܚܵܢܵܐ ܀|
    block |܃ܚܙܝܼ ܠܫܵܘܫܡܵܢܵܐ ܡܲܠܸܠ ܥܲܡܹܗ ܕܝܼܩܝܼܪ ܠܹܒܸܿܗ|
    block |ܘܝܼܠܲܦ ܡܸܢܹܗ ܙܢܲܝ̈ ܟܵܫܪܘܼܬܼܵܐ ܘܥܝܼܪܘܼܬܼ ܢܲܦܫܵܐ ܀|
    block |܃ܚܙܝܼ ܟܡܵܐ ܥܝܼܪܵܐ ܢܲܦܫܹܗ ܕܫܝܼܛܵܐ ܠܘܵܬܼ ܦܘܼܠܚܵܢܹܗ|
    block |ܘܐܲܥܝܼܪ ܙܵܘܥܲܝ̈ܟ ܠܘܵܬܼ ܦܘܼܠܚܵܢܵܐ ܕܫܲܦܝܼܪ̈ܵܬܼܵܐ ܀|
    block |܃ܚܙܝܼ ܕܲܡܛܲܝܸܒܼ ܡ̇ܙܘܿܢ ܚܲܝܵܘ̈ܗܝ ܩܕܼܵܡ ܥܸܕܵܢܵܐ|
    block |ܘܛܲܝܸܒܼ ܐܵܦ ܐܲܢ̄ܬܿ ܙܘܵܕܹ̈ܐ ܕܲܡܛܲܝܲܒܼ ܠܵܟ ܀|
    block |܃ܚܙܝܼ ܕܠܵܐ ܕܦܵܩܕܿܝܼܢ ܘܠܵܐ ܕܡܸܬܼܦܲܩܕܿܝܼܢ ܐܝܼܬܼ ܒܲܝܢܲܝܗܘܿܢ|
    block |ܘܐܲܦܝܼܣ ܐܵܢ̄ܬܿ ܠܵܟ ܩܕܼܵܡ ܕܲܢܦܝܼܣܵܟ ܐ̄ܚܪܹܝܢ ܥܲܠ ܥܲܡܠܹ̈ܐ ܀|
    block |܃ܗܵܠܹܝܢ ܡܸܠܹ̈ܐ ܫܡ݂ܲܥܘ ܚܘܼܫܵܒܲܝ̈ ܣܵܢ̇ܝܲܝ̈ ܥܲܡܠܹܐ|
    block |ܘܐܲܪܡܝܼܘ ܐܝܼܕܼܵܐ ܒܥܲܡܠܵܐ ܕܡܸܠܹ̈ܐ ܡܦܝܼܣܵܢ̈ܝܵܬܼܵܐ ܀|
    block |܃ܦܝܵܣܵܐ ܕܡܸܠܹ̈ܐ ܣܵܡ̣ ܫܲܬܸܐܣܬܼܵܐ ܠܲܒܼܢܲܝ̈ ܥܲܡܠܹ̈ܐ|
    block |ܕܕܲܡ ܡ̣ܢ ܡܸܠܹ̈ܐ ܢܸܗܘܘܿܢ ܒܵܢܹ̇ܝܢ ܒܸܢܝܵܢ ܥܲܡܠܹ̈ܐ ܀|
    block |܃ܒܸܢܝܵܢ ܥܲܡܠܹ̈ܐ ܒܥܹ̇ܝܬܼ ܕܐܹܚܵܘܸܐ ܠܒܼܵܢܲܝ̈ ܥܲܡܠܹ̈ܐ|
    block |ܕܢܸܗܘܘܿܢ ܒܵܢܹ̇ܝܢ ܕܘܼܒܵܪ̈ܲܝܗܘܿܢ ܠܥܸܠ ܡ̣ܢ ܡܸܠܲܝ̈ ܀|
    block |܃ܐܘܿ ܒܲܬܵܝܹ̈ܐ ܕܒܸܢܝܵܢ ܥܲܡܠܹ̈ܐ ܪܼ̈ܘܚܵܢܵܝܹܐ|
    block |ܒܢܵܘ ܥܲܠ ܡܸܠܲܝ̈ ܥܲܡܠܹ̈ܐ ܕܕܼܘܼܒܵܪ̈ܲܝܟܿܘܿܢ ܀|
    block |܃ܬܵܘ ܕܲܡܦܝܼܣܝܼܢ ܥܲܠ ܫܘܼܒܼܩܵܢܵܐ ܕܲܙܢܲܝ̈ ܥܵܘ̣ܠܵܐ|
    block |ܡܲܕܼܟܼܘ ܡܸܠܲܬܼܝ ܥܲܡ ܡܸܠܲܝ̈ܟܿܘܿܢ ܒܚܲܫܵܐ ܘܕܸܡܥܹ̈ܐ ܀|
  block
    block |܃ܬܵܘ ܕܲܓܼܡܝܼܪܝܼܢ ܒܕܸܘܒܵܪ̈ܲܝܗܘܿܢ ܐܲܟܼܡܵܐ ܕܡܲܨܝܵܐ|
    block |ܪܘܿܣܘ ܥܲܡܠܲܝ̈ܟܿܘܿܢ ܐܲܝܟ ܚܵܘܣܵܢܵܐ ܥܲܠ ܚܲܛܝܹ̈ܐ ܀|
    block |܃ܬܵܘ ܚܲܛܵܝܹ̈ܐ ܕܲܚܛܵܘ̣ ܘܐܲܣܟܸܿܠܘ ܐܲܝܟ ܚܲܛܵܝܹ̈ܐ|
    block |ܪܕܼܵܘ ܥܲܡ ܡܸܠܹ̈ܐ ܕܡܲܠ̈ܝܵܢ ܗܸܪܓܵܐ ܕܥܲܠ ܚܲܛܵܝܹ̈ܐ ܀|
    block |܃ܒܗܸܪܓܵܐ ܕܡܸܠܹ̈ܐ ܕܥܲܠ ܚܲܛܝܹ̈ܐ ܗܸܪܓܸܿܬ̤ ܡܸܠܲܬܼܝ|
    block |ܕܐܲܠܸܦ ܐܸܢܘܿܢ ܐܘܼܪܚܵܐ ܕܡܲܠܝܵܐ ܚܢܵܢܵܐ ܘܪ̈ܲܚܡܹܐ ܀|
    block |܃ܚܢܵܢܵܐ ܘܪ̈ܲܚܡܹܐ ܡܲܕܸܟ ܪܸܥܝܵܢܝ ܒܣܲܡܵܐ ܕܡܸܠܹ̈ܐ|
    block |ܕܲܒܼܝܲܕܼ ܡܸܠܹ̈ܐ ܢܸܫܬܿܘܿܢ ܐ̄ܢܵܫܵܐ ܚܢܵܢܵܐ ܘܪ̈ܲܚܡܹܐ ܀|
    block |܃ܒܫܸܩܝܵܐ ܕܡܸܠܹ̈ܐ ܡܲܕܿܟܹܬܼ ܣܲܡܵܐ ܕܚܘܼܣܵܝ ܚܵܘ̈ܒܹܿܐ|
    block |ܘܡܸܬܼܝܲܐܲܒܼ ܐ̄ܢܵܐ ܕܢܸܫܬܹܿܝܘܗܝ ܟܠܢܵܫ ܘܢܸܥܛܹܐ ܥܵܘ̣ܠܹܗ ܀|
    block |܃ܒܗܵܢܵܐ ܢܝܼܫܵܐ ܣܵܡܹ̇ܬܼ ܢܝܼܫܵܐ ܕܫܸܡ ܒܵܥܘܼܬܼܵܐ|
    block |ܕܐܸܒܼܥܹܐ ܘܐܲܦܝܼܣ ܥܲܠ ܚܵܘ̈ܒܵܬܼܵܐ ܕܝܼܠܝܼ ܘܲܕܚܲܒܼܪ̈ܲܝ ܀|
    block |܃ܬܵܘ ܟܹܝܬܼ ܚܲܒܼܪ̈ܲܝ ܗܘ̤ܵܘ ܠܝܼ ܚܲܒܼܪܹ̈ܐ ܒܲܦܝܵܣ ܡܸܠܹ̈ܐ|
    block |ܘܲܢܦܝܼܣ ܐܲܟܼܚ̄ܕ ܠܗܵܘ̇ ܠܵܐ ܣܢܝܼܩܵܐ ܕܒܼܵܥܹ̇ܐ ܦܝܵܣܵܐ ܀|
    block |܃ܒܵܥܹ̇ܐ ܦܝܵܣܵܝܐ ܠܵܐ ܗ̄ܘ̣ܵܐ ܕܒܼܵܥܹ̇ܐ ܐܲܝܟ ܡ̇ܐ ܕܐܸܡ̇ܪܹܬܼ|
    block |ܐܸܠܵܐ ܕܢܲܠܸܦ ܠܲܡܦܝܼܣܵܢܹ̈ܐ ܕܲܢܦܝܼܣܘܼܢܵܝܗܝ ܀|
    block |܃ܒܲܕܡܘܼܬܼ ܪܲܒܵܐ ܩܵܐܹ̇ܡ ܪܸܡܙܹܗ ܠܥܸܠ ܡ̣ܢ ܪܹܫܲܢ|
    block |ܘܵܡܚܲܟܸܿܡ ܠܲܢ ܘܠܵܐ ܡܸܬܼܚܲܟܿܡܵܐ ܫܲܒܼܪܘܼܬܼ ܢܲܦܫܲܢ ܀|
    block |܃ܡܚܲܟܸܿܡ ܐ̄ܢܵܫܵܐ ܚܘܼܣ ܥܲܠ ܐ̄ܢܵܫܵܐ ܥܲܛܠܲܝ̈ ܠܸܒܵܐ|
    block |ܕܫܵܝ̇ܛܝܼܢ ܣܸܦܪܹ̈ܐ ܕܪܲܒܵܘܼܬܼܵܟ ܡܲܠܝܲܬܼ ܚܲܝܹ̈ܐ ܀|
    block |܃ܚܙܝܼ ܕܲܡܚܝܼܠܵܐ ܗ̄ܘ̣ ܟܝܵܢܵܐ ܕܡܸܢܲܢ ܒܲܡܚܝܼ̈ܠܵܬܼܵܐ|
    block |ܘܠܵܐ ܬܲܩܸܨ ܠܹܗ ܚܵܐܹ̇̄ܒܼ ܟܠܫܵܥ ܡ̣ܢ ܚܘܼܬܼܚܵܬܼܵܘ̈ܗܝ ܀|
    block |܃ܐܲܢ̄ܬܿܘܼ ܓ̣ܒܲܠܬܵܝܗܝ ܡ̣ܢ ܕܲܚܝܼܚܵܐ ܐܲܝܟ ܕܲܫܦ݂ܲܪ ܠܵܟ|
    block |ܘܥܲܡܹܗ ܕܡܸܕܪܹܗ ܚܠܲܛܬ݂ܿ ܚܘܼ̈ܬܼܚܵܬܹܐ ܕܝܲܨܪܵܐ ܪܲܦܝܵܐ ܀|
    block |܃ܝܲܨܪܵܐ ܪܲܦܝܵܐ ܡܲܕܼܟ ܪܸܡܙܵܟ ܥܲܡ ܕܲܚܝܼܚܹܗ|
    block |ܘܠܵܐ ܡܨܸܐ ܡܚܲܝܸܨ ܠܪܲܦܝܘܼܬܼ ܡܸܕܼܪܹܗ ܡ̣ܢ ܒܸܠܥܵܕܲܝܟ ܀|
    block |܃ܚܲܫܹ̈ܐ ܠܙܝܼܙܹ̈ܐ ܡܲܠܙܝܼܢ ܚܲܝܵܘ̈ܗܝ ܒܟܼܠܗܘܿܢ ܚܲܝܵܘ̈ܗܝ|
    block |ܘܠܵܐ ܡܲܪܦܹܝܢ ܠܹܗ ܕܢܸܗܘܸܐ ܚܝܼܨܵܐ ܒܦܘܼܠܚܵܢ ܚܲܝܵܘ̈ܗܝ ܀|
    block |܃ܒܲܕܡܘܼܬܼ ܒܵܩܹ̈ܿܐ ܡܥܵܕܹܝܼܢ ܩܵܝ̇ܡܝܼܢ ܠܥܸܠ ܡ̣ܢ ܚܲܨܹܗ|
    block |ܘܲܡܕܼܵܘܕܝܼܢ ܠܹܗ ܡ̣ܢ ܥܸܢܝܵܢܵܐ ܕܫܲܦܝܼܪ̈ܵܬܼܵܐ ܀|
    block |܃ܠܹܠܲܝ ܐܝܼܡܵܡ ܫܚܝܼܩ ܡ̣ܢ ܠܸܙܬܵܐ ܕܲܫܚܝܼܩ̈ܬܼܵܐ|
    block |ܘܠܲܝܬܿ ܥܸܕܵܢܵܐ ܕܲܟܼܢܝܼܫ ܟܠܹܗ ܨܹܝܕ ܪܸܥܝܵܢܹܗ ܀|
    block |܃ܩܲܝܛܵܐ ܘܣܲܬܼܘܵܐ ܥܡܝܼܠ ܘܲܡܛܲܪܦ ܒܚܲܣܝܼܪܘܼܬܼܵܐ|
    block |ܘܐܲܡܝܼܢ ܦܠܲܚ ܘܠܵܐ ܡܸܬܼܡܠܝܵܐ ܚܲܣܝܼܪܘܼܬܹܗ ܀|
    block |܃ܐܲܝܟ ܚܵܕܼܘܿܪܵܐ ܚܵܕܲܪ ܐܵܦ ܗܘ̤ ܙܸܕܩܵܐ ܠܚܲܝܵܘ̈ܗܝ|
    block |ܘܢܲܩܹ̇ܫ ܟܠܫܵܥ ܒܲܬܼܪܲܥ ܥܡܠܹ̈ܿܐ ܕܟܼܠ ܐܘܼܡ̇ܢܘܼ ܀|
    block |܃ܫܟܼܵܚܬܵܐ ܚܕܲܬܵܐ ܕܥܲܡܠܹ̈ܐ ܚܲܪ̈ܬܹܐ ܡܲܒܲܥ ܟܠܝܘܿܡ|
    block |ܕܕܲܡ ܢܸܫܟܲܚ ܠܹܗ ܡ̇ܙܘܿܢ ܙܲܒܼܢܵܐ ܠܲܙܒܼܝܼܢܵܐ ܕܚܲܝܵܘ̈ܗܝ ܀|
  block
    block |܃ܠܐ̣ܝܼ ܠܹܗ ܠܲܐܝܵܐ ܡ̣ܢ ܕܲܢܚܲܕܹܿܬܼ ܥܲܡܠܹ̈ܐ ܚܲܕ̈ܿܬܹܐ|
    block |ܘܲܟܼܡܵܐ ܕܠܵܠܹ̇ܐ ܡܸܥܫܲܢ ܥܵܫ̇ܢܵܐ ܡܸܣܟܹܿܢܘܼܬܹܗ ܀|
    block |܃ܐܘܿ ܠܡܸܣܟܹܿܢܵܐ ܒܲܪ ܡܸܣܟܹܿܢܹ̈ܐ ܕܡܸܣܟܹܿܝܢ ܘܲܣܟܲܠ|
    block |ܘܠܵܐ ܡܸܬܼܒܲܝܲܢ ܠܡܸܛܲܪ ܛܲܟܼܣܵܐ ܕܡܸܣܟܹܿܢܘܼܬܹܗ ܀|
    block |܃ܐܘܿ ܠܚܵܕܘܿܪܵܐ ܕܐܲܡܝܼܢ ܚܵ̇ܕܲܪ ܩܲܝܛܵܐ ܘܣܲܬܼܘܵܐ|
    block |ܘܠܵܐ ܡܸܬܼܡܲܠܸܐ ܣܘܼܢܩܵܢ ܢܲܦܫܹܗ ܡ̣ܢ ܙܸܕܩܵܬܼܵܐ ܀|
    block |܃ܐܘܿ ܠܐܲܓܼܝܼܪܵܐ ܕܡ̇ܘܓܲܪ ܚܲܝܵܘ̈ܗܝ ܒܲܥܡܝܼ̈ܠܬܼܵܐ|
    block |ܘܦܵܠܲܚ ܟܠܝܘܿܡ ܘܛܠܝܼܡ ܐܲܓܼܪܹܗ ܒܠܵܐ ܝܼܕܲܥܬܼܵܐ ܀|
    block |܃ܠܵܐ ܝܼܕܲܥܬܼܵܐ ܥܒܲܕܬܹܗ ܛܠܝܼܡܵܐ ܐܵܦ ܚܵܕܼܘܿܪܵܐ|
    block |ܘܐܲܟܼܡܵܐ ܕܚܵ̇ܕܲܪ ܥܲܡܠܹܗ ܣܵܓܹܿܐ ܘܐܲܪܹܗ ܙܵܥܲܪ ܀|
    block |܃ܙܥܲܪ݂ ܠܹܗ ܘܐܘܦܝܼ ܥܲܦܪܹܗ ܕܐܵܕܼܵܡ ܒܲܫܚܝܼ̈ܩܵܬܼܵܐ|
    block |ܓܵܒܹ̇ܠ ܥܲܦܪܹܗ ܚܘܼܣ ܥܲܠ ܥܲܦܪܹܗ ܥܲܕܼܠܵܐ ܢܹܐܒܲܕܼ ܀|
    block |܃ܦܸܪ̈ܕܹܿܐ ܩܲܠܝܼܠ ܩܲܝ̈ܡܵܢ ܒܵܗ̇ ܒܲܟܼܢܝܼܫܘܼܬܹܗ|
    block |ܘܗܵܐ ܡܫܲܢ̈ܝܵܢ ܠܗܹܝܢ ܪ̈ܘܼܚܹܐ ܕܚܲܫܹ̈ܐ ܡ̣ܢ ܕܘܼܟ ܠܲܐ̄ܚܪܹܝܢ ܀|
    block |܃ܥܲܠܥܵܠ ܚܲܫܹ̈ܐ ܡܸܬܼܟܲܪܟܵܐ ܒܹܗ ܐܲܝܟ ܕܲܒܼܚܲܝܠܵܐ|
    block |ܘܲܡܩܝܼܡܵܐ ܠܹܗ ܐܲܝܟ ܥܵܪ̈ܡ̇ܬܼܵܐ ܒܲܣܦܵܪ ܝܲܡܵܐ ܀|
    block |܃ܠܡܲܝܵ̈ܐ ܘܪܘܼܚܵܐ ܕܵܡܹ̇ܝܢ ܚܲܫܵܘ̈ܗܝ ܕܲܡܠܸܐ ܚܲܫܹ̈ܐ|
    block |ܘܡ̇ܐ ܕܲܥܒ݂ܲܪܘ ܒܹܗ ܗܘ̤ܵܐ ܐܲܝܟ ܡܸܕܼܪܵܐ ܩܕܼܵܡ ܪ̈ܓܼܠܵܬܼܵܐ ܀|
    block |܃ܪܓܸܠܬܵܐ ܕܚܲܫܹ̈ܐ ܥܵܒܲ݁ܪܵܐ ܒܚܵܝܠܵܐ ܕܡ̇ܝܘܿܬܼܘܼܬܹܗ|
    block |ܘܠܵܐ ܫܒܲܩܵܐ ܠܹܗ ܠܡܸܕܪܹܗ ܕܲܢܢܘܼܚ ܒܲܚܕܼܵܐ ܕܘܼܟܵܐ ܀|
    block |܃ܗܵܐ ܓܪܝܼܦ ܘܲܕܼܪܸܐ ܡܸܕܪܹܗ ܕܡܸܕܪܲܝܢ ܒܟܼܠ ܐܲܬܼܪ̈ܘܵܢ|
    block |ܘܠܲܝܬܿ ܒܲܒܼܪܝܼܬܼܵܐ ܕܘܼܟܿܬܼܵܐ ܕܠܵܐ ܙܪܝܼܥ ܡ̣ܢ ܕܲܚܝܼܚܲܢ ܀|
    block |܃ܗܵܐ ܡܒܲܕܿܪܝܼܢܲܢ ܒܲܕܼܡܘܼܬܼ ܙܲܪܥܵܐ ܒܥܘܼܒܵܐ ܕܐܲܪܥܵܐ|
    block |ܘܲܥܒܼܝܼܕܼܝܼܢܲܢ ܐܘܼܟܼܠܵܐ ܠܪ̈ܲܚܫܵܐ ܘܲܠܦܵܪ̈ܲܚܬܼܵܐ ܀|
    block |܃ܚܕܼܵܐ ܚܲܣܝܼܪܵܐ ܠܒܝܼܫܘܼܬܼ ܝܲܨܪܲܢ ܡܲܪܝܼܪ ܝܲܨܪܵܐ|
    block |ܕܲܢܦܘܼܫ ܒܐܲܪܥܵܐ ܘܢܸܗܘܸܐ ܡܸܕܪܲܢ ܡܢܵܬܼܵܐ ܠܡܸܕܼܪܵܐ ܀|
    block |܃ܠܵܐ ܚܲܢܵܢܵܐ ܠܵܐ ܬܸܗܘܸܐ ܠܲܢ ܗܵܕܹܐܜ ܕܐܸܡ̇ܪܹܬܼ|
    block |ܘܠܵܐ ܬܸܬܼܩܲܝܲܡ ܡܸܠܬܼܵܐ ܕܝܸܠܕܲܬ̤ ܣܸܒܼܪܵܐ ܣܪܝܼܩܵܐ ܀|
    block |܃ܠܵܐ ܢܸܣܬܲܪܲܩ ܣܲܒܼܪܵܢ ܪܲܒܵܐ ܕܥܲܠ ܪܲܒܿܘܼܬܼܵܟ|
    block |ܘܠܵܐ ܢܸܬܿܕܲܓܲܠ ܫܪܵܪܵܐ ܕܲܫܡܵܟ ܒܪܓܵܠܘܼܬܲܢ ܀|
    block |܃ܐܲܢ̄ܬܿ ܫܲܪܝܼܪ ܐܲܢ̄ܬܿ ܘܒܼܵܟ ܡܸܬܼܩܲܝܲܡ ܫܪܵܪܵܐ ܕܲܫܡܵܟ|
    block |ܘܠܵܐ ܡܲܟܝܵܐ ܠܵܟ ܕܲܓܵܠܘܼܬܿܢ ܘܠܵܐ ܟܠ ܟܠܹܗ ܀|
    block |܃ܩܵܘܵܐ ܡ̇ܕܹܝܢ ܒܫܘܼܘܕܵܝ ܡܸܠܲܝ̈ܟ ܕܲܠܘܵܬܼ ܓܸܢܣܲܢ|
    block |ܘܗܲܒܼܠܲܢ ܐܝܼܕܼܵܐ ܕܲܢܩܘܼܡ ܩܲܠܝܼܠ ܡ̣ܢ ܡܲܦܘܼܠܬܲܢ ܀|
    block |܃ܣܲܓܿܝܼ ܢܦܲܠ̣ܢܲܢ ܒܲܫܟܼܝܼܪ̈ܵܬܐ ܕܠܵܐ ܡܸܬܼܡܲܢ̈ܝܵܢ|
    block |ܘܐܸܢ ܥܘܼܕܼܪܵܢܵܟ ܠܵܐ ܡܲܕܼܪܸܟ ܠܲܢ ܢܦܲܠ̄ܢ ܘܲܠܥܵܠܲܡ ܀|
    block |ܠܥܵܠܲܡ ܐܝܼܬܲܝܟ ܡ̇ܪܝܵܐ ܡ̇ܪܵܐ ܕܝܼܠܲܢ ܘܲܕܼܟܼܠ܃|
  block
    block |ܘܒܼܵܟ ܡܸܬܼܩܲܝܡܝܼܢ ܫܡܲܝܵܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ ܀|
    block |܃ܠܵܐ ܠܲܢ ܡ̇ܪܝܵܐ ܠܵܐ ܠܲܢ ܬܲܩܸܨ ܪܲܒܿܘܼܬܼ ܥܵܘ̣ܠܲܢ|
    block |ܐܸܠܵܐ ܠܲܫܡܵܟ ܗܲܒܼ ܐܝܼܩܵܪܵܐ ܕܲܦܠܹܐ ܠܲܫܡܵܟ ܀|
    block |܃ܠܲܫܡܵܟ ܝܲܩܲܪ ܒܝܲܕܼ ܦܘܼܪܩܵܢܵܐ ܕܥܵܒܹ̇ܕ ܐܲܢ̄ܬܿ ܠܲܢ|
    block |ܕܠܵܐ ܢܲܗܠܘܼܢ ܒܹܗ ܫܹܐܕܹ̈ܐ ܒܲܫܡܵܟ ܡܸܛܠ ܥܵܘ̣ܠܲܢ ܀|
    block |܃ܡܸܛܠ ܥܵܘ̣ܠܲܢ ܐܲܗܸܠܘ ܫܹܐܕ̈ܐ ܒܲܫܡܵܟ ܪܵܒܵܐ|
    block |ܦܣܘܿܩ ܥܸܠܲܬܼܗܘܿܢ ܕܒܼܵܥܝܲܝ̈ ܥܸܠ̈ܠܹܐ ܒܫܘܼܒܼܩܵܢ ܥܵܘ̣ܠܵܐ ܀|
    block |܃ܫܒܼܘܿܩܲܝܗܝ ܠܥܵܘ̣ܠܲܢ ܘܠܵܐ ܢܸܬܼܥܲܗܲܕܼ ܫܡܹܗ ܟܠ ܟܠܹܗ|
    block |ܘܗܵܐ ܡܸܬܼܦܲܣܩܵܐ ܥܸܠܬܼܐ ܕܐܲܝܠܹܝܢ ܕܒܼܵܥܹ̇̄ܝܢ ܥܸܠܬܼܵܐ ܀|
    block |܃ܦܣܘܿܩ ܐܵܦ ܗܵܕܹܐ ܕܲܢܩܲܪܸܒܼ ܠܵܟ ܦܝܵܣܵܐ ܟܠܫܵܥ|
    block |ܕܗܵܐ ܐܲܠܐܲܝܼܢܵܟ ܒܠܹܐܘܬܼܵܐ ܕܡܸܠܲܝ̈ܢ ܟܲܕܼ ܠܵܐ ܠܵܐܹܝܬܿ ܀|
    block |܃ܗܵܐ ܐܵܦ ܡܸܠܲܝ̈ܢ ܬܚܸܒܼ݂ ܘܐܸܬܼܒܲܨܲܪ ܡ̣ܢ ܪܘܼܟܵܒܼܵܐ|
    block |ܘܠܵܐ ܬܘܼܒܼ ܡܲܨ̈ܝܵܢ ܠܲܡܪܲܟܿܒܼܘܼ ܙܢܲܝ̈ ܒܵܥܘܼܬܼܵܐ ܀|
    block |܃ܗܵܐ ܡܸܐܢܲܬ̤ ܠܵܗ̇ ܠܡܸܠܬܼܵܐ ܡܠܝܼܠܬܵܐ ܕܬܼܵܘܠܸܕܼ ܡܸܠܹ̈ܐ|
    block |ܘܠܵܐ ܪܵܓܵܐ ܠܵܗ̇ ܠܡܸܫܬܵܘܬܵܦܘܼ ܥܲܡ ܪܸܥܝܵܢܵܐ ܀|
    block |܃ܗܵܐ ܩܵܘܝܼ ܠܹܗ ܐܵܦ ܪܸܥܝܵܢܵܐ ܠܘܵܬܼ ܪܸܥܝܵܢܹܗ|
    block |ܘܠܵܐ ܬܘܼܒܼ ܨܵܒܹ̇ܐ ܠܡܸܬܼܗܲܓܵܝܘܼ ܒܥܸܢܝܵܢ ܡܠܹ̈ܐ ܀|
    block |܃ܗܵܐ ܠܲܝܬܿ ܡܸܠܹ̈ܐ ܕܠܵܐ ܐܲܡܝܼܪ̈ܵܢ ܥܲܠ ܫܘܼܒܼܩܵܢܵܐ|
    block |ܘܲܟܼܡܵܐ ܕܢܹܐܡܲܪ ܐܲܝܢܵܐ ܕܐܵܡܲܪ ܗܸܢܹܝܢ ܐܵܡܲ݁ܪ ܀|
    block |܃ܗܵܐ ܐܲܡܝܼܪ̈ܵܢ ܘܗܵܐ ܡܸܬܿܬܲܢ̈ܝܵܢ ܡ̣ܢ ܟܠ ܦܘܼܡܝܼ̈ܢ|
    block |ܘܡ̇ܢ ܝܘܼܬܼܪܵܢܵܐ ܕܠܲܝܬܿ ܝܘܼܬܼܪܵܢܵܐ ܡ̣ܢ ܠܹܐܘܲܬܼܗܹܝܢ ܀|
    block |܃ܗܵܐ ܙܩܲܦ̣ ܨܸܒܼܥܵܐ ܟܠܹܗ ܟܝܵܢܲܢ ܡ̣ܢ ܟܠ ܡܸܕܹܿܡ|
    block |ܡ̇ܪܹܐ ܟܝܵܢܹ̈ܐ ܚܘܼܢ ܠܲܟܼܝܵܢܲܢ ܡܠܸܐ ܚܵܘ̈ܒܵܬܵܐ ܀|
block |ܕܕܼܘܼܟܼܪܵܢܵܐ ܕܡܵܪܝ ܐܸܣܛܲܦܵܢܘܿܣ|
  block
    block |ܕܕܼܘܼܟܼܪܵܢܵܐ ܕܡܵܪܝ ܐܸܣܛܲܦܵܢܘܿܣ|
  block
    block |ܡܐܡܪܐ ܢܝܡܝܫܝܐ|
    block |ܕܕܼܘܼܟܼܪܵܢܵܐ ܕܡܵܪܝ ܐܸܣܛܲܦܵܢܘܿܣ|
    block |ܥܘܼܢܵܝܵܐ|
    block |ܫܒܼܝܼܚܘܼ ܡܵܘܬܵܟ ܒܘܼܟܼܪܵܐ ܕܣܵܗ̈ܕܹܐ܁ ܐܸܣܛܲܦܵܢܘܿܣ ܪܵܚ̇ܡܹܗ|
    block |ܕܝܼܫܘܿܥ܁ ܕܲܕܼܪܲܫ̣ܬܿ ܐܘܼܪܚܵܐ ܠܣܵܗ̈ܕܹܐ ܒܪ̈ܝܼܟܹܐ܁ ܕܢܸܪܕܲܘܢ|
    block |ܒܵܬܼܪܵܟ ܠܡܲܠܟܿܘܼܬܼ ܪܵܘܡܵܐ܃ ܐܲܚܲܝ̈܁|
  block
    block |܃ܡܲܠܟܵܐ ܕܪܵܘܡ̇ܐ ܕܲܙܟ̣̇ܐ ܒܩܲܝܣܵܐ ܠܒܼܝܼܫܵܐ ܘܡ̇ܘܬܵܐ|
    block |ܓܼܒܼܵܐ ܠܹܗ ܦܵܠܚܵܐ ܘܫܲܕܲܪ ܒܩܲܕܼܡ̇ܐ ܩܕܼܵܡ ܡܲܫܪܝܼܬܹܗ ܀|
    block |܃ܩܕܼܵܡ ܡܫܲܪܝܼܬܼܵܐ ܢܦ݂ܲܩ ܕܵܪܵܐ ܕܐܲܬܼܠܹܝܛܘܼܬܼܵܐ|
    block |ܘܩܵܡ̣ ܒܹܝܬܼ ܓܘܼ̈ܕܹܿܐ ܕܡܲܠܟܵܐ ܕܪܵܘܡ̇ܐ ܠܲܒܼܥܸܠܕܲܪܵܐ ܀|
    block |܃ܠܐܸܣܛܲܦܵܢܘܿܣ ܫܲܕܲܪ ܡܲܠܟܿܐ ܩܕܼܵܡ ܡܲܫܪܝܼܬܹܗ|
    block |ܕܗܘ̤ ܩܲܕܼܡ̇ܝܵܬܼ ܢܹܐܚܘܿܕ ܕܲܪܵܐ ܥܲܡ ܡ̇ܪܘܿܕܲܐ ܀|
    block |܃ܒܛܲܟܼܣܵܐ ܬܡܝܼܗܵܐ ܕܲܡܛܼܪ̈ܝܵܢܹܐ ܫܲܕܿܪܹܗ ܡܲܠܟܿܐ|
    block |ܕܡ̇ܐ ܕܚܵܙܹ̇ܝܢ ܠܹܗ ܚܲܝܠ̈ܲܝ ܪܵܘܡ̇ܐ ܢܸܬܼܪܲܗܒܿܘܼܢ ܒܹܗ ܀|
    block |܃ܡܲܫܚܹܗ ܒܪܘܼܚܵܐ ܘܚܲܙܩܹܗ ܒܙܲܝܢܵܐ ܕܠܵܐ ܢܸܬܼܚܲܝܲܒܼ|
    block |ܘܲܩܕܼܵܡ ܓܘܼܕܼܵܐ ܕܲܫܠܝܼܚܘܼܬܼܵܐ ܢ̣ܨܲܚ ܒܐܓܼܘܿܢܵܐ ܀|
    block |܃ܟܠܹܗ ܙܲܝܢܵܐ ܕܲܩܪܲܒܼܬܼܵܢܹܐ ܝܲܗ̄ܒܼ ܠܹܗ ܡܲܠܟܿܐ|
    block |ܕܲܕܸܠܵܐ ܕܸܚܠܵܐ ܢܸܥܒܸܿܕ ܩܹܐܪܣܵܐ ܥܲܡ ܡܵܪܘܿܕܹܐ ܀|
    block |܃ܣܲܝܦܵܐ ܕܪܘܼܚܵܐ ܐܵܘܚܸܕܼ ܒܐܝܼܕܹܗ ܪܸܡܙܵܐ ܕܫܲܕܼܪܹܗ|
    block |ܕܢܸܚܪܘܿܒܼ ܘܢܲܪܡܹܐ ܠܒܼܝܼܫܹ̈ܐ ܕܲܡ̣ܪܲܕܼܘ ܥܲܠ ܟܹܐܢܘܼܬܼܵܐ ܀|
    block |܃ܗܲܝܡܵܢܘܼܬܼܵܐ ܣܲܛܿܪܵܐ ܕܩܘܼܫܬܵܐ ܐܸܚܲܕܼ ܒܐܝܼܕܼܵܘ̈ܗܝ|
    block |ܘܒܼܵܗ̇ ܩܲܒܸܿܠ ܗ̄ܘ̣ܵܐ ܓܹܐܪܹ̈ܐ ܫܢܝܼܢܹ̈ܐ ܕܲܒܼܥܸܠܕܲܪ̈ܘܗܝ ܀|
    block |ܡ̇ܐ ܕܫܵܕܹܝܢ ܗ̄ܘ̣ܵܘ ܓܹܐܪܹ̈ܐ ܕܥܵܘ̣ܠܵܐ ܕܵܢܒܲܙܚܘܼܢܵܝܗܝ܃|
  block
    block |ܩܲܒܸܿܠ ܐܸܢܘܿܢ ܒܣܲܟܿܪܵܐ ܕܣܲܒܼܪܵܐ ܘܠܵܐ ܐܸܬܼܢܟܼܝܼ ܀|
    block |܃ܥܛ݂ܲܦ ܫܸܪܝܵܢܵܐ ܕܙܲܕܿܝܼܩܘܼܬܼܵܐ ܥܲܠ ܗܲܕܿܡ̇ܘ̈ܗܝ|
    block |ܕܠܵܐ ܢܸܡܚܘܿܢܵܝܗܝ ܘܢܸܗܘܹܐ ܓܘܼܚܟܵܐ ܠܚܲܝ̈ܠܵܘܵܬܼܗܘܿܢ ܀|
    block |܃ܣ̣ܵܡ ܣܲܢܘܲܪܬܵܐ ܕܦܘܼܪܩܵܢ ܚܲܝܹ̈ܐ ܕܝܲܗ̣̄ܒܼ ܠܹܗ ܡܲܠܟܵܐ|
    block |ܕܲܢܣܲܬܲܪ ܒܵܗ̇ ܗܲܝܡܵܢܘܼܬܼܵܐ ܪܹܫܵܐ ܕܚܲܝܵܘ̈ܗܝ ܀|
    block |܃ܟܠܹܗ ܒܟܼܠܹܗ ܡܚܲܙܲܩ ܗ̄ܘ̣ܵܐ ܒܵܗ̇ ܒܗܲܝܡܵܢܘܼܬܼܵܐ|
    block |ܘܠܲܝܬܼ ܒܵܗ̇ ܕܘܼܟܿܬܵܐ ܕܡܲܫܠܚܵܐ ܗ̄ܘ̣ܵܐ ܡ̣ܢ ܟܹܐܢܘܼܬܼܵܐ ܀|
    block |܃ܪܹܫܵܐ ܕܚܲܝܵܘ̈ܗܝ ܚܫܝܼܒܼܵܐ ܗ̄ܘ̣ܵܬ ܠܹܗ ܗܲܝܡܵܢܘܼܬܵܐ|
    block |ܘܲܒܼܣܲܢܘܲܪܬܵܐ ܡܛܲܫܹܐ ܗ̄ܘ̣ܵܐ ܠܵܗ̇ ܕܠܵܐ ܢܸܡܚܘܿܢܵܗ̇ ܀|
    block |܃ܠܹܗ ܘܲܠܚܲܒܼܪ̈ܵܘܗܝ ܡܲܠܟܵܐ ܙܲܗܲܪ ܘܦܲܩܸܕܼ ܐܢܘܿܢ|
    block |ܕܐܸܬܿܕܿܡ̇ܘ ܠܲܡ ܠܲܚ̈ܘܵܘܵܬܼܵܐ ܒܲܥܪܝܼܡܘܼܬܼܟܼܘܿܢ ܀|
    block |܃ܚܲܟܿܝܼܡ ܚܸܘܝܵܐ ܕܢܵܛܲ̇ܪ ܢܲܦܫܹܗ ܕܠܵܐ ܢܸܡܚܘܿܢܵܝܗܝ|
    block |ܕܟܲܕܼ ܪܹܫܹܗ ܚܲܝ ܠܵܐ ܡܸܬܼܚܲܒܲܠ ܡ̣ܢ ܡܲܚ̈ܘܵܬܼܵܐ ܀|
    block |܃ܒܗܵܕܹܐ ܕܡܘܼܬܼܵܐ ܙܵܕܹܩ ܕܬܸܛܪܘܼܢ ܗܲܝܡܵܢܘܼܬܼܵܐ|
    block |ܕܟܲܕܼ ܗ̤ܝ ܢܛܝܼܪܵܐ ܠܵܐ ܕܵܚ̇ܠܝܼܢ ܐ̄ܢܬܿܘܢ ܡ̣ܢ ܢܸܟܼܝܵܢܹ̈ܐ ܀|
    block |܃ܠܗܵܢ ܦܘܼܩܕܵܢܵܐ ܐܲܚܝܼܕܼ ܗ̄ܘ̣ܵܐ ܠܹܗ ܦܵܠܚܵܐ ܚܝܼܨܵܐ|
    block |ܘܒܲܕܼܡܘܼܬܼ ܪܹܫܵܐ ܢܵܛܲ݁ܪ ܗ̄ܘ̣ܵܐ ܠܹܗ ܕܕܲܡ ܢܸܬܼܢܟܹܐ ܀|
    block |܃ܒܲܕܼܡܘܼܬܼ ܣܲܟܿܪܵܐ ܐܸܚܲܕ ܒܐܝܼܕܹܗ ܠܗܲܝܡܵܢܘܼܬܼܵܐ|
    block |ܘܲܠܛܘܼܝܵܒܹܗ ܕܐܹܘܢܓܲܠܝܼܘܼܢ ܣܲܐܢܹܗ ܒܪܸ̈ܓܼܠܵܘ̈ܗܝ ܀|
    block |܃ܪܕܲܒܼ ܥܲܠ ܡܸܠܬܼܵܐ ܕܩܲܕܿܝܼܫܘܼܬܼܵܐ ܐܲܝܟ ܕܥܲܠ ܣܘܼܣܝܵܐ|
    block |ܘܥܲܠ ܡܘܼܟܵܟܼܵܐ ܕܙܲܕܝܩܘܼܬܼܵܐ ܩܲܠܝܼܠ ܓܸܦܹ̈ܐ ܀|
    block |܃ܪܟܸܒܼ ܥܲܠ ܡܸܠܬܼܵܐ ܘܐܸܚܲܕܼ ܣܲܝܦܵܐ ܘܲܠܒܸܫ̣ ܩܘܼܫܬܵܐ|
    block |ܘܣ̣ܵܡ ܣܲܢܘܼܪܬܵܐ ܘܲܣܐܸܢ ܒܪ̈ܓܼܠ̇ܘܗܝ ܛܘܼܝܵܒܼ ܡ̇ܪܹܗ ܀|
    block |܃ܩܥ̣ܵܐ ܒܡܲܫܪܝܼܬܹܗ ܕܲܒܼܥܸܠܕܪܵܐ ܐܲܝܟ ܪܲܒܿܚܲܝܠܵܐ|
    block |ܘܫܲܪܝܼܘ ܪܵܥ̇ܠܝܼܢ ܡ̣ܢ ܒܲܪܬܼ ܩܵܠܹܗ ܕܕܵܡ̇ܝܵܐ ܠܪܲܥܡܵܐ ܀|
    block |܃ܩܕܼܵܡ ܓܘܼܕܲܝ̈ܗܘܿܢ ܕܚܲܝ̈ܠܲܝ ܪܵܘܡ̇ܐ ܫܲܕܿܪܹܗ ܡܲܠܟܵܐ|
    block |ܕܢܸܕܪܘܿܫ ܐܘܼܪܚܵܐ ܠܲܟܼܢܵܘܵܬܹܗ ܕܢܸܬܿܕܲܡܘܿܢ ܒܹܗ ܀|
    block |܃ܗܘܸ ܩܲܕܡ̇ܝܵܬܼ ܕܲܪܫܵܗ̇ ܠܐܘܼܪܚܵܐ ܕܣܵܗܕܿܘܼܬܼ ܡ̇ܪܹܗ|
    block |ܘܲܗܘ̤ܵܐ ܒܘܼܟܼܪܵܐ ܕܣܵܗܕܘ̈ܗܝ ܕܝܼܫܘܿܥ ܡܲܠܟܵܐ ܕܪܵܘܡ̇ܐ ܀|
    block |܃ܚܲܝܠܵܘܵܬܹܗ ܕܪܹܫܵܐ ܕܐܵܐܲܪ ܡܸܫܬܲܢܩܝܼܢ ܗ̄ܘ̣ܵܘ|
    block |ܕܚܵܙܹ̇ܝܢ ܗ̄ܘ̣ܵܘ ܠܹܗ ܠܲܩܪܲܒܼܬܼܵܢܵܐ ܕܡܲܗܸܠ ܗ̄ܘ̣ܵܐ ܒܗܘܿܢ ܀|
    block |܃ܚܙ̣ܵܘ ܕܲܡܚܝܼܠܝܼܢ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܚܲܝܠܹܗ|
    block |ܘܐܸܓܲܪܘ ܘܐܲܝܬܿܝܼܘ ܠܲܒܼܢܲܝ̈ ܐܲܒܼܪܵܡ ܕܢܸܗܘܘܿܢ ܥܲܡܗܘܿܢ ܀|
  block
    block |܃ܒܢܲܝ̈ ܐܲܒܼܪܵܗܗܵܡ ܘܚܲܝܠܲܝ̈ ܒܝܼܫܵܐ ܗܘ̤ܵܘ ܚܕܵܐ ܓܘܼܕܵܐ|
    block |ܕܲܢܚܲܝܒܼܘܼܢܵܝܗܝ ܠܐܸܣܛܲܦܵܢܘܿܣ ܦܵܠܚܵܐ ܕܩܘܼܫܬܵܐ ܀|
    block |܃ܐܵܘܓܲܪܘ ܢܲܦܫܗܘܿܢ ܠܲܒܼܥܸܠܕܲܪܵܐ ܒܢܵܘ̈ܗܝ ܕܐܲܒܼܪܵܗܵܡ|
    block |ܘܲܢܣ݂ܲܒܼܘ ܐܲܓܼܪܵܐ ܕܐܲܓܼܝܼܪܘܼܬܼܗܘܿܢ ܕܝܼܢܵܐ ܕܲܥܬܼܝܼܕܼ ܀|
    block |܃ܒܝܲܕܼ ܥܸܒܼܪ̈ܵܝܹܐ ܐܲܩܪܸܒܼ ܒܝܼܫܵܐ ܠܘܼܩܒܲܠ ܦܵܠܚܵܐ|
    block |ܐܲܝܟ ܡ̇ܐ ܕܐܲܩܪܸܒ ܒܪܹ̈ܫܵܢܲܝܗܘܿܢ ܠܘܼܩܒܲܠ ܡܲܠܟܿܐ ܀|
    block |܃ܐܸܣܛܲܦܵܢܘܿܣ ܡܠܹܐ ܗ̄ܘ̣ܵܐ ܚܲܝܠܵܐ ܐܵܦ ܛܲܝܒܿܘܼܬܵܐ|
    block |ܘܥܵܒܹ̇ܕܼ ܗ̄ܘ̣ܵܐ ܠܲܡ ܐܵܦ ܐܵܬܼܘܵܬܼܵܐ ܒܐܲܪܥܵܐ ܕܲܝܗܘܼܕܼ ܀|
    block |܃ܩܵܡ̣ܘ ܗ̄ܘ̣ܵܘ ܐ̄ܢܵܫܵܐ ܟܢܘܼܫܬܵܐ ܒܝܼܫܵܐ ܕܠܹܘܒܲܪ̈ܛܝܼܢܘܿ|
    block |ܘܩܹܘܪ̈ܝܼܢܵܝܹܐ ܥܲܡ ܚܲܒܼܪ̈ܲܝܗܘܿܢ ܕܢܸܒܼܥܘܿܢ ܥܲܡܹܗ ܀|
    block |܃ܠܵܐ ܡܸܫܟܿܚܝܼܢ ܗ̄ܘ̣ܵܘ ܣܵܢ̈ܐܹܐ ܕܩܘܼܫܬܵܐ ܐܵܦܠܵܐ ܩܲܠܝܼܠ|
    block |ܠܲܡܩܵܡ ܒܓܲܒܵܐ ܠܘܼܩܒܲܠ ܪܘܼܚܵܐ ܕܡܠܸܠ ܗ̄ܘ̣ܵܐ ܒܹܗ ܀|
    block |܃ܚܵܒܼ݂ܘܼ ܡ̣ܢ ܡܸܠܵܘ̈ܗܝ ܕܦܵܠܚܵܐ ܛܵܒܼܵܐ ܟܲܕܼ ܒܲܗܝܼܬܼܝܼܢ|
    block |ܘܗܵܐ ܡܸܬܼܟܲܪܙܵܐ ܚܲܝܵܒܼܘܼܬܼܗܘܿܢ ܒܟܼܠܗܘܿܢ ܕܼܵܪܹ̈ܐ ܀|
    block |܃ܒܓܼܘܼܡܕܼܵܢܘܼܬܼܗܘܿܢ ܫܲܕܲܪܘ ܓܼܒܼܪܹ̈ܐ ܘܐܲܠܸܦܘ ܕܢܹܐܡܪܘܼܢ|
    block |ܕܲܫܡܲܥ̣ܢܵܝܗܝ ܠܲܡ ܕܓܲܕܸܿܦ ܒܡܸܠܵܘ̈ܗܝ ܥܲܠ ܐܵܠܵܗܵܐ ܐܵܦ ܥܲܠ ܡܲܠܟܵܐ ܀|
    block |܃ܚܛܲܦܘ ܗ̄ܘ̣ܵܘ ܘܐܲܝܬܿܝܘܼܗܝ ܠܡܸܨܥܲܬܼ ܟܸܢܫܵܐ ܕܥܵܒܼܕܼܵܝ̈ ܥܵܘ̣ܠܵܐ|
    block |ܕܲܢܡܝܼܬܼܘܼܢܵܝܗܝ ܐܲܝܟ ܡ̇ܢ ܕܓܲܕܲܦ ܥܲܠ ܐܲܠܵܗܵܐ ܀|
    block |܃ܒܓܹܐܪܹ̈ܐ ܕܡܸܠܵܘ̈ܗܝ ܡܢܲܓܸܿܕܼ ܗ̄ܘ̣ܵܐ ܠܗܘܿܢ ܣܵܗܕܹܿܗ ܕܝܼܫܘܿܥ|
    block |ܠܲܒܼܢܲܝ̈ ܐܲܒܼܪܵܐ ܕܠܵܐ ܗܘ̤ܵܘ ܝܵܪ̈ܬܹܿܐ ܕܣܲܒܼܪܹܗ ܕܐܲܒܼܪܵܡ ܀|
    block |܃ܓܒܝܼܬܹܗ ܕܐܲܒܼܪܵܡ ܕܓܼܒܼ݂ܵܝܗܝ ܪܸܡܙܵܐ ܒܹܝܬܼ ܒܵܒܼܠܵܝܹ̈ܐ|
    block |ܐܲܡ̣ܪܵܗ̇ ܟܹܐܢܵܐ ܠܲܒܼܢܲܝ̈ ܐܲܒܼܪܵܡ ܕܢܲܒܼܗܸܬܼ ܐܸܢܘܿܢ ܀|
    block |܃ܓܒܼ݂ܵܐ ܠܲܡ ܪܸܡܙܵܐ ܠܲܒܼܢܵܘ̈ܗܝ ܕܐܲܒܼܪܵܡ ܡ̣ܢ ܟܠ ܥܲܡܡܹ̈ܐ|
    block |ܘܝܲܩܲܪ ܐܸܢܘܿܢ ܒܒܲܝܬܵܝܘܼܬܹܗ ܛ̇ܒܼ ܡ̣ܢ ܟܠܢܵܫ ܀|
    block |܃ܠܵܐ ܫ̣ܒܲܩ ܐ̄ܢܵܫܵܐ ܕܢܸܛܠܘܿܡ ܐܸܢܘܿܢ ܘܢܲܟܹܿܐ ܐܸܢܘܿܢ|
    block |ܘܲܦܪ݂ܲܩ ܐܸܢܘܿܢ ܡ̣ܢ ܡܸܨܪ̈ܵܝܹܐ ܘܡ̣ܢ ܒܵܒܼܵܠܵܝܹ̈ܐ ܀|
    block |܃ܩܲܫ̈ܝܲܝ ܩܕܼܵܠܵܐ ܘܲܕܼܠܵܐ ܓܙܝܼܪܝܼܢ ܒܠܸܒܵܘܵܬܼ̈ܗܘܿܢ|
    block |ܗ̤ܘܲܝܬܿܘܿܢ ܠܩܘܼܒܼܠܹܗ ܘܠܘܼܩܒܲܠ ܪܘܼܚܵܐ ܕܩܘܼܕܸܫܵܐ ܕܡܸܢܹܗ ܀|
    block |܃ܠܐܲܒܼܵܗܲܝ̈ܟܿܘܿܢ ܕܵܡܹ̇ܐ ܛܢܵܢܵܐ ܕܪܥܝܵܢܲܝܟܿܘܿܢ|
    block |ܕܲܪܕܲܦܘ̣ ܟܹܐܢܹ̈ܐ ܩ̣ܛܠܘ ܙܲܕܿܝܼܩܹ̈ܐ ܕܫܲܕܲܪ ܪܸܡܙܵܐ ܀|
  block
    block |܃ܒܩܵܠܹܝܢ ܡܸܠܹ̈ܐ ܡ̇ܚܹ̇ܐ ܗ̄ܘ̣ܵܐ ܠܗܘܿܢ ܐܲܝܟ ܕܲܒܼܫܲܒܼܛܵܐ|
    block |ܘܲܡܩܝܼܡ ܗ̄ܘ̣ܵܐ ܠܗܘܿܢ ܒܡܲܪܝܼܪܘܼܬܼܵܐ ܕܠܵܐ ܬܲܪܥܘܼܬܼܵܐ ܀|
    block |܃ܦܸܪܚܲܬ̤ ܡܸܪܬܼܵܐ ܕܚܸܡܬܼܵܢܘܼܬܼܵܐ ܒܠܸܒܵܘ̈ܬܼܗܘܿܢ|
    block |ܘܠܵܐ ܣܦܲܩܘ ܥܲܙܝܼܘ ܠܘܼܩܒܲܠ ܓܹܐܪܹ̈ܐ ܫܢܝܼܢܹ̈ܐ ܕܡܸܠܵܘ̈ܗܝ ܀|
    block |܃ܚܲܝܸܒܼ ܐܸܢܘܿܢ ܠܦܵܠܚܹ̈ܐ ܠܦܵܚܹ̈ܐ ܕܒܼܝܼܫܵܐ ܦܵܠܚܵܐ ܛܵܒܼܵܐ|
    block |ܘܐܸܬܼܡܲܪܡܲܪܘ ܗ̄ܘ̣ܵܘ ܕܲܩܢ̣ܵܘ ܓܲܒܵܐ ܕܚܲܝܵܒܼܘܼܬܼܵܐ ܀|
    block |܃ܒܪܘܼܓܼܙܵܐ ܐܲܚܝܼܪܘ ܟܲܕܼ ܚܵܝܒܿܝܼܢ ܗ̄ܘ̣ܵܘ ܡ̣ܢ ܟܹܐܢܘܼܬܼܵܐ|
    block |ܘܐܸܚܲܝܕܼܘ ܐܲܦܩܘܼܗܝ ܠܒܲܪ ܡ̣ܢ ܡܕܝܼܢ̄ܬܵܐ ܘܪܵܓܼܡ̇ܝܼܢ ܗ̄ܘ̣ܵܘ ܠܹܗ ܀|
    block |܃ܠܵܘ ܣܦܲܩ̣ܘ ܥܲܙܝܼܘ ܚܘܼܒܵܐ ܕܡܸܠܬܹܗ ܕܐܲܬܼܠܹܝܛ ܩܘܼܫܬܵܐ|
    block |ܘܲܚܙ̣ܵܘ ܦܘܼܪܣܵܐ ܕܲܢܡܝܼܬܼܘܼܢܵܝܗܝ ܡ̇ܘܬܵܐ ܕܙܲܒܼܢܵܐ ܀|
    block |܃ܡ̇ܘܬܵܐ ܕܙܲܒܼܢܵܐ ܡ̣ܝܼܬܼ ܢܲܨܝܼܚܵܐ ܠܵܘ ܕܲܠܥܵܠܲܡ|
    block |ܘܡܸܛܠ ܗܵܕܹܐ ܟܲܕܼ ܚܵ̇ܕܹܐ ܗ̄ܘ̣ܵܐ ܩܲܒܿܠܹܗ ܠܡܵܘܬܵܐ ܀|
    block |܃ܝ̄ܠܹܦ ܡ̣ܢ ܡ̇ܪܹܗ ܕܲܙܟܼܵܝ̣ܗܝ ܠܡܵܘܬܵܐ ܘܬܲܒܿܪܹܗ ܠܥܘܼܩܣܹܗ|
    block |ܘܡܸܛܠ ܗܵܕܹܐ ܡܲܗܸܠ ܗ̄ܘ̣ܵܐ ܒܹܗ ܘܠܵܐ ܕܵܚܹ̇ܠ ܗ̄ܘ̣ܵܐ ܀|
    block |܃ܥܲܠ ܪܓܼܘܿܡ̇ܘܗܝ ܡܸܬܼܟܲܫܲܦ ܗ̄ܘ̣ܵܐ ܠܡܵܪܵܐ ܕܲܓܼܒܼ݂ܵܝܗܝ|
    block |ܕܠܑܵܐ ܢܩܝܼܡ ܠܗܘܿܢ ܗܵܕܹܐ ܚܛܝܼܬܼܵܐ ܕܣܵܥ̇ܪܝܼܢ ܨܹܐܕܼܵܘܗܝ ܀|
    block |܃ܒܡܵܪܵܐ ܕܟܼܠܵܐ ܡܸܬܿܕܿܡܹܐ ܗ̄ܘ̣ܵܐ ܦܵܠܚܵܐ ܕܩܘܼܫܬܵܐ|
    block |ܕܐܲܦܝܼܣ ܠܐܲܒܼܘܼܗܝ ܥܲܠ ܙܵܩܘܿܦܵܘ̈ܗܝ ܕܢܸܫܒܿܘܿܩ ܠܗܘܿܢ ܀|
    block |܃ܣܕ݂ܲܪܘ ܓܘܼܕܲܝ̈ܗܘܿܢ ܦܵܠܚܹ̈ܐ ܕܥܵܘ̣ܠܵܐ ܐܲܝܟ ܕܒܲܩܪܵܒܼܵܐ|
    block |ܘܲܚܠܵܦ ܙܲܝܢܵܐ ܘܲܝܸܢܘ ܢܲܦܸܫܗܘܿܢ ܒܟܹܐܦܹ̈ܐ ܘܫܘܿܥܹ̈ܐ ܀|
    block |܃ܠܵܐ ܐܸܬܼܪܲܦܝܼ ܥܲܒܼܕܵܐ ܚܝܼܨܵܐ ܡ̣ܢ ܒܝܼܫܘܼܬܼܗܘܿܢ|
    block |ܘܠܵܐ ܐܲܫܦܸܠ ܗ̄ܘ̣ܵܐ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܥܵܘܼܠܵܐ ܀|
    block |܃ܡܲܠܟܵܐ ܕܲܓܼܒܼܵܝܗܝ ܡܠܲܒܸܿܒܼ ܗ̄ܘ̣ܵܐ ܠܹܗ ܕܠܵܐ ܢܸܬܼܪܲܦܸܐ|
    block |ܘܲܦܬ݂ܲܚ ܩܘܼܕܼܡ̇ܘܗܝ ܘܹܐܠܵܐ ܕܪܵܘܡ̇ܐ ܕܬܘܼܒܼ ܢܸܬܼܠܲܒܲܒܼ ܀|
    block |܃ܒܝܲܕܼ ܓܸܠܝܵܢܵܐ ܚܙ̣ܵܐ ܠܲܫܡܲܝܵܐ ܕܲܦܬܼܝܼܚܝܼܢ ܗ̄ܘ̣ܵܘ|
    block |ܘܲܚܙ̣ܵܐ ܠܝܼܫܘܼܥ ܩܵܐܹ̇ܡ ܗ̄ܘ̣ܵܐ ܡ̣ܢ ܝܲܡܝܼܢܵܐ ܀|
    block |܃ܟܲܕܼ ܩܵܐܹ̇ܡ ܗ̄ܘ̣ܵܐ ܚܙ̣ܵܝܗܝ ܠܲܡܫܝܼܚܵܐ ܣܵܗܕܵܐ ܒܚܝܼܪܵܐ|
    block |ܟܲܕܼ ܩܵܐܹ̇ܡ ܗ̄ܘ̣ܵܘ ܐܲܝܟ ܡ̇ܢ ܕܒܼܵܥܹ̇ܐ ܕܢܸܚܘܿܬܼ ܨܹܐܕܼܵܘܗܝ ܀|
    block |܃ܒܗܵܕܹܐ ܕܡܘܼܬܼܵܐ ܡܚܵܘܹܐ ܗ̄ܘ̣ܵܐ ܠܹܗ ܡܫܝܼܚܵܐ ܢܲܦܫܹܗ|
    block |ܐܲܝܟ ܡ̇ܢ ܕܒܼܥܹ̇ܐ ܕܢܹܐܬܸܐ ܢܦܲܨܹܝܘܗܝ ܡ̣ܢ ܐܝܼܕܼܵܝ̈ܗܘܿܢ ܀|
    block |܃ܚܘܼܒܹܿܗ ܕܝܼܫܘܿܥ ܕܠܵܐ ܡܸܬܼܡܲܠܲܠ ܚܙ̣ܵܐ ܐܲܬܼܠܹܝܛܵܐ|
    block |ܕܠܵܘ ܟܲܕܼ ܝܵܬܹܿܒܼ ܚܵܘܝܼ ܢܲܦܫܹܗ ܐܸܠܵܐ ܕܩܵܐܹ̇ܡ ܀|
    block |܃ܗܵܢܵܘ̇ ܛܲܟܼܣܵܐ ܕܐܲܝܠܹܝܢ ܕܨܵ̇ܦܝܼܢ ܕܚܲܒܿܝܼܒܲܝ̈ܗܘܿܢ|
    block |ܕܠܵܐ ܡܸܬܿܛܦܝܼܣܝܼܢ ܕܢܲܗܡܘܿܢ ܡܸܢܗܘܿܢ ܟܲܕܼ ܡܸܬܿܛܲܠܡܝܼܢ ܀|
    block |܃ܪܵܚܡܹܗ ܕܡܲܠܟܵܐ ܡܸܬܼܢܲܓܲܕ ܗ̄ܘ̣ܵܐ ܡ̣ܢ ܡܲܪ̈ܲܚܹܐ|
    block |ܘܲܚܙ̣ܵܐ ܡܲܠܟܵܐ ܪܵܚܡܹܗ ܕܲܒܼܠܲܥ̣ ܘܚܵܘܝܼ ܢܲܦܫܹܗ ܀|
  block
    block |܃ܢܲܦܫܹܗ ܚܵܘܝܼ ܒܝܲܕܼ ܓܸܠܝܵܢܵܐ ܠܪܵܚܡܵܐ ܕܚܘܼܒܹܿܗ|
    block |ܘܲܢܗܲܪ ܐܲܦܵܘ̈ܗܝ ܐܲܝܟ ܦܲܪܨܘܿܦܵܐ ܡܲܠܲܐܟ ܢܘܼܗܪܵܐ ܀|
    block |܃ܢܘܼܗܪܵܐ ܕܫܘܼܒܼܚܹܗ ܚܙ̣ܵܐ ܐܲܬܼܠܹܝܛܵܐ ܒܓܼܵܘ ܐܲܓܼܘܿܢܵܐ|
    block |ܘܲܢ̣ܗܲܪ ܥܲܝܢܵܘ̈ܗܝ ܠܡܸܬܼܒܲܩܵܝܘܼ ܒܡܲܠܟܿܘܼܬܼ ܪܵܘܡ̇ܐ ܀|
    block |܃ܒܡܲܠܟܿܘܼܬܼ ܪܵܘܡ̇ܐ ܡܸܬܼܒܲܩܸܐ ܗ̄ܘ̣ܵܐ ܪܵܚܡܹܗ ܕܝܼܫܘܿܥ|
    block |ܘܡܸܛܠ ܗܵܕܹܐ ܫܵܛ̣ ܗ̄ܘ̣ܵܐ ܘܒܲܣܲܪ ܥܲܠ ܟܠ ܚܲܫܝܼ̈ܢ ܀|
    block |܃ܐܸܙܕܼܠܲܚ ܢܘܼܗܪܵܐ ܕܙܝܼܘܹܗ ܕܝܼܫܘܿܥ ܥܲܠ ܦܲܪܨܘܿܦܹܗ|
    block |ܘܐܸܬܼܚܲܠܲܛ ܗ̄ܘ̣ܵܐ ܢܘܗܪܵܐ ܕܢܲܦܫܹܗ ܒܙܝܼܘܵܐ ܕܐܲܦܘ̈ܗܝ ܀|
    block |܃ܢܘܼܗܪܵܐ ܕܐܲܦܵܘ̈ܗܝ ܚܠܝܼܛ ܗ̄ܘ̣ܵܐ ܒܙܝܼܘܵܐ ܕܢܘܼܗܪܹܗ ܕܝܼܫܘܿܥ|
    block |ܘܚܲܕܼ ܗ̄ܘ̣ܵܐ ܢܘܼܗܪܵܐ ܕܫܘܼܒܹܚܗ ܕܡ̇ܪܲܢ ܘܲܕܗܵܘ̇ ܕܝܼܠܹܗ ܀|
    block |܃ܡܫܝܼܚܵܐ ܒܪܵܘܡ̇ܐ ܘܐܸܣܛܲܦܵܢܘܿܣ ܒܹܝܬܼ ܐܲܪ̈ܥܵܢܹܐ|
    block |ܘܚܲܕܼ ܗ̄ܘ̣ܵܐ ܫܘܼܒܼܚܵܐ ܕܡ̇ܪܹܗ ܒܪܵܘܡ̇ܐ ܘܕܝܼܠܹܗ ܕܲܠܬܿܚܬܿ ܀|
    block |܃ܠܵܘ ܐܲܝܟ ܡܵܪܹܗ ܗܘ̤ܵܐ ܒܬܸܫܒܿܘܿܚܬܵܐ ܕܠܵܐ ܡܸܬܼܡܲܠܠܵܐ|
    block |ܡܢܵܬܼܵܐ ܝܲܗ̣̄ܒܼ ܠܹܗ ܡܸܢܹܗ ܕܫܘܼܒܚܹܗ ܘܲܗܘ̤ܵܐ ܒܫܘܼܒܼܚܵܐ ܀|
    block |܃ܫܘܼܒܼܚܵܐ ܡܲܠܒܸܿܫ ܡܲܠܟܵܐ ܕܪܵܘܡ̇ܐ ܒܪܵܘܡ̇ܐ ܠܥܲܒܼܕܵܘ̈ܗܝ|
    block |ܘܠܸܐܣܛܲܦܵܢܘܿܣ ܐܲܠܒܿܫܹܗ ܫܘܼܒܼܚܵܐ ܟܲܕܼ ܥܲܠ ܐܲܪܥܵܐ ܗ̄ܘ̣ ܀|
    block |܃ܟܲܕܼ ܥܲܠ ܐܲܪܥܵܐ ܗ̄ܘ̣ ܝܲܗ̣̄ܒܼ ܠܹܗ ܫܘܼܒܼܚܵܐ ܕܠܵܐ ܡ̇ܝܘܿܬܹ̈ܐ|
    block |ܕܢܫܲܪܲܪ ܗܵܝ̇ ܕܲܥܬܼܝܼܕܼܵܐ ܠܲܡ ܕܬܸܗܘܸܐ ܠܚܲܪܬܼܵܐ ܀|
    block |܃ܡܵܐ ܕܡܸܬܼܚܲܠܲܦ ܦܲܓܼܪܵܢ ܫܝܼܛܵܐ ܐܵܡܲ݁ܪ ܦܵܘܠܘܿܣ|
    block |ܥܬܼܝܼܕܼ ܗ̄ܘ̣ܵܐ ܕܢܸܥܒܿܕܼܝܼܘܗܝ ܐܲܝܟ ܬܸܫܒܿܘܿܚܬܐ ܕܦܲܓܼܪܵܐ ܕܫܘܼܒܼܚܹܗ ܀|
    block |܃ܒܗܵܢܵܐ ܛܲܟܼܣܵܐ ܥܒ݂ܲܕܼ ܐܵܦ ܗܵܫܵܐ ܠܐܸܣܛܲܦܵܢܘܿܣ|
    block |ܟܲܕܼ ܥܲܠ ܐܲܪܥܵܐ ܗ̄ܘ̣ ܝܲܩܲܪ ܐܲܦܵܘ̈ܗܝ ܒܙܝܼܘܵܐ ܕܝܼܠܹܗ ܀|
    block |܃ܐܹܝܘ ܬܸܕܡܘܼܪܬܵܐ ܒܐܸܣܛܲܦܵܢܘܿܣ ܡܸܬܼܚܵܘܝܵܐ ܗ̄ܘ̣ܵܬܼ|
    block |ܕܡ̇ܘܬܵܐ ܢܵܗܹ̇ܡ ܘܗ̤ܘ ܡܲܗܸܠ ܗ̄ܘ̣ܵܐ ܒܲܒܼ̈ܢܵܬܼ ܩܵܠܵܘ̈ܗܝ ܀|
    block |܃ܡܲܢ̣ܘܼ ܡܸܡܬܼܘܿܡ ܚܙ̣ܵܐ ܡ̇ܝܘܿܬܼܵܐ ܕܪ̈ܵܘܙܵܢ ܐܲܦܵܘ̈ܗܝ|
    block |ܐܲܝܟ ܡ̇ܐ ܕܲܪܘܲܙ ܐܸܣܛܲܦܢܘܿܣ ܟܲܕܼ ܡܵܐܹ̇ܬܼ ܗ̄ܘ̣ܵܐ ܀|
    block |܃ܡܲܢ̣ܘܿ ܦܵܠܚܵܐ ܕܢܗ݂ܲܪ ܬܲܦܵܘ̈ܗܝ ܒܥܸܕܵܢ ܩܹܐܪܣܵܐ|
    block |ܐܸܠܵܐ ܐܸܢ ܗܵܢ ܦܵܠܵܚܵܐ ܕܩܘܼܫܬܵܐ ܕܲܫ̣ܘܵܐ ܠܗܵܕܹܐ ܀|
    block |܃ܡܵܢ̣ܘܼ ܕܲܚܙ̣ܵܐ ܕܪ̈ܥܹܐ ܕܲܬܠܹܝܢ ܘܟܹܐܦܹ̈ܐ ܥܲܡܗܘܿܢ|
    block |ܘܲܢܗ̣ܲܪ ܐܲܦܵܘ̈ܗܝ ܘܐܲܬܼܗܲܪ ܐܸܢܘܿܢ ܠܲܡܡܝܼܬܼܵܢܵܘ̈ܗܝ ܀|
    block |܃ܟܠܗܘܿܢ ܚܵܪ̣ܘ ܒܹܗ ܐܲܝܟ ܡ̇ܐ ܕܲܟܼܬܼܝܼܒܼ ܟܢܘܼܫܬܵܐ ܟܠܵܗ̇|
    block |ܘܡܸܬܿܕܲܡܪܝܼܢ ܗ̄ܘ̣ܵܘ ܒܚܸܙܘܵܐ ܕܐܲܦܵܘ̈ܗܝ ܕܡܵܢܲܐ ܗ̄ܝܼ ܗܵܕܹܐ ܀|
  block
    block |܃ܠܘܼܩܒܲܠ ܐܲܦܵܘ̈ܗܝ ܐܸܬܼܡܲܪܡܲܪܘ ܗ̄ܘ̣ܵܘ ܦܵܠܚܹ̈ܐ ܕܥܵܘ̣ܠܵܐ|
    block |ܘܐܲܚܸܬܼܘ ܥܠܵܘܗܝ ܡܸܛܪܵܐ ܕܟܹܐܦܹ̈ܐ ܐܲܝܟ ܕܥܲܠ ܗܵܒܹܝܠ ܀|
    block |܃ܚܣܵܡܵܐ ܪܲܓܼܡܹܗ ܒܟܹܐܦܹ̈ܐ ܕܚܸܡܬܼܵܐ ܐܲܝܟ ܕܲܠܗܵܒܹܝܠ|
    block |ܘܛܵܒܼ ܡ̣ܢ ܕܗܵܒܹܝܠ ܓܥ̣ܵܐ ܗ̄ܘ̣ܵܐ ܒܩܘܼܫܬܵܐ ܕܡܹܗ ܕܐܲܬܼܠܹܝܛܵܐ ܀|
    block |܃ܚܣܵܡܵܐ ܕܐܲܚܘܼܗܝ ܪܲܓܼܡܹܗ ܠܗܵܒܹܝܠ ܥܵܘ̇ܠܵܐܝܼܬܼ|
    block |ܘܠܸܐܣܛܲܦܵܢܘܿܣ ܐܲܚܵܘ̈ܗܝ ܪܲܓܼܡܘܼܗܝ ܥܵܘ̇ܠܵܐܝܼܬܼ ܀|
    block |܃ܩ̣ܛܲܪܘ ܥܲܪܦܸܠܵܐ ܕܟܹܐܦܹ̈ܐ ܕܪܘܼܓܼܙܵܐ ܥܲܠ ܢܲܨܝܼܚܵܐ|
    block |ܘܛܲܡ̣ܪܘܼܗܝ ܒܓܼܵܘܗܹܝܢ ܐܲܝܟ ܕܲܠܗܵܒܹܝܠ ܕܩܲܛ̣ܠܹܗ ܩܵܐܹܝܢ ܀|
    block |܃ܩܲܛܠܹ݂ܗ ܩܵܐܹܝܢ ܠܗܵܒܹܝܠ ܐܲܚܘܼܗܝ ܘܛܲܡ̣ܪܹܗ ܒܟܹܐܦܹ̈ܐ|
    block |ܘܐܲܩܝܼܡ ܥܠܵܘܗܝ ܝܲܓܼܪܵܐ ܕܟܹܐܦܹ̈ܐ ܕܠܵܐ ܢܸܬܼܝܼܕܲܥ ܀|
    block |ܒܗܵܕܹܐ ܕܡܘܼܬܼܵܐ ܣܥ̣ܲܪܘ ܐܵܦ ܗܸܢ̣ܘܿܢ ܥܲܠ ܬܲܡܝܼܡܵܐ ܀|
    block |ܘܒܲܕܼܡܘܼܬܼ ܩܵܐܹܝܢ ܡܣܲܟܹܿܝܢ ܡܸܟܹܿܠ ܠܦܘܼܪܥܵܢ ܐܲܓܼܪܵܐ ܀|
    block |܃ܐܹܝܘ ܠܟܲܫܝܼܪܵܐ ܕܠܵܐ ܐܸܬܼܥܲܦܚܼ ܝܲܩܝܼܪܵܐܝܼܬܼ|
    block |ܕܐܸܬܼܒܲܣܒܲܣ ܗ̄ܘ̣ܵܐ ܓܘܼܫܡܹܗ ܙܲܗܝܵܐ ܒܝܲܓܼܪܵܐ ܕܟܹܐܦܹ̈ܐ ܀|
    block |܃ܐܹܝܘ ܠܵܟ ܪܹܫܵܐ ܕܐܸܬܼܩܲܕܲܫ ܗ̄ܘ̣ܵܐ ܒܲܣܝܵܡ ܐܝܼܕܵܐ|
    block |ܕܲܟܼܠܝܼܠ ܟܹܐܦܹ̈ܐ ܛܥܝܼܢ ܗ̄ܘ̣ܵܐ ܒܥܵܘܼܠܵܐ ܥܵܘ̇ܠܵܐܝܼܬܼ ܀|
    block |܃ܒܲܣܝܵܡ ܐܝܼܕܼܵܐ ܕܲܫܠܝܼܚܘܼܬܼܵܐ ܐܸܬܼܩܲܕܲܫ ܗ̄ܘ̣ܵܐ|
    block |ܘܲܒܼܢܲܝ̈ ܥܵܘ̣ܠܵܐ ܡ̣ܠܐܘܼܗܝ ܟܹܐܦܹ̈ܐ ܒܡܲܪܵܚܘܼܬܼܗܘܿܢ ܀|
    block |܃ܪܲܚܸܦ ܪܘܼܚܵܐ ܘܩܲܕܿܫܹܗ ܒܚܲܝܠܵܐ ܕܡܓܿܢܵܢܘܼܬܹܗ|
    block |ܘܲܒܼܢܲܝ̈ ܥܵܘܼܠܵܐ ܙܠܲܚ̣ܗ ܠܲܩܢܘܿܡܹܗ ܒܲܕܼܡ̇ܐ ܕܢܲܦܫܹܗ ܀|
    block |܃ܓܘܼܕܵܐ ܒܪܝܼܟܼܬܵܐ ܕܲܫܠܝܼܚܘܼܬܼܵܐ ܣܵܡ݂ܲܬ̤ ܐܝܼ̈ܕܹܝܗ̇|
    block |ܘܦܸܝ̣ܪܲܫܲܬ̤ ܕܢܸܗܘܸܠܐ ܡܩܲܕܲܫ ܐ̄ܪ̈ܵܙܹܐ ܕܩܲܕܿܝܼܫܘܼܬܵܐ ܀|
    block |܃ܡܫܲܡܫܵܢܵܐ ܗ̄ܘ̣ܵܐ ܕܐ̄ܪܵܙܹܐ ܕܚܝܼܠܹ̈ܐ ܘܐܲܠܵܗܵܝܹ̈ܐ|
    block |ܘܲܒܼܬܸܫܡܸܫܬܹܿܗ ܨܵܪ ܗ̄ܘ̣ܵܐ ܛܘܼܦܸܣܵܐ ܕܡܲܠܲܐܟܼܘܼܬܼܵܐ ܀|
    block |܃ܗܵܢܵܐ ܛܘܼܦܣܵܐ ܩܢܹܝܢ ܫܲܡܵܫܹ̈ܐ ܒܥܹܕܲܬܼ ܩܘܼܕܼܫܵܐ|
    block |ܟܲܕ ܡܸܬܿܕܲܡܹܝܢ ܒܝܲܕܼ ܬܸܫܡܸܫܬܿܗܘܿܢ ܠܚܲܝܠܲܝ̈ ܪܵܘܡ̇ܐ ܀|
    block |܃ܠܗܵܢܵܐ ܕܲܪܓܼܵܘ ܩܢܹܐ ܐܲܬܼܠܹܝܛܵܐ ܒܚܲܝܹ̈ܐ ܕܲܬܼܢܵܢ|
    block |ܕܲܪܓܼܵܐ ܘܚܸܙܘܵܐ ܕܢܸܗܘܸܐ ܒܩܘܼܫܬܵܐ ܥܝܼܪܵܐ ܕܒܸܣܪܵܐ ܀|
    block |܃ܟܝܵܢܵܐ ܕܒܸܣܪܵܐ ܘܐܲܦܹ̈ܐ ܕܢܘܼܪܵܐ ܡܸܬܼܚܲܙ̈ܝܵܢ ܗ̣̄ܘܲܝ̈|
    block |ܚܙܵܬܼܵܐ ܕܬܲܗܪܵܐ ܒܲܟܼܝܵܢ ܐ̄ܢܵܫܵܐ ܕܕܼܵܡ̇ܝܵܐ ܠܥܝܼܪܹ̈ܐ ܀|
    block |܃ܡܸܛܠ ܗܵܕܹܐ ܝܲܩܪܹܗ ܡ̇ܪܹܗ ܒܙܝܼܘܵܐ ܕܥܝܼܪܹ̈ܐ|
    block |ܕܡ̇ܐ ܕܡܸܬܼܢܲܚܲܡ ܢܸܗܘܸܐ ܒܫܘܼܒܼܚܵܐ ܕܕܼܵܡܹ̇ܐ ܠܕܼܝܼܠܗܘܿܢ ܀|
    block |܃ܠܦܲܓܼܪܹܗ ܕܡ̇ܪܲܢ ܕܵܡܹ̇ܐ ܦܲܓܼܪܵܐ ܕܲܒܼܢܲܝ̈ ܢܘܼܗܪܵܐ|
    block |ܒܗܵܘ̇ ܕܘܼܒܪܵܐ ܕܡܸܬܼܥܲܠܝܵܐ ܒܹܗ ܡ̇ܝܘܿܬܼܘܼܬܼܵܐ ܀|
  block
    block |܃ܠܵܘ ܐܸܣܬܲܪܲܕܼܘ ܦܵܠ̇ܚܲܝ̈ ܥܵܘܼܠܵܐ ܒܢܘܼܗܪܵܐ ܕܐܲܦܵܘ̈ܗܝ|
    block |ܘܡܲܪܵܚܵܐܝܼܬܼ ܒܓܼܘܼܡܕܲܢܘܼܬܼܗܘܿܢ ܪܲܓܼܡ̣ܘܼܗܝ ܠܟܹܐܢܵܐ ܀|
    block |܃ܥܲܒܼܕܹ̈ܿܐ ܒܝܼܫܹ̈ܐ ܕܲܗܘ̤ܵܘ ܒܟܲܪܡܵܐ ܕܲܗܘ̤ܵܐ ܒܚܲܒܿܝܼܒܼܝ|
    block |ܚܙ̣ܵܘ ܠܲܫܒܸܫܬܵܐ ܕܝܹܥܵܬ̤ ܒܣܲܬܵܐ ܘܟܲܣܚ̣ܘܼܗ̇ ܒܪܘܼܓܼܙܵܐ ܀|
    block |ܚ݂ܙܵܘ ܡܲܪ̈ܲܚܹܐ ܫܒܸܫܬܵܐ ܕܝܵܗ̇ܒܵܐ ܦܹܐܪܹ̈ܐ ܛܵܒܹ̈ܐ ܀|
    block |ܘܟܲܣܚ̣ܘܼܗ̇ ܡܸܚܕܼܵܐ ܐܲܝܟ ܕܠܵܐ ܬܸܛܥܲܢ ܦܹܐܪܹ̈ܐ ܚܠܲܝܵ̈ܐ ܀|
    block |܃ܟܲܪܡ̇ܐ ܕܚܲܒܿܝܼܒܼܝ ܥܲܡܵܐ ܐܝܼܬܼܵܘܗܝ ܕܒܹܝܬܼ ܝܼܣܪܵܝܹܠ|
    block |ܘܥܲܒܼ̈ܕܹܿܐ ܒܝܼܫܹ̈ܐ ܝܵܪ̈ܬܹܿܐ ܕܒܲܙܲܚܘ ܒܡܵܪܹܐ ܡܲܪܡ̇ܐ ܀|
    block |܃ܡ̇ܪܹܐ ܟܲܪܡ̇ܐ ܫܲܕܲܪ ܠܒܼܪܹܗ ܕܢܲܝܬܸܿܐ ܦܹܐܪܹ̈ܐ|
    block |ܘܐܸܚܲܕܼܘ ܐܦܩܘܼܗܝ ܠܒܲܪ ܡ̣ܢ ܟܲܪܡ̇ܐ ܘܩܲܛܠ̣ܘܗܝ ܒܥܵܘ̣ܠܵܐ ܀|
    block |܃ܕܝܼܢܵܐ ܕܩܘܼܫܬܵܐ ܦܣܲܩ̣ܘ ܥܵܘܵܠܹ̈ܐ ܟܲܕܼ ܐܸܫܬܲܐܲܠܘ|
    block |ܕܡܵܢܵܐ ܢܸܥܒܸܿܕ ܡ̇ܪܹܐ ܟܲܪܡ̇ܐ ܠܥܲܒܼ̈ܕܹܿܐ ܗܵܢܵܘܿܢ ܀|
    block |܃ܒܝܼܫ ܒܝܼܫ ܐܸܡ݂ܲܪܘ ܕܢܵܘܒܸܿܕܼ ܐܸܢܘܿܢ ܠܥܒܼ̈ܕܹܿܐ ܗܵܢ̇ܘܿܢ|
    block |ܕܲܡ̣ܚܵܘ ܠܥܲܒܼܕܵܘ̈ܗܝ ܘܨܲܥܲܪܘ ܠܦܵܠܚܵܘ̈ܗܝ ܘܩܲܛܸܠܘ ܠܲܒܼܪܹܗ ܀|
    block |܃ܘܐܵܦ ܒܵܪܘܿܝܵܐ ܕܲܚܙ̣ܵܝܗܝ ܠܟܲܪܡ̇ܐ ܕܠܵܐ ܝܲܗ̣̄ܒܼ ܦܹܐܪܹ̈ܐ|
    block |ܬܪܲܥ ܠܲܣܝܵܓܹܗ ܘܲܥܩ݂ܲܪ ܡܲܓܼܕܿܠܹܗ ܘܲܟܼܠܵܐ ܫܩܝܹܗ ܀|
    block |܃ܟܠ̣ܵܐ ܢܒܼܝܼܘܼܬܵܐ ܕܐܸܫܬܼܝ̣ܘ ܡܸܢܹܗ ܫܸܩܝܵܐ ܕܪܘܼܚܵܐ|
    block |ܘܠܲܙܗܝܼܪܘܼܬܵܐ ܕܲܒܼܛܝܼܠܘܼܬܹܗ ܕܚ̇ܵܕܼܪܵܐ ܗ̄ܘ̣ܵܬܼ ܠܹܗ ܀|
    block |܃ܥܲܩ̣ܪܹܗ ܠܡܲܓܼܕܿܠܵܐ ܗܲܝܟܲܠ ܩܘܼܕܫܵܐ ܕܲܒܼܢ̣ܵܐ ܒܓܼܵܘܹܗ|
    block |ܕܒܹܗ ܥܵܨ̇ܪܝܼܢ ܗ̄ܘ̣ܵܘ ܕܸܒܼܚܹ̈ܐ ܚܲܪ̈ܫܹܐ ܕܲܒܼܢܵܡܘܿܣܵܐ ܀|
    block |܃ܠܲܚܕܼܵܐ ܓܦܸܬܵܐ ܢ̣ܣܲܒܼ ܡ̣ܢ ܓܸܢܣܹܗ ܕܗܵܢܵܐ ܟܲܪܡܵܐ|
    block |ܘܫܲܒܼܩܹ݂ܗ ܠܟܼܠܹܗ ܕܢܼܗܘܸܐ ܛܵܥܹܿܢ ܝܲܥܪܵܐ ܘܟܼܘܼ̈ܒܹܿܐ ܀|
    block |܃ܓܦܸܬܵܐ ܕܚܲܝܹ̈ܐ ܢܣ݂ܲܒܼ ܒܵܪܘܿܝܵܐ ܡ̣ܢ ܗܵܢ ܟܲܪܡ̇ܐ|
    block |ܕܟܼܠ ܡܲܢ ܕܨܵܒܹ̇ܐ ܕܢܲܛܥܸܡ ܢܦܸܫܹܗ ܒܚܲܝܹ̈ܐ ܕܡܸܢܵܗ̇ ܀|
    block |܃ܓܦܸܬܵܐ ܕܚܲܝܹ̈ܐ ܗܘ̤ܵܐ ܒܲܒܼܪܝܼܬܼܵܐ ܪܹܫܝܼܬܼ ܓܸܢܣܲܢ|
    block |ܕܲܒܼܚܲܠܝܘܼܬܸܿܐ ܕܚܲܡܪܵܐ ܕܚܘܼܒܹܿܗ ܢܲܪܘܸܐ ܒܥܲܒܼܕܵܘ̈ܗܝ ܀|
    block |ܐ̄ܢܵܐ ܐ̄ܢܵܐ ܓܦܸܬܵܐ ܕܩܘܼܫܬܵܐ ܐܸܡ݂ܲܪ ܘܐܲܢ̄ܬܿܘܿܢ ܫܒܸܫ̈ܬܹܿܐ܃|
  block
    block |ܘܣܵܡ̣ܬܿܟܼܘܿܢ ܒܥܵܠܡܵܐ ܕܬܹܐܙܠ̄ܘܼܢ ܬܲܝܬܿܘܿܢ ܦܹܐܪܹ̈ܐ ܕܫܘܼܒܼܚܵܐ ܀|
    block |܃ܐܲܒܼܵܐ ܐܝܼܬܼܵܘܗܝ ܠܲܡ ܦܲܠܵܚܹܗ ܕܗܵܢܵܐ ܟܲܪܡ̇ܐ|
    block |ܘܟܼܠ ܠܲܡ ܫܒܸܫܬܵܐ ܕܠܵܐ ܫܟܼܝܼܚܝܼܢ ܒܵܗ̇ ܦܹܐܪܹ̈ܐ ܢܣܒ݂ܵܗ̇ ܀|
    block |܃ܚܙ̣ܵܘ ܠܵܐ ܬܲܗܡܘܿܢ ܡ̣ܢ ܕܲܠܡܸܥܒܲܕܼ ܦܹܐܪܹ̈ܐ ܛܵܒܹ̈ܐ|
    block |ܕܲܠܡܵܐ ܬܹܐܩܕܿܘܼܢ ܒܲܕܼܡܘܼܬܼ ܫܒܸܫ̈ܬܹܿܐ ܕܝܵܩ̈ܕܵܢ ܒܢܘܼܪܵܐ ܀|
    block |܃ܫܒܸܫܬܵܐ ܕܝܵܒܼ̇ܫܵܐ ܡܸܚܕܼܵܐ ܠܵܩ̇ܛܝܼܢ ܡܪܡܹܝܢ ܒܢܘܼܪܵܐ|
    block |ܗܵܟܲܢ ܘܲܠܟܼܘܿܢ ܐܸܢ ܠܵܐ ܬܩܵܘܘܿܢ ܒܚܘܼܒܵܐ ܕܲܠܘܵܬܼܝ ܀|
    block |܃ܐ̄ܢܵܐ ܐ̄ܢܵܐ ܓܦܸܬܵܐ ܘܐܲܢ̄ܬܿܘܿܢ ܫܒܸܫ̈ܬܹܿܐ ܘܐܵܒܼܝ ܦܲܠܵܚܵܐ|
    block |ܐܲܝܬܵܘ ܦܹܐܪܹ̈ܐ ܘܗܲܒܼܘ ܬܸܘܕܿܝܼܬܼܵܐ ܕܠܵܐ ܬܸܬܼܦܣܩܘܼܢ ܀|
    block |܃ܗܸܠܹܝܢ ܐܸܡ݂ܲܪ ܡܵܪܵܐ ܛܵܒܼܵܐ ܠܥܲܒܼ̈ܕܹܿܐ ܕܼܓܼܒܼ݂ܵܐ|
    block |ܘܙܲܗܼܪ ܐܸܢܘܿܢ ܕܠܵܐ ܢܸܬܼܪܲܚܩܘܼܢ ܡ̣ܢܨܹܝܕ ܚܘܼܒܹܿܗ ܀|
    block |܃ܒܹܗ ܐܵܦ ܗܸܢ̣ܘܿܢ ܢܲܨܲܒܿܘܼܗܝ ܠܚܝܼܒܿܗܘܿܢ ܫܲܪܝܼܪܵܐܝܼܬܼ|
    block |ܒܲܕܼܡܘܼܬܼ ܫܒܸܫܬܵܐ ܕܒܼܵܗ̇ ܒܲܓܼܦܸܬܵܐ ܣܝ̣ܡ ܥܸܩܵܪܵܗ̇ ܀|
    block |܃ܡ̣ܢ ܚܲܝܘܼܬܼܵܗ̇ ܪܕܲܬ̤ ܚܲܝܘܼܬܼܵܐ ܠܲܢܨܝܼܒܼܘܼܬܼܗܘܿܢ|
    block |ܘܡܸܢܗܘܿܢ ܕܡܲܝܵ̈ܐ ܕܩܲܕܿܝܼܫܘܼܬܼܵܗ̇ ܐܸܫܬܼܝܼܘ ܗܸܢ̣ܘܿܢ ܀|
    block |܃ܣܠܸܩ̣ ܩܵܘ̈ܡܵܬܼܗܘܿܢ ܠܥܸܠ ܡ̣ܢ ܟܠܗܘܿܢ ܥܲܡܡܹ̈ܐ ܕܐܲܪܥܵܐ|
    block |ܘܣܲܬܿܪܘ ܐܸܢܘܿܢ ܡ̣ܢ ܟܘܼܪܗܵܢܵܐ ܕܡ̇ܝܘܿܬܼܘܼܬܼܵܐ ܀|
    block |܃ܢܩܲܫܘ̣ ܛܸܠܵܠܹ̈ܐ ܒܟܼܠ ܦܸܢ̈ܝܵܬܼܵܐ ܕܥܸܒܼܪܹ̈ܝܗ̇ ܕܐܲܪܥܵܐ|
    block |ܘܲܚܣܲܟܼܘ ܐܸܢܘܿܢ ܡ̣ܢ ܫܘܼܠܗܵܒܼܵܐ ܕܚܲܛܵܝܘܼܬܼܵܐ ܀|
    block |܃ܒܲܥܲܪܘ ܟܠܗܘܿܢ ܣܓܼܘܼܠܹ̈ܐ ܚܠܲܝ̈ܵܐ ܕܕܼܘܼܒܵܪܲܝܗܘܿܢ|
    block |ܘܐܸܟܲܠ̣ ܟܠܢܵܫ ܘܚܸܠܝܲܬ̤ ܚܸܟܹܿܗ ܕܡܲܪܝܼܪܵܐ ܗ̄ܘ̣ܵܬܼ ܀|
    block |܃ܡܲܪܝܼܪܵܐ ܗ̄ܘ̣ܵܬܼ ܚܸܟܵܐ ܕܟܼܠܢܵܫ ܡ̣ܢ ܣܲܡ ܡ̇ܘܬܵܐ|
    block |ܘܚܲܠܝܘܼܗ̇ ܗܸܢܘܿܢ ܒܣܲܒܼܪܵܐ ܛܵܒܼܵܐ ܕܚܵܝܵܬܼ ܡܝܼ̈ܬܹܐ ܀|
    block |܃ܚܵܝܵܬܼ ܡܝܼ̈ܬܹܐ ܐܲܦܸܠ ܐܸܢܘܿܢ ܕܢܹܐܡܪܘܼܢ ܒܐܲܪܥܵܐ|
    block |ܕܩܵܐܹ̇ܡ ܟܠܢܵܫ ܡ̣ܢ ܒܹܝܬܼ ܡܝܼܬܹ̈ܐ ܐܲܟܼܡܵܐ ܕܗܘ̤ ܩ̣ܵܡ ܀|
    block |܃ܒܗܵܕܹܐ ܓܦܸܬܵܐ ܒܲܕܼܡܘܼܬܼ ܚܲܒܼܪ̈ܵܘܗܝ ܢܨܝܼܒܼ ܗ̄ܘ̣ܵܐ ܓܲܒܼܝܵܐ|
    block |ܘܦܵܠܚܲܝ̈ ܥܵܘ̣ܠܵܐ ܦܲܣܩ̣ܘܼܗܝ ܒܡܲܓܿܠܵܐ ܕܡܲܪܵܚܘܼܬܼܗܘܿܢ ܀|
    block |܃ܒܗܵܕܹܐ ܓܦܸܬܵܐ ܐܲܛܥܸܡ ܐܲܛܥܹܡ ܢܲܦܫܹܗ ܒܚܘܼܒܵܐ ܪܲܒܵܐ|
    block |ܘܒܲܟܲܪ ܦܹܐܪܹ̈ܐ ܘܲܛܥ݂ܲܢ ܛܲܪ̈ܦܹܐ ܠܚܘܼܠܡܵܢ ܐ̄ܢܵܫܵܐ ܀|
    block |܃ܒܲܕܼܡܘܼܬܼ ܐܘܼܟܼܠܵܐ ܐܵܘܟܸܿܠ ܐܸܢܘܿܢ ܡܲܠܦܵܢ̈ܘܵܬܼܵܐ|
    block |ܘܐܲܚܠܸܡ ܐܸܢܘܿܢ ܒܚܲܝܠܵܐ ܕܪܘܼܚܵܐ ܡ̣ܢ ܟܹܐܒܲܝ̈ܗܘܿܢ ܀|
    block |܃ܪܕܼܵܐ ܠܹܗ ܦܹܐܪܹ̈ܐ ܒܲܕܼܡܘܼܬܼ ܚܲܒܼܪ̈ܘܗܝ ܫܸܩܝܵܐ ܕܚܲܝܹ̈ܐ|
    block |ܘܲܪܘܲܙܘ ܛܲܪ̈ܦܵܘܗܝ ܒܬܲܗܪܵܐ ܪܒܵܐ ܕܠܵܐ ܡܸܬܼܡܲܠܲܠ ܀|
  block
    block |܃ܣܓܼܘܼܠܵܐ ܕܢܲܦܫܹܗ ܡܠܹܐ ܗ̄ܘ̣ܵܐ ܚܲܡܪܵܐ ܕܚܘܼܒܹܿܗ ܕܝܼܫܘܿܥ|
    block |ܘܣܵܢ̈ܐܹܐ ܕܡܲܓܵܢ ܚܙ̣ܵܐܘܼܗܝ ܠܫܘܼܦܪܹܗ ܘܐܸܬܼܡܲܪܡܲܪܘ ܗ̄ܘ̣ܵܘ ܀|
    block |܃ܗܘ̤ܵܘ ܡܲܠܲܐܟܹ̈ܐ ܠܐܵܟܹ̇ܠܩܲܪܨܵܐ ܣܵܢܵܐܐ ܕܐ̄ܢܵܫܵܐ|
    block |ܘܲܩܛܲܪܘ ܥܵܠܘܗܝ ܥܢܵܢܵܐ ܕܪܘܼܓܼܙܵܐ ܘܒܲܪܕܼܵܐ ܕܟܹܐܦܹ̈ܐ ܀|
    block |܃ܒܒܲܪܕܼܵܐ ܕܟܹܐܦܹ̈ܐ ܚܵܒܼ̇ܛܼܝܼܢ ܗ̄ܘ̣ܵܐ ܠܹܗ ܠܦܹܐܪܵܐ ܚܲܠܝܵܐ|
    block |ܕܠܵܐ ܢܸܬܼܒܲܣܒܲܣ ܡ̣ܢ ܚܲܠܝܘܼܬܹܗ ܣܢܝܼܩܲܝ̈ ܠܫܸܩܝܵܐ ܀|
    block |܃ܒܓܼܵܘ ܡܲܥܨܲܪܬܵܐ ܕܚܵܣܘܿܡܘܼܬܼܵܐ ܣܵܡ̣ܘܗܝ ܠܟܹܐܢܵܐ|
    block |ܘܲܒܼܝܲܕܼ ܥܸܩܒܹ̈ܐ ܕܚܸܪܚܵܘܼܬܼܵܐ ܕܵܝ̇ܫܝܼܢ ܗ̄ܘ̣ܵܘ ܠܹܗ ܀|
    block |܃ܙܲܠܚܘܼܗܝ ܠܲܕܼܡܹܗ ܒܲܕܼܡܘܼܬܼ ܚܲܡܪܵܐ ܒܓܼܵܘ ܡܲܥܨܲܪܬܵܐ|
    block |ܘܟܲܒܿܫܘܼܗܝ ܠܦܲܓܼܪܹܗ ܠܬܲܚܬܿ ܡ̣ܢ ܟܹܐܦܹ̈ܐ ܐܲܝܟ ܣܲܡܝܼܢܹ̈ܐ ܀|
    block |܃ܟܲܕܼ ܛܥܝܼܢܝܼܢ ܗ̄ܘ̣ܵܘ ܟܹܐܦܹ̈ܐ ܕܪܘܼܓܼܙܵܐ ܕܫܵܕܹܝܢ ܗ̄ܘ̣ܵܘ ܒܹܗ|
    block |ܕܡܹܗ ܕܲܡܫܝܼܚܐ ܠܵܐ ܐܸܬܿܬܿܫܝܼܓܼ ܗ̄ܘ̣ܵܘ ܡ̣ܢ ܐܝܼܕܲܝ̈ܗܘܿܢ ܀|
    block |܃ܒܪܹܫ ܨܸܒܼܥܵܬܼ̈ܗܘܿܢ ܡܸܬܿܛܲܢܲܦ ܗ̄ܘ̣ܵܐ ܕܸܡ ܦܵܪܘܿܩܵܐ|
    block |ܟܲܕ ܒܐܝܼܕܲܝ̈ܗܘܿܢ ܟܹܐܦܹ̈ܐ ܕܥܵܘ̣ܠܵܐ ܫܵܟܹܝܢ ܗ̄ܘ̣ܵܐ ܒܹܗ ܀|
    block |܃ܒܲܕܼܡܘܼܬܼ ܕܐܹܒܹ̈ܐ ܣܥ̣ܵܘ ܥܲܠ ܪܵܥܝܵܐ ܘܣܲܕܹܿܩܘ ܓܘܼܫܡܹܗ|
    block |ܘܐܲܚܝܼܪܘ ܚܹܐܦܗܘܿܢ ܥܲܠ ܥܵܠܵܝܵܐ ܕܲܢܚܲܝܒܼܘܼܢܵܝܗܝ ܀|
    block |܃ܠܵܐ ܣܒ݂ܲܥܘ ܛܲܡ̈ܐܹܐ ܡ̣ܢ ܗܵܝ̇ ܕܐܸܫܲܕܼܘ ܠܲܕܼܡܹܗ ܕܡ̇ܪܵܐ|
    block |ܘܬܼܘܼܒܼ ܐܸܬܼܝܲܥܲܢܘ ܕܢܹܐܫܕܿܘܼܢ ܠܲܕܼܡ̇ܐ ܕܪܵܚܡܵܐ ܕܚܘܼܒܹܿܗ ܀|
    block |܃ܡܸܬܼܕܲܡܕܲܡܝܼܢ ܡ̣ܢ ܢܘܼܛ̈ܦܬܼܵܐ ܕܲܕܡܹܗ ܕܡ̇ܪܵܐ|
    block |ܟܲܕܼ ܐܵܬܹ̇ܝܢ ܗ̄ܘ̣ܵܘ ܕܲܢܚܲܝܒܘܼܢܲܝܗܝ ܠܐܸܡܪܵܐ ܪܚܝܼܡܵܐ ܀|
    block |܃ܒܲܕܼܡ̇ܐ ܪܘܹܝܢ ܗ̄ܘ̣ܵܘ ܕܐܹܒܹ̈ܐ ܕܪܲܡܫܵܐ ܠܒܲܪ ܡ̣ܢ ܛܲܟܼܣܵܐ|
    block |ܘܡܲܪܝܼܪܵܐ ܗ̄ܘ̣ܵܬܼ ܚܸܡܬܼܵܢܘܼܬܼܗܘܿܢ ܛܵܒܼ ܡ̣ܢ ܕܐܸܒܹ̈ܐ ܀|
    block |܃ܥܠܲܝܗܘܿܢ ܩܲܒܿܠܘܼܗܝ ܠܲܕܼܡܹܗ ܕܡ̇ܪܵܐ ܘܥܲܠ ܝܲܠܕܲܝ̈ܗܘܿܢ|
    block |ܘܡܲܟܲܬܿܡܝܼܢ ܒܹܗ ܥܕܲܡ̇ܐ ܠܥܵܠܲܡ ܕܠܵܐ ܫܘܼܠܵܡܵܐ ܀|
    block |܃ܚܲܠܛ̣ܘܼܗܝ ܒܝܼܫܹ̈ܐ ܠܲܕܼܡܹܗ ܕܥܲܒܼܕܵܐ ܒܲܕܼܡܹܗ ܕܡ̇ܪܵܐ|
    block |ܘܛܲܥ̣ܢܘܼܗܝ ܥܠܲܝܗܘܿܢ ܠܡܲܟܿܣܵܢܘܼܬܼܵܐ ܕܚܲܝܵܒܼܘܼܬܼܗܘܿܢ ܀|
    block |܃ܕܡܹܗ ܕܩܲܕܿܝܼܫܵܐ ܐܸܫܬܲܩܲܥ ܗ̄ܘ̣ܵܐ ܒܲܕܼܡܘܼܬܼ ܡ̇ܪܹܗ|
    block |ܕܥܲܡܹܗ ܕܡ̇ܪܹܗ ܢܸܗܘܸܐ ܒܫܘܼܒܼܚܵܐ ܒܡܲܠܟܿܘܼܬܼ ܪܵܘܡ̇ܐ ܀|
  block
    block |܃ܡ̇ܐ ܕܦܵܓܼܪ ܒܲܢ ܥ̣ܵܘܠܵܐ ܒܝܼܫܵܐ ܕܲܒܼܢܲܝ̈ ܥܵܘ̣ܠܵܐ|
    block |ܠܗܵܢܵܐ ܢܸܩܪܸܐ ܕܲܢܦܲܨܸܐ ܠܲܢ ܡ̣ܢ ܥܵܘܵܠܹ̈ܐ ܀|
    block |܃ܐܲܝܢܵܐ ܕܲܥܠܝܼܒܼ ܘܡܸܬܓܼܵܘܲܣ ܒܹܗ ܒܚܘܼܒܵܐ ܘܣܲܒܼܪܵܐ|
    block |ܠܵܐ ܬܘܼܒܼ ܚܵܐܹ̇ܒܼ ܡ̣ܢ ܥܵܘܵܠܹ̈ܐ ܕܡܲܥܘܠܝܼܢ ܒܹܗ ܀|
    block |܃ܐܲܝܢܵܐ ܕܲܪܕܼܝܼܦ ܠܐܵܟܹ̇ܠܩܲܪܨܵܐ ܣܵܢܐܵܐ ܕܐ̄ܢܵܫܵܐ|
    block |ܢܸܬܼܓܵܘܲܣ ܒܹܗ ܘܥܵܪܹܩ ܡܸܢܹܗ ܐܲܝܟ ܬܸܢܵܢܵܐ ܀|
    block |܃ܒܚܲܝܹ̈ܐ ܕܙܲܒܼܢܵܐ ܪܵܕܹܦ ܗ̄ܘ̣ܵܐ ܠܗܘܿܢ ܠܫܹܐܕܹ̈ܐ ܛܪ̈ܘܼܢܹܐ|
    block |ܘܗܵܫܵܐ ܒܡܵܘܬܹ̇ܗ ܝܲܬܝܼܪ ܪܵܥܠ̇ܝܼܢ ܡ̣ܢ ܚܹܝܠ ܚܲܝܠܹܿܗ ܀|
    block |܃ܒܚܲܝܹ̈ܐ ܕܙܲܒܼܢܵܐ ܠܵܐ ܡܸܫܟܿܚܝܼܢ ܗ̄ܘ̣ܵܘ ܕܲܢܚܘܼܪܘܼܢ ܒܹܗ|
    block |ܘܗܵܫܵܐ ܒܡܵܘܬܹ̇ܗ ܠܵܐ ܡܨܹܝܢ ܥܵܐ̇ܠܝܼܢ ܐܵܦܠܵܐ ܠܥܘܼܡܪܹܗ ܀|
    block |܃ܘܐܢܗܘ̤ ܕܥܵܐ̇ܠܝܼܢ ܒܕܸܚܠ̇ܐ ܥܵܐ̇ܠܝܼܢ ܡܲܪܵܚܵܐܝܼܬܼ|
    block |ܟܲܕܼ ܡܲܟܼܪܙܝܼܢ ܒܚܲܕܼ ܕܸܚܠܲܬܼܗܘܿܢ ܚܲܝܵܒܼܘܼܗܘܿܢ ܀|
    block |܃ܙܵܘܥܵܐ ܘܕܸܚܠܵܐ ܡܠܹܝܢ ܡ̇ܪ̈ܘܿܕܹܐ ܫܲܪܝܼܪܵܐܝܼܬܼ|
    block |ܡ̇ܐ ܕܚܵܙܹ̇ܝܢ ܠܹܗ ܠܥܘܿܡܪܹܗ ܕܟܹܐܢܵܐ ܐܵܦ ܡ̣ܢ ܪܘܼܚܩܵܐ ܀|
    block |܃ܡܕܝܼܢ̄ܬܵܐ ܩܫܝܼܬܼܵܐ ܕܠܵܐ ܡܸܬܼܚܲܣܢܵܐ ܡ̣ܢ ܕܲܠܩܘܼܒܼܠܵܐ|
    block |ܣܝܼܡܵܐ ܒܠܸܒܿܗܘܿܢ ܕܲܝܪܹܿܗ ܕܟܹܐܢܵܐ ܡ̇ܐ ܕܚܵܙܹ̇ܝܢ ܠܵܗ̇ ܀|
    block |܃ܒܪܘܼܚܩܵܐ ܩܵܝ̇ܡܝܼܢ ܥܲܠ ܪܹܫ ܛܘܼܪܹ̈ܐ ܘܡܸܬܼܒܲܩܹܝܢ ܒܵܗ̇|
    block |ܡܸܛܠ ܕܠܵ ܡܨܸܝܢ ܠܡܸܬܼܩܲܪܵܒܼܘܼ ܠܐܲܦܲܝ̈ ܫܘܼܪܵܗ̇ ܀|
    block |܃ܚܝܠܵܐ ܢܵܦܹ̇ܩ ܡ̣ܢ ܣܝܼ̈ܡܵܬܼܵܐ ܕܓܲܪ̈ܡ̇ܘܗܝ ܕܟܹܐܢܵܐ|
    block |ܘܠܹܗܘ̣ ܚܵܙܹ̇ܝܢ ܐܲܝܟ ܪܲܒܿܚܲܝܠܵܐ ܘܥܵܪܩ̇ܝܼܢ ܡܸܢܹܗ ܀|
    block |܃ܬܵܘ ܢܸܬܼܚܲܦܛ ܒܝܘܿܡ ܕܘܼܟܼܪܵܢܹܗ ܕܣܵܗܕܵܐ ܙܲܗܝܵܐ|
    block |ܕܲܢܥܲܕܲܪ ܠܲܢ ܕܠܵܐ ܢܸܬܼܢܟܸܐ ܡ̣ܢ ܡ̇ܪܘܿܕܹܵܐ ܀|
    block |܃ܬܵܘ ܢܸܬܼܚܲܦܲܛ ܒܲܨ̈ܠܵܘܵܬܼܵܐ ܒܝܘܿܡ ܥܲܕܥܹܕܹܗ|
    block |ܕܢܸܗܘܸܐ ܥܲܡܹܗ ܒܡܲܠܟܿܘܼܬܼ ܪܵܡ̇ܐ ܒܛܘܼܒܹ̈ܐ ܡܠܝܼܟܹ̈ܐ ܀|
block |ܕܕܼܘܼܟܼܪܵܢܵܐ ܕܦܲܛܪܘܿܣ ܘܦܵܘܠܘܿܣ|
  block
    block |ܕܕܼܘܼܟܼܪܵܢܵܐ ܕܦܲܛܪܘܿܣ ܘܦܵܘܠܘܿܣ|
  block
    block |ܡܐܡܪܐ ܪܒܝܥܢܐ|
    block |ܕܕܼܘܼܟܼܪܵܢܵܐ ܕܦܲܛܪܘܿܣ ܘܦܵܘܠܘܿܣ|
    block |ܥܘܼܢܵܝܵܐ|
    block |ܒܪܝܼܟܼܘܼ ܡܫܝܼܚܵܐ ܕܓܼܒܼ݂ܵܐ ܠܲܫܠܝܼܚܵܘ̈ܗܝ܃ ܘܲܡܠ̣ܵܐ ܐܸܢܘܢ ܥܘܼܬܼܪܵܐ|
    block |ܕܚܸܟܼ̈ܡܵܬܹܗ܃ ܐܲܚܲܝ̈܁|
  block
    block |܃ܛܵܒܼܵܐ ܕܦܲܠܸܓܼ ܥܘܼܬܼܪܵܐ ܕܚܘܼܒܹܿܗ ܠܲܒܼܢܲܝ̈ ܒܲܝܬܹܿܗ|
    block |ܗܲܒܼܠܝܼ ܕܐܸܫܘܹܐ ܠܢܸܬܼܪܵܐ ܙܥܘܿܪܵܐ ܕܡ̣ܢ ܡ̇ܘܗܲܒܼܬܼܵܟ ܀|
    block |܃ܡܲܠܟܿܐ ܕܐܲܠܒܸܿܫ ܙܲܝܢܵܐ ܕܪܘܼܚܵܐ ܠܚܲܝܠܵܘܵܬܹ̈ܐ|
    block |ܬܪܘܿܨ ܚܘܼܫܵܒܲܝܿ ܠܘܼܩܒܲܠ ܢܝܼܫܵܐ ܕܟܼܵܪܘܿܙܘܼܬܼܵܟ ܀|
  block
    block |܃ܪܲܒܵܐ ܡܗܝܼܪܵܐ ܕܐܲܩܢܝܼ ܗܵܘܢܵܐ ܠܫܲܒܼܪܘܼܬܼ ܐ̄ܢܵܫܵܐ|
    block |ܚܲܟܸܿܡ ܪܸܥܝܵܢܝ ܕܢܸܗܘܹܐ ܪܵܕܹܐ ܠܘܼܩܒܲܠ ܡܸܠܲܝ̈ܟ ܀|
    block |܃ܝܵܗܹ̇ܒܼ ܚܲܝܹ̈ܐ ܠܡܵܝܘܿܬܼܘܼܬܹܵܐ ܒܝܲܕܼ ܡ̇ܝ̈ܘܿܬܹܐ|
    block |ܢܲܚܸܡ ܪܸ̈ܓܼܫܲܝ ܠܡܸܫܡܲܥ ܩܵܠܹ̇ܐ ܕܡܸܠܲܬܼ ܚܲܝܹ̈ܐ ܀|
    block |܃ܣܵܦܪܵܐ ܕܲܪܫ̣ܩ ܣܸܦܪܵܐ ܕܪܘܼܚܵܐ ܠܦܲܓܼܪ̈ܵܢܵܝܹܐ|
    block |ܒܚܘܼܩܵܐ ܕܡܸܠܬܼܵܟ ܢܸܪܗܲܛ ܠܸܫܵܢܝ ܥܲܡ ܚܘܼܫܵܒܲܝ̈ ܀|
    block |܃ܒܵܟ ܢܸܬܼܗܲܓܿܘܿܢ ܪܸܓܼܫܹܐ ܘܙܵܘܥܹ̈ܐ ܥܲܝܢܹ̈ܐ ܘܗܵܘܢܵܐ|
    block |ܕܕܲܡ ܢܸܬܼܚܲܣܟܿܘܼܢ ܡ̣ܢ ܥܸܢܝܵܢܵܐ ܕܣܪ̈ܝܼܩܵܬܼܵܐ ܀|
    block |܃ܠܵܟ ܫܵܐܹ̇ܠ ܐ̄ܢܵܐ ܥܘܼܕܪܵܢ ܪܘܼܚܵܐ ܡܲܬܬܲܪ ܟܠܵܐ|
    block |ܗܲܒܼܠܝܼ ܕܝܼܠܵܟ ܕܐܸܬܼܢܹܐ ܒܕܸܝܼܠܵܟ ܥܲܠ ܚܵܟܼ̈ܡܵܬܼܵܟ ܀|
    block |܃ܐܲܢ̄ܬܿ ܐܲܥܬܲܪܹܝܗ̇ ܠܡܸܣܟܹܿܢܘܼܬܹܗ ܕܓܸܢܣܲܢ ܫܝܼܛܵܐ|
    block |ܘܒܼܵܟ ܐܸܬܼܚܲܟܲܡ ܥܵܠܡܵܐ ܒܪܝܼܪܵܐ ܘܲܩ̣ܢܵܐ ܗܵܘܢܵܐ ܀|
    block |܃ܩܵܠܵܟ ܕܲܪܫܵܗ݂̇ ܠܐܘܼܪܚܵܐ ܕܚܲܝܹ̈ܐ ܒܹܝܬܼ ܡ̇ܝ̈ܘܿܬܹܐ|
    block |ܘܐܲܝܟ ܗܲܕܿܝܼܐܵܐ ܗܘ̤ܵܐ ܦܘܼܩܕܼܵܢܵܟ ܠܠܵܐ ܝܼܕܲܥܬܲܢ ܀|
    block |܃ܒܐܝܼܙܓܲܕܿܘܼܬܼܵܐ ܕܲܒܼܢܲܝ̈ ܓܸܢܣܵܟ ܨܒܲܬ݂ܿ ܕܲܬܼܫܲܝܸܢ|
    block |ܫܡܲܝܵܐ ܘܐܲܪܥܵܐ ܕܲܦܠܝܼܓܼܝܼܢ ܗ̄ܘ̣ܵܘ ܡܸܛܠ ܥܵܘ̣ܠܲܢ ܀|
    block |܃ܬܪܸܥܣܲܪ ܐ̄ܢܵܫܵܐ ܓ̣ܒܲܝܬܿ ܡ̣ܢ ܛܘܿܗܡܵܐ ܥܲܦܪܵܢܵܝܵܐ|
    block |ܘܐܲܩܢܝܼܬܿ ܐܸܢܘܿܢ ܚܲܝܠܵܐ ܕܪܘܼܚܵܐ ܠܡܸܚܣܲܢ ܟܠܵܐ ܀|
    block |܃ܒܗܘܿܢ ܡܲܟܸܿܟܼܬܵܗ̇ ܠܲܛܪܘܼܢܘܼܬܹܗ ܕܡ̇ܘܬܵܐ ܘܒܼܝܼܫܵܐ|
    block |ܘܲܒܼܗܘܿܢ ܟܲܒܸܿܫܬܿ ܪܵܘܡ̇ܐ ܘܥܘܼܡܩܵܐ ܬܹܚܝܬܼ ܫܘܼܠܛܵܢܵܟ ܀|
    block |܃ܬܪܸܥܣܲܪ ܟܹܐܦܹ̈ܐ ܦ̣ܣܲܠ ܨܸܒܼܝܵܢܵܟ ܡ̣ܢ ܛܘܼܪ ܐ̄ܢܵܫܵܐ|
    block |ܘܲܥܒ݂ܲܕܿܬܿ ܐܸܢܘܿܢ ܐܲܝܟ ܫܲܬܸܐܣܹ̈ܐ ܠܒܸܢܝܵܢ ܚܘܼܒܵܟ ܀|
    block |܃ܒܲܬܼܪܸܥܣܲܪܬܵܐ ܐܲܝܟ ܕܲܒܼܝܲܪ̈ܚܹܐ ܡܫܲܡܫܲܝ̈ ܫܲܢ̄ܬܵܐ|
    block |ܫܲܡܠܝܼܬܿ ܘܲܓ̣ܡܲܪܬܿ ܩܘܼܝܵܡ ܚܲܝܹ̈ܐ ܠܵܐ ܡܵܝ̈ܘܿܬܹܐ ܀|
    block |܃ܠܐܲܪܒܲܥܦܸܢ̈ܝܵܢ ܫܲܕܲܪܬܿ ܐܸܢܘܿܢ ܙܵܘܓܿܝܼ̈ܢ ܙܵܘܓܿܝܼ̈ܢ|
    block |ܘܦܲܠܚ̣ܘܼܗ̇ ܠܐܲܪܥܵܐ ܘܲܥܩ݂ܲܪܘ ܡܸܢܵܗ̇ ܝܲܥܪܵܐ ܕܥܵܘ̣ܠܵܐ ܀|
    block |܃ܓ̣ܒܲܝܬܿ ܬܘܼܒܼ ܫܲܒܼܥܝܼܢ ܘܲܡ̣ܠܲܝܬܿ ܐܸܢܘܿܢ ܪܘܼܚܵܐ ܕܚܲܝܹ̈ܐ|
    block |ܘܢܸܦܚܘܼܢ ܒܐܲܦܵܘ̈ܗܝ ܕܥܵܠܡܵܐ ܢܫܲܡܬܼܵܐ ܕܪܘܼܚ ܚܲܝܘܼܬܼܵܐ ܀|
    block |܃ܘܡ̣ܢ ܕܐܸܬܼܢܲܚܲܡܘ ܪܵܘܡܵܐ ܘܥܘܼܡܩܵܐ ܒܩܵܠ ܦܘܼܩܕܵܢܵܟ|
    block |ܗܲܒܸܿܒܼܘ ܘܲܛܥܲܢܘ ܦܹܐܪܹ̈ܐ ܕܫܘܼܒܼܚܵܐ ܠܫ̣ܡ ܪܲܒܿܘܼܬܵܪܟ ܀|
    block |ܣܓܼܝܼ ܠܹܗ ܚܨܵܕܼܵܐ ܕܦܹܐܪ̈ܲܝ ܙܲܪܥܵܟ ܕܐܲܪܡܝܼܬܿ ܒܐܲܪܥܲܢ܃|
  block
    block |ܘܲܙܥܘܼܪܝܼܢ ܗ̄ܘ̣ܵܘ ܦܵܥܠܹ̈ܐ ܕܪܘܼܚܵܐ ܕܲܢܟܲܢܫܘܼܢܵܝܗܝ ܀|
    block |܃ܪܡܲܙ̣ ܨܸܒܼܝܵܢܵܟ ܠܘܵܬܼ ܡܫܲܡܫܵܢܹ̈ܐ ܕܟܼܵܪܘܿܙܘܼܬܼܵܟ|
    block |ܕܲܢܦܝܼܣܘܼܢܵܟ ܕܬܲܦܸܩ ܦܵܥܠܹ̈ܐ ܠܕܘܼܢܵܫ ܙܲܪܥܵܟ ܀|
    block |܃ܦܪܲܣܬ̣ܵܝܗܝ ܠܥܘܼܬܼܪܵܐ ܕܚܹܝܠ ܡ̇ܘܗܲܒܼܬܼܵܟ ܥܲܠ ܟܠ ܬܸܓܼܡܝܼ̈ܢ|
    block |ܘܲܩܪ݂ܲܬܿ ܐܲܟܲܚ̄ܕܼ ܠܛܵܒܹ̈ܐ ܘܒܼܝܼܫܹ̈ܐ ܠܡܸܫܬܿܘܼܬܼ ܚܘܼܒܵܟ ܀|
    block |܃ܓ̣ܒܲܬܿ ܡ̣ܢ ܛܵܒܹ̈ܐ ܕܬܲܛܸܢ ܛܵܒܹ̈ܐ ܠܦܘܼܠܚܵܢ ܩܘܼܫܬܵܐ|
    block |ܘܲܩܪ̣̰ܵܝܬܿ ܟܸܢܫܹ̈ܐ ܕܢܲܩܢܘܿܢ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܀|
    block |܃ܒܝܕܼ ܙܲܕܿܝܼܩܹ̈ܐ ܓܠ݂ܲܝܬܿ ܟܹܐܢܘܼܬܼܵܟ ܕܪܵܚܹ̇ܡ ܩܘܼܫܬܵܐ ܐܢ̄ܬܿ|
    block |ܘܲܒܼܚܲܛܵܝܹ̈ܐ ܚܵܘܝܼܬܿ ܥܘܼܬܼܪܵܐ ܕܒܲܣܝܼܡܘܼܬܼܵܟ ܀|
    block |܃ܒܐܲܝܠܹܝܢ ܕܲܦܢ̣ܵܘ ܒܝܲܕܼ ܨܸܒܼܝܵܢܵܐ ܓܠ݂ܲܝܬܿ ܚܹܐܪܘܼܬܲܢ|
    block |ܘܒܲܐܝܠܹܝܢ ܕܥܲܨܝܼܘ ܚܵܘܝܼܬܿ ܘܲܡܫܹܝܬܿ ܚܹܝܠ ܟܠܡܸܕܲܡ ܀|
    block |܃ܬܪܸܥܣܲܪ ܢܩܲܦ̣ܘܼܟ ܒܝܲܕܼ ܨܼܒܼܝܵܢܵܐ ܘܚܹܝܠ ܐܵܬܼ̈ܘܵܬܼܵܐ|
    block |ܘܲܠܪܵܕܼܘܿܦܵܟ ܥܨ̣ܵܝܗܝ ܦܘܼܩܕܵܢܵܟ ܟܲܕܼ ܠܵܐ ܨܵܒܹ̇ܐ ܀|
    block |܃ܫܵܐܘܿܠ ܥܲܨܝܼ ܠܘܼܩܒܲܠ ܡܸܠܹ̈ܐ ܕܟܼܵܘܿܪܙܘܼܬܼܵܟ|
    block |ܘܟܲܕܼ ܠܵܐ ܨܵܒܹ̇ܐ ܟܲܕܼܢܹܗ ܪܸܡܙܵܟ ܒܢܝܼܪܵܐ ܕܚܘܼܒܵܟ ܀|
    block |܃ܛܲܢܵܢܵܐ ܗ̄ܘ̣ܵܐ ܕܛܵܐܹܿܝܢ ܟܠܢܵܫ ܚܠܵܦ ܢܵܡܘܿܣܵܐ|
    block |ܘܲܡܣܲܟܹܿܐ ܗ̄ܘ̣ܵܐ ܠܦܘܼܪܥܵܢ ܐܲܓܼܪܵܐ ܢܵܡܘܿܣܵܝܵܐ ܀|
    block |܃ܐܲܬܼܠܹܝܛܵܐ ܗ̄ܘ̣ܵܐ ܕܐܲܡܝܼܢ ܛܵܐܹ̇ܢ ܢܵܡܘܿܣܵܐܝܼܬܼ|
    block |ܟܲܕܼ ܣܵܒ̇ܲܪ ܗ̄ܘ̣ܵܐ ܠܡܸܙܟܵܐ ܒܪܲܗܛܵܐ ܐܲܪܥܵܢܵܝܵܐ ܀|
    block |܃ܐܲܪܥܵܢܵܐܝܼܬܼ ܡܸܬܼܟܲܬܲܫ ܗ̄ܘ̣ܵܐ ܒܐܵܓܼܘܿܢ ܥܲܡܠܹ̈ܐ|
    block |ܘܠܵܐ ܝܵ̇ܕܲܥ ܗ̄ܘ̣ܵܐ ܕܠܵܐ ܡܸܬܼܟܲܠܲܠ ܒܸܠܥܵܕܼ ܪܘܼܚܵܐ ܀|
    block |܃ܒܲܢܛܘܼܪ̈ܵܬܼܵܐ ܒܸܣܪ̈ܵܢܝܵܬܼܵܐ ܡܸܬܼܚܲܙܲܩ ܗ̄ܘ̣ܵܐ|
    block |ܟܲܕܼ ܢܵܚܹ̇ܬܼ ܗ̄ܘ̣ܵܐ ܠܕܲܪܵܐ ܟܠܝܘܿܡ ܒܪܸ̈ܓܼܫܲܝ ܦܲܓܼܪܵܐ ܀|
    block |܃ܙܲܝܢܵܐ ܡܚܝܼܒܵܐ ܠܒܼܝܼܫ ܗ̄ܘ̣ܵܐ ܟܠܢܵܫ ܥܲܡ ܗܲܕܿܡܵܘ̈ܗܝ|
    block |ܘܡܸܬܼܥܵܘܲܟ ܗ̄ܘ̣ܵܐ ܨܸܒܼܝܵܢ ܢܲܦܫܹܗ ܡ̣ܢ ܕܲܠܡܸܙܟܵܐ ܀|
    block |܃ܢܝܼܫܵܐ ܪܲܒܵܐ ܕܫܸܡ ܒܵܪܘܿܝܵܐ ܛܥܝܼܢ ܗ̄ܘ̣ܵܐ ܒܢܲܦܫܹܗ|
    block |ܘܲܡܙܲܝܲܚ ܗ̄ܘ̣ܵܐ ܚܕܵܐ ܬܵܘܕܲܝܼܬܼܵܐ ܒܓܼܵܘ ܪܸܥܝܵܢܹܗ ܀|
    block |܃ܝܲܬܿܝܼܪ̈ܵܬܼܵܐ ܚܫܝܼ̈ܒܼܵܢ ܗ̣̄ܘܲܝ̈ ܠܹܗ ܟܠ ܣܸܓܼ̈ܕܵܬܼܵܐ|
    block |ܕܠܵܐ ܡܩܲܒܸܿܠ ܗ̄ܘ̣ܵܐ ܐܲܠܵܗ ܢܘܼܟܼܪܵܝ ܐܵܠܲܐ ܐܸܢ ܚܲܕܼ ܀|
    block |܃ܒܗܵܢܵܐ ܢܝܼܫܵܐ ܪܵܕܹܦ ܗ̄ܘ̣ܵܐ ܠܵܗ̇ ܠܟܼܵܪܘܿܙܘܼܬܼܵܐ|
    block |ܒܝܲܕܼ ܣܵܒܲ̇ܪ ܗ̄ܘ̣ܵܐ ܕܢܘܼܟܼܪܵܝܘܼܬܼܵܐ ܗ̄ܝܼ ܠܐܲܠܵܗ ܟܠܵܐ ܀|
    block |܃ܫ̣ܡܲܥ ܛܲܢܵܢܵܐ ܛܸܒܵܐ ܚܲܕܼܬܼܵܐ ܕܒܼܘܼܕܵܩ ܩܢܘܿܡܹ̈ܐ|
    block |ܘܛܲܢ݂ ܘܐܸܬܼܥܲܙܲܙ ܕܢܸܬܼܒܲܥ ܨܲܥܪܵܐ ܕܫܸܡ ܒܵܪܘܿܝܵܐ ܀|
  block
    block |܃ܚܙ̣ܵܐ ܕܲܡܣܲܝܒܼܝܼܢ ܚܕܲܬܵܐ ܒܐܲܪܥܵܐ ܐ̄ܢܵܫܵܐ ܒܨܝܼܪܹ̈ܐ|
    block |ܘܲܠܒܸܫ̣ ܙܲܝܢܵܐ ܕܢܸܚܪܘܿܒܼ ܐܸܢܘܿܢ ܐܲܝܟ ܕܲܠܒܼܝܼܫܹ̈ܐ ܀|
    block |܃ܠܵܐ ܣܲܝܒܲܪ ܗ̄ܘ̣ܵܐ ܕܲܚ̣ܙܵܐ ܕܢܵܨܲ̇ܚ ܫܸܡ ܒܲܪܢܵܫܵܐ|
    block |ܘܡܸܬܼܩܲܠܲܣ ܗ̄ܘ̣ܵܐ ܡ̣ܢ ܟܠ ܦܘܼܡܝܼ̈ܢ ܫܸܡ ܥܵܒܼܘܿܕܼܵܐ ܀|
    block |܃ܛܢܵܢܵܐ ܫܲܓܼܪܹܗ ܥܲܙܝܼܙܵܐܝܼܬܼ ܒܲܕܼܡܘܼܬܼ ܢܘܼܪܵܐ|
    block |ܘܲܒܼܥܵܐ ܕܢܵܘܩܸܕܼ ܕܲܟܼܝܘܼܬܼ ܚܵܛܹ̈ܐ ܐܲܝܟ ܕܲܠܝܲܥܪܵܐ ܀|
    block |܃ܠܡܵܢ ܠܲܡ ܡܲܫܘܹܝܢ ܟܝܵܢܵܐ ܥܒܼܷܝܼܕܼܵܐ ܥܲܡ ܥܵܒܼܘܿܕܼܵܐ|
    block |ܘܲܠܡܵܢ ܡܲܥܠܝܼܢ ܥܲܡ ܐܝܼܬܼܘܼܬܼܵܐ ܚܲܝܠܵܐ ܐ̄ܚܪܹܢܵܐ ܀|
    block |܃ܠܡܵܢܵܐ ܡܩܲܪܒܼܝܼܢ ܣܸܓܼܕܲܬܼ ܟܲܣܝܵܐ ܠܦܲܓܼܪܵܢܵܝܵܐ|
    block |ܘܡ̇ܢ ܡܸܬܼܝܲܩܲܪ ܓܲܒܼܪܵܐ ܨܠܝܼܒܼܵܐ ܒܫܸܡ ܐܲܠܵܗܵܐ ܀|
    block |܃ܠܵܐ ܡܣܲܝܒܲܪ ܐ̄ܢܵܐ ܨܲܥܪܵܐ ܪܲܒܵܐ ܕܲܫܡܹܗ ܕܐܲܠܵܗܝ|
    block |ܕܝܵܗ̄ܒܿܝܼܢ ܐ̄ܢܵܫܵܐ ܫܸܡ ܪܲܒܿܘܼܬܹܗ ܠܲܥܒܼܵܕܼ ܐܝܼܕܼܵܘ̈ܗܝ ܀|
    block |܃ܠܵܐ ܙܵܕܹܿܩ ܠܝܼ ܕܐܲܗܡܹܐ ܘܐܸܫܬܿܘܿܩ ܡ̣ܢ ܘܵܠܝܼܬܼܵܐ|
    block |ܕܠܵܐ ܐܸܬܼܩܲܛܪܲܓܼ ܡ̣ܢ ܢܵܡܘܿܣܵܐ ܕܙܲܗܲܪ ܗܵܕܹܐ ܀|
    block |܃ܡܘܼܫܹܐ ܓܠ̣ܵܐ ܠܝܼ ܕܠܵܐ ܢܸܗܘܹܐ ܠܵܟ ܐܲܠܵܟ ܢܘܼܟܼܪܵܝ|
    block |ܘܗܘ̤ ܒܲܕܲܩ ܠܝܼ ܕܠܵܐ ܫܲܪܝܼܪܝܼܢ ܚܓܲܪܼ̈ܬܹܗ ܕܗܵܘܹ̇ܝܢ ܀|
    block |܃ܟܠ ܐܲܠܵܗܹ̈ܐ ܕܠܵܐ ܥܒ݂ܲܕܼܘ ܘܐܲܬܼܩܸܢܘ ܫܡܲܝܵܐ ܘܐܲܪܥܵܐ|
    block |ܢܹܐܒܼܕܿܘܼܢ ܠܲܓܼܡܵܪ ܘܠܵܐ ܢܸܬܿܕܲܟܼܪܘܼܢ ܥܘܼܗܕܵܢܲܝ̈ܗܘܿܢ ܀|
    block |܃ܒܗܵܕܹܐ ܬ̣ܢܘܲܝ ܠ̣ܒܸܫ ܚܲܡܝܼܡܵܐ ܛܢܵܢܵܐ ܩܲܫܝܵܐ|
    block |ܘܪܵܕܹܦ ܗ̄ܘ̣ܵܐ ܠܹܗ ܠܲܫܡܵܐ ܕܝܼܫܘܿܥ ܐܲܝܟ ܢܘܼܟܼܪܵܝܵܐ ܀|
    block |܃ܪܲܕܼܦܹܗ ܠܲܫܡܹܗ ܕܠܵܐ ܢܸܣܬܲܪܲܪ ܒܹܝܬܼ ܥܸܒܼܪ̈ܵܝܹܐ|
    block |ܘܲܛܪܕܼ ܐܸܢܘܿܢ ܠܲܡܣܲܒܪ̈ܵܢܵܘܗܝ ܠܒܲܪ ܡ̣ܢ ܥܲܡܵܐ ܀|
    block |܃ܘܕܲܚܙ̣ܵܐ ܕܢܸܦܩܲܬ̤ ܟܵܪܘܿܙܘܼܬܼܵܐ ܠܒܹܝܬܼ ܢܘܼܟܼܪ̈ܵܝܹܐ|
    block |ܫܲܓܼܪܹܗ ܛܢܵܢܵܐ ܕܢܹܐܚܘܿܕܼ ܒܐܲܦܹܝܗ̇ ܐܵܦ ܒܹܝܬܼ ܥܲܡܡܹ̈ܐ ܀|
    block |܃ܫܩܲܠ̣ ܫܘܼܠܛܵܢܵܐ ܡ̣ܢ ܪܹ̈ܫܢܹܐ ܣ̈ܡܲܝܵܐ ܕܥܵܘ̣ܠܵܐ|
    block |ܘܲܢܦ݂ܲܩ ܢܸܪܕܿܘܿܦ ܢܘܼܗܪܵܐ ܕܲܪܕܲܦ ܠܚܸܫܟܵܐ ܕܛܘܼܥܝܲܝ ܀|
    block |܃ܚ̣ܙܲܩ ܛܲܢܵܢܵܐ ܒܐܘܼܪܚܵܐ ܕܥܲܡܡܹ̈ܐ ܠܡܸܪܕܲܦ ܢܘܼܗܪܵܐ|
    block |ܘܐܲܙܠܸܓܼ ܡܸܢܫܹܠܝ ܚܲܕܼ ܙܲܠܝܼܩܵܐ ܘܲܡ̣ܚܵܝܗܝ ܘܐܲܪܡ̇ܝܗܝ ܀|
    block |܃ܒܫܲܒܼܛܵܐ ܕܢܘܼܗܪܵܐ ܡ̣ܚܵܝܗܝ ܒܲܣܝܼܡܵܐ ܠܗܵܘ̇ ܛܲܢܵܢܵܐ|
    block |ܕܲܡܚܵܘܹܐ ܠܹܗ ܕܗܵܘ̇ ܡܵܐ ܕܣܵܢܹ̇ܐ ܒܹܗ ܡܸܬܼܢܲܓܲܕ ܀|
    block |܃ܓܹܐܪܵܐ ܕܢܘܼܗܪܵܐ ܫ̣ܕܼܵܐ ܒܹܗ ܘܲܡ̣ܚܵܝܗܝ ܥܲܠ ܒܵܒܼܵܬܹ̈ܗ|
    block |ܘܫܲܩ̣ܠܹܗ ܠܢܘܼܗܪܹܗ ܕܿܨܒܼܵܐ ܕܢܸܪܕܿܘܿܦ ܢܘܼܗܪܵܐ ܕܟܼܠܵܐ ܀|
    block |ܒܢܘܼܗܪܵܐ ܢܲܓܼܕܹܿܗ ܥܲܠ ܢܲܗܝܼܪܹܗ ܠܪܵܕܹܦ ܢܘܼܗܪܵܐ܃|
  block
    block |ܘܥܲܠ ܦܲܪܨܘܿܦܹܗ ܡ̣ܚܵܝܗܝ ܘܐܲܙܝܼܥܹܗ ܠܪܵܕܹܦ ܠܲܫܡܹܗ ܀|
    block |܃ܒܠܲܥ̣ ܘܐܸܣܬܲܡܝܼ ܢܘܼܗܪܵܐ ܕܥܲܝܢܵܘ̈ܗܝ ܒܲܪ̈ܵܝܵܬܼܵܐ|
    block |ܘܲܕܿܢܲܚ̣ ܡܸܢܫܹܠܝ ܢܘܼܗܪܵܐ ܟܲܣܝܵܐ ܒܓܼܵܘ ܪܸܥܝܵܢܹܗ ܀|
    block |܃ܚ̣ܙܵܐ ܢܲܗܝܼܪܵܐ ܕܥܵܠܹ̇ܒܼ ܢܘܼܗܪܹܗ ܠܐܸܣܦܹܝܪ ܫܸܡܫܵܐ|
    block |ܘܲܫܡ݂ܲܥ ܩܵܠܵܐ ܕܗܲܢܝܼ ܘܲܪܚܝܼܡ ܡ̣ܢ ܟܠ ܩܵܠܝܼ̈ܢ ܀|
    block |܃ܫܵܐܘܿܠ ܫܵܐܘܿܠ ܩܪ̣ܵܝܗܝ ܢܝܼܚܵܐܝܼܬܼ ܐܲܝܟ ܝܵ̇ܕܲܥ ܠܹܗ|
    block |ܘܚܵܘܝܼ ܕܲܡܦܵܣ ܒܹܗ ܒܲܛܢܵܢܹܗ ܠܘܼܩܒܲܠ ܡܸܠܘ̈ܗܝ ܀|
    block |܃ܡ̇ܢ ܪܵܕܦܲܬܼ ܠܝܼ ܓܙܝܼܪܵܐ ܕܦܲܓܼܪܵܐ ܘܥܘܼܪܠܵܐ ܕܠܸܒܵܐ|
    block |ܘܡ̇ܢ ܛܵܪܕܲܬܿ ܠܹܗ ܠܲܫܡܵܐ ܕܡ̇ܪܘܼܬܼܝ ܐܲܝܟ ܢܘܼܟܼܪܵܝܵܐ ܀|
    block |܃ܠܡܵܢܵܐ ܠܚܝܼܡܲܬܿ ܥܲܠ ܟܵܪ̈ܘܿܙܲܝ ܥܲܙܝܼܙܵܐܝܼܬܼ|
    block |ܘܲܨܗܹܝܬܿ ܠܲܕܼܡ̇ܐ ܕܲܡܣܲܒܿܪ̈ܵܢܲܝ ܟܲܕܼ ܠܵܐ ܚ̣ܛܵܘ ܠܵܟ ܀|
    block |܃ܠܡܵܢܵܐ ܒܵܥܹ̇ܝܬܿ ܕܬܸܣܬܿܘܿܪ ܪܵܘܡܵܐ ܕܒܸܢܝܵܢ ܚܘܼܒܵܐ|
    block |ܘܬܸܕܼܠܘܿܚ ܫܲܝܢܵܐ ܕܐܸܬܼ݂ܵܐ ܢܫܲܝܸܢ ܥܵܠܡܵܐ ܦܠܝܼܓܼܵܐ ܀|
    block |܃ܠܡܵܢ ܡܸܬܼܟܲܬܿܫܲܬܿ ܥܲܡ ܚܲܣܝܼܢܵܐ ܕܚܲܣܢܹܗ ܠܡܵܘܬܵܐ|
    block |ܘܲܠܡܵܢ ܫܵܕܹ̇ܝܬܿ ܓܹܐܪ̈ܲܝ ܚܸܡܬܼܵܟ ܒܙܵܟܹ̇ܐ ܠܟܼܠܵܐ ܀|
    block |܃ܩܫܹܐ ܗ̄ܘ̣ ܠܵܟ ܓܲܒܼܪܵܐ ܠܲܡܒܲܥܵܛܘܼ ܠܥܸܠ ܡ̣ܢ ܥܘܼܩܣܹ̈ܐ|
    block |ܘܠܵܐ ܡܨܹܝܬܿ ܕܬܹܐܚܘܿܕܼ ܕܲܪܵܐ ܒܪܸ̈ܓܿܫܹܐ ܥܲܡ ܪ̈ܘܼܚܵܢܹܐ ܀|
    block |܃ܡܚܝܼܠܘܼ ܟܝܵܢܵܟ ܠܡܸܣܥܵܐ ܠܪܵܘܡ̇ܐ ܠܐܲܝܟܵܐ ܕܐܝܼܬܲܝ|
    block |ܘܠܵܐ ܡܲܦܲܣ ܠܵܟ ܠܡܸܣܲܩ ܨܹܐܕܲܝ ܟܲܕܼ ܒܸܣܪܵܢܵܐ ܐܢ̄ܬܿ ܀|
    block |܃ܠܡܵܢ ܪܲܕܼܦܲܬܿ ܠܝܼ ܐܲܝܟ ܕܲܠܡܝܼܬܵܪܐ ܫܓܼܝܼܪ ܒܲܛܢܵܢܵܐ|
    block |ܘܡܵܢܵܐ ܡܨܲܚܹܝܬܿ ܫܹܡܝ ܝܲܩܝܼܪܵܐ ܠܥܹܝܢ ܚܲܙܵܝܹ̈ܐ ܀|
    block |܃ܠܡܵܢ ܛܲܢܝܼܢܲܬܿ ܚܠܵܦ ܢܵܡܘܿܣܵܐ ܣܵܦܪܵܐ ܫܲܒܼܪܵܐ|
    block |ܫܒܼܘܿܩ ܫܲܒܼܪܘܼܬܼܵܐ ܘܬܼܵܐ ܐܸܬܼܩܲܪܲܒܼ ܠܲܓܼܡܝܼܪܘܼܬܼܵܐ ܀|
    block |܃ܠܵܘ ܡܝܼܬܼܵܐ ܐ̄ܢܵܐ ܐܲܟܼܡܵܐ ܕܪܵܢܹ̇ܝܬܿ ܐܸܠܵܐ ܚܲܝܵܐ|
    block |ܘܒܼܝܼ ܡܸܬܼܩܲܝܡܝܼܢ ܚܲܝܹ̈ܐ ܡܠܝܼܟܹ̈ܐ ܘܫܲܝܢܵܐ ܕܟܼܠܵܐ ܀|
    block |܃ܐܵܦܸܢ ܡܝܼܬܹܿܬܼ ܥܵܘ̇ܠܵܐܝܼܬܼ ܡ̣ܢ ܡܲܪ̈ܵܚܹܐ|
    block |ܐܸܠܵܐ ܚܲܝ ܐ̄ܢܵܐ ܒܚܲܝܹ̈ܐ ܚܲܕܬܹ̈ܐ ܕܠܵܐ ܫܘܼܠܵܡܵܐ ܀|
    block |܃ܗܵܠܹܝܢ ܡܲܠܸܠ ܩܵܠܵܐ ܚܲܝܵܐ ܥܲܡ ܡ̇ܝܘܿܬܼܵܐ|
    block |ܘܐܲܚܝ̣ܕܹܿܗ ܓܘܼܢܚܵܐ ܘܙܵܥ ܘܐܼܬܼܒܲܠܗܝܼ ܒܩܵܠܵܐ ܘܢܘܼܗܪܵܐ ܀|
    block |܃ܒܲܬܼܪܹܝܢ ܣܵܗ̈ܕܹܿܐ ܚܵܘܝܼ ܫܪܵܪܹܗ ܚܲܝܵܐ ܠܡܝܼܬܼܵܐ|
    block |ܒܩܵܠܵܐ ܘܢܘܼܗܪܵܐ ܓܠ̣ܵܐ ܥܲܠ ܚܲܝܵܘ̈ܗܝ ܘܥܲܠ ܫܘܼܠܛܵܢܹܗ ܀|
    block |܃ܒܩܵܠܵܐ ܐܲܠܦܹܗ ܕܠܵܐ ܗ̄ܘ̣ܵܐ ܡܝܼܬܼܵܐ ܐܲܟܼܡܵܐ ܕܲܣܒ݂ܲܪ|
    block |ܘܲܒܼܝܲܕܼ ܢܘܼܗܪܵܐ ܚܵܕܝܼ ܫܪܵܪܵܐ ܕܟܼܵܪܘܼܙܘܼܬܹܗ ܀|
    block |܃ܣܒ݂ܲܪ ܛܲܢܵܢܵܐ ܕܠܲܒܲܪܢܵܫܵܐ ܩܛܝܼܠܵܐ ܪܵܕܹܦ|
    block |ܘܲܚܙ̣ܵܝܗܝ ܕܲܢܛܝܼܪ ܬܵܓܼܵܐ ܒܪܵܘܡ̇ܐ ܘܡܲܡܠܸܟ ܥܲܠܐ ܟܠ ܀|
    block |܃ܒܫܘܼܒܼܚܵܐ ܪܲܒܵܐ ܚܵܘܼܝ ܢܲܦܫܹܗ ܠܥܹܝܢ ܪܵܕܼܘܿܦܹܗ|
    block |ܐܲܝܟ ܕܲܒܼܐ̄ܪܵܙܵܐ ܕܲܒܼܓܸܠܝܵܢܵܐ ܕܲܒܼܫܘܼܠܵܡܵܐ ܀|
  block
    block |܃ܐ̄ܪܵܙ ܗܵܘ̇ ܫܘܼܒܼܚܵܐ ܚܵܘܝܼ ܒܗܵܘܢܵܐ ܠܵܘ ܒܲܚܙܵܬܼܵܐ|
    block |ܕܠܵܐ ܡܨܸܐ ܦܲܓܼܪܵܐ ܕܢܸܚܙܹܐ ܒܪܸ̈ܓܼܫܹܐ ܠܗܵܝ̇ ܬܸܫܿܒܘܿܚܬܐ ܀|
    block |܃ܠܵܐ ܗ̄ܘ̣ܵܐ ܩܢܘܿܡ̇ܐ ܚܙܲܝ̈ ܒܵܒܼܵܬܹ̈ܐ ܒܸܣܪ̈ܵܢܝܵܬܼܵܐ|
    block |ܐܸܠܵܐ ܐ̄ܪܵܙܵܐ ܕܨܲܠܡܵܐ ܓܲܠܝܵܐ ܕܲܟܼܣܸܐ ܒܪܵܘܡ̇ܐ ܀|
    block |܃ܒܢܘܼܗܪܵܐ ܕܡ̣ܢ ܫܹܠܝ ܫ̣ܘܵܐ ܕܢܸܬܼܒܲܩܸܐ ܗܘ̤ ܘܲܕܼܥܲܡܹܗ|
    block |ܘܣܘܼܟܵܠ ܡܸܠܹ̈ܐ ܠܹܗ ܒܲܠܚܘܿܕܼܵܘܗܝ ܡܸܬܼܦܲܫܲܩ ܗ̄ܘ̣ܵܐ ܀|
    block |܃ܚܙ̣ܵܘ ܢܲܗܝܼܪܵܐ ܘܲܫ̣ܡܲܥܘ ܩܵܠܵܐ ܗܘ̤ ܘܐܵܦ ܗܸܢ̣ܘܲܢ|
    block |ܠܗܘܿܢ ܒܲܪܬܼ ܩܵܠܵܐ ܠܹܗ ܦܘܼܫܵܩܵܐ ܕܲܟܼܣܸܐ ܒܩܵܠܵܐ ܀|
    block |܃ܐܘܿ ܬܸܕܼܡܘܼܪܬܵܐ ܕܲܠܘܵܬܼ ܫܵܐܘܿܠ ܡܸܣܬܲܥܪܵܐ ܗ̄ܘ̣ܵܬܼ|
    block |ܕܲܫܡܲܥ ܩܵܠܵܐ ܕܲܟܼܣܸܐ ܘܲܓܲܠܸܐ ܗܘ̤ ܘܲܕܿܥܲܡܹܗ ܀|
    block |܃ܐܘܿ ܡܲܫܡܲܥܬܼܵܐ ܕܟܲܕܼ ܫܲܘܝܵܐ ܗ̄ܘ̣ܵܬܼ ܠܵܐ ܫܲܘܝܵܐ ܗ̄ܘ̣ܵܬܼ|
    block |ܘܚܲܕܼ ܡܣܸܬܲܟܲܠ ܘܲܐ̄ܚܪܹܝܢ ܩܵܐܹ̇ܡ ܒܲܕܼܡܘܼܬܼ ܚܲܪܫܵܐ ܀|
    block |܃ܫܵܡ̇ܥܝܼܢ ܩܵܠܵܐ ܕܲܡܬܲܪܓܸܿܡ ܗ̄ܘ̣ܵܐ ܐܲܝܟ ܡܲܡܲܠܠܗܘܿܢ|
    block |ܘܲܟܼܣܸܐ ܚܲܝܠܹܗ ܡ̣ܢ ܡܲܫܡܲܥܬܼܵܐ ܘܡ̣ܢ ܪܸܥܝܵܢܵܐ ܀|
    block |܃ܚܲܕܼ ܫܵܡܲ݁ܥ ܗ̄ܘ̣ܵܐ ܘܥܲܡܹܗ ܕܫܸܡܥܵܐ ܐܵܦ ܣܘܼܟܵܠܹܗ|
    block |ܘܲܐ̄ܚܪܹܝܢ ܫܵܡܲ݁ܥ ܫܸܡܥܵܐ ܕܿܓܼܢܝܼܙ ܡ̣ܢ ܒܘܼܝܵܢܵܐ ܀|
    block |܃ܫܵܐܘܿܠ ܫܵܡܲ݁ܥ ܘܝܵ̇ܠܹܦ ܚܲܝܠܵܐ ܕܗܵܘ̇ ܡܵܐ ܕܫܵܡܲ݁ܥ|
    block |ܘܠܲܟܼܢܵܘܵܬܹ̈ܗ ܐܲܝܟ ܬܸܡܗܵܐ ܒܫܘܼܚܠܵܦ ܩܵܠܵܐ ܀|
    block |܃ܥܲܡܹܗ ܒܲܠܚܘܿܕܼ ܡܸܣܬܵܘܲܕ ܗ̄ܘ̣ܵܐ ܐ̄ܪܵܙܵܢܵܐܝܼܬܼ|
    block |ܐܲܝܟ ܒܲܪ ܟܝܵܢܵܐ ܕܝܵ̇ܕܲܥ ܕܢܵܛܲ̇ܪ ܐ̄ܪܵܙܵܐ ܕܡܵܪܹܗ ܀|
    block |܃ܐܲܠܦܹܗ ܩܵܠܵܐ ܕܲܣܪܝܼܩܵܐܝܼܬܼ ܡܲܩܪܸܒܼ ܥܲܡܹܗ|
    block |ܘܚܵܘܝܹܗ ܒܓܸܠܝܵܐ ܕܠܵܐ ܙܵܕܹܿܩ ܠܹܗ ܠܡܸܬܼܟܲܬܵܫܘܼ ܀|
    block |܃ܐܵܦ ܗܘ̤ ܩܲܒܸܿܠ ܘܲܫܡ݂ܲܥ ܘܲܫܠܸܡ ܠܐܲܝܕܼܵܐ ܕܲܫܡ݂ܲܥ|
    block |ܘܦܲܢܝܹܗ ܠܗܵܘ̇ ܕܲܩܪ̣ܵܐ ܠܹܗ ܒܲܣܝܼܡܵܐܝܼܬܼ ܀|
    block |܃ܡܲܢ ܐܲܢ̄ܬܿ ܠܲܡ ܡܵܪܝ ܫܵܐܘܿܠ ܦܲܢܝܼ ܠܘܵܬܼ ܗܵܘ̇ ܕܲܩܪܲܝܗܝ|
    block |ܡܲܢ ܐܲܢ̄ܬܿ ܕܲܟܼܣܹܝܬܿ ܘܲܓܼܠܸܐ ܩܵܠܵܟ ܒܝܲܕܼ ܣܘܼܥܪ̈ܵܢܹܐ ܀|
    block |܃ܐ̄ܢܵܐ ܐ̄ܢܵܐ ܝܼܫܘܿܥ ܕܐܲܢ̄ܬܿ ܪܵܕܹܦ ܐܲܢ̄ܬܿ ܥ̣ܢܵܝܗܝ ܒܲܣܝܼܡܵܐ|
    block |ܐ̄ܢܵܐ ܐ̄ܢܵܐ ܕܡܝܼܬܹܿܬܼ ܘܐܲܚܝܲܢܝ ܚܲܝܠܵܐ ܕܠܲܒܼܫܲܢܝ ܚܘܼܒܹܿܗ ܀|
    block |܃ܐ̄ܢܵܐ ܐ̄ܢܵܐ ܕܨܲܠܒܼܘܼܢܝ ܙܲܪܥܹܗ ܕܐܲܒܼܪܵܡ ܥܲܠ ܪܹܫ ܩܲܝܣܵܐ|
    block |ܘܲܙܩܲܦ̣ܬܵܗ̇ ܥܲܡܝ ܡܝܼܘܿܬܼܘܼܬܼܵܐ ܕܐܲܚܹܝܗ̇ ܒܚܲܝܲܝ̈ ܀|
    block |܃ܐ̄ܢܵܐ ܐ̄ܢܵܐ ܕܢܸܚܬܹܿܬܼ ܒܲܕܼܡܵܐ ܕܲܩܢܘܿܡܝ ܠܥܘܼܡܩܵܐ ܕܲܫܝܘܿܠ|
    block |ܘܲܫܪܹ̇ܝܬܼ ܡܸܢܵܗ̇ ܚܒܼܝܼܫܹ̈ܐ ܕܢܘܼܓܼܪܵܐ ܕܲܚܒ݂ܲܫ ܡܵܘܬܵܐ ܀|
    block |܃ܠܝܼ ܗ̄ܘ̣ ܨܲܚܝܼܬܿ ܐܲܝܟ ܕܲܠܡܝܼܬܼܵܐ ܕܡܝܼܬܼ ܘܐܸܬܼܚܲܒܿܠ|
    block |ܚܙܝܼ ܘܐܸܣܬܲܟܲܠ ܕܚܲܝ ܐ̄ܢܵܐ ܒܚܲܝܹ̈ܐ ܕܠܵܐ ܫܘܼܠܵܡܵܐ ܀|
    block |܃ܗܵܐ ܚܵܘܝܼܬܵܟ ܚܲܝܠܵܐ ܕܙܵܟܼܘܼܬܼܝ ܒܚܲܕܼ ܣܘܼܥܪ̈ܵܢܹܐ|
    block |ܦܘܼܫ ܠܵܐ ܬܸܪܕܿܘܿܦ ܒܵܬܲܪ ܚܲܝܠܵܐ ܕܲܩܫܹܐ ܡܸܢܵܟ ܀|
    block |ܚܙܝܼ ܡ̣ܢ ܐܲܝܟܵܐ ܡܲܠܠܹܬܼ ܥܲܡܵܟ ܒܲܣܝܼܡܵܐܝܼܬܼ܃|
  block
    block |ܘܠܵܐ ܢܸܛ̇ܪܹܬܼ ܠܵܟ ܥܝܵܪܬܵܐ ܕܨܲܥܪܵܐ ܕܨܲܚܝܼܬܿ ܠܲܩܢܘܿܡܝ ܀|
    block |܃ܟܲܕܼܘ ܪܕܿܦܬܵܢܝ ܕܠܵܐ ܚܵܘܣܵܢܵܐ ܒܝܲܕܼ ܟܵܪ̈ܘܿܙܲܝ|
    block |ܟܠܝܼ ܣܲܦܸܣܸܪܵܟ ܘܦܘܼܫ ܡܢ݂ ܚܲܪܒܵܐ ܕܲܡܫܲܡܫܵܢܲܝ̈ ܀|
    block |܃ܚܙ̣ܵܐ ܚܲܡܝܼܡܵܐ ܠܫܲܠܗܹܒܼܝܼܬܼܵܐ ܕܟܲܣܝܵܐ ܒܡܸܠܹ̈ܐ|
    block |ܘܩܸܪܲܬ̤ ܚܸܡܬܼܵܐ ܕܛܲܢܵܢܘܼܬܹܗ ܘܢܵܚ̣ ܘܐܸܫܬܲܝܲܢ ܀|
    block |܃ܢܚܸܬܼ ܡ̣ܢ ܪܵܘܡ̇ܐ ܕܚܘܼܬܼܪܵܐ ܣܲܟܼܠܵܐ ܕܩܵܐܹ̇ܡ ܗ̄ܘ̣ܵܐ ܒܹܗ|
    block |ܘܲܠܒܸ݂ܫ ܢܲܚܬܵܐ ܕܡܲܟܿܝܼܟܼܘܼܬܼܵܐ ܘܢܲܟܸܿܦ ܢܲܦܫܹܗ ܀|
    block |܃ܫܲܚܠܸܦ ܩܵܠܹܗ ܡ̣ܢ ܨܘܿܚ̈ܝܵܬܼܵܐ ܠܘܵܬܼ ܬܵܘܕܿܝܼܬܼܵܐ|
    block |ܘܫܲܪܝܼ ܡܵܪܲܟܸܿܒܼ ܩܵܠܹ̈ܐ ܚܢܝܼܓܹ̈ܐ ܕܲܬܼܘܵܬܼ ܢܲܦܸܫܵܐ ܀|
    block |܃ܡܲܢ ܐܲܢ̄ܬܿ ܠܲܡ ܡܪܝ ܘܩܲܪ̣ܵܝܗܝ ܡ̇ܪܵܐ ܟܲܕܼ ܠܵܐ ܫܵܒܹ̇ܐ|
    block |ܘܲܥ̣ܢܵܝܗܝ ܩܵܠܵܐ ܕܢܚ̣ ܡ̣ܢ ܕܝܼܠܹܗ ܕܐ̄ܢܵܐ ܐ̄ܢܵܐ ܝܼܫܘܿܥ ܀|
    block |܃ܡܲܢ ܐܲܢ̄ܬܿ ܕܲܕܚܝܼܠ ܩܵܠ ܦܸܬܼܓܼܵܡܲܝ̈ܟ ܘܡܲܪܗܸܒܼ ܢܲܦܫܵܐ|
    block |ܘܩܲܠܝܼܠ ܪܸܡܙܵܟ ܛܵܒܼ ܡ̣ܢ ܒܲܪܩܵܐ ܠܘܵܬܼ ܣܘܼܥܪ̈ܵܢܹܐ ܀|
    block |܃ܡܲܢ ܐܲܢ̄ܬܿ ܓܲܒܼܪܵܐ ܕܢܘܼܗܪܵܐ ܪܵܗܹ̇ܛ ܩܕܼܵܡ ܦܘܼܩܕܵܢܵܟ|
    block |ܘܲܡܢܲܓܸܿܕܼ ܐܲܢ̄ܬܿ ܒܥܲܪ̈ܩܲܝ ܢܘܼܪܵܐ ܠܲܕܼܣܵܢܹ̇ܐ ܠܵܟ ܀|
    block |܃ܡܲܢ ܐܲܢ̄ܬܿ ܕܲܫܪܹܝܬܿ ܒܐܲܬܼܪܵܐ ܕܲܠܥܸܠ ܘܡܸܠܬܼܵܟ ܒܐܲܪܥܵܐ|
    block |ܘܦܵܩܹ̇ܕܼ ܪܡܙܵܟ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀|
    block |܃ܠܵܐ ܝܵ̇ܕܲܥ ܗ̄ܘܹ̇ܝܬܼ ܕܒܲܫܡܲܝܵܐ ܐܲܢ̄ܬܿ ܐܸܠܵܐ ܒܐܲܪܥܵܐ|
    block |ܘܠܵܐ ܪܵܢܹ̇ܐ ܗ̄ܘܹ̇ܝܬܼ ܕܒܹܝܬܼ ܚܲܝܹ̈ܐ ܐܲܢ̄ܬܿ ܐܸܠܵܐ ܒܡܵܘܬܿܐ ܀|
    block |܃ܫܒܼܘܿܩ ܠܝܼ ܕܲܚܛܹ̇ܝܬܼ ܕܪܸܕܼܦܹ̇ܬܼ ܠܲܫܡܵܟ ܘܲܠܟܼܵܪ̈ܘܿܙܲܝܟ|
    block |ܘܠܵܐ ܬܲܩܸܛܟ ܠܝܼ ܕܛܸܠܡܹ̇ܬܼ ܫܘܼܒܚܵܐ ܕܙܵܕܹܿܩ ܗ̄ܘ̣ܵܐ ܠܵܟ ܀|
    block |܃ܠܵܐ ܝܼܕܲܥܬܼܵܐ ܥܒ݂ܲܕܼܬܿܢܝ ܣܲܡܝܵܐ ܡ̣ܢ ܒܘܼܝܵܢܵܐ|
    block |ܘܲܚܫ݂ܸܟܼܘ ܙܵܘܥܲܝ̈ ܘܠܵܐ ܐܸܬܼܒܲܩܝܼܬܼ ܒܦܲܐܝܘܼܬܼ ܢܘܼܗܪܵܟ ܀|
    block |܃ܘܡܸܟܹܿܝܠ ܕܲܨܒܲܝܬܿ ܘܲܩܪ̣ܵܢܝ ܚܘܼܒܵܟ ܠܘܵܬܼ ܝܼܕܲܥܬܼܵܟ|
    block |ܠܵܐ ܦܵܠܲܚ ܐ̄ܢܵܐ ܢܵܡܘܿܣܵܐܝܼܬܼ ܐܸܠܵܐ ܒܚܘܼܒܵܟ ܀|
    block |܃ܫܒܼܝܼܩ ܢܵܡܘܿܣܵܐ ܘܲܢܛܘܼܪ̈ܬܹܗ ܕܥܲܒܼ݂ܕܲܢܝ ܣܲܡܝܵܐ|
    block |ܘܠܵܐ ܝܲܗ̄ܒܼ ܐܲܓܼܪܵܐ ܠܨܼܒܼܝܵܢܝ ܕܲܛܥ݂ܲܝܢ ܝܘܼܩܪܹܗ ܘܚܘܼܡܹܗ ܀|
    block |܃ܬܚܹܝܬܼ ܡܵܪܘܼܬܼܵܟ ܡܲܦܠܲܚ ܪܸܥܝܵܢܝ ܪܘܼܚܵܢܵܐܝܼܬܼ|
    block |ܘܠܘܼܩܒܲܠ ܢܝܼܫܵܐ ܕܟܼܵܪܘܿܙܘܼܬܼܵܟ ܚܵܢܲܝܢ ܙܵܘܥܲܝ̈ ܀|
    block |܃ܚܙ̣ܵܝܗܝ ܒܲܣܝܼܡܵܐ ܗܵܘ̇ ܕܲܚܙ̣ܵܐ ܠܹܗ ܥܲܕܼܠܵܐ ܢܸܗܘܹܐ|
    block |ܕܢܲܓܸܿܕܼ ܢܲܦܫܹܗ ܛܵܒܼ ܡ̣ܢ ܢܸܓܼܕܵܐ ܕܥܲܠ ܒܵܒܼܵܬܹ̈ܗ ܀|
    block |܃ܚܙ̣ܵܝܗܝ ܕܲܡܛܲܝܲܒܼ ܕܢܸܦܠܲܚ ܥܲܡܹܗ ܒܪܸ̈ܓܼܫܹܐ ܘܙܵܘܥܹ̈ܐ|
    block |ܘܛܲܒܼ݂ܥܹܗ ܒܲܫܡܹܗ ܘܲܩܪ̣ܵܝܗܝ ܕܝܼܠܹܗ ܦܵܠܚܵܐ ܕܪܘܼܚܵܐ ܀|
  block
    block |܃ܚܙ̣ܵܝܗܝ ܕܲܡܢܲܓܸܿܕܼ ܗܘ̤ ܠܲܩܢܘܡܹܗ ܒܐܲܝܠܹܝܢ ܕܲܚ̣ܛܵܐ|
    block |ܘܚ̣ܵܢܹܗ ܒܪ̈ܲܚܡܹܐ ܘܐܲܚܝܹܗ ܒܣܲܒܼܪܵܐ ܕܲܬܼܝܼܒܼܘܼܬܼܵܐ ܀|
    block |܃ܠܲܒܿܒܹܗ ܒܬܸܢܘܲܝ ܕܫܘܿܒܼܩܵܢ ܥܵܘ̣ܠܵܐ ܕܡܲܣܪܲܚ ܨܹܐܕܼܵܘܗܝ|
    block |ܘܝܲܗ̄ܒܼ݂ܠܹܗ ܐܝܼܕܼܵܐ ܕܫܵܘܬܵܦܘܼܬܵܐ ܠܘܵܬܼ ܟܵܪ̈ܘܿܙܵܘܗܝ ܀|
    block |܃ܩܘܼܡ ܠܲܡ ܫܵܐܘܿܠ ܘܥܘܿܠ ܠܲܡܕܝܼܢ̄ܬܵܐ ܠܘܵܬܼ ܟܵܪ̈ܘܿܙܲܝ|
    block |ܕܬܲܡܵܢ ܬܹܐܠܲܦ ܐ̄ܪܵܙܹܐ ܟܣܲܝܵ̈ܐ ܕܥܲܣܩܝܼܢ ܡܸܢܵܟ ܀|
    block |܃ܩܘܼܡ ܥܘܿܠ ܘܲܚܙܝܼ ܪ̈ܕܝܼܦܹܐ ܕܐܲܦܸܩܬܿ ܡ̣ܢ ܓܵܘ ܥܲܡܵܐ|
    block |ܟܲܕܼ ܡܸܬܼܢܲܨܲܚ ܚܲܝܠܵܐ ܕܵܒܼܗܘܿܢ ܒܲܝܢܵܬܼ ܥܲܡܡܹ̈ܐ ܀|
    block |܃ܙܸܠ ܨܹܝܕ ܐ̄ܢܵܫܵܐ ܕܲܚܫ݂ܲܒܼܬܿ ܐܸܢܘܿܢ ܐܲܝܟ ܛܵܥܲܝܵ̈ܐ|
    block |ܘܝܼܠܲܦ ܡܸܢܗܘܿܢ ܫܪܵܪܵܐ ܓܲܠܝܵܐ ܕܚܿܝܠ ܒܵܪܘܿܝܵܐ ܀|
    block |܃ܙܸܠ ܟܲܕܼ ܩܲܝܵܡ ܫܲܒܼܛܵܐ ܕܲܡ̣ܚܵܟ ܥܲܠ ܒܵܒܼܵܬܼ̈ܟ|
    block |ܘܚܵܘܵܐ ܐܸܢܘܿܢ ܐܬܼܵܐ ܕܡ̇ܪܘܼܬܼܝ ܘܲܡܩܲܒܿܠܝܼܬ ܠܵܟ ܀|
    block |܃ܠܗܘܿܢ ܗ̄ܘ̣ ܝܸܗ̄ܒܹܿܬܼ ܩܠܝܼܕܵܐ ܕܪ̈ܚܡܹܐ ܘܕܲܓܼܙܵܪ ܕܝܼܢܵܐ|
    block |ܠܗܘܿܢ ܙܸܠ ܐܲܦܝܼܣ ܘܗܵܐ ܦܵܬܼ̇ܚܝܼܢ ܠܵܟ ܬܲܪܥܵܐ ܕܢܘܼܗܪܵܐ ܀|
    block |܃ܠܗܘܿܢ ܗ̄ܘ̣ ܥܸܒܲܕܹܿܬܼ ܐܲܦܸܛܪ̈ܘܿܦܹܐ ܕܓܲܙܵܐ ܕܪܘܼܚܵܐ|
    block |ܩܪܘܿܒܼ ܨܹܐܕܲܝܗܘܿܢ ܘܲܡܩܲܒܿܠܝܼܢ ܠܵܟ ܠܲܬܼܪܲܥ ܡ̇ܪܘܼܬܼܝ ܀|
    block |܃ܫܠܸ݂ܡ ܛܲܢܵܢܵܐ ܠܐܲܝܠܹܝܢ ܕܲܫܡ݂ܲܥ ܡ̣ܢ ܒܲܣܝܼܡܵܐ|
    block |ܘܥܲܠ̣ ܟܲܕܼ ܡܣܲܡܸܐ ܠܘܵܬܼ ܬܲܠܡܝܼܕܹ̈ܐ ܐܲܝܟ ܕܐܸܬܼܦܲܩܲܕܼ ܀|
    block |܃ܬܠܵܬܼܵܐ ܝܵܘܡܝܼ̈ܢ ܨ̣ܵܡ ܟܲܕܼ ܒܵܪܹܐ ܘܐܵܠܹ̇ܐ ܠܢܲܦܫܹܗ|
    block |ܘܡܸܬܼܟܲܫܲܦ ܗ̄ܘ̣ܵܐ ܕܢܸܬܼܦܲܥܹܐ ܠܹܗ ܢܘܼܗܪܵܐ ܕܥܲܝܼܢܵܘ̈ܗܝ ܀|
    block |܃ܒܫܘܼܠܵܡ ܨܵܘܡܹܗ ܫ̣ܘܵܐ ܠܲܚܙܵܬܵܐ ܕܓܸܠܝܵܢ ܪܘܼܚܵܐ|
    block |ܘܐܸܫܬܲܪܲܪ ܠܹܗ ܒܚܲܕ ܟܵܪܘܿܙܵܐ ܕܢܲܐܣܸܐ ܟܹܐܒܹܗ ܀|
    block |܃ܚܵܘܝܹܗ ܓܲܒܼܪܵܐ ܕܲܫܡܹܗ ܡܲܟܼܪܸܙ ܥܲܠ ܚܘܼܠܡܵܢܹܗ|
    block |ܘܒܲܣܝܵܡ ܐܝܼܕܹܗ ܥܵܪܹܩ ܚܸܫܵܐ ܡ̣ܢ ܒܒܼܵܬܹ̈ܗ ܀|
    block |܃ܒܚܸܙܘܵܐ ܓܠ̣ܵܐ ܠܹܗ ܐܵܦ ܠܹܗ ܠܐܵܣܝܵܐ ܕܫܲܕܲܪ ܨܹܐܕܼܵܘܗܝ|
    block |ܕܙܸܠ ܠܲܡ ܢܲܚܸܡ ܠܫܵܐܘܿܠ ܡܝܼܬܼܵܐ ܕܲܪܕܦ ܚܲܝܹ̈ܐ ܀|
    block |܃ܙܸܠ ܦܲܬܲܚ ܠܹܗ ܥܲܡ ܒܵܒܼܵܬܹ̈ܐ ܐܵܦ ܚܘܼܫܵܒܼܵܘ̈ܗܝ|
    block |ܕܢܸܚܙܹܐ ܒܥܲܝܢܵܘ̈ܗܝ ܘܲܒܼܪܸܥܝܵܢܹܗ ܢܘܼܗܪܵܐ ܕܝܘܼܠܦܵܢܝ ܀|
    block |܃ܙܸܠ ܐܲܫܡܲܥܲܝܗܝ ܩܵܠ ܚܘܼܕܵܬܼܵܐ ܘܢܲܦܫܵܐ|
    block |ܘܗܵܐ ܡܸܬܿܬܿܥܝܼܪܝܼܢ ܪ̈ܓܼܫܲܝ ܦܲܓܼܪܹܗ ܘܙܵܘܥܲܝ̈ ܢܵܦܫܹܗ ܀|
  block
    block |܃ܙܸܠ ܚܲܟܲܡܲܝܗܝ ܠܣܵܦܪܵܐ ܡܗܝܼܪܵܐ ܕܲܕܼܝܵܬܹܩܹܐ|
    block |ܘܲܟܼܬܼܘܲܒܼ ܐܲܗܓܵܝܗܝ ܪܘܼܚܢܵܐܝܼܬܼ ܒܚܲܕܼܬܼܘܼܬܼܝ ܡܸܠܲܝ̈ ܀|
    block |܃ܙܸܠ ܐܸܡܲܪ ܠܹܗ ܠܪܵܗܹ̇ܛ ܪܲܗܛܵܬܐ ܢܵܡܘܿܣܵܝܵܐ|
    block |ܕܠܲܝܬܿ ܦܘܼܪܥܵܢܵܐ ܒܐܸܣܛܵܕܼܝܼܘܿܢ ܕܲܢܛܘܼܪ̈ܵܬܼܵܐ ܀|
    block |܃ܓܠܝܼ ܘܒܲܕܸܿܩ ܠܹܗ ܓܸܘܿܢܸܣܛܵܐ ܚܬܝܼܪ ܒܲܓܼܙܘܼܪܬܵܐ|
    block |ܕܠܵܐ ܝܵܗܹ̇ܒܼ ܠܵܟ ܟܠܝܼܠ ܙܵܟܼܵܘܼܬܼܵܐ ܛܲܒܼܥܵܐ ܕܦܲܓܼܪܵܐ ܀|
    block |܃ܫܡ݂ܲܥ ܚܲܢܲܢܝܵܐ ܕܲܡܫܲܕܲܪ ܠܹܗ ܠܘܵܬܼ ܪܵܕܼܘܿܦܹܗ|
    block |ܘܲܬܼܡܲܗ̣ ܘܐܵܘܚܸܠ ܕܐܸܢ ܡܸܫܬܲܚܠܲܦ ܕܐܸܒܼܵܐ ܠܐܸܡܪܵܐ ܀|
    block |܃ܡ̇ܪܝ ܠܲܡ ܫܸܡ̇ܥܹܬܼ ܡ̣ܢ ܣܲܓܲܝܼ̈ܐܐ ܥܲܠ ܗܵܢ ܓܲܒܼܪܵܐ|
    block |ܕܲܟܼܡܵܐ ܒܝܼ̈ܫܵܢ ܐܲܣܒܸܿܠ ܐܸܢܘܿܢ ܠܲܡܣܲܒܿܪ̈ܵܢܲܝܟ ܀|
    block |܃ܐܲܝܟܲܢ ܐܹܙܲܠ ܠܘܵܬܼ ܪܵܕܼܘܿܦܵܐ ܕܪܵܕܹܦ ܠܲܫܡܵܟ|
    block |ܘܐܲܝܟܲܢ ܐܸܓܼܠܹܐ ܐ̄ܪܵܙܐ ܕܚܘܼܒܵܟ ܠܲܡܨܲܥܪܵܢܵܟ ܀|
    block |܃ܐܲܝܟܲܢ ܐܲܫܡܲܥ ܩܵܠ ܢܘܼܚܵܡܵܐ ܠܲܨܗܸܐ ܠܲܕܼܡܢ|
    block |ܘܐܲܝܟܲܢ ܐܸܙܪܘܿܥ ܣܲܒܼܪܵܐ ܘܚܘܼܒܵܐ ܒܕܼܵܠܲܚ ܫܲܝܢܲܢ ܀|
    block |܃ܩܘܼܡ ܠܲܡ ܙܸܠ ܠܵܟ ܐܸܡ݂ܲܪ ܡܵܪܝܵܐ ܠܘܵܬܼ ܚܲܢܲܢܝܵܐ|
    block |ܕܠܵܐ ܗ̄ܘ̣ܵܐ ܕܐܸܒܼܵܐ ܗ̄ܘ̣ ܐܲܟܼܡܵܐ ܕܲܪܢܲܚ̣ܬܿ ܐܸܠܵܐ ܐܸܡܪܵܐ ܗ̄ܘ̣ ܀|
    block |܃ܚܙܵܬܼܵܐ ܕܕܹܐܒܼܵܐ ܥܛܝܼܦ ܒܐܸܣܟܹܿܡܵܐ ܘܠܵܘ ܒܲܫܪܵܪܐ|
    block |ܐܵܦܸܢ ܪܵܪܹܦ ܠܵܘ ܪܵܕܼܘܿܦܵܐ ܗ̄ܘ̣ ܐܸܠܵܐ ܪܕܝܼܦܵܐ ܀|
    block |܃ܡܸܛܲܢ ܛܵܐܹ̇ܢ ܟܲܕܼ ܡܸܬܪܲܥܹܐ ܕܲܚܠܵܦ ܩܘܼܫܬܵܐ ܗ̄ܘ̣|
    block |ܘܪܸܡܙܵܐ ܗ̄ܘ̣ ܒܵܥܹ̇ܐ ܘܗܵܐ ܡܸܬܼܩܲܪܲܒ ܠܲܓܼܡܝܼܪܘܼܬܼܵܐ ܀|
    block |܃ܡ̇ܐܢܵܐ ܗ̄ܘ̣ ܓܲܒܼܝܵܐ ܕܲܓܼܒܸܐ ܘܲܒܼܚܝܼܪ ܠܨܸܒܼܝܵܢ ܟܲܣܝܵܐ|
    block |ܘܠܲܝܬܿ ܒܹܗ ܡܘܼܡܵܐ ܒܕܲܗܒܼܵܐ ܕܲܟܼܝܵܐ ܕܫܲܦܝܘܼܬܼ ܢܲܦܫܹܗ ܀|
    block |܃ܒܫܝܼܦܘܼܪ ܩܵܠܹܗ ܡܲܟܸܪܸܙ ܙܵܟܼܘܼܬܼܝ ܒܐܲܪܒܲܥ ܦܸܢ̈ܝܵܢ|
    block |ܘܲܡܚܵܘܹܐ ܠܹܗ ܠܚܲܝܠܝ ܒܲܥܒܼܵܕܼܵܐ ܠܥܹܝܢ ܚܲܙܝܹ̈ܐ ܀|
    block |܃ܒܡܸܠܵܘ̈ܗܝ ܫܵܪܹ̇ܐ ܣܝܵܓܼ ܢܵܡܘܿܣܵܐ ܕܲܢܛܘܼܪ̈ܵܬܼܵܐ|
    block |ܘܡܲܥܸܠ ܥܲܡܡܹ̈ܐ ܠܲܐ̄ܚܝܵܢܘܼܬܼܵܐ ܕܒ݂ܹܝܬܼ ܐܲܒܼܪܵܗܵܡ ܀|
    block |܃ܒܪܲܥܡܵܐ ܕܩܵܠܹܗ ܡܪܲܓܹܿܐ ܠܐܲܪܥܵܐ ܕܬܸܬܸܿܠ ܦܹܐܪܹ̈ܐ|
    block |ܘܲܒܼܦܸܬܼܓܼܵܡܵܘ̈ܗܝ ܡܢܲܚܸܡ ܡܚܲܝܼܬܹ̈ܗ ܕܡܝܼܬܼܘ ܒܲܚܛܝܼܬܼܵܐ ܀|
    block |܃ܝܵ̇ܕܲܥ ܐ̄ܢܵܐ ܠܹܗ ܕܲܟܼܡܵܐ ܡܛܲܝܸܒܼ ܠܡܸܣܒܲܠ ܚܲܫܹ̈ܐ|
    block |ܘܠܵܐ ܛܲܥܝܵܐ ܠܝܼ ܕܡ̇ܐܹܬܼ ܟܠܝܘܿܡ ܚܠܵܦ ܟܵܪܘܿܘܙܼܬܼܝ ܀|
    block |܃ܒܩܵܐ ܠܝܼ ܚܘܼܒܹܿܗ ܥܲܕܼܠܵܐ ܢܗܘܹܐ ܕܲܟܼܡܵܐ ܫܲܪܝܼܪ|
    block |ܘܝܵ̇ܕܲܥ ܐ̄ܢܵܐ ܠܹܗ ܕܠܵܐ ܡܸܬܼܪܲܦܵܐ ܩܕܼܵܡ ܚܘܼܬܼܚܵܬܹ̈ܐ ܀|
    block |܃ܪܵܚ̇ܡܵܐ ܗ̄ܘ̣ ܛܵܒܼܵܐ ܕܐܲܣܝܼܪ ܚܘܼܒܹܿܗ ܥܲܡ ܚܲܒܿܝܼܒܹܗ|
    block |ܘܠܵܐ ܡܸܬܼܦܲܟܿܗܵܐ ܚܲܡܝܼܡܘܼܬܹܗ ܒܲܨܥܝܼܪ̈ܵܬܼܵܐ ܀|
    block |܃ܐܵܓܼܘܿܢܸܣܛܵܐ ܗ̄ܘ̣ ܕܝܵ̇ܕܲܥ ܕܢܸܙܟܹܿܐ ܪܘܼܚܢܵܐܝܼܬܼ|
    block |ܘܠܵܐ ܡܸܬܼܦܲܟܲܪ ܨܸܒܼܝܵܢ ܢܲܦܫܹܗ ܒܐܲܪ̈ܥܵܢܝܵܬܵܐ ܀|
  block
    block |܃ܦܵܠܵܚܵܐ ܗ̄ܘ̣ ܚܝܼܨܵܐ ܕܐܲܡܝܼܢ ܡܩܪܸܒܼ ܥܲܡ ܕܲܠܩܘܼܒܼܠܵܐ|
    block |ܘܠܵܐ ܫܵܠܲܚ ܠܹܗ ܠܙܲܝܢܵܐ ܟܲܣܝܵܐ ܡ̣ܢ ܪܸܥܝܵܢܹܗ ܀|
    block |܃ܘܡܸܛܠ ܕܲܚܙܹܝܬܼ ܚܘܼܡܣܵܢ ܢܲܦܫܹܗ ܕܲܟܼܡܵܐ ܫܲܪܝܼܪ|
    block |ܓܒܹ̇ܝܬܼ ܘܲܛܒܲܥܬܹܿܗ ܒܛܲܒܼܥܵܐ ܕܪܘܼܚܵܐ ܐܲܝܟ ܡܵܐ ܕܫܵܘܹ̇ܐ ܀|
    block |܃ܫܡܲܥ ܬܲܠܡܝܼܕܼܵܐ ܣܵܗܕܿܘܼܬܼ ܡܸܠܹ̈ܐ ܕܪܲܒܵܐ ܡܗܝܼܪܵܐ|
    block |ܘܩܲܒܸܿܠ ܘܲܫ̣ܠܸܡ ܕܐܹܝܢ ܫܲܪܝܼܪ̈ܵܢ ܐܲܝܟ ܕܐܸܬܼܡܲܠܲܠ ܀|
    block |܃ܩܢ̣ܵܐ ܠܘܼܒܵܒܼܵܐ ܒܐܲܝܠܹܝܢ ܕܲܫܡ݂ܲܥ ܥܲܠ ܪܵܕܼܘܿܦܵܐ|
    block |ܘܐܸܙܲܠ ܨܹܐܕܵܘܗܝ ܕܬܼܘܼܒܼ ܢܸܫܬܪܲܪ ܒܝܲܕܼ ܣܘܼܥܪ̈ܵܢܹܐ ܀|
    block |܃ܥܲܠ̣ ܘܐܸܡ݂ܲܪ ܠܹܗ ܒܩܵܠܵܐ ܢܝܼܚܵܐ ܐܲܝܟ ܕܐܸܬܼܦܲܩܲܕܼ|
    block |ܕܫܵܐܘܿܠ ܠܲܡ ܐܲܚ ܡ̇ܪܲܢ ܫܲܠܚ݂ܲܢܝ ܕܐܹܬܸܐ ܨܹܐܕܲܝܟ ܀|
    block |܃ܗܘ̤ ܠܲܡ ܫܲܕܲܪܲܢܝ ܗܵܘ̇ ܡܲܢ ܕܲܩܪ̣ܵܟ ܫܵܐܘܿܠ ܫܵܐܘܿܠ|
    block |ܕܲܒܼܩܲܪܝܼܒܼܘܼܬܼܝ ܢܸܬܼܦܲܢܹܐ ܠܵܟ ܢܘܼܗܪܵܐ ܕܥܲܝܢܲܝ̈ܟ ܀|
    block |܃ܟܪܝܼܗܵܐ ܐܲܪܓܸܿܫ ܒܐܵܪܝܵܐ ܕܪܘܼܚܵܐ ܕܐܸܫܬܲܕܲܪ ܠܹܗ|
    block |ܘܲܣܘ݂ܲܚ ܠܐܘܼܪܥܹܗ ܕܲܫ̣ܡܲܥ ܩܵܠܵܐ ܕܕܼܵܡܹ̇ܐ ܠܕܲܩܪ̣ܵܝܗܝ ܀|
    block |܃ܐܵܦ ܗܘ̤ ܐܵܣܝܵܐ ܚܙ̣ܵܝܗܝ ܠܲܟܼܪܝܼܗܵܐ ܕܲܚܕܝܼ ܠܩܘܼܒܼܠܹܗ|
    block |ܘܠܵܐ ܐܸܬܼܥܲܣܲܩ ܕܢܲܣܪܲܚ ܣܲܡܵܐ ܕܢܘܼܗܪܵܐ ܠܥܲܝܢܵܘ̈ܗܝ ܀|
    block |܃ܣ̣ܵܡ ܠܹܗ ܐܝܼܕܵܐ ܥܲܠ ܒܵܒܼܵܬܹ̈ܗ ܕܲܟܼܪ̈ܝܼܿܗܵܢ ܗ̣̄ܘܝ̈|
    block |ܘܩܦ̣ܲܠ ܡܸܢܗܹܝܢ ܢܲܚܬܵܐ ܕܚܸܫܟܵܐ ܕܲܦܪ̣ܲܣ ܢܘܼܗܪܵܐ ܀|
    block |܃ܒܢܘܼܗܪܵܐ ܒܠ̣ܲܥ ܗ̄ܘ̣ܵܐ ܥܲܠ ܢܲܗܝܼܪܹܗ ܘܲܚܫܵܟ ܢܘܼܗܪܹܗ|
    block |ܘܲܗܦ݂ܲܟ ܢܘܼܗܪܵܐ ܕܥܲܒܼܕܹܿܗ ܣܲܡܝܵܐ ܘܝܲܗ̄ܒ݂ܼܠܹܗ ܢܘܗܪܵܐ ܀|
    block |܃ܐܘܿ ܢܲܗܝܼܪܵܐ ܕܡܲܢܗܲܪ ܟܠܵܐ ܐܲܝܟܵܐ ܕܨܵܒܹ̇ܐ|
    block |ܘܠܲܕܼܣܵܢܹ̇ܐ ܠܹܗ ܡܲܚܫܵܟ ܢܘܼܗܪܹܗ ܒܝܲܕܼ ܙܠܝܼܩܵܘ̈ܗܝ ܀|
    block |܃ܐܘܿ ܬܼܕܡܘܼܪܬܵܐ ܟܕܲ ܢܗܝܼܪܵܐ ܡܲܢܗܲܪ ܥܲܝܢܹ̈ܐ ܗ̄ܘ̣|
    block |ܠܥܲܝܢܲܝ̈ ܫܵܐܘܼܠ ܣܲܡܝܼ ܐܸܢܹܝܢ ܨܸܡܚܵܐ ܕܡܢܗܪܹܗ ܀|
    block |܃ܢܘܼܗܪܵܐ ܓܲܠ̣ܙܹܗ ܡ̣ܢ ܢܲܗܝܼܪܵܐ ܠܪܵܕܹܦ ܢܘܼܗܪܵܐ|
    block |ܘܲܦܢ̣ܵܐ ܘܝܲܗ̄ܒܼ݂ ܠܹܗ ܢܘܼܗܪܵܐ ܥܦܝܼܦܵܐ ܒܥܲܝܼܢܹ̈ܐ ܘܗܵܘܢܵܐ ܀|
    block |܃ܒܲܣܝܵܡ ܐܝܼܕܹܗ ܕܐܵܣܝܵܐ ܕܪܘܼܚܵܐ ܥܪܲܩ ܚܸܫܘܿܟܼܵܐ|
    block |ܘܲܦܢܵܐ ܢܘܼܗܪܵܐ ܘܚܲܕܿܝܼ ܠܥܲܝܢܹ̈ܐ ܘܲܠܪܸܥܝܵܢܵܐ ܀|
    block |܃ܚܙ̣ܵܐ ܘܐܸܣܬܲܟܲܠ ܒܐܲܝܠܹܝܢ ܕܫܡ݂ܲܥ ܕܲܟܼܡܵܐ ܒܚܝܼܪ̈ܲܢ|
    block |ܘܲܕܬܼ݂ܿܒܼ ܐܸܢܹܝܢ ܒܩܲܢܝܵܐ ܕܪܘܼܚܵܐ ܥܲܠ ܚܘܼܫܒܼܵܘ̈ܗܝ ܀|
    block |܃ܥܡ݂ܲܕ ܘܐܸܬܿܕܲܟܿܝܼ ܘܫܲܠܚܹܗ ܠܝܘܼܩܪܵܐ ܕܲܢܛܘܼܪ̈ܵܬܼܵܐ|
    block |ܘܠܲܒܸܫ̣ ܢܲܚܬܵܐ ܕܒܲܣܝܼܡܘܼܬܼܵܐ ܕܙܲܩܪܹܗ ܪܘܼܚܵܐ ܀|
    block |ܬܲܒܿܪܹܗ ܠܛܲܒܼܥܵܐ ܕܲܛܒܼܝܼܥ ܗ̄ܘ̣ܵܐ ܒܹܗ ܢܵܡܘܿܣܵܐܝܼܬܼ܃|
  block
    block |ܘܛܲܒ݂ܲܥ ܢܲܦܫܹܗ ܒܛܲܒܼܥܵܐ ܚܲܕܼܬܼܵܐ ܕܫܸܡ ܛܲܝܒܿܘܼܬܼܵܐ ܀|
    block |܃ܗ̣ܦܲܟ ܪܵܕܼܘܿܦܵܐ ܘܫܲܪܝܼ ܣܵܬܲܪ ܠܐܲܝܠܹܝܢ ܕܲܒܼܢ̣ܵܐ|
    block |ܟܲܕܼ ܕܵܪܹܫ ܗ̄ܘ̣ܵܐ ܒܲܗ̈ܦܵܟܼܬܼܵܐ ܠܘܼܩܒܲܠ ܡܸܠܵܘ̈ܗܝ ܀|
    block |܃ܡ̣ܢ ܢܵܡܘܿܣܵܐ ܡܩܲܛܪܸܓܼ ܗ̄ܘ̣ܵܐ ܠܵܗ̇ ܠܝܗ̄ܘܼܕܼܵܝܘܼܬܼܵܐ|
    block |ܘܲܡܚܵܘܹܐ ܗ̄ܘ̣ܵܐ ܕܲܟܼܡܵܐ ܒܨܝܼܪܵܐ ܡ̣ܢ ܛܲܝܒܿܘܼܬܼܵܐ ܀|
    block |܃ܒܝܲܕܼ ܣܘܼܥܪ̈ܵܢܹܐ ܡܲܟܼܪܸܙ ܗ̄ܘ̣ܵܐ ܠܹܗ ܠܥܘܼܕܼܪܵܢ ܪܘܼܚܵܐ|
    block |ܘܡܦܲܫܸܩ ܗ̄ܘ̣ܵܐ ܚܲܝܠܵܐ ܕܲܟܼܣܸܐ ܒܟܼܵܪܘܿܙܘܼܬܼܵܐ ܀|
    block |܃ܥܲܡܵܐ ܓܙܝܼܪܵܐ ܚܙ̣ܵܝܗܝ ܠܲܓܼܙܝܼܪܵܐ ܕܪܵܕܹܦ ܠܲܫܡܹܗ|
    block |ܘܙܵܥ ܘܐܸܬܼܒܲܠܗܝܼ ܕܕܲܠܡܵܐ ܙܲܒܼܢܵܐ ܗ̄ܘ̣ ܕܢܸܒܼܛܲܠ ܥܲܡܵܐ ܀|
    block |܃ܒܢܲܝ̈ ܐܲܒܼܪܵܗܵܡ ܚܙ̣ܵܘ ܒܲܪ ܐܲܒܼܪܵܡ ܕܲܫܒ݂ܲܩ ܥܲܡܹܗ|
    block |ܘܫܲܪܝܼ ܡܚܲܝܸܢ ܥܲܡܡܹ̈ܐ ܦܠܝܼ̈ܓܼܐ ܠܚܘܼܒܹܿܗ ܕܐܲܒܼܪܵܡ ܀|
    block |܃ܒܬܲܗܪܵܐ ܩܵܡ̣ܘ ܗ̄ܘ̣ܵܘ ܓܙܝܼܪܹ̈ܐ ܘܥܘܼܪ̈ܠܹܐ ܥܲܠ ܫܘܼܚܠܵܦܹܗ|
    block |ܘܩܸܢܛܵܐ ܪܲܒܵܐ ܡܠܹܝܢ ܗ̄ܘ̣ܵܘ ܡܸܢܹܗ ܬܪ̈ܲܝܗܘܿܢ ܓܲܒܹ̈ܐ ܀|
    block |܃ܬܗܲܪ ܒܹܗ ܥܲܡܵܐ ܕܐܲܝܟܲܢ ܕܵܪܹܫ ܠܘܼܩܒܲܠ ܥܲܡܹܗ|
    block |ܘܩܲܢ݂ܲܛܘ ܡܸܢܹܗ ܐܵܦ ܬܲܠܡܝܼܪܹ̈ܐ ܕܕܲܠܡܵܐ ܢܸܟܼܠܵܐ ܗ̄ܘ̣ܵ ܀|
    block |܃ܒܝܲܕܼ ܣܘܼܥܪ̈ܵܢܹܐ ܚܵܘܝܼ ܫܪܵܪܐ ܕܟܼܵܪܘܿܙܘܼܬܹܗ|
    block |ܕܠܵܘ ܒܐܸܣܟܹܿܡܵܐ ܩܢܹܐ ܫܘܼܚܠܵܦܵܐ ܐܸܠܵܐ ܒܩܘܼܫܬܵܐ ܀|
    block |܃ܒܩܘܼܫܬܵܐ ܠܲܒܼܫܹܗ ܠܢܲܚܬܵܐ ܦܲܐܝܵܐ ܕܗܲܝܡܵܢܘܼܬܼܵܐ|
    block |ܘܪܘܼܚܵܢܵܐܝܼܬܼ ܐܸܨܛܲܒܲܬܼ ܒܹܗ ܒܟܸܣܝܵܐ ܘܓܸܠܝܵܐ ܀|
    block |܃ܒܚܘܼܒܵܐ ܘܪ̈ܲܚܡܹܐ ܐܲܫܠܸܡ ܢܲܦܫܹܗ ܠܦܵܠܚܘܼܬܼ ܩܘܼܫܬܵܐ|
    block |ܘܲܠܒܸܫ ܙܷܲܝܢܵܐ ܘܩ̣ܵܡ ܒܲܩܪܵܒܼܵܐ ܠܘܼܩܒܲܠ ܛܘܼܥܝܲܝ ܀|
    block |܃ܚܙ̣ܵܐ ܬܲܟܼܬܿܘܼܫܹܗ ܕܠܵܘ ܥܲܡ ܒܸܣܪܵܐ ܗ̄ܘ̣ ܡܸܬܼܚܲܙܝܵܢܵܐ|
    block |ܘܙܲܝܸܢ ܢܲܦܫܹܗ ܪܘܼܚܵܢܵܐܝܼܬܼ ܠܘܼܩܒܲܠ ܪܘܼܚܵܐ ܀|
    block |܃ܙܲܝܢܵܐ ܕܪܘܼܚܵܐ ܝܲܗ̄ܒܼ݂ ܠܹܗ ܡܲܠܟܵܐ ܕܢܸܬܼܟܲܬܲܫ ܒܹܗ|
    block |ܕܝܲܕܼܥܹܗ ܠܚܘܼܒܹܿܗ ܕܪܘܼܚܵܢܵܐܝܼܬܼ ܨܵܒܹ̇ܐ ܕܢܲܩܪܸܒܼ ܀|
    block |܃ܐܲܝܟ ܪܲܒܿܚܝܠܵܐ ܡܗܝܼܪܵܐ ܣ̣ܵܡܹܗ ܠܚܲܝ̈ܠܵܘܬܹܗ|
    block |ܕܲܚ̣ܙܵܝܗܝ ܕܲܠܒܼܝܼܫ ܠܘܼܩܒܲܠ ܚܲܫܹ̈ܐ ܕܦܲܓܼܪܵܐ ܘܢܲܦܸܫܵܐ ܀|
    block |܃ܒܲܚܦܝܼܛܘܼܬܹܗ ܨܒ̣ܵܐ ܕܲܢܚܵܘܹܐ ܪܲܒܿܘܼܬܼ ܚܝܠܹܗ|
    block |ܕܐܸܢ ܒܲܪ ܒܲܝܬܹܿܗ ܒܕܼܝܼܠܹܗ ܙܵܟܹ̇ܐ ܟܡܵܐ ܗܘ̤ ܒܕܸܝܼܠܹܗ ܀|
    block |܃ܥܲܡ ܟܠܡܸܕܲܡ ܥܲܒܼܕܹܿܗ ܕܢܲܩܪܸܒܼ ܪܘܼܚܵܢܵܐܝܼܬܼ|
    block |ܘܲܙܟܼܵܐ ܗܘ̤ ܒܹܗ ܘܝܲܗ̄ܒܼ ܠܹܗ ܐܲܓܼܪܵܐ ܐܲܝܟ ܙܲܟܵܝܵܐ ܀|
    block |܃ܣܵܡ݂ܹܗ ܠܥܵܠܡܵܐ ܡ̣ܢ ܚܲܕܼ ܓܲܒܵܐ ܘܗܘ̤ ܒܲܠܚܘܿܕܼܵܘܗܝ|
    block |ܘܚܵܝ̣ܒܼܘ ܟܠ ܬܸܓܼܡܝܼ̈ܢ ܕܠܘܩܒܲܠ ܩܘܼܫܬܵܐ ܘܲܙܟܼܵܐ ܫܠܝܼܚܵܐ ܀|
    block |܃ܐܸܚܲܕܼ ܕܲܪܵܐ ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ|
    block |ܘܐܲܫܩܸܠ ܘܲܕܚܝܠ ܟܠ ܕܸܚ̈ܠܵܬܼܵܐ ܘܗܘ̤ ܪܵܡ ܩܵܠܹܗ ܀|
    block |ܟܢܸܫܘ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܕܢܸܬܼܒܲܩܘܿܢ ܒܹܗ܃|
  block
    block |ܟܲܕܼ ܡܸܬܼܟܲܬܲܫ ܥܲܡ ܟܠ ܚܲܫܝܼ̈ܢ ܕܲܟܼܣܹܝܢ ܘܲܓܼܠܹܝܢ ܀|
    block |܃ܠܵܐ ܨܒܼܵܐ ܕܢܸܣܲܩ ܡ̣ܢ ܬܲܟܼܬܿܘܼܫܵܐ ܠܹܠܲܝ ܐܝܼܡܵܡ|
    block |ܥܕܲܡ̇ܐ ܕܐܸܬܼ݂ܵܐ ܪܲܡܫܹܗ ܕܡ̇ܘܬܿܐ ܘܐܲܢܝܼܚ ܥܲܡܠܹܗ ܀|
    block |܃ܠܵܐ ܫܠ̣ܲܚ ܙܲܝܢܵܐ ܕܝܲܗ̣̄ܒܼ ܠܹܗ ܡܲܠܟܿܐ ܕܢܸܬܼܟܲܬܲܫ ܒܹܗ|
    block |ܥܕܲܡ̇ܐ ܕܲܚܪܲܒܼ ܘܓܲܡܲܪ ܐܸܢܘܿܢ ܠܣܸܕܼܪ̈ܲܝ ܒܝܼܫܵܐ ܀|
    block |܃ܠܵܐ ܢ̣ܵܡ ܘܲܕܼܡܸܟ ܟܲܕܼ ܪܵܕܹܐ ܗ̄ܘ̣ܵܐ ܒܝܲܡܵܐ ܫܓܼܝܼܫܵܐ|
    block |ܕܠܵܐ ܢܸܬܼܛܲܒܲܥ ܥܘܼܬܼܪܵܐ ܕܟܲܢܸܫ ܒܲܝܢܵܬܼ ܓܲܠܠܹ̈ܐ ܀|
    block |܃ܥܝܼܪ ܗ̄ܘ̣ܵܐ ܟܠܫܵܥ ܘܢܵܛܲ݁ܪ ܓܲܙܹܗ ܡ̣ܢ ܢܸܟܼܝܵܢܹ̈ܐ|
    block |ܘܡܲܠܲܒܸܿܒܼ ܗ̄ܘ̣ܵܐ ܒܩܵܠ ܦܸܬܼܓܼܵܡܵܘ̈ܗܝ ܠܲܟܼܢܵܘܵܬܹ̈ܐ ܀|
    block |܃ܚܠܝܼܡ ܗ̄ܘ̣ܵܐ ܦܲܓܼܪܹܗ ܥܲܡ ܪܸܥܝܵܢܹܗ ܒܗܲܝܡܵܢܘܼܬܼܵܐ|
    block |ܘܡܲܐܣܸܐ ܒܡܸܠܵܘܗܝ ܟܹܐܒܹ̈ܐ ܕܦܲܓܼܪܵܐ ܘܡܘܼܡܹ̈ܐ ܕܢܲܦܫܵܐ ܀|
    block |܃ܒܢܲܚܬܲܝ̈ ܦܲܓܼܪܹܗ ܡܲܐܣܸܐ ܠܦܲܓܼܪܹ̈ܐ ܕܲܟܼܪܝܼܗܝܼܢ ܗ̄ܘ̣ܵܘ|
    block |ܘܲܒܼܪܘܼܚ ܦܘܼܡܹܗ ܛܵܪܹܕܼ ܥܵܘ̣ܠܵܐ ܡ̣ܢ ܢܲܦܸܫܵܬܹ̈ܐ ܀|
    block |܃ܡܩܝܼܡ ܠܲܪ̈ܡܲܝܵܐ ܘܝܵܗܹ̇ܒܼ ܐܝܼܕܼܵܐ ܠܐܲܝܠܹܝܢ ܕܲܢܦܲܠ̣ܘ|
    block |ܘܣܵܐܹ̇ܡ ܣܲܡܵܐ ܕܲܬܼܘܵܬܼ ܢܲܦܸܫܵܐ ܠܲܡ̈ܡܲܚܲܝܵܐ ܀|
    block |܃ܩܵܪܹܐ ܘܲܡܩܝܼܡ ܠܲܚܒܸܢܵܢܹ̈ܐ ܕܩܘܼܡܘ ܘܐܸܬܼܟܲܫܲܪܘ|
    block |ܘܣܵܪܹܟ ܘܲܡܩܝܼܡ ܠܐܲܝܠܹܝܢ ܕܐܲܫܦܸܠܘ ܒܲܬܼܝܵܒܼܘܼܬܼܵܐ ܀|
    block |܃ܥܲܡ ܟܠ ܘܲܒܼܟܼܠ ܡܸܬܿܕܲܡܹܐ ܗ̄ܘ̣ܵܐ ܕܢܲܚܹܐ ܠܟܼܠܵܐ|
    block |ܘܲܠܟܼܠ ܬܼܓܼܡܝܼ̈ܢ ܡܸܫܬܵܘܬܲܦ ܗ̄ܘ̣ܵܐ ܒܝܲܕܼ ܥܘܼܕܪ̈ܢܵܘܗܝ ܀|
    block |܃ܫܦܝܼܥ ܗ̄ܘ̣ܵܐ ܚܘܼܒܹܿܗ ܘܡܲܣܪܲܚ ܝܵܗܸ̇ܒܼ ܥܘܼܬܼܪܵܐ ܕܡܸܠܵܘ̈ܗܝ|
    block |ܘܲܡܓܲܪܸܓܼ ܗ̄ܘ̣ܵܐ ܠܟܼܠ ܡܘܼܫܚܵܬܹ̈ܐ ܠܡܸܥܬܲܪ ܡܸܢܹܗ ܀|
    block |܃ܠܵܐ ܫ̣ܒܲܩ ܥܲܡܵܐ ܕܠܵܐ ܦܲܓܸܠܼ ܒܹܗ ܡ̣ܢ ܣܝܼܡܵܬܹ̈ܗ|
    block |ܘܠܵܐ ܡܲܠܟܿܘܼܬܼܵܐ ܕܠܵܐ ܐܲܣܸܢ ܒܵܗ̇ ܚܹܝܠ ܚܸܟܼܡܵܬܹ̈ܗ ܀|
    block |܃ܒܟܼܠ ܐܲܬܼܪ̈ܘܵܢ ܐܲܫܡܲܥ ܩܵܠܹܗ ܒܲܕܼܡܘܼܬܼ ܪܲܥܡܵܐ|
    block |ܘܲܟܼܢܲܫ̣ܘ ܨܹܐܕܼܵܘܗܝ ܡ̣ܢ ܟܠܦܸܢ̈ܝܵܢ ܕܲܢܨܘܼܬܼܘܼܢܵܝܗܝ ܀|
    block |܃ܗܲܢܝܼ ܗ̄ܘ̣ܵܐ ܛܵܒܼ ܩܵܠ ܢܸܥܡܵܬܹ̇ܗ ܡ̣ܢ ܟܠ ܩܵܠܝܼ̈ܢ|
    block |ܟܲܕܼ ܙܵܡܲ݁ܪ ܗ̄ܘ̣ܵܐ ܬܠܝܼܬܼܵܝܘܼܬܼܵܐ ܒܐܸܕܼܢܲܝ̈ ܟܠܢܵܫ ܀|
    block |܃ܐܘܿ ܕܸܢܪܵܐ ܕܢܵܩܹ̇ܫ ܗ̄ܘ̣ܵܐ ܒܹܗ ܙܡ̇ܪܵܐ ܕܪܘܼܚܵܐ|
    block |ܘܲܡܚܲܕܹܿܐ ܗ̄ܘ̣ܵܐ ܠܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀|
    block |܃ܐܘܿ ܐܲܒܿܘܼܒܼܵܐ ܕܙܵܡܲܪ ܟܠܝܘܿܡ ܘܠܵܐ ܡܸܬܼܪܲܦܸܐ|
    block |ܘܟܲܕܼ ܗܘ̤ ܪܵܦܝܵܐ ܗ̄ܘ̣ ܡܸܬܼܚܲܨܲ ܗ̄ܘ̣ܵܐ ܟܲܕܼ ܙܵܡܲ݁ܪ ܒܹܗ ܀|
    block |ܐܘܿ ܫܝܼܦܘܿܪܵܐ ܕܲܡܣܲܝܲܟ ܗ̄ܘ̣ܵܐ ܒܲܚܕܼܵܐ ܕܘܼܟܵܐܲ|
    block |ܘܡܲܫܡܲܥ ܩܵܠܹܗ ܒܟܼܠ ܐܲܬܼܪ̈ܵܘܵܢ ܐܲܝܟ ܩܲܪܝܼܒܼܵܐ ܀|
    block |܃ܚܙܲܩ̣ܘ ܗܲܕܿܡ̇ܘ̈ܗܝ ܥܲܡ ܪܸܥܝܢܹܗ ܠܐܲܪܒܲܥܦܸܢ̈ܝܵܢ|
    block |ܘܟܲܢܸܫ ܐܸܢܹܝܢ ܠܡܸܫܡܲܥ ܬܲܗܪܵܐ ܕܕܼܵܪܘܿܙܘܼܬܹܗ ܀|
    block |ܒܝܲܕܼ ܣܘܼܥܪ̈ܵܢܹܐ ܫܸܠܡ݂ܲܬ̤ ܨܹܐܕܼܵܘܗܝ ܣܵܗܕܿܘܼܬܼ ܡܵܪܹܗ܃|
  block
    block |ܕܡܵܐܢܵܐ ܗ̄ܘ̣ ܓܲܒܼܝܵܐ ܕܲܓܼܒܸܐ ܘܲܒܼܚܝܼܪ ܒܟܼܘܼܪܵܐ ܕܪܘܼܚܵܐ ܀|
    block |܃ܓܒܼ݂ܵܝܗܝ ܨܸܒܼܝܵܢܵܐ ܕܲܓܼܠܹܐ ܠܹܗ ܟܠ ܥܲܕܼܠܵܐ ܢܸܗܘܹܐ|
    block |ܘܐܲܓܼܥܸܠ ܒܐܝܼܕܼܵܘ̈ܗܝ ܓܲܙܵܐ ܕܪܘܼܚܵܐ ܕܟܼܵܪܘܿܙܘܼܬܹܗ ܀|
    block |܃ܠܚ̣ܵܐ ܠܲܓܼܙܘܼܪܬܵܐ ܛܲܒܼܥܵܐ ܕܒܸܣܪܵܐ ܡܸܬܼܚܲܒܿܠܵܐ|
    block |ܘܛܲܒܼ݂ܥܹܗ ܒܪܘܼܚܵܐ ܕܢܸܗܘܹܐ ܡܲܦܠܲܚ ܪܘܼܚܵܢܵܐܝܼܬܼ ܀|
    block |܃ܫܲܚܠܸܦ ܠܲܫܡܹܗ ܕܡܸܬܼܟܲܢܸܐ ܗ̄ܘ̣ܵܐ ܒܲܫܡܵܐ ܫܐܝܼܠܵܐ|
    block |ܘܲܩܪ݂ܵܝܗܝ ܦܘܿܠܘܿܣ ܡܸܬܿܛܦܝܼܣܵܢܵܐ ܕܐܸܬܿܛܦܝܼܣ ܘܐܲܦܝܼܣ ܀|
    block |܃ܒܲܫܡܹܗ ܦܲܫܸܩ ܥܲܠ ܪܸܥܝܵܢܹܗ ܕܫܵܠܹ̇ܡ ܠܲܫܡܹܗ|
    block |ܘܲܒܼܣܘܼܥܪ݁ܵܢܹܐ ܓܲܡ̣ܪܹܗ ܠܲܫܡܹܗ ܘܲܠܓܲܒܼܝܘܼܬܹܗ ܀|
    block |܃ܒܟܼܠ ܐܸܣܟܹܿܡܝܼ̈ܢ ܫܲܠܚܹܗ ܠܲܫܡܵܐ ܕܝܗ̄ܘܼܕܼܵܝܘܼܬܼܵܐ|
    block |ܘܲܒܼܟܼܠ ܡܸܕܹܿܡ ܠܒܸܫ ܠܲܡܫܝܼܚܵܐ ܫܡܵܐ ܝܲܩܝܼܪܵܐ ܀|
    block |܃ܡ̣ܢ ܟܠ ܡܸܕܹܿܡ ܪܲܚܡܹܗ ܠܲܫܡܵܐ ܕܫܲܚܠܸܦ ܠܲܫܡܹܗ|
    block |ܘܠܵܐ ܣ̣ܵܡ ܡܸܕܹܿܡ ܥܲܡ ܗܵܘ̇ ܕܲܓܼܒܼ݂ܵܝܗܝ ܐܸܠܵܐ ܐܸܢ ܗܘ̤ ܀|
    block |܃ܒܲܫܡܵܐ ܡܫܝܼܚܵܐ ܡܸܫܬܲܒܼܗܲܪ ܗ̄ܘ̣ܵܐ ܒܟܼܠ ܐܘܼܠܨܵܢܝܼ̈ܢ|
    block |ܘܒܹܗ ܡܲܩܪܸܒܼ ܗ̄ܘ̣ܵܐ ܘܙܵܟܹ̇ܐ ܠܛܘܼܥܝܲܝ ܘܲܠܦܲܠܵܚܹ̈ܝܗ̇ ܀|
    block |܃ܠܹܗ ܗ̄ܘ̣ ܠܲܫܡܵܐ ܣ݂ܵܡ ܫܲܬܐܸܣܬܵܐ ܕܟܼܵܪܘܼܙܘܼܬܹܗ|
    block |ܘܲܥܠܵܘܗܝ ܫܲܟܼܠܸܠ ܒܸܢܝܵܢ ܐ̄ܢܵܫܵܐ ܕܗܲܝܡܼܢܘ ܒܲܫܡܹܗ ܀|
    block |܃ܫܒܼܝܼܚ ܒܸܢܝܵܢܹܗ ܘܲܦܠܸܐ ܘܲܪܓܼܝܼܓܼ ܪܵܘܡ̇ܐ ܕܡܸܠܵܘ̈ܗܝ|
    block |ܘܠܵܐ ܐ̄ܢܵܫ ܒܵܢܹܐ ܝܲܬܿܝܼܪ ܡܵܢܹܗ ܒܸܢܝܵܢ ܩܘܼܫܬܵܐ ܀|
    block |܃ܐ̄ܢܵܐ ܠܲܡ ܣܵܡܹ̇ܬܼ ܐܲܝܟ ܚܲܟܿܝܼܡܵܐ ܐܸܣܬܼܵܐ ܕܩܘܼܫܬܵܐ|
    block |ܢܸܚܙܹܐ ܟܠܢܵܫ ܐܲܝܟܲܢ ܒܵܢܹ̇ܐ ܠܘܵܬܼ ܫܘܼܠܵܡܵܐ ܀|
    block |܃ܐܘܿ ܒܲܢܵܝܵܐ ܕܣ̣ܵܡ ܫܲܬܸܐܣܬܼܵܐ ܕܗܲܝܡܵܢܘܼܬܼܵܐ|
    block |ܐܲܝܟ ܕܲܒܼܥܲܪ̈ܩܹܐ ܫܲܟܼܠܸܠ ܘܲܒܼܢ̣ܵܐ ܣܲܒܪܵܐ ܘܚܘܼܒܵܐ ܀|
    block |܃ܐܘܿ ܐܲܬܼܠܹܝܛܵܐ ܕܐܸܚܲܕܼ ܕܲܪܵܐ ܥܲܡ ܟܠ ܡܸܕܸܡ|
    block |ܘܚ̣ܵܒܼ ܟܠܡܸܕܸܿܡ ܡ̣ܢ ܚܘܼܡܣܵܢܵܐ ܕܗܲܝܡܵܢܘܼܬܹܗ ܀|
    block |܃ܐܘܿ ܩܪܲܒܼܬܼܵܢܵܐ ܕܲܡܙܲܝܲܢ ܗ̄ܘ̣ܵܐ ܪܘܼܚܵܢܵܐܝܼܬܼ|
    block |ܘܡܸܬܼܟܲܬܲܫ ܗ̄ܘ̣ܵܐ ܘܚܵܢܹ̇ܐ ܒܙܵܘܥܹ̈ܐ ܠܢܝܼܫܵܐ ܡܫܝܼܚܵܐ ܀|
    block |܃ܡܲܢ̣ܘܼ ܣܵܦܹ̇ܩ ܕܢܸܬܼܢܹܐ ܒܡܸܠܹ̈ܐ ܙܵܟܼܘܼܬܼ ܥܲܡܠܲܝ̈ܟ|
    block |ܘܡܲܢ̣ܘ ܡܸܫܟܲܚ ܕܲܢܨܘܼܪ ܫܘܼܦܪܲܝܟ ܒܲܟܼܬܼܝܼ̈ܒܼܵܬܼܵܐ ܀|
    block |܃ܠܲܝܬܿ ܪܸܥܝܵܢܵܐ ܕܲܡܨܹܐ ܕܢܸܡܛܹܐ ܠܪܵܘܡ̇ܐ ܕܥܲܡܠܲܝܟ|
    block |ܐܸܠܵܐ ܐܲܝܢܵܐ ܕܲܡܕܲܡܹܐ ܒܵܟ ܒܪ̈ܓܼܫܹܐ ܘܙܵܘܥܹ̈ܐ ܀|
    block |܃ܠܵܐ ܐ̄ܢܵܫ ܣܵܠܹ̇ܩ ܠܐܲܝܟܵܐ ܕܲܣܠܸ̣ܩܬܿ ܐܲܝܟ ܕܐܲܢ̄ܬܿ ܐܸܡ̣ܪܬܿ|
    block |ܐܸܠܵܐ ܫܵܠܲܚ ܡ̇ܝܘܿܬܼܘܼܬܼܵܐ ܒܐ̄ܪܵܙ ܕܘܼܒܵܪ̈ܲܝܟ ܀|
  block
    block |܃ܠܬܼܘܼܠܬܵܐ ܕܪܵܘܡ̇ܐ ܢܲܓܼܕܵܟ ܪܸܡܙܵܐ ܘܡܲܠܸܠ ܥܲܡܵܟ|
    block |ܡܸܠܹ̈ܐ ܕܟܲܣ̈ܝܵܢ ܘܠܵܐ ܡܸܬܼܡܲܠ̈ܠܵܢ ܒܸܠܫܵܢ ܒܸܣܪܵܐ ܀|
    block |܃ܐܘܿ ܒܸܣܪܵܢܵܐ ܕܟܲܕܼ ܒܸܣܪܵܢܵܐ ܗ̄ܘ̣ ܦܪ݂ܲܚ ܥܲܠ ܐܵܐܲܪ|
    block |ܐܘܿ ܠܡܵܝܘܿܬܼܵܐ ܕܲܫܘ̣ܵܐ ܠܩܵܠܵܐ ܕܠܵܐ ܡ̇ܝܘܿܬܹ̈ܐ ܀|
    block |܃ܐܘܿ ܕܐܸܬܼܝܲܩܲܪ ܒܲܫܒܼܝܼ̈ܚܵܬܼܵܐ ܕܪ̈ܵܡ̇ܢ ܡܸܢܹܗ|
    block |ܘܡܲܟܸܿܢ ܢܲܦܫܹܗ ܐܲܝܟ ܠܵܐ ܝܵ̇ܕܲܥ ܕܲܫ̣ܘܵܐ ܠܡܸܕܲܡ ܀|
    block |܃ܐܘܿ ܚܵܙܘܿܩܵܐ ܕܲܡ̣ܛܵܐ ܠܲܥܕܹܢ ܟܲܕܼ ܠܵܐ ܗܲܠܸܟ|
    block |ܘܲܫܡܲ݁ܥ ܩܵܠܵܐ ܕܟܲܕܼ ܡܸܬܼܡܲܠܲܠ ܠܵܐ ܡܸܬܡܲܠܲܠ ܀|
    block |܃ܡ̇ܢܵܘ ܕܐܸܡܲܪܬܿ ܦܵܘܠܘܿܣ ܓܲܒܼܝܵܐ ܥܲܣܩܵܐ ܒܥܵܬܹܗ|
    block |ܐܲܝܟܲܢ ܫܵܡܲ݁ܥ ܐܲܝܢܵܐ ܕܫܵܡܲ̇ܥ ܟܕܼ ܠܵܐ ܫܲܠܝܼܟ ܀|
    block |܃ܓܠܝܼ ܠܲܢ ܠܲܒܼܪܵܐ ܡ̇ܢܵܘ ܕܐܸܡܲܪܬܿ ܕܲܥܛܸܠ ܫܸܡܥܹܗ|
    block |ܒܐܲܝܠܹܝܢ ܪ̈ܓܼܫܹܐ ܫܘ݂ܲܝܬܿ ܕܬܼܨܘܼܬܼܝܼܘܗܝ ܐܲܢ̄ܬܿ ܒܲܠܚܘܿܕܲܝܟ ܀|
    block |܃ܐܸܢ ܠܵܐ ܫܲܠܝܼܛ ܠܡܸܬܼܡܲܠܵܠܘܼ ܠܡܵܢ ܐܸܬܼܡܲܠܲܠ|
    block |ܘܐܸܢ ܐܸܬܼܡܲܠܲܠ ܡ̇ܕܹܝܢ ܫܲܠܝܼܛ ܠܲܡܨܵܬܼ ܫܸܡܥܹܗ ܀|
    block |܃ܐܸܢܗܘ̤ ܕܲܫܘ݂ܲܬܿ ܕܬܸܫܡܲܥ ܡܸܕܹܿܡ ܕܠܵܐ ܡܸܬܼܡܲܠܲܠ|
    block |ܡ̇ܕܹܝܢ ܩܲܒܸܿܠܬܿ ܐܵܦ ܣܘܼܟܿܠܹܗ ܕܗܵܘ̇ ܡ̇ܐ ܕܲܫ̣ܡܲܥܬܿ ܀|
    block |܃ܐܸܝܢ ܠܲܡ ܫܸܡܥܹ̇ܬܼ ܘܝܹܠܦܹ̇ܬܼ ܚܲܝܠܵܐ ܕܗܵܘ̇ ܡ̇ܐ ܕܫܸܡܥܹ̇ܬܼ|
    block |ܐܸܠܵܐ ܥܲܣܩܵܐ ܠܒܸܣܪ̈ܵܢܵܝܹܐ ܠܒܸܣܪ̈ܵܢܵܝܹܐ ܠܡܸܫܡܲܥ ܗܵܟܲܢ ܀|
    block |܃ܐܵܦ ܐ̄ܢܵܐ ܕܫܸܡܥܹ̇ܬܼ ܠܵܐ ܗ̄ܘ̣ܵܐ ܒܪ̈ܓܼܫܹܐ ܕܒܸܣܪܵܐ ܫ̣ܡܥܹ̇ܬܼ|
    block |ܐܸܠܵܐ ܒܐ̄ܪܵܙܵܐ ܕܠܸܥܙܵܐ ܕܩܢܹܝܢ ܠܵܐ ܡ̇ܝܘܿܬܹ̈ܐ ܀|
    block |܃ܒܐ̄ܪܵܙ ܗܵܘ̇ ܩܵܠܵܐ ܕܲܡܗܲܠܠܝܼܢ ܒܹܗ ܒܗܵܘ̇ ܬܘܼܩܵܢܵܐ|
    block |ܒܹܗܘ̣ ܫܸܡܥܹ̇ܬܼ ܗܵܘ̇ ܡ̇ܐ ܕܫܸܡܥܹ̈ܬܼ ܠܵܐ ܗ̄ܘ̣ܵܐ ܒܲܦܓܲܪ ܀|
    block |܃ܒܪܘܼܚܵܐ ܫܸܡܥܹ̇ܬܼ ܠܟܸܢ̈ܫܲܝ ܪܵܘܡ̇ܐ ܐ̄ܪܵܙܵܢܵܐܝܼܬܼ|
    block |ܕܲܡܗܠܠܝܼܢ ܗ̄ܘ̣ܵܘ ܪܘܼܚܵܢܵܐܝܼܬܼ ܠܚܹܝܠ ܐܝܼܬܼܘܼܬܼܵܐ ܀|
    block |܃ܫܒܼܝܼܚ ܗ̄ܘ̣ܵܐ ܘܲܬܼܡܝܼܗ ܩܵܠ ܢܸܥ̈ܡܵܬܼܵܐ ܕܗܘܼ̈ܠܵܠܲܝܗܘܿܢ|
    block |ܘܠܵܐ ܣܵܒܲܥ ܗ̄ܘ̣ܵܐ ܗܵܘܢܵܐ ܠܡܸܫܡܲܥ ܠܗܵܝ̇ ܚܲܠܝܘܼܬܵܐ ܀|
    block |܃ܠܵܐ ܣܵܦ̇ܩܵܐ ܗ̄ܘ̣ܵܬܼ ܐܼܕܼܢܵܐ ܕܒܸܣܪܵܐ ܠܗܵܝ̇ ܡܲܫܡܲܥܬܼܵܐ|
    block |ܘܠܵܐ ܠܸܫܢܵܐ ܡܨܸܐ ܗ̄ܘ̣ܵܐ ܕܢܹܐܡܲܪ ܐܲܝܟ ܠܸܥܙܲܝ̈ܗܘܿܢ ܀|
    block |܃ܚܕܲܬܵܐ ܗ̄ܝܼ ܕܲܗܘ̤ܵܬܼ ܨܹܐܕܲܝ ܒܲܠܚܘܿܕܼ ܠܵܘ ܡܸܛܠܵܬܼܝ|
    block |ܕܲܫܘܹ̇ܝܬܼ ܕܐܸܚܙܹܝܘܗܝ ܠܗܵܘ̇ ܬܘܼܩܵܢܵܐ ܐ̄ܪܵܙܵܢܵܐܝܼܬܼ ܀|
    block |܃ܒܝܼ ܩܲܕܼܡ̇ܝܵܐ ܨܒܼܵܐ ܕܲܢܚܵܘܹܐ ܥܘܼܬܼܪܵܐ ܕܪ̈ܲܚܡܵܘܗܝ|
    block |ܕܢܸܬܸܿܠ ܒܐܝܼܕܲܝ̈ ܣܲܒܼܪܵܐ ܛܵܒܼܵܐ ܠܡܵܝܘܿܬܼܘܼܬܼܵܐ ܀|
  block
    block |܃ܒܗܵܕܹܐ ܬܸܢܘܲܝ ܫܘܹ̇ܝܬܼ ܠܲܕܼܪ̈ܡ̇ܢ ܡ̣ܢ ܡ̇ܝܘܿܬܹ̈ܐ|
    block |ܕܒܼܝܼ ܢܸܬܼܠܲܒܿܒܼܘܼܢ ܓܸܢܣܵܐ ܕܐ̄ܢܵܫܵܐ ܒܣܲܒܼܪܵܐ ܕܚܲܝܹ̈ܐ ܀|
    block |܃ܘܡܸܛܠ ܗܵܕܹܐ ܢܲܓܼܕܲܢܝ ܪܸܡܙܵܐ ܥܕܲܡ̇ܐ ܠܲܥܕܹܢ|
    block |ܕܐܹܙܲܠ ܐܸܚܙܹܐ ܘܐܲܝܬܹܿܗ ܣܒܲܪܬܼܵܐ ܕܗܵܘ̇ ܬܘܼܩܵܢܵܐ ܀|
    block |܃ܕܐܸܙܹ̇ܠ̄ܬܼ ܝܸܕܥܹ̇ܬܼ ܘܕܲܐܝܟܲܢ ܐܸܙܹ̇ܠ̄̇ܬܼ ܠܵܐ ܝܵܕܲܥ ܐ̄ܢܵܐ|
    block |ܕܠܵܐ ܨܒܼܵܐ ܪܸܡܙܵܐ ܕܲܢܒܲܕܹܿܩ ܠܝܼ ܕܐܲܝܟܲܢ ܐܸܙܹ̇ܠ̄ܬܼ ܀|
    block |܃ܠܵܐ ܨܒܼܵܐ ܓܠ̣ܵܐ ܠܝܼ ܕܐܸܢ ܥܲܡ ܢܲܦܫܵܐ ܚ̣ܙܲܩܘ ܗܲܕܵܡܹ̈ܐ|
    block |ܕܐܵܦ ܗܝ̤ ܗܵܕܹܐ ܒܚܸܟܼܡܵܐ ܥܲܒܼ݂ܕܵܗ̇ ܕܐܸܕܲܥ ܠܲܟܼܝܵܢܝ ܀|
    block |܃ܠܒܲܪ ܡ̣ܢ ܛܲܟܼܣܵܐ ܨܒܼܵܐ ܕܲܢܚܵܘܹܝܢܝ ܐܲܝܟ ܕܲܠܝܲܚܛܵܐ|
    block |ܘܲܕܼܠܵܐ ܐܸܛܥܸܐ ܠܲܟܼܝܵܢܝ ܫܝܼܛܵܐ ܟܠ̣ܵܢܝ ܡ̣ܢ ܗܵܕܹܐ ܀|
    block |܃ܕܫܸܡܥܹ̇ܬܼ ܩܵܠܵܐ ܐܵܦ ܣܘܼܟܵܠܵܐ ܫܲܪܝܼܪܵܐ ܠܝܼ|
    block |ܘܕܸܐܢ ܬܲܡܵܢ ܗ̄ܘܹ̇ܝܬܼ ܒܲܦܓܲܪ ܘܒܼܪܘܼܚ ܠܵܐ ܝܵ̇ܕܲܥ ܐ̄ܢܵܐ ܀|
    block |܃ܘܐܸܢܗܘ̤ ܕܐܸܢܵܐ ܕܫܸܡܥܹ̇ܬܼ ܐܸܢܹܝܢ ܛܥ̣ܵܬܲܢܝ ܗܵܕܹܐ|
    block |ܡ̇ܢ ܡܸܬܼܦܲܫܲܟ ܐܲܝܢܵܐ ܕܒܼܵܥܹܐ ܕܐܲܝܟܲܢ ܐܸܙܹ̇ܠ̄ܬܼ ܀|
    block |܃ܐܸܙܹ̇ܠ̄ܬܼ ܘܲܡ̇ܛܹܝܬܼ ܠܐܲܝܟܵܐ ܕܐܸܡܹ̇ܬܼ ܗܲܝܡܸܢ ܘܐܲܫܲܪ|
    block |ܘܲܕܼܫܸܡܥܹ̇ܬܼ ܐܲܝܠܹܝܢ ܕܲܬܼܢܹ̇ܝܬܼ ܠܵܐ ܬܸܬܼܦܲܠܲܓܼ ܀|
    block |܃ܠܵܘ ܫܘܼܒܼܗܵܪܵܐ ܚܲܦܛܲܢ̣ܝ ܕܐܸܬܼܢܹܐ ܩܘܼܠܵܣ ܥܲܡܠܲܝ̈|
    block |ܛܢܵܢܵܐ ܕܣܲܛܼܠܹ̈ܐ ܥܨ̣ܵܢܝ ܕܐܸܫܬܲܒܼܗܲܪ ܒܲܕܼܪ̈ܵܡܵܢ ܡܹܢܝ ܀|
    block |܃ܒܗܵܕܹܐ ܥ̣ܠܬܼܵܐ ܨܒܹ̇ܝܬܼ ܕܐܹܒܲܕܹܿܩ ܐܲܝܠܹܝܢ ܕܲܚܙܹ̇ܝܬܼ|
    block |ܕܐܲܩܢܹܐ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܛܘܼܒܹ̈ܐ ܕܲܠܗܲܠ ܀|
    block |܃ܡܲܢ ܠܵܐ ܢܸܪܚܲܡ ܡܸܠܲܬܼ ܦܵܘܠܘܿܣ ܕܲܫ̣ܡܲܥ ܘܐܲܦܝܼܣ|
    block |ܘܠܵܐ ܟܵܝ̣ܡ ܘܲܛܠܲܡ ܠܲܟܼܢܵܘܵܬܹ̈ܗ ܡ̣ܢ ܡ̇ܐ ܕܲܫܡ݂ܲܥ ܀|
    block |܃ܡܲܢ ܠܵܐ ܢܸܗܪܘܿܓܼ ܒܣܸܦܪܲܝ ܡܸܠܵܘ̈ܗܝ ܕܣܵܦܪܵܐ ܕܪܘܼܚܵܐ|
    block |ܘܦܲܫܸܩ ܘܐܲܕܼܢܲܚ ܐ̄ܪ̈ܵܙܹܐ ܟܣܲܝܵ̈ܐ ܩܕܼܵܡ ܬܲܠܡܝܼܕܼܵܘ̈ܗܝ ܀|
    block |܃ܡܵܢ ܠܵܐ ܢܸܩܒܿܘܿܥ ܠܢܝܼܫܵܐ ܕܡܸܠܬܹܗ ܩܕܸܵܡ ܬܲܪܥܝܼܬܹܗ|
    block |ܕܲܚ̣ܢܵܐ ܒܙܵܘܥܹ̈ܐ ܘܲܒܼܗܲܕܵܡܹ̈ܐ ܠܘܵܬܼ ܙܵܟܼܘܼܬܼܵܐ ܀|
    block |܃ܡܲܢ ܠܵܐ ܢܸܡܪܘܿܩ ܣܲܢܝܘܼܬܼ ܢܲܦܫܹܗ ܒܫܘܼܦܪܵܐ ܕܡܸܠܵܘ̈ܗܝ|
    block |ܘܢܸܚܙܹܐ ܡܘܼܡ̇ܘ̈ܗܝ ܒܝܲܕܼ ܡܲܚܙܝܼܬܼܵܐ ܕܫܲܦܝܼܪ̈ܵܬܹܗ ܀|
    block |܃ܡܲܢ ܠܵܐ ܢܸܒܼܢܹܐ ܥܲܠ ܬܵܘܕܿܝܼܬܼܵܐ ܕܗܲܝܡܵܢܘܿܬܹܗ|
    block |ܕܲܢ̣ܫܲܒܼ ܪ̈ܘܼܚܹܐ ܕܚܲܫܹ̈ܐ ܩܫ̈ܲܝܵܐ ܘܠܵܐ ܐܲܙܝܥܘܼܗ̇ ܀|
    block |܃ܡ̣ܢ ܠܵܐ ܢܸܠܒܲܫ ܙܲܝܢܵܐ ܕܪܘܼܚܵܐ ܒܛܲܟܼܣܵܐ ܕܝܼܠܹܗ|
    block |ܕܠܵܐ ܐܸܬܼܪܲܦܝܼ ܡ̣ܢ ܬܿܟܼܬܿܘܼܫܵܐ ܥܕܲܡܵܐ ܠܡܵܘܬܵܐ ܀|
    block |܃ܡܲܢ ܠܵܐ ܢܸܪܕܹܿܐ ܒܐܘܼܪܚܵܐ ܕܲܕܼܪܲܐ ܒܐܘܼܪܚܵܐ ܠܐܲܦܲܝ̈ ܪܵܘܡ̇ܐ|
    block |ܕܡܲܢܲܥ ܘܡ̣ܛܵܐ ܠܐܲܦܲܝ̈ ܪܵܘܡ̇ܐ ܕܠܵܐ ܟܲܪܝܘܼܬܼܵܐ ܀|
    block |ܡܲܢ ܠܵܐ ܢܹܐܣܘܿܪ ܙܵܘܥܲܝ̈ ܢܲܦܫܹܗ ܒܗܲܝܡܵܢܘܼܬܹܗ܃|
  block
    block |ܘܐܲܟܼܬܸܿܒܼ ܣܲܒܼܪܵܐ ܘܐܲܗܓܿܝܼ ܚܘܼܒܵܐ ܕܠܵܐ ܡܸܬܼܚܲܒܲܠ ܀|
    block |܃ܐܲܝܟܲܢ ܢܸܛܠܘܿܩ ܐܲܝܢܵܐ ܕܩܵܪܹܐ ܒܲܟܼܬܼܝܼ̈̄ܒܼܵܬܹܗ|
    block |ܕܠܵܐ ܢܸܦܪܘܼܥ ܠܹܗ ܐܵܦܸܢ ܡܸܠܹ̈ܐ ܚܠܵܦ ܣܘܼܥܪ̈ܵܢܹܐ ܀|
    block |܃ܐܲܝܟܲܢ ܢܲܗܘܸܐ ܐܲܝܢܵܐ ܕܪܵܗܹ̇ܛ ܠܘܼܩܒܲܠ ܢܝܼܫܹܗ|
    block |ܕܠܵܐ ܢܦܲܢܹܐ ܠܹܗ ܟܠܝܼܠ ܙܵܟܼܘܼܬܵܐ ܐܲܟܼܡܵܐ ܕܫܵܘܹ̇ܐ ܀|
    block |܃ܡܲܢ ܐܸܬܼܟܲܬܲܫ ܒܐܵܓܼܘܿܢ ܩܘܼܫܬܵܐ ܒܲܕܼܡܘܼܬܼ ܦܵܘܠܘܿܣ|
    block |ܘܡܲܢ̣ܘܼ ܕܲܫܘ̣ܵܐ ܠܲܟܼܠܝܼܠ ܫܘܼܒܼܚܵܐ ܝܲܬܼܝܼܪ ܡܸܢܹܗ ܀|
    block |܃ܡܲܢ ܐܼܬܸܚܲܟܲܡ ܒܪ̈݁ܘܼܚܵܢܝܵܬܼܵܐ ܐܲܝܟ ܪܸܥܝܵܢܹܗ|
    block |ܘܡܲܢ̣ܘܼ ܕܲܬܼܢ̣ܵܐ ܥܲܠ ܕܲܥܬܼܝܼ̈ܕܼܵܢ ܐܲܝܟ ܡܵܐ ܕܐܲܟܼܬܸܿܒܼ ܀|
    block |܃ܡܲܢ̣ܘ ܕܕܲܡܝܼ ܠܘܼܩܒܲܠ ܢܝܼܫܵܐ ܕܲܩܒ݂ܲܥ ܡܲܠܟܵܐ|
    block |ܘܐܲܝܢܵܘ ܕܲܚܢ̣ܵܐ ܠܘܵܬܼ ܙܵܟܼܘܼܬܼܵܐ ܒܕܼܘܼܡܝܵܐ ܕܝܼܠܹܗ ܀|
    block |܃ܕܲܦܠ݂ܲܚ ܕܠܵܐ ܢܲܦ̈ܩܵܬܼܵܐ ܐܲܝܟ ܦܘܼܠܚܵܢܹܗ|
    block |ܘܠܵܐ ܢܣ݂ܲܒܼ ܐܲܓܼܪܵܐ ܐܲܦܣܘܿܢ̈ܝܵܬܼܵܐ ܐ̄ܢܵܫܵܝܼ̈ܬܼܵܐ ܀|
    block |܃ܡܲܢ̣ܘܼ ܕܲܪܗܲܛ ܒܸܐܣܛܵܕܝܼܘܿܢ ܪܘܼܚܵܢܵܝܬܵܐ|
    block |ܘܠܵܐ ܐܸܬܼܥܲܪܩܲܠ ܨܸܒܼܝܵܢ ܢܵܦܫܹܗ ܒܐܲܪ̈ܥܵܢܵܝܵܬܼܵܐ ܀|
    block |܃ܐܵܘ ܓܲܪ ܢܲܦܫܹܗ ܒܦܘܼܠܚܵܢ ܪܘܼܚܵܐ ܒܥܸܕܵܢ ܨܲܦܪܵܐ|
    block |ܘܣܵܡ̣ܹܗ ܠܥܲܡܠܹܗ ܐܲܝܟ ܚܲܕܼ ܝܵܘܡܵܐ ܒܫܘܼܠܵܡ ܚܲܝ̈ܘ̈ܗܝ ܀|
    block |܃ܫܲܪܝܼ ܒܪܲܗܛܵܐ ܕܟܼܵܘܿܙܘܼܬܼܵܐ ܒܥܠܲܝܡܘܼܬܹܗ|
    block |ܘܫܲܠܡܵܗ̇ ܠܐܘܼܪܚܹܗ ܒܝܲܕܼ ܫܸܫ̈ܠܵܬܼܵܐ ܘܲܒܼܣܲܝܒܿܘܿܬܹܗ ܀|
    block |܃ܦܵܘܠܘܿܣ ܣܵܒ̣ܵܐ ܐܵܦ ܐܲܣܝܼܪܵܐ ܕܲܚܠܵܦ ܩܘܼܫܬܵܐ|
    block |ܐܲܝܢܵܘ ܦܘܼܡܵܐ ܕܲܡܨܸܐ ܕܢܸܬܼܢܹܝܟ ܐܲܟܼܡܵܐ ܕܐܝܼܬܲܝܟ ܀|
    block |܃ܒܨܝܼܪ ܪܸܥܝܵܢܵܐ ܕܢܸܪܗܲܛ ܥܲܡܵܟ ܩܲܠܝܼܠܵܐܝܼܬܼ|
    block |ܘܲܡܚܝܼܠ ܓܸܦܹܗ ܕܢܸܦܪܲܚ ܨܹܐܕܲܝܟ ܠܐܲܝܟܵܐ ܕܐܝܼܬܲܝܟ ܀|
    block |܃ܚܲܕܼ ܗ̄ܘ̣ ܝܵ̇ܕܲܥ ܕܲܢܦܲܢܹܐ ܠܵܟ ܟܠܝܼܠ ܙܵܟܼܘܼܬܼܵܐ|
    block |ܗܵܘ̇ ܕܲܪܚܸܡ̣ܬܵܝܗܝ ܡ̣ܢ ܟܠ ܡܸܕܹܿܡ ܐܲܝܟ ܕܲܦܸܠܹܐ ܠܹܗ ܀|
    block |܃ܪܸܡܙܵܐ ܕܲܓܼܒܼ݂ܵܟ ܡܨܸܐ ܦܵܪܲܥ ܠܵܟ ܐܲܓܼܪܵܐ ܠܚܘܼܒܵܟ|
    block |ܗܵܘ̇ ܕܲܚܙܹܝܢ ܠܹܗ ܥܲܡܠܹ̈ܐ ܕܟܼܠܵܐ ܩܕܼܵܡ ܟܠ ܕܲܗܘ̤ܵܐ ܀|
    block |܃ܪܸܚܡܲܬܼ ܚܘܼܒܹܿܗ ܪܲܚ̣ܡܵܟ ܘܐܲܚܒܼܵܟ ܘܲܩܪ̣ܵܟ ܕܝܼܠܹܗ|
    block |ܘܝܲܗ̣̄ܒܼ ܒܵܟ ܚܲܝܠܵܐ ܠܡܸܙܟܵܐ ܒܕܝܼܠܹܗ ܐܲܝܟ ܕܲܒܼܕܝܼܠܵܟ ܀|
    block |܃ܠܵܘ ܕܝܼܠܵܟ ܗ̄ܘ̣ܵܐ ܠܡܸܙܟܵܐ ܠܚܲܫܹ̈ܐ ܒܸܠܥܵܕܼ ܚܲܝܠܹܗ|
    block |ܕܲܡܚܝܼܠ ܣܲܓܝܼ ܟܝܵܢ ܡ̇ܝܘܿܬܹ̈ܐ ܠܡܸܙܟܵܐ ܒܕܼܝܼܠܹܗ ܀|
  block
    block |܃ܠܵܘ ܕܝܼܠܵܟ ܗ̄ܘ̣ܵܬ ܠܡܹܐܠܲܦ ܐ̄ܪܵ̈ܙܹܐ ܕܲܣܬܼܝܼܪ̈ܵܬܼܵܐ|
    block |ܕܠܲܝܬܿ ܒܲܥܒܼܝܼܕܹ̈ܐ ܠܡܸܣܬܲܟܵܠܘܼ ܒܡܸܕܹܿܡ ܕܲܟܼܣܸܐ ܀|
    block |܃ܚܘܼܒܹܿܗ ܓܠ̣ܵܐ ܠܵܟ ܐܲܝܟ ܕܲܠܪܵܚܡܵܐ ܕܫܲܪܝܼܪ ܚܘܼܒܹܿܗ|
    block |ܘܗܘ̤ ܒܲܕܹܿܩ ܠܵܟ ܚܹܝܠ ܟܲܣ̈ܝܵܬܼܵܐ ܕܪ̈ܡ̇ܢ ܡܸܢܵܟ ܀|
    block |܃ܫܪܵܪܵܟ ܚܵܘܝܼܢܿ ܒܟܸܣܦܵܐ ܕܝܲܗ̄ܒܼ݂ ܠܵܟ ܕܬܸܬܲܓܲܪ ܒܹܗ|
    block |ܘܐܲܓܼܥܸܠ ܒܐܝܼܕܲܝ̈ܟ ܐܲܝܟ ܫܲܪܝܼܪܵܐ ܓܲܙܵܐ ܕܪ̈ܲܚܡܵܘܗܝ ܀|
    block |܃ܫܲܪܝܼܪ ܚܘܼܒܵܟ ܘܲܦܸܠܹܐ ܓܲܙܵܐ ܕܡܲܓܼܥܲܠ ܒܐܝܼܕܲܝ̈ܟ|
    block |ܘܠܵܠ ܐ̄ܢܵܫ ܝܵ̇ܕܲܥ ܠܲܡܦܲܪܢܵܣܘܼ ܝܲܬܿܝܼܪ ܡܸܢܵܟ ܀|
    block |܃ܐܲܢ̄ܬܿ ܐܲܟܼܪܸܙܬܵܝܗܝ ܠܫܸܡ ܐܝܼܬܼܘܼܬܼܵܐ ܒܐܸܕܼܢܲܝ̈ ܟܠܢܵܫ|
    block |ܘܐܲܢ̄ܬܿ ܚܵܘܝܼܬܵܗ̇ ܠܫܲܘܝܘܼܬܼ ܐܲܒܼܵܐ ܘܪܘܼܚܵܐ ܀|
    block |܃ܐܲܢ̄ܬܿܘܼ ܒܲܕܸܿܩܬܿ ܕܠܵܐ ܛܠܹܐ ܝܲܠܕܵܐ ܡ̣ܢ ܝܵܠܘܿܕܹܗ|
    block |ܘܐܵܦܠܵܐ ܪܘܼܚܵܐ ܒܨܝܼܪ ܡ̣ܢ ܐܲܒܼܵܐ ܘܝܲܠܕܵܐ ܕܡܸܢܹܗ ܀|
    block |܃ܐܲܢ̄ܬܿ ܐܲܠܸܦܬܵܢ ܕܠܵܐ ܡܸܣܬܲܝܲܟ ܐܝܼܬܼܝܵܐ ܒܕܸܝܼܠܹܗ|
    block |ܘܐܲܢ̄ܬܿ ܚܵܘܝܼܬܵܢ ܕܠܵܐ ܡܸܬܼܢܲܣܸܐ ܒܚܵܫܘܿܫܘܼܬܼܵܐ ܀|
    block |܃ܒܪܘܼܚ ܓܸܠܝܵܢܵܐ ܓܼܠܲܝܬܵܝܗܝ ܠܐ̄ܪܵܙܵܐ ܕܦܘܼܪܩܵܢ ܚܲܝܲܝ̈ܢ|
    block |ܕܫܲܡܠܝܼ ܘܲܓܼܡ݂ܲܪ ܨܸܒܼܝܵܢ ܟܲܣܝܵܐ ܒܓܲܠܝܘܼܬܼ ܦܲܓܼܪܲܢ ܀|
    block |܃ܒܟܸܢܲܪ ܢܲܦܸܫܵܟ ܙܡ݂ܲܪ ܦܘܼܪܫܵܢܵܐ ܕܬܲܪܬܹܿܝܢ ܕܸܡ̈ܘܵܢ|
    block |ܕܡܘܼܬܼܵܐ ܕܥܲܒܼܕܵܐ ܘܲܕܼܥܵܒܼܘܿܕܼܵܐ ܟܲܣܝܵܐ ܘܓܼܠܝܵܐ ܀|
    block |܃ܗܘ̤ܵܐ ܠܸܫܵܢܵܟ ܒܲܕܼܡܘܼܬܼ ܩܲܢܝܵܐ ܒܐܝܼܕܼܵܐ ܕܪܘܼܚܵܐ|
    block |ܘܨܵܪ ܐܵܬܼ̈ܘܵܬܼܵܐ ܒܪܸܥܝܵܢ ܐ̄ܢܵܫܵܐ ܡܸܠܬܼܵܐ ܘܦܲܓܼܪܵܐ ܀|
    block |܃ܡܸܠܬܼܵܐ ܘܦܲܓܼܪܵܐ ܐܲܟܼܪܸܙ ܩܵܠܵܟ ܒܹܝܬܼ ܡ̇ܝܘܿܬܹ̈ܐ|
    block |ܬܪܹܝܢ ܕܲܦܪܝܼܫܝܼܢ ܒܲܟܼܝܵܢܲܝ̈ܗܘܿܢ ܘܲܫܘܹܝܢ ܐܲܟܲܚ̄ܕܼ ܀|
    block |܃ܦܪܝܼܫܝܼܢ ܘܲܫܘܹܝܢ ܘܲܟܣܹܝܢ ܘܲܓܼܠܹܝܢ ܘܚܲܕܼ ܡܸܬܼܟܲܢܹܝܢ|
    block |ܒܪܵܐ ܕܐܲܠܵܗܵܐ ܕܫܵܘܬܸܿܦ ܥܲܡܹܗ ܠ̄ܐܢܵܫܵܐ ܕܲܢ̣ܣܲܒܼ ܀|
    block |܃ܠܵܘ ܦܘܼܪܫܵܢܵܐ ܕܲܒܼܪܵܐ ܘܲܒܼܪܵܐ ܐܲܥܸܠ ܦܵܘܠܘܿܣ|
    block |ܕܠܵܐ ܬܸܬܲܩܲܠ ܗܲܪܵܛܝܼܩܵܐ ܒܦܘܼܪܫܵܢ ܡܸܠܵܘ̈ܗܝ ܀|
    block |܃ܟܝܵܢܹ̈ܐ ܦܲܪܸܫ ܒܗܵܝ̇ ܕܲܦܪܝܼܫܝܼܢ ܚܲܕܼ ܡ̣ܢ ܚܲܒܼܪܹܗ|
    block |ܘܟܲܢܸܫ ܐܸܢܘܿܢ ܒܲܚܕܼܵܝܘܼܬܼܵܐ ܠܚܲܕܼ ܦܲܪܨܘܿܦܵܐ ܀|
    block |܃ܦܲܪܸܫ ܐܸܢܘܿܢ ܡܸܛܠ ܚܲܫܹ̈ܐ ܘܲܫܒܼܝܼ̈ܚܵܬܼܵܐ|
    block |ܘܐܲܫܘܝܼ ܐܸܢܘܿܢ ܡܸܛܠ ܚܘܼܒܵܐ ܕܠܵܐ ܦܘܼܠܵܓܼܵܐ ܀|
    block |܃ܦܲܠܸܓܼ ܐܸܢܘܿܢ ܘܠܵܐ ܣܕܲܩ ܐܸܢܘܿܢ ܚܕܼ ܡ̣ܢ ܨܿܝܕܼ ܚܲܕܼ|
    block |ܘܐܲܫܘܝܼ ܐܸܢܘܿܢ ܒܝܲܕܼ ܨܸܒܼܝܵܢܵܐ ܕܲܨܒܼܵܐ ܒܗܵܕܹܐ ܀|
  block
    block |܃ܝܲܗ݂̄ܒܼ ܠܹܗ ܕܝܼܠܹܗ ܠܟܼܠܚܲܕܼ ܡܸܢܗܘܿܢ ܠܦܘܼܬܼ ܗܵܝ̇ ܕܐܝܼܬܼܵܘܗܝ|
    block |ܕܠܵܐ ܢܸܬܿܬܲܚܬܸܐ ܐܝܼܬܼܝܵܐ ܠܚܼܫܹ̈ܐ ܒܕܲܢܣܲܒܼ ܕܝܼܠܲܢ ܀|
    block |܃ܫܵܘܬܸܦ ܪܵܡ̇ܐ ܒܲܡܚܝܼ̈ܠܵܬܼܵܐ ܒܲܫܡܵܐ ܫܐܝܼܠܵܐ|
    block |ܘܲܠܡܲܟܿܝܼܟܼܵܐ ܒܲܫܒܼܝܼ̈ܚܵܬܼܵܐ ܒܗܘܿܢ ܒܲܥܒܼܵܕܹ̈ܐ ܀|
    block |܃ܘܐܸܢܗܘ̤ ܕܦܵܘܠܘܿܣ ܕܲܓܼܒܼ݂ܵܝܗܝ ܪܘܼܚܵܐ ܦܲܪܸܫ ܘܐܲܫܘܝܼ|
    block |ܡ̇ܢ ܡܸܬܼܥܲܕܠ ܗܲܪܵܣܝܘܿܛܵܐ ܒܡܵܐܢܵܐ ܓܲܒܼܝܵܐ ܀|
    block |܃ܦܵܘܠܘܿܣ ܡܲܠܸܠ ܡܲܢ̣ܘܼ ܫܲܠܝܼܛ ܠܡܸܥܕܲܠ ܦܵܘܠܘܿܣ|
    block |ܘܐܲܝܢܵܐ ܕܥܵܕܹܠ ܪܘܼܚܵܐ ܕܓܲܝܼܒܼܵܝܗܝ ܗܘ̤ ܡܚܲܝܲܒܼ ܠܹܗ ܀|
    block |܃ܫܬܼܘܿܩ ܠܵܟ ܡ̇ܕܹܝܢ ܗܲܪܵܣܝܘܿܛܵܐ ܠܵܐ ܬܸܬܼܥܲܕܲܠ|
    block |ܕܠܵܐ ܬܸܬܼܚܲܝܲܒܼ ܒܲܓܼܙܵܪ ܕܝܼܢܵܐ ܩܲܫܝܵܐ ܕܪܘܼܚܵܐ ܀|
    block |܃ܫܬܼܘܿܩܘ ܠܵܐ ܬܸܩܥܘܿܢ ܥܲܡ ܫܲܪܝܼܪܹ̈ܐ ܦܵܥܠܹ̈ܐ ܕܙܹܐܦܵܐ|
    block |ܟܲܕܼܘܼ ܕܠܲܚ̣ܬܿܘܿܢ ܫܲܝܢܵܐ ܕܐ̄ܢܵܫܵܐ ܒܚܸܪ݁ܝܢܲܝܟܿܘܿܢ ܀|
    block |܃ܡܦܵܣ ܐ̄ܢܵܐ ܕܣܲܓܿܝܼ ܣܵܢܹ̇ܝܬܿܘܿܢ ܠܹܗ ܠܲܫܡܹܗ ܕܦܵܘܠܘܿܣ|
    block |ܘܠܵܐ ܛܲܥܝܵܐ ܠܝܼ ܕܠܵܐ ܡܢܵܚܝܼܬܿܘܿܢ ܒܦܘܼܪܫܵܢ ܡܸܠܵܘ̈ܗܝ ܀|
    block |܃ܣܲܓܿܝܼ ܡܲܨܪܸܦ ܣܲܡܐ ܕܡܸܠܵܘܗܝ ܠܟܹܐܒܼܵܐ ܕܲܒܼܟܼܘܼܢ|
    block |ܘܡܸܛܠ ܗܵܕܹܐ ܣܵܢܹ̇ܝܬܿܘܿܢ ܠܹܗ ܐܲܝܟ ܢܘܼܟܼܪܵܝܵܐ ܀|
    block |܃ܣܵܢܐܵܐ ܕܐ̄ܢܵܫܵܐ ܣܲܡܝܵܗ̇ ܠܥܲܝܢܵܐ ܕܪ̈ܥܝܵܢܲܝܟܿܘܿܢ|
    block |ܕܠܵܐ ܬܸܬܼܒܲܩܘܿܢ ܒܢܘܼܗܪܵܐ ܕܲܟܼܣܸܐ ܠܓܼܵܘ ܡ̣ܢ ܡܸܠܵܘ̈ܗܝ ܀|
    block |܃ܗܘ̤ ܐܲܫܩܝܼܟܼܘܿܢ ܟܵܣܵܐ ܕܲܠܚܵܗܿ ܕܡܸܪܲܬܼ ܪܘܼܓܼܙܹܗ|
    block |܃ܘܲܒܼܟܼܘܿܢ ܕܲܠܚܵܗ̇ ܠܫܲܦܝܘܼܬܼ ܫܲܝܢܵܐ ܕܫܲܝܸܢ ܟܠܵܐ|
    block |܃ܗܘ̤ ܐܲܠܸܦܟܼܘܿܢ ܠܡܸܣܥܵܐ ܠܪܵܘܡ̇ܐ ܠܘܵܬܼ ܐܝܼܬܼܘܼܬܼܵܐ|
    block |ܘܗܘ̤ ܚܵܘܝܼܟܼܘܿܢ ܫܒܼܝܼܠܵܐ ܣܲܢܝܵܐ ܕܚܵܫܘܿܫܘܼܬܼܵܐ ܀|
    block |܃ܗܘ̤ ܢܲܟܼܪܝܼܟܼܘܿܢ ܡ̣ܢ ܥܸܢܝܵܢܵܐ ܕܡܸܠܲܬܼ ܦܵܘܠܘܿܣ|
    block |ܕܲܚܙ̣ܵܐ ܕܡܲܟܼܪܸܙ ܕܲܟܼܝܵܢ ܟܲܣܝܵܐ ܠܵܐ ܡܸܣܬܲܝܲܟ ܀|
    block |܃ܦܘܼܪܣܵܐ ܗ̄ܘ̣ ܕܝܼܠܹܗ ܕܐܸܫܟܲܚ ܘܐܲܠܸܦ ܠܲܕܲܕܼܵܡܹ̇ܝܢ ܠܹܗ|
    block |ܕܲܢܸܚܲܫ ܟܲܣܝܵܐ ܘܢܸܛܠܘܿܡ ܦܲܓܼܪܵܢ ܡ̣ܢ ܪܘܼܡܪܵܡ̇ܐ ܀|
    block |܃ܒܗܵܕܹܐ ܬܸܢܘܲܝ ܓ̣ܡܲܪ ܨܸܒܼܝܵܢܹܗ ܒܝܲܕܼ ܡܸܠܲܝ̈ܟܘܿܢ|
    block |ܘܕܼܵܘܸܕܼ ܕܛܲܟܼܣܹ̈ܐ ܕܛܲܟܸܿܣ ܪܘܼܚܵܐ ܒܝܲܕܼ ܟܵܪ̈ܘܿܙܹܐ ܀|
    block |܃ܒܟܼܘܿܢ ܗ̄ܘ̣ ܟܲܣܝܵܗ̇ ܠܙܹܐܦܵܢܘܼܬܹܗ ܐܲܝܟ ܕܲܒܼܢܲܚܬܵܐ|
    block |ܘܥܲܠ̣ ܘܐܸܣܬܲܬܲܪ ܒܓܼܵܘ ܡܲܪܥܝܼܬܼܵܐ ܐܲܝܟ ܫܲܪܝܼܪܵܐ ܀|
    block |܃ܠܟܼܘܿܢ ܗ̄ܘ̣ ܫܲܕܲܪ ܐܲܝܟ ܓܵܫܘܿܫܹ̈ܐ ܠܘܵܬܼ ܒܲܝܬܿܝܹ̈ܐ|
    block |ܘܲܒܼܡܼܘܿܢ ܨܲܚܝܵܗ̇ ܠܟܼܵܪܘܿܙܘܼܬܼܵܐ ܐܲܝܟ ܫܲܒܵܝܹ̈ܐ ܀|
    block |܃ܒܟܼܘܿܢ ܐܸܬܼܢܲܩܲܡ ܥܝܵܪܬܵܐ ܕܒܸܙܚܹܗ ܡ̣ܢ ܫܲܪܝܼܪܹ̈ܐ|
    block |ܕܒܲܣܒܸܿܣܬܿܘܿܢܵܝܗܝ ܠܓܼܘܼܫܡܵܐ ܚܠܝ̣ܡܵܐ ܕܗܲܝܡܵܢܼܬܼܵܐ ܀|
    block |܃ܡ̣ܢ ܣܸܢܐܲܬܼܟܼܘܿܢ ܕܲܠܘܵܬܼ ܦܵܘܠܘܿܣ ܢܹܐܠܲܦ ܗܵܕܹܐ|
    block |ܕܐܸܙܕܲܝܲܢܬܿܘܿܢ ܒܝܲܕܼ ܨܸܢ̈ܥܵܬܼܵܐ ܠܘܼܩܒܲܠ ܡܸܠܵܘ̈ܗܝ ܀|
  block
    block |܃ܐܘܿ ܡ̣ܢ ܚܘܼܨܦܵܐ ܕܗܲܪ̈ܵܛܝܼܩܹܐ ܘܕܵܐܟܹ̇ܠ ܩܲܪܨܵܐ|
    block |ܕܣܵܥܹ̇ܿܝܢ ܟܠܢܵܫ ܠܲܡܕܼܵܘܵܕܼܘܼ ܠܛܲܟܼܣܹ̈ܐ ܕܪܘܼܚܵܐ ܀|
    block |܃ܓܘܼܢܚܵܐ ܪܲܒܵܐ ܣܥ݂ܲܪܘ ܡܲܪ̈ܚܹܐ ܥܲܡ ܡ̇ܪܘܿܕܼܵܐ|
    block |ܕܕܼܵܫ̣ܘ ܘܐܲܫܝ̣ܛܘܼܗܝ ܠܩܘܼܕܫܵܐ ܕܿܟܼܝܵܐ ܒܓܼܘܼܕܵܦܲܝ̈ܗܘܿܢ ܀|
    block |܃ܒܓܼܵܢܲܝܟ ܡܲܠܟܵܐ ܕܦܲܪܩܹܗ ܠܓܸܢܣܲܢ ܚܘܼܣ ܥܲܠ ܓܸܢܣܲܢ|
    block |ܕܡ̣ܢ ܕܐܸܬܼܚܲܪܲܪ ܦ̣ܢܵܐ ܘܐܸܫܬܲܥܒܲܕܼ ܠܥܲܒܼܕܿܘܼܬܼ ܡ̇ܘܬܵܐ ܀|
    block |܃ܫܲܒܼܩ̣ܘܼܗ̇ ܐ̄̇ܢܵܫܵܐ ܠܐܘܼܪܚܵܐ ܕܚܘܼܒܵܟ ܡܲܠܝܲܬܼ ܫܲܝܢܵܐ|
    block |ܘܲܚܙܲܩ̣ܘ ܒܐܘܼܪܚܵܐ ܕܡܲܠܝܵܐ ܩܸܢܛܵܐ ܕܠܵܐ ܫܲܘܝܘܼܬܼܵܐ ܀|
    block |܃ܣܢܵܘ ܟܵܪ̈ܘܿܙܹܐ ܕܐܲܟܼܪܸܙܘ ܩܘܼܫܬܵܐ ܘܗܲܝܡܵܢܘܼܬܼܵܐ|
    block |ܘܲܪܚܸܡ̣ܘ ܙܹܐܦܵܐ ܕܕܲܓܵܠܘܼܬܼܐ ܕܐܵܘܠܸܕܼ ܒܝܼܫܵܐ ܀|
    block |܃ܫܒܼܝܼܩ ܫܸܡ ܦܵܘܠܘܿܣ ܘܲܟܼ̈ܢܵܘܵܬܹܗ ܦܵܠܚܹ̈ܐ ܕܪܘܼܚܵܐ|
    block |ܘܓܼܵܘܕܹܠ ܟܠܢܵܫ ܟܠܝܼܠ ܢܸܨܚܵܢܹ̈ܐ ܠܦܵܥ̈ܠܹܐ ܕܙܹܐܦܵܐ ܀|
    block |܃ܠܵܐ ܐ̄ܢܵܫ ܡܲܝܬܸܿܐ ܣܵܗܕܿܘܼܬܼ ܡܸܠܹ̈ܐ ܡ̣ܢ ܫܲܪܝܼܪܹ̈ܐ|
    block |ܕܐܸܣܬܲܬܲܬܼ ܠܹܗ ܒܸܕܼܝܵܐ ܕܛܘܼܥܝܲܝ ܒܪܸܥܝܵܢ ܣܲܟܼܠܹ̈ܐ ܀|
    block |܃ܐܸܢ ܐ̄ܢܵܫ ܬܵܢܹ̇ܐ ܡܸܠܲܬܼ ܦܵܘܠܘܿܣ ܐܵܘ ܕܲܡܫܝܼܚܵܐ|
    block |ܢܘܼܟܼܪܵܝ ܫܸܡܥܹܗ ܘܠܵܐ ܡ̣ܬܼܩܲܒܲܠ ܒܐܸܕܼܢܲܝ̈ ܥܲܛܠܹ̈ܐ ܀|
    block |ܣܢܵܐܘܼܗܝ ܣܲܓܿܝܼ ܠܗܸܪܓܵܐ ܕܡܸܠܹ̈ܐ ܕܒܲܟܼܬܼܝܼ̈ܒܼܵܬܼܵܐ܃|
    block |ܘܐܲܝܟ ܝܲܬܿܝܼܪܵܐ ܚܫܝܼܒܼ ܥܸܢܝܵܢܹܗ ܠܘܵܬܼ ܡܲܪ̈ܵܚܹܐ ܀|
    block |܃ܠܵܐ ܠܲܡ ܫܲܦܝܼܪ ܠܡܸܗܪܲܓܼ ܣܲܓܿܝܼ ܒܲܫܒܼܝܼ̈ܚܵܬܼܵܐ|
    block |ܕܕܲܠܡܵܐ ܢܸܛܥܹܐ ܠܸܒܵܐ ܒܗܸܪܓܵܐ ܕܡܸܠܲܝ̈ ܪܘܼܚܵܐ ܀|
    block |܃ܒܨܵܬܼܵܐ ܡܲܠܸܦ ܥܸܢܝܵܢ ܡܼܠܹ̈ܐ ܘܡܲܦܗܹܐ ܠܢܲܦܫܵܐ|
    block |ܘܪܵܘܹܐ ܗܵܘܢܵܐ ܒܲܗ̈ܦܵܟܼܵܬܼܵܐ ܐܲܝܟ ܕܲܒܼܚܲܡܪܵܐ ܀|
    block |܃ܠܵܐ ܬܘܼܒܼ ܬܹܐܟܼܘܿܠ ܕܸܒܼܫܵܐ ܣܲܓܿܝܼ ܩܥ̣ܵܐ ܚܲܟܿܝܼܡܵܐ|
    block |ܗܵܐ ܠܲܡ ܚܵܘܝܼ ܕܠܵܐ ܬܸܬܼܝܼܥܲܢ ܥܲܠ ܕܲܟܼܬܼܝܼ̈ܒܼܵܢ ܀|
    block |܃ܘܥܲܒܼܕܵܐ ܕܝܵ̇ܕܲܥ ܨܸܒܼܝܵܢ ܡ̇ܪܹܗ ܘܠܵܐ ܬܲܩܸܢ ܠܹܗ|
    block |ܢܸܓܼ̈ܕܹܿܐ ܩܫܲܝ̈ܵܐ ܒܵܠܲܥ ܡܸܢܹܗ ܕܝܼܕܲܥ ܘܲܛܠܲܡ ܀|
    block |܃ܗܵܐ ܝܘܼܠܦܵܢܹܗ ܕܪܲܒܵܐ ܣܲܟܼܠܵܐ ܠܘܵܬܼ ܬܲܠܡܝܼܕܵܘ̈ܗܝ|
    block |ܕܨܵܪ ܐܵܬ̈ܘܵܬܼܵܐ ܘܐܲܗܓܝܼ ܐܸܢܘܿܢ ܡ̣ܢ ܬܵܘ ܠܐܲܠܲܦ ܀|
    block |܃ܗܵܐ ܬܘܼܪܓܵܡܹܗ ܕܣܵܦܪܵܐ ܢܟܼܝܼܠܵܐ ܠܘܵܬܼ ܫܵܡܘܿܥܵܘ̈ܗܝ|
    block |ܕܐܲܚܫܸܟ ܐܸܢܘܿܢ ܡ̣ܢ ܝܼܕܲܥܬܼܵܐ ܕܡܸܠܲܬܼ ܚܝܹ̈ܐ ܀|
    block |܃ܗܵܐ ܣܲܡ ܡܸܪܬܹܗ ܕܩܵܛܹ̇ܠ ܐ̄ܢܵܫܵܐ ܕܐܲܪܡܝܼ ܒܐ̄ܢܵܫܵܐ|
    block |ܘܐܲܛܥܝܼ ܐܸܢܘܿܢ ܠܒܲܪ ܡ̣ܢ ܐܘܼܪܚܵܐ ܕܡܸܠܲܝ̈ ܪܘܼܚܵܐ ܀|
    block |܃ܪܘܼܚܵܐ ܕܲܪܫܵܗ̣̇ ܠܐܘܼܪܚܵܐ ܕܚܲܝܹ̈ܐ ܒܦܘܼܡ ܟܵܪ̈ܘܿܙܹܐ|
    block |ܘܣܵܢܐܵܐ ܒܢܸܟܼܠܹܗ ܡ̣ܠܵܗ̇ ܩܲܬܼܵܪܹ̈ܐ ܩܕܼܵܡ ܚܵܙܘܼܩܹ̈ܐ ܀|
    block |܃ܐܲܪܡܝܼ ܩܸܢܛܵܐ ܘܕܲܚܸܠ ܐܸܢܘܿܢ ܡ̣ܢ ܝܘܼܠܦܵܢܵܐ|
    block |ܕܠܵܐ ܠܲܡ ܬܸܚܙܘܿܩ ܒܐܘܼܪܚܵܐ ܕܣܸܦܪܹ̈ܐ ܕܲܠܡܵܐ ܬܸܛܥܹܐ ܀|
    block |܃ܬܵܐ ܟܵܪܘܿܙܵܐ ܡ̇ܐܢܵܐ ܓܲܒ̣ܝܵܐ ܕܐܲܟܼܪܸܙ ܩܘܼܫܬܵܐ|
    block |ܚܙܝܼ ܨܹܢ̈ܥܵܬܼܵܐ ܕܪܲܟܸܿܒܼ ܒܝܼܫܵܐ ܠܘܼܩܒܲܠ ܡܸܠܲܝ̈ܟ ܀|
  block
    block |܃ܬܵܐ ܐܲܠܸܦ ܠܲܢ ܡ̣ܢ ܚܸܟܼ̈ܡܵܬܼܵܐ ܕܣ̣ܵܡ ܒܵܟ ܪܘܼܚܵܐ|
    block |ܕܲܒܼܗܘܿܢ ܢܸܣܬܿܘܿܪ ܒܸܢܝܵܢ ܙܹܐܦܵܐ ܕܲܒܼܢܵܐ ܢܟܼܝܼܠܵܐ ܀|
    block |܃ܐܲܢ̄ܬܿ ܡܲܠܸܠ ܒܲܢ ܕܢܸܬܼܢܹܐ ܕܝܼܠܵܟ ܠܘܵܬܼ ܛܵܠܘܿܡܹ̈ܐ|
    block |ܕܛܲܠܡ̣ܘܼܟ ܣܲܓܿܝܼ ܒܡܹܐܟܲܠ ܩܲܪܨܵܐ ܕܓܼܘܼܕܵܦܲܝ̈ܗܘܿܢ ܀|
    block |܃ܡ̣ܢ ܒܹܝܬܼ ܐܲܪ̈ܟܹܿܐ ܕܲܟܼܬܼܝܼ̈ܒܼܵܬܼܵܟ ܢܲܟܸܿܣ ܐܸܢܘܿܢ|
    block |ܘܲܒܼܦܸܬܼܓܼܵܡܲܝ̈ܟ ܢܸܓܼܠܹܐ ܙܹܐܦܵܐ ܕܕ̈ܥܝܵܢܲܝܗܘܿܢ ܀|
    block |܃ܟܠ ܠܲܡ ܣܸܦܪܵܐ ܕܟܲܬܼܒܹܿܗ ܪܘܼܚܵܐ ܕܝܼܠܵܟ ܢܸܬܼܢܹܐ|
    block |ܝܘܼܬܼܪܵܢ ܚܲܝܹ̈ܐ ܡܲܩܢܹܐ ܥܲܡܠܹܗ ܠܲܕܼܗܵܪܹܿܓܼ ܒܹܗ ܀|
    block |܃ܓܡܝܼܪܵܐ ܥܵܒܹ̇ܕܼ ܘܲܡܫܲܠܡܵܢܵܐ ܠܲܕܼܝܵܠܹ̇ܠ ܠܹܗ|
    block |ܘܗܵܘܹ̇ܐ ܚܵܫܲ݁ܚ ܠܲܡܫܲܡܵܫܘܼ ܪܘܼܚܵܢܵܐܝܼܬܼ ܀|
    block |܃ܬܵܘ ܙܹܐܦܵܢܹ̈ܐ ܚܙܵܘ ܝܘܼܬܼܪܵܢܵܐ ܕܡܸܠܲܝ̈ ܪܘܼܚܵܐ|
    block |ܕܓܼܵܡܲ݁ܪ ܐ̄ܢܵܫܵܐ ܒܪ̈ܘܼܚܵܢܝܵܬܼܵܐ ܘܝܵܗܹ̇ܒܼ ܚܲܝܹ̈ܐ ܀|
    block |܃ܢܸܬܼܢܹܐ ܐܵܦ ܗܵܝ̇ ܕܲܠܬܲܠܡܝܼܕܼܵܟ ܒܵܗ̇ ܡܲܛܸܢ ܗ̣̄ܘܲܝܬܿ|
    block |ܕܡ̣ܢ ܛܲܠܝܘܼܬܼܵܟ ܣܸܦܪܹ̈ܐ ܐܲܠܦܘܼܟ ܐܘܼܪܚܵܐ ܕܚܲܝܹ̈ܐ ܀|
    block |܃ܒܗܸ̣ܬܼܘ ܘܐܸܬܼܟܲܚܲܕܼܘ ܣܵܢܝܲ̈ܝ ܗܸܪܓܲܝ̈ ܪܘܼܚܵܐ|
    block |ܡ̣ܢ ܒܲܪܬܼ ܩܵܠܹܗ ܕܪܲܒܵܐ ܡܗܝܼܪܵܐ ܠܘܵܬܼ ܬܲܠܡܝܼܕܹܗ ܀|
    block |܃ܠܵܐ ܬܸܬܼܥܲܕܼܠܘܼܢ ܟܲܕܼܵܒܼܵܐܝܼܬܼ ܒܒܸܢܝܵܢ ܡܸܠܵܘ̈ܗܝ|
    block |ܕܲܒܼܚܹܝܠ ܪܘܼܚܵܐ ܡܚܲܙܲܩ ܘܲܒܼܢܸܐ ܚܲܟܿܝܼܡܵܐܝܼܬܼ ܀|
    block |܃ܪܘܼܚܵܐ ܣܵܗܹ̇ܕ ܥܲܠ ܒܸܢܝܵܢܹܗ ܕܫܲܦܝܼܪ ܡܲܬܼܩܲܢ|
    block |ܘܗܘ̤ ܡܲܟܸܿܣ ܠܹܗ ܠܒܸܢܝܵܢ ܙܹܐܦܵܐ ܕܪ̈ܥܝܵܢܲܝܟܿܘܿܢ ܀|
    block |܃ܪܘܼܚܵܐ ܢܸܗܘܹܐ ܣܢܹܐܓܼܪܵܐ ܒܕܼܝܼܢܵܐ ܒܹܝܬܼ ܠܝܼ ܘܲܠܟܼܘܿܢ|
    block |ܘܪܸܡܙܹܗ ܡܦܲܪܣܸܐ ܢܸܟܼܠܵܐ ܟܲܣܝܵܐ ܕܚܘܼܫܵܒܲܝ̈ܗܘܿܢ ܀|
    block |܃ܗܘ̤ ܢܲܟܸܿܣܟܼܘܿܢ ܕܲܛܠܲܡ̣ܬܿܘܿܢܵܝܗܝ ܠܥܲܡܠܵܐ ܕܚܘܼܒܹܿܗ|
    block |ܕܩ̣ܵܡ ܒܐܵܓ̣ܘܿܢܵܐ ܘܲܙܟܼܵܐ ܘܲܙܟܿܝܼ ܠܲܟܼܢܵܘܵܬܹ̈ܐ ܀|
    block |܃ܐܵܪܵܐ ܥܲܛܠܹ̈ܐ ܕܥܲܛܠܝܼܢ ܣܲܓܼܝܼ ܠܘܵܬܼ ܕܲܦܫܝܼ̈ܩܵܢ|
    block |ܐܲܝܢܵܘ ܢܘܼܗܪܵܐ ܕܲܦܠܹܐ ܒܕܸܢܚܹܗ ܐܲܝܟ ܫܸܡ ܦܵܘܠܘܿܣ ܀|
    block |܃ܐܲܝܕܼܵܐ ܗ̄ܝܼ ܐܘܼܪܚܵܐ ܕܲܦܫܝ̣ܩ ܪܲܗܛܵܗ̇ ܐܲܝܟ ܦܸܬܼܓܼܵܡܵܘ̈ܗܝ|
    block |ܘܡܲܢܘܼ ܕܠܵܠܹ̇ܐ ܒܲܫܒܼܝܼܠ ܡܸܠܵܘ̈ܗܝ ܒܲܣܝܼ̈ܡܵܬܼܵܐ ܀|
    block |܃ܐܲܝܠܹܝܢ ܛܘܼܒܹ̈ܐ ܕܠܵܐ ܐܲܣܝܼܢܝܼܢ ܘܲܟܼܣܹܝܢ ܒܲܫܡܹܗ|
    block |ܘܡ̇ܐ ܕܲܦܬ݂ܲܚ ܐ̄̇ܢܵܫ ܘܲܩܪ̣ܵܐ ܦܵܘܠܘܿܣ ܥܬ݂ܲܪ ܘܐܸܬܼܢܲܨܲܚ ܀|
    block |܃ܐܲܝܢܵܘ ܣܲܡܵܐ ܕܠܵܘ ܒܐܸܓܪ̈ܵܬܹܗ ܡܡܲܕܲܟ ܘܲܚܠܝܼܛ|
    block |ܘܲܠܟܼܠ ܟܹܐܒܼܝܼ̈ܢ ܫܟܼܝܼܚ ܥܘܼܕܼܪܵܢܵܐ ܕܡ̣ܢ ܙܘܼܗܵܪ̈ܘܗܝ ܀|
    block |܃ܐܲܝܢܵܘ ܛܲܟܼܣܵܐ ܕܡܲܩܢܹܐ ܚܲܝܹ̈ܐ ܕܠܵܘ ܗܘ̤ ܣܵܡܹܗ|
    block |ܘܐܲܝܢܵܘ ܬܸܓܼܡܵܐ ܕܠܵܐ ܐܸܬܼܥܲܕܲܪ ܡ̣ܢ ܩܵܢܘܿܢܵܘ̈ܗܝ ܀|
    block |܃ܣ̣ܵܡ ܢܵܡܘܿܣܹ̈ܐ ܠܲܥܠܲܝܡܘܼܬܼܵܐ ܘܲܠܣܲܝܒܿܘܼܬܼܵܐ|
    block |ܠܥܲܒܼ̈ܕܹܿܐ ܘܚܹܐܪܹ̈ܐ ܠܡܸܫܬܲܥܒܵܕܼܘܼ ܬܚܹܝܬܼ ܚܲܕܼ ܡܵܪܵܐ ܀|
  block
    block |ܚܒܲܫ̣ ܟܠ ܡܘܼ̈ܫܚܵܢ ܬܚܹܝܬܼ ܩܵܢܘܿܢܵܐ ܕܟܼܵܪܘܿܙܘܼܬܹܗ ܀|
    block |ܘܲܟܼܕܲܝܢ ܓܲܒܼܪܹ̈ܐ ܥܲܡ ܢܸܫܲܝ̈ܗܘܿܢ ܒܢܝܼܪܵܐ ܕܚܘܼܒܵܐ ܀|
    block |܃ܝܲܗ̣̄ܒܼ ܙܵܟܼܘܼܬܼܵܐ ܠܐܲܬܼܠܹܝܛܘܼܬܼܵܐ ܕܨܸܒܼܝܵܢ ܟܹܐܢܹ̈ܐ|
    block |ܘܚܲܝܸܠ ܘܣܲܡܸܟ ܠܲܡܚܝܼܠܘܼܬܵܐ ܠܐܲܝܠܹܝܢ ܕܐܲܫܦܸܠܘ ܀|
    block |܃ܛܲܟܸܿܣ ܕܲܪ̈ܓܹܐ ܕܪܹܫܵܢܘܼܬܼܵܐ ܕܲܠܓܼܵܘ ܘܕܲܠܒܲܪ|
    block |ܘܚܵܘܝܼ ܠܟܼܠܢܵܫ ܕܐܲܝܟܲܢ ܢܸܦܪܘܿܥ ܐܲܝܕܼܵܐ ܕܘܵܠܝܵܐ ܀|
    block |܃ܟܲܕܼܢܹܗ ܠܥܵܠܡܵܐ ܒܢܝܼܪܵܐ ܢܝܼܚܐ ܕܚܘܼܒܵܐ ܕܡ̇ܪܹܗ|
    block |ܕܢܸܦܠܘܿܚ ܟܠܢܵܫ ܒܐܸܫܟܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܪܲܕܦܹܗ ܠܚܸܫܟܵܐ ܕܚܹܝܠ ܒܝܼ̈ܫܬܵܐ ܡ̣ܢ ܐ̄ܢܵܫܘܼܬܼܵܐ|
    block |ܘܲܪܕܲܦ ܐ̄ܢܵܫܵܐ ܠܘܼܩܒܲܠ ܢܘܼܗܪܵܐ ܕܟܼܵܪܘܿܙܘܼܬܹܗ ܀|
    block |܃ܒܣܲܝܦܵܐ ܕܡܸܠܬܹܗ ܦܲܣܩܵܗ̇ ܘܲܫܕܼܵܗ̇ ܠܪܸܚܡܲܬܼ ܡܸܣܦܵܐ|
    block |ܘܚܵܘܝܼ ܠܟܼܠܢܵܫ ܡܲܪܝܼܪܘܼܬܼܵܐ ܕܟܲܣܝܵܐ ܒܦܹܐܪܹ̈ܝܗ̇ ܀|
    block |܃ܒܢܲܝܙܟܼܵܐ ܕܚܘܼܒܹܿܗ ܣܲܬ̣ܪܹܗ ܠܪܵܘܡ̇ܐ ܕܪܸܚܡܲܬܼ ܫܘܼܒܼܚܵܐ|
    block |ܘܡܲܟܸܿܟ ܚܘܼܬܼܪܵܐ ܘܪܵܡܘܼܬܼ ܢܲܦܸܫܵܐ ܕܠܵܘܝܵܐ ܠܐ̄ܢܵܫܵܐ ܀|
    block |܃ܚܣܵܡܵܐ ܚܸܘܝܵܐ ܕܓܼܵܪܣܹ̇ܐ ܡܸܪܬܹܗ ܘܩܵܛܹ̇ܠ ܐ̄ܢܵܫܵܐ|
    block |ܫ̣ܕܵܐ ܒܹܗ ܓܹܐܪܵܐ ܕܡܸܠܲܬܼ ܫܲܝܢܵܐ ܘܦܸܟܼ݂ܗܲܬ̤ ܡܸܪܬܹܗ ܀|
    block |܃ܩܪ̣ܵܐ ܠܪ̈ܓܿܝܼܙܹܐ ܕܬܼܵܘ ܐܸܫܬܲܚܲܢܘ ܘܦܘܼܫܘ ܡ̣ܢ ܪܘܼܓܼܙܵܐ|
    block |ܥܲܕܼ ܠܵܐ ܢܸܥܪܲܒܼ ܫܸܡܫܵܐ ܕܚܲܝܹ̈ܐ ܕܲܡܠܹܐ ܙܲܒܼܢܵܐ ܀|
    block |܃ܐܲܪܡܝܼ ܩܸܢܛܵܐ ܘܲܓܼܙܵܪ ܕܝܼܢܵܐ ܩܕܼܵܡ ܚܲܛܝܹ̈ܐ|
    block |ܘܲܦܢ̣ܵܐ ܘܠܲܒܸܿܒܼ ܕܐܸܢ ܡܸܙܕܲܕܲܩܝܼܢ ܠܵܐ ܡܸܬܼܚܲܝܒܼܝܼܢ ܀|
    block |܃ܓܠ̣ܵܐ ܥܲܠ ܥܘܼܬܼܪܵܐ ܕܒܲܣܝܼܡܘܼܬܹܗ ܕܐܲܠܵܗ ܟܠܵܐ|
    block |ܕܲܡܚܵܘܹܐ ܠܵܗ̇ ܒܫܘܼܠܵܡ ܙܲܒܼܢܹ̈ܐ ܠܘܵܬܼ ܟܠ ܘܲܒܼܟܼܠ ܀|
    block |܃ܐܘܿ ܠܲܡ ܥܘܼܡܩܵܐ ܕܥܘܼܬܼܪܵܐ ܪܲܒܵܐ ܕܠܵܐ ܡܸܣܬܲܝܲܟ|
    block |ܕܙܵܐܹ̇ܢ ܥܵܠܡܵܐ ܥܲܡ ܥܵܡܘܿܪ̈ܘܗܝ ܘܠܵܐ ܡܸܬܼܒܲܨܲܪ ܀|
    block |܃ܐܘܿ ܒܘܼܚܪܵܢܵܐ ܕܥܵܐܠܵܐ ܒܨܵܬܹܗ ܠܪ̈ܓܼܫܹܐ ܘܙܵܘܥܹ̈ܐ|
    block |ܘܠܵܐ ܛܵܥܹ̇ܐ ܠܹܗ ܐܵܦܠܵܐ ܚܝܵܪܵܐ ܘܪܸܙܵܐ ܙܥܘܿܪܵܐ ܀|
    block |܃ܐܘܿ ܝܼܕܲܥܬܼܵܐ ܕܚܸܒܼ݂ܫܲܬ̤ ܟܠܵܐ ܒܠܵܐ ܝܼܕܲܥܬܼܵܐ|
    block |ܕܬܸܬܸܿܠ ܚܲܝܹ̈ܐ ܘܬܲܚܸܐ ܒܛܲܝܒܿܘܼ ܠܲܥܒܼܵܕܼ ܐܝܼܕ̈ܝܗ̇ ܀|
    block |܃ܐܘܿ ܓܲܢ̄ܒܵܪܵܐ ܕܚܲܗ̣̄ܒܼܠܹܗ ܪܸܡܙܵܐ ܩܠܝܼܕܹ̈ܐ ܕܪܘܼܚܵܐ|
    block |ܘܲܦܬ̣ܲܝ ܓܲܙܵܐ ܕܲܣܬܼܝܼܪ̈ܵܬܵܪܐ ܕܟܲܣ̈ܝܵܢ ܡ̣ܢ ܟܠ ܀|
    block |܃ܐܘܿ ܬܲܠܡܝܼܕܵܐ ܕܲܡ̣ܛܵܝܗܝ ܕܲܪܓܼܵܐ ܕܪܲܒܵܢܘܼܬܼܵܐ|
    block |ܘܝܼܠܸܦ ܘܐܲܠܸܦ ܒܝܲܕܼ ܗܸܓܿܝܵܢܵܐ ܩܢܘܿܡܹ̈ܐ ܬܠܵܬܼܵܐ ܀|
    block |܃ܐܘܿ ܕܐܸܬܿܬܲܠܡܲܕܼ ܡ̣ܢ ܢܵܡܘܿܣܵܐ ܠܡܲܠܟܿܘܼܬܼ ܪܵܘܡ̇ܐ|
    block |ܘܲܥ̣ܬܲܪ ܘܐܲܥܬܲܪ ܡ̣ܢ ܣܝܼ̈ܡܵܬܹܗ ܠܥܲܡܵܐ ܘܥܲܡܡܹ̈ܐ ܀|
  block
    block |܃ܒܵܟ ܐܸܫܬܲܠܲܡ ܒܝܲܕܼ ܣܘܼܥܪ̈ܵܢܹܐ ܚܹܝܠ ܦܸܠ̈ܐܵܬܵܐ|
    block |ܕܲܚܒ݂ܲܫܬܿ ܥܘܼܬܼܪܵܐ ܢܵܡܘܿܣܵܝܵܐ ܘܪܘܼܚܵܢܵܝܵܐ ܀|
    block |܃ܠܛܘܼܒܼܵܐ ܫܵܘܹ̇ܝܬܿ ܡ̣ܢ ܟܠ ܦܘܼܡܝܼ̈ܢ ܐܘܿ ܟܵܪܘܿܙܵܐ|
    block |ܕܐܲܟܼܪܸܙܬܿ ܩܘܼܫܬܵܐ ܘܐܲܦܢܝܼܬܿ ܟܠܵܐ ܠܕܸܚܠܲܬܼ ܩܘܼܫܬܵܐ ܀|
    block |܃ܟܠܝܼܠ ܙܵܟܼܘܬܼܵܐ ܢܸܬܼܦܲܢܹܐ ܠܵܟ ܡ̣ܢ ܟܠ ܠܸܫܵܢ|
    block |ܕܐܲܠܸܦܬܿ ܐ̄ܢܵܫܵܐ ܠܡܸܙܡܲܪ ܫܘܼܒܼܚܵܐ ܠܫܸܡ ܐܝܼܬܼܘܼܬܼܵܐ ܀|
    block |܃ܒܲܫܒܼܝܼܠ ܡܸܠܲܝ̈ܟ ܘܵܠܹ̇ܐ ܕܢܸܪܕܿܘܢ ܟܠܗܘܿܢ ܬܸܓܼܡܹ̈ܐ|
    block |ܕܲܕܼܪܲܫ̣ܬܿ ܐܘܼܪܚܵܐ ܕܢܘܼܚܵܡ ܦܲܓܼܪܵܐ ܘܚܘܼܪܵܪ ܢܲܦܫܵܐ ܀|
    block |܃ܥܲܠ ܒܸܢܝܵܢܵܐ ܕܡܸܠܬܼܵܟ ܢܸܒܼܢܘܿܢ ܪ̈ܵܚܡܲܝ ܩܘܼܫܬܵܐ|
    block |ܕܫܲܟܼܠܸܠܬܿ ܘܲܒܼܢܲܝܬܿ ܚܕܼܵܐ ܬܵܘܕܿܝܼܬܼܵܐ ܕܠܵܐ ܡܸܬܿܬܿܙܝܼܥܵܐ ܀|
    block |܃ܠܢܝܼܫܵܐ ܕܝܼܠܵܟ ܢܸܚܢܹܐ ܟܠܢܵܫ ܒܦܲܓܼܪܵܐ ܘܢܲܦܫܵܐ|
    block |ܕܡܝܼܬܿܬܿ ܠܲܒܼܪܝܼܬܼܵܐ ܐܵܦ ܗܝ̤ ܒܪܝܼܬܼܵܐ ܡܝܼܬܼܵܐ ܗ̄ܘ̣ܵܬܼ ܠܵܟ ܀|
    block |܃ܨܠܝܼܒܼ ܗ̄ܘ̣ܵܬܿ ܟܠܝܘܿܡ ܠܲܪ̈ܓܼܝܼܓܼܵܬܼܵܐ ܐܲܝܟ ܠܵܐ ܚܲܝܵܐ|
    block |ܘܲܚܫܝܼܒܼ ܗ̄ܘ̣ܵܐ ܠܵܟ ܥܵܠܡܵܐ ܚܲܝܵܐ ܒܲܕܼܡܘܼܬܼ ܡܝܼܬܼܵܐ ܀|
    block |܃ܛܘܼܒܲܝܟ ܦܵܘܠܘܿܣ ܡܸܬܿܛܦܝܼܣܵܢܵܐ ܕܐܸܬܿܛܦܝܼܣ ܘܐܲܦܝܼܣ|
    block |ܕܲܢܛܝܼܪ ܗ̄ܘ̣ ܠܵܟ ܟܠܝܼܠ ܙܵܟܼܘܼܬܼܵܐ ܠܐܵܓܼܘܿܢ ܥܲܡܠܲܝ̈ܟ ܀|
    block |܃ܐܲܦܝܼܣ ܥܲܡܲܢ ܡܸܬܼܛܦܝܼܣܵܢܵܐ ܐܲܝܟ ܕܲܡܥܵܕܲܬܿ|
    block |ܕܢܸܫܘܸܐ ܠܪ̈ܲܚܡܹܐ ܡ̇ܐ ܕܡܲܫܘܸܐ ܠܵܟ ܪܸܡܙܵܐ ܠܛܘܼܒܹ̈ܐ ܀|
    block |ܥܘܼܢܵܝܵܐ܃ ܬܵܘܕܲܝܼ ܠܚܲܢܵܢܵܐ ܕܡܲܠܸܦ ܙܢܲܝ̈ ܚܵܘܣܵܢܵܐ܃ ܠܪ̈ܵܚܡܹܐ ܕܟܹܐܢܘܼܬܹܗ ܀|
block |ܕܚܲܕܼܒܿܫܲܒܵܐ ܕܐܲܪܒܿܥܵܐ ܕܨܵܘܡܵܐ|
  block
    block |ܕܚܲܕܼܒܿܫܲܒܵܐ ܕܐܲܪܒܿܥܵܐ ܕܨܵܘܡܵܐ|
  block
    block |ܡܐܡܪܐ ܬܪܥܣܝܪܝܐ|
    block |ܕܚܲܕܼܒܿܫܲܒܵܐ ܕܐܲܪܒܿܥܵܐ ܕܨܵܘܡܵܐ|
    block |ܥܘܼܢܵܝܵܐ|
    block |ܬܵܘ ܡܵܝܘܿܬܹ̈ܐ ܢܦܘܼܫ ܡ̣ܢ ܥܵܘ̣ܠܵܐ܃ ܘܢܸܪܚܲܡ ܚܲܝܹ̈ܐ ܕܠܑܵܐ|
    block |܃ܡܸܬܚܲܒܿܠܝܼܢ܃ ܐܲܚܲܝ̈|
  block
    block |܃ܒܡܲܫܟܲܢ ܙܲܒܼܢܵܐ ܕܚܵܫܘܿܫܘܼܬܼܵܐ ܫܪܹܝܢ ܡ̇ܝܘܿܬܹ̈ܐ|
    block |ܘܩܲܠܝܼܠ ܙܲܒܼܢܵܐ ܡܕܲܝܲܪ ܟܠܢܵܫ ܒܚܲܝܹ̈ܐ ܕܲܬܼܢܵܢ ܀|
    block |܃ܪܵܗܹ̇ܛ ܙܲܒܼܢܵܐ ܒܚܲܕ ܫܘܼܚܠܵܦܵܐ ܕܲܡܣܲܪܗܸܒܼ ܠܹܗ|
    block |ܘܥܲܡܹܗ ܕܙܲܒܼܢܵܐ ܗܵܘܹ̇ܝܢ ܐ̄ܢܵܫܵܐ ܐܲܝܟ ܛܸܠܵܠܵܐ ܀|
    block |܃ܠܚܸܠܡܵܐ ܕܵܡܹ̇ܐ ܥܵܠܡܵܐ ܒܪܲܗܛܹܗ ܘܲܒܼܫܘܼܚܠܵܦܘ̈ܗܝ|
    block |ܘܒܲܕܼܡܘܼܬܼ ܗܸܒܼܠܵܐ ܡ̇ܘܦܹܝܢ ܚܲܝܹ̈ܐ ܕܡ̇ܝܘܿܬܼܘܼܬܼܵܐ ܀|
    block |܃ܗܸܒܼܠܵܐ ܗ̄ܘ̣ ܐ̄ܢܵܫܵܐ ܘܲܗܒܸܠ ܗܸܒܼܠܝܼ̈ܢ ܚܲܝܹ̈ܐ ܕܙܲܒܼܢܵܐ|
    block |ܘܣܵܗܹ̇ܕܼ ܙܲܒܼܢܵܐ ܘܫܘܼܚܠܵܦ ܚܲܝܹ̈ܐ ܕܗܸܒܼܠܵܐ ܐܸܢܘܿܢ ܀|
    block |܃ܙܲܒܼܢܵܐ ܠܙܲܒܼܢܵܐ ܡܲܥܒܲܪ ܘܲܪܗܝܼܒܼ ܐܲܝܟ ܚܵܙܘܿܩܵܢ|
    block |ܘܝܵܗܹ̇ܒܼ ܐܲܬܼܪܵ ܙܲܒܼܢܵܐ ܠܙܲܒܼܢܵܐ ܕܠܵܐ ܢܸܬܼܥܵܘܲܟ ܀|
    block |܃ܕܵܪܵܐ ܠܕܼܵܪܵܐ ܡܝܲܒܸܿܠ ܝܵܗܹ̇ܒܼ ܩܘܼܝܵܡ ܚܲܝܹ̈ܐ|
    block |ܘܡ̇ܘܬܵܐ ܪܵܗܹ̇ܛ ܐܲܝܟ ܗܲܕܿܝܼܐܵܐ ܩܕܼܵܡ ܟܠ ܕܵܪ̈ܝܼܢ ܀|
    block |܃ܚܵܙܹ̇ܩ ܙܲܒܼܢܵܐ ܕܠܑܵܐ ܫܘܼܚܵܪܵܐ ܘܕܼܵܪܵܐ ܥܲܡܹܗ|
    block |ܘܩܵܥܹ̇ܐ ܚܲܪܫܵܐ ܠܘܵܬܼ ܡܲܠܵܠܵܐ ܕܠܵܐ ܬܸܫܬܵܘܚܲܪ ܀|
    block |ܙܲܒܼܢܵܐ ܒܪܲܗܛܹܗ ܡܲܟܸܿܣ ܟܠܫܵܥ ܠܲܡܠܝܼܠܘܼܬܼܵܐ܃|
  block
    block |ܠܡܵܢ ܡܸܫܬܲܚܩܲܬܿܝ ܕܠܵܐ ܝܘܼܬܼܪܵܢܵܐ ܦܲܐ̈ܝܵܢ ܀|
    block |܃ܐܲܝܟ ܡܲܠܵܠܵܐ ܩܵܥܹ̇ܐ ܚܲܪܫܵܐ ܠܘܵܬܼ ܦܵܪ̈ܘܿܫܹܐ|
    block |܃ܕܚܘܼܪܘ ܘܐܸܬܼܒܲܩܵܘ ܒܫܘܼܚܠܵܦ ܙܲܒܼܢܵܐ ܘܫܘܼܢܵܝ ܚܲܝܹ̈ܐ|
    block |܃ܐܲܝܢܵܘ ܙܲܒܼܢܵܐ ܕܩܵܘܝܼ ܪܲܗܛܹܗ ܕܠܵܐ ܫܘܼܚܠܵܽܦܵܐ|
    block |ܘܐܸܡܲܬܼܝ ܟܲܬܲܪܘ ܐ̄ܢܵܫܵܐ ܒܚܲܝܹ̈ܐ ܕܠܑܵܐ ܫܘܼܢܵܝܵܐ ܀|
    block |܃ܡܲܢ̣ܘܼ ܕܟܼܵܠܹ̇ܗ ܕܫܸܡܫܵܐ ܕܠܵܐ ܢܸܫܬܲܚܠܲܦ|
    block |ܘܡܲܢ̣ܘܼ ܐܲܪܡܝܼ ܦܓܼܘܼ̈ܕܹܐ ܒܡܵܘܬܵܐ ܕܠܵܐ ܢܸܩܪܘܿܒܼ ܠܹܗ ܀|
    block |܃ܝܲܗ̄ܒܼ ܟܸܣܦܵܐ ܘܡܲܪ̈ܓܵܢܝܵܬܼܵܐ ܘܲܙܒܲܢ ܚܲܝܹ̈ܐ|
    block |ܘܡܲܢ̣ܘܼ ܣܲܬܲܪ ܦܲܓܼܪܹܗ ܒܛܘܼܫܝܵܐ ܡ̣ܢ ܟܘܼܪܗܵܢܵܐ ܀|
    block |܃ܐܲܝܢܵܘ ܡܲܠܟܵܐ ܕܲܢܛ݂ܲܪ ܚܲܝܵܘ̈ܗܝ ܡ̣ܢ ܢܸܟܼܝܵܢܹ̈ܐ|
    block |ܘܐܸܡܲܬܼܝ ܟܲܕܼ ܡ̣ܝܬܼ ܩܵܘܝܼ ܬܵܓܹܗ ܘܠܵܐ ܐܸܬܼܚܲܒܲܠ ܀|
    block |܃ܠܲܝܬܿ ܡ̇ܝܘܿܬܼܵܐ ܕܲܫܡܹܗ ܐ̄ܢܵܫܵܐ ܕܠܵܐ ܡ̇ܝܘܿܬܼܵܐ ܗ̄ܘ̣|
    block |ܘܠܲܝܬܿ ܥܲܦܪܵܢܵܐ ܕܠܵܘ ܥܲܡ ܡܸܕܼܪܹܗ ܓܒܼܝܼܠܝܼܢ ܚܲܫܵܘ̈ܗܝ ܀|
    block |܃ܘܐܸܢ ܡܵܝܘܿܬܼܵܐ ܗ̄ܘ̣ ܘܢܲܚ̈ܬܹܿܐ ܕܚܲܫܹ̈ܐ ܠܒܼܝܼܫ ܪܸܥܝܵܢܹܗ|
    block |ܡܵܢ ܡܸܫܬܲܒܼܗܲܪ ܥܲܦܪܵܐ ܫܝܼܛܵܐ ܒܚܲܝܹ̈ܐ ܕܙܲܒܼܢܵܐ ܀|
    block |܃ܗܵܐ ܥܘܼܢܕܲܢܹܗ ܩܵܥܹ̇ܐ ܒܩܵܠܵܐ ܥܲܠ ܚܘܼܒܵܠܹܗ|
    block |ܕܥܲܦܪܵܐ ܗ̄ܘ̣ ܐ̄ܢܵܫܵܐ ܘܲܠܕܿܚܝܼܚܵܐ ܗܵܦܹ̇ܟ ܡܸܕܪܹܗ ܀|
    block |܃ܐܲܝܟ ܐܲܓܼܝܼܪܵܐ ܡܕܲܝܼܪ ܒܐܲܪܥܵܐ ܥܲܦܪܵܢܵܝܵܐ|
    block |ܘܒܲܕܼܡܘܼܬܼ ܥܲܒܼܪܵܐ ܡܣܲܟܸܿܐ ܠܡܵܘܬܵܐ ܐܲܝܟ ܕܠܲܪܲܡܫܵܐ ܀|
    block |܃ܒܝܲܠܕܵܐ ܡ̇ܘܓܲܪ ܐܲܝܟ ܕܲܒܼܨܲܦܪܵܐ ܒܦܘܼܠܚܵܢ ܐܲܪܥܵܐ|
    block |ܘܥܸܕܵܢ ܪܲܡܫܵܐ ܡܢܝܼܚ ܠܹܗ ܡ̇ܘܬܵܐ ܐܲܝܟ ܕܲܒܼܫܸܢܬܼܵܐ ܀|
    block |܃ܠܵܐ ܩܢܹܐ ܡܸܕܹܿܡ ܕܠܵܐ ܡܸܬܼܚܲܒܲܠ ܥܲܡ ܚܘܼܒܵܠܹܗ|
    block |ܘܗܘ̤ ܥܲܡ ܕܝܼܠܹܗ ܗܵܦܹ̇ܟ ܟܠܫܵܥ ܠܘܵܬܼ ܫܝܼܛܘܼܬܼܵܐ ܀|
    block |܃ܠܡܵܢܵܐ ܡܵܕܹܝܢ ܚܬܝܼܪ ܡ̇ܝܘܿܬܼܵܐ ܒܲܕܼܠܵܐ ܕܝܼܠܹܗ|
    block |ܕܗܵܐ ܠܵܐ ܡܵܘܬܲܪ ܠܵܐ ܗܘ̤ ܠܕܝܼܠܹܗ ܘܠܵܐ ܕܝܼܠܹܗ ܠܹܗ ܀|
    block |܃ܠܕܝܼܠܹܗ ܡܫܲܚܠܸܦ ܙܲܒܼܢܵܐ ܒܚܲܝܵܘ̈ܗܝ ܘܚܵܙܹ̇ܐ ܘܫܵܠܹ̇ܐ|
    block |ܘܠܹܗ ܕܵܒܲܪ ܠܹܗ ܡ̇ܘܬܵܐ ܠܲܫܝܘܿܠ ܘܫܲܬܿܝܼܩ ܕܝܼܠܹܗ ܀|
    block |܃ܠܵܐ ܟܹܝܬܼ ܬܸܚܕܹܿܐ ܩܢܹܐ ܩܸܢܝܵܢܹ̈ܐ ܐܲܝܟ ܗܵܘ̇ ܕܲܩܢ݂ܲܝܬܿ|
    block |ܕܗܵܐ ܡܸܬܼܢܲܟܼܪܹܗ ܐܲܢ̄ܬܿ ܡ̣ܢ ܕܝܼܠܵܟ ܘܕܝܼܠܵܟ ܡܸܢܵܟ ܀|
    block |܃ܩܪܝܼ ܩܸܢܝܵܢܲܝ̈ܟ ܘܐܲܩܝܼܡ ܐܸܢܘܿܢ ܒܥܸܕܵܢ ܡܵܘܬܵܟ|
    block |ܘܲܚܙܝܼ ܐܸܢ ܐܝܼܬܼ ܕܦܵܬ݁ܲܚ ܦܘܼܡܹܗ ܘܲܡܦܝܼܣ ܡܵܘܬܵܐ ܀|
    block |ܟܲܢܸܫ ܥܲܒܼܕܲܝ̈ܟ ܘܐܲܠܒܸܿܫ ܐܸܢܘܿܢ ܙܲܝܢܵܐ ܕܚܝܼܠܹܗ܃|
  block
    block |ܘܢܸܫܕܿܘܿܢ ܓܹܐܪܹ̈ܐ ܒܣܸܕܪ̈ܲܝ ܡ̇ܘܬܵܐ ܕܠܵܐ ܢܲܟܿܘܿܢܵܟ ܀|
    block |܃ܙܲܝܸܢ ܐܵܦ ܐܲܢ̄ܬܿ ܙܵܘܥܲܝ̈ ܢܲܦܫܵܟ ܘܚܘܿܬܼ ܠܐܵܓܼܘܿܢܵܐ|
    block |ܘܐܲܚܘܿܕܼ ܕܲܪܵܐ ܥܲܡ ܟܘܼܪܗܵܢܵܐ ܘܲܣܚܘܿܦ ܘܲܫܕܝܼܘܗܝ ܀|
    block |܃ܘܐܸܢ ܗܘ̤ ܕܲܡܚܝܼܠ ܚܹܝܠ ܗܲܕܵܡܲܝ̈ܟ ܡ̣ܢ ܬܲܟܼܬܿܘܼܫܵܐ|
    block |ܛܲܝܸܒܼ ܟܸܣܦܵܐ ܘܗܲܒܼ ܩܘܼܪܒܵܢܵܐ ܘܦܲܠܸܛ ܢܲܦܫܵܟ ܀|
    block |܃ܠܵܐ ܥܲܬܿܝܼܪܵܐ ܠܵܐ ܐܝܼܬܿܝܗܹܝܢ ܗܵܠܹܝܢ ܕܲܬܼܢ̇ܝܬܼ|
    block |ܘܠܵܐ ܡܸܬܼܪܲܥܹܐ ܡ̇ܘܬܵܐ ܒܫܘܼܚܕܵܐ ܠܡܸܣܲܒ̣ ܒܐܲܦܲܝ̈ܟ ܀|
    block |܃ܘܐܸܢ ܨܵܒܹ̇ܐ ܐܲܢ̄ܬܿ ܕܘܼܢ ܟܹܐܢܵܐܝܼܬܼ ܐܲܝܟ ܦܵܪܘܿܫܵܐ|
    block |ܘܐܲܥܸܠ ܡܸܠܲܝ̈ ܠܒܼܘܼܚܪܵܢ ܢܲܦܫܵܟ ܘܲܚܙܝܼ ܕܟܹ̈ܐܢܵܢ ܀|
    block |܃ܚܘܼܪ ܬܲܩܢܵܐܝܼܬܼ ܒܥܲܝܢܵܐ ܫܦܝܼܬܼܵܐ ܕܦܵܪܘܿܫܘܼܬܼܵܐ|
    block |ܘܲܚܙܝܼ ܕܗܸܒܼܠܵܐ ܗ̄ܘ̣ ܥܘܼܡܪܵܐ ܕܚܲܝܲܝ̈ܢ ܘܲܬܼܚܘܿܬܼ ܩܸܢܛܵܐ ܗ̄ܘ̣ ܀|
    block |܃ܥܘܼܡܪܲܢ ܣܵܗܹ̇ܕܼ ܥܲܠ ܫܘܼܢܵܝܲܢ ܕܠܵܐ ܘܝܼܠܲܢ ܗ̄ܘ̣|
    block |ܕܗܵܐ ܩܲܪܸܡ ܠܲܢ ܒܚܲܕܼ ܫܘܼܚܠܵܦܵܐ ܠܘܵܬܼ ܟܠܡܸܕܹܿܢ ܀|
    block |܃ܠܵܐ ܟܹܝܬܼ ܬܸܚܕܹܿܐ ܐܘܿ ܒܲܪܢܵܫܵܐ ܒܩܸܢܝܵܢ ܙܲܒܼܢܵܐ|
    block |ܘܠܵܐ ܬܸܬܼܪܵܘܪܲܒܼ ܥܲܠ ܡܸܣܟܿܢܵܐ ܕܲܒܼܨܝܼܪ ܥܘܼܡܪܹܗ ܀|
    block |܃ܠܵܐ ܬܩܲܦܲܚܲܝܗܝ ܒܲܚܬܼܝܼܪܘܼܬܼܵܟ ܠܡܲܪܝܼܪ ܢܲܦܫܟ|
    block |ܕܠܵܐ ܬܸܬܼܩܲܦܚ ܒܲܓܼܙܵܪ ܕܝܼܢܵܐ ܕܟܹܐܝܢ ܒܘܼܚܪܵܢܹܗ ܀|
    block |܃ܠܵܐ ܬܸܬܼܚܲܫܲܚ ܚܲܪܡ̇ܢܵܐܝܼܬܼ ܨܹܝܕܼ ܡܲܢ ܕܲܣܢ̣ܩ|
    block |ܕܠܵܐ ܬܸܬܿܛܲܒܲܥ ܥܲܡ ܥܲܬܿܝܼܪܵܐ ܒܗܵܘܬܼܵܐ ܕܲܫܝܘܼܠ ܀|
    block |܃ܥܗܲܕܼ ܫܘܼܢܵܩܹܗ ܐܵܦ ܚܸܢ̈ܓܼܵܬܹܗ ܕܲܒܼܓܹܗܲܢܵܐ|
    block |ܕܲܟܼܡܵܐ ܐܲܦܝܼܣ ܘܲܗ̤ܘܲܝ̈ ܡܸܠܵܘ̈ܗܝ ܝܲܬܿܝܼܪ̈ܵܬܼܵܐ ܀|
    block |܃ܠܑܵܐ ܬܸܬܼܒܲܣܲܡ ܐܲܢ̄ܬܿ ܒܲܠܚܘܿܕܲܝܟ ܐܲܝܟ ܕܲܒܼܕܼܝܼܠܵܟ|
    block |ܕܠܵܐ ܬܸܬܼܢܲܟܼܪܸܐ ܠܫܵܘܬܵܽܦܘܼܬܼܵܐ ܕܛܘܼܒܹ̈ܐ ܡܠܝܼܟܹ̈ܐ ܀|
    block |܃ܠܵܐ ܬܸܬܼܦܲܢܲܩ ܒܐܪ̈ܥܵܢܵܝܵܬܼܵܐ ܠܒܲܪ ܡ̣ܢ ܛܲܟܼܣܵܐ|
    block |ܕܠܵܐ ܢܸܣܓܿܘܿܢ ܠܵܟ ܢܸܓܼ̈ܕܹܿܐ ܥܦܝܼܦܹ̈ܐ ܕܠܵܐ ܡܸܢܝܵܢܵܐ ܀|
    block |܃ܐܢܝܼܚ ܐܲܢ̄ܬܿ ܠܵܟ ܐܲܟܼܡܵܐ ܕܲܦܐܸܐ ܠܚܲܝܹ̈ܐ ܕܙܲܒܼܢܵܐ|
    block |ܘܗܲܒܼ ܝܲܬܿܝܼܪܵܐ ܠܐܲܝܢܵܐ ܕܚܲܣܝܼܪ ܡ̣ܢ ܡ̇ܙܘܿܢܵܐ ܀|
    block |܃ܠܵܘ ܕܝܼܠܵܟ ܗ̄ܘ̣ ܥܘܼܬܼܪܵܐ ܕܲܩܢܹܝܬܼ ܐܸܠܵܐ ܕܡ̇ܪܵܟ|
    block |ܦܲܪܢܸܣ ܢܲܦܫܵܟ ܘܲܟܼ̈ܢܵܘܵܬܼܵܟ ܐܲܝܟ ܪܲܒܿ ܒܲܝܬܵܐ ܀|
    block |܃ܪܲܒܿ ܒܲܝܬܵܐ ܐܲܢ̄ܬܿ ܠܵܐ ܗ̄ܘ̣ܵܐ ܒܟܼܠܗܹܝܢ ܒܐܲܝܠܹܝܢ ܕܲܩܢܹܝܬܿ|
    block |ܘܚܘܼܫܒܵܢ ܢܸܟܼܣܲܝ̈ܟ ܥܬܼܝܼܕܼ ܐܲܢ̄ܬܿ ܕܬܸܬܸܿܠ ܠܡܵܪܹܐ ܒܲܝܬܵܐ ܀|
    block |ܡ̇ܪܹܐ ܒܲܝܬܵܐ ܐܲܠܵܗ ܟܠܵܐ ܗ̄ܘ̣ ܕܐܲܬܼܩ̣ܢ ܟܠܵܐ܃|
  block
    block |ܘܐܲܫܠܸܡ ܥܘܼܬܼܪܵܐ ܕܒܲܣܝܼܡܘܼܬܹܗ ܠܲܥܒܼܵܕܼ ܐܝܼܕܵܘ̈ܗܝ ܀|
    block |܃ܗܘ̤ ܝܲܗ̣̄ܒܼ ܥܘܼܬܼܪܵܐ ܠܲܕܼܥܲܬܿܝܼܪܝܼܢ ܒܐܲܪ̈ܥܵܢܝܵܬܼܵܐ|
    block |ܕܢܸܒܼܚܘܿܪ ܐܸܢܘܿܢ ܒܲܕܼܠܵܐ ܕܝܼܠܗܘܿܢ ܐܸܢ ܫܲܪܝܼܪܝܼܢ ܀|
    block |܃ܗܘ̤ ܬܘܼܒܼ ܙܲܠܗܸܙ ܡ̇ܙܘܿܢ ܙܲܒܼܢܵܐ ܠܲܕܼܡܸܣܟܹܿܢܝܼܢ|
    block |ܕܢܸܒܼܩܸܐ ܐܸܢܘܿܢ ܒܚܲܣܝܼܪܘܼܬܼܵܐ ܐܲܝܟ ܕܲܒܼܟܼܘܼܪܵܐ ܀|
    block |܃ܡܨܸܐ ܗ̄ܘ̣ܵܐ ܕܢܸܬܸܿܠ ܥܘܼܬܼܪܵܐ ܠܟܼܠܢܵܫ ܐܲܝܟ ܡܵܐ ܕܲܠܚܲܕܼ|
    block |ܐܸܠܵܐ ܗܵܕܹܐ ܠܵܐ ܥܵܕܼܪܵܐ ܗ̄ܘ̣ܵܬܼ ܠܲܡܠܝܼܠܘܼܬܼܵܐ ܀|
    block |܃ܝܵ̇ܕܲܥ ܗ̄ܘ̣ܵܐ ܓܹܝܪ ܩܕܼܵܡ ܕܢܲܬܼܩܸܢ ܟܠ ܕܐܲܝܟܲܢ ܢܸܬܸܿܠ|
    block |ܘܐܲܚܝܕܼܵܐ ܦܲܐܝܵܐ ܠܦܵܪܘܿܫܘܼܬܼܵܐ ܠܒܼܝܼܫܲܬܼ ܚܲܫܹ̈ܐ ܀|
    block |܃ܠܚܲܕܼ ܝܲܗ̣̄ܒܼ ܥܘܼܬܼܪܵܐ ܕܢܸܒܼܩܸܐ ܝܲܨܪܹܗ ܒܲܕܼܠܵܐ ܕܝܼܠܹܗ|
    block |ܘܲܠܚܲܕܼ ܡܲܣܟܸܿܢ ܕܲܒܢܹܣܝܵܢܵܐ ܢܕܲܪܸܫ ܚܲܝܵܘ̈ܗܝ ܀|
    block |܃ܠܵܐ ܗ̄ܘ̣ܵܐ ܗܘ̤ ܣܢܝܼܩ ܕܢܹܐܠܲܦ ܐܸܢܘܿܢ ܐܲܝܟ ܠܵܐ ܝܵ̇ܕܲܥ|
    block |ܐܸܠܵܐ ܕܢܵܘܕܲܥ ܚܹܝܠ ܚܸܪܼ̈ܡܵܬܼܵܐ ܕܣ̣ܵܡ ܒܲܡܠܝܼܠܹ̈ܐ ܀|
    block |܃ܒܝܲܬܿܝܼܪ ܚܲܣܝܼܪ ܨܒܼܵܐ ܕܲܢܒܲܕܸܿܩ ܥܘܼܬܼܪܵܐ ܕܢܲܦܫܵܐ|
    block |ܕܲܟܼܡܵܐ ܡܥܲܠܝܵܐ ܦܵܪܘܿܫܘܼܬܹܗ ܡ̣ܢ ܚܲܝܘܵܬܼܵܐ ܀|
    block |܃ܠܚܲܝܘ̄ܬܼܵܐ ܫܘܸܐ ܠܵܗ̇ ܥܘܼܬܼܪܵܐ ܪܲܒܵܐ ܘܡܸܣܟܹܿܢܘܼܬܼܵܐ|
    block |ܘܠܑܵܐ ܡܸܬܼܚܲܬܿܪܵܐ ܘܠܵܐ ܡܸܬܼܓܲܡܪܵܐ ܒܝܲܬܿܝܼܪ ܘܒܲܙܥܘܿܪ ܀|
    block |܃ܢܲܦܫܵܐ ܕܐ̄ܢܵܫܵܐ ܣܝܼܡܲܬܼ ܓܲܙܹ̈ܐ ܗ̄ܝܼ ܕܦܵܪܘܿܫܘܼܬܼܵܐ|
    block |ܘܗܝ̤ ܫܲܠܝܼܛܵܐ ܕܬܸܚܕܹܿܐ ܒܣܲܓܿܝܼ ܘܬܼܟܼܪܵܐ ܒܩܲܠܝܼܠ ܀|
    block |܃ܒܓܲܙܵܐ ܕܝܲܨܪܵܗ̇ ܣܵܡ̣ ܚܸܟܼܡܵܬܼ̈ܗ̇ ܡܲܬܼܩܸܢ ܟܠܵܐ|
    block |ܕܐܲܝܟ ܒܘܼܚܵܪܵܢܵܗ̇ ܬܦܲܪܢܸܣ ܓܲܙܵܐ ܕܡܲܓܼܥܲܠ ܒܐܝܼܕܹܝ̈ܗ̇ ܀|
    block |܃ܡ̇ܪܹܝܢ ܓܲܠܝܵܐ ܗ̄ܝܼ ܕܲܠܒܼܘܼܚܪܵܢܲܢ ܝܲܗ̣̄ܒܼ ܬܲܪ̈ܬܲܝܗܹܝܢ|
    block |ܕܲܚܢܲܢ ܢܸܗܘܸܐ ܣܵܗ̈ܕܹܿܐ ܒܕܼܝܼܢܵܐ ܠܒܼܝܼܫܲܘܼܬܼ ܢܲܦܫܲܢ ܀|
    block |܃ܠܲܝܬܿ ܠܵܟ ܡ̇ܕܹܝܢ ܐܘܿ ܥܲܬܿܝܼܪܵܐ ܦܘܼܢܵܝ ܡܸܠܹ̈ܐ|
    block |ܘܠܵܐ ܡܨܹܝܬܿ ܕܬܸܙܟܸܿܐ ܟܲܕܼ ܡܸܬܿܬܲܒܼܥܲܬܿ ܕܲܠܡܵܢ ܐܲܥܘܸܠܬܿ ܀|
    block |܃ܠܵܘ ܥܲܠ ܕܲܩܢܲܝܬܿ ܕܵܐܹ̇ܝܢ ܥܲܡܵܟ ܕܵܐܹ̇ܝܢ ܟܠܵܐ|
    block |ܐܸܠܵܐ ܕܲܗ̤ܘܲܝܬܿ ܓܠܝܼܙ ܡ̣ܢ ܪ̈ܲܚܡܹܐ ܘܣܵܢܹ̇ܐ ܐ̄ܢܵܫܵܐ ܀|
    block |܃ܡܸܛܠ ܐ̄ܢܵܫܵܐ ܝܲܗ̣̄ܒܹܿܗ ܠܥܘܼܬܼܪܵܐ ܗܵܘ̇ ܡܲܥܬܲܪ ܟܠ|
    block |ܘܐܲܢ̄ܬܿ ܣܲܬܼܪܬܵܝܗܝ ܘܲܓܼܠܲܙܬܿ ܐ̄ܢܵܫܵܐ ܡ̣ܢ ܚܲܝܲܝ̈ܗܘܿܢ ܀|
    block |܃ܒܡܵܙܘܿܢ ܙܲܒܼܢܵܐ ܬܠܹܝܢ ܚܲܝܲܝ̈ܗܘܿܢ ܕܲܒܼܢܲܝ̈ܢܵܫܵܐ|
    block |ܘܐܲܝܢܵܐ ܕܟܼܵܠܹ݁ܐ ܚܲܝܹ̈ܐ ܕܐ̄ܢܵܫܵܐ ܩܵܛܹ̇ܠ ܐ̄ܢܵܫܵܐ ܗ̄ܘ̣ ܀|
    block |܃ܡܲܢ ܠܵܐ ܢܸܒܼܟܸܿܐ ܥܲܠ ܥܲܬܿܝܼܪܵܐ ܓܠܝܼܙ ܡ̣ܢ ܪ̈ܲܚܡܹܐ|
    block |ܕܲܗܘ̤ܵܐ ܚܲܒܼܪܵܐ ܒܒܼܝܼܫܘܼܬܼ ܝܲܨܪܹܗ ܠܩܵܛܹ̇ܠ ܐ̄ܢܵܫܵܐ ܀|
    block |܃ܐܸܢ ܠܲܝܬܿ ܡܸܕܹܿܡ ܕܪܲܒܿ ܡ̣ܢ ܐ̄ܢܵܫܵܐ ܒܟܼܠ ܡ̇ܐ ܕܲܗܘ̤ܵܐ|
    block |ܠܲܝܬܿ ܬܘܼܒܼ ܡܵܕܹܝܢ ܕܒܼܝܼܫ ܡ̣ܢ ܐ̄ܢܵܫܵܐ ܕܣܵܢܹܐ ܠܐ̄ܢܵܫܵܐ ܀|
    block |ܠܡܵܢܵܐ ܣܢ݂ܲܝܬܵܢܝ ܐܘܿ ܥܲܬܿܝܼܪܵܐ ܐܲܝܟ ܕܲܠܒܼܝܼܫܵܐ܃|
  block
    block |ܘܲܗ̤ܘܲܝܬܿ ܣܵܢ̇ܐܵܐ ܠܐ̄ܢܵܫܵܐ ܕܐܝܼܬܼܵܘܗܝ ܨܠܸܡ ܒܵܪܘܿܝܵܐ ܀|
    block |܃ܠܡܵܢ ܐܸܬܼܢܲܟܼܪܝܼܬܿ ܠܫܲܝܢܵܐ ܕܐ̄ܢܵܫܵܐ ܣܵܢܐܵܐ ܕܐ̄ܢܵܫܵܐ|
    block |ܘܲܥܒ݂ܲܕܿܬܿ ܢܲܦܫܵܟ ܓܠܝܼܙ ܡ̣ܢ ܪ̈ܲܚܡܹܐ ܒܲܕܼܡܘܼܬܼ ܒܝܼܫܵܐ ܀|
    block |܃ܦܢܝܼ ܡܼܢ ܬܵܘܫܵܐ ܕܲܚܬܼܝܼܘܼܬܼܵܐ ܛܘܼܪܵܐ ܚܲܪܒܵܐ|
    block |ܘܲܥܡܲܪ ܒܐܲܪܥܵܐ ܕܡܲܟܿܝܼܟܼܘܼܬܼܵܐ ܕܢܝܼܚ ܦܘܼܠܚܵܢܵܗ̇ ܀|
    block |܃ܐܲܥܢܵܐ ܢܲܦܫܵܟ ܒܥܸܢܝܵܢ ܐ̄ܢܵܫܵܐ ܪ̈ܵܚܡܲܝ ܫܲܝܢܵܐ|
    block |ܘܟܲܒܸܿܫ ܝܲܨܪܵܟ ܒܢܝܼܪܵܐ ܢܝܼܚܵܐ ܕܡܲܟܿܝܼܟܼܘܼܬܼܵܐ ܀|
    block |܃ܙܪܘܿܥ ܙܸܕܼܩܵܬܼ̈ܟ ܒܐܲܪܥܵܐ ܕܐ̄ܢܵܫܵܐ ܕܠܵܐ ܡܸܬܿܛܲܠܡܵܐ|
    block |ܘܣܲܟܵܐ ܠܣܲܒܼܪܵܐ ܦܹܐܪܵܐ ܕܲܟܼܣܹܝܢ ܚܲܝܹ̈ܐ ܒܐܘܼܟܼܠܹܗ ܀|
    block |܃ܗܲܒܼ ܠܲܣܢܝܼܩܵܐ ܘܚܘܼܬ ܠܲܡܥܵܩܵܐ ܘܐܲܢܝܼܚ ܝܲܬܼܡ̇ܐ|
    block |ܘܐܲܢܗܲܪ ܐܲܦܲܝ̈ܟ ܘܠܵܐ ܬܼܟܼܪܸܐ ܠܵܟ ܟܲܕܼ ܝܵܗܹ̇ܒܼ ܐܲܢ̄ܬܿ ܀|
    block |܃ܚܙܝܼ ܠܵܐ ܬܸܬܸܿܠ ܟܲܕܼ ܟܲܪܝܵܐ ܠܵܟ ܘܲܡܥܵܺܩ ܠܸܒܵܟ|
    block |܃ܕܲܠܡܵܐ ܬܸܫܡܲܥ ܗܵܝ̇ ܒܲܪܬܿ ܩܵܠܵܐ ܕܲܠܘܵܬܼ ܩܵܐܝܢ|
    block |܃ܐܵܦ ܗܘ̤ ܖܲܪܸܒܼ ܕܸܒܼܚܵܐ ܣܲܢܝܵܐ ܕܕܼܵܡܹ̇ܐ ܗ̄ܘ̣ܵܐ ܠܹܗ|
    block |ܘܕܲܚܙ̣ܵܝܗܝ ܟܹܐܢܵܐ ܕܲܟܼܡܝܼܪ ܠܸܒܹܿܗ ܐܲܣܠܝܼ ܘܲܫ̣ܕܼܷܵܝܗܝ ܀|
    block |܃ܠܵܐ ܟܹܝܬܼ ܬܸܙܪܘܿܥ ܙܪܲܥ ܙܸܕܼܩܵܬܼ̈ܟ ܒܲܦܣܵܩ ܣܲܒܼܪܵܐ|
    block |ܕܠܵܐ ܢܸܬܿܛܲܠܡܘܼܢ ܦܹܐܪܹ̈ܐ ܕܥܲܡܠܲܝ̈ܟ ܡ̣ܢ ܦܘܼܪܥܵܢܵܐ ܀|
    block |܃ܠܲܝܬܿ ܦܘܼܪܥܵܢܵܐ ܠܦܹܐܪܹ̈ܐ ܕܗܵܘܹ̇ܝܢ ܡ̣ܢ ܟܲܪܝܘܼܬܼܵܐ|
    block |ܘܠܵܐ ܡܸܬܼܩܲܒܿܠܝܼܢ ܕܸܒܼܚܹ̈ܐ ܣܢܲܝ̈ܵܐ ܩܕܼܵܡ ܚܵܙܹ̇ܐ ܟܠ ܀|
    block |܃ܬܪܹܝܢ ܚܘܼܣܪ̈ܵܢܹܐ ܩܵܢܹ̇ܐ ܐܲܝܢܵܐ ܕܝܵܗܹ̇ܒܼ ܘܲܟܼܡܝܼܪ|
    block |ܕܡܵܘܒܸܿܕܼ ܕܝܼܠܹܗ ܘܚܵܒܹ̇ܫ ܢܲܦܫܹܗ ܬܚܹܝܬܼ ܡܲܪܫܘܼܬܼܵܐ ܀|
    block |܃ܒܕܝܼܢܵܐ ܥܦܝܼܦܵܐ ܡܩܲܛܪܸܓܼ ܗܘ̤ ܠܹܗ ܒܝܲܕܼ ܡܵܘܗܲܒܼܬܹܗ|
    block |ܘܠܵܐ ܡܸܬܼܒܲܝܲܢ ܕܲܠܡܵܢ ܝܵܗܹ̇ܒܼ ܘܲܠܡܵܢ ܚܵܐܹ̇ܒܼ ܀|
    block |܃ܝܵܗܹ̇ܒܼ ܘܲܡܥܝܼܩ ܠܗܵܘ̇ ܝܵܗܘܿܒܼܵܐ ܕܝܲܗ̣̄ܒܼ ܠܹܗ ܘܲܠܟܼܠ|
    block |ܘܠܵܐ ܡܸܬܼܒܲܝܲܢ ܕܗܘ̤ ܠܹܗ ܒܕܝܼܠܹܗ ܡܲܒܿܐܸܫ ܥܲܝܢܹܗ ܀|
    block |܃ܕܐܲܠܵܗ ܟܠܵܐ ܗ̄ܘ̣ ܟܠܡܵܐ ܕܲܩܐܹܝܢ ܡܲܠ̈ܟܹܿܐ ܘܡܵܟܹ̈ܐ|
    block |ܘܡ̣ܢ ܡ̇ܘܗܲܒܼܬܹܗ ܥܵܬܼ̇ܪܝܼܢ ܐ̄ܢܵܫܵܐ ܘܫܲܡܲܝܵܢܹ̈ܐ ܀|
    block |܃ܠܹܗ ܗ̄ܘ̣ ܙܵܕܹܩ ܕܢܸܬܸܿܠ ܕܝܼܠܹܗ ܒܚܘܿܒܵܐ ܕܲܟܼܝܵܐ|
    block |ܕܠܵܐ ܢܸܬܼܩܲܛܪܲܓܼ ܒܲܕܼܠܵܐ ܕܝܼܠܲܢ ܐܲܝܟ ܕܲܒܼܕܼܝܼܠܲܢ ܀|
    block |܃ܘܐܸܢ ܕܝܼܠܹܗ ܗ̄ܘ̣ ܥܘܼܬܼܪܵܐ ܘܚܲܝܹ̈ܐ ܘܦܘܼܪܥܵܢ ܐܲܓܼܪܵܐ|
    block |ܠܡܵܢ ܡܸܫܬܲܒܼܗܲܪ ܥܲܦܪܵܐ ܫܝܼܛܵܐ ܕܣܝܼܡ ܒܹܗ ܕܲܗܒܼܵܐ ܀|
    block |ܦܵܘܠܘܿܣ ܬܲܚܸܡ ܕܠܵܐ ܢܸܫܬܲܒܼܗܲܪ ܟܠ ܕܲܥܒܼܝܼܕܼܵܐ ܗ̄ܘ̣܃|
  block
    block |ܘܐܸܢ ܡܸܫܬܲܒܼܗܲܪ ܒܡܵܪܝܵܐ ܒܲܠܚܘܿܕܼ ܢܪܝܼܡ ܪܸܥܝܵܢܹܗ ܀|
    block |܃ܥܲܠ ܥܵܒܼܘܿܕܵܐ ܢܲܩܸܨ ܟܠܢܵܫ ܡܸܕܹܿܡ ܕܲܩܢܹܐ|
    block |ܣܛܲܪ ܡ̣ܢ ܥܵܘ̣ܠܵܐ ܕܕܝܼܠܲܢ ܐܝܼܬܼܵܘܗܝ ܘܒܲܢ ܡܸܫܬܲܡܲܫ ܀|
    block |܃ܕܝܲܨܪܲܢ ܐܝܼܬܼܵܘܗܝ ܥܵܘ̣ܠܵܐ ܕܢܲܦܫܲܢ ܘܠܵܘ ܕܲܐ̄ܚܪܹܢܵܐ ܗ̄ܘ̣|
    block |ܘܟܲܕܼ ܛܵܒܼ ܥܵܘ̣ܠܵܐ ܗ̄ܘ̣ ܐܸܡܲܬܼܝ ܕܨܵܒܹ̇ܐ ܡܙܲܕܸܿܩ ܥܵܘ̣ܠܹܗ ܀|
    block |܃ܗܘ̤ ܠܹܗ ܣܵܗܹ̇ܕܼ ܥܲܠ ܫܘܼܠܛܵܢܵܐ ܕܦܵܪܘܿܫܘܼܬܹܗ|
    block |ܕܲܒܼܨܸܒܼܝܵܢܹܗ ܙܲܟܹ̇ܐ ܘܚܵܐܹ̇ܒܼ ܒܐܲܝܠܹܝܢ ܕܲܩܢܸܐ ܀|
    block |܃ܬܵܘ ܡ̇ܝܘܿܬܹ̈ܐ ܛܲܟܸܿܣܘ ܪܲܗܛܵܐ ܕܨܸܒܼܝܵܢܲܝ̈ܟܿܘܿܢ|
    block |ܕܗܵܐ ܐܸܬܼܓܲܠܲܝܲܬ̤ ܕܨܸܒܼܝܵܢܲܢ ܗ̄ܘ̣ ܕܫܲܠܝܼܛ ܥܲܠ ܟܠ ܀|
    block |܃ܠܨܸܒܼܝܵܢ ܢܲܦܫܹܗ ܢܸܥܕܿܘܿܠ ܟܠܢܵܫ ܡܵܐ ܕܡܸܬܼܪܲܦܸܐ|
    block |ܘܲܒܼܒܼܘܼܚܪܵܢܹܗ ܢܚܘܼܪ ܒܲܩܢܘܿܡܹܗ ܘܢܲܟܸܿܣ ܥܵܘ̣ܠܹܗ ܀|
    block |܃ܝܲܨܪܵܐ ܢܸܗܘܸܐ ܐܲܝܟ ܕܲܝܵܢܵܐ ܠܟܼܠ ܣܘܼܥܪ̈ܵܢܲܝܢ|
    block |ܘܲܠܒܼܘܼܚܪܵܢܹܗ ܢܲܥܸܠ ܥܵܘ̇ܠܵܐ ܘܙܲܕܲܝܼܩܘܼܬܼܐ ܀|
    block |܃ܚܵܘܒܿܬܼܵܐ ܚܲܝܵܒܼ ܟܠ ܕܲܡܠܝܼܠܵܐ ܗ̄ܘ̣ ܠܡܸܕܲܥ ܗܵܠܹܝܢ|
    block |ܘܐܸܢ ܠܵܐ ܦܵܪܲܥ ܝܲܨܪܹܗ ܡܲܟܸܿܣ ܠܛܵܠܘܿܡܘܼܬܹܗ ܀|
    block |܃ܠܵܐ ܟܹܝܬܼ ܢܸܛܠܘܿܢ ܚܹܝܠ ܚܸܟܼ̈ܡܵܬܼܵܐ ܕܲܟܼܣܸܐ ܒܢܲܦܫܲܢ|
    block |ܘܢܵܘܠܸܕܼ ܪܸܛܢܵܐ ܕܠܵܐ ܒܘܼܝܵܢܵܐ ܥܲܠ ܥܵܒܼܘܿܕܲܢ ܀|
    block |܃ܠܵܐ ܢܸܫܬܲܒܼܗܲܪ ܟܲܕܼ ܣܲܓܿܝܼ ܠܲܢ ܥܘܼܬܼܪܵܐ ܘܚܲܝܠܵܐ|
    block |ܘܠܵܐ ܬܸܟܼܪܸܐ ܠܲܢ ܟܲܕܼ ܫܝܼܛ ܥܘܼܡܪܲܢ ܘܲܡܚܝܼܠ ܦܲܓܼܪܲܢ ܀|
    block |܃ܠܵܐ ܢܼܬܼܪܵܘܪܲܒܼ ܒܪܲܒܿܘܼܬܼ ܕܲܪܓܼܵܐ ܕܪܹܫܢܘܼܬܼܵܐ|
    block |ܘܠܵܐ ܢܸܨܛܲܡܥܲܪ ܠܡܸܫܬܲܥܒܵܕܼܘܼ ܠܛܲܟܼܣܵܐ ܬܲܩܢܵܐ ܀|
    block |܃ܐܲܝܢܵܐ ܕܦܵܩܹ̇ܕ ܢܡܲܕܸܿܟ ܡܸܠܵܘ̈ܗܝ ܒܡܸܠܲܬܼ ܫܲܝܢܵܐ|
    block |ܘܐܲܝܢܵܐ ܕܫܵܡܲ݁ܪ ܢܸܦܪܘܿܥ ܛܲܝܒܿܘܼ ܐܲܝܟ ܚܲܝܵܒܼܵܐ ܀|
    block |܃ܐܲܝܢܵܐ ܕܪܹܫܵܐ ܗ̄ܘ̣ ܢܸܗܘܸܐ ܪܹܫܵܐ ܒܗܘܿܢ ܒܲܥܒܼܵܕܹ̈ܐ|
    block |ܒܲܕܼܡܘܼܬܼ ܪܹܫܵܐ ܕܒܹܗ ܡܸܬܼܢܲܗܲܪ ܟܠܹܗ ܓܘܼܫܡܵܐ ܀|
    block |܃ܐܲܝܢܵܐ ܕܐܝܼܬܼܵܘܗܝ ܡܸܫܬܿܡܥܵܢܵܐ ܒܕܼܘܼܟܲܬܼ ܪܼ̈ܓܼܠܹܗ|
    block |ܢܸܪܕܹܿܐ ܟܠܫܵܥ ܠܘܵܬܼ ܕܲܦܩܝܼ̈ܕܼܵܢ ܒܲܕܼܡܘܼܬܼ ܪܸ̈ܓܼܠܹܐ ܀|
    block |܃ܐܲܝܢܵܐ ܕܢܲܗܝܼܪ ܝܲܨܪܵܐ ܕܢܲܦܫܹܗ ܠܡܸܦܪܲܫ ܫܲܦܝܼܪ|
    block |ܢܚܵܘܸܐ ܐܘܼܪܚܵܐ ܠܲܕܼܚܸܫܘܿܟܼܝܼܢ ܡ̣ܢ ܒܘܼܝܵܢܵܐ ܀|
    block |܃ܐܲܝܢܵܐ ܕܩܲܠܝܼܠ ܫܸܡܥܵܐ ܕܗܵܘܢܹܗ ܠܲܡܨܵܬܼ ܩܘܼܫܬܵܐ|
    block |ܢܲܙܥܸܩ ܩܵܠܹܗ ܐܲܝܟ ܫܝܼܦܘܿܪܵܐ ܒܐܸܕܢܲܝ̈ ܥܲܛܠܹ̈ܐ ܀|
    block |܃ܐܲܝܢܵܐ ܕܚܲܪܝܼܦ ܣܝܦܵܐ ܕܡܸܠܬܹܗ ܠܡܸܩܛܲܠ ܥܵܘ̣ܠܵܐ|
    block |ܢܸܚܪܘܿܒܼ ܣܸܕܼܪܹ̈ܐ ܕܒܲܥܸܠܕܲܪܵܐ ܒܝܲܕܼ ܦܸܬܼܓܼܵܡܵܘ̈ܗܝ ܀|
    block |ܐܲܝܢܵܐ ܕܚܲܟܿܝܼܡ ܘܝܵ̇ܕܲܥ ܛܲܟܼܣܵܐ ܕܡܸܠܲܬܼ ܚܲܝܹ̈ܐ܃|
  block
    block |ܢܲܩܢܸܐ ܛܲܥܡܵܐ ܠܲܕܼܦܲܟܿܝܼܗܝܼܢ ܡ̣ܢ ܘܵܠܝܼܬܼܵܐ ܀|
    block |܃ܐܲܝܢܵܐ ܕܫܲܪܝܼܪ ܚܘܼܒܵܐ ܕܢܲܦܫܹܗ ܒܗܲܝܡܵܢܘܼܬܼܵܐ|
    block |ܢܡܲܕܸܿܟ ܐܘܼܟܼܠܵܐ ܪܘܼܚܵܢܵܝܵܐ ܠܫܲܒܼܪܘܼܬܼ ܐ̄ܢܵܫܵܐ ܀|
    block |܃ܐܲܝܢܵܐ ܕܲܚܠܝܼܡ ܡ̣ܢ ܟܘܼ̈ܬܼܡ̇ܬܼܵܐ ܕܲܪ̈ܓܼܝܼܓܼܵܬܼܵܐ|
    block |ܢܫܝܼܓܼ ܗܲܕܵܡܹ̈ܐ ܕܲܟܼܢܵܘܵܬܹ̈ܗ ܡ̣ܢ ܣܲܢ̈ܝܵܬܼܵܐ ܀|
    block |܃ܐܲܝܢܵܐ ܕܩܲܕܿܝܼܫ ܡ̣ܢ ܛܲܡܐܘܼܬܼܵܐ ܕܪܸܓܲܬܼ ܒܸܣܪܵܐ|
    block |ܢܸܪܘܿܣ ܡܸܠܵܘ̈ܗܝ ܒܲܕܼܡܘܼܬܼ ܛܲܠܵܐ ܥܲܠ ܚܲܛܝܹ̈ܐ ܀|
    block |܃ܐܲܝܢܵܐ ܕܲܥܢܸܐ ܒܗܸܪܓܼܵܐ ܬܲܩܢܵܐ ܕܪ̈ܘܼܚܵܢܝܵܬܼܵܐ|
    block |ܢܥܲܝܹܕܼ ܚܲܒܼܪ̈ܵܘܗܝ ܒܫܸܡܥܵܐ ܛܵܒܼܵܐ ܕܦܘܼܠܚܵܢ ܚܲܝܹ̈ܐ ܀|
    block |܃ܐܲܝܢܵܐ ܕܝܲܠܝܼܦ ܘܨܵܒܹ̇ܐ ܕܢܲܠܸܦ ܠܲܕܼܗܸܕܼܝܘܿܠܛܝܼܢ|
    block |ܢܲܡܲܫܲܚ ܡܸܠܵܘ̈ܗܝ ܠܦܘܼܬܼ ܪܸ̈ܥܝܵܢܹܐ ܘܐܲܟܸܿܢ ܢܲܠܸܦ ܀|
    block |܃ܢܹܐܡܲܪ ܪܲܒܵܐ ܠܘܵܬܼ ܬܲܠܡܝܼܕܹܗ ܕܚܘܼܪ ܒܝܼ ܘܝܼܠܲܦ|
    block |ܘܐܵܦ ܬܲܠܡܝܼܕܼܵܐ ܢܸܚܢܸܐ ܠܢܝܼܫܵܐ ܕܡܸܠܲܝ̈ ܪܲܒܹܿܗ ܀|
    block |܃ܠܵܐ ܢܸܫܬܲܩܲܠ ܪܲܒܵܐ ܒܚܘܼܬܼܪܵܐ ܥܲܠ ܬܲܠܡܝܼܕܹܗ|
    block |ܘܠܵܐ ܬܲܠܡܝܼܕܼܵܐ ܢܨܲܚܸܐ ܠܪܲܒܵܐ ܕܲܡܚܲܟܸܿܡ ܠܹܗ ܀|
    block |܃ܢܸܗܘܸܐ ܪܲܒܵܐ ܒܕܘܼܟܲܬܼ ܥܲܝܢܵܐ ܠܪܸ̈ܓܼܫܲܝ ܦܲܓܼܪܵܐ|
    block |ܘܢܸܪܕܿܘܿܢ ܪܸ̈ܓܼܫܹܐ ܒܵܬܲܪ ܥܲܝܢܵܐ ܠܵܘܬܼ ܝܘܼܠܦܵܢܵܐ ܀|
    block |܃ܢܡܲܠܸܐ ܛܲܟܼܣܵܐ ܕܡܸܠܲܬܼ ܦܘܼܡ̇ܐ ܨܹܝܕ ܗܲܕܵܡܹ̈ܐ|
    block |ܘܐܵܦ ܗܲܕܵܡܹ̈ܐ ܢܨܘܼܬܼܘܼܢ ܩܵܠܹܗ ܕܠܵܐ ܣܲܒܼܥܘܼܬܼܵܐ ܀|
    block |܃ܒܛܲܟܼܣܵܐ ܕܦܲܓܼܪܵܐ ܢܹܐܣܘܿܪ ܚܘܼܒܲܢ ܚܲܕܼ ܨܹܝܕܼ ܚܲܒܼܪܹܗ|
    block |ܐܲܝܟ ܡܵܐ ܕܲܚܙܝܼܩ ܦܲܓܼܪܵܐ ܒܪܸ̈ܓܼܫܹܐ ܘܚܲܕܼ ܗ̄ܘ̣ ܟܠܹܗ ܀|
    block |܃ܚܲܕܼ ܗ̄ܘ̣ ܦܲܓܼܪܵܐ ܘܠܵܐ ܡܸܬܼܦܲܠܲܓܼ ܒܦܘܼܪܫܵܢ ܪܸ̈ܓܼܫܹܐ|
    block |ܘܟܲܕܼ ܣܲܓܿܝܼܐܝܼܢ ܫܘܹܝܢ ܒܐܵܘܝܘܼܬܼܵܐ ܕܠܵܐ ܡܸܣܬܲܕܿܩܵܐ ܀|
    block |܃ܚܲܕܼ ܗ̄ܘ̣ ܡܫܝܼܚܵܐ ܪܹܫܵܐ ܕܥܹܕܿܬܵܐ ܓܘܼܫܡܵܐ ܕܲܟܼܝܵܐ|
    block |ܘܲܒܼܚܲܕܼ ܚܘܼܒܵܐ ܦܠܸܐ ܕܲܢܩܵܘܘܿܢ ܦܲܓܼܪܹ̈ܐ ܡܫܝܼܚܹ̈ܐ ܀|
    block |܃ܐܸܢ ܗܲܕܵܡܹ̈ܐ ܦܪܝܼܫܝܼܢ ܘܲܫܘܹܝܢ ܒܲܕܼܡܸܬܼܚܲܙ̈ܝܵܢ|
    block |ܟܡܵܐ ܢܸܬܼܙܩܘܼܢ ܙܵܘ̈ܥܹܐ ܟܣܲܝܵ̈ܐ ܨܹܝܕ ܟܲܣ̈ܝܵܬܼܵܐ ܀|
    block |܃ܦܪܝܼܫܝܼܢ ܪܸ̈ܓܼܠܹܐ ܒܣܘܼܥܪ̈ܵܢܲܝܗܘܿܢ ܚܲܕܼ ܨܹܝܕ ܚܲܒܼܪܹܗ|
    block |ܘܫܲܘܸܐ ܪܲܗܛܵܐ ܕܦܘܼܠܚܵܢܲܝ̈ܗܘܿܢ ܨܹܝܕܼ ܚܲܕܼ ܓܘܼܫܡܵܐ ܀|
    block |܃ܠܲܝܬܿ ܗܲܕܵܡܵܐ ܕܚܲܣܸܕܼ ܚܲܒܼܪܹܗ ܒܟܲܫܝܼܪܘܼܬܹܗ|
    block |ܘܠܵܐ ܐܸܬܼܝܲܥܲܢܘ ܘܲܥܠܲܒܼܘ ܐܘܼܟܼܠܵܐ ܕܣܘܼܢܩܵܢܲܝ̈ܗܘܿܢ ܀|
    block |܃ܒܛܲܟܼܣܵܐ ܕܪܸ̈ܓܼܫܹܐ ܢܚܘܼܪ ܒܲܚܕܵܕܹ̈ܐ ܐܲܝܟ ܦܵܪ̈ܘܿܫܹܐ|
    block |ܘܐܲܝܟ ܗܲܕܵܡܹ̈ܐ ܢܕܲܡܸܐ ܟܠܢܵܫ ܒܝܲܕܼ ܣܘܼܥܪ̈ܵܢܲܝܢ ܀|
    block |܃ܚܝܼܨ ܪܸܥܝܵܢܵܐ ܢܠܲܒܸܿܒܼ ܩܵܠܹܗ ܠܐܲܝܢܵܐ ܕܲܡܚܝܼܠ|
    block |ܘܢܸܥܨܘܿܒܼ ܚܲܫܹܗ ܒܣܲܡܵܐ ܕܣܲܒܼܪܵܐ ܕܠܵܐ ܡܸܬܼܦܲܟܲܗ ܀|
    block |܃ܢܲܟܼܠܸܐ ܒܙܲܠܝܼܾ ܢܲܦܫܵܐ ܕܠܐ ܢܸܙܕܲܠܲܠ|
    block |ܘܪܵܚܹ̇ܡ ܫܲܝܢܵܐ ܢܫܲܬܸܿܩ ܚܸܡܬܼܵܐ ܕܪ̈ܲܓܘܼܙܬܼܵܢܹܐ ܀|
    block |ܥܪܝܼܡܵܐ ܠܚܲܣܝܼܪ ܗܵܘܢܵܐ ܠܡܸܕܲܥ ܩܘܼܫܬܵܐ܃|
  block
    block |ܘܟܲܫܝܼܪ ܥܲܡܠܹ̈ܐ ܢܥܝܼܪ ܠܲܪ̈ܦܲܝܵܐ ܠܦܘܼܠܚܵܢ ܚܲܝܹ̈ܐ ܀|
    block |܃ܩܢܹܐ ܩܸܢܝܵܢܹ̈ܐ ܢܦܲܪܢܸܣ ܥܘܼܬܼܪܹܗ ܚܲܟܿܝܼܡܵܐܝܼܬܼ|
    block |ܘܚܲܣܝܼܪ ܢܸܟܼܣܹ̈ܐ ܢܸܛܲܪ ܢܲܦܫܹܗ ܡ̣ܢ ܪܘܼܛܵܢܵܐ ܀|
    block |܃ܚܠܝܼܡ ܗܲܕܵܡܹ̈ܐ ܠܵܐ ܢܫܝܼܛ ܝܲܨܪܹܗ ܠܐܲܝܢܵܐ ܕܲܣܓܼܝܼܦ|
    block |ܘܢܲܣܝܼܣ ܓܘܼܫܡܵܐ ܠܵܐ ܢܸܬܼܪܲܦܸܐ ܒܝܲܕܼ ܩܘܼܛܵܥܵܐ ܀|
    block |܃ܦܠܸܐ ܒܲܚܙܵܬܼܵܐ ܠܵܐ ܢܲܗܸܠ ܒܹܗ ܒܲܫܟܼܝܼܪ ܐܲܦܹ̈ܐ|
    block |ܘܲܣܥܸܐ ܚܸܙܘܵܐ ܠܵܐ ܬܸܟܼܪܸܐ ܠܹܗ ܕܥܲܠ ܡ̇ܢ ܗܵܟܲܢ ܀|
    block |܃ܡܗܝܼܪ ܒܲܣܘܵܕܼܵܐ ܛܲܟܸܿܣ ܡܸܠܲܝ̈ܟ ܡ̣ܢ ܫܘܼܒܼܗܵܪܵܐ|
    block |ܘܲܟܼܪܸܐ ܡܸܠܬܼܵܐ ܟܠܝܼ ܠܸܫܵܢܵܟ ܡ̣ܢ ܓܘܼܕܵܦܵܐ ܀|
    block |܃ܚܲܪܝܼܦ ܙܵܘ̈ܥܹܐ ܚܙܝܼ ܠܵܐ ܬܸܣܥܸܐ ܥܲܠ ܟܲܣ̈ܝܵܬܼܵܐ|
    block |ܘܲܒܼܗܝܼܠ ܗܵܘܢܵܐ ܠܵܐ ܬܸܬܼܡܲܬܿܢ ܨܹܝܕ ܝܘܼܠܦܵܢܵܐ ܀|
    block |܃ܪܵܚܹ̇ܡ ܟܸܣܦܵܐ ܠܵܐ ܬܸܬܼܝܲܥܲܢ ܠܡܸܣܲܒܼ ܕܲܐ̄ܚܪܹܝܢ|
    block |ܕܠܵܐ ܢܸܩܪܘܿܢܵܟ ܣܸܦܪ̈ܲܝ ܪܘܼܚܵܐ ܐܵܚܵܒܼ ܕܲܬܼܪܹܝܢ ܀|
    block |܃ܪܵܚܹ̇ܡ ܫܘܼܒܼܚܵܐ ܠܵܐ ܬܨܘܼܪ ܥܲܡܠܲܝ̈ܟ ܠܥܹܝܢ ܚܲܙܵܝܹ̈ܐ|
    block |ܕܠܵܐ ܬܸܫܬܵܘܬܲܦ ܒܗܵܝ̇ ܒܲܪܬܼ ܩܵܠܵܐ ܕܲܦܪܝܼܫܵܝܵܐ ܀|
    block |܃ܢܙܝܼܪ ܡ̣ܢ ܚܲܡܪܵܐ ܚܙܝܼ ܠܵܐ ܬܸܡܙܘܿܓܼ ܚܸܡܬܼܵܐ ܒܫܸܩܝܵܟ|
    block |ܕܲܠܡܵܐ ܬܸܪܘܸܐ ܒܫܸܩܝܵܐ ܕܪܘܼܓܼܙܵܐ ܘܬܸܥܛܹܐ ܗܵܘܢܵܟ ܀|
    block |܃ܐܲܡܝܼܢ ܨܵܐܹ̇ܡ ܚܣܘܿܠ ܪܸܥܝܵܢܵܟ ܡ̣ܢ ܣܲܢ̈ܝܵܬܼܵܐ|
    block |ܕܠܵܐ ܬܸܬܼܢܵܘܲܠ ܒܟܲܦܢܵܐ ܕܲܬܼܢܵܢ ܘܲܒܼܓܹܗܲܢܵܐ ܀|
    block |܃ܥܢܹܐ ܒܲܨܠܘܼܬܼܵܐ ܨܲܠܵܐ ܒܟܸܣܝܵܐ ܐܲܝܟ ܕܐܸܬܼܦܲܩܲܕܿܬܿ|
    block |ܕܲܠܡܵܐ ܢܣܲܪܸܩ ܫܘܼܒܼܚܵܐ ܣܪܝܼܩܵܐ ܥܲܡܠܹ̈ܐ ܕܢܲܦܫܵܟ ܀|
    block |܃ܢܟܸܦ ܒܲܚܝܵܪܹܗ ܠܵܐ ܬܸܬܼܒܲܩܸܐ ܒܫܘܼܦܪܵܐ ܕܐܲܦܹ̈ܐ|
    block |ܕܠܵܐ ܬܸܬܼܥܲܪܩܲܠ ܒܲܡܨܝܼ̈ܕܼܵܬܼܵܐ ܕܪܸܓܲܬܼ ܒܸܣܪܵܐ ܀|
    block |܃ܒܚܵܘܪܵܐ ܣܲܢܝܵܐ ܢܦܲܠ̣ܘ ܚܲܩܝܼܪܹ̈ܐ ܡ̣ܢ ܕܼܪ̈ܓܲܝܗܘܿܢ|
    block |ܘܚܵܒܼ݂ܘ ܓܲܢ̄ܒܵܪܹ̈ܐ ܡ̣ܢ ܚܘܼ̈ܬܼܚܵܬܹܐ ܕܦܸܓܼܥܵܐ ܕܐܲܦܹ̈ܐ ܀|
    block |܃ܚܵܘܪܵܐ ܕܥܲܝܢܹ̈ܐ ܦܲܟܼ݂ܪܹܗ ܠܫܸܡܫܘܿܢ ܓܲܢ̄ܒܵܪ ܚܲܝܠܵܐ|
    block |ܘܫܘܦܪܵܐ ܕܐܲܦܹ̈ܐ ܨܵܕܹܗ ܠܕܼܵܘܝܼܕܼ ܢܲܗܝܼܪ ܗܵܘܢܵܐ ܀|
    block |܃ܘܐܸܢ ܓܲܢ̄ܒܵܪܹ̈ܐ ܘܩܲܢ̈ܝܲܝ ܗܵܘܢܵܐ ܢܦܲܠ̣ܘ ܒܲܚܙܵܬܼܵܐ|
    block |ܡܲܢ ܠܵܐ ܢܸܛܲܪ ܚܝܵܪܵܐ ܕܥܲܝܢܵܘ̈ܗܝ ܡ̣ܢ ܬܘܼܩ̈ܠܵܬܼܵܐ ܀|
    block |܃ܥܲܝܢܵܐ ܪܦܝܼܬܼܵܐ ܗ̄ܝ̣ ܘܩܸܒܼܝܵܐ ܕܡܲܚ̈ܵܐ ܚܒܼܝܼܫ ܒܲܡܥܝܼܢܵܗ̇|
    block |ܘܐܸܢ ܡܸܬܿܬܲܪܥܝܼܢ ܡܛܝܼܦܝܼܢ ܦܲܓܼܪܵܐ ܘܡܲܦܗܹܝܢ ܢܲܦܫܵܐ ܀|
  block
    block |܃ܐܲܚܘܿܕܼ ܢܲܟܼܦܵܐ ܬܲܪܥܵܐ ܕܥܲܝܢܲܝ̈ܟ ܘܛܲܪ ܒܵܒܼܵܬܼ̈ܟ|
    block |ܕܠܵܐ ܢܸܬܼܚܲܠܲܨ ܓܲܙܵܐ ܕܟܲܢܸܫܬܿ ܒܲܙܗܝܼܪܘܼܬܼܵܐ ܀|
    block |܃ܠܵܐ ܬܼܬܒܲܩܸܐ ܒܫܘܼܦܪܵܐ ܕܐܲܦܹ̈ܐ ܒܲܡܠܸܐ ܙܲܒܼܢܵܐ|
    block |ܕܲܠܡܵܐ ܬܸܗܘܸܐ ܫܟܼܝܼܪ ܒܲܚܙܬܼܵܐ ܒܲܚܠܘܿܠ ܪܵܘܡܵܐ ܀|
    block |܃ܐܵܦ ܐܲܢ̄ܬܿܝ ܚܵܘܵܐ ܟܲܣܵܝ ܐܲܦܲܝ̈ܟܿܝ ܒܢܲܚܬܵܐ ܢܲܟܼܦܵܐ|
    block |ܕܠܵܐ ܢܸܬܿܬܿܨܝܼܪܘܼܢ ܢܲܟܼܦܹ̈ܐ ܒܦܲܚܹ̈ܐ ܕܚܵܘܪܹܟܼܝ ܣܲܢܝܵܐ ܀|
    block |܃ܛܲܟܸܿܣܝ ܪܲܗܛܵܐ ܕܝܲܨܪܵܐ ܕܢܲܦܫܹܟܼܝ ܘܲܕܒܼܵܒܼܵܬܹ̈ܟܼܝ|
    block |ܕܠܵܐ ܢܸܬܿܬܲܩܠܘܼܢ ܪ̈ܵܕܝܲܝ ܒܐܘܼܪܚܵܐ ܒܲܫܒܼܝܼܠ ܥܲܝܢܲܝ̈ܟܿܝ ܀|
    block |܃ܚܘܼܪܝ ܬܲܩܢܵܐܝܼܬܿ ܘܨܲܒܸܿܬܼܝ ܢܲܦܫܹܟܼܷ ܒܲܟܼܢܝܼܟܼܘܼܬܼܵܐ|
    block |ܕܲܠܡܵܐ ܬܦܘܼܫܝܼܢ ܠܒܲܪ ܡ̣ܢ ܬܿܪܥܵܐ ܥܲܡ ܣܲܟܸ̈ܠܵܬܼܵܐ ܀|
    block |܃ܛܲܝܸܒܼܝ ܡܸܫܚܵܐ ܘܦܘܿܩܝ ܒܲܠܘܝܼܬܼܵܐ ܕܚܲܟܝܼ̈ܡܵܬܼܵܐ|
    block |ܕܲܠܡܵܐ ܢܸܕܼܥܲܟ ܠܲܡܦܹܝܕܼ ܚܘܼܒܹܿܟܼܝ ܘܬܸܗܘܹܝܢ ܓܘܼܚܟܵܐ ܀|
    block |܃ܠܵܐ ܬܸܨܛܲܒܿܬܼܝܼܢ ܒܨܸܒܼܬܵܐ ܕܐܲܦܹ̈ܐ ܒܲܪ̈ܵܝܵܬܼܵܐ|
    block |ܕܠܵܐ ܢܲܗܠܘܼܢ ܒܹܟܼܝ ܫܵܝܪܲܝ ܫܲܦܝܼܪ ܒܫܘܼܦܪܵܐ ܕܢܲܦܫܵܐ ܀|
    block |܃ܟܠܵܝ ܗܲܠܟܼܵܬܹ̈ܿܟܼܷܝ ܥܲܡ ܒܵܒܼܵܬܹ̈ܟܼܝ ܡ̣ܢ ܣܲܢ̈ܝܵܬܼܵܐ|
    block |ܕܠܵܐ ܢܸܩܪܘܿܢܹܟܼܝ ܟܹܐܦܵܐ ܨܚܲܬܬܼܵܐ ܕܫܲܕܼܝܵܐ ܒܫܘܼܩܵܐ ܀|
    block |܃ܚܘܼܪܝ ܘܐܸܬܼܒܲܝܲܢܝ ܕܦܚܵܐ ܥܲܝܢܹܟܼܝ ܘܨܸܒܼܬܵܐ ܕܐܲܦܲܝ̈ܟܿܝ|
    block |ܘܒܹܟܼܝ ܡܸܬܿܬܿܨܝܼܕܼܝܢ ܪܼ̈ܓܼܫܹܐ ܘܙܵܘܥܹ̈ܐ ܐܲܝܟ ܕܲܒܼܦܲܝܵܐ ܀|
    block |܃ܦܲܚܵܐ ܐܢ̄ܬܿܝ ܟܠܹܟܼܝ ܕܲܛܡܝܼܪ ܒܐܲܪܥܵܐ ܩܕܼܵܡ ܗܲܠ̈ܟܼܵܬܼܵܐ|
    block |ܘܠܵܐ ܐ̄ܢܵܫ ܝܵ̇ܕܲܥ ܕܐܲܝܟܲܢ ܢܵܦܹ̇ܠ ܒܲܡܨܝܼ̈ܬܹܟܼܝ ܀|
    block |܃ܒܩܸܛܪܹ̈ܐ ܨܢܝܼܥܹ̈ܐ ܙܩܝܼܪܝܼܢ ܢܸܫ̈ܒܹܿܐ ܕܲܪ̈ܓܲܝܼܓܼܵܬܹܟܼܝ|
    block |ܘܣܲܓܿܝܼ ܥܲܣܩܵܐ ܠܡܸܬܼܦܲܠܵܛܘܼ ܡ̣ܢ ܨܸܢܥܵܬܹ̈ܟܼܝ ܀|
    block |܃ܠܚܲܓܼܠܵܐ ܕܵܡ̇ܝܲܬܿܝ ܕܩܵܪܹܐ ܠܡܵܘܬܵܐ ܠܲܒܼܢܲܝ̈ ܓܸܢܣܹܗ|
    block |ܘܲܒܼܢܸܥ̈ܡܵܬܹܗ ܩܵܛܹ̇ܠ ܚܲܒܼܪ̈ܵܘܗܝ ܘܡܵܐܹ̇ܬܼ ܐܵܦ ܗܘ̤ ܀|
    block |܃ܒܲܕܼܡܘܼܬܼ ܚܲܓ̣ܠܵܐ ܡܚܲܬܼܚܸܬܼ ܚܸܙܘܹܟܼܝ ܠܲܕܼܚܵܐܲܪ ܒܹܟܼܝ|
    block |ܘܲܒܼܫܘܼܓܵܫܲܝ̈ܟܿܝ ܨܵܝ̇ܕܲܬܿܝ ܫܲܒܼܪܹ̈ܐ ܐܲܝܟ ܦܵܪ̈ܲܚܬܼܵܐ ܀|
    block |܃ܡܵܘܬܵܐ ܥܦܝܼܦܵܐ ܚܒܼܝܼܫ ܒܲܩܠܘܼܒܼܝܵܐ ܕܝܲܨܪܹܟܼܝ ܒܝܼܫܵܐ|
    block |ܘܩܵܪܹܐ ܠܐ̄ܢܵܫܵܐ ܠܘܵܬܼ ܐܲܒܼܕܵܢܵܐ ܐܲܝܟ ܕܲܠܫܲܝܢܵܐ ܀|
    block |ܠܠܸܩܛܵܐ ܕܵܡܹ̇ܐ ܡܲܡܠܠܵܐ ܕܦܘܼܡܹܟܼܝ ܩܕܼܵܡ ܗܸܕܼܝܘܿܛܹ̈ܐ܃|
  block
    block |ܘܡܵܐ ܕܐܸܬܼܪܲܓܼܪܲܓܼܘ ܠܡܹܐܟܲܠ ܡܸܢܹܗ ܡ̣ܝܼܢܼܘ ܒܲܚܛܝܼܬܼܵܐ ܀|
    block |܃ܠܲܝܬܿ ܨܲܝܵܕܼܵܐ ܕܲܡܗܝܼܪ ܡܸܢܹܟܼܝ ܠܲܡܨܵܕܸ ܐ̄ܢܵܫܵܐ|
    block |ܘܠܲܝܬܿ ܦܵܪܲܚܬܵܐ ܕܩܵܪܝܵܐ ܫܲܦܝܼܪ ܐܲܝܟ ܫܘܼܓܵܫܲܝܟܿܝ ܀|
    block |܃ܥܪܝܼܡܲܬܿܝ ܣܲܓܿܝܼ ܠܐܘܼܡ̇ܢܘܼܬܼܵܐ ܕܨܲܝܕܵܐ ܕܐ̄ܢܵܫܵܐ|
    block |ܘܠܵܐ ܐ̄ܢܵܫ ܝܵ̇ܕܲܥ ܠܲܡܬܲܢܵܝܘܼ ܙܢܲܝ̈ ܨܸܢ̈ܥܵܬܹܟܼܝ ܀|
    block |܃ܚܲܟܿܝܼܡ ܝܲܨܪܹܟܼܝ ܠܡܸܩܪܵܐ ܒܣܸܦܪ̈ܵܘܗܝ ܕܩܵܛܹ̇ܠ ܐ̄ܢܵܫܵܐ|
    block |ܘܲܫܒܲܪ ܠܸܒܹܿܟܼܝ ܠܡܸܬܼܗܲܓܵܝܘܼ ܒܚܸܟܼܡܲܬܼ ܩܘܼܫܬܵܐ ܀|
    block |܃ܗܘ̤ܝܘܼ ܗܘ̤ܵܐ ܠܹܟܼܝ ܪܲܒܵܐ ܡܗܝܼܪܵܐ ܡ̣ܢ ܫܘܼܪܵܝܵܐ|
    block |ܘܒܲܟܼܬܼܝܼ̈ܒܼܵܬܹܗ ܩܪܲܝܬܿܝ ܘܐܸܬܼܗܲܓܿܝܼܬܿܝ ܘܲܚ̣ܛܲܝܬܿܝ ܘܐܲܚܛܝܼܬܿܝ ܀|
    block |܃ܦܘܼܫܝ ܡ̣ܢ ܗܸܪܓܲܗ ܕܣܵܦܪܵܐ ܢܟܼܝܼܠܵܐ ܡܲܠܸܦ ܙܹܐܦܵܐ|
    block |ܘܬܼܵܝ ܐܸܬܼܗܲܓܵܝ ܒܣܸܦܪܲܝ ܪܘܼܚܵܐ ܕܡܲܩܢܹܝܢ ܚܲܝܹ̈ܐ ܀|
    block |܃ܠܵܐ ܬܸܬܿܕܡܹܝܢ ܠܚܵܘܵܐ ܐܸܡܹܟܼܝ ܕܫܸܡܥܲܬ̤ ܡܸܠܟܹܿܗ|
    block |ܘܐܸܟܼܠܲܬ̤ ܦܹܐܪܵܐ ܘܝܸܠܕܲܬ̤ ܡܵܘܬܵܐ ܠܲܕܼܒܼܝܬܼ ܐܵܕܸܵܡ ܀|
    block |ܗܵܐ ܬܘܼܒܼ ܬܵܘܥܹܝܢ ܡܸܪܲܬܼ ܡ̇ܘܬܵܐ ܒܝܲܕܼ ܨܸܢܥܵܬ̈ܟܼܝ ܀|
    block |܃ܟܲܕܿܘܼ ܩܛܲܠ̣ܬܿܝܼܢ ܒܐܘܼܟܼܠܵܐ ܕܦܹܐܪܵܐ ܕܪܸܓܼܬܼ ܐܸܡܹܟܼܝ|
    block |ܠܵܐ ܬܡܝܼܬܼܝܼܢܲܢ ܒܪܸܓܲܬܼ ܒܸܣܪܵܐ ܐܲܝܟ ܕܲܒܼܦܹܐܪܵܐ ܀|
    block |܃ܦܘܼܫܝ ܠܵܐ ܬܸܗܘܹܝܢ ܡܨܝܼܕܿܬܵܐ ܕܥܵܘ̣ܠܵܐ ܩܕܼܵܡ ܚܲܙܵܝܹ̈ܐ|
    block |ܕܗܵܐ ܐܸܬܼܦܲܟܪܘ ܟܠ ܡܘܼܫ̈ܚܵܬܼܵܐ ܒܢܸܫ̈ܒܹܐ ܕܐܲܦܲܝ̈ܟܿܝ ܀|
    block |܃ܠܘܲܝ ܣܲܢܝܵܐ ܗ̣̄ܘܲܝܬܿܝ ܒܚܸܙܘܵܐ ܕܐܲܦܲܝ̈ܟܿܝ ܐܲܝܟ ܪܸܥܝܵܢܹܟܼܝ|
    block |ܕܕܲܡ ܓܵܥܨܝܼܢ ܗ̄ܘ̣ܵܘ ܫܲܒܼܪܵܝ ܠܸܒܵܐ ܡ̣ܢ ܣܲܢܝܘܼܬܹܟܼܝ ܀|
    block |܃ܐܘܲܝ ܠܵܐ ܣܓܼܝܼ ܠܹܟܼܝ ܨܸܒܼܬܵܐ ܕܐܲܦܹ̈ܐ ܘܡܲܪ̈ܓܵܢܝܵܬܼܵܐ|
    block |ܟܲܒܲܪ ܡܲܗܡܹܝܢ ܗ̄ܘ̣ܵܘ ܪ̈ܵܚܡܲܝ ܨܸܒܼܬܵܐ ܡ̣ܢ ܥܸܢܝܵܢܹܟܼܝ ܀|
    block |܃ܡܲܢ ܕܹܝܢ ܐܲܪܡܝܼ ܩܹܐܡ̇ܐ ܒܥܲܝܢܲܝ̈ܟܿܝ ܘܲܒܼܗܲܠ̈ܟܼܬܹܟܼܝ|
    block |ܘܐܲܥܸܠ ܚܲܒܼܫܹܟܼܝ ܒܓܼܵܘ ܢܵܡܲܪܬܵܐ ܐܲܝܟ ܚܲܝ̈ܘܵܬܼܵܐ ܀|
    block |܃ܡܲܢ ܕܹܝܢ ܐܲܣܪܹܗ ܠܝܲܨܪܹܟܼܝ ܒܝܼܫܵܐ ܒܙܲܝܢܵܐ ܟܠܫܵܥ|
    block |ܟܒܲܪ ܫܵܠܹ̇ܐ ܗ̄ܘ̣ܵܐ ܩܵܠܵܐ ܕܕܼܵܠܲܚ̇ ܫܲܝܢܵܐ ܕܐ̄ܢܵܫܵܐ ܀|
    block |܃ܡܲܢ ܕܹܝܢ ܐܲܪܡܝܼ ܛܲܒܼܥܵܐ ܕܫܸܬܼܩܵܐ ܥܲܠ ܠܸܫܵܢܹܟܼܝ|
    block |ܟܒܲܪ ܦܵܐܹ̇ܫ ܗ̄ܘ̣ܵܐ ܡ̣ܢ ܕܲܠܡܸܚܪܲܒܼ ܣܸܕܼܪܹ݁ܐ ܕܐ̄ܢܵܫܵܐ ܀|
    block |܃ܛܘܼܒܼܵܘܗܝ ܠܐܲܝܢܵܐ ܕܣܲܟܲܪ ܐܸܕܢܵܘ̈ܗܝ ܘܠܵܐ ܨܵܬܼ ܡܸܠܲܝ̈ܟܿܝ|
    block |ܘܲܗܘ̤ܵܐ ܚܲܪܫܵܐ ܠܘܵܬܼ ܥܸܢܝܵܢܵܐ ܕܙܲܠܝܼܠܘܼܬܹܟܼܝ ܀|
    block |܃ܛܘܼܒܼܵܘܗܝ ܠܐܲܝܢܵܐ ܕܟܲܕܼ ܥܲܡܹܟܼܝ ܗ̄ܘ̣ ܠܵܘ ܥܲܡܟܼܝ ܗ̄ܘ̣|
    block |ܘܲܥܡ݂ܲܪ ܥܲܡܹܟܼܝ ܘܲܢ̣ܛܲܪ ܢܲܦܫܹܟ ܡ̣ܢ ܢܸܟܼܝܵܢܲܝ̈ܟܿܝ ܀|
    block |܃ܛܘܼܒܼܵܘܗܝ ܠܐܲܝܢܵܐ ܕܠܵܐ ܛܥ̣ܵܐ ܒܫܲܪܒܹܿܟܼܝ ܢܝܼܫܵܐ ܕܡܸܠܵܘܗܝ|
    block |ܘܠܵܐ ܐܸܬܿܕܵܘܲܕܼ ܒܲܗ̈ܦܵܟܼܵܬܼܵܐ ܕܙܲܠܝܼܠܘܼܬܹܟܼܝ ܀|
  block
    block |܃ܒܫܲܪܒܹܿܟܼܝ ܐܲܣܛܝܼܬܼ ܡ̣ܢ ܡܲܪܕܲܝܼܬܼܵܐ ܕܲܫܒܼܝܼܠ ܡܸܠܲܝ̈|
    block |ܕܲܚܙܹ̇ܝܬܼ ܕܲܣܓܼܝܼܘ ܦܲܚܹ̈ܐ ܕܢܸܟܼܠܲܝ̈ܟܿܝ ܕܠܵܐ ܡܸܢܝܵܢܵܐ ܀|
    block |܃ܫܲܪܒܹܿܟܼܝ ܢܲܓܼܕܲܢܝ ܡ̣ܢ ܥܸܢܝܵܢܵܐ ܕܲܠܘܵܬܼ ܟܠ ܐ̄ܢܵܫ|
    block |ܕܲܚܙܹ̇ܝܬܼ ܕܐܲܣܝܼܪ ܥܵܠܡܵܐ ܟܠܹܗ ܒܥܸܢܝܵܢ ܚܘܼܒܹܿܟܼܝ ܀|
    block |܃ܠܵܐ ܡ̣ܢ ܒܝܼܫܘܼ ܐܸܟܼܠܹ̇ܬܼ ܩܲܪ̈ܨܲܝܟܿܝ ܐܲܝܟ ܡ̇ܐ ܕܲܣܒ݂ܲܪܬܿܝ|
    block |ܘܠܵܘ ܠܹܟܼܝ ܓܲܢܝܼܬܼ ܐܸܠܵܐ ܠܝܲܨܪܹܟܼܝ ܕܚܵܛܹ̇ܐ ܘܡܲܚܛܹܐ ܀|
    block |܃ܐܵܦ ܠܹܗ ܠܝܲܨܪܹܟܼܝ ܠܵܐ ܓܲܢܝܼܬܹܿܗ ܐܲܝܟ ܕܲܠܒܼܝܼܫܵܐ|
    block |ܐܸܠܵܐ ܕܟܲܕܼ ܛܵܒܼ ܡܲܒܼܐܸܫ ܟܠܢܵܫ ܠܹܗ ܘܲܠܚܒܼܪ̈ܵܘܗܝ ܀|
    block |܃ܠܵܘ ܒܲܟܼܝܵܢܵܐ ܐܲܣܝܼܪ ܝܲܨܪܹܟܼܝ ܐܲܝܟ ܫܲܬܿܝܼܩܹ̈ܐ|
    block |ܘܠܵܘ ܒܲܠܚܘܿܕܲܝܟܿܝ ܩܲܢܝܲܬܿܝ ܙܵܘܥܹ̈ܐ ܠܘܵܬܼ ܚܘܼܬܼܚܵܬܹ̈ܐ ܀|
    block |܃ܫܘܸܐ ܗ̄ܘ̣ ܒܘܼܚܪܵܢܵܐ ܕܦܵܪܘܿܫܘܼܬܹܟܼܝ ܒܲܕܼܡܘܼܬܼ ܓܲܒܼܪܵܐ|
    block |ܘܐܸܢ ܫܵܦܲܪ ܠܹܟܼܝ ܠܵܐ ܡܸܬܼܒܲܨܪܲܬܿܝ ܡ̣ܢ ܦܘܼܠܚܵܢܹܗ ܀|
    block |܃ܚܲܕܼ ܗ̄ܘ̣ ܝܲܨܪܵܐ ܕܦܵܪܘܿܫܘܼܬܼܵܐ ܕܓܲܒܼܪܹ̈ܐ ܘܢܸܫܹ̈ܐ|
    block |ܘܚܲܕܼ ܗ̄ܘ̣ ܚܲܝܠܵܐ ܘܚܹܐܪܘܼܬܼ ܢܲܦܫܵܐ ܕܙܵܟܹ̇ܐ ܘܚܵܐܹ̇ܒܼ ܀|
    block |܃ܠܵܐ ܗ̄ܘ̣ܵܐ ܬܸܓܼܡܵܐ ܕܢܸܫܹ̈ܐ ܡܲܣܠܲܝ ܨܼܝܕܼ ܝܵ̇ܕܲܥ ܟܠ|
    block |ܐܸܠܵܐ ܝܲܨܪܵܐ ܕܡܲܪ̈ܵܚܬܼܵܐ ܕܠܵܐ ܡܸܬܼܟܲܚܲܕܸ ܀|
    block |܃ܠܵܘ ܥܸܢܝܵܢܵܐ ܕܲܟܼܢܝܼ̈ܟܼܵܬܼܵܐ ܡܲܚܛܸܐ ܠܐ̄ܢܵܫܵܐ|
    block |ܐܸܠܵܐ ܫܸܕܠܵܐ ܕܙܲܠܝܼ̈ܠܵܬܼܵܐ ܡܲܦܗܸܐ ܠܫܲܒܼܪܹ̈ܐ ܀|
    block |܃ܠܵܐ ܛܡܲܐ ܢܸܩܦܵܐ ܕܫܵܘܬܵܦܘܼܬܼܵܐ ܕܫܲܪܝܼܪ̈ܵܬܼܵܐ|
    block |ܐܸܠܵܐ ܒܝܼܫܘܼ ܫܸܩܝܵܐ ܨܲܚܢܵܐ ܕܕܲܠܵܐ ܢܵܡܘܿܣ ܀|
    block |܃ܕܲܟܼܝܵܐ ܗ̄ܝܼ ܐܲܢ̄ܬܿܬܼܵܐ ܟܲܕܼ ܪܲܚܝܼܩܵܐ ܡ̣ܢ ܨܲܚܢܘܼܬܼܵܐ|
    block |ܘܩܲܕܿܝܼܫ ܘܲܕܼܟܸܐ ܢܸܩܦܵܐ ܕܥܲܡܵܗ̇ ܘܝܲܠܕܵܐ ܕܡܸܢܵܗ̇ ܀|
    block |܃ܫܲܘܝܵܐ ܗ̄ܝܼ ܒܥܲܡܠܹ̈ܐ ܘܲܒܼܦܘܼܪܥܵܢܵܐ ܗܝ̤ ܘܐܵܦ ܓܲܒܼܪܵܗ̇|
    block |ܘܐܲܟܲܚ̄ܕܼ ܝܵܪܬܿܝܼܢ ܥܘܼܡܪܵܐ ܕܙܲܒܼܢܵܐ ܘܡܲܠܟܿܘܼܬܼ ܪܵܘܡ̇ܐ ܀|
    block |܃ܗܵܪܟܵܐ ܦܪܝܼܫܝܼܢ ܒܐܸܣܟܹܿܡܲܝ̈ܗܘܿܢ ܚܲܕܼ ܡ̣ܢ ܚܲܒܼܪܹܗ|
    block |ܠܗܲܠ ܠܲܝܬܿ ܕܸܟܼܪܹ̈ܐ ܘܠܵܐ ܢܸܩ̈ܒܼܵܬܼܵܐ ܕܚܲܕܼܘܼ ܟܝܵܢܵܐ ܀|
    block |܃ܘܐܸܢ ܚܲܕܼ ܐܸܢܘܿܢ ܒܐܲܬܼܪܵܐ ܕܲܕܟܸܐ ܡ̣ܢ ܢܸܟܼܝܵܢܹ̈ܐ|
    block |ܠܵܐ ܐ̄ܢܵܫ ܢܸܦܪܘܿܫ ܡܸܕܲܡ ܕܐܲܫܘܝܼ ܐܲܠܵܗ ܟܠܵܐ ܀|
    block |܃ܚܲܕܼ ܗ̄ܘ̣ ܟܝܵܢܵܐ ܕܓܲܒܼܪܹ̈ܐ ܘܢܸܫܹ̈ܐ ܘܚܲܕܼ ܒܵܪܘܿܝܵܐ|
    block |ܘܲܠܚܲܕܼ ܢܝܼܫܵܐ ܘܵܠܹ̇ܐ ܕܢܸܚܢܘܿܢ ܒܣܘܼܥܪ̈ܵܢܲܝܗܘܿܢ ܀|
    block |܃ܠܵܐ ܠܲܡ ܓܲܒܼܪܵܐ ܠܒܲܪ ܡ̣ܢ ܐܲܢ̄ܬܿܬܼܵܐ ܒܗܲܝܡܵܢܘܼܬܼܵܐ|
    block |ܐܵܦܠܵܐ ܐܲܢ̄ܬܿܬܼܵܐ ܠܒܲܪ ܡ̣ܢ ܓܲܒܼܪܵܐ ܒܕܸܚܠܲܬܼ ܩܘܼܫܬܵܐ ܀|
    block |܃ܓܲܒܼܪܵܐ ܢܡܲܠܹܐ ܕܘܼܟܲܬܼ ܪܹܫܵܐ ܠܢܸܫܹ̈ܐ ܪܸ̈ܓܼܠܹܐ|
    block |ܘܐܲܢ̄ܬܿܬܼܵܐ ܬܸܪܕܸܿܐ ܒܛܲܟܼܣܵܐ ܕܲܦܠܸܐ ܠܪܸ̈ܓܼܠܹܐ ܕܲܠܬܲܚܬܿ ܀|
    block |܃ܢܸܗܘܸܐ ܓܲܒܼܪܵܐ ܐܲܝܟ ܠܸܫܵܢܵܐ ܟܸܢܵܪ ܡܸܢܹ̈ܐ|
    block |ܘܢܙܸܪܘܿܥ ܟܠ ܫܵܥ ܩܵܠܹ̈ܐ ܢܲܟܼܦܹ̈ܐ ܒܐܸܕܼܢܲܝ̈ ܢܵܫܹ̈ܐ ܀|
    block |܃ܢܨܘܼ̈ܬܼܵܢ ܢܸܫܹ̈ܐ ܩܵܠ ܦܸܬܼܓܼܵܡܵܘ̈ܗܝ ܒܗܲܝܡܵܢܘܼܬܼܵܐ|
    block |ܘܢܸܬ̈ܠܵܢ ܦܸܐܪܹ̈ܐ ܕܕܲܟܼܝܘܼܬܼ ܢܲܦܫܵܐ ܣܲܒܼܪܵܐ ܘܚܘܼܒܵܐ ܀|
  block
    block |܃ܠܵܐ ܢܸܬܿܛܲܠܡܘܼܢ ܩܵܠܲܝ̈ ܦܘܼܡܹܗ ܕܐܲܝܢܵܐ ܕܙܵܪܲܥ|
    block |ܘܠܵܐ ܡܲܫܡܲܥܬܼܵܐ ܬܟܼܘܼܡ ܥܲܠ ܙܲܪܥܵܐ ܕܡܸܠܲܬܼ ܚܲܝ̈ܐ ܀|
    block |܃ܙܪܘܿܥ ܐܲܢ̄ܬܿ ܓܲܒܼܪܵܐ ܡܸܠܲܬܼ ܚܲܝܹ̈ܐ ܒܐܸܕܢܲܝ̈ ܢܸܫܹ̈ܐ|
    block |ܘܐܲܢ̄ܬܹܿܝܢ ܢܸܫܹ̈ܐ ܩܲܒܸܿܠ̈ܝ ܘܲܫܡܲܥܝ̈ ܠܣܵܗܕܿܘܼܬܼ ܓܲܒܼܪܹ̈ܐ ܀|
    block |܃ܚܵܘܒܲܬܼ ܚܘܼܒܵܐ ܚܲܝܵܒܼܝܼܢܲܢ ܚܲܕ ܨܼܝܕܼ ܚܲܒܼܪܹ̈ܐ|
    block |ܦܪܘܿܥܘ ܠܲܚܕܼܵܕܹ̈ܐ ܘܲܠܒܼܵܪܘܿܝܵܐ ܐܲܚܕܵܐ ܕܦܲܐܝܵܐ ܀|
    block |܃ܚܘܼܒܵܐ ܕܲܟܼܝܵܐ ܡܨܸܐ ܦܵܪܲܥ ܠܵܗ̇ ܠܚܵܘܒܲܬܼ ܐ̄ܢܵܫܵܐ|
    block |ܘܗܘ̤ ܥܵܒܹ̇ܕܼ ܠܲܢ ܪ̈ܲܚܡܹܐ ܠܟܲܣܝܵܐ ܘܲܠܪ̈ܘܼܚܵܢܹܐ ܀|
    block |܃ܐܲܚܸܒܼܘ ܓܲܒܼܪܹ̈ܐ ܚܕܼܵܐ ܬܼܵܘܕܲܝܼܬܼܵܐ ܕܚܲܕܼ ܒܵܪܘܿܝܵܐ|
    block |ܘܲܪ̈ܚܲܡܝ ܢܸܫܹ̈ܐ ܚܕܼܵܐ ܫܲܘܝܘܼܬܵܐ ܕܚܲܕܼ ܐܲܠܵܗܵܐ ܀|
    block |܃ܐܘܕܼܵܘ ܫܲܦܝܼܪ ܐܲܟܼܡܵܐ ܕܲܦܐܹܐ ܠܝܲܨܪܵܐ ܕܲܒܼܟܼܘܿܢ|
    block |ܚܕܵܐ ܐܝܼܬܼܘܼܬܼܵܐ ܘܝܲܕܼ ܫܘܼܠܛܵܢܵܐ ܩܢܘܿܡܹ̈ܐ ܬܠܵܬܐ ܀|
    block |܃ܐܵܘܕܵܘ ܕܐܝܼܬܼܵܘܗܝ ܟܝܵܢܵܐ ܫܲܘܝܵܐ ܕܠܵܐ ܡܸܬܼܦܲܠܲܓܼ|
    block |ܘܐܝܼܬܼܵܘܗܝ ܡܸܡܬܼܘܿܡ ܐܲܟܼܡܵܐ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܀|
    block |܃ܐܵܘܕܼܵܘ ܕܐܝܼܬܼܵܘܗܝ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܡܸܢܹܗ|
    block |ܚܲܕܼ ܝܵܠܘܿܕܼܵܐ ܘܚܲܕܸ ܝܼܠܝܼܕܼܵܐ ܘܚܲܕ ܢܵܦܘܿܩܵܐ ܀|
    block |܃ܐܵܘܕܵܘ ܒܐܲܒܼܵܐ ܕܠܵܐ ܐܝܼܬܼ ܐܸܡܲܬܼܝ ܕܠܵܘ ܐܲܒܼܵܐ ܗ̄ܘ̣ܵܐ|
    block |ܘܗܲܝܡܸܢܘ ܒܲܒܼܪܵܐ ܕܠܵܐ ܐܝܼܬܼ ܙܲܒܼܢܵܐ ܒܹܝܬܼ ܠܹܗ ܠܐܲܒܼܘܼܗܝ ܀|
    block |܃ܩܲܠܸܣܘ ܘܐܵܘܪܸܒܼܘ ܠܪܘܼܚܵܐ ܕܐܝܼܬܼܵܘܗܝ ܚܲܕܼ ܒܐܝܼܬܼܘܬܼܵܐ|
    block |ܘܠܵܐ ܒܨܝܼܪ ܘܲܙܥܘܿܪ ܡ̣ܢ ܫܘܼܠܛܵܢܵܐ ܕܐܲܒܼܵܐ ܘܲܒܼܪܵܐ ܀|
    block |܃ܩܪܵܘ ܬܲܩܢܵܐܝܼܬܼ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ|
    block |ܟܝܵܢܵܐ ܕܲܫܘܸܐ ܘܠܵܐ ܡܸܬܼܦܲܠܲܓܼ ܒܝܲܕܼ ܫܘܼܚܠܵܦܵܐ ܀|
    block |܃ܠܵܐ ܡܸܫܬܲܚܠܲܦ ܐܲܠܵܗ ܟܠܵܐ ܡ̣ܢ ܡܵܐ ܕܐܝܼܬܼܵܘܗܝ|
    block |ܘܠܵܐ ܡܸܣܬܲܝܲܟ ܟܝܵܢ ܐܝܼܬܼܘܼܬܹܗ ܠܓܼܵܘ ܡ̣ܢ ܣܵܟܼܵܐ ܀|
    block |܃ܠܲܝܬܿ ܠܲܕܝܵܢܹܗ ܕܬܸܚܙܹܝܘܗܝ ܥܲܝܢܵܐ ܒܪܸ̈ܓܼܫܹܐ ܕܲܠܒܲܪ|
    block |ܘܠܵܐ ܩܢܹܐ ܩܵܠܵܐ ܡܸܬܼܪܲܓܼܫܵܢܵܐ ܐܲܝܟ ܦܲܓܼܪ̈ܢܹܐ ܀|
    block |ܐܝܼܬܼܝܵܐ ܗ̄ܘ̣ ܟܠܹܗ ܘܟܲܣܝܵܐ ܗ̄ܘ̣ ܟܠܹܗ ܘܫܲܘܝܵܐ ܗ̄ܘ̣ ܟܠܹܗ ܀|
    block |ܘܲܓܼܡܝܼܪ ܟܠܹܗ ܒܐܲܠܵܗܘܼܬܹܗ ܘܥܵܒܼܘܿܕܘܼܬܹܗ ܀|
    block |܃ܪܸܡܙܹܗ ܬܲܩܸܢ ܫܡܲܝܵܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ|
    block |ܘܡ̣ܢ ܠܵܐ ܡܸܕܸܿܡ ܒܝܼܪܵܐ ܟܠܡܸܕܹܿܡ ܕܲܟܼܣܸܐ ܘܲܓܼܠܹܐ ܀|
    block |܃ܙܲܒܼܢܵܐ ܬܲܚܸܡ ܠܲܥܒܼܵܕܼ ܐܝܼܕܵܘ̈ܗܝ ܐܲܝܟ ܕܲܫܦ݂ܲܪ ܠܹܗ|
    block |ܘܐܸܡܲܬܼܝ ܕܲܨܒܼܵܐ ܐܲܝܬܲܝ ܠܓܸܠܝܵܐ ܟܲܣܝܘܼܬܼ ܚܘܼܒܹܿܗ ܀|
    block |܃ܡܸܛܠ ܚܘܼܒܹܿܗ ܒܝܼܪܵܐ ܟܠ ܡܸܕܲܡ ܘܠܵܘ ܠܲܢܝܵܚܹܗ|
    block |ܘܲܠܬܼܘܼܩܵܢܵܘ̈ܗܝ ܚܵܘܝܼ ܚܲܝܠܹܗ ܘܠܵܘ ܠܐܝܼܬܼܘܼܬܹܗ ܀|
    block |܃ܗܘ̤ ܬܲܩܸܢ ܟܠ ܡ̣ܢ ܠܵܐ ܡܸܕܲܡ ܒܚܹܝܠ ܨܸܒܼܝܵܢܹܗ|
    block |ܘܗܘ̤ ܚܲܕܲܬܼ ܟܠ ܒܫܘܼܠܵܡ ܙܲܒܼܢܹ̈ܐ ܒܲܨܠܸܡ ܨܲܠܡܗ ܀|
  block
    block |܃ܕܝܼܠܹܗ ܐܝܼܬܼܵܘܗܝ ܗܘܵܝܵܐ ܩܲܕܡܵܐ ܕܡ̣ܢ ܠܵܐ ܡܸܕܲܡ|
    block |ܐܵܦ ܚܘܼܕܵܬܼܵܐ ܕܲܒܼܚܲܕܼ ܐܝܼܬܼܵܘܗܝ ܕܝܼܠܹܗ ܀|
    block |܃ܒܩܲܕܡܵܐ ܬܲܩܸܢ ܡ̣ܢ ܠܵܐ ܡܸܕܲܡ ܐܲܝܟ ܥܵܒܼܘܿܕܵܐ|
    block |ܘܗܵܫܵܐ ܚܲܕܲܬܼ ܠܲܥܒܼܵܕܼ ܐܝܼܕܵܘ̈ܗܝ ܐܲܝܟ ܚܲܟܿܝܼܡܵܐ ܀|
    block |܃ܬܲܩܸܢ ܟܠܵܐ ܘܚܲܕܲܬܼ ܟܠܵܐ ܚܲܟܿܝܼܡܵܐܝܼܬܼ|
    block |ܐܲܝܟ ܡ̇ܐ ܕܲܦܐܹܐ ܠܚܹܝܠ ܐܝܼܬܼܘܼܬܹܗ ܕܲܟܼܣܸܐ ܡ̣ܢ ܟܠ ܀|
    block |܃ܒܲܨܠܸܡ ܐ̄ܢܵܫܵܐ ܫܲܠܸܡ ܥܲܡܠܹܗ ܒܪܵܫܝܼܬܼ ܕܲܒܼܪܵܐ|
    block |ܘܲܒܼܒܲܪܢܵܫܵܐ ܚܲܕܲܬܼ ܘܐܲܚܝܼ ܒܫܘܼܠܵܡ ܙܲܒܼܢܹ̈ܐ ܀|
    block |܃ܒܬܼܘܼܩܵܢ ܐ̄ܢܵܫܵܐ ܚܒ݂ܲܫ ܟܠ ܡܸܕܲܡ ܐܲܝܟ ܕܲܒܼܒܲܝܬܵܐ|
    block |ܘܒܲܨܠܸܡ ܐ̄ܢܵܫܵܐ ܥܡ݂ܲܪ ܨܸܒܼܝܵܢܹܗ ܐܲܝܟ ܕܲܒܼܢܵܘܣܵܐ (ܐ) ܀|
    block |܃ܒܐ̄ܢܵܫܵܐ ܐܲܣܪܹܗ ܠܟܼܠܹܗ ܚܲܝܠܵܐ ܕܒܼܵܪܿܘܿܝܘܼܬܹܗ|
    block |ܘܲܒܼܒܲܪܢܵܫܵܐ ܡܚܲܕܲܬܼ ܟܠܑܵܐ ܘܕܼܵܐܹ̇ܢ ܟܠܵܐ ܀|
    block |܃ܒܨܲܠܡܹܗ ܟܲܢܝܹܗ ܠܲܨܠܸܡ ܐ̄ܢܵܫܵܐ ܟܲܕܼ ܬܲܩܸܢ ܟܠ|
    block |ܘܒܹܗ ܡܸܬܼܚܵܘܸܐ ܐܲܝܟ ܕܲܒܼܨܲܠܡܵܐ ܟܲܕܼ ܕܵܐܹ̇ܝܢ ܟܠ ܀|
    block |܃ܠܲܨܠܸܡ ܐ̄ܢܵܫܵܐ ܚܵܙܹ̈ܝܢ ܐ̄ܢܵܫܵܐ ܘܪ̈ܘܼܚܵܢܵܝܹܐ|
    block |ܕܥܵܒܹ̇ܕܼ ܕܝܼܢܵܐ ܘܒܼܵܚܲܪ ܥܵܘ̣ܠܵܐ ܘܡܲܣܠܸܐ ܘܓܼܵܒܹ̇ܐ ܀|
    block |܃ܒܗܲܝܟܲܠ ܦܲܓܼܪܹܗ ܣܵܓܹ̇ܕ ܟܠܵܐ ܠܐܲܠܵܗ ܟܠܵܐ|
    block |ܘܲܒܼܓܼܵܠܝܘܼܬܹܗ ܚܵܙܹ̇ܝܢ ܟܠܵܐ ܠܲܟܼܣܸܐ ܡ̣ܢ ܟܠ ܀|
    block |܃ܒܪܼ̈ܓܼܫܹܐ ܕܲܠܒܲܪ ܚܵܙܹ̇ܝܢ ܦܲܓܼܪܵܐ ܡܸܬܼܚܙܝܵܢܵܐ|
    block |ܘܲܒܼܝܲܕܼ ܙܵܘܥܹ̈ܐ ܠܐܲܠܵܗܘܼܬܼܵܐ ܕܠܵܐ ܡܸܬܼܚܲܙܝܵܐ ܀|
    block |܃ܒܦܲܓܼܪܹܗ ܢܵܚܝܼܢ ܫܘܼܐܵܠܲܝ̈ܗܘܿܢ ܐܲܝܟ ܕܒܲܠܡܹܐܢܵܐ|
    block |ܘܠܵܐ ܡܸܫܬܲܚܩܝܼܢ ܒܲܒܼܥܵܬܼ ܟܲܣܝܵܐ ܕܲܟܼܣܸܐ ܒܓܼܵܘܹܗ ܀|
    block |܃ܒܚܘܼܒܹܿܗ ܟܕܝܼܢܝܼܢ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ|
    block |ܘܲܡܗܲܠܠܝܼܢ ܒܹܗ ܚܕܼܵܐ ܬܵܘܕܲܝܼܬܼܵܐ ܠܚܲܕܼ ܒܵܪܘܿܝܵܐ ܀|
    block |܃ܬܵܘ ܢܸܬܼܩܲܪܲܒܼ ܠܗܲܝܟܲܠ ܦܲܓܼܪܹܗ ܒܗܲܝܡܵܢܘܼܬܼܵܐ|
    block |ܘܲܢܩܲܪܸܒܼ ܒܹܗ ܕܸܒܼܚܹ̈ܐ ܕܚܘܼܒܵܐ ܕܬܼܵܒܲܥ̇ ܚܘܼܒܹܿܗ ܀|
    block |܃ܬܵܘ ܢܸܣܓܿܪܕܼ ܒܹܗ ܐܲܝܟ ܕܲܒܼܢܵܘܣܵܐ ܐܲܠܵܗܵܝܵܐ|
    block |ܘܲܢܗܲܠܸܠ ܒܹܗ ܐܲܠܵܗܵܐܝܼܬܼ ܠܐܲܠܵܗ ܟܠܵܐ ܀|
    block |܃ܬܵܘ ܢܸܚܙܐ ܒܹܗ ܠܲܟܼܣܸܐ ܡ̣ܢ ܟܠ ܒܗܲܝܡܵܢܘܼܬܼܵܐ|
    block |ܘܲܢܗܲܝܡܸܢ ܒܹܗ ܒܓܼܠܝܵܐ ܘܟܸܣܝܵܐ ܗܵܪܟܵܐ ܘܬܲܡ̇ܢ ܀|
    block |܃ܒܗܲܝܡܵܢܘܼܬܼܵܐ ܡܨܸܐ ܪܸܥܝܵܢܵܐ ܠܡܸܕܲܥ ܗܵܠܹܝܢ|
    block |ܘܗ̤ܝ ܓܵܠ̇ܝܵܐ ܠܹܗ ܐ̄ܪ̈ܙܹܐ ܟܣܲܝܵ̈ܐ ܕܲܣܬܼܝܼܪ̈ܵܬܼܵܐ ܀|
    block |܃ܒܐܝܼܕܼܵܗ̇ ܚܵܙܹ̇ܐ ܠܲܕܼܪ̈ܲܚܝܼܩܵܢ ܐܲܝܟ ܩܲܪ̈ܝܼܒܼܵܢ|
    block |ܘܫܲܪܝܼܪ̈ܵܢ ܠܹܗ ܐܲܝܟ ܗܵܘ̇ ܕܲܗ̤ܘܲܝ̈ ܒܝܲܕܼ ܣܘܼܥܪ̈ܵܢܹܐ ܀|
    block |܃ܒܓܲܙܵܗ̇ ܟܲܣܝܵܐ ܣܝܼܡܲܬܼ ܚܲܝܹ̈ܐ ܕܲܥܬܼܝܼ̈ܕܼܵܬܼܵܐ|
    block |ܘܡܸܢܵܗ̇ ܥܵܬܼ̇ܪܝܼܢ ܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀|
    block |܃ܐܲܝܟ ܐܹܘܩܝܼܢܵܐ ܠܒܼܝܼܕܼܵܐ ܠܥܵܠܡܵܐ ܒܝܲܡܵܐ ܕܚܲܫܹ̈ܐ|
    block |ܕܠܵܐ ܢܸܬܼܪܲܦܸܐ ܒܹܝܬܼ ܡܲܚܫܘܼܠܹ̈ܐ ܕܲܪ̈ܓܼܝܼܓܼܵܬܼܵܐ ܀|
  block
    block |܃ܬܵܘ ܢܹܐܣܘܿܪ ܒܵܗ̇ ܐܸܠܦܵܐ ܕܢܲܦܫܲܢ ܐܲܝܟ ܕܒܹܐܘܩܝܼܢܵܐ|
    block |ܘܢܸܛܲܪ ܚܘܼܒܵܐ ܒܹܝܬܼ ܚܘܼܬܼܚܵܬܹ̈ܐ ܕܓܲܠܠܹ̈ܐ ܫܓܼܝܼܫܹ̈ܐ ܀|
    block |܃ܬܵܘ ܢܸܚܙܘܿܩ ܒܵܗ̇ ܐܲܝܟ ܗܲܕܲܝܼܐܵܐ ܕܝܵ̇ܕܲܥ ܕܲܠܗܲܠ|
    block |ܘܲܢܡܲܢܲܥ ܒܵܗ̇ ܠܘܵܬܼ ܫܘܼܠܵܡܵܐ ܕܡܲܠܟܿܘܼܬܼ ܪܵܘܡܵܐ ܀|
    block |܃ܬܵܘ ܢܸܚܙܹܐ ܒܵܗ̇ ܝܲܨܪܵܐ ܕܢܲܦܫܲܢ ܐܲܝܟ ܕܲܒܼܟܼܘܼܪܵܐ|
    block |ܘܢܲܣܠܸܐ ܥܵܘ̣ܠܵܐ ܘܢܸܓܼܒܸܿܐ ܚܘܼܒܵܐ ܪܵܚܡܵܐ ܕܩܘܼܫܬܵܐ ܀|
    block |܃ܬܵܘ ܢܸܓܼܠܸܐ ܠܵܗ̇ ܡܘܼܡܹ̈ܐ ܕܦܲܓܼܪ̈ܲܝܢ ܘܲܕܼܪܸ̈ܥܝܵܢܲܝܢ|
    block |ܘܲܒܼܣܲܡ̈ܡܵܢܹܝܗ̇ ܢܲܐܣܸܐ ܟܹܐܒܲܝ̈ܢ ܕܲܠܓܼܵܘ ܘܕܲܠܒܲܪ ܀|
    block |܃ܐܵܣܝܵܐ ܗ̄ܝܼ ܛܵܒܼܵܐ ܕܝܵ̇ܕܲܥ ܦܘܼܪ̈ܣܹܐ ܕܲܡ̈ܡܲܚܲܝܵܐ|
    block |ܘܠܲܝܬܿ ܥܘܼܕܼܪܵܢܵܐ ܕܠܵܘ ܒܒܹܝܬܼ ܓܲܙܵܗ̇ ܡܡܲܕܲܟ ܘܲܚܡܝܼܠ ܀|
    block |܃ܝܵ̇ܕܼܥܵܐ ܕܬܲܐܣܸܐ ܠܲܕܼܥܲܬܿܝܼܪܝܼܢ ܘܠܲܕܼܡܸܣܟܹܿܢܝܼܢ|
    block |ܘܥܲܠ ܥܘܼܕܼܪܵܢܵܗ̇ ܣܢܝܼܩܝܼܢ ܟܹܐܢܹ̈ܐ ܐܵܦ ܥܵܘܵܠܹ̈ܐ ܀|
    block |܃ܬܵܐ ܥܲܬܿܝܼܪܵܐ ܓܠܝܼ ܠܵܗ̇ ܟܹܐܒܹ̈ܐ ܕܥܵܠܘܿܒܼܘܼܬܼܵܟ|
    block |ܘܗܲܒܼ ܙܸܕܼ̈ܩܵܬܼܵܐ ܘܣܲܒ̣ ܠܵܟ ܣܲܡܵܐ ܕܡܲܐܣܸܐ ܥܵܘ̣ܠܵܟ ܀|
    block |܃ܬܵܐ ܡܸܣܟܹܿܢܵܐ ܐܲܚܘܿܕܼ ܓܵܘܣܵܐ ܒܚܹܝܠ ܥܘܼܕܼܪܵܢܵܗ̇|
    block |ܘܲܦܠܘܿܚ ܥܲܡܵܗ̇ ܕܠܵܐ ܩܘܼܛܵܥܵܐ ܒܕܝܹܢܵܪ ܚܲܝܹ̈ܐ ܀|
    block |܃ܬܵܐ ܙܲܕܲܝܼܩܵܐ ܣܝܼܡ ܣܝܼ̈ܡܵܬܼܵܐ ܒܚܸܣܢܲܝ̈ ܚܘܼܒܿܗ̇|
    block |ܘܐܲܪܡ̇ܐ ܛܲܒܼܥܵܐ ܕܫܲܪܝܼܪܘܼܬܼܵܗ̇ ܥܲܠ ܪܸܥܝܵܢܵܟ ܀|
    block |܃ܬܵܐ ܚܲܛܵܝܵܐ ܟܬܼܘܿܒܼ ܩܲܪܸܒܼ ܠܵܗ̇ ܬܘܵܬܼ ܪܸܥܝܵܢܵܐ|
    block |ܘܣܝܼܡ ܡܸܫܟܵܢܵܐ ܚܲܫܵܐ ܘܕܼܡܠܹ̈ܐ ܘܣܲܒܼ ܫܘܼܒܼܩܵܢܵܐ ܀|
    block |܃ܬܵܐ ܙܲܠܝܼܠܵܐ ܢܲܟܸܿܦ ܢܲܦܫܵܟ ܒܡܲܟܿܝܼܟܼܘܼܬܼܵܗ̇|
    block |ܘܲܠܒܲܫ ܢܲܚܬܵܐ ܕܩܲܕܼܝܼܫܘܼܬܼܵܐ ܥܲܠ ܗܲܕܵܡܲܝ̈ܟ ܀|
    block |܃ܬܵܐ ܓܲܢܵܒܼܵܐ ܦܘܼܫ ܡ̣ܢ ܬܵܘܫܵܐ ܘܲܪܕܝܼ ܒܐܘܼܚܵܗ̇|
    block |ܘܣܲܟܵܐ ܠܣܲܒܼܪܵܗ̇ ܕܕܲܡ ܬܸܬܸܿܠ ܠܵܟ ܫܛܵܪ ܚܵܘ̈ܒܵܬܼܵܟ ܀|
    block |܃ܬܵܐ ܓܲܝܵܪܵܐ ܩܲܕܸܿܫ ܦܲܓܼܪܵܟ ܒܩܲܕܼܝܼܫܘܼܬܼܵܗ̇|
    block |ܘܪܘܿܣ ܥܲܠ ܟܠܵܟ ܡܲܚ̈ܝܵܐ ܕܟܲܝ̈ܵܐ ܕܐ̄ܪܵܙ ܫܘܼܒܼܩܵܢܵܐ ܀|
    block |܃ܬܵܐ ܡܲܟܿܝܼܟܼܵܐ ܪܕܲܝܼ ܒܲܠܘܝܼܬܼܵܐ ܕܡܲܟܿܝܼܟܼܘܼܬܼܵܗ̇|
    block |ܘܡܲܢܲܥ ܥܲܡܵܗ̇ ܠܲܠܡܹܐܝܢ ܫܲܝܢܵܐ ܕܠܵܐ ܟܲܪܝܘܼܬܵܐ ܀|
    block |܃ܚܵܘܵܐ ܫܒܲܪܬܼܵܐ ܬܵܝ ܐܸܬܼܚܲܟܲܡܝ ܒܗܲܝܡܵܢܘܼܬܼܵܐ|
    block |ܘܲܩܢܝ ܗܵܘܢܵܐ ܠܡܸܛܲܪ ܢܲܦܫܹܟܼܝ ܡ̣ܢ ܣܵܩܘܿܪܹܟܼܝ ܀|
    block |܃ܐܲܝܟ ܡܲܚܙܝܼܬܼܵܐ ܩܒܼܘܿܥܝ ܕܲܟܼܝܘܼܬܼܵܗ̇ ܩܕܼܵܡ ܪܸܥܝܵܢܹܟܼܝ|
    block |ܘܲܡܪܘܿܩܝ ܨܵܐܬܼܵܐ ܕܥܲܠ ܚܘܼܫܵܒܲܝ̈ܟܿܝ ܒܦܲܐܝܘܼܬܼ ܫܘܼܦܪܵܗ̇ ܀|
    block |ܫܠܘܿܚܝ ܬܲܚܦܝܼܬܼܵܐ ܕܠܵܐ ܝܼܕܲܥܬܼܵܐ ܨܸܒܼܬܵܐ ܕܲܠܒܲܪ܃|
  block
    block |ܘܨܲܒܸܿܬܼܝ ܢܲܦܫܹܟܼܝ ܒܢܲܚܬܵܐ ܦܲܐܝܵܐ ܕܲܟܼܢܝܼܟܼܘܼܬܼܵܐ ܀|
    block |܃ܠܒܼܘܼܫ ܢܲܟܼܦܘܼܬܼܵܐ ܠܒܲܫܝ ܥܲܠ ܦܲܓܼܪܹܟܼܝ ܘܥܲܠ ܪܸܥܝܵܢܹܟܼܝ|
    block |ܘܲܚܠܵܦ ܦܲܚܵܐ ܗ̤ܘܵܝ ܡܲܚܙܝܼܬܼܵܐ ܠܥܲܝܢܲܝ̈ ܐ̄ܢܵܫܵܐ ܀|
    block |܃ܕܝܼܢܵܐ ܕܲܠܗܲܠ ܩܒܼܘܿܥܝ ܠܹܟܼܝ ܢܝܼܫܵܐ ܩܕܼܵܡ ܒܵܒܼܵܬܹܟܼܝ̈|
    block |܃ܘܚܘܼܪܝ ܘܐܸܬܼܒܲܩܵܝ ܒܐܲܓܼܪܵܐ ܡܠܝܼܟܼܵܐ ܘܲܒܼܫܘܼܢܵܩܵܐ|
    block |܃ܫܲܪܝܼܪ ܘܲܒܼܚܝܼܪ ܕܝܼܢܵܐ ܕܲܥܬܼܝܼܕܼ ܠܛܵܒܹ̈ܐ ܘܒܼܝܼܫܹ̈ܐ|
    block |ܘܲܕܠܵܐ ܫܘܼܠܵܡ ܡܩܲܒܸܿܠ ܟܠܢܵܫ ܠܐܲܝܕܼܵܐ ܕܫܵܘܹ̇ܐ ܀|
    block |܃ܕܠܵܐ ܫܘܼܠܵܡܵܐ ܚ̇ܵܕܹܝܢ ܛܵܒܹ̈ܐ ܘܒܼܵܟܹ̇ܝܢ ܒܝܼܫܹ̈ܐ|
    block |ܘܠܲܦܘܼܬܼ ܥܲܡܠܹ̈ܐ ܦܠܹܐ ܒܘܼܣܵܡܵܐ ܘܲܥܦܝܼܦ ܢܸܓܼܕܼܵܐ ܀|
    block |܃ܬܵܘ ܢܸܬܿܬܲܓܲܪ ܥܲܕܼ ܐܝܼܬܼ ܘܲܒܼܢܵܐ ܠܡܸܬܿܬܲܓܵܪܘܼ|
    block |ܕܲܠܡܵܐ ܢܹܐܬܸܐ ܙܒܲܢ ܫܘܼܠܵܡܵܐ ܘܢܸܚܣܲܪ ܥܲܡܠܲܢ ܀|
    block |܃ܬܵܘ ܢܸܩܥܹܐ ܠܲܢ ܪ̈ܲܚܡܹܐ ܡܸܟܵܐ ܒܡܵܡܘܿܢ ܙܲܒܼܢܵܐ|
    block |ܕܲܢܩܲܒܿܠܘܼܢܵܢ ܒܲܡܛܲܠܠܲܝ̈ܗܘܿܢ ܕܠܵܐ ܡܸܫܬܼܪ̈ܲܝܵܢ ܀|
    block |܃ܒܚܘܼܒܵܐ ܢܸܣܥܘܿܪ ܠܲܕ̈ܢܵܘܵܬܲܢ ܘܲܠܥܵܒܼܘܿܕܲܢ|
    block |ܕܲܡܨܸܐ ܗ̄ܘ̣ ܚܘܼܒܵܐ ܠܡܸܥܒܲܕܼ ܐ̄ܢܵܫܵܐ ܐܲܠܵܗܵܝܹ̈ܐ ܀|
    block |܃ܢܕܘܼܢ ܟܹܐܢܵܐܝܼܬܼ ܥܲܡ ܪܸܥܝܵܢܲܢ ܒܐܲܝܠܹܝܢ ܕܲܚ̣ܛܲܝܢ|
    block |ܘܢܲܟܸܿܣ ܝܲܨܪܲܢ ܗܘ̤ ܠܲܩܢܘܿܡܹܗ ܐܲܝܟ ܦܵܪܘܿܫܵܐ ܀|
    block |܃ܢܸܬܼܢܸܐ ܟܠܢܵܫ ܠܝܲܨܪܵܐ ܕܢܲܦܫܹܗ ܗܵܝ̇ ܒܲܪܬܼ ܩܵܠܵܐ|
    block |ܕܚܲܝܵܐ ܗ̄ܝܼ ܡܸܠܬܹܗ ܕܐܲܠܵܗ ܟܠܵܐ ܘܟܹܐܝܢ ܒܘܼܚܪܵܢܹܗ ܀|
    block |܃ܢܬܲܪܓܸܿܡ ܝܲܨܪܵܐ ܥܲܡ ܠܸܫܵܢܵܐ ܥܲܠ ܕܲܥܬܼܝܼ̈ܕܼܵܢ|
    block |ܘܲܢܦܲܫܸܩ ܠܹܗ ܐ̄ܪ̈ܙܹܐ ܕܲܟܼܣܹܝܢ ܒܐܲܬܼܪܵܐ ܕܲܠܥܸܠ ܀|
    block |܃ܢܚܵܘܸܐ ܗܵܘܢܵܐ ܠܥܲܝܢܲܝ̈ ܦܲܓܼܪܵܐ ܝܘܼܩܢܵܐ ܦܲܐܝܵܐ|
    block |ܕܗܵܘ̇ ܒܘܼܣܵܡܵܐ ܕܠܵܐ ܡܸܣܬܲܒܼܥܵܐ ܗܲܢܝܼܐܘܼܬܹܗ ܀|
    block |܃ܒܗܵܘܢܵܐ ܢܸܚܙܹܝܘܗܝ ܘܢܸܬܼܝܲܐܲܒܼ ܠܹܗ ܒܪܸܚܡܲܬܼ ܢܲܦܫܵܐ|
    block |ܕܲܒܼܫܘܼܠܵܡܵܐ ܢܩܲܒܸܿܠ ܥܘܼܬܼܪܹܗ ܐܲܦܝܼܢ ܒܐܲܦܝܼ̈ܢ ܀|
    block |ܥܘܼܢܵܝܵܐ܁ ܫܘܼܒܼܚܵܐ ܠܵܟ ܫܵܒܹ̇ܩ ܚܵܘ̈ܒܹܿܐ܃ ܐܵܠܹܦ ܥܲܠ ܐܵܠܹܦ ܙܲܒܼܢܝܼ̈ܢ܃|
block |ܕܚܲܕܼܒܿܫܲܒܵܐ ܕܚܲܡܫܵܐ ܕܨܵܡܵܐ|
  block
    block |ܕܚܲܕܼܒܿܫܲܒܵܐ ܕܚܲܡܫܵܐ ܕܨܵܡܵܐ|
  block
    block |ܡܐ ܡܪܐ ܐܪܒܥܣܝܪܐ|
    block |ܕܚܲܕܼܒܿܫܲܒܵܐ ܕܚܲܡܫܵܐ ܕܨܵܡܵܐ|
    block |ܥܘܼܢܵܝܵܐ|
    block |ܛܵܒܼܵܐ ܕܫܲܝܸܢ ܥܵܠܡܵܐ ܥܲܡ ܝܵܬܹܗ܃ ܫܲܝܸܢ ܢܲܨܪܲܢ ܕܲܕܼܠܝܼܚ|
    block |ܒܲܚܣܵܡܹܗ܃ ܐܲܚܲܝ̈܁|
  block
    block |܃ܒܐܘܼܪܚܵܐ ܕܡܲܠܟܵܐ ܪܵܕܹܐ ܗ̄ܘܹ̇ܝܬܼ|
    block |ܠܘܼܩܒܲܠ ܢܝܼܫܵܐ ܕܡܲܠܟܿܘܼܬܼܵܐ܁|
    block |܃ܘܲܦܓܲܥ ܒܝܼ ܚܣܵܡܵܐ ܣܲܡܝܵܐ|
    block |ܕܢܵܓܹ̇ܕܼ ܠܹܗ ܝܲܨܪܵܐ ܒܝܼܫܵܐ ܀|
    block |܃ܒܹܝܬܼ ܐܘܼܪ̈ܚܵܬܼܵܐ ܩܵܐܹ̇ܡ ܗ̄ܘ̣ܵܐ|
    block |ܚܣܵܡܵܐ ܘܚܵܕܲܪ ܒܝܼ̈ܫܵܬܼܵܐ܁|
    block |܃ܘܲܠܚܵܙܘܿܩܹ̈ܐ ܡܫܲܐܸܠ ܗ̄ܘ̣ܵܐ|
    block |ܕܐܲܝܕܼܵܐ ܐܘܼܪܚܵܐ ܫܲܦܝܼܪܵܐ ܀|
    block |܃ܐܸܣܟܹܿܝܡ ܪ̈ܲܚܡܹܐ ܡܥܲܛܲܦ ܗ̄ܘ̣ܵܐ|
    block |ܘܐܲܝܟ ܡ̣ܢ ܚܘܼܒܵܐ ܡܫܲܐܸܠ ܗ̄ܘ̣ܵܐ܁|
    block |ܘܟܲܣܝܵܐ ܗ̄ܘ̣ܵܬܼ ܡܸܪܲܬܼ ܡ̇ܘܬܵܐ܃|
  block
    block |ܠܓܼܵܘ ܡ̣ܢ ܢܲܚܬܵܐ ܙܲܚܬܵܐ ܕܣܸܦ̈ܘܵܬܹܗ ܀|
    block |܃ܒܐܘܼܪܚܵܐ ܪܘܝܼܚܬܵܐ ܨܵܒܹ̇ܐ ܗ̄ܘ̣ܵܐ|
    block |ܕܢܸܪܕܿܘܿܢ ܥܲܡܹܗ ܣܲܓܿܝܼ̈ܐܹܐ܁|
    block |܃ܘܡܸܛܠ ܗܵܕܹܐ ܡܫܲܐܸܠ ܗ̄ܘ̣ܵܐ|
    block |ܕܢܸܒܼܥܸܐ ܠܘܼܝܼܬܼܵܐ ܠܐܲܒܼܕܵܢܵܐ ܀|
    block |܃ܝܲܨܪܵܐ ܒܝܼܫܵܐ ܡܕܲܒܲܪ ܗ̄ܘ̣ܵܐ|
    block |ܠܲܚܣܵܡܵܐ ܣܲܡܝܵܐ ܕܲܬܼܪܹܝܢ܁|
    block |܃ܘܣܲܡܝܵܐ ܠܣܲܡܝܵܐ ܢܵܓܹ̇ܕܼ ܗ̄ܘ̣ܵܐ|
    block |ܠܘܲܥܕܵܐ ܕܲܬܼܪܲܥ ܓܹܗܲܢܵܐ ܀|
    block |܃ܦܵܥܠܵܐ ܕܙܹܐܦܵܐ ܐܸܓܲܪ ܠܹܗ|
    block |ܚܣܵܡܵܐ ܠܦܘܼܠܚܵܢ ܒܝܼ̈ܫܬܼܵܐ܁|
    block |܃ܕܢܸܗܘܸܐ ܐܲܡܝܼܢ ܒܲܬܼܥܵܫܹܗ|
    block |ܒܫܵܥܹ̈ܐ ܕܠܸܠܝܵܐ ܘܕܐܝܼܡܵܡܵܐ ܀|
    block |܃ܕܹܝܢܵܪܵܐ ܕܙܹܐܦܵܐ ܩܲܝ̣ܩ ܠܹܗ|
    block |ܕܲܪܫܝܼܡ ܒܹܗ ܨܲܠܡܵܐ ܕܡ̇ܘܬܵܐ܁|
    block |܃ܘܐܸܫܬܵܘܕܲܝ ܠܹܗ ܫܘܼܢܵܩܵܐ|
    block |ܐܸܢ ܢܲܛܥܸܐ ܘܢܲܪܫܲܥ ܣܲܓܿܝܼ ܀|
    block |܃ܡ̣ܢ ܨܲܦܪܵܐ ܕܫܘܼܪܵܝ ܕܠܵܐ|
    block |ܫܲܪܝܼ ܒܹܗ ܒܦܘܼܠܚܵܢ ܥܵܘ̣ܠܵܐ܁|
    block |܃ܘܡܲܬܹ̣ܚܹܗ ܠܥܲܡܠܹܗ ܡܲܪܝܼܪܵܐ|
    block |ܥܕܲܡ̇ܐ ܠܪܲܡܫܵܐ ܕܫܘܼܠܵܡܵܐ ܀|
    block |܃ܠܵܐ ܗܘ̤ ܡܲܡܐܸܢ ܡ̣ܢ ܢܘܼܓܼܪܵܐ|
    block |ܕܡ̣ܢ ܫܘܼܪܵܝܵܐ ܠܫܘܼܠܵܡܵܐ܁|
    block |܃ܘܠܵܐ ܦܵܥܠܵܘ̈ܗܝ ܠܵܐܹ̇ܝܢ ܡܸܡܬܼܘܿܡ|
    block |ܐܵܘ ܡܸܬܼܪܲܦܹܝܢ ܡ̣ܢ ܥܲܡܠܵܐ ܀|
    block |܃ܡܸܬܼܥܲܠܲܡ ܗ̄ܘ̣ ܡܸܬܼܥܲܠܲܡ|
    block |ܝܘܿܡ ܡ̣ܢ ܝܘܿܡ ܒܲܕܼܡܘܼܬܼ ܢܸܫܪܵܐ܁|
    block |܃ܘܥܲܡ ܚܘܼܕܼܵܬܼܵܐ ܕܣܲܢܝܘܼܬܹܗ|
    block |ܡܲܦܪܲܥ ܢܘܼܪܒܹܿܗ ܡܲܪܝܼܪܵܐ ܀|
    block |܃ܠܵܐ ܕܵܚܹ̇ܠ ܡ̣ܢ ܣܲܝܒܲܘܼܬܼܵܐ|
    block |ܘܠܵܐ ܡܲܫܦܸܠ ܡ̣ܢ ܟܘܼܪܗܵܢܵܐ܁|
    block |܃ܐܵܦ ܐܲܝܢܵܐ ܕܩܲܫܝܼܫ ܘܲܡܚܝܼܠ|
    block |ܛܠܸܐ ܘܲܚܠܝܼܡ ܠܡܸܚܣܲܡ ܣܲܓܿܝܼ ܀|
    block |܃ܚܲܣܵܡܵܐ ܟܡܵܐ ܐܸܢ ܩܲܫܝܼܫ|
    block |ܠܲܚܣܵܡܵܐ ܛܠܸܐ ܗ̄ܘ̣ ܡ̣ܢ ܫܲܒܼܪܵܐ܁|
    block |܃ܐܵܦܸܢ ܚܲܣܝܼܪ ܒܝܼܕܲܥܬܼܵܐ|
    block |ܠܲܛܢܵܢܵܐ ܒܝܼܫܵܐ ܓܡܝܼܪܵܐ ܗ̄ܘ̣ ܀|
    block |܃ܚܲܣܵܡܵܐ ܡܲܡܝܵܐ ܗ̄ܘ̣ ܕܲܬܼܪܹܝܢ|
    block |ܕܲܓܼܠܝܼܙ ܡ̣ܢ ܢܘܼܗܪܵܐ ܕܩܘܼܫܬܵܐ܁|
    block |܃ܘܒܲܕܡܘܼܬܼ ܠܸܠܝܵܐ ܘܐܝܼܡܡܵܐ|
    block |ܫܘܸܐ ܠܹܗ ܙܹܐܦܵܐ ܘܲܫܪܵܪܵܐ ܀|
    block |܃ܚܲܣܵܡܵܐ ܚܲܪܫܵܐ ܗ̄ܘ̣ ܘܦܹܐܩܵܐ ܗ̄ܘ̣|
    block |ܕܠܵܐ ܫܵܡܲ݁ܥ ܩܵܠ ܦܘܼܩܕܼܵܢܵܐ܁|
    block |܃ܓܠܝܼܙ ܡ̣ܢ ܫܸܡܥܵܐ ܘܡ̣ܢ ܡܸܠܬܼܵܐ|
    block |ܒܚܹܐܪܘܼܬܹܗ ܘܠܵܘ ܒܲܟܼܝܵܢܵܐ ܀|
    block |܃ܚܲܣܵܡܵܐ ܟܪܝܼܗܵܐ ܗ̄ܘ̣ ܕܲܢܣܝܼܣ|
    block |ܒܙܵܘܥܹ̈ܐ ܘܠܵܐ ܗ̄ܘ̣ܵܐ ܒܗܲܕܼܵܡܹ̈ܐ܁|
    block |܃ܘܟܲܕ ܣܵܒܲ݁ܪ ܕܲܚܠܝܼܡ ܟܠܹܗ|
    block |ܡܒܲܣܒܲܣ ܟܠܹܗ ܘܠܵܐ ܝܵ̇ܕܲܥ ܀|
    block |܃ܟܪܝܼܗܵܐ ܢܲܦ̰ܫܹܗ ܒܲܚܣܵܡܵܐ|
    block |ܘܝܵܩܹ̇ܕܼ ܟܠܝܘܿܡ ܒܲܛܢܵܢܵܐ܁|
    block |܃ܘܠܵܐ ܪܓܼܝܼܫ ܒܵܗ̇ ܒܫܲܠܗܹܒܼܝܼܬܼܵܐ|
    block |ܕܡܸܫܬܲܓܼܪܵܐ ܒܓܼܵܘ ܪܸܥܝܵܢܹܗ ܀|
    block |܃ܢܘܼܪܵܐ ܕܪܘܼܓܼܙܵܐ ܡܲܣܸܦ ܒܹܗ|
    block |ܝܲܨܪܵܐ ܒܝܼܫܵܐ ܒܪܸܥܝܵܢܵܐ܁|
    block |܃ܘܫܵܓܲܪ ܠܹܗ ܒܩܲܝܣܲܝ̈ ܚܸܡܬܼܵܐ|
    block |ܕܢܵܘܩܸܕܼ ܐ̄ܢܵܫܵܐ ܒܝܲܕܸ ܐ̄ܢܵܫܵܐ ܀|
    block |܃ܚܲܡܝܼܡܵܐ ܗ̄ܝܼ ܫܲܠܗܹܒܼܝܼܬܹܗ|
    block |ܛܵܒܼ ܡ̣ܢ ܢܘܼܪܵܐ ܕܲܟܼܝܵܢܵܐ܁|
    block |ܘܲܠܢܲܦ̰ܫܵܐ ܟܣܝܼܬܼܵܐ ܡ̇ܘܩܹܕܼ܃|
  block
    block |ܘܠܵܐ ܗ̄ܘ̣ܵܐ ܠܦܲܓܼܪܵܐ ܒܲܪܵܝܵܐ ܀|
    block |܃ܩܫܸܐ ܚܘܼܪܦܹܗ ܛܵܒܼ ܡ̣ܢ ܣܲܝܦܵܐ|
    block |ܘܣܲܦ̰ܣܹܪܵܐ ܕܲܬܼܪܹܝܢ ܦܘܼܡܹܝ̈ܗ̇܁|
    block |܃ܘܠܲܝܬܿ ܡܸܢܵܝܵܢܵܐ ܠܲܩܛܝܼܠܹ̈ܐ|
    block |ܕܡܲܪܡܸܐ ܟܠܫܵܥ ܡ̣ܢ ܐ̄ܢܵܫܵܐ ܀|
    block |܃ܒܲܕܼܡ̇ܐ ܡܥܲܝܲܕܼ ܡ̣ܢ ܐ̄ܢܵܫܵܐ|
    block |ܘܲܨܗܸܐ ܠܩܸܛܠܵܐ ܕܐ̄ܢܵܫܘܼܬܼܵܐ܁|
    block |܃ܘܚܵ݁ܪܹܒܼ ܙܵܘܥܹ̈ܐ ܥܲܡ ܪܸ̈ܓܼܫܹܐ|
    block |ܢܲܦ̰ܫܵܐ ܘܦܲܓܼܪܵܐ ܫܲܘܝܵܐܝܼܬܼ ܀|
    block |܃ܣܲܓܿܝܼܐܝܼܢ ܩܛܝܼܠܲܝ̈ ܣܲܝܦܵܐ|
    block |ܘܠܵܐ ܐܲܝܟ ܩܛܝܼܠܲܝ̈ ܒܲܚܣܵܡܵܐ܁|
    block |ܕܣܲܝܦܵܐ ܒܐܲܡܝܼܢܘܼܬܼܵܐ ܀|
    block |܃ܡܲܢ̣ܘܼ ܟܲܝ ܗܵܢܵܐ ܚܣܵܡܵܐ|
    block |ܕܲܟܼܣܸܐ ܘܲܓܼܠܹܐ ܒܣܘܼܥܪ̈ܵܢܵܘܗܝ܁|
    block |܃ܘܟܲܕܼ ܠܵܐ ܐܝܼܬܼܵܘܗܝ ܒܲܩܢܘܿܡ̇ܐ|
    block |ܡ̇ܘܒܸܿܕܼ ܟܠܫܵܥ ܠܲܩܢܘܿܡܹ̈ܐ ܀|
    block |܃ܒܲܒܼܥܵܬܹܗ ܦܗ̣ܵܘ ܚܘܼܫܵܒܲܝ̈|
    block |ܕܐܸܒܼܥܸܐ ܕܡ̇ܢܵܘ ܫܘܼܪܵܝܹܗ܁|
    block |܃ܘܐܲܝܢܵܘ ܥܸܩܵܪܵܐ ܕܲܛܥܝܼܢ|
    block |ܠܣܵܘܟܵܘ̈ܗܝ ܘܦܹܐܪ̈ܵܘܗܝ ܡܲܪܝܪܹ̈ܐ ܀|
    block |܃ܡܲܢ̣ܘܼ ܟܲܝ ܕܲܡܪܲܒܸܿܐ ܠܹܗ|
    block |ܠܐܲܪܥܵܐ ܒܝܼܫܵܐ ܕܙܝܼܙܵܢܵܘ̈ܗܝ܁|
    block |܃ܘܡܲܢ̣ܘܼ ܕܚܵܡܹ̇ܠ ܥܲܠ̈ܠܵܬܹܗ|
    block |ܘܲܡܦܲܪܢܸܣ ܚܲܝ̈ܠܵܘܵܬܹܗ ܀|
    block |܃ܒܐܲܝܢܵܐ ܟܲܝ ܙܲܝܢܵܐ ܡܲܩܪܸܒܼ|
    block |ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܹܐ܁|
    block |܃ܘܒܲܐܝܠܹܝܢ ܪ̈ܓܼܫܹܐ ܡܸܬܼܟܲܬܲܫ|
    block |ܥܲܡ ܐܲܬܼܠܹܝܛܹ̈ܐ ܕܟܹܐܢܘܼܬܼܵܐ ܀|
    block |܃ܡܲܢ̣ܘܼ ܟܲܝ ܕܲܡܣܲܝܲܠ ܠܹܗ|
    block |ܘܝܵܗܹ̇ܒܼ ܒܹܗ ܚܲܝܠܵ ܒܟܸܣܝܵܐ܁|
    block |܃ܘܐܲܝܟܲܢ ܟܲܕܼ ܫܝܼܛ ܡܸܬܼܓܲܢܒܲܪ|
    block |ܘܚܵܣܹ̇ܢ ܣܸܕܼܪܹ̈ܐ ܕܓܲܢ̄ܒܵܪܹ̈ܐ ܀|
    block |܃ܒܙܵܟܼܘܼܬܹܗ ܕܲܕܠܵܐ ܒܙܸܕܼܩܵܐ|
    block |ܬܗܲܪܘ ܘܐܸܬܿܕܲܡܲܪܘ ܚܘܼܫܵܒܲܝ̈܁|
    block |܃ܕܐܲܝܟܲܢ ܫܝܼܛܵܐ ܡܸܬܼܢܲܨܲܚ|
    block |ܘܡܲܪܟܸܿܢ ܪܹܫܵܐ ܕܢܲܨܝܼܚܹ̈ܐ ܀|
    block |܃ܪܸܥܝܵܢܝ ܓܲܪܓܲܢܝ ܕܐܸܬܼܒܲܩܸܐ|
    block |ܘܐܸܒܼܥܸܐ ܒܥܵܬܼܵܐ ܕܲܚܣܵܡܵܐ܁|
    block |܃ܕܲܒܼܕܝܼܠܹܗ ܟܲܝ ܡܸܬܼܢܲܨܲܚ|
    block |ܐܵܘ ܕܲܠܡܵܐ ܒܲܕܼܠܵܐ ܕܝܼܠܹܗ ܀|
    block |܃ܝܲܨܪܵܐ ܡܲܠܟܹܿܟܼܝ ܟܲܣܝܵܐܝܼܬܼ|
    block |ܘܚܵܘܝܲܢܝ ܐܘܼܪܚܵܐ ܕܐܸܪܕܹܿܐ ܒܵܗ̇܁|
    block |܃ܘܲܗܘ̤ܵܐ ܠܝܼ ܐܲܝܟ ܗܲܕܿܝܼܐܵܐ|
    block |ܠܘܲܥܕܵܐ ܕܫܘܼܠܵܐ ܡܲܪܕܲܝܼܬܼܵܐ ܀|
    block |܃ܥܘܼܕܼܪܵܢܵܐ ܕܪܘܼܚܵܐ ܬܪܲܨ ܠܝܼ|
    block |ܢܝܼܫܵܐ ܕܲܡܠܸܐ ܙܵܟܼܘܼܬܼܵܐ܁|
  block
    block |܃ܕܐܸܚܢܸܐ ܠܩܘܼܒܼܠܹܗ ܒܝܲܕܼ ܙܵܘܥܹ̈ܐ|
    block |ܘܐܸܡܚܸܐ ܚܣܵܡܵܐ ܣܵܪܘܿܚܵܐ ܀|
    block |܃ܐܲܝܟ ܕܲܒܼܐ̄ܪܵܙܵܐ ܡܸܠܸܠ ܥܲܡܝ|
    block |ܚܝܠܵܐ ܪܲܒܵܐ ܕܛܲܝܒܿܘܼܬܼܵܐ܁|
    block |܃ܕܐܸܢܗܘ̤ ܕܬܹܐܠܲܦ ܒܵܥܹ̇ܐ ܐܲܢ̄ܬܿ|
    block |ܠܒܼܘܿܟ ܐܘܼܪܚܵܐ ܡ̣ܢ ܫܘܼܪܵܝܵܐ ܀|
    block |܃ܚܙܘܿܩ ܥܲܡ ܣܸܦܪܹ̈ܐ ܕܲܟܼܬܼܵܒܹ̈ܐ|
    block |ܒܲܠܘܝܼܬܼܵܐ ܕܡܸܠܲܝ̈ ܪܘܼܚܵܐ܁|
    block |܃ܘܡܲܢܲܥܝܼܢ ܠܵܟ ܠܲܠܡܹܐܢܵܐ|
    block |ܕܡܸܕܹܿܡ ܕܲܒܼܥ̣ܵܘ ܚܘܼܫܵܒܲܝ̈ܟ ܀|
    block |܃ܥܲܡ ܒܲܪ ܥܲܡܪܲܡ ܐܸܬܼܠܵܘܵܐ|
    block |ܘܙܸܠ ܥܲܡܹܗ ܠܘܵܬܼ ܫܘܼܪܵܝܵܐ܁|
    block |܃ܘܗܘ̤ ܡܚܘܸܐ ܠܵܟ ܡ̣ܢ ܐܲܝܟܵܐ|
    block |ܢܸܒܼܥܲܬ̤ ܡܸܪܬܹܗ ܕܲܚܣܵܡܵܐ ܀|
    block |܃ܒܚܘܼܩܵܐ ܕܝܵܘܡ̇ܐ ܫܬܿܝܼܬܼܵܝܵܐ|
    block |ܩܪܝܼ ܘܐܸܬܼܒܲܝܲܢ ܬܲܩܢܵܐܝܼܬܼ܁|
    block |܃ܘܬܲܡ̇ܢ ܡܸܫܟܲܚ ܪܸܥܝܵܢܵܟ|
    block |ܣܘܼܟܵܠܵܐ ܕܥܸܠܬܼܵܐ ܕܲܒܼܥܲܝ̣ܬܿ ܀|
    block |܃ܚܙܝܼ ܬܲܡ̇ܢ ܬܘܼܩܵܢ ܐ̄ܢܵܫܵܐ|
    block |ܘܲܫܡܲܥ ܩܵܠܵܐ ܕܫܸܡ ܨܲܠܡܵܐ܁|
    block |܃ܘܲܒܼܫܘܼܠܵܡܹܗ ܕܦܸܬܼܓܼܵܡܵܐ|
    block |ܚܙܝܼ ܫܘܼܪܵܝܹܗ ܕܲܚܣܵܡܵܐ ܀|
    block |܃ܩܵܠ ܨܲܠܡܵܐ ܫ̣ܡܲܥ ܚܲܣܵܡܵܐ|
    block |ܕܡܸܬܼܟܲܢܸܐ ܒܲܨܠܸܡ ܟܲܣܝܵܐ܁|
    block |܃ܘܕܼܵܠܲܬ̤ ܒܹܗ ܡܸܪܲܬܼ ܡ̇ܘܬܵܐ|
    block |ܠܩܵܠ ܬܘܼܩܵܢܹܗ ܕܥܲܦܪܵܢܵܐ ܀|
    block |܃ܢܘܼܪܵܐ ܕܝܲܨܪܹܗ ܣܸܦܲܬ̤ ܒܹܗ|
    block |ܒܲܛܪܘܼܢܵܐ ܪܹܫܵܐ ܕܐܵܐܲܪ܁|
    block |܃ܘܕܸܠܩܲܬ̤ ܟܠܵܗ̇ ܒܲܚܣܵܡܵܐ|
    block |ܘܐܲܣܸܦ ܢܘܼܪܵܐ ܒܐ̄ܢܵܫܘܼܬܼܵܐ ܀|
    block |܃ܬܲܪܥܹܗ ܠܩܸܒܼܝܵܐ ܕܲܣܝܵܢܹܗ|
    block |ܘܐܲܫܕ݂ܵܗ̇ ܠܡܸܪܬܹܗ ܥܲܠ ܐ̄ܢܵܫܵܐ܁|
    block |܃ܘܟܲܬܿܡܹܗ ܠܢܲܚܬܵܐ ܕܲܒܼܪܝܼܬܼܵܐ|
    block |ܒܣܲܡ ܡ̇ܘܬܵܐ ܕܪܸܕܓܲܬܼ ܦܹܐܪܵܐ ܀|
    block |܃ܫܪܵܝܗܝ ܠܐܲܣܵܪܵܐ ܕܐܸܪܲܟܲܒܼ|
    block |ܒܝܼܕܲܥܬܼܵܐ ܟܣܝܼܬܼܵܐ ܕܟܲܣܝܵܐ܁|
    block |܃ܘܕܲܠܚܹܗ ܠܫܲܝܢܵܐ ܕܐܸܬܼܡܲܙܲܓܼ|
    block |܃ܒܚܘܼܒܵܐ ܘܪ̈ܲܚܡܹܐ ܕܡܲܬܩܸܢ ܟܠ|
    block |܃ܦܲܠܓܹܗ ܠܥܘܼܡܪܵܐ ܕܲܫ̈ܘܲܝܵܐ|
    block |ܘܲܣܕܲܩ ܐܸܢܘܿܢ ܚܲܕܼ ܡ̣ܢ ܚܲܕܼ܁|
    block |܃ܘܲܥܒ݂ܲܕܼ ܐܸܢܘܿܢ ܠܲܐ̄ܚܝܵܢܹ̈ܐ|
    block |ܢܘܼܟܼܪ̈ܵܝܹܐ ܚܲܕܼ ܡ̣ܢ ܚܲܒܼܪܹܗ ܀|
    block |܃ܒܲܚܣܵܡܵܐ ܙܲܪܥ̣ܵܗ̇ ܒܝܼܫܵܐ|
    block |ܠܛܘܼܥܝܲܝ ܕܝܼܠܹܗ ܒܡܵܝ̈ܘܿܬܹܐ܁|
    block |܃ܘܐܵܘܥܝܼ ܚܛܝܼܬܼܵܐ ܒܪܸ̈ܓܼܫܲܝܗܘܿܢ|
    block |ܘܗܲܒܸܿܒܼܘ ܦܹܐܪܹ̈ܐ ܕܣܲܡ ܡ̇ܘܬܵܐ ܀|
    block |܃ܣܲܚ̣ܦܹܗ ܠܨܲܠܡܵܐ ܝܲܩܝܼܪܵܐ|
    block |ܘܲܫܕܵܝܗܝ ܠܐܲܪܥܵܐ ܐܲܝܟ ܫܝܼܛܵܐ܁|
    block |܃ܘܝܲܗ̣̄ܒܹܿܗ ܠܡܵܘܬܵܐ ܡܸܫܟܵܢܵܐ|
    block |ܘܐܲܗܸܠ ܘܲܓܼܚܸܟ ܥܲܠ ܫܸܦܠܹܗ ܀|
    block |܃ܗܵܐ ܫܘܼܪܵܝܹܗ ܕܲܚܣܵܡܵܐ|
    block |ܝܵܕܼܘܿܥܵܐ ܩܪܝܼ ܘܐܸܣܬܲܟܲܠ܁|
    block |܃ܚܙܝܼ ܢܼܟܼܠܹܗ ܘܝܲܠܲܦ ܥܸܠܬܹܗ|
    block |܃ܕܡ̇ܢܵܐ ܣܥ݂ܲܪ ܡ̣ܢ ܫܘܼܪܵܝܵܐ|
    block |܃ܒܗܵܘܢܵܐ ܩܪܝܼ ܒܵܗ̇ ܒܬܲܫܥܝܼܬܹܗ|
    block |ܘܗܵܐ ܡܸܣܬܲܟܿܠܲܬܿ ܨܸܢ̈ܥܵܬܹܗ܁|
    block |܃ܒܒܼܘܼܝܵܢܵܐ ܫܡܲܥ ܣܘܼܥܪܵܢܹܗ|
    block |ܘܗܵܐ ܩܵܝ̇ܡܲܬܿ ܥܲܠ ܟܲܣ̈ܝܵܬܹܗ ܀|
  block
    block |܃ܚܲܒܸܿܠ ܦܲܐܝܘܼܬܼ ܬܘܼܩܵܢܹܗ|
    block |ܕܐܘܼܡ̇ܢܵܐ ܕܨܲܒܸܿܬܼ ܟܠܵܐ܁|
    block |܃ܘܲܗ̣ܦܲܟ ܨܲܚܝܹܗ ܐܲܝܟ ܒܝܼܫܵܐ|
    block |ܕܡ̣ܢ ܒܝܼܫܘܼ ܟܠ̣ܵܐ ܚܸܟܼ̈ܡܵܬܹܗ ܀|
    block |܃ܐܵܘܥܝܼ ܡܸܪܲܬܼ ܒܝܼ̈ܫܵܬܼܵܐ|
    block |ܘܐܲܒܲܥ ܣܸܓܼܕܲܬܼ ܐܲܠܵ̈ܗܹ̈ܐ܁|
    block |܃ܘܨܲܚܝܼ ܠܐܝܼܬܼܝܵܐ ܒܬܼܘܼܩܵܢܹܗ|
    block |ܕܐܲܝܟ ܠܵܐ ܓܡܝܼܪܵܐ ܐܸܬܿܬܲܩܲܢ ܀|
    block |܃ܗܵܐ ܫܲܬܸܐܣܬܼܵܐ ܕܒܸܢܝܵܢܹܗ|
    block |ܕܲܢܟܼܝܼܠܵܐ ܦܵܥܠܵܐ ܕܙܹܐܦܵܐ܁|
    block |܃ܚܙܵܘ ܒܲܢܵܝܹ̈ܐ ܕܲܫܪܵܪܵܐ|
    block |ܥܪܘܿܩܘ ܡ̣ܢ ܒܝܼܫܘܼܬܼ ܦܘܼܠܚܵܢܹܗ ܀|
    block |܃ܗܵܐ ܐܵܬܹ̈ܘܵܬܼܵܐ ܕܗܸܓܼܝܵܢܹܗ|
    block |ܕܪܲܒܵܐ ܣܲܟܼܠܵܐ ܕܣܸܡܵܠܵܐ܁|
    block |܃ܚܘܼܪܘ ܬܲܠܡܝܼܕܼ̈ܐ ܕܝܲܡܝܼܢܵܐ|
    block |ܠܵܐ ܬܸܬܼܗܲܓܿܘܿܢ ܣܲܟܼܠܑܵܝܼܬܼ ܀|
    block |܃ܗܵܐ ܟܵܣܵܐ ܕܡܸܪܲܬܼ ܡ̇ܘܬܹܿܗ|
    block |ܕܡܲܕܲܟ ܘܐܲܫܩܝܼ ܠܲܟܼܝܵܢܲܢ܁|
    block |܃ܠܵܐ ܐ̄ܢܵܫ ܫܵܩܘܼܬܹܗ|
    block |ܕܠܑܵܐ ܢܸܬܼܚܲܒܲܠ ܡ̣ܢ ܡ̇ܘܬܵܐ ܀|
    block |܃ܗܵܐ ܐܘܼܪܚܵܐ ܦܬܼܝܼܬܼܵܐ ܕܲܕܼܪܲܫ|
    block |ܒܨܸܢܼ̈ܥܵܬܹܗ ܩܵܛܸܠ ܐ̄ܢܵܫܵܐ܁|
    block |܃ܚܙܵܘ ܠܵܐ ܬܸܪܕܿܘܿܢ ܒܲܠܘܝܼܬܹܗ|
    block |ܚܵܙܩܲܝ̈ ܒܐܘܼܪܚܵܐ ܕܐܲܠܝܼܨܵܐ ܀|
    block |܃ܗܵܐ ܓܠ̣ܵܐ ܠܵܟ ܣܵܦܪܵܐ ܕܪܘܼܚܵܐ|
    block |ܪܸܥܝܵܢܵܐ ܒܥܵܬܼܵܐ ܕܲܒܼܥ݂ܲܝܬܿ܁|
    block |܃ܪܕܼܝܼ ܒܹܝܬܼ ܚܘܼܩܹ̈ܐ ܕܲܟܼܬܼܵܒܹ̈ܐ|
    block |ܠܘܼܩܒܲܠ ܢܝܼܫܵܐ ܕܲܬܼܪܲܨ ܠܵܟ ܀|
    block |܃ܠܒܲܫ ܙܲܝܢܵܐ ܕܡܸܠܲܬܼ ܩܘܼܫܬܵܐ|
    block |ܘܐܸܬܼܟܲܬܲܫ ܪܘܼܚܵܢܵܐܝܼܬܼ܁|
    block |܃ܘܲܫܕܼܝܼ ܡܸܠܹ̈ܐ ܚܠܵܦ ܓܹܐܪܹ̈ܐ|
    block |ܒܣܸܕܼܪܹ̈ܐ ܢܟܼܝܼܠܹ̈ܐ ܕܲܚܣܵܡܵܐ ܀|
    block |܃ܡܲܕܲܟ ܐܘܼܟܼܠܵܐ ܪܘܼܚܵܢܵܐ|
    block |ܠܪܸܥܝܵܢܵܐ ܕܲܕܠܲܚ ܒܝܼܫܵܐ܁|
    block |܃ܘܦܲܟܲܗ ܡܸܪܲܬܼ ܒܝܼ̈ܫܬܼܵܐ|
    block |ܒܚܲܠܝܘܼܬܼܵܐ ܕܩܵܠ ܦܸܬܼܓܼܵܡܲܝ̈ܟ ܀|
    block |܃ܫܲܝܸܢ ܐܸܢܘܿܢ ܠܲܪ̈ܓܼܝܼܙܹܐ|
    block |ܒܡܸܠܲܬܼ ܫܲܝܢܵܐ ܕܫܲܝܸܢ ܟܠ܁|
    block |܃ܘܲܩܪܝܼ ܐܸܢܘܿܢ ܠܐܵܘܝܘܼܬܼܵܐ|
    block |ܕܚܸܙܩܲܬ̤ ܚܘܼܒܵܐ ܕܲܒܼܪܝܼܬܼܵܐ ܀|
    block |܃ܠܲܒܸܿܒܼ ܐܸܢܘܿܢ ܠܲܡܥܵܩܹ̈ܐ|
    block |ܒܫܘܼܕܵܝܵܐ ܕܡܲܠܟܿܘܼܬܼ ܪܵܘܡ̇ܐ܁|
    block |܃ܘܲܬܼܢܝܼ ܐ̄ܢܘܿܢ ܗܵܝ̇ ܒܲܪܬܼ ܩܵܠܵܐ|
    block |ܕܡܲܢ ܕܲܡܣܲܝܒܲܪ ܗܘ̤ ܢܸܚܸܐ ܀|
    block |܃ܩܪܝܼ ܠܲܩܛܝܼܠܲܝ̈ ܒܲܚܣܵܡܵܐ|
    block |ܦܵܣܘܿܩܵܐ ܕܡܵܘܬܹܿܗ ܕܗܵܒܹܝܠ܁|
    block |܃ܘܐܲܫܡܲܥ ܐܸܢܘܿܢ ܒܲܪܬܼ ܩܵܠܵܐ|
    block |ܕܲܕܼܡ̇ܐ ܕܓܼܵܥܹ̇ܐ ܡ̣ܢ ܐܲܪܥܵܐ ܀|
    block |܃ܦܬܲܚ ܒܹܝܬܼ ܐܲܪ̈ܟܹ̇ܐ ܕܡܲܠܟܿܘܼܬܼܵܐ|
    block |ܘܲܩܪܝܼ ܒܲܓܼܙܵܪ̈ܲܝ ܕܝܼܢܹ̈ܐ܁|
    block |܃ܘܚܵܘܵܐ ܬܒܲܥܬܼܵܐ ܕܩܵܛܘܿܠܹ̈ܐ|
    block |ܕܲܪܫܝܼܡܵܐ ܒܩܲܢܝܵܐ ܕܡܲܠܟܵܐ ܀|
    block |܃ܦܘܿܩ ܠܲܦܩܲܥܬܼܵܐ ܥܲܡ ܐܲܚܹ̈ܐ|
    block |ܘܲܚܙܝܼ ܚܣܵܡܵܐ ܟܲܕܸ ܢܵܨܲ݁ܚ܁|
    block |܃ܘܲܡܣܲܝܲܥ ܠܵܗ̇ ܠܙܵܟܼܘܼܬܹܗ|
    block |ܝܲܨܪܵܐ ܢܟܼܝܼܠܵܐ ܕܡܲܪ̈ܵܚܹܐ ܀|
    block |܃ܡܸܟܵܐ ܝܼܠܲܦ ܨܸܢ̈ܥܵܬܹܗ|
    block |ܘܥܲܡܝܼܩܘܼܬܼ ܦܲܚܹ̈ܐ ܕܢܸܟܼܠܹܗ܁|
    block |ܘܛܲܝܸܒܼ ܦܘܼܪ̈ܣܹܐ ܩܲܛܝܼܢܹ̈ܐ܃|
  block
    block |ܕܲܡܦܲܪܣܹܝܢ ܟܲܣܝܘܼܬܼ ܢܸܟܼܠܵܘ̈ܗܝ ܀|
    block |܃ܐܸܣܟܹܿܡܵܐ ܕܚܘܼܒܵܐ ܠܒܸܫ̣ ܗ̄ܘ̣ܵܐ|
    block |ܚܣܵܡܵܐ ܘܐܲܩܪܸܒܼ ܥܲܡ ܗܵܒܹܝܠ܁|
    block |܃ܒܐܵܬܼܵܐ ܕܫܲܝܢܵܐ ܐܲܛܥܝܼ ܒܹܗ|
    block |ܘܐܲܦܩܹܗ ܠܚܘܼܪܒܵܐ ܠܘܵܬܼ ܩܸܛܠܵܐ ܀|
    block |܃ܫܘܼܦܪܵܐ ܦܲܪܝܵܐ ܕܢܸܨܚܵܢܵܘ̈ܗܝ|
    block |ܚܙ̣ܵܐ ܘܲܒܸܫ̣ܬܹܗ ܟܲܪܝܘܼܬܼܵܐ܁|
    block |܃ܕܗܘ̤ ܣܲܢܝܵܐ ܗ̄ܘ̣ ܘܠܵܐ ܪܓܼܝܼܓܼ ܢܸܚܙ̣ܐ|
    block |ܐܲܝܢܵܐ ܕܫܲܦܝܼܪ ܪܸܥܝܵܢܹܗ ܀|
    block |܃ܦܹܐܪܵܐ ܕܩܸܛܠܵܐ ܐܵܘܥܝܼ ܒܵܗ̇|
    block |ܚܣܵܡܵܐ ܒܐܲܪܥܵܐ ܕܠܵܘ̈ܛܵܬܼܵܐ܁|
    block |܃ܘܒܲܟܲܪ ܒܐܝܼܕܼܵܗ̇ ܣܘܼܥܪܵܢܵܐ|
    block |ܪܓܼܙܵܪ ܕܝܼܢܵܐ ܕܐܝܼܠܵܢܵܐ ܀|
    block |܃ܟܵܣܵܐ ܕܲܕܡ̇ܐ ܡ̣ܙܲܠ ܝܲܗ̣̄ܒܼ ܠܵܗ̇|
    block |ܠܡܲܟܼܐܲܒܼܬܵܐ ܘܠܵܐ ܩܲܒܸܿܠܬܹܗ܁|
    block |܃ܕܲܟܼܪܝܼܗܵܐ ܗ̄ܘ̣ܵܬܼ ܡ̣ܢ ܢܸܓܼ̈ܕܲܐ|
    block |ܕܒܸܠܥܲܬ̤ ܒܲܥܒܼܵܪ ܦܘܼܩܕܵܢܵܐ ܀|
    block |܃ܓܸܥܨܲܬ̤ ܘܲܫܕܵܬܹܗ ܠܲܕܡ̇ܐ|
    block |ܕܠܵܐ ܡܥܵܕܼܵܐ ܗ̄ܘܵܬܼ ܒܫܵܩܘܼܬܹܗ܁|
    block |܃ܐܵܦ ܗܘ̤ ܕܡ̇ܐ ܠܵܐ ܩܵܘܝܼ ܒܵܗ̇|
    block |ܕܓܼܥ̣ܵܐ ܘܲܣܠܸ݂ܩ ܡ̣ܢ ܥܘܼܒܵܗ̇ ܀|
    block |܃ܐܘܿ ܕܡ̇ܐ ܫܲܬܿܝܼܩܵܐ ܕܲܩܥ̣ܵܐ|
    block |ܩܵܠܵܐ ܕܪܸ̈ܓܼܫܹܐ ܡܲܠܵܠܹ̈ܐ܁|
    block |܃ܐܘܿ ܝܲܩܝܼܪܵܐ ܕܐܸܬܼܥܲܠܝܼ|
    block |ܒܓܸܦܹ̈ܐ ܕܪܘܼܚܵܐ ܠܘܵܬܼ ܪܵܘܡ̇ܐ ܀|
    block |܃ܐܘܿ ܕܲܩܛܝܼܠ ܘܲܛܡܝܼܪ ܒܐܲܪܥܵܐ|
    block |ܘܡܲܠܸܠ ܩܵܠܹܗ ܐܲܝܟ ܪܲܥܡܵܐ܁|
    block |܃ܐܘܿ ܕܵܡܟܲܣܲܝ ܘܲܡܣܲܬܲܪ|
    block |ܘܢܲܦܝܼܩ ܒܵܬܲܪ ܩܵܛܘܿܠܹܗ ܀|
    block |܃ܐܘܿ ܚܣܵܡܵܐ ܣܲܡܝܵܐ ܕܲܬܼܪܹܝܢ|
    block |ܣܲܡܵܐ ܒܣܲܡܵܐ ܠܣܘܼܥܪ̈ܵܢܵܘܗܝ܁|
    block |܃ܘܟܲܕܼ ܣܵܒ݁ܲܪ ܕܲܟܼܣܸܐ ܢܸܟܼܠܹܗ|
    block |ܓܠ̣ܵܐ ܐܲܝܟ ܫܸܡܫܵܐ ܠܟܹܐܢܘܼܬܼܵܐ ܀|
    block |܃ܐܘܿ ܢܟܼܝܼܠܵܐ ܕܟܲܕܼ ܡܸܨܛܲܢܲܥ|
    block |ܡܦܲܪܣܸܐ ܢܲܦ̰ܫܹܗ ܘܠܵܐ ܝܵ̇ܕܲܥ܁|
    block |܃ܐܘܿ ܥܪܝܼܡܵܐ ܕܟܲܕܼ ܡܸܬܼܚܲܟܲܡ|
    block |ܡܚܵܘܸܐ ܓܠܝܼܙܘܼܬܼ ܪܸܥܝܵܢܹܗ ܀|
    block |܃ܘܩܲܠܹ݂ܗ ܚܣܵܡܵܐ ܠܬܲܡܝܼܡܵܐ|
    block |ܘܟܲܣܝܹܗ ܒܢܲܚܬܵܐ ܕܨܸܢ̈ܥܵܬܼܵܐ܁|
    block |܃ܘܲܓܼܠ̣ܵܘ ܪܸܡܙܵܐ ܝܵ̇ܕܲܥ ܟܠ|
    block |ܠܬܲܚܦܝܼܬܼܵܐ ܕܲܨܢܝܼܥܘܼܬܹܗ ܀|
    block |܃ܦܲܪܣܝܼ ܘܲܓܼܠ̣ܵܗ̇ ܠܣܲܢܝܘܼܬܹܗ|
    block |ܒܲܓܼܙܵܪ ܕܝܼܢܹܗ ܕܩܵܛ̇ܘܿܠܵܐ܁|
    block |܃ܘܚܵܘܝܵܗ̇ ܠܕܼܵܪܹ̈ܐ ܘܫܲܪ̈ܒܼܵܬܼܵܐ|
    block |ܠܲܬܼܒܲܥܬܼܵܐ ܕܥܵܘ̇ܠܘܼܬܹܗ ܀|
    block |܃ܬܵܘ ܐܸܬܼܒܲܩܵܘ ܚܲܣܵܡܹ̈ܐ|
    block |ܒܓܼܘܼܢܚܹܗ ܪܲܒܵܐ ܕܲܚܣܵܡܵܐ܁|
    block |܃ܕܐܸܫܲܕܼ ܠܲܕܼܡ̇ܐ ܙܲܟܵܝܵܐ|
    block |ܘܟܲܣܝܹܗ ܡ̣ܢ ܝܵ̇ܕܲܥ ܟܠܵܐ ܀|
    block |܃ܬܵܘ ܣܵܢ̈ܐܹܐ ܕܣܵܢܹ̇ܝܢ ܡܲܓܵܢ|
    block |ܠܐܲܚܲܝ̈ܗܘܿܢ ܒܲܕܼܡܘܼܬܼ ܩܵܐܹܝܢ܁|
    block |܃ܘܲܫܡܲܥܘ ܠܲܕܼܡ̇ܐ ܕܲܡܡܲܠܸܠ|
    block |ܘܥܵܢܹ̇ܐ ܠܹܗ ܪܸܡܙܵܐ ܟܲܣܝܵܐ ܀|
    block |܃ܬܵܘ ܐܸܬܼܒܲܩܵܐ ܒܲܬܼܒܲܥܬܹܗ|
    block |ܕܩܵܛ̇ܘܿܠܵܐ ܕܲܩܛ݂ܲܠ ܡܲܓܵܢ܁|
    block |܃ܘܣܲܒܼܘ ܬܲܚܘܝܼܬܼܵܐ ܕܟܹܐܢܘܼܬܼܵܐ|
    block |ܕܲܟܼܡܵܐ ܠܚܝܼܡܵܐ ܠܩܵܛܘܿܠܹ̈ܐ ܀|
  block
    block |܃ܢܸܗܘܘܿܢ ܢܸܓܼܕܵܘ̈ܗܝ ܕܲܢܟܼܝܼܠܵܐ|
    block |ܬܲܚܘܝܼܬܼܵܐ ܠܝܲܨܪܵܐ ܒܝܼܫܵܐ܁|
    block |܃ܕܠܵܐ ܗ̄ܘ̣ܵܐ ܪܵܗܹ̇ܛ ܚܲܪܡ̇ܐܝܼܬܼ|
    block |ܒܲܫܒܼܝܼܠܹ̈ܐ ܕܩܵܛܘܿܠܘܼܬܼܵܐ ܀|
    block |܃ܐܲܝܟ ܡܲܚܙܝܼܬܼܵܐ ܢܗܘܘܿܢ ܠܹܗ|
    block |ܫܲܒܼܥܵܐ ܢܸܓܼ̈ܕܹܿܐ ܕܥܲܠ ܩܵܐܹܝܢ܁|
    block |܃ܘܢܸܚܙܸܐ ܩܢܘܿܡܹܗ ܟܲܣܝܵܐܝܼܬܼ|
    block |ܒܙܵܘܥܵܐ ܘܢܵܘܕܵܐ ܕܥܲܠ ܦܲܓܼܪܹܗ ܀|
    block |܃ܢܹܐܡܲܪ ܪܸܥܝܵܢܵܐ ܠܝܲܨܪܵܐ|
    block |ܕܲܚܙܝܼ ܠܵܐ ܬܸܚܣܘܿܡ ܡܲܓܵܢ܁|
    block |܃ܕܠܵܐ ܬܸܬܼܚܲܝܲܒܼ ܒܲܬܼܒܲܥܬܼܵܐ|
    block |ܫܒܲܥ ܒܲܫܒܲܥ ܫܲܒܼܥܝܼܢ ܙܲܒܼܢܝܼ̈ܢ ܀|
    block |܃ܢܸܣܢܹܐ ܟܠܢܵܫ ܠܲܚܣܵܡܵܐ|
    block |ܕܲܚܣܵܡܵܐ ܡ̇ܘܠܸܕܼ ܩܸܛܠܵܐ ܗ̄ܘ̣܁|
    block |܃ܘܢܸܥܪܘܿܩ ܟܠܢܵܫ ܡ̣ܢ ܩܸܛܠܵܐ|
    block |ܕܩܸܛܠܵܐ ܬܒܲܥܬܹܗ ܡܲܪܝܼܪܵܐ ܗ̄ܝܼ ܀|
    block |܃ܚܣܵܡܵܐ ܗ̄ܘ̣ ܥܸܩܵܪܹܗ ܕܩܸܛܠܵܐ|
    block |ܘܡ̣ܢ ܬܲܡ̇ܢ ܫܵܘ̇ܚܝܼܢ ܥܵܘܦܵܘ̈ܗܝ܁|
    block |܃ܘܐܲܝܢܵܐ ܕܐܵܟܹ̇ܠ ܡ̣ܢ ܦܹܐܪ̈ܵܘܗܝ|
    block |ܦܵܪܚܵܐ ܒܹܗ ܡܸܪܲܬܼ ܡ̇ܘܬܵܐ ܀|
    block |܃ܚܣܵܡܵܐ ܫܵܪܹܒܼ ܒܲܒܼܪܝܼܬܼܵܐ|
    block |ܩܸܛܠܵܐ ܚܲܕܼܬܼܵܐ ܘܫܲܪܘܵܝܵܐ܁|
    block |܃ܘܫܲܪܝܼܘ ܪܵܕܹܝܢ ܚܲܣܵܡܹ̈ܐ|
    block |ܒܥܸܩ̈ܒܼܵܬܹܗ ܒܚܲܕܼ ܪܸܥܝܵܢܵܐ ܀|
    block |܃ܚܣܵܡܵܐ ܬܪܲܨ ܢܝܼܫܵܐ ܢܟܼܝܼܠܵܐ|
    block |ܠܡܹܐܫܲܕܼ ܠܲܕܼܡ̇ܐ ܙܲܟܵܝܵܐ܁|
    block |܃ܘܐܲܠܸܦ ܐܸܢܘܿܢ ܠܲܢܟܼܝܼܠܹ̈ܐ|
    block |ܠܸܡܫܕܵܐ ܒܩܸܫܬܵܐ ܕܨܸܢ̈ܥܵܬܼܵܐ ܀|
    block |܃ܗܘ̤ ܥܵܘܪܹܗ ܠܢܘܼܗܪܵܐ ܕܢܲܦ̰ܫܵܐ|
    block |ܘܣܲܡܝܼ ܠܙܵܘܥܹ̈ܐ ܕܪܸܥܝܵܢܵܐ܁|
    block |܃ܘܲܚ̣ܫܸܟ ܟܠܹܗ ܒܲܪܢܵܫܵܐ|
    block |ܡ̣ܢ ܢܘܼܗܪܵܐ ܕܦܵܪܘܿܫܘܼܬܼܵܐ ܀|
    block |܃ܗܘ̤ ܥܲܒܼܕܵܗ̇ ܠܲܡܠܲܝܼܠܘܼܬܼܵܐ|
    block |ܒܲܕܼܡܘܼܬܼ ܪ̈ܲܚܫܵܐ ܕܠܵܐ ܡܸܠܬܼܵܐ܁|
    block |܃ܘܲܛ̣ܥܵܐ ܝܲܨܪܵܐ ܦܵܪܘܿܫܵܐ|
    block |ܚܸܟܼ̈ܡܵܬܼܵܐ ܕܲܡܠܝܼܠܘܼܬܹܗ ܀|
    block |܃ܚܣܵܡܵܐ ܙܲܝܢܹܗ ܠܪܸܥܝܵܢܵܐ|
    block |ܕܢܸܬܼܟܲܬܲܫ ܥܲܡ ܚܲܒܿܝܼܒܼܵܘ̈ܗܝ܁|
    block |܃ܘܠܵܐ ܐܲܪܓܸܿܫ ܩܢܹܐ ܒܘܼܝܵܢܵܐ|
    block |ܟܲܕܼ ܚܵܪܹܒܼ ܠܲܟܼܢܵܘܵܬܹ̈ܗ ܀|
    block |܃ܒܙܲܝܢܹܗ ܙܵܟܹ̇ܝܢ ܚܲܣܵܡܹ̈ܐ|
    block |ܘܚܵܣܢ̇ܝܼܢ ܣܸܕܼܪܹ̈ܐ ܕܟܹܐܢܘܼܬܼܵܐ܁|
    block |܃ܘܲܒܼܠܸܠܝܵܐ ܕܥܲܡܘܼܛܘܼܬܹܗ|
    block |ܫܵܕܹ̇ܝܢ ܓܹܐܪܹ̈ܐ ܒܢܲܗܝܼܪܵܐ ܀|
    block |܃ܗܘ̤ ܡܚܲܟܸܿܡ ܠܹܗ ܠܚܲܣܵܡܵܐ|
    block |ܠܡܹܐܚܲܕܼ ܕܵܪܵܐ ܥܲܡ ܩܘܼܫܬܵܐ܁|
    block |܃ܘܡܲܠܸܦ ܠܹܗ ܙܢܲܝ̈ ܬܲܟܼܬܿܘܼܫܵܐ|
    block |ܕܢܸܬܼܟܲܬܲܫ ܒܐܸܣܟܹܿܝܡ ܚܘܼܒܵܐ ܀|
    block |܃ܒܐܸܣܟܹܿܝܡ ܚܘܼܒܵܐ ܡܸܬܼܟܲܬܲܫ|
    block |ܚܲܣܵܡܵܐ ܐܲܝܟ ܛܲܢܵܢܵܐ܁|
    block |܃ܘܟܲܕܼ ܗܘ̤ ܣܵܢܐܵܐ ܗ̄ܘ̣ ܕܲܫܪܵܪܵܐ|
    block |ܛܵܐܹ̇ܝܢ ܐܲܝܟ ܪܵܚܹ̇ܡ ܫܲܝܢܵܐ ܀|
    block |܃ܠܒܼܷܝܼܫ ܠܹܗ ܛܢܵܢܵܐ ܠܚܲܣܵܡܵܐ|
    block |ܐܲܝܟ ܬܵܒܼܘܿܥܵܐ ܕܘܵܠܝܼܬܼܵܐ܁|
    block |܃ܘܲܡܚܵܘܸܐ ܛܢܵܢܹܗ ܒܙܹܐܦܵܐ|
    block |ܘܣܵܬܲ݁ܪ ܟܠܢܵܫ ܘܵܠܝܼܬܼܵܐ ܀|
    block |܃ܩܢܸܐ ܪܘܼܓܼܙܵܐ ܕܠܵܐ ܬܲܪܥܘܼܬܼܵܐ|
    block |ܠܘܼܩܒܲܠ ܫܸܡܥܵܐ ܕܛܵܒܼܵܬܼ̈ܐ܁|
    block |܃ܘܟܲܕܼ ܠܵܐ ܛܠܝܼܡ ܡ̣ܢ ܨܹܝܕܼ ܛܵܒܼܵܐ|
    block |ܩܵܒܹ̇ܠ ܟܠܢܵܫ ܘܲܡܪܲܛܸܢ ܀|
    block |܃ܐܵܪܵܐ ܣܵܢ̇ܠܵܐ ܕܟܹܐܢܘܼܬܼܵܐ|
    block |ܡܵܢ ܢܵܨܹ̇ܝܬܿ ܥܲܡ ܫܲܪܝܼܪܹ̈ܐ܁|
    block |ܡܵܢܵܐ ܚܛ̣ܵܘ ܠܵܟ ܬܲܡܝܼܡܹ̈ܐ܃|
  block
    block |ܕܐܵܟܲܠܲܬܿ ܟܠܢܵܫ ܩܲܪ̈ܨܲܝܗܘܿܢ ܀|
    block |܃ܐܵܪܵܐ ܣܲܡܝܵܐ ܕܨܸܒܼܝܵܢܵܐ|
    block |ܡ̇ܢ ܡܸܬܼܟܲܬܿܫܲܬܿ ܥܲܡ ܢܘܼܗܪܵܐ܁|
    block |܃ܡ̇ܢܵܐ ܣܲܓܿܦܘܼܗ̇ ܠܣܲܡܝܘܼܬܼܵܟ|
    block |ܙܲܠܝܼܩܹ̈ܐ ܕܦܲܐܝܘܼܬܼ ܢܘܼܗܪܹܗ ܀|
    block |܃ܐܸܢܗܘ̤ ܕܓܲܠ̣ܙܵܟ ܨܸܒܼܝܵܢܵܟ|
    block |ܡ̣ܢ ܩܘܼܫܬܵܐ ܢܘܼܗܪܵܐ ܕܲܬܼܪܹܝܢ܁|
    block |܃ܡ̇ܢ ܡܸܬܼܥܲܕܿܠܲܬܿ ܣܲܟܼܠܵܐܝܼܬܼ|
    block |ܟܲܕ ܠܵܐ ܛܠܝܼܡܲܬܿ ܡ̣ܢ ܢܘܼܗܪܵܐ ܀|
    block |܃ܒܝܼܫܘܼܬܼܵܟ ܐܸܚܕܲܬ̤ ܬܲܪܥܵܐ|
    block |ܒܐܲܦܲܝ̈ ܢܘܼܗܪܵܐ ܕܒܼܵܒܼܵܬܼܵܟ܁|
    block |܃ܘܐܲܢ̄ܬܿ ܗ̄ܘ̣ ܓܠܲܙ̣ܬܵܝܗܝ ܠܲܩܢܘܿܡ̇ܟ|
    block |ܡ̣ܢ ܢܘܼܗܪܵܐ ܕܙܲܕܼܝܼܩܘܼܬܼܵܐ ܀|
    block |܃ܠܲܝܬܿ ܥܸܠܬܼܵܐ ܠܲܢܟܼܝܼܠܘܼܬܼܵܟ|
    block |ܕܡܸܛܠ ܡ̇ܢܵܐ ܚܵܣܹ̇ܡ ܐܲܢ̄ܬܿ܁|
    block |܃ܕܐܵܦ ܗܝ̤ ܥܸܠܵܬܼܵܟ ܠܵܘ ܥܸܠܬܼܵܐ ܗ̄ܝܼ|
    block |ܐܸܠܵܐ ܐ̄ܣܟܹܿܝܡܵܐ ܕܲܓܵܠܵܐ ܀|
    block |܃ܘܕܹܐܚܵܘܹܝܟ ܕܐܹܝܢ ܕܲܓܵܠ ܐܲܢ̄ܬܿ|
    block |ܘܕܿܓܵܠܵܐܝܼܬܼ ܩܵܒܹ̇ܠ ܐܲܢ̄ܬܿ܁|
    block |܃ܡ̣ܢ ܣܘܼܥܪ̈ܵܢܹܐ ܡܲܝܬܸܿܐ ܐ̄ܢܵܐ|
    block |ܬܲܚܘܝܼܬܼܵܐ ܠܛܵܠܘܿܡܘܼܬܼܵܟ ܀|
    block |܃ܡ̇ܢܲܐ ܗ̄ܝܼ ܥܸܠܬܼܵܐ ܕܲܣܢ̣ܲܝܬܵܝܗܝ|
    block |ܕܢܵܘܣܵܐ ܙܲܗܝܵܐ ܕܓܸܠܝܵܢܹ̈ܐ ܀|
    block |܃ܐܸܡܲܬܼܝ ܨܲܚܝܵܟ ܐܲܝܟ ܕܐܲܢ̄ܬܿ ܠܹܗ|
    block |ܘܐܲܝܟܵܐ ܓܲܢܝܵܟ ܒܲܕܼܡܘܼܬܼܵܟ܁|
    block |܃ܐܸܡܲܬܼܝ ܦܲܪ̣ܥܵܟ ܟܹܐܢܵܐܝܼܬܼ|
    block |ܚܘܼܒܼܠܹ̈ܐ ܒܝܼܫܹ̈ܐ ܕܐܵܘܙܸܦܬܵܝܗܝ ܀|
    block |܃ܚܵܘܵܐ ܒܓܸܠܝܵܐ ܡ̇ܢ ܛܲܠ̣ܡܵܟ|
    block |ܘܗܵܐ ܐܝܼܬܼ ܐܲܬܼܪܵܐ ܠܲܪܛܘܼܢܝܵܟ܁|
    block |܃ܘܐܲܝܬܵܐ ܣܵܗ̈ܕܹܿܐ ܕܲܡܚܲܬܿܡܝܼܢ|
    block |ܠܐܸܫܛܵܪܵܐ ܕܕܿܓܵܠܘܼܬܼܵܟ ܀|
    block |܃ܚܵܣ ܕܹܝܢ ܠܵܐ ܬܸܗܘܸܐ ܗܵܕܹܐ|
    block |ܕܙܹܐܦܵܟ ܢܸܙܟܸܿܐ ܠܲܫܪܵܪܐ܁|
    block |܃ܠܲܝܬܿ ܠܵܟ ܥܸܠܬܼܵܐ ܣܵܪܘܿܚܵܐ|
    block |ܒܵܬܲܪ ܓܲܒܵܐ ܕܫܲܪܝܼܪܹ̈ܐ ܀|
    block |܃ܡܲܓܵܢ ܚܵܣ̇ܡܲܬܿ ܒܲܬܼܪ̈ܝܼܨܹܐ|
    block |ܟܲܕܼ ܠܵܐ ܣܲܓܿܦܘܼܗ̇ ܠܒܼܝܼܫܘܼܬܼܵܟ܁|
    block |܃ܕܠܵܐ ܥܸܠܬܼܵܐ ܛܵܢܲܬܿ ܟܠܫܵܥ|
    block |ܘܕܼܵܠ̇ܚܲܬܿ ܫܲܝܢܵܐ ܕܡܲܟܿܝܼܟܹ̈ܐ ܀|
    block |܃ܝܲܨܪܵܐ ܒܝܼܫܵܐ ܡܓܲܪܸܐ ܠܵܟ|
    block |ܒܬܸܓܼܡܵܐ ܕܪ̈ܵܚܡܲܝ ܟܹܐܢܘܼܬܼܵܐ܁|
    block |܃ܘܲܒܼܣܲܝܦܵܐ ܕܡܹܐܟܲܠܩܲܪܨܵܐ|
    block |ܚܵܝ̇ܪܒܲܬܿ ܣܸܕܼܪܹ̈ܐ ܕܝܲܡܝܼܢܵܐ ܀|
    block |܃ܠܗܵܒܹܝܠ ܓܠܲܝ̣ܙܬܵܝܗܝ ܡ̣ܢ ܚܲܝܹ̈ܐ|
    block |ܕܠܵܐ ܢܸܙܪܘܿܥ ܡܸܠܲܬܼ ܚܲܝܹ̈ܐ܁|
    block |܃ܘܲܠܒܲܪ ܪܵܚܹܝܠ ܙܲܒܸܿܢܬܵܝܗܝ|
    block |ܕܠܵܐ ܬܵܘܥܸܐ ܚܹܐܪܘܼܬܼ ܢܲܦ̰ܫܹܗ ܀|
    block |܃ܠܝܲܥܩܘܿܒܼ ܛܪܲܕܬܵܝܗܝ ܡ̣ܢ ܥܘܼܡܪܵܐ|
    block |ܕܐܲܒܼܵܗܵܘ̈ܗܝ ܠܐܲܬܼܪܵܐ ܐ̄ܚܪܹܢܵܐ܁|
    block |܃ܘܠܲܒܼܪܹܗ ܕܝܲܥܩܘܿܒܼ ܫܲܢܝܼܬܵܝܗܝ|
    block |ܡ̣ܢ ܐܲܚܵܘ̈ܗܝ ܠܒܹܝܬܼ ܡܸܨܪ̈ܵܝܹܐ ܀|
    block |܃ܠܐܝܼܘܿܒܼ ܦܵܥܠܵܐ ܟܲܫܝܼܪܵܐ|
    block |ܕܦܵܠܲ݁ܚ ܗ̄ܘ̣ܵܐ ܒܟܲܪܡ̇ܐ ܕܩܘܼܫܬܵܐ܁|
    block |܃ܫܲܠܲܚܬܵܝܗܝ ܡ̣ܢ ܡܲܪ̈ܗܵܛܵܘܗܝ|
    block |ܘܡ̣ܢ ܪܘܼܟܵܒܼܵܐ ܕܗܲܕܵܡ̇ܘ̈ܗܝ ܀|
  block
    block |܃ܐܲܢ̄ܬܿ ܗ̄ܘ̣ ܐܲܫܒܿܝܼܬܿ ܩܸܢܝܵܢܹܗ|
    block |ܘܐܲܢ̄ܬܿ ܪܲܦܝܼܬܿ ܪܘܼܟܵܒܼ܁|
    block |܃ܒܡܸܠܟܵܟ ܨܲܚܘܼܗܝ ܚܲܒܿܝܼܒܼܵܘ̈ܗܝ|
    block |ܘܲܗܘ̤ܵܐ ܣܵܢ̇ܐܵܐ ܠܩܲܪ̈ܝܼܒܼܵܘܗܝ ܀|
    block |܃ܡܲܢ ܠܵܐ ܢܸܥܪܘܿܩ ܡ̣ܢ ܢܸܩܦܵܟ|
    block |ܚܣܵܡܵܐ ܣܵܢܵܐܵܐ ܕܚܲܒܿܝܼܒܼܵܘ̈ܗܝ܁|
    block |܃ܡܲܢ ܠܵܐ ܢܸܣܢܸܐ ܥܸܢܝܵܢܵܟ|
    block |ܣܵܬܼܘܿܪܵܐ ܕܫܲܦܝܼܪ̈ܵܬܼܵܐ ܀|
    block |܃ܡܲܢ̣ܘܼ ܕܲܡܣܸܐ ܐܲܟܼܘܵܬܼܵܟ|
    block |ܘܡܲܢ̣ܘ ܕܲܚܪܸܫ ܒܲܕܸܡܘܼܬܼܵܟ܁|
    block |܃ܕܢܲܗܝܼܪܵܐ ܠܵܟ ܚܸܫܘܿܟܼܵܝܐ ܗ̄ܘ̣|
    block |ܘܫܸܡܥܵܐ ܬܪܝܼܨܵܐ ܢܟܼܝܼܠܘܼܬܼܵܐ ܀|
    block |܃ܚܵܙܹ̇ܝܬܿ ܡܸܚܙܵܐ ܘܠܵܐ ܚܵܙܹ̇ܝܬܿ|
    block |ܘܨܵܝ̇ܬܲܬ ܫܸܡܥܵܐ ܕܠܵܐ ܣܘܼܟܵܠ܁|
    block |܃ܘܲܠܛܵܒܼܵܐ ܩܵܪܹ̇ܝܬܿ ܒܝܼܫܵܐ|
    block |ܘܲܠܒܼܝܼܫܵܐ ܡܟܲܢܹܝܬܿ ܛܵܒܼܵܐ ܀|
    block |܃ܠܲܝܬܿ ܦܸܚܡܵܐ ܒܟܼܠ ܡ̇ܐ ܕܒܼܝܼܫܵܐ ܗ̄ܘ̣|
    block |ܕܣܵܠܹ̇ܩ ܠܘܼܩܒܲܠ ܒܝܼܫܘܼܬܵܟ܁|
    block |܃ܕܗܵܦܟܲܬܿ ܚܲܠܝܵܐ ܠܡܲܪܝܼܪܵܐ|
    block |ܘܡܲܡܲܪ ܐܲܢ̄ܬܿ ܚܲܠܝܘܼܬܼ ܩܘܼܫܬܵܐ ܀|
    block |܃ܠܲܝܬܿ ܥܲܡܵܐ ܕܠܵܐ ܦܲܠܸܓܼܬܵܝܗܝ|
    block |ܒܚܸܪܝܵܢܵܐ ܕܚܲܕܼ ܥܲܠ ܚܲܒܼܪܹܗ܁|
    block |܃ܘܠܲܝܬܿ ܡܲܠܟܿܘܼܬܼܵܐ ܕܲܫܒܲܩ̣ܬܵܗ̇|
    block |ܕܲܬܼܩܵܘܸܐ ܒܫܲܝܢܵܐ ܚܲܕܼ ܝܘܿܡ ܀|
    block |܃ܣܲܕܸܿܩܬܿ ܠܢܲܚܬܵܐ ܕܐܵܘܝܘܼܬܼܵܐ|
    block |ܕܲܙܩܝܼܪ ܗ̄ܘ̣ܵܐ ܒܚܘܼܒܵܐ ܕܟܼܠܵܐ܁|
    block |܃ܘܲܓܼܠܲܝ̣ܬܵܗ̇ ܠܢܲܟܼܦܘܼܬܼ ܐ̄ܢܵܫܵܐ|
    block |ܘܲܥܒ݂ܲܕܿܬܿ ܐܸܢܘܿܢ ܙܲܠܝܼܠܹ̈ܐ ܀|
    block |܃ܐܘܿܗ ܡܸܢܵܟ ܕܵܠܲܚ̇ ܫܲܝܢܵܐ|
    block |ܘܲܡܪܲܦܸܐ ܚܘܼܒܵܐ ܕܟܼܠܵܐ܁|
    block |܃ܕܦܲܠܸܓܼܬܿ ܐܸܢܘܿܢ ܠܲܫ̈ܘܲܝܵܐ|
    block |ܠܲܡ̈ܢܵܘܵܬܼܵܐ ܕܟܼܠ ܐܸܣܟܹܿܝܡ ܀|
    block |܃ܐܘܿܗ ܡܸܢܵܟ ܩܵܛܹ̇ܠ ܐ̄ܢܵܫܵܐ|
    block |ܘܲܡܛܲܠܸܩ ܚܲܝܹ̈ܐ ܒܡܵܘܬܵܐ܁|
    block |܃ܕܲܥ̣ܒܲܕܿܬܿ ܐܸܢܘܿܢ ܠܲܡܠܝܼ̈ܠܹܐ|
    block |ܡܸܬܼܟܲܬܿܫܲܝ̈ ܥܲܡ ܚܲܝܲܝ̈ܗܘܿܢ ܀|
    block |܃ܐܵܪܵܐ ܚܲܪܡ̇ܐ ܕܠܵܐ ܪ̈ܲܚܡܹܐ|
    block |ܡ̇ܢܵܐ ܚܛܵܘܼ ܠܵܟ ܡ̇ܝܘܿܬܹ̈ܐ܀|
    block |܃ܕܓܲܪܝܼܬܿ ܐܸܢܘܿܢ ܒܲܛܢܵܢܵܐ|
    block |ܠܡܸܚܪܲܒܼ ܟܠܫܵܥ ܣܸܕܼܪ̈ܲܝܗܘܿܢ ܀|
    block |܃ܒܓܼܵܢܲܝ̈ܟ ܡܲܠܟܵܐ ܕܟܹܐܢܘܼܬܼܵܐ|
    block |ܦܪܘܿܩ ܠܲܟܼܝܵܢܲܢ ܚܲܠܵܫܵܐ܁|
    block |܃ܕܲܫܒܸܐ ܠܝܲܨܪܹܗ ܡܲܪܝܼܪܵܐ|
    block |ܘܲܡܫܲܥܒܲܕܼ ܗܘ̤ ܠܲܩܢܘܿܡܹܗ ܀|
    block |܃ܬܵܝ ܛܲܝܒܿܘܼܬܼܵܐ ܠܐܝܼܵܠܲܢ|
    block |ܘܩܘܼܡܝ ܒܐܲܦܲܝ̈ܢ ܐܲܝܟ ܕܲܡܥܵܕܲܬܿܝ܁|
    block |܃ܕܐܸܢ ܥܘܼܕܪܵܢܹܟܼܝ ܠܵܐ ܡܲܕܼܪܸܟ|
    block |ܛ̣ܒܲܥ ܠܹܗ ܟܝܵܢܲܢ ܒܲܚܣܵܡܵܐ ܀|
    block |܃ܦܪܘܿܣܝ ܟܸܢܦܹ̈ܐ ܕܒܲܣܝܼܡܘܼܬܹܟܼܝ|
    block |ܘܣܲܬܲܪܝ ܓܸܢܣܲܢ ܡ̣ܢ ܝܲܨܪܲܢ܁|
    block |܃ܕܗܵܐ ܒܵܥܹ̇ܐ ܕܲܢܒܲܣܒܸܿܣ ܠܲܢ|
    block |ܒܢܝܼܒܹ̈ܐ ܩ̈ܫܲܝܵܐ ܕܲܚܣܵܡܵܐ ܀|
    block |܃ܚܣܵܡܵܐ ܥܲܒܼܕܲܢ ܢܘܼܟܼܪ̈ܵܝܹܐ|
    block |ܠܒܲܝܬܵܝܘܼܬܼܵܐ ܕܥܘܼܕܼܪܵܢܹܟܼܝ܁|
    block |܃ܘܗܘ̤ ܐܲܦܩܲܢ ܡ̣ܢ ܝܵܪܬܿܘܼܬܼܵܐ|
    block |ܕܐܲܩܢܝܼܬܵܢ ܡ̣ܢ ܫܘܼܪܵܝܵܐ ܀|
    block |܃ܚܣܵܡܵܐ ܙܲܒܿܢܵܗ̇ ܠܚܹܐܪܘܼܬܿܢ|
    block |ܘܲܗ̤ܘܲܝܢ ܥܲܒܼ̈ܕܹܿܐ ܠܲܚܛܝܼܬܼܵܐ܁|
    block |ܘܗܘ̤ ܐܲܝܬܿܢ ܡ̣ܢ ܪܲܒܿܘܼܬܼܵܐ܃|
  block
    block |ܠܘܵܬܼ ܫܸܦܠܵܐ ܕܡ̇ܝܘܿܬܼܘܼܬܼܵܐ ܀|
    block |܃ܝܲܨܪܵܐ ܡܲܪܝܼܪܵܐ ܚܲܒܼ݂ܫܲܢ|
    block |ܒܒܹܝܬܼ ܐܲܣܝܼܪܹ̈ܐ ܕܠܵܘ̈ܛܵܬܼܵܐ܁|
    block |܃ܘܐܸܚܲܕܼ ܒܐܲܦܲܝ̈ܢ ܣܵܩܘܿܪܵܐ|
    block |ܕܠܵܐ ܢܸܦܘܿܩ ܡ̣ܢ ܫܘܼܥܒܵܕܹܗ ܀|
    block |܃ܡܲܢ̣ܘܼ ܕܲܥܘܝܼܪ ܐܲܟܼܘܵܬܲܢ|
    block |ܡ̣ܢ ܒܘܼܝܵܢܵܐ ܕܘܵܠܝܼܬܼܵܐ܁|
    block |܃ܕܲܡܕܲܝܲܪ ܒܲܢ ܩܵܛܘܿܠܲܢ|
    block |ܘܠܵܐ ܪܓܼܝܼܫܝܼܢܲܢ ܒܲܥܡܘܼܪܝܗ ܀|
    block |܃ܡܲܢ̣ܘܼ ܕܲܚܪܸܫ ܐܲܝܟ ܐ̄ܢܵܫܵܐ|
    block |ܘܠܵܬ ܨܵܐܹ̇ܬܼ ܡܸܫܥܵܐ ܕܚܲܝܵܘ̈ܗܝ܁|
    block |܃ܕܲܡܓܲܡܲܪ ܝܵܬܹܗ ܟܠܢܵܫ|
    block |ܒܲܚܣܵܡܵܐ ܕܝܲܨܪܹܗ ܒܝܼܫܵܐ ܀|
    block |܃ܠܛܝܼܫ ܠܹܗ ܣܲܝܦܵܐ ܕܪܸܥܝܵܢܹܗ|
    block |ܠܚܲܣܵܡܵܐ ܠܘܼܩܒܲܠ ܢܲܦܫܹܗ ܀|
    block |܃ܘܡ̇ܐ ܕܲܣܒ݂ܲܪ ܕܲܡܚܵܐ ܚܲܒܼܪܹܗ|
    block |ܗܦܲܟ̣ ܣܲܝܦܹܗ ܡ̣ܚܵܝܗܝ ܥܲܠ ܠܸܒܹܿܗ ܀|
    block |܃ܕܣܵܒܲ̇ܪ ܕܲܟܼܢܵܬܹܗ ܩܵܛܹ̇ܠ|
    block |ܒܝܲܕܼ ܡܲܚ̈ܘܵܬܼܵܐ ܕܠܸܫܵܢܹܗ܁|
    block |܃ܘܠܵܐ ܪܓܼܝܼܫ ܕܲܥܠܵܘܗܝ ܡܸܬܼܗܲܦܟܿܝܼܢ|
    block |ܓܹܐܪܹ̈ܐ ܕܒܲܕܲܪ ܣܸܦ̈ܘܵܬܹܗ ܀|
    block |܃ܡܓܲܪܸܓܼ ܗܸܪܬܼܵܐ ܒܟܼܠܥܸܕܵܢ|
    block |ܕܢܸܗܘܸܐ ܐܲܬܼܪܵܐ ܠܲܚܣܵܡܹܗ܁|
    block |܃ܘܡܲܣܓܸܿܐ ܡܪܲܟܸܿܒܼ ܥܸܠ̈ܠܵܬܼܵܐ|
    block |ܕܢܲܝܬܸܿܐ ܠܓܸܠܝܵܐ ܣܘܼܥܪܵܢܹܗ ܀|
    block |܃ܡܲܪܡܸܐ ܛܢܵܢܵܐ ܠܲܦܫܝܼ̈ܛܹܐ|
    block |ܐܲܝܟ ܠܸܩܛܵܐ ܩܕܼܵܡ ܦܵܪܲܚܬܼܵܐ|
    block |܃ܘܦܵܪܹܣ ܢܸܫܒܵܘ̈ܗܝ ܩܵܛܘܿܠܹ̈ܐ|
    block |ܘܲܡܦܲܟܲܪ ܟܠ ܡܘܼܫ̈ܚܵܬܼܵܐ ܀|
    block |܃ܒܐܸܣܟܹܿܡܵܐ ܕܢܸܟܼܠܵܐ ܡܲܛܥܸܐ|
    block |ܚܲܣܵܡܵܐ ܒܲܟܼܢܵܘܵܬܹ̈ܗ܁|
    block |܃ܘܐܲܝܟ ܡܵܠܹ̇ܝܟ ܫܲܦܝܼܪ̈ܵܬܼܵܐ|
    block |ܡܚܵܘܸܐ ܢܲܦܫܹܗ ܠܘܵܬܼ ܐ̄ܢܵܫܵܐ ܀|
    block |܃ܠܒܼܝܼܫ ܟܠܢܵܫ ܟܲܪܝܘܼܬܼ ܢܲܦܫܵܐ|
    block |ܘܲܡܥܲܛܲܦ ܫܸܡ ܚܵܘܣܵܢܵܐ܁|
    block |܃ܘܥܵܢܹ̇ܐ ܫܠܵܡܵܐ ܒܣܸܦܘܵܬܹ̈ܗ|
    block |ܘܲܠܛܝܼܫ ܣܲܝܦܵܐ ܒܪܸܥܝܵܢܹܗ ܀|
    block |܃ܡܲܟܼܪܸܐ ܘܚܲܫܝܼܫ ܥܲܠ ܚܲܒܼܪܹܗ|
    block |ܐܲܝܟ ܚܵܐܹ̇ܣ ܥܲܠ ܗܲܕܵܡܹܗ܁|
    block |܃ܘܚܵܐܲ݁ܪ ܕܐܸܡܲܬܼܝ ܢܸܫܟܲܚ ܠܹܗ|
    block |ܦܸܠܥܵܐ ܠܡܸܓܼܡܲܪ ܨܸܒܼܝܵܢܹܗ ܀|
    block |܃ܫܵܐܘܿܠ ܕܲܬܼܪܹܝܢ ܢܸܬܼܟܲܢܹܐ|
    block |ܚܲܣܵܡܵܐ ܕܣܵܢܹ̇ܐ ܠܐܲܚܵܘ̈ܗܝ܁|
    block |܃ܕܲܡܒܲܝܲܐ ܗ̄ܘ̣ܵܐ ܟܲܕܼ ܩܵܪܹ̇ܐ|
    block |ܒܹܪܝ ܕܵܘܝܼܕܼ ܒܲܢܟܼܝܼܠܘܼܬܼܵܐ ܀|
    block |܃ܕܸܡܥܹ̈ܐ ܕܢܸܟܼܠܵܐ ܡܲܫܦܲܥ ܗ̄ܘ̣ܵܐ|
    block |ܫܵܐܘܿܠ ܠܘܼܩܒܲܠ ܒܲܪ ܐܝܼܫܲܝ܁|
    block |܃ܘܦܘܼܡܹܗ ܡܠܸܐ ܗ̄ܘ̣ܵܐ ܚܸܢ̈ܓܼܵܬܼܵܐ|
    block |ܘܪܸܥܝܵܢܹܗ ܠܵܛܹ̇ܫ ܣܲܝܦܵܐ ܀|
    block |܃ܒܣܸܦ̈ܘܵܬܹܗ ܒܹܪܝ ܩܵܪܹܐ ܗ̄ܘ̣ܵܐ|
    block |ܘܣܵܢܹ̇ܐ ܒܟܲܣܝܘܼܬܼ ܚܘܼܫܵܒܹܗ܁|
    block |܃ܠܸܫܵܢܹܗ ܡܬܲܪܓܸܿܡ ܫܲܦܝܼܪ|
    block |ܘܲܦܬܼܝܼܠ ܡܲܡܠܠܵܐ ܕܪܸܥܝܵܢܹܗ ܀|
    block |܃ܩܵܪܹܐ ܕܲܗܦܘܿܟ ܠܵܐ ܬܸܕܼܚܲܠ|
    block |ܒܹܪܝ ܕܵܘܝܼܕܼ ܠܵܐ ܐܲܒܼܐܸܫ ܠܵܟ܁|
    block |܃ܘܲܠܛܝܼܫ ܠܹܗ ܡܲܚܫܲܒܼܬܹܗ|
    block |ܐܲܝܟ ܓܲܢܵܒܼܵܐ ܠܘܵܬܼ ܩܸܛܠܵܐ ܀|
    block |܃ܡܕܲܡ̈ܥܵܢ ܥܲܝܢܹ̈ܐ ܚܢܝܼܓܼܵܐܝܼܬܼ|
    block |ܘܩܵܥܹ̇ܐ ܦܘܼܡ̇ܐ ܢܟܼܝܼܠܵܐܝܼܬܼ܁|
    block |܃ܟܡܝܼܪ ܦܲܪܨܘܿܦܵܐ ܨܢܝܼܥܵܐܝܼܬܼ|
    block |ܘܲܡܣܵܘܲܚ ܠܸܒܵܐ ܠܲܕܡܵܐ ܀|
    block |܃ܪܵܡ̇ܙܝܼܢ ܙܵܘܥܹ̈ܐ ܓܵܘܵܝܹ̈ܐ|
    block |ܠܪܸ̈ܓܼܫܹܐ ܕܦܲܓܼܪܵܐ ܒܲܪ̈ܵܝܹܐ܁|
  block
    block |܃ܕܐܲܣܓܵܘ ܘܪܲܟܸܿܒܼܘ ܥܸܠ̈ܠܵܬܼܵܐ|
    block |ܕܐܸܣܟܲܡܹ̈ܐ ܕܟܲܕܵܒܼܘܼܬܼܵܐ ܀|
    block |܃ܪܸܥܝܵܢܵܐ ܠܒܼܝܼܒ̣ ܥܲܠ ܩܸܛܠܵܐ|
    block |ܒܲܕܼܡܘܼܬܼܵܐ ܕܩܲܣܛܘܼܢܵܪܵܐ܁|
    block |܃ܘܠܸܫܵܢܵܐ ܡܲܟܿܝ̣ܟ ܩܵܠܹܗ|
    block |ܐܲܝܟ ܪܵܚ̇ܡܵܐ ܠܘܵܬܼ ܚܲܒܿܝܼܒܹܗ ܀|
    block |܃ܐܘܿ ܚܣܵܡܵܐ ܟܡܵܐ ܡܲܪܝܼܪ ܐܲܢ̄ܬܿ|
    block |ܘܠܲܝܬܿ ܦܸܚܡܵܐ ܠܲܢܟܼܝܼܠܘܼܬܼܵܟ܁|
    block |܃ܘܥܵܘ̣ܠܵܐ ܕܟܼܠܵܗ̇ ܥܵܡܲܪܬܵܐ|
    block |ܠܵܐ ܣܵܦܹ̇ܩ ܥܲܡ ܒܝܼܫܘܼܬܼܵܟ ܀|
    block |܃ܐܘܿ ܢܸܟܼܠܵܐ ܕܲܢܟܼܝܼܠ ܟܠܹܗ|
    block |ܘܠܲܝܬܼ ܒܹܗ ܕܘܼܟܿܬܼܵܐ ܕܲܦܫܝܼܛܵܐ܁|
    block |܃ܐܘܿ ܨܢܝܼܥܵܐ ܕܡܲܕܸܿܐ ܟܠܫܵܥ|
    block |ܡܸܪܬܼܵܐ ܒܲܕܼܡܘܼܬܼ ܚܲܠܝܘܼܬܼܵܐ ܀|
    block |܃ܐܘܿ ܟܸܢܵܪܵܐ ܕܲܡܪܲܟܲܒܼ|
    block |ܒܡܵܢܹ̈ܐ ܕܲܡܼܬܲܚ ܨܸܢ̈ܥܵܬܼܵܐ܁|
    block |܃ܐܘܿ ܐܲܒܿܘܼܒܼܵܐ ܪܲܓܿܘܼܙܵܐ|
    block |ܕܙܵܡܲܪ ܩܵܠܹܗ ܕܣܲܡ ܡ̇ܘܬܵܐ ܀|
    block |܃ܚܠܸܐ ܘܲܪܓܼܝܼܓܼ ܩܵܠ ܢܸܥ̈ܡܵܬܹܗ|
    block |ܟܲܕܼ ܙܵܡܲ݁ܪ ܟܲܕܵܒܼܵܐܝܼܬܼ܁|
    block |܃ܘܟܲܣܝܵܐ ܒܫܘܼܠܵܡ ܩܝܼܢܵܬܹ̈ܗ|
    block |ܡܸܪܲܬܼ ܡ̇ܘܬܵܐ ܠܫܵܡܘܿܥܵܘ̈ܗܝ ܀|
    block |܃ܡܚܲܬܼܚܸܬܼ ܫܸܡܥܵܐ ܕܲܙܡ̇ܪܹܗ|
    block |ܠܟܼܠ ܐܸܕܼܢܹ̈ܐ ܕܲܢܨܘܼܬܼܢܵܝܗܝ܁|
    block |܃ܘܡ̇ܐ ܕܲܡ̣ܛܵܐ ܩܵܠܹܗ ܠܢܲܦܫܵܐ|
    block |ܕܲܠܚܵܗ̇ ܘܝܲܒܸܿܠ ܫܲܦܝܘܼܬܼܵܗ̇ ܀|
    block |܃ܒܐܸܣܟܹܿܝܡ ܪܵܚ̇ܡܵܐ ܡܸܬܼܕܲܡܸܐ|
    block |ܒܫܘܼܪܵܝ ܡܲܡܠܠܹܗ ܩܲܕܼܡ̇ܝܵܐ܁|
    block |܃ܘܒܼܝܼܫܵܐ ܚܲܪܬܼܵܐ ܕܦܸܬܼܓܼܵܡܹܗ|
    block |ܡ̣ܢ ܣܵܢ̇ܐܵܐ ܘܡ̣ܢ ܩܵܛ̇ܘܿܠܵܐ ܀|
    block |܃ܒܫܵܐܘܿܠ ܢܸܚܙܸܐ ܒܝܼܫܘܼܬܹܗ|
    block |ܕܲܟܼܡܵܐ ܐܲܫܕ̣ܵܗ̇ ܥܲܠ ܕܵܘܝܼܕ܁|
    block |܃ܘܟܲܕܼ ܛܵܒܼ ܓܲܠܝܵܐ ܐܲܝܟ ܫܸܡܫܵܐ|
    block |ܟܲܣܝܵܗ̇ ܒܐܸܣܟܹܿܝܡ ܟܲܪܝܘܼܬܼܵܐ ܀|
    block |܃ܠܫܵܐܘܿܠ ܢܸܚܙܘܿܢ ܚܲܣܵܡܹ̈ܐ|
    block |ܕܣܲܡܝܹܗ ܚܣܵܡܵܐ ܠܪܸܥܝܵܢܹܗ܁|
    block |܃ܘܠܵܐ ܚ̣ܙܵܐ ܫܘܼܦܪܵܐ ܕܢܸܨܚܵܢܵܘ̈ܗܝ|
    block |ܕܒܲܪ ܐܝܼܫܲܝ ܕܲܟܼܡܵܐ ܪܓܼܝܼܓܼܝܼܢ ܀|
    block |܃ܒܹܗ ܢܸܬܼܒܲܩܘܿܢ ܚܲܪ̈ܡ̇ܢܹܐ|
    block |ܕܣܵܢܹ̇ܝܢ ܡܲܓܵܢ ܕܐܲܚܲܝ̈ܗܘܿܢ܁|
    block |܃ܕܥܲܠ ܕܐܲܣܓܿܝܼ ܘܲܣܩܲܪ ܣܲܓܿܝܼ|
    block |ܩܲܛܠܹܗ ܚܣܵܗܵܐ ܒܝܲܕܼ ܥܘܼܪ̈ܠܹܐ ܀|
    block |܃ܢܸܗܘܸܐ ܕܵܘܝܼܕܼ ܡܲܚܙܝܼܬܼܵܐ|
    block |ܠܲܚܣܲܝܼܡܹ̈ܐ ܒܐܘܼ̈ܠܨܵܢܲܝܗܘܿܢ܁|
    block |܃ܕܣܲܝܒܲܪ ܨܲܥܪܵܐ ܘܲܪܕܼܘܼܦܝܵܐ|
    block |ܫܩ݂ܲܠ ܬܵܓܹܿܗ ܒܚܲܕܼ ܚܘܼܡܣܵܢܗ ܀|
    block |܃ܒܢܝܼܫܵܐ ܕܚܘܼܒܹܿܗ ܢܸܬܿܕܲܡܘܿܢ|
    block |ܪ̈ܚܡܲܝ ܚܘܼܒܵܐ ܪܘܼܚܵܢܵܐ܁|
    block |܃ܕܪܲܟܸܿܒܼ ܩܵܠܹ̈ܐ ܕܐܘܿܠ̈ܝܵܬܼܵܐ|
    block |ܥܲܠ ܩܵܛ̇ܘܿܠܹܗ ܚܢܝܼܓܼܵܐܝܼܬܼ ܀|
    block |܃ܒܚܲܕܼ ܫܵܐܘܿܠ ܢܹܐܠܲܦ ܟܠܢܵܫ|
    block |ܚܲܪܬܹܗ ܒܝܼܫܬܵܐ ܕܲܚܣܵܡܵܐ܁|
    block |܃ܘܲܒܼܕܵܘܝܼܕܼ ܢܸܚܙܸܐ ܦܹܐܪ̈ܵܘܗܝ|
    block |ܕܚܘܼܒܵܐ ܕܲܟܼܡܵܐ ܒܲܣܝܼܡܝܼܢ ܀|
    block |܃ܒܡܲܠܟܵܐ ܘܡܲܠܟܵܐ ܢܸܬܼܒܲܩܸܐ|
    block |ܚܲܕܼ ܕܲܚܣ݂ܲܡ ܘܲܐ̄ܚܪܹܝܢ ܕܲܚܣܝܼܡ܁|
    block |܃ܠܚܲܣܵܡܵܐ ܩܲܛ̣ܠܹܗ ܚܣܵܡܵܐ|
    block |ܘܠܲܚܣܝܼܡܵܐ ܐܲܚܝܹܗ ܚܘܼܒܵܐ ܀|
    block |܃ܚܣܵܡܵܐ ܒܫܵܐܘܿܠ ܚܵܘܝܼ ܠܲܢ|
    block |ܕܲܟܼܡܵܐ ܣܵܢܹ̇ܐ ܠܩܲܪ̈ܝܼܒܼܵܘܗܝ܁|
    block |ܘܚܘܼܒܵܐ ܒܕܼܵܘܝܼܕܼ ܐܲܠܸܦ ܠܲܢ܁|
    block |ܕܲܟܼܡܵܐ ܪܵܚܹ̇ܡ ܚܲܒܿܝܼܒܼܵܘ̈ܗܝ ܀|
    block |ܗܵܐ ܓܠ̣ܵܐ ܠܲܢ ܢܸܟܼܠܹܗ ܟܲܣܝܵܐ܃|
  block
    block |ܡ̇ܘܬܹܿܗ ܕܫܵܐܘܿܠ ܚܲܣܵܡܵܐ܁|
    block |܃ܠܵܐ ܢܸܬܼܦܲܟܲܪ ܪܸܥܝܵܢܲܢ|
    block |ܒܢܸܫ̈ܒܹܿܐ ܟܣܲܝܵ̈ܐ ܕܨܸܢܥܵܬܹ̈ܗ ܀|
    block |܃ܗܵܐ ܐܲܠܸܦ ܠܲܢ ܒܲܪ ܐܝܼܫܲܝ|
    block |ܕܐܲܝܟܲܢ ܢܸܙܟܸܿܐ ܠܲܟܼܡܹܐܢܵܘ̈ܗܝ܁|
    block |܃ܢܦܲܟܲܗ ܡܸܪܬܼܵܐ ܕܚܲܣܵܡܹ̈ܐ|
    block |ܒܚܲܠܝܘܼܬܼ ܚܘܼܒܵܐ ܐܲܝܟ ܕܵܘܝܼܕܼ ܀|
    block |܃ܢܹܐܡܲܪ ܚܘܼܒܵܐ ܒܦܘܼܡ ܕܵܘܝܼܕܼ|
    block |ܠܲܚܣܵܡܵܐ ܫܵܐܘܿܠ ܕܲܬܼܪܹܝܢ܁|
    block |܃ܕܡ̇ܢܵܐ ܚܛܹ̇ܝܬܼ ܠܵܟ ܚܲܣܵܡܵܐ|
    block |ܕܪܵܕܦܲܬܼ ܠܝܼ ܒܲܕܼܡܘܼܬܼ ܫܵܐܘܿܠ ܀|
    block |܃ܢܸܬܼܿܠ ܕܝܼܢܵܐ ܕܲܛܠܘܼܡܝܹܗ|
    block |ܚܣܝܼܡܵܐ ܠܒܼܵܚܲܪ ܟܲܣ̈ܝܵܬܼܵܐ܁|
    block |܃ܕܗܘ̤ ܡܚܲܝܸܒܼ ܠܹܗ ܠܚܲܣܵܡܵܐ|
    block |ܒܲܬܼܒܲܥܬܼܵܐ ܐܲܝܟ ܕܲܠܫܵܐܘܿܠ ܀|
    block |܃ܒܡܵܘܬܹܿܗ ܕܫܵܐܘܿܠ ܐܸܬܼܟܲܪܙܲܬ̤|
    block |ܬܒܲܥܬܼܵܐ ܩܫܝܼܬܼܵܐ ܕܚܲܣܵܡܹ̈ܐ܁|
    block |܃ܘܲܒܼܪܘܼܡܪܵܓܹܗ ܕܒܲܪ ܐܝܼܫܲܝ|
    block |ܟܠܝܼܠ ܙܵܟܼܘܼܬܼܵܐ ܕܲܛܠܝܼܡܹ̈ܐ ܀|
    block |܃ܠܵܐ ܬܸܟܼܪܸܐ ܛܠܝܼܡ ܒܲܚܣܵܡܵܐ|
    block |ܒܩܵܠ ܨܘܿܚ̈ܝܵܬܹܗ ܕܚܲܣܵܡܵܐ܁|
    block |܃ܣܲܝܒܲܪ ܘܲܫܬܼܘܿܩ ܐܲܝܟ ܕܵܘܝܼܕܼ|
    block |ܕܬܲܡܠܸܟ ܥܲܡܹܗ ܒܫܘܼܠܵܡܵܐ ܀|
    block |܃ܠܵܐ ܬܸܫܬܲܒܼܗܲܪ ܚܲܣܵܡܵܐ|
    block |ܒܡܹܐܟܲܠܩܲܪܨܵܐ ܟܲܕܼܵܒܵܐ܁|
    block |܃ܕܲܥܬܼܝܼܕܼ ܗ̄ܘ̣ ܕܢܸܥܘܿܠ ܣܲܝܦܵܟ|
    block |ܒܓܼܵܘ ܠܸܒܵܟ ܐܲܝܟ ܕܲܒܼܫܵܐܘܿܠ ܀|
    block |܃ܠܵܐ ܬܸܪܢܸܐ ܚܣܵܡܵܐ ܕܲܙܟܲܝܬܿ|
    block |ܠܲܡܲܟܿܝܼܪܹ̈ܐ ܒܲܚܬܼܝܼܪܘܼܬܼܵܐ܁|
    block |܃ܠܗܘܿܢ ܙܲܟܿܝܼܬܿ ܟܲܕܼ ܠܵܐ ܨܵܒܹ̇ܝܬܿ|
    block |ܕܥܲܙܝܼܘ ܠܘܼܩܒܲܠ ܨܸܢ̈ܥܵܬܼܵܟ ܀|
    block |܃ܐܲܢ̄ܬܿ ܚܲܝܵܒܼ ܐܲܢ̄ܬܿ ܡ̣ܢ ܕܲܗ̤ܘܲܝܬܿ|
    block |ܘܠܵܐ ܫܩܝܼܠܵܐ ܠܵܟ ܙܵܟܼܘܼܬܼܵܐ܁|
    block |܃ܕܗ̤ܝ ܙܵܟܼܘܼܬܼܵܟ ܟܘܼܐܵܪܵܐ ܗ̄ܝܼ|
    block |ܘܢܸܨܚܵܢܵܟ ܒܸܗܬܲܬܼ ܐܲܦܹ̈ܐ ܀|
    block |܃ܐܸܡܲܬܼܝ ܐܲܨܠܲܚ ܣܘܼܥܪ݁ܵܢܵܟ|
    block |ܐܸܠܵܐ ܒܓܼܘܼܡܕܵܐ ܣܵܪܘܿܚܵܐ܁|
    block |܃ܘܐܲܝܟܵܐ ܙܟܼܵܐ ܢܸܟܼܠܵܟ ܣܲܢܝܵܐ|
    block |ܐܸܠܵܐ ܒܚܘܼܬܼܪܵܐ ܡܲܪܵܚܵܐ ܀|
    block |܃ܣܲܡܝܵܐ ܐܲܢ̄ܬܿ ܓܠܝܼܙ ܡ̣ܢ ܢܘܼܗܪܵܐ|
    block |ܘܠܵܐ ܡܸܬܼܒܲܩܹܝܬܿ ܒܲܫܪܵܪܵܐ܁|
    block |܃ܘܣܲܢ̈ܝܵܢ ܠܵܟ ܫܲܦܝܪ݁ܵܬܼܵܐ|
    block |܃ܘܲܪ̈ܚܝܼܡܵܢ ܠܵܟ ܒܝܼ̈ܫܵܬܼܵܐ|
    block |܃ܓܸܠܵܐ ܕܲܒܼܥܲܝܢܹܗ ܕܐܲܚܘܼܟ|
    block |ܚܵܙܹ̇ܐ ܐܲܢ̄ܬܿ ܐܲܝܟ ܩܵܪܝܼܬܼܵܐ܁|
    block |܃ܘܩܵܪܝܼܬܼܵܐ ܕܲܒܼܒܼܵܒܼܵܬܼ̈ܟ|
    block |ܐܵܦܠܵܐ ܕܐܝܼܬܹܝܗ̇ ܚܵܫܹ̇ܒܼ ܐܲܢ̄ܬܿ ܀|
    block |܃ܐܲܦܸܩ ܠܘܼܩܕܼܵܡ ܚܲܣܵܡܵܐ|
    block |ܪܘܼܓܼܙܵܐ ܩܲܫܝܵܐ ܕܪܸܥܝܵܢܵܟ܁|
    block |܃ܘܗܵܝܕܹܿܝܢ ܕܵܝ̇ܢܲܬܿ ܥܲܡ ܚܲܒܼܪܵܟ|
    block |ܥܲܠ ܒܘܼܨܵܪܵܐ ܕܲܒܼܢܲܦܫܹܗ ܀|
    block |܃ܡ̇ܢܵܐ ܡܨܲܠܠܲܬܿ ܙܹܐܦܵܢܵܐ|
    block |ܒܵܩܹ̈ܐ ܘܒܼܵܠ̇ܥܲܬܿ ܚܲܝ̈ܘܵܬܼܵܐ܁|
    block |܃ܡ̇ܢܵܐ ܡܕܲܟܹܿܝܬܿ ܗܲܕܵܡܹ̈ܐ|
    block |ܘܛܲܡܐܝܼܢ ܙܵܘܥܹ̈ܐ ܓܵܘ̈ܝܹܐ ܀|
    block |܃ܠܡܵܢ ܢܵܨܹ̇ܝܬܿ ܥܲܡ ܚܲܛܵܝܹ̈ܐ|
    block |ܐܲܝܟ ܓܵܡ̇ܘܿܪܵܐ ܕܟܹܐܢܘܼܬܼܵܐ܁|
    block |܃ܐܸܡܲܬܼܝ ܚܵܘܝܼܬܿ ܐܘܼܟܼܦܵܢܵܟ|
    block |ܒܲܬܸܒܲܥܬܼܵܐ ܕܲܚܠܵܽܦ ܩܘܼܫܬܵܐ ܀|
  block
    block |܃ܐܘܿܗ ܡܸܢܵܟ ܢܲܟܿܘܼܠܬܼܵܢܵܐ|
    block |ܟܡܵܐ ܡܲܛܥܸܐ ܐܲܢ̄ܬܿ ܒܲܫܪܵܪܵܐ܁|
    block |܃ܕܟܲܕܼ ܗܘ̤ ܣܵܢ̇ܐܵܐ ܗ̄ܘ̣ ܕܲܢܟܼܝܼܠܹ̈ܐ|
    block |ܛܥܝܼܢ ܐܲܢ̄ܬܿ ܢܝܼܫܹܗ ܢܟܼܝܼܠܵܐܝܼܬܼ ܀|
    block |܃ܐܘܿܗ ܡܸܢܵܟ ܣܲܡܝܵܐ ܕܲܬܼܪܹܝܢ|
    block |ܕܲܫܘܸܐ ܠܹܗ ܢܘܼܗܪܵܐ ܘܚܸܫܟܵܐ܁|
    block |܃ܘܟܲܕܼ ܢܘܼܗܪܵܐ ܡܲܦܲܨܲܚ ܟܠܵܐ ܗ̄ܘ̣|
    block |ܟܡܝܼܪܵܬܼ ܠܘܼܩܒܲܠ ܙܲܠܝܼܩܵܘ̈ܗܝ ܀|
    block |܃ܒܵܟ ܢܸܬܿܕܲܡܘܿܢ ܦܵܪ̈ܘܿܫܹܐ|
    block |ܕܲܟܼܡܵܐ ܓܠܝܼܙܲܬܿ ܡ̣ܢ ܩܘܼܫܬܵܐ܁|
    block |܃ܘܲܥܠܲܝܟ ܢܸܒܼܟܿܘܿܢ ܝܵܕܲܘܿܥܹ̈ܐ|
    block |ܕܟܲܕܼ ܚܲܝ ܐܲܢ̄ܬܿ ܡܝܼܬܼܵܐ ܐ̄ܢܬܿ ܕܲܬܼܪܹܝܢ ܀|
    block |܃ܚܲܝܲܝ̈ܟ ܠܵܘ ܚܲܝܹ̈ܐ ܐܸܢܘܿܢ|
    block |ܕܲܡܛܲܠܸܩ ܚܲܝܹ̈ܐ ܒܚܲܝܲܝ̈ܟ܁|
    block |܃ܘܲܠܘܲܝ ܡ̣ܝܼܬܿܬܿ ܡ̣ܢ ܫܘܼܪܵܝܵܐ|
    block |ܘܒܲܛܝܼܠ ܗ̄ܘ̣ܵܐ ܡ̇ܘܬܵܐ ܒܡܵܘܬܵܟ ܀|
    block |܃ܐܲܢ̄ܬܿ ܗ̄ܘ̣ ܕܪܲܫ̣ܬܵܗ̇ ܩܲܕܼܡ̇ܝܑܬܼ|
    block |ܠܐܘܼܪܚܵܐ ܕܡ̇ܘܬܵܐ ܥܲܠ ܐ̄ܢܵܫܵܐ܁|
    block |܃ܘܐܸܠ̣ܘ ܐܲܪܦܝܼ ܨܸܢ̈ܥܵܬܼܵܟ|
    block |ܟܒܲܪ ܠܵܐ ܐܲܡܠܸܟ ܡ̇ܪܘܿܕܼܵܐ ܀|
    block |܃ܐܵܪܵܐ ܣܵܢ̇ܐܐ ܕܐ̄ܢܵܫܘܼܬܼܵܐ|
    block |ܡ̇ܢܵܐ ܚܛܵܬ̤ ܠܵܟ ܐ̄ܢܵܫܘܼܬܿܢ܁|
    block |܃ܕܲܩܛܲܠ̣ܬܵܢ ܡ̣ܢ ܫܘܼܪܵܝܵܐ|
    block |ܘܠܵܐ ܣܵܒܼ̇ܥܲܬܿ ܡ̣ܢ ܚܘܼܒܵܠܲܢ ܀|
    block |܃ܐܵܪܵܐ ܨܗܸܐ ܠܲܕܼܡ̇ܐ ܕܐ̄ܢܵܫܵܐ|
    block |ܟܲܕܿܘܼ ܪܓܼܝܼܓܲܬܿ ܠܐܲܒܼܕܵܢܲܢ܁|
    block |܃ܦܘܼܫ ܩܲܠܝܼܠ ܡ̣ܢ ܚܲܪܡܘܼܬܼܵܟ|
    block |ܘܐܲܪܦܵܐ ܣܪܝܼܕܼܵܐ ܠܲܟܼܝܵܢܲܢ ܀|
    block |܃ܡ̇ܢܵܐ ܫܓܼܝܼܪܲܬܿ ܒܲܛܢܵܢܵܐ|
    block |ܘܝܵܩ̇ܕܲܬܿ ܠܘܼܩܒܲܠ ܦܘܼܪܩܵܢܲܢ܁|
    block |܃ܟܠܝܼ ܚܸܡܬܼܵܐ ܕܫܲܠܗܹܒܼܝܼܬܼܵܟ|
    block |ܕܠܵܐ ܬܛܲܠܸܩ ܠܲܢ ܟܠ ܡ̣ܢ ܟܠܹܗ ܀|
    block |܃ܡܲܢ ܕܹܝܢ ܥܲܩ̣ܪܹܗ ܠܥܸܩܵܪܵܟ|
    block |ܘܦܲܣܩܵܗ̇ ܠܡܵܘܥܝܼܬܼ ܒܝܼܫܘܼܬܼܵܟ܁|
    block |܃ܕܠܵܐ ܬܚܲܠܸܦ ܬܸܛܥܲܢ ܦܹܐܪܹ̈ܐ|
    block |ܕܡܲܡܲܪܝܼܢ ܚܲܠܝܘܼܬܼ ܛܵܒܼܵܬܼ̈ܐ ܀|
    block |܃ܠܘܲܝ ܕܹܝܢ ܐܸܬܼܚܲܒܲܠ ܙܲܪܥܵܟ|
    block |ܘܠܵܐ ܐܸܬܼܪܲܟܲܒ̣ ܬܘܼܩܵܢܵܟ܁|
    block |܃ܠܘܲܝ ܠܵܐ ܦܸܬܼܚܲܬ̤ ܝܵܠܹܕܿܬܵܟ|
    block |ܬܲܪܥܵܐ ܒܐܲܦܲܝ̈ ܡܲܦܲܩܬܵܟ ܀|
    block |܃ܠܵܘ ܠܵܟ ܣܲܓܦܲܬ̤ ܒܝܼܫܘܼܬܼܵܟ|
    block |ܐܸܠܵܐ ܠܟܼܠܢܵܫ ܫܲܘܝܵܐܝܼܬܼ܁|
    block |܃ܘܐܵܦ ܐܲܝܢܵܐ ܕܲܡܩܲܛܪܸܓܼ ܠܵܟ|
    block |ܬܘܼܩ̈ܠܵܬܼܵܐ ܩܵܢܹ̇ܐ ܒܫܲܪܒܵܟ ܀|
    block |܃ܒܫܲܪܒܵܟ ܫܲܚܝ̣ܩܘܼܢܝ ܚܘܼܫܵܒܲܝ̈|
    block |ܕܐܸܓܼܠܹܐ ܣܲܢܝܘܼܬܼ ܒܝܼܫܘܼܬܼܵܟ܁|
    block |܃ܘܲܚܣ݂ܲܢܬܲܢܝ ܡܲܪܝܼܪܘܼܬܼܵܟ|
    block |ܘܢܸܦܩܹ̇ܬܼ ܠܝܼ ܠܒܲܪ ܡ̣ܢ ܛܲܟܸܣܵܐ ܀|
    block |܃ܒܲܣܒܼܝܼܣܘܼܬܼ ܢܸܟܼܠܲܝ̈ܟ ܬܸܡܗܹ̇ܬܼ|
    block |ܘܐܸܬܼܥܲܕܿܠܹܬܼ ܒܲܡܬܲܩܢܵܢܵܟ܁|
    block |܃ܘܟܲܕܼ ܣܸܒܼܪܹܬܼ ܕܠܵܐ ܡܲܟܸܿܣ ܐ̄ܢܵܐ|
    block |ܠܲܩܢܘܿܡܝ ܚܲܝܒܹܬܼ ܕܐܸܬܼܥܲܕܲܠ ܀|
    block |܃ܐܘܿ ܟܡܵܐ ܡܲܟܿܝܵܐ ܒܝܼܫܘܼܬܼܵܟ|
    block |ܠܚܲܒܿܝܼܒܲܝ̈ܟ ܘܲܠܣܵܩܘܿܪ̈ܲܝܟ܁|
    block |܃ܘܐܸܢ ܩܲܠܣܵܟ ܐ̄ܢܵܫ ܫܘܼܢܵܩܵܐ ܗ̄ܘ̣|
    block |ܘܐܸܢܗܘ̤ ܕܓܲܢܝܵܢ ܥܸܕܼܠܵܝܵܐ ܀|
    block |܃ܥܸܕܠܹ̇ܬܼ ܕܥܲܠ ܡ̇ܢ ܐܸܬܿܬܲܩܲܢܬܿ|
    block |ܕܲܚܙܹ̇ܝܬܼ ܚܲܪܒܵܐ ܕܲܩܛܝܼܠܲܝ̈ܟ܁|
  block
    block |܃ܘܲܬܼܘܵܢܝ ܪܸܥܝܵܢܝ ܕܐܸܬܿܕܲܟܼܪܹܬܼ|
    block |ܕܒܼܝܼܫܘܼܬܼܵܟ ܕܠܵܘ ܕܲܟܼܝܵܢܵܐ ܗ̄ܝܼ ܀|
    block |܃ܒܲܪ ܚܹܐܪܹ̈ܐ ܒ̣ܪܵܟ ܒܵܪܘܿܝܵܐ|
    block |ܘܥܲܒܼܕܵܟ ܡ̇ܪܵܐ ܕܨܸܒܼܝܵܢܵܟ܁|
    block |܃ܘܕܸܝܼܠܵܟ ܐܸܢܹܝܢ ܬܲܪ̈ܬܲܝܗܹܝܢ|
    block |ܠܡܸܦܪܲܫ ܩܘܼܫܬܵܐ ܡ̣ܢ ܙܹܐܦܵܐ ܀|
    block |܃ܠܵܐ ܡ̇ܪܝ ܬܲܩܸܨ ܠܝܼ ܗܵܕܹܐ|
    block |ܕܐܸܬܼܥܲܕܿܠܹܬܼ ܡܲܪܵܚܵܐܝܼܬܼ܁|
    block |܃ܘܩܲܛܪܸܓܼܬܹܿܗ ܠܝܲܨܪܵܐ ܒܝܼܫܵܐ|
    block |ܕܡ̇ܘܥܸܐ ܚܣܵܡܵ ܡܲܪܝܼܪܵܐ ܀|
    block |܃ܠܲܝܬܿ ܠܹܗ ܩܢܘܿܡ̇ܐ ܠܲܚܣܵܡܵܐ|
    block |ܕܕܲܡ ܫܲܦܝܼܪ ܥܸܕܼܠܹ̇ܬܼ ܪܸܡܙܹܗ܁|
    block |܃ܝܲܨܪܲܢ ܗ̄ܘ̣ ܕܚܵܣܹ̇ܡ ܟܠܢܵܫ|
    block |ܒܫܲܦܝܼܪܵܬܼܵܐ ܕܲܚܕܵܕܹ̈ܐ ܀|
    block |܃ܝܲܨܲܪܲܢ ܡ̇ܘܠܸܕܼ ܠܲܚܣܵܡܵܐ|
    block |ܘܲܡܪܲܒܸܿܐ ܠܹܗ ܒܨܸܢ̈ܥܵܬܼܵܐ܁|
    block |܃ܘܡܵܐ ܕܐܸܬܼܓܲܡܪܲܬ̤ ܒܝܼܫܘܼܬܹܗ|
    block |ܕܲܠܚܹ݂ܗ ܠܥܵܠܡܵܐ ܒܚܲܕܼ ܦܹܐܪ̈ܵܘܗܝ ܀|
    block |܃ܐܵܦܠܵܐ ܝܲܨܪܲܢ ܠܵܐ ܐܝܼܬܼܵܘܗܝ|
    block |ܩܢܘܿܡ̇ܐܝܼܬܼ ܒܸܠܥܵܕܼ ܢܲܦܫܵܐ܁|
    block |܃ܦܵܪܘܿܫܘܼܬܼܵܐ ܗ̄ܝܼ ܕܲܒܼܢܲܦܫܵܐ|
    block |ܕܡܸܣܬܲܥܪܵܐ ܒܟܼܠ ܐܸܣܟܹܿܡܝܼ̈ܢ ܀|
    block |܃ܢܲܦܫܵܐ ܗ̄ܝܼ ܡ̇ܪܬܹܿܗ ܕܒܲܪܢܵܫܵܐ|
    block |ܕܫܲܠܝܼܛܵܐ ܒܙܵܘܥܹ̈ܐ ܘܪܸ̈ܓܼܫܹܐ܁|
    block |܃ܗܘ̤ܝ ܡܕܲܒܿܪܵܐ ܠܹܗ ܠܲܟܼܝܵܢܵܐ|
    block |ܐܲܝܟ ܡ̇ܐ ܕܨܵܒ̇ܐ ܨܸܒܼܝܵܢܵܗ̇ ܀|
    block |܃ܒܢܲܦܫܲܢ ܣܝܼ̈ܡܵܢ ܬܲܪ̈ܬܲܝܗܹܝܢ|
    block |ܛܵܒܼܬܼܵܐ ܘܒܼܝܼܫܬܵܐ ܫܲܘܝܵܐܝܼܬܼ܁|
    block |܃ܘܗ̤ܝ ܓܵܒܲܝܵܐ ܐܲܝܟ ܒܘܼܚܪܵܢܵܗ̇|
    block |ܠܡܸܣܲܪ ܗܵܕܹܐ ܥܲܠ ܗܵܕܹܐ ܀|
    block |܃ܪܟܼܝܼܒܼܵܐ ܢܲܦܫܵܐ ܥܲܠ ܦܲܓܼܪܵܐ|
    block |ܐܲܝܟ ܗܸܢܝܘܿܟܼܵܐ ܠܡܲܪܟܲܒܼܬܼܵܐ܁|
    block |܃ܘܲܡܕܲܒܿܪܵܐ ܠܹܗ ܠܒܲܪܢܵܫܵܐ|
    block |ܒܥܲܪ̈ܩܲܝ ܙܵܘܥܹ̈ܐ ܕܟܲܣܝܼܘܼܬܹܗ ܀|
    block |܃ܪܵܗ̇ܛܝܼܢ ܪܸ̈ܓܼܫܹܐ ܒܲܪ̈ܵܝܹܐ|
    block |ܐܲܝܟ ܪ̈ܲܟܼܫܵܐ ܒܐܸܣܛܵܕܼܝܼܘܿܢ܁|
    block |܃ܘܚܵܐܹ̈ܨ ܗܵܘܢܵܐ ܘܲܡܪܲܦܸܐ|
    block |ܒܐܝܼ̈ܕܲܝܵܐ ܙܵܘܥܸ̈ܐ ܕܢܲܦܫܵܐ ܀|
    block |܃ܟܕܼܝܼܢ ܦܲܓܼܪܵܐ ܘܪܵܗܹ̇ܛ ܟܠܫܵܥ|
    block |ܠܐܲܝܟܵܐ ܕܨܵܒܹ̇ܐ ܗܸܢܝܘܿܟܼܵܐ܁|
    block |܃ܘܲܡܕܲܒܿܪܝܼܢ ܙܵܘܥܹ̈ܐ ܘܪܸ̈ܓܼܫܹܐ|
    block |ܐܲܝܟ ܕܨܵܒܹ̇ܐ ܪܲܟܵܒܼܵܐ ܀|
    block |܃ܩܵܥܹ̇ܐ ܟܠܢܵܫ ܪܸܥܝܵܢܵܐ|
    block |ܠܘܵܬܼ ܪܸ̈ܓܼܫܹܐ ܕܲܛܥܝܼܢܝܼܢ ܠܹܗ܁|
    block |܃ܘܲܡܛܲܟܸܿܣ ܟܠܹܗ ܓܘܼܫܡܵܐ|
    block |ܐܲܝܟ ܪܲܒܿ ܚܲܝܠܵܐ ܠܡܲܫܪܝܼܬܹܗ ܀|
    block |܃ܗܵܐ ܝܼܠܸܦ̣ܢܲܢ ܡ̣ܢ ܢܲܦܫܲܢ|
    block |ܕܲܕܢܲܦܫܲܢ ܗ̄ܝܼ ܚܹܐܪܘܼܬܲܢ܁|
    block |܃ܘܠܵܘ ܐܲܣܝܼܪܵܐ ܗ̄ܘ̣ ܒܲܪܢܵܫܲܢ|
    block |ܕܢܸܗܘܸܐ ܐܲܬܼܪܵܐ ܠܥܸܕܼܠܵܝܲܢ ܀|
    block |܃ܗܵܐ ܚܵܘܝܼ ܠܲܢ ܨܸܒܼܝܵܢܲܢ|
    block |ܕܨܸܒܼܝܵܢܲܢ ܚܵܛܹ̇ܐ ܘܬܼܵܐܹ̇ܒܼ܁|
    block |܃ܘܠܵܐ ܗ̄ܘ̣ܵܐ ܩܛܝܼܪܵܐ ܕܵܒܲܪ ܠܲܢ|
    block |ܠܐܲܝܕܵܐ ܕܠܵܐ ܡܢܵܚ ܨܸܒܼܝܵܢܲܢ ܀|
    block |܃ܗܵܐ ܕܠܵܬ̤ ܠܲܢ ܦܵܪܘܿܫܘܼܬܲܢ|
    block |ܕܕܝܠܹܗ ܐܸܢܹܝܢ ܚܸܟܼ̈ܡܵܬܼܵܐ܁|
    block |܃ܘܗ̤ܝ ܦܵܪܫܵܐ ܠܡܸܛܥܲܢ ܫܲܦܝܼܪ|
    block |ܘܲܠܡܸܚܣܲܡ ܥܵܘ̇ܠܵܐܝܼܬܼ ܀|
    block |܃ܕܝܼܠܵܗ̇ ܗ̄ܘ̣ ܚܣܵܡܵܐ ܣܲܡܝܵܐ|
    block |ܕܲܓܼܠܝܼܙ ܡ̣ܢ ܢܘܼܗܪܵܐ ܕܚܘܼܒܵܐ܁|
    block |܃ܕܝܼܠܵܗ̇ ܗ̄ܘ̣ ܛܢܵܢܵܐ ܣܲܟܼܠܵܐ|
    block |ܕܠܵܐ ܡܸܬܼܒܲܝܲܢ ܘܵܠܝܼܬܼܵܐ ܀|
  block
    block |܃ܕܝܼܠܵܗ̇ ܗ̄ܘ̣ ܢܸܒܼܥܵܐ ܕܡܲܪܕܸܿܐ|
    block |ܣܲܡ ܚܲܝܹ̈ܐ ܘܡܸܪܲܬܼ ܡ̇ܘܬܵܐ܁|
    block |܃ܗܝ̤ ܙܵܪܥܵܐ ܚܲܠܝܘܼܬܼ ܫܲܝܢܵܐ|
    block |ܘܡܸܢܵܗ̇ ܫܵܘܲ݁ܚ ܚܸܪܝܵܢܵܐ ܀|
    block |܃ܡ̇ܕܹܝܢ ܨܸܒܼܝܵܢܲܢ ܢܸܥܕܿܘܿܠ|
    block |ܘܠܵܐ ܗ̄ܘ̣ܵܐ ܠܡܲܬܼܩܸܢ ܠܲܟܼܝܵܢܲܢ܁|
    block |܃ܕܨܸܒܼܝܵܢܲܢ ܗ̄ܘ̣ ܕܡܲܣܢܹܐ ܠܹܗ|
    block |ܠܫܘܼܦܪܵܐ ܕܢܲܦܫܲܢ ܒܲܪ ܚܹܐܪܹ̈ܐ ܀|
    block |܃ܡܢܲܢ ܚܹܐܪܘܼܬܲܢ ܢܸܪܫܸܐ|
    block |ܘܠܵܐ ܗ̄ܘ̣ܵܐ ܠܝܵܗܹ̇ܒܼ ܚܸܟܼ̈ܡܵܬܼܵܐ܁|
    block |܃ܕܚܹܐܪܘܼܬܲܢ ܗ̄ܝ̣ ܡܸܬܼܪܲܢܝܵܐ|
    block |ܠܡܸܣܥܲܪ ܫܲܦܝܼܪ ܐܵܘ ܕܲܣܢܹܐ ܀|
    block |܃ܬܵܘ ܡ̇ܕܹܝܢ ܢܹܐܡܲܪ ܕܝܼܢܵܐ|
    block |ܥܲܡ ܚܹܐܪܘܼܬܼܵܐ ܕܨܸܘܼܬܼܵܐ ܕܨܸܒܼܝܵܢܲܢ܁|
    block |܃ܘܲܢܩܲܛܪܸܓܼ ܦܵܪܘܿܫܘܼܬܲܢ|
    block |ܡ̣ܢ ܢܵܡܘܿܣܹ̈ܐ ܕܲܟܼܝܵܢܲܢ ܀|
    block |܃ܢܹܐܡܲܪ ܠܵܗ̇ ܠܚܹܐܪܘܼܬܼ ܢܲܦܫܲܢ|
    block |ܕܥܲܠ ܡ̇ܢ ܚܵܣ̇ܡܲܬܼܝ ܒܲܩܢܘܿܡܹܟܼܝ܁|
    block |܃ܘܡ̇ܢܵܐ ܣܵܩ̇ܪܲܬܿܝ ܒܝܼܫܵܐܝܼܬܼ|
    block |ܠܵܐ̄ܚܝܵܢܘܼܬܼܵܐ ܕܩܲܪ̈ܝܼܒܲܝܟܿܝ ܀|
    block |܃ܡ̇ܢܵܐ ܣܵܬܼ̇ܪܲܬܿܝ ܒܸܢܝܵܢܵܐ|
    block |ܕܲܡܪܲܟܲܒܼ ܒܥܲܪ̈ܩܲܝ ܚܘܼܒܵܐ܁|
    block |܃ܡ̇ܢܵܐ ܡܪܲܦܝܲܬܿܝ ܐܲܣܵܪܵܐ|
    block |ܕܚܲܝܨܹܗ ܪܸܡܙܵܐ ܡܫܲܝܸܢ ܟܠ ܀|
    block |܃ܠܡܵܢ ܠܵܐ ܕܵܝ̇ܢܲܬܿܝ ܟܹܐܢܵܐܝܼܬܼ|
    block |ܐܲܝܟ ܕܲܦܐܹܐ ܠܦܵܪܘܿܫܘܼܬܹܟܼܝ܁|
    block |܃ܠܡܵܢ ܠܵܐ ܡܲܟܿܣܲܬܿܝ ܠܲܩܢܘܿܡܹܟܼܝ|
    block |ܐܲܝܟ ܡ̇ܐ ܕܥܵܕܠܲܬܿܝ ܠܲܐ̄ܚܪ̈ܵܢܹܐ ܀|
    block |܃ܠܡܵܢ ܠܵܐ ܚܵܙ̇ܝܲܬܼܝ ܣܲܢ̈ܝܵܬܹܟܼܝ|
    block |ܒܡܲܚܙܝܼܬܼܵܐ ܫܦܝܼܬܼܵܐ ܕܗܵܘܢܵܐ܁|
    block |܃ܠܡܵܢ ܠܵܐ ܡ̇ܪܩܲܬܿܝ ܟܘܼܬܼܡ̇ܬܹ̈ܟܼܝ|
    block |ܒܚܘܼܒܵܐ ܡܕܲܟܸܿܐ ܟܠ ܡܘܼܡܝܼ̈ܢ ܀|
    block |܃ܠܡܵܢܵܐ ܪܵܡ̇ܐ ܒܲܪܬܼ ܩܵܠܹܟܼܝ|
    block |ܟܲܪ ܬܵܒܼܥܲ݁ܬܿܝ ܠܐܲܝܢܵܐ ܕܡܲܥܘܸܠ܁|
    block |܃ܘܚܵܪܫܲܬܿܝ ܝܲܬܿܝܼܪ ܡ̣ܢ ܚܲܪܫܵܐ|
    block |ܠܘܵܬܼ ܬܲܒܼ̈ܥܵܬܼܵܐ ܕܲܩܢܘܿܡܹܟܼܝ ܀|
    block |܃ܠܡܵܢ̇ܐ ܥܵܕܼܠܲܬܿ ܚܲܣܵܡܵܐ|
    block |ܠܐܲܝܢܵܐ ܕܚܵܣܹ̇ܡ ܣܲܟܼܠܵܐܝܼܬܼ܁|
    block |܃ܣܢܹܐ ܟܠܹܗ ܠܡܵܢ ܣܵܢܹ̇ܐ ܐܲܢ̄ܬܿ|
    block |ܠܐܲܝܢܵܐ ܕܣܵܢܹ̇ܐ ܠܲܟܼܢܵܬܹܗ ܀|
    block |܃ܡܕܼܵܘܕܵܐ ܐܲܝܟܲܢ ܡܸܫܬܲܟܼܚܵܐ ܐܢ̄ܬܿ|
    block |ܠܡܲܬܼܩܵܢܘܼ ܠܐܲܝܢܵܐ ܕܲܫܓܼܝܼܫ܁|
    block |܃ܡܠܸܐ ܡܘܼܡܹ̈ܐ ܐܲܝܟܲܢ ܒܵܥ̇ܝܬܿ|
    block |ܕܲܬܼܫܝܼܓܼ ܨܵܐܬܼܵܐ ܕܲܐ̄ܚܪ̈ܵܢܹܐ ܀|
    block |܃ܕܘܼܢ ܠܲܩܢܘܿܡ̇ܟ ܩܲܕܼܡܵܝܑܬܼ|
    block |ܘܥܘܿܠ ܠܲܒܼܨܵܬܼܵܐ ܕܣܘܼܥܪ̈ܵܢܲܝܟ܁|
    block |܃ܘܲܚܙܝܼ ܕܟܼܠܵܟ ܚܲܝܵܒܼ ܐܲܢ̄ܬܿ|
    block |ܘܲܡܡܲܫܟܲܢ ܐܲܢ̄ܬܿ ܒܲܚܛܵܗܲܝ̈ܟ ܀|
    block |܃ܩܛܝܼܠ ܐܲܢ̄ܬܿ ܒܣܲܝܦܵܐ ܕܲܚܣܵܡܵܟ|
    block |ܘܠܵܐ ܪܓܼܝܼܫ ܐܲܢ̄ܬܿ ܒܵܗ̇ ܒܲܡܚܘܿܬܼܵܟ܁|
    block |܃ܡܝܼܬܼ ܐܲܢ̄ܬܿ ܘܲܩܒܼܝܼܪ ܟܲܕܼ ܚܲܝ ܐܲܢ̄ܬܿ|
    block |ܘܠܵܐ ܡܦܵܣܲܬܿ ܒܵܗ̇ ܒܡܝܼܬܼܘܼܬܼܵܟ ܀|
    block |܃ܢܲܗܝܼܪ ܕܸܠܩܵܐ ܕܪܸܥܝܵܢܵܟ|
    block |ܠܡܸܚܙܵܐ ܡܘܼܡ̈ܐ ܕܲܐ̄ܚܪ̈ܵܢܹܐ܁|
    block |ܘܲܣܡܹܝܬܿ ܟܠܵܟ ܥܲܡ ܟܠܵܟ|
    block |ܠܡܸܒܼܚܲܪ ܥܵܘ̣ܠܵܐ ܕܲܩܢܘܿܡ̇ܟ ܀|
    block |܃ܥܪܝܼܡ ܐܲܢ̄ܬܿ ܒܲܕܼܡܘܼܬܼ ܣܹܘܦܲܣܛܵܐ|
    block |ܠܪܹܫܵܢܵܐ ܕܲܟܼܢܵܘܵܬܼܵܟ܁|
    block |ܘܗܸܕܼܝܘܿܛ ܐܲܢ̄ܬܿ ܡ̣ܢ ܗܸܕܼܝܘܿܛܹ̈ܐ܃|
  block
    block |ܠܲܡܩܲܛܪܵܓܼܘܼ ܣܲܢ̈ܝܵܬܼܵܟ ܀|
    block |܃ܣܢܹܐܓܼܪܵܐ ܐܢ̄ܬܿ ܕܲܚܠܵܦ ܟܹܐܢܘܼܬܼܵܐ|
    block |ܡ̇ܐ ܕܡܲܟܿܣܲܬܿ ܟܲܕܵܒܼܵܐܝܼܬܼ܁|
    block |܃ܘܥܵܠܘܿܒܼܵܐ ܐܢ̄ܬܿ ܡ̇ܐ ܕܡܸܬܿܬܲܒܼܥܲܬܼ|
    block |ܥܒܼܵܪ ܦܘܼܩܕܵܢܵܐ ܕܣܲܟܼܠܘܼܬܼܵܟ ܀|
    block |܃ܒܚܘܼܬܼܪܵܐ ܡܚܲܝܒܲܬܿ ܠܲܐ̄ܚܪ̈ܵܢܹܐ|
    block |ܘܲܒܼܓܼܘܼܡܕܵܐ ܡܙܲܟܹܿܝܬܿ ܢܲܦܫܵܟ܁|
    block |܃ܘܟܲܕܵܒܼܵܐܝܼܬܼ ܡܲܦܸܩ ܐܲܢ̄ܬܿ|
    block |ܓܙܵܪ ܕܝܼܢܵܐ ܥܠܲܝܟ ܘܥܲܠ ܚܲܒܼܪܲܝܟ ܀|
    block |܃ܠܲܝܬܿ ܟܹܐܢܘܼܬܼܵܐ ܒܒܼܘܼܚܪܵܢܵܟ|
    block |ܚܲܣܵܡܵܐ ܫܠܝܼ ܠܵܐ ܬܲܟܸܿܣ܁|
    block |܃ܠܵܐ ܓܹܝܪ ܝܵܠܹ̇ܐ ܠܹܗ ܠܲܡܕܼܵܢ|
    block |ܠܐܲܝܢܵܐ ܕܲܢܟܼܝܼܠ ܘܲܡܥܲܩܲܡ ܀|
    block |܃ܡ̇ܢ ܐܲܩܝܼܡܵܟ ܕܲܝܢܵܐ|
    block |ܥܵܘ̇ܠܵܐ ܕܥܵܘܵܠ ܟܠܹܗ܁|
    block |܃ܐܲܢ̄ܬܿ ܟܲܕܵܒܼܵܐ ܐܢ̄ܬܿ ܡ̣ܢ ܕܲܗܘܲܝܬܼ|
    block |ܘܠܵܐ ܚܙ̣ܐ ܠܵܟ ܬܪܲܥ ܟܹܐܢܘܼܬܼܵܐ ܀|
    block |܃ܐܸܣܟܹܿܝܡ ܪܵܚܹ̇ܡ ܟܹܐܢܘܼܬܼܵܐ|
    block |ܡܥܲܛܲܦ ܟܠܫܵܥ ܚܲܣܵܡܵܐ܁|
    block |܃ܘܒܲܛܢܵܢܵܐ ܕܲܚܠܵܦ ܩܘܼܫܬܵܐ|
    block |ܡܓܲܪܸܓܼ ܠܵܗ̇ ܠܡܲܪܝܼܪܘܼܬܹܗ ܀|
    block |܃ܚܵ̇ܣܹܡ ܒܐܲܝܢܵܐ ܕܲܡܝܲܬܲܪ|
    block |ܕܥܲܠ ܡ̇ܢ ܢܲܩܝܼܦ ܠܲܫܪܵܪܵܐ܁|
    block |܃ܘܣܵܢܹ̇ܐ ܬܘܼܒܼ ܠܐܲܝܢܵܐ ܕܒܲܨܝܼܪ|
    block |ܒܐܸܣܟܹܿܝܡ ܪܵܚܹܡ ܙܲܗܝܘܼܬܼܵܐ ܀|
    block |܃ܛܠܹ̇ܢ ܒܐܲܝܢܵܐ ܕܲܡܕܲܪܲܫ|
    block |ܒܥܸܢܝܵܢܵܐ ܕܡܸܠܲܝ̈ ܪܘܼܚܵܐ܁|
    block |܃ܘܣܵܩܲ݁ܪ ܕܠܵܐ ܗܵܪܹܓܼ|
    block |ܐܲܝܟ ܝܵܨܹ̇ܦ ܥܲܠ ܝܘܼܠܦܵܢܵܐ ܀|
    block |܃ܡܨܲܚܸܐ ܠܐܲܝܢܵܐ ܕܲܡܝܲܩܲܪ|
    block |ܕܥܲܠ ܡ̇ܢ ܠܲܡ ܡܲܣܓܸܿܐ ܫܵܦܲ݁ܪ܁|
    block |܃ܘܲܡܨܲܥܲܪ ܠܐܲܝܢܵܐ ܕܫܵܐܹ̇ܛ|
    block |ܕܠܵܐ ܠܲܡ ܝܵ̇ܕܲܥ ܕܲܢܝܲܩܲܪ ܀|
    block |܃ܒܪ̈ܲܒܵܢܹܐ ܡܘܼܡܹ̈ܐ ܣܵܐܹ̇ܡ|
    block |ܘܲܠܬܲܠܡܝܼ̈ܕܹ̈ܐ ܨܘܿܚ̈ܝܵܬܼܵܐ܁|
    block |܃ܕܗܵܐ ܠܲܡ ܕܵܘܕܘܼܗܝ ܠܟܼܠ ܡܸܕܸܿܡ|
    block |ܕܚܲܕ ܪܵܚܡ̇ܝܼܢ ܘܲܐ̄ܚܪܹܝܢ ܣܵܢܹ̇ܝܢ ܀|
    block |܃ܫܪ̣ܵܘ ܐܸܢܘܿܢ ܠܲܡ ܠܐܸܣܛܘܼܟܼܣܹ̈ܐ|
    block |ܕܲܡܩܲܪܒܼܝܼܢ ܠܲܓܼܡܝܼܪܘܼܬܼܵܐ܁|
    block |܃ܘܠܵܐ ܚܵܢܹ̇ܝܢ ܕܘܼܒܵܪ̈ܲܝܗܘܿܢ|
    block |ܠܘܵܬܼ ܢܝܼܫܵܐ ܕܲܬܼܪܝܼܨܘܼܬܼܵܐ ܀|
    block |܃ܒܗܵܠܹܝܢ ܐܸܣܟܸܿܡܹ̈ܐ ܡܲܛܥܸܐ|
    block |ܚܲܣܵܡܵܐ ܠܘܵܬܼ ܟܠ ܬܸܓܼܡܝܼ̈ܢ܁|
    block |܃ܘܫܵܓܹ̇ܫ ܩܘܼܛܢܵܐ ܘܪܹܫܵܢܵܐ|
    block |ܠܦܵܩ̈ܘܿܕܹܐ ܘܡܸܫܬܲܡܥܵܢܹ̈ܐ ܀|
    block |܃ܠܲܝܬܿ ܐܲܬܼܪܵܐ ܕܠܵܐ ܦܪܝܼܣܝܼܢ ܠܹܗ|
    block |ܠܚܲܣܵܡܵܐ ܢܸܫ̈ܒܹܿܐ ܕܥܵܘ̣ܠܵܐ܁|
    block |܃ܠܲܝܬܿ ܕܘܼܟܿܬܼܵܐ ܕܠܵܐ ܛܡܝܼܪܝܼܢ ܠܹܗ|
    block |ܦܲܚܹ̈ܐ ܢܟܼܝܼܠܹ̈ܐ ܕܨܸܢ̈ܥܵܬܼܵܐ ܀|
    block |܃ܠܲܝܬܼ ܥܲܡܵܐ ܕܠܵܐ ܡܫܲܥܒܲܕܼ ܠܹܗ|
    block |ܒܢܝܼܪܵܐ ܨܢܝܼܥܵܐ ܕܦܘܼܠܚܵܢܹܗ܁|
    block |܃ܠܲܝܬܿ ܡܲܠܟܿܘܼܬܼܵܐ ܕܠܵܐ ܛܥܝܼܢܵܐ|
    block |ܢܝܼܫܵܐ ܢܟܼܝܼܠܵܐ ܕܣܲܢܝܘܼܬܹܗ ܀|
    block |܃ܒܝܲܡܵܐ ܘܚܲܒܼܫܵܐ ܪܲܡܝܵܐ ܠܹܗ|
    block |ܡܨܝܼܕܿܬܵܐ ܙܩܝܼܪܲܬܼ ܒܲܟܼܡܹܐܢܹ̈ܐ܁|
    block |܃ܘܥܲܠ ܛܘܼܪܹ̈ܐ ܘܥܲܠ ܪ̈ܵܡ̇ܬܼܵܐ|
    block |ܡܬܼܝܼܚܝܼܢ ܚܲܒܼܠܹ̈ܝܗ̇ ܐܲܪ݁ܝܼܟܹܐ ܀|
    block |܃ܥܲܡ ܥܲܬܿܝܼܪܹ̈ܐ ܘܡܸܣܟܹܿܢܹ̈ܐ|
    block |ܪܡܸܐ ܠܹܗ ܡܠܘܿܐܵܐ ܕܬܹܐܓܼܘܼܪܬܵܐ܀|
    block |܃ܟܲܕܼ ܥܵܐ̇ܠܝܼܢ ܠܹܗ ܝܘܼܬܼܪ̈ܵܢܹܐ|
    block |ܡ̣ܢ ܚܲܣܵܡܹ̈ܐ ܘܲܚܣܝܼܡܹ̈ܐ ܀|
    block |ܚܲܣܵܡܹ̈ܐ ܡܲܪܡܹܝܢ ܙܲܪܥܹܗ܃|
  block
    block |ܒܢܲܦܫܵܬܹ̈ܐ ܕܡܸܫܬܲܡܥܵܢܵܘ̈ܗܝ܁|
    block |܃ܘܲܚܣܝܼܡܹ̈ܐ ܡ̇ܘܥܹܝܢ ܪܸܛܢܵܐ|
    block |ܒܩܵܠ ܨܘܿܚ̈ܝܵܬܼܵܐ ܕܚܲܣܵܡܹ̈ܐ ܀|
    block |܃ܥܲܠ ܟܠ ܘܲܒܼܟܼܠ ܐܸܬܼܦܲܪܣܝܼ|
    block |ܬܲܚܦܝܼܬܼܵܐ ܕܡܹܐܟܲܠܩܲܪܨܵܐ܁|
    block |܃ܘܝܼܬܸܒܼ ܥܵܠܡܵܐ ܒܲܚܣܵܡܵܐ|
    block |ܐܲܝܟ ܕܲܒܼܠܸܠܝܵܐ ܥܲܡܘܼܛܵܐ ܀|
    block |܃ܚܫܸܟ̣ ܢܘܼܗܪܵܐ ܕܙܲܕܲܝܼܩܘܼܬܼܵܐ|
    block |ܒܲܚܣܵܡܵܐ ܚܸܫܟܵܐ ܕܛܘܼܥܝܼܝ܁|
    block |܃ܘܗܸܦܟܲܬ̤ ܡܸܠܚܵܐ ܕܘܵܠܝܼܬܼܵܐ|
    block |ܒܲܛܢܵܢܵܐ ܣܲܟܼܠܵܐ ܕܥܲܛܠܹ̈ܐ ܀|
    block |܃ܠܟܼܠ ܦܸܢ̈ܝܵܢ ܚ̣ܘܲܩܘ ܐܝܼܙܓܲܕܵܘ̈ܗܝ|
    block |ܕܲܡܣܲܒܿܪܘܼܢ ܥܲܠ ܡܹܐܬܼܝܼܬܹܗ܁|
    block |܃ܘܕܲܠܚ̣ܘܼܗ̇ ܠܟܼܠܵܗ̇ ܥܵܡܲܪܬܵܐ|
    block |ܒܡܲܪܝܼܪܘܼܬܼܵܐ ܕܩܵܠܲܝ̈ܗܘܿܢ ܀|
    block |܃ܠܲܝܬܿ ܐܲܬܼܪܵܐ ܕܢܸܣܬܲܬܲܪ ܒܹܗ|
    block |ܡܲܟܿܝܼܟܼܵܐ ܪܵܚܹ̇ܡ ܫܲܝܢܵܐ܁|
    block |܃ܕܛܲܪܕܵܗ̇ ܚܣܵܡܵܐ ܠܐܵܘܝܘܼܬܼܵܐ|
    block |ܠܒܲܪ ܡ̣ܢ ܥܘܼܡܪܵܐ ܐ̄ܢܵܫܵܐ ܀|
    block |܃ܐܲܝܟܵܐ ܢܸܥܡܲܪ ܡܲܚܒܼܵܢܵܐ|
    block |ܕܐܲܣܝܼܪ ܚܘܼܒܹܿܗ ܠܘܵܬܼ ܐ̄ܢܵܫܵܐ܁|
    block |܃ܕܣܲܕܩܵܗ̇ ܛܢܵܢܵܐ ܠܫܲܘܝܘܼܬܼܵܐ|
    block |ܘܦܲܠܓܹܗ ܠܥܵܠܡܵܐ ܥܲܠ ܢܲܦܫܹܗ ܀|
    block |܃ܙܥܲܪ̣ ܓܲܒܵܐ ܕܪ̈ܚܡܲܝ ܩܘܼܫܬܵܐ|
    block |ܒܲܛܪܘܼܢܘܼܬܹܗ ܕܲܚܣܵܡܵܐ܁|
    block |܃ܘܲܡܣܲܝܥܝܼܢ ܠܹܗ ܚܲܣܵܡܹ̈ܐ|
    block |ܠܡܸܚܪܲܒܼ ܠܸܠܝܵܐ ܘܐܝܼܡܵܡܵܐ ܀|
    block |܃ܠܵܐ ܕܿܡ̇ܟܿܝܼܢ ܚܲܝ̈ܠܵܘܵܬܹܗ|
    block |ܘܠܵܐ ܫܵܠ̇ܚܝܼܢ ܙܲܝܢܵܐ ܕܢܸܟܼܠܹܗ܁|
    block |܃ܕܗܲܢܝܼ ܠܗܘܿܢ ܠܡܹܐܫܲܪ ܠܲܕܼܡ̇ܐ|
    block |ܛܵܒܼ ܡ̣ܢ ܫܸܢܬܼܵܐ ܕܲܢܝܵܚܵܐ ܀|
    block |܃ܥܒ݂ܲܕܼ ܬܲܟܼܬܿܘܼܫܵܐ ܕܟܼܠ ܐܸܣܟܹ̇ܝܡ|
    block |ܥܲܡ ܟܵܗܢܹ̈ܐ ܒܕܼܵܪ̈ܝܼܢ ܕܿܪ̈ܝܼܢ܁|
    block |܃ܘܐܸܫܲܕܼ ܕܸܡܗܘܿܢ ܕܲܚܣܲܝܵ̈ܐ|
    block |ܒܚܲܪܡܘܼܬܼܵܐ ܕܠܵܐ ܚܵܘܣܵܡܵܐ ܀|
    block |܃ܚܪ݂ܲܒܼ ܠܲܢܒܲܝܹ̈ܐ ܩܲܕܼܡ̇ܝܹ̈ܐ|
    block |ܕܲܛܥܝܼܢܝܼܢ ܗ̄ܘ̣ܵܘ ܦܸܠ̈ܐܵܬܼܵܐ܁|
    block |܃ܘܲܩ̣ܛܲܠ ܬܘܼܒܼ ܐܵܦ ܠܲܫܠܝܼܚܹ̈ܐ|
    block |ܡܲܦܩܲܝ̈ ܚܲܝܠܵܐ ܕܟܲܣ̈ܝܵܬܼܵܐ ܀|
    block |܃ܣܥ̣ܵܐ ܘܲܣܠܸܩ ܠܥܸܠ ܡ̣ܢ ܐ̄ܢܵܫܵܐ|
    block |ܠܘܵܬܼ ܥܸܠܬܼܵܐ ܕܦܘܼܪܩܵܢ ܐ̄ܢܵܫܵܐ܁|
    block |܃ܘܐܲܫ̣ܕܵܗ̇ ܠܡܸܪܬܹܗ ܩܵܛܘܿܠܵܐ|
    block |ܥܲܠ ܫܲܝܢܵܐ ܕܫܲܝܸܢ ܟܠܵܐ ܀|
    block |܃ܐܘܿ ܚܣܵܡܵܐ ܟܲܠܒܵܐ ܦܲܩܪܵܐ|
    block |ܕܢܵ݁ܒܲܚ ܠܸܠܝܵܐ ܘܐܝܼܡܵܡܵܐ܁|
    block |܃ܘܲܡܢܲܟܸܿܬܼ ܟܠܵܐ ܦܘܼܪܫܵܢܵܐ|
    block |ܠܒܲܝܬܵܝܹ̈ܐ ܘܲܠܢܘܼܟܼܪ̈ܵܝܹܐ ܀|
    block |܃ܐܘܿ ܛܪܘܼܢܵܐ ܕܠܵܐ ܡܸܬܼܟܲܚܲܕܼ|
    block |ܠܡܹܐܫܲܕܼ ܠܲܕܼܡ̇ܐ ܙܲܟܵܝܵܐ܁|
    block |܃ܐܘܿ ܩܵܛܘܿܠܵܐ ܕܠܵܐ ܣܵܒܲ݁ܪ|
    block |ܒܲܫ̈ܠܲܕܹܿܐ ܕܡܲܪܡܸܐ ܟܠܢܵܫ ܀|
    block |܃ܐܘܿ ܐܸܣܦܸܣ ܚܲܪܡܵܢܘܼܬܼܵܐ|
    block |ܕܠܵܐ ܨܵܝ̇ܬܼܵܐ ܠܩܵܠ ܐܵܫܘܿܦܹ̈ܐ܁|
    block |܃ܘܠܵܐ ܢܵܦ̇ܠܝܼܢ ܩܵܠܹ̈ܐ ܕܚܘܼܒܵܐ|
    block |ܒܡܲܫܡܲܥܬܼܵܐ ܕܡܲܪܝܼܪܘܼܬܼܵܗ̇ ܀|
    block |܃ܐܘܿ ܬܲܢܝܼܢܵܐ ܩܵܛ̇ܘܿܠܵܐ|
    block |ܕܪܲܒܿܝܼܥ ܒܲܬܼܗܘܿܡ̇ܐ ܕܝܲܨܪܵܐ܁|
    block |܃ܘܕܼܵܠܲܚ̇ ܟܠܫܵܥ ܚܘܼܫ̇ܒܹ̈ܐ|
    block |ܒܡܲܪܝܼܪܘܼܬܼܵܐ ܕܗܘܼܦܵܟܼܵܘ̈ܗܝ ܀|
  block
    block |܃ܐܘܿ ܥܵܠܘܿܒܼܵܐ ܕܠܵܐ ܣܵܒ̇ܲܥ|
    block |ܐܘܿ ܝܲܥܢܵܐ ܕܠܵܐ ܡܸܬܼܡܲܠܸܐ܁|
    block |܃ܕܣܸܒܼܟܲܬ̤ ܘܲܡܛܵܬ̤ ܚܲܪܡܘܼܬܹܗ|
    block |ܥܕܲܡ̇ܐ ܠܥܸܠܲܬܼ ܛܵܒܼܵܬܹ̈ܐ ܀|
    block |܃ܛܪ݂ܲܕܼ ܠܐܕܼܵܡ ܡ̣ܢ ܝܵܪܬܿܘܼܬܼܗ|
    block |ܘܲܩ̣ܛܲܠ ܠܗܵܒܹܝܠ ܕܐܸܙܕܲܕܲܩ܁|
    block |܃ܣܥ̣ܵܐ ܠܝܲܥܩܘܿܒܼ ܥܲܠ ܕܐܸܬܼܡܲܟܲܟ|
    block |ܘܲܠܝܵܘܣܸܦ ܥܲܠ ܕܐܸܬܼܚܲܟܲܡ ܀|
    block |܃ܚܣ݂ܲܡ ܒܐܝܼܘܿܒܼ ܕܲܚܙܵܝܗܝ ܕܝܼܪܸܒܼ|
    block |ܒܥܘܼܬܼܪܵܐ ܕܦܲܓܼܪܵܐ ܘܲܕܼܢܲܦܫܵܐ܁|
    block |܃ܘܣܲܩ̣ܪܹܗ ܠܡܘܼܫܹܐ ܕܐܸܬܼܟܲܢܝܼ|
    block |ܐܲܠܵܗܵܐ ܒܹܝܬܼ ܐܲܪ̈ܥܵܢܹܐ ܀|
    block |܃ܘܡ̇ܢܵܐ ܬܵܢܹ̇ܐ ܐ̄ܢܵܐ ܪܘܼܓܼܙܹܗ|
    block |ܕܠܘܼܩܒܲܠ ܥܒܼܵܕܹ̈ܐ ܕܐܸܙܕܲܕܲܩܘ܁|
    block |܃ܕܲܥܕܲܡ ܠܡܵܪܵܐ ܕܥܲܒܼ̈ܕܹܿܐ|
    block |ܣܥ̣ܵܐ ܘܲܣܠܸܩ ܒܲܛܪܘܼܢܘܼܬܼܵܐ ܀|
    block |܃ܒܲܝܗܘܼܕܵܐ ܓ̣ܡܲܪ ܨܼܒܼܝܵܢܹܗ|
    block |ܚܣܵܡܵܐ ܒܥܸܠܲܬܼ ܦܘܼܪܩܵܢܲܢ܁|
    block |܃ܟܲܕܼ ܣܵܒܲ݁ܪ ܗ̄ܘ̣ܵܐ ܡܲܪܵܚܵܐ|
    block |ܕܦܵܣܹ̇ܩ ܠܵܗ̇ ܠܥܸܠܲܬܼ ܚܲܝܲܝ̈ܢ ܀|
    block |܃ܡܟܵܐ ܢܲܠܸܦ ܚܲܪܡ̇ܢܘܼܬܹܗ|
    block |ܕܚܣܵܡܵܐ ܣܵܢܹ̇ܐ ܠܐ̄ܢܵܫܵܐ܁|
    block |܃ܕܲܟܼܡܵܐ ܓܠܝܼܙܵܐ ܒܝܼܫܘܼܬܹܗ|
    block |ܡ̣ܢ ܪ̈ܲܚܡܹܐ ܘܡ̣ܢ ܚܵܘܣܵܢܵܐ ܀|
    block |܃ܠܲܝܬܼ ܠܹܗ ܥܸܠܬܼܵܐ ܠܲܢܟܼܝܼܠܵܐ|
    block |ܕܥܲܠ ܡ̇ܢ ܣܵܢܹ̇ܐ ܠܫܲܦܝܼܪܹ̈ܐ܁|
    block |܃ܗܘ̤ܝܘܼ ܥܸܠܬܼܵܐ ܕܲܩܢܘܿܡܹܗ|
    block |ܘܲܒܼܢܸܟܼܠܵܐ ܡܪܲܟܸܿܒ̣ ܥܸܠܠܹ̈ܐ ܀|
    block |܃ܘܐܸܢ ܨܹܝܕ ܥܲܒܼ̈ܕܹܿܐ ܐܝܼܬܼ ܥܸܠܬܐ|
    block |ܕܟܼܠܹܗ ܟܝܵܢܵܐ ܚܲܝܵܒܼܵܐ ܗ̄ܘ̣܁|
    block |܃ܨܹܝܕܼ ܐܲܝܢܵܐ ܕܲܕܼܟܸܐ ܘܩܲܕܲܝܼܫ|
    block |ܐܲܝܕܼܵܐ ܗ̄ܝܼ ܥܸܠܬܼܵܐ ܕܲܫܟܼܝܼܚܵܐ ܀|
    block |܃ܘܐܸܢ ܚܲܝܵܒܹ̈ܐ ܗܘ̤ܵܘ ܥܸܠܬܼܵܐ|
    block |ܠܲܚ̈ܕܼܵܕܹܐ ܐܲܝܟ ܚܲܝܵܒܹ̈ܐ܁|
    block |܃ܙܲܟܵܝܵܐ ܡ̇ܢ ܐܲܣܟܸܿܠ ܒܵܟ|
    block |ܕܐܸܫܲܕܿܬܵܝܗܝ ܠܲܕܼܡܹܗ ܡܲܓܵܢ ܀|
    block |܃ܗܵܐ ܐܸܬܼܚܵܘܝܲܬ̤ ܒܲܥܒܼܵܕܼܵܐ|
    block |ܕܡܲܓܵܢ ܣܵܢ̇ܝܬܿ ܠܲܫ̈ܦܲܝܵܐ܁|
    block |܃ܘܲܒܼܥܸܠܬܼܵܐ ܘܲܕܼܠܵܐ ܥܸܠܬܼܵܐ|
    block |ܐܸܫܲܕܲܬܿ ܠܲܕܼܡ̇ܟ ܥܲܠ ܐ̄ܢܵܫܵܐ ܀|
    block |܃ܠܵܘ ܠܛܵܒܹ̈ܐ ܣܵܢܹ̇ܝܬܿ ܒܲܠܚܘܿܕ|
    block |ܐܘܿ ܚܣܵܡܵܐ ܣܵܢ̇ܐܐ ܕܐ̄ܢܵܫܵܐ܁|
    block |܃ܕܲܠܛܵܒܹ̈ܐ ܘܒܼܝܼܫܹ̈ܐ ܐܲܟܼܚ̄ܕܼ|
    block |ܕܠܝܼܚܵܐ ܡܸܪܬܼܵܟ ܫܲܘܝܵܐܝܼܬܼ ܀|
    block |܃ܠܵܐ ܗ̄ܘ̣ܵܐ ܠܝܵܕܼܘܿܥܹ̈ܐ ܒܲܠܚܘܿܕܼ|
    block |ܕܵܒܹ̇ܨ ܥܘܼܩܣܵܐ ܕܲܡܚܘܿܬܼܵܟ܁|
    block |܃ܕܗܵܐ ܒܚܲܟܿܝܼܡܹ̈ܐ ܘܲܒܼܣܲܟܼܠܹ̈ܐ|
    block |ܫܘܼ̈ܡ̇ܬܼܵܐ ܕܢܸܟܼܠܵܟ ܣܝܼ̈ܡܵܢ ܀|
    block |܃ܠܘܼܩܒܲܠ ܟܹܐܢܹ̈ܐ ܘܥܵܘܵܠܹ̈ܐ|
    block |ܡܬܲܚ̣ܬܵܗ̇ ܠܩܸܫܬܵܟ ܙܹܐܦܵܢܵܐ܁|
    block |܃ܘܡ̇ܚܹ̇ܝܬܿ ܟܠܗܘܿܢ ܗܲܕܵܡܹ̈ܐ|
    block |ܒܓܹܐܪ̈ܐ ܫܢܝܼܢܹ̈ܐ ܕܲܛܢܵܢܵܟ ܀|
    block |܃ܒܟܼܠܹܗ ܓܘܼܫܡܵܐ ܕܐ̄ܢܵܫܘܼܬܼܵܐ|
    block |ܦܸܪܚܲܬ̤ ܡܸܪܬܼܵܐ ܕܒܼܝܼܫܘܼܬܼܵܟ܁|
    block |܃ܘܠܲܝܬܿ ܗܲܕܵܡ̇ܐ ܫܲܪܝܼܪܵܐ|
    block |ܕܠܵܐ ܡܒܲܣܒܲܣ ܡ̣ܢ ܢܘܼܟܼ̈ܬܵܬܼܵܟ ܀|
    block |܃ܐܘܿ ܟܡܵܐ ܒܝܼܫܵܐ ܒܝܼܫܼܬܼܵܟ|
    block |ܚܣܵܡܵܐ ܒܝܼܫܵܐ ܘܣܵܩ̇ܘܿܪܵܐ܁|
    block |܃ܘܠܲܝܬܿ ܒܝܼܫܵܐ ܕܒܼܝܼܫ ܐܲܟܼܘܵܬܼܵܟ|
    block |ܘܐܸܢܗܘ̤ ܕܐܝܼܬܼ ܬܲܠܡܝܼܕܼܵܟ ܗ̄ܘ̣ ܀|
    block |܃ܐܘܿ ܟܡܵܐ ܦܬܼܝܼܠܵܐ ܢܟܼܝܼܠܘܼܬܼܵܟ|
    block |ܘܠܲܝܬܼ ܦܸܚܡܵܐ ܠܨܲܢܥܘܼܬܼܵܟ܁|
    block |܃ܘܐܸܢ ܐܝܼܬܼ ܕܲܨܢܝܼܥ ܘܲܡܕܲܪܲܡ|
    block |ܒܦܘܼܪ̈ܣܹܐ ܕܢܸܟܼܠܵܟ ܐܸܬܼܗܲܓܿܝܼ ܀|
  block
    block |܃ܠܵܐ ܣܵܦܹ̇ܩ ܦܘܼܡܵܐ ܕܢܸܬܼܢܸܐ|
    block |ܕܒܲܟܼܡܵܐ ܦܘܼܪ̈ܣܝܼܢ ܡܲܛܥܸܐ ܐܲܢ̄ܬܿ܁|
    block |܃ܘܠܵܐ ܗܵܘܢܵܐ ܡܨܸܐ ܕܲܢܟܲܢܸܫ|
    block |ܫܟܼܝܼ̈ܚܵܬܼܵܐ ܕܡ̇ܘܠܸܕܼ ܢܸܟܼܠܵܟ ܀|
    block |܃ܚܲܕܼ ܗ̄ܘ̣ ܝܵ̇ܕܲܥ ܕܲܢܦܲܪܣܹܝܟ|
    block |ܘܢܸܓܼܠܸܐ ܡܘܼܡܹ̈ܐ ܕܣܲܢ̈ܝܵܬܼܵܟ܁|
    block |܃ܗܵܘ̇ ܕܲܣܢ݂ܲܝܬܵܝܗܝ ܥܲܠ ܕܲܓܼܠ݂ܵܐ|
    block |ܣܬܼܝܼܪ̈ܵܬܼܵܟ ܠܥܹܝܢ ܚܲܙܵܝܹ̈ܐ ܀|
    block |܃ܗܘ̤ ܡܨܸ ܕܢܸܦܣܘܿܩ ܥܸܩܵܪܵܟ|
    block |ܡ̣ܢ ܐܲܪܥܵܐ ܕܚܲܝܘܼܬܼ ܢܲܦܫܲܢ܁|
    block |܃ܘܲܢܦܲܫܲܚ ܣܵܘ̈ܟܹܿܐ ܕܦܹܐܪ̈ܲܝܟ|
    block |ܡ̣ܢ ܐܝܼܠܵܢܵܐ ܕܪܸܥܝܵܢܲܢ ܀|
    block |܃ܒܚܲܠܝܘܼܬܼ ܚܘܼܒܹܿܗ ܬܸܬܼܦܲܟܲܗ|
    block |ܡܸܪܬܼܵܐ ܕܟܼܵܣܵܟ ܡܲܪܝܼܪܵܐ܁|
    block |܃ܘܲܒܼܢܘܼܗܪܵܐ ܕܕܸܢܚܹܗ ܬܲܫܩܸܠ|
    block |ܥܲܪܦܸܠܵܐ ܕܚܲܫܵܟ ܣܲܢܝܵܐ ܀|
    block |܃ܒܨܲܦܪܵܐ ܕܡܸܠܬܹܗ ܢܸܬܿܬܿܥܝܼܪܘܼܢ|
    block |ܕܲܡܪܹ̈ܐ ܕܲܛܒ݂ܲܥܘ ܒܲܛܢܵܢܵܐ܁|
    block |܃ܘܲܢܫܲܪܘܿܢ ܒܦܘܼܠܚܵܢ ܚܘܼܒܵܐ|
    block |ܐ̄ܦܸܢ ܒܲܚܕܲܥܸܣܪܹ̈ܐ ܫܵܥܝܼ̈ܢ ܀|
    block |ܬܵܘ ܡ̇ܝܘܿܬܹ̈ܐ ܢܸܣܬܲܬܲܪܼ|
    block |ܒܚܸܣܢܹ̈ܐ ܕܚܘܼܒܵܐ ܡܲܪ̈ܝܼܪ̈ܐ܁|
    block |܃ܕܗܵܐ ܚܣܵܡܵܐ ܐܲܝܟ ܫܲܒܵܝܵܐ|
    block |ܢܲܦܝܼܩ ܒܵܬܲܪ ܐ̄ܢܵܫܘܼܬܲܢ ܀|
    block |܃ܬܵܘ ܢܸܥܪܘܿܩ ܠܐܲܬܼܪܵܐ ܕܲܠܥܸܠ|
    block |ܐܲܝܟܵܐ ܕܠܵܐ ܡܲܡܠܸܟ ܪܘܼܓܼܙܵܐ܁|
    block |܃ܕܗܵܐ ܛܢܵܢܵܐ ܐܸܚܲܕܼ ܢܘܼܡܹܐ|
    block |ܘܠܲܒܼ݂ܟܵܗ̇ ܠܟܼܠܵܗ̇ ܥܵܡܲܪܬܵܐ ܀|
    block |܃ܬܵܘ ܢܸܒܼܥܹܐ ܠܲܢ ܥܘܼܕܼܪܵܢܵܐ|
    block |ܡ̣ܢ ܪ̈ܲܚܡܹܐ ܕܚܲܢ̣ܘ ܠܲܟܼܝܵܢܲܢ܁|
    block |܃ܕܗܵܐ ܡܲܟܸܿܟܼܬܹܗ ܠܲܟܼܝܵܢܲܢ|
    block |ܛܪܘܼܢܘܼܬܼܵܐ ܕܝܲܨܪܲܢ ܒܝܼܫܵܐ ܀|
    block |܃ܢܸܬܸܠ ܐܝܼܕܼܵܐ ܠܛܲܝܒܿܘܼܬܼܵܐ|
    block |ܕܲܬܼܣܲܝܲܥ ܠܲܢ ܒܐܵܓܼܘܿܢܵܐ܁|
    block |܃ܕܗܵܐ ܚܵܒܼ݂ ܟܠܹܗ ܒܲܪܢܵܫܵܐ|
    block |ܡ̣ܢ ܨܸܢ̈ܥܵܬܹܗ ܕܲܚܣܵܡܵܐ ܀|
    block |܃ܢܦܝܼܣ ܠܲܚܢܵܢܵܐ ܚܵܐܹ̇ܝܢ ܟܠ|
    block |ܕܲܢܪܵܥܹܝܢ ܥܲܡ ܟܹܐܢܘܼܬܼܵܐ܁|
    block |܃ܕܗܵܐ ܕܠܲܚ̣ܬܼܵܗ̇ ܒܝܼܫܘܼܬܼ ܝܲܨܪܲܢ|
    block |ܠܚܲܠܝܘܼܬܼ ܫܲܝܢܵܐ ܕܫܲܝܸܢ ܟܠ ܀|
    block |܃ܝܲܨܪܲܢ ܪܲܦܝܹܗ ܠܐܲܣܵܪܵܐ|
    block |ܕܫܲܝܢܲܢ ܕܲܠܘܵܬܼ ܥܵܒܼܘܿܕܼܵܐ܁|
    block |܃ܘܕܼܝܼܠܲܢ ܗ̄ܝܼ ܐܸܢ ܨܵܒܹ̈ܝܢܲܢ|
    block |ܕܲܢܚܲܝܸܨ ܗܵܘ̇ ܡ̇ܐ ܕܪܲܦܝܲܢ ܀|
    block |܃ܝܲܨܪܲܢ ܟܲܬܿܡܲܢ ܒܲܚܛܝܼܬܼܵܐ|
    block |ܘܛܲܡܵܐܗ̇ ܠܕܲܟܼܝܘܼܬܼ ܪܸܥܝܵܢܲܢ܁|
    block |܃ܘܐܸܢܗܘ̤ ܕܨܵܒܹ̇ܐ ܦܫܝܼܩܵܐ ܠܹܗ|
    block |ܕܲܢܕܲܟܹܿܝܢ ܒܲܬܼܘܵܬܼ ܢܲܦܫܲܢ ܀|
    block |܃ܝܲܨܪܲܢ ܕܲܠܚܲܢ ܒܲܚܣܵܡܵܐ|
    block |ܘܐܲܪܡܝܼ ܗܸܪܬܼܵܐ ܒܲܝܢܵܬܲܢ܁|
    block |܃ܘܕܼܝܼܠܹܗ ܗ̄ܝܼ ܕܲܢܫܲܝܸܢ ܠܲܢ|
    block |ܠܲܚܕܼܵܕܹ̈ܐ ܘܲܠܥܵܒܼܘܿܕܼܵܐ ܀|
    block |܃ܠܹܗ ܠܝܲܨܪܲܢ ܣܸܬܿܪܹܬܼ ܐܵܦ ܐ̄ܢܵܐ|
    block |ܘܓܿܢܝܼܬܹܿܗ ܐܲܝܟ ܕܠܒܼܝܼܫܵܐ܁|
    block |܃ܕܡܸܛܠ ܡ̇ܢ ܟܲܕܼ ܦܵܪܘܿܫܵܐ ܗ̄ܘ̣|
    block |ܥܒܼܝܼܕܼ ܚܲܪܫܵܐ ܒܚܲܕܼ ܨܸܒܼܝܵܢܹܗ ܀|
    block |܃ܠܹܗܘ̣ ܟܲܢܝܼܬܼ ܒܲܫܡܵܗܹ̈ܐ|
    block |ܕܲܡܚܲܢܝܼܢ ܠܦܵܪܘܿܫܘܼܬܹܗ܁|
    block |܃ܚܣܵܡܵܐ ܘܪܘܼܓܼܙܵܐ ܘܲܛܢܵܢܵܐ|
    block |ܦܹܐܪܹ̈ܐ ܕܝܼܠܹܗ ܐܝܼܬܿܝܗܘܿܢ ܀|
    block |܃ܗܘ̤ܝܘܼ ܐܲܒܼܘܗܝ ܕܲܚܣܵܡܵܐ|
    block |ܘܲܛܢܵܢܵܐ ܝܲܠܕܵܐ ܗ̄ܘ̣ ܕܝܼܠܹܗ܁|
    block |܃ܘܐܸܢܗܘ̤ ܕܨܵܒܹ̇ܐ ܡܸܬܼܪܲܒܹܿܝܢ|
    block |ܘܐܸܢ ܠܵܐ ܡܢܵܚ ܠܵܐ ܐܝܼܬܿܝܗܘܿܢ ܀|
    block |ܗܘ̤ܝܘܼ ܕܲܪܟܼܝܼܒܼ ܥܲܠ ܙܲܪ̈ܥܹܐ܃|
  block
    block |ܐܲܝܟ ܗܸܢܝܘܿܟܼܵܐ ܥܲܠ ܪ̈ܲܟܼܫܵܐ܁|
    block |܃ܘܗܘ̤ ܡܲܪܗܸܛ ܪ̈ܓܼܫܹܐ ܕܠܒܲܪ|
    block |ܥܲܝܢܹ̈ܐ ܘܐܸܕܼܢܹ̈ܐ ܘܠܸܫܵܢܹ̈ܐ ܀|
    block |܃ܒܪܸܡܙܹܗ ܟܕܝܼܢܝܼܢ ܓܵܘܵܝ̈ܐ|
    block |ܘܲܒܼܫܘܼܠܛܵܢܹܗ ܒܲܪ̈ܵܝܹܐ܁|
    block |܃ܘܐܸܢ ܨܵܒܹ̇ܐ ܒܛܲܟܼܣܵܐ ܪܵܕܹܝܢ|
    block |ܘܐܸܢ ܒܵܥܹ̇ܐ ܒܲܥܪܝܼܪܵܐܝܼܬܼ ܀|
    block |܃ܕܝܼܠܹܗ ܗ̄ܘ̣ ܚܹܝܠ ܚܸܟܼ̈ܡܵܬܼܵܐ|
    block |ܘܲܓܠ̣ܝܙܘܼܬܼ ܡ̣ܢ ܒܘܼܝܵܢܵܐ܁|
    block |܃ܘܐܲܝܟܵܐ ܕܒܵܥܹ̇ܐ ܣܹܘܦܲܣܛܵܐ ܗ̄ܘ̣|
    block |ܒܼܵܬܲܪ ܩܲܠܝܼܠ ܗܸܕܼܝܘܿܛܵܐ ܀|
    block |܃ܗܘ̤ ܐܲܠܦܲܢܝ ܕܐܹܡܲܪ ܥܲܡܗ|
    block |ܕܥܲܠ ܡ̇ܢܵܐ ܡܫܝܼܛ ܚܹܐܪܘܼܬܹܗ܁|
    block |܃ܘܗܘ̤ ܓܠ̣ܵܐ ܠܝܼ ܕܕܝܼܠܹܗ ܐܸܢܹܝܢ|
    block |ܥܪܝܼܡܘܼܬܼܵܐ ܘܫܲܒܼܪܘܼܬܼ ܠܸܒܵܐ ܀|
    block |܃ܗܘ̤ ܪܡ݂ܲܙ ܠܝܼ ܕܐܸܟܼܠܸܐ ܘܐܲܟܸܿܣ|
    block |ܠܙܵܘܥܹ̈ܐ ܡܫܲܡܫܲܝ̈ ܠܲܚܣܵܡܵܐ܁|
    block |܃ܘܗܘ̤ ܚܲܦܛܲܢܝ ܕܐܸܫܕܹܿܐ ܡܸܠܹ̈ܐ|
    block |ܐܲܝܟ ܓܹܐܪܹ̈ܐ ܒܣܸܕܼܪ̈ܲܝ ܢܸܟܼܠܵܐ ܀|
    block |܃ܗܘ̤ ܒܲܕܸܿܩ ܠܝܼ ܥܲܠ ܦܘܼܪܣܵܐ|
    block |ܕܲܡܪܲܟܲܒܼ ܒܲܨܢܝܼܥܘܼܬܹܗ܁|
    block |܃ܘܚܵܘܝܲܢܝ ܦܲܚܹ̈ܐ ܩܵܛܘܿܠܹ̈ܐ|
    block |ܕܲܡܟܲܣܹܝܢ ܒܐܸܣܟܹܿܝܡ ܝܗܘܼܒܵܐ ܀|
    block |܃ܠܩܵܠ ܢܸܥܡܵܬܹ̈ܐ ܐܸܬܿܬܿܥܝܼܪܹܬܼ|
    block |ܟܲܕܼ ܙܵܡܲ݁ܪ ܩܵܠܹ̈ܐ ܕܫܲܝܢܵܐ܁|
    block |܃ܘܡܲܟܲܣܲܝ ܗ̄ܘ̣ܵܐ ܚܸܪܝܵܢܵܐ|
    block |ܠܓܼܵܘ ܡ̣ܢ ܢܲܚܬܵܐ ܕܣܸܦܘܵܬܹ̈ܗ ܀|
    block |܃ܫܡܲܥܬܹܿܗ ܕܲܡܫܲܚܠܸܦ ܩܵܠܹ̈ܐ|
    block |ܢܟܼܝܼܠܵܐܝܼܬܼ ܐܲܝܟ ܦܵܪܲܚܬܼܵܐ܁|
    block |܃ܘܡܲܣܓܸܿܐ ܡܚܲܬܼܚܸܬܼ ܫܵܡܘܿܥܵܘ̈ܗܝ|
    block |ܐܲܝܟ ܚܲܓܼܠܵܐ ܕܩܵܪܹܐ ܠܡܵܘܬܵܐ ܀|
    block |܃ܚܙܹܝ̇ܬܹܗ ܕܲܦܠܸܐ ܒܐܸܣܟܹܿܡܗ|
    block |ܘܣܸܒܲܪܹܗ ܕܟܼܠܹܗ ܫܲܦܝܼܪܵܐ ܗ̄ܘ̣܁|
    block |܃ܘܲܗܦ݂ܲܟ ܗܘ̤ ܒܹܗ ܘܲܓܼܠ̣ܵܐ ܠܝܼ|
    block |ܕܢܘܼܟܼܪܵܝ ܚܸܙܘܹܗ ܒܣܘܼܥܪ̈ܵܢܵܘܗܝ ܀|
    block |܃ܐܘܿ ܝܲܨܪܵܐ ܟܡܵܐ ܚܲܟܿܝܼܡ ܐܲܢ̄ܬܿ|
    block |ܘܲܨܢܝܼܥܝܼܢ ܛܵܒܼ ܣܘܼܥܪ̈ܵܢܲܝܟ܁|
    block |܃ܐܘܿ ܟܡܵܐ ܟܹܐܝܢ ܐܲܢ̄ܬܿ ܐܸܢ ܨܵܒܹ̇ܝܬܿ|
    block |ܕܠܵܐ ܢܵܣ̇ܒܲܬܿ ܒܐܲܦܲܝ̈ ܢܲܦܫܵܟ ܀|
    block |܃ܟܠ ܦܘܼܪ̈ܣܝܼܢ ܡܸܨܛܲܢܲܥ ܐܲܢ̄ܬܿ|
    block |ܐܲܝܟܵܐ ܕܒܼܵܥ̇ܝܬܿ ܕܲܬܼܣܲܓܸܿܦ܁|
    block |܃ܘܲܟܼܒܲܪ ܠܲܝܬܿ ܕܲܦܫܝܼܛ ܡܸܢܵܟ|
    block |ܐܸܡܲܬܼܝ ܕܨܵܒܹ̇ܝܬܿ ܕܲܬܼܥܲܕܲܪ ܀|
    block |܃ܒܚܸܟܼ̈ܡܵܬܼܵܟ ܬܸܗ̇ܪܹܬܼ ܣܲܓܿܝܼ|
    block |ܘܲܒܼܫܘܼܠܛܵܢܵܐ ܕܚܹܐܪܘܼܬܼܵܟ܁|
    block |܃ܕܲܟܼܡܵܐ ܦܫܝܼ̈ܩܵܢ ܥܲܣ̈ܩܵܬܼܵܐ|
    block |ܠܨܵܒܼܝܵܢܵܟ ܐܲܝܟܵܐ ܕܨܵܒܹ̇ܐ ܀|
    block |܃ܡܸܢܵܟ ܝܵܠ̇ܦܝܼܢ ܬܲܠܡܝܼܕܹ̈ܐ|
    block |ܘܒܼܵܟ ܡܸܬܼܚܲܟܿܡܝܼܢ ܪ̈ܲܒܵܢܹܐ܁|
    block |܃ܠܬܲܪܥܵܟ ܪܵܗܛ̇ܝܼܢ ܡܸܣܟܹܿܢܹ̈ܐ|
    block |ܘܲܠܒܹܝܬܼ ܓܲܙܵܟ ܥܲܬܼܝܼܪܹ̈ܐ ܀|
    block |܃ܗܵܐ ܓܠ̣ܵܐ ܠܲܢ ܝܲܨܪܵܐ ܕܢܲܦܫܲܢ|
    block |ܕܕܝܼܠܲܢ ܐܸܢܹܝܢ ܬܲܪ̈ܬܲܝܗܹܝܢ܁|
    block |܃ܠܡܸܪܚܲܡ ܚܘܼܒܵܐ ܕܐܲܚܝܼ ܠܲܢ|
    block |ܘܲܠܡܸܣܢܵܐ ܚܣܵܡܵܐ ܕܩܲܛܠ݂ܲܢ ܀|
    block |܃ܬܵܘ ܡ̇ܕܹܝܢ ܐܲܝܟ ܦܵܪ̈ܘܿܫܹܐ|
    block |ܢܦܲܪܣܸܐ ܢܸܟܼܠܵܐ ܕܲܒܼܝܲܨܪܲܢ܁|
    block |܃ܕܗܵܐ ܝܲܨܪܵܐ ܕܒܲܢ ܒܲܕܲܩ ܠܲܢ|
    block |ܕܕܼܝܼܠܲܢ ܗ̄ܘ̣ ܫܲܝܢܵܐ ܘܪܘܼܓܼܙܵܐ ܀|
    block |܃ܬܵܘ ܢܹܐܡܲܪ ܠܹܗ ܟܹܐܢܵܐܝܼܬܼ|
    block |ܠܝܲܨܪܲܢ ܡ̇ܪܵܐ ܕܨܸܒܼܝܵܢܲܢ܁|
  block
    block |܃ܕܠܵܐ ܬܫܲܚܠܸܦ ܚܲܠܝܘܼܬܼ ܚܘܼܒܵܐ|
    block |ܠܡܲܪܝܼܪܘܼܬܼܵܐ ܕܲܚܣܵܡܵܐ ܀|
    block |܃ܬܵܘ ܢܸܬܼܢܸܐ ܡ̣ܢ ܕܝܼܠܹܗ|
    block |ܘܲܢܬܲܪܓܸܿܡ ܠܹܗ ܡ̣ܢ ܣܸܦܪ̈ܵܘܗܝ܁|
    block |܃ܕܲܚܙܝܼ ܝܲܨܪܵܐ ܠܵܐ ܬܸܕܼܠܘܿܚ|
    block |ܒܲܚܣܵܡܵܟ ܫܲܝܢܵܐ ܕܐ̄ܢܵܫܵܐ ܀|
    block |܃ܩܥ̣ܵܘ ܚܲܣܵܡܹ̈ܐ ܘܐܸܡܲܪܘ ܠܹܗ|
    block |ܠܝܲܨܪܵܐ ܕܲܒܼܗܲܕܵܡܲܝ̈ܟܿܘܿܢ܁|
    block |܃ܕܦܘܼܫ ܝܲܨܪܵܐ ܠܵܐ ܬܵܘܩܸܕܼ ܠܲܢ|
    block |ܒܫܲܠܗܹܒܼܝܼܬܼܵܐ ܕܲܚܣܵܡܵܐ ܀|
    block |܃ܬܵܢܵܘ ܠܹܗ ܬܒܲܥܬܹܗ ܕܥܲܬܼܝܼܪܵܐ|
    block |ܕܡܸܫܬܲܢܲܩ ܗ̄ܘ̣ܵܐ ܩܲܫܝܵܐܝܼܬܼ܁|
    block |܃ܘܡܸܬܼܟܲܫܲܦ ܗ̄ܘ̣ܵܐ ܠܗܵܘ̇ ܕܲܣܢ̣ܵܝܗܝ|
    block |ܕܢܲܪܘܲܚ ܠܹܗ ܡ̣ܢ ܝܲܩܕܵܢܹܗ ܀|
    block |܃ܠܗܵܝ̇ ܒܲܪܬܼ ܩܵܠܵܐ ܢܸܬܿܕܲܟܼܪܘܼܢ|
    block |ܚܲܣܵܡܹ̈ܐ ܕܣܵܢܹ̈ܝܢ ܡܲܓܵܢ܁|
    block |܃ܕܗܵܘܬܼܵܐ ܗ̄ܝܼ ܪܲܒܿܬܼܵܐ ܕܠܵܐ ܡܲܨܝܵܐ|
    block |ܠܡܸܥܒܲܪ ܒܵܗ̇ ܠܘܵܬܼ ܐܲܒܼܪܵܗܵܡ ܀|
    block |܃ܣܚܘܿܦܲܝܗܝ ܡ̇ܪܲܢ ܠܣܵܛܵܢܵܐ|
    block |ܕܕܲܠܚܹܗ ܠܓܸܢܣܲܢ ܒܲܚܣܵܡܹܗ܁|
block |ܕܚܲܕܼܒܿܫܲܒܵܐ ܕܲܬܼܠܵܬܼܵܐ ܕܨܵܘܡܵܐ|
  block
    block |ܕܚܲܕܼܒܿܫܲܒܵܐ ܕܲܬܼܠܵܬܼܵܐ ܕܨܵܘܡܵܐ|
  block
    block |ܡܐܡܪܐ ܢܝܕܥܣܝܪܝܐ|
    block |ܕܚܲܕܼܒܿܫܲܒܵܐ ܕܲܬܼܠܵܬܼܵܐ ܕܨܵܘܡܵܐ|
    block |ܥܘܼܢܵܝܵܐ|
    block |ܚܲܝܹ̈ܐ ܚܲܕܼܬܹ̈ܐ ܡ̣ܠܲܟ ܠܲܢ ܒܵܪܘܿܝܵܐ܁ ܘܝܲܗ̄ܒܼ݂ ܪܲܗܒܼܘܿܢܵܐ ܒܚܲܝܵܘ̈ܗܝ|
    block |܃ܕܐܹܠܝܼܵܐ܃ ܐܲܚܲܝ̈|
  block
    block |܃ܐܘܼܪܚܵܐ ܕܪܲܫ ܠܝܼ ܒܲܪ ܬܵܘܬܵܒܹ̈ܐ ܕܐܸܪܕܹܿܐ ܒܡܸܠܹ̈ܐ|
    block |ܘܲܒܼܥܹ̇̄ܿܝܬܼ ܕܐܸܚܙܘܿܩ ܠܘܵܬܼ ܣܘܼܥܪ̈ܵܢܹܐ ܕܟܼܵܪܘܿܙܘܼܬܹܗ ܀|
    block |܃ܛܢܵܢܵܐ ܢܲܛܪܲܢܝ ܠܘܵܬܼ ܝܘܼܠܦܵܢܵܐ ܕܡܸܠܲܝ̈ ܪܘܼܚܵܐ|
    block |ܕܐܸܣܲܪ݂ ܘܲܫܪ݂ܵܐ ܐܲܝܟ ܨܸܒܼܝܵܢܹܗ ܘܠܵܐ ܐܸܬܿܕܲܓܵܠ ܀|
    block |܃ܟܠ̣ܵܐ ܒܲܥܢܵܢܹ̈ܐ ܘܝܲܒܸܿܫ ܐܸܢܹܝܢ ܐܲܝܟ ܥܲܩܪ̈ܵܬܼܵܐ|
    block |ܘܲܗܦ݂ܲܟ ܨܲܠܝܼ ܘܪܲܓܿܝܼ ܐܸܢܹܝܢ ܒܪܸܡܙܵܐ ܟܲܣܝܵܐ ܀|
    block |܃ܢܚܸ݂ܬܼ ܐܲܝܟ ܐܲܪܝܵܐ ܠܡܲܪܒܿܘܿܥܝܼܬܹܗ ܕܡ̇ܘܬܵܠܐ ܝܲܥܢܵܐ|
    block |ܘܐܲܥܕܲܝ ܡܸܢܹܗ ܓܙܵܪܵܐ ܕܐ̄ܢܵܫܵܐ ܒܥܘܼܕܼܪܵܢ ܡ̇ܪܹܗ ܀|
    block |ܥ̣ܒܲܕܼ ܬܲܟܼܬܿܘܼܫܵܐ ܥܲܡ ܐܲܠܵܗܹ̈ܐ ܘܦܲܠܵܚܲܝ̈ܗܘܿܢ܃|
  block
    block |ܘܚܵܒܲܬ̤ ܛܘܼܥܝܲܝ ܘܲܢܨ݂ܲܚ ܒܐܝܼܕܹܗ ܚܹܝܠ ܟܲܣܝܘܼܬܼܵܐ ܀|
    block |܃ܙܟܼܵܐ ܒܐܵܓܼܘܿܢܵܐ ܒܚܹܝܠ ܥܘܼܕܪܵܢܵܐ ܐܲܠܵܗܵܝܵܐ|
    block |ܘܐܲܒܼܗܸܬܼ ܐܸܢܘܿܢ ܠܲܕܠܵܐ ܐܵܠܵܗ ܒܫܸܡ ܐܲܠܵܗܵܐ ܀|
    block |܃ܘܲܕܼܠܵܐ ܢܸܛܥܹܐ ܒܲܪ ܡ̇ܝܘܿܬܹ̈ܐ ܟܝܵܢܹܗ ܫܝܼܛܵܐ|
    block |ܐܲܗܡܝܼ ܡܸܢܹܗ ܘܙܵܥ ܡ̣ܢ ܩܵܠܵܐ ܕܐܸܠܥܵܐ ܪܦܝܼܬܼܵܐ ܀|
    block |܃ܬܲܪܬܹܿܝܢ ܝܼܠܸܦ݂ ܒܲܪ ܬܵܘܬܵܒܹ̈ܐ ܒܗܵܕܹܐ ܥܸܠܬܼܵܐ|
    block |ܫܝܼܛܘܼܬܼ ܡܸܕܪܹܗ ܘܚܘܼܒܵܐ ܕܡ̇ܪܹܗ ܕܠܘܵܬܼ ܐ̄ܢܵܫܵܐ ܀|
    block |܃ܚܵܘܝܼ ܛܢܵܢܹܗ ܕܲܠܘܵܬܼ ܟܲܣܝܵܐ ܒܝܲܕܼ ܡܹܐܙܲܠܬܹܿܗ|
    block |ܘܲܫܡ݂ܲܥ ܩܵܠܵܐ ܡܠܸܐ ܚܵܘܣܵܢܵܐ ܒܫܘܼܠܵܡ ܐܘܼܪܚܹܗ ܀|
    block |܃ܚ̣ܙܲܩ ܛܲܢܵܢܵܐ ܒܚܲܡܝܼܡܘܼܬܹܗ ܐܲܝܟ ܓܲܠܘܵܝܵܐ|
    block |ܘܲܫܐܸܠ ܡ̇ܘܬܵܐ ܘܲܫܟܸ݂ܒܼ ܘܲܛܒܲܥ ܒܟܼܪܝܘܼܬܼ ܠܸܒܹܿܗ ܀|
    block |܃ܩܪ̣ܵܝܗܝ ܓܸܠܝܵܢܵܐ ܕܩܘܼܡ ܐܸܵܬܿܬܲܪܣܵܐ ܒܲܪ ܬܵܘܬܵܒܹ̈ܐ|
    block |ܕܩܲܫܝܵܐ ܗ̄ܝ̣ ܡܸܢܵܟ ܐܘܼܪܚܵܐ ܕܐܲܪܡܝܼܬܿ ܕܠܵܐ ܬܘܼܪܣܵܝܵܐ ܀|
    block |܃ܗܵܐ ܛܲܝܸܒ̣ ܠܵܟ ܪܸܡܙܵܐ ܟܲܣܝܵܐ ܐܘܼܟܼܠܵܐ ܓܲܠܝܵܐ|
    block |ܘܣܲܒܼ ܘܐܸܣܬܲܝܒܲܪ ܘܕܲܥ ܠܲܟܼܝܵܢܵܟ ܘܚܘܼܣ ܥܲܠ ܓܸܢܣܵܟ ܀|
    block |܃ܘܩ̣ܵܡ ܛܲܢܵܢܵܐ ܘܲܚ̣ܙܵܐ ܕܡܲܬܼܩܲܢ ܦܵܬܼܘܼܪ ܪܸܡܙܵܐ|
    block |ܘܐܼܟܲܠ̣ ܘܐܸܫܬܿܝܼ ܘܲܗܦ݂ܲܟ ܘܲܛܒܲܥ ܟܲܕܼ ܟܲܪܝܵܐ ܠܹܗ ܀|
    block |܃ܬܲܪܬܹܿܝܢ ܙܲܒܼܢܝܼ̈ܢ ܩ݂ܪܵܝܗܝ ܪܘܼܚܵܢܵܐ ܠܦܲܓܪܵܢܵܝܵܐ|
    block |ܕܩܘܼܡ ܡ̇ܝܘܿܬܵܐ ܘܬܲܪܣܵܐ ܢܲܦܫܵܟ ܒܐܘܼܟܼܠܵܐ ܕܪܸܡܙܵܐ ܀|
    block |܃ܗܵܘ̇ ܦܘܼܩܕܵܢܵܐ ܕܙܵܢܹܗ ܒܚܝܠܵܐ ܒܝܲܕܼ ܫܲܬܿܝܼܩܹ̈ܐ|
    block |ܗܘ̤ ܐܵܦ ܗܵܫܵܐ ܝܲܗ̣̄ܒ ܠܹܗ ܐܘܼܟܼܠܵܐ ܒܝܲܕܼ ܡܲܠܵܠܹ̈ܐ ܀|
    block |܃ܡܠܝܼܠܹ̈ܐ ܘܚܲܪ̈ܫܹܐ ܕܲܝܠܸܘ ܩܘܼܕܼܡ̇ܘܗܝ ܒܲܚܫܵܡܝܼܬܹܗ|
    block |ܘܲܕܠܵܐ ܥܲܡܠܵܐ ܚ̣ܝܵܐ ܛܲܡܵܡܵܐ ܕܲܚܠܵܦ ܩܘܼܫܬܵܐ ܀|
    block |܃ܐܸܟܲܠ̣ ܘܐܸܫܬܿܝܼ ܐܘܼܟܼܠܵܐ ܕܐ̄ܢܵܫܵܐ ܘܫܸܩܝܵܐ ܕܐܲܪܥܵܐ|
    block |ܘܲܥܢ̣ܵܐ ܚܲܝܠܵܐ ܕܲܫܡܲܝܵܢܹ̈ܐ ܒܐܲܪ݁ܥܵܢܵܝܵܬܼܵܐ ܀|
    block |܃ܠܡܵܢ ܟܲܝ ܝܲܗ̣̄ܒܼ ܠܹܗ ܚܲܝܠܵܐ ܟܲܣܝܵܐ ܒܐܘܼܟܼܠܵܐ ܓܲܠܝܵܐ|
    block |ܘܥܲܠ ܡ̇ܢ ܐܲܩܸܨ ܚܹܝܠ ܥܘܼܕܼܪܵܢܹܗ ܥܲܠ ܡܹܐܟܼܘܼܠܬܵܐ ܀|
    block |܃ܒܐܘܼܟܼܠܵܐ ܕܝܲܗ̣̄ܒܼ ܠܹܗ ܚܵܘܝܼ ܕܐ̄ܢܵܫܵܐ ܗ̄ܘ̣ ܣܢܝܼܩ ܥܲܠ ܐܘܼܟܼܠܵܐ|
    block |ܘܲܒܼܥܘܼܕܼܪܵܢܹܗ ܓܠ̣ܵܐ ܥܲܠ ܚܲܝܠܹܗ ܕܢܵܛܲܪ ܐ̄ܢܵܫܵܐ ܗ̄ܘ̣ ܀|
    block |܃ܒܝܲܕܼ ܡܹܐܟܼܘܼܠܬܵܐ ܐܲܠܸܦ ܐ̄ܢܵܫܵܐ ܕܒܼܐܘܼܟܼܠܵܐ ܚܵܐܹ̇ܝܢ|
    block |ܘܲܒܼܝܲܕܼ ܪܸܡܙܹܗ ܓܠ݂ܵܐ ܕܐܸܢ ܨܵܒܹ̇ܐ ܡܲܚܸܐ ܩܲܠܝܼܠ ܀|
    block |ܠܵܘ ܕܲܥܣܸܩ ܠܹܗ ܕܲܕܠܵܐ ܬܘܼܟܼܠܵܐ ܢܵܛ̣ܲܪ ܚܲܝܲܝ̈ܢ܃|
  block
    block |ܐܸܠܵܐ ܕܢܵܘܕܲܥ ܕܚܲܝܹ̈ܐ ܕܙܲܒܼܢܵܐ ܒܐܘܼܟܼܠܵܐ ܟܕܝܼܢܝܼܢ ܀|
    block |܃ܠܵܐ ܛܵܥܹ̇ܐ ܗ̄ܘ̣ܵܐ ܠܝܵܕܲܥ ܟܠܵܐ ܚܘܼܬܼܪܵܐ ܕܣܲܟܼܠܹ̈ܐ|
    block |ܕܲܥܬܼܝܼܕܼܝܢ ܗ̄ܘ̣ܵܘ ܕܢܲܛܥܘܿܢ ܠܐ̄ܢܵܫܵܐ ܒܐܸܣܟܹܿܡܲܝ̈ܗܘܿܢ ܀|
    block |܃ܓܲܠܝܵܐ ܗ̄ܘ̣ܵܬܼ ܠܹܗ ܡܲܪܵܚܘܼܬܼܵܐ ܕܪܸ̈ܥܝܵܢܲܝܗܘܿܢ|
    block |ܕܟܲܕܼ ܡ̇ܝܘܿܬܼܝܼܢ ܚܵܛ̇ܦܝܼܢ ܕܲܪܓܼܵܐ ܕܠܵܐ ܡ̇ܝܘܿܬܹ̈ܐ ܀|
    block |܃ܩܲܕܹܿܡ ܦܲܣܩ̣ܵܗ̇ ܠܪܸܚܡܲܬܼ ܫܘܼܒܼܚܵܐ ܒܝܲܕܼ ܐܹܠܝܼܵܐ|
    block |ܕܕܲܠܡܵܐ ܬܸܣܥܸܐ ܡ̇ܝܘܿܬܼܘܼܬܼܵܐ ܠܪܵܘܡ̇ܐ ܕܚܲܝܹ̈ܐ ܀|
    block |܃ܒܐܘܼܟܼܠܵܐ ܕܝܵܡ̇ܐ ܝܲܗ̣̄ܒܼ ܒܹܗ ܚܲܝܠܵܐ ܕܢܚܸܐ ܝܵܘ̈ܡܹܐ|
    block |ܘܲܒܼܫܵܪܘܼܬܼܵܐ ܕܚܲܕܼ ܥܸܕܵܢܵܐ ܪܕܼܵܐ ܡܲܣܝܘܿܢܹ̈ܐ ܀|
    block |܃ܩ̣ܵܡ ܠܹܗ ܗܲܠܸܟ ܒܝܲܕܼ ܡܹܐܟܼܘܼܠܬܵܐ ܒܲܪ ܬܵܘܬܵܒܹ̈ܐ|
    block |ܐܲܪܒܿܥܝܼܢ ܝܵܘ̈ܡܝܼܢ ܠܹܠܲܝ ܐܝܼܡܵܡ ܥܕܲܡ̇ܐ ܠܚܘܿܪܝܼܒܼ ܀|
    block |܃ܒܚܹܝܠ ܡܹܐܟܼܘܼܠܬܵܐ ܐܸܡ݂ܲܪ ܕܲܪܕܼܵܐ ܠܵܘ ܐ̄ܢܵܫܵܐܝܼܬܼ|
    block |ܟܲܕܼ ܡܲܠܸܦ ܠܲܢ ܕܚܹܝܠ ܥܘܼܕܪܵܢܹܗ ܫܪܹܐ ܒܲܥܒܼܵܕܵܘ̈ܗܝ ܀|
    block |܃ܐܲܪܒܿܥܝܼܢ ܝܵܘܡܝܼ̈ܢ ܪܕܼܵܐ ܛܲܢܵܢܵܐ ܟܲܕܼ ܡܸܬܼܥܲܙܲܙ|
    block |ܘܟܼܵܝ̇ܬܹܒܼ ܟܠܝܘܿܡ ܩܪܵܒܼܵܐ ܩܲܫܝܵܐ ܥܲܠ ܡܲܪ̈ܵܚܹܐ ܀|
    block |܃ܡܲܢܲܥ ܘܲܡ̣ܛܵܐ ܠܒܹܝܬܼ ܐܵܘܢܵܐ ܕܫܘܼܠܵܡ ܐܘܼܪܚܹܗ|
    block |ܘܫܲܡ݂ܲܥ ܩܵܠܵܐ ܕܲܡܫܲܐܸܠ ܠܹܗ ܐܲܝܟ ܠܵܐ ܝܵ̇ܕܲܥ ܀|
    block |܃ܡ̇ܢ ܥܵܒܹ̇ܕܼ ܐܲܢ̄ܬܿ ܬܢܵܢ ܐܹܠܝܼܵܐ ܡܲܠܸܠ ܥܲܡܹܗ|
    block |ܡܲܢ̣ܘܼ ܛܲܪܕܼܵܟ ܡ̣ܢ ܓܵܘ ܫܲܝܢܵܐ ܠܚܘܼܪܒܵܐ ܕܚܝܼܠܵܐ ܀|
    block |܃ܐܘܿ ܪܲܒܿܘܼܬܼܵܐ ܕܥܘܼܡܩܵܐ ܟܲܣܝܵܐ ܕܐܲܠܵܗ ܟܠܵܐ|
    block |ܕܲܡܫܲܐܸܠ ܠܹܗ ܠܒܲܪ ܬܵܘܬܵܒܹ̈ܐ ܕܡ̇ܢ ܥܵܒܹ̇ܕܼ ܐܲܢ̄ܬܿ ܀|
    block |܃ܢܲܛܪܹܗ ܒܪܸܡܙܵܐ ܕܢܸܚܙܘܿܩ ܨܹܐܕܵܪܘܗܝ ܠܘܵܬܼ ܢܝܼܚܘܼܬܼܵܐ|
    block |ܘܲܒܼܥ̣ܵܐ ܕܢܹܐܠܲܦ ܥ̣ܠܲܬܼ ܐܘܼܪܚܹܗ ܐܲܝܟ ܠܵܐ ܝܵ̇ܕܲܥ ܀|
    block |܃ܠܹܗ ܗ̄ܘ̣ ܫܲܐܸܠ ܕܡ̇ܢ ܥܵܒܹ̇ܕܼ ܐܲܢ̄ܬܿ ܐܲܝܟ ܠܵܐ ܝܵ̇ܕܲܥ|
    block |ܕܢܸܕܪܘܿܫ ܐܘܼܪܚܵܐ ܕܢܸܪܕܹܿܐ ܢܒܼܝܼܵܐ ܠܘܵܬܼ ܦܸܬܼܓܼܵܡܵܘ̈ܗܝ ܀|
    block |܃ܦܲܢܝܼ ܟܹܐܢܵܐ ܠܲܟܼܣܸܐ ܡ̣ܢ ܟܠ ܕܡܸܛܲܢ ܛܸܢܹ̇ܬܼ|
    block |ܕܲܛܥ̣ܵܐ ܥܲܡܵܟ ܩܝܵܡܵܐ ܪܲܒܵܐ ܕܟܲܣܝܘܼܬܼ ܚܘܼܒܵܟ ܀|
    block |܃ܒܲܛܠܸܘ ܕܸܒܼܚܹ̈ܐ ܕܚܲܝܵܒܼܝܼܢ ܗ̄ܘ̣ܵܘ ܠܡܸܦܪܲܥ ܠܲܫܡܵܟ|
    block |ܘܩܲܪܸܒܼܘ ܐܸܢܘܿܢ ܠܲܫܡܵܐ ܕܫܹܐܕܹ̈ܐ ܕܢܘܼܟܼܪܵܝܝܼܢ ܠܵܟ ܀|
    block |܃ܢܒܼܝܲܝ̈ܟ ܩܲܛܸܠܘ ܘܐܸܫܲܕܼܘ ܕܸܡܗܘܿܢ ܕܠܵܐ ܚܵܘܣܵܢܵܐ|
    block |ܘܐܸܢܵܐ ܗ̄ܘ̣ ܦܵܫܹ̇ܬܼ ܘܗܵܐ ܒܵܥܹ̇ܝܢ ܢܲܦܫܝ ܐܲܝܟ ܕܲܟܼ̈ܢܵܘܵܬܼܝ ܀|
    block |ܩܪ̣ܵܝܗܝ ܓܸܠܝܵܢܵܐ ܟܲܕܼ ܡܲܫܡܲܥ ܠܹܗ ܨܸܒܼܝܵܢ ܟܲܣܝܵܐ܃|
  block
    block |ܕܦܘܿܩ ܩܘܼܡ ܘܲܫܡܲܥ ܘܲܚܙܝܼ ܘܝܼܠܲܦ ܘܢܘܼܚ ܡ̣ܢ ܚܸܡܬܼܵܟ ܀|
    block |܃ܗܵܐ ܥܵܒܹ̇ܕܼ ܐ̄ܢܵܐ ܪܘܼܚܵܐ ܘܙܵܘܥܵܐ ܘܫܲܠܗܼܒܼܝܼܬܼܵܐ|
    block |ܘܲܡܙܝܼܥ ܐ̄ܢܵܐ ܠܵܗ̇ ܠܐܲܪܥܵܐ ܩܕܼܵܡܲܝܟ ܠܲܝܟ ܨܸܒܼܝܵܢܵܟ ܀|
    block |܃ܪܡ݂ܲܙ ܦܘܼܩܕܵܢܵܐ ܠܲܕܼܠܵܐ ܪ̈ܓܼܫܹܐ ܘܐܲܪܗܸܒܼ ܐܸܢܘܿܢ|
    block |ܢܘܼܪܵܐ ܘܪܘܼܚܵܐ ܫܓܲܫ̣ܘ ܠܲܚܕܼܵܕܹ̈ܐ ܘܙܵܥܲܬ̤ ܐܲܪܥܵܐ ܀|
    block |܃ܟܠ̣ܵܐ ܒܬܲܫܢܝܼܩܹ̈ܐ ܘܐܲܙܝܼܥ ܐܸܢܘܿܢ ܩܕܼܵܡ ܛܲܢܵܢܵܐ|
    block |ܕܲܟܒܼܵܐ ܕܢܲܣܸܦ ܢܘܼܪܵܐ ܕܚܸܡܬܹܗ ܒܥܵܘ̣ܠܹܗ ܕܥܲܡܵܐ ܀|
    block |܃ܒܙܵܘܥܵܐ ܘܢܘܼܪܵܐ ܓܠ̣ܵܐ ܥܲܠ ܝܲܨܪܹܗ ܕܗܵܕܹܐ ܒܵܥܹ̇ܐ|
    block |ܕܲܢܙܝܼܥ ܠܐܲܪܥܵܐ ܘܢܵܘܩܸܕܼ ܐ̄ܢܵܫܵܐ ܒܢܘܼܪܵܐ ܘܪܘܼܚܵܐ ܀|
    block |܃ܚܵܘܝܹܗ ܪܘܼܚܵܐ ܘܐܲܪܟܸܿܢ ܙܵܘܥܵܐ ܘܗܵܝܕܹܿܝܢ ܢܘܼܪܵܐ|
    block |ܘܐܲܫܡܲܥ ܩܵܠܵܐ ܕܠܵܐ ܨܵܒܹ̇ܐ ܐ̄ܢܵܐ ܕܗܵܠܹܝܢ ܐܸܣܥܘܿܪ ܀|
    block |܃ܐܲܢ̄ܬܿ ܐܲܝܟ ܐ̄ܢܵܫܵܐ ܕܐ̄ܢܵܫܵܐ ܒܵܥܹ̇ܝܬܼ ܕܬܼܵܘܒܸܿܕܼ ܐ̄ܢܵܫܵܐ|
    block |ܘܠܝܼ ܠܵܐ ܦܲܐܝܵܐ ܕܠܵܟ ܐܸܬܿܕܡܸܐ ܒܐܲܒܼܕܵܢ ܐ̄ܢܵܫܵܐ ܀|
    block |܃ܒܵܬܲܪ ܢܘܼܪܵܐ ܐܲܫܡܲܥ ܨܹܐܕܼܵܘܗܝ ܩܵܠ̇ܐ ܢܝܼܚܵܐ|
    block |ܟܲܕܼ ܡܲܠܸܦ ܠܹܗ ܥܲܠ ܨܸܒܼܝܵܢܹܗ ܕܪܵܚܹ̇ܡ ܐ̄ܢܵܫܵܐ ܗ̄ܘ̣ ܀|
    block |܃ܙܵܥ ܐܹܠܝܼܵܐ ܡ̣ܢ ܩܲܫ̈ܝܵܬܼܵܐ ܕܣܲܕܲܪ ܩܘܼܕܵܡܵܘܗܝ|
    block |ܘܟܲܣܝܼ ܐܲܦܵܘ̈ܗܝ ܡ̣ܢ ܣܘܼܪܵܕܼܵܐ ܕܚܸܙܘܵܐ ܩܲܫܝܐ ܀|
    block |܃ܡܲܠܸܠ ܥܲܡܹܗ ܩܵܠܵܐ ܕܬܸܢܝܵܐ ܕܡ̇ܢ ܥܵܒܼ̇ܕܼ ܐܲܢ̄ܬܿ|
    block |ܘܦܲܢܝܼ ܐܵܦ ܗܘ̤ ܐܲܝܟ ܕܲܒܩܲܕܼܡ̇ܐ ܕܡܸܛܲܢ ܛܸܢܲܬܼ ܀|
    block |܃ܪܲܟܸܿܢ ܢܲܦܫܹܗ ܡ̣ܢ ܩܲܫܝܘܼܬܼܵܐ ܒܩܵܠܵܐ ܢܝܼܚܵܐ|
    block |ܘܣ̣ܵܡ ܠܹܗ ܢܝܼܫܵܐ ܫܲܝܢܵܐ ܕܐ̄ܢܵܫܵܐ ܕܢܸܚܢܵܐ ܠܩܘܼܒܼܠܹܗ ܀|
    block |܃ܗܦܘܿܟ ܠܲܡ ܠܐܘܼܪܚܵܟ ܠܘܵܬܼ ܣܘܼܥܪ̈ܵܢܹܐ ܕܢܒܼܝܼܘܼܬܼܵܐ|
    block |ܕܗܵܐ ܫܸܒܼܩܹ̇ܬܼ ܠܝܼ ܐܲܠܦܹ̈̄ܐ ܫܲܒܼܥܵܐ ܕܡܸܫܬܿܡܥܝܼܢ ܠܝܼ ܀|
    block |܃ܣܒ݂ܲܪ ܛܲܢܵܢܵܐ ܕܗܘ̤ܝܘ ܒܲܠܚܘܿܕ ܢܒܼܝܼܵܐ ܘܟܹܐܢܵܐ|
    block |ܘܐܲܠܦܹܗ ܩܵܠܵܐ ܕܐܝܼܬܼ ܠܹܗ ܚܲܒܼܪܹ̈ܐ ܒܕܸܚܠܲܬܼ ܡ̇ܪܹܗ ܀|
    block |܃ܕܫܸܒܼܩܹ̇ܬܼ ܐܸܡ݂ܲܪ ܐܲܠܦܹ̈ܐ ܫܲܒܼܥܵܐ ܕܠܵܐ ܛܥ̣ܵܘ ܘܲܣܓܸܕܼܘ|
    block |ܟܲܕܼ ܡ̇ܘܕܲܥ ܠܲܢ ܕܪܸܡܙܹܗ ܢܲܛܲܪ ܠܪܸ̈ܥܝܵܢܲܝܗܘܿܢ ܀|
    block |܃ܫܒ݂ܲܩ ܕܲܠܝܼܠܹ̈ܐ ܡ̣ܢ ܣܲܚܝܼ̈ܠܹܐ ܒܝܲܕܼ ܥܘܼܕܼܪܵܢܹܗ|
    block |ܘܠܵܐ ܓܪ̣ܵܦ ܐܵܢܘܿܢ ܚܹܐܦܵܐ ܕܥܵܘ̣ܠܵܐ ܠܣܸܓܼܕܲܬܼ ܛܘܼܥܝܲܝ ܀|
    block |܃ܒܫܲܪܟܵܐ ܕܲܫܒ݂ܲܩ ܘܠܵܐ ܐܸܫܬܵܘܬܲܦܘ ܒܣܸܓܼܕܲܬܼ ܒܲܥܠܵܐ|
    block |ܐܲܠܦܹܗ ܠܟܹܐܢܵܐ ܢܝܼܫܵܐ ܕܪ̈ܲܚܡܵܘܗܝ ܕܲܠܘܵܬܼ ܐ̄ܢܵܫܵܐ ܀|
    block |܃ܙܸܠ ܠܲܡ ܘܲܡܫܘܿܚ ܡܲܠܟܵܐ ܘܡܲܠܟܵܐ ܠܥܲܡܵܐ ܘܥܲܡܡܹ̈ܐ|
    block |ܕܲܢܩܲܦܚܘܼܢܵܗ̇ ܠܡܲܪܵܚܘܼܬܹܗ ܕܥܲܡܵܐ ܥܲܛ̣ܠܵܐ ܀|
    block |܃ܡܫܘܿܚ ܬܘܼܒܼ ܘܐܲܩܝܼܡ ܢܒܼܝܼܵܐ ܕܪܘܼܚܵܐ ܕܢܸܗܘܸܐ ܚܠܵܦܲܝܟ|
    block |ܕܐܲܝܢܵܐ ܕܦܵܠܹ̇ܛ ܡ̣ܢ ܟܹܐܢܘܼܬܼܵܐ ܒܹܗ ܡܸܬܼܢܲܓܲܕܼ ܀|
    block |ܦܢ̣ܵܐ ܛܲܢܵܢܵܐ ܡ̣ܢ ܩܲܫܝܘܼܬܼܵܐ ܠܘܵܬܼܢ ܢܝܼܚܘܼܬܼܵܐ܃|
  block
    block |ܘܲܪܕܼܵܐ ܒܐܘܼܪܚܵܐ ܕܒܲܣܝܼܡܘܼܬܼܵܐ ܠܘܵܬܼ ܚܵܣܢܵܐ ܀|
    block |܃ܡ̣ܫܲܚ ܠܲܢܒܼܝܼܵܐ ܘܲܐܩܝܼܡ ܡܲܠܟܵܐ ܠܥܲܡܵܐ ܘܥܲܡܡܹ̈ܐ|
    block |ܘܲܢ̣ܩܸܦ ܡܸܠܹ̈ܐ ܠܘܵܬܼ ܣܘܼܥܪܵܢܵܐ ܒܟܼܵܪܘܿܙܘܼܬܹܗ ܀|
    block |܃ܒܗܵܕܹܐ ܥܸܠܬܼܵܐ ܢܲܓܼܕܹܿܗ ܪܸܡܙܵܐ ܥܕܲܡ̇ܐ ܠܚܘܿܪܝܼܒܼ|
    block |ܕܲܒܼܕܼܘܼܪܵܫܵܐ ܢܸܩܢܸܐ ܚܘܼܒܵܐ ܠܘܵܬܼ ܩܲܪ̈ܝܼܒܼܵܘ̈ܗܝ ܀|
    block |܃ܚܙ̣̰ܵܩ ܟܲܕܼ ܛܲܢܵܢ ܕܢܹܐܙܲܠ ܢܸܩܒܿܘܿܠ ܥܲܠ ܡܲܪ̈ܵܚܹܐ|
    block |ܘܐܲܠܦܸܗ ܩܵܠܵܐ ܐܘܼܪܚܵܐ ܕܫܲܝܢܵܐ ܕܲܠܘܵܬܼ ܐ̄ܢܵܫܵܐ ܀|
    block |܃ܦܢ̣ܵܐ ܡ̣ܢ ܚܘܼܪܒܵܐ ܠܘܵܬܼ ܒܲܝܬܵܝܹ̈ܐ ܕܲܣܢ̣ܵܘ ܫܲܝܢܵܐ|
    block |ܘܲܚܙ̣ܵܐ ܕܲܟܼܪܝܼܗ ܥܲܡܵܐ ܘܡܲܠܟܐ ܒܟܹܐܒܼܵܐ ܕܥܵܘ̣ܠܵܐ ܀|
    block |܃ܡܸܛܠ ܥܵܘ̣ܠܵܐ ܫܲܒܼ݂ܩܹܗ ܠܥܲܡܵܐ ܘܲܣܢ̣ܵܐ ܠܡܲܠܟܵܐ|
    block |ܘܕܲܦ̣ܢܐ ܘܐܸܬܼܵܐ ܚܙ̣ܵܐ ܕܲܢܣܝܼܣܝܼܢ ܥܲܡܵܐ ܘܡܲܠܟܵܐ ܀|
    block |܃ܟ̣ܠܵܐ ܒܐܸܫܵܬܼܵܐ ܕܣܸܓܼܕܲܬܼ ܒܲܥܠܵܐ ܒܲܡܠܸܐ ܙܲܒܼܢܵܐ|
    block |ܘܲܢܒ݂ܲܥ ܟܹܐܒܼܵܐ ܕܥܵܠܘܿܒܼܘܼܬܼܵܐ ܕܟܼܣܸܐ ܒܢܲܦܫܵܐ ܀|
    block |܃ܡܲܠܟܵܐ ܝܲܥܢܵܐ ܚܙ̣ܵܐ ܘܐܸܬܼܪܲܓܼܪܵܓܼ ܠܲܕܼܠܵܐ ܕܝܼܠܹܗ|
    block |ܘܟܲܣܝܼ ܙܹܐܦܵܐ ܕܲܟܼܣܸܐ ܒܠܸܒܹܿܗ ܒܫܸܡ ܟܹܐܢܘܬܼܵܐ ܀|
    block |܃ܠܢܵܒܼܘܿܬܼ ܐܸܡ݂ܲܪ ܕܗܲܒܼ ܠܝܼ ܟܲܪܡ̇ܟ ܒܟܸܣܦܵܐ ܛܵܒܼܵܐ|
    block |ܐܵܘ ܐܸܬܸܿܠ ܠܵܟ ܟܲܪܡ̇ܐ ܚܠܵܦܵܘܗܝ ܕܛܵܒܼ ܡ̣ܢ ܕܝܼܠܵܟ ܀|
    block |܃ܘܲܕܠܵܐ ܨܵܬܲܬ̤ ܥܵܠܘܿܒܼܘܼܬܹܗ ܒܐܸܣܟܸܿܝܡ ܙܲܒܼܢܵܐ|
    block |ܕܲܠܝܼܚ ܚܘܼܫܵܒܼܵܘ̈ܗܝ ܒܟܲܪܝܘܼܬܼ ܢܲܦܫܵܐ ܕܠܵܐ ܒܘܼܝܵܢܵܐ ܀|
    block |܃ܕܡܸܟ ܐܵܚܒܼ ܟܲܕܼ ܟܲܪܝܵܐ ܠܹܗ ܘܠܵܐ ܨܒܼܵܐ ܕܢܸܠܥܲܣ|
    block |ܥܲܠ ܦܬܼܓܼܵܡܵܐ ܕܕܼܝܼܢܵܐ ܟܹܐܢܵܐ ܕܲܥܢܵܝܗܝ ܢܵܒܼܘܼܬܼ ܀|
    block |܃ܐܝܼܙܒܹܠ ܫܸܡܥܲܬ̤ ܕܐܲܫܦܸܠ ܝܲܥܢܵܐ ܩܕܼܵܡ ܟܹܐܢܘܼܬܼܵܐ|
    block |ܘܠܸܛܫܲܬ̤ ܣܲܝܦܵܐ ܒܝܲܕܼ ܨܸܢܥܵܬܼܵܐ ܠܘܼܩܒܲܠ ܩܘܼܫܬܵܐ ܀|
    block |܃ܠܡܵܢ ܟܲܪܝܵܐ ܠܵܟ ܘܲܫܚܝܼܩ ܠܸܒܟ ܐܸܡܪܲܬܼ ܠܐܵܚܵܒܼ|
    block |ܠܡܵܢ ܡܲܫܦܸܠ ܐܲܢ̄ܬ ܡ݂ܢ ܩܵܠ ܛܲܪܦܵܐ ܕܫܸܡ ܟܹܐܢܘܼܬܼܵܐ ܀|
    block |܃ܠܡܵܢ ܠܵܐ ܚܝܹܨܬ ܠܘܵܬ ܣܘܼܥܪܵܢܹܐ ܕܥܵܠܘܿܒܼܘܼܬܼܵܐ|
    block |ܘܡܿܢ ܕܲܡܝܟ ܐܲܢ̄ܬܿ ܡܲܢ ܨܸܢܥܵܬܼܵܐ ܕܟܼܘܼܢܵܫ ܟܸܣܦܵܐ ܀|
    block |܃ܪܲܦܝܵܐ ܐܝܼܬܲܝܟ ܐܵܦ ܢܲܫܝܼܫܵܐ ܒܦܘܼܠܚܵܢ ܥܵܘܠܵܐ|
    block |ܘܠܵܐ ܡܲܟܼܫܲܪ ܐܲܢ̄ܬܿ ܕܬܲܗܘܹܐ ܡܲܠܟܵܐ ܥܲܠ ܝܼܣܪܵܝܹܠ ܀|
    block |܃ܩܘܼܡ ܠܲܡ ܐܲܟܼܘܿܠ ܘܐܸܫܬܿܝܼ ܘܲܚܕܼܝܼ ܘܢܸܛܐܲܒܼ ܠܸܒܵܟ|
    block |ܕܐ̄ܢܵܐ ܐܸܬܸܠ ܠܵܟ ܟܲܪܡܹܗ ܕܢܵܒܼܘܿܬܼ ܟܲܕ ܠܵܐ ܨܵܒܹܐ ܀|
    block |܃ܚܸܫܠܲܬܸ ܙܲܝܢܵܐ ܕܲܢܟܼܝܼܠܘܼܬܼܵܐ ܒܓܼܵܘ ܪܸܥܝܵܢܵ̈ܗܿ|
    block |ܕܬܹܐܫܘܿܕ ܠܲܕܡܵܐ ܒܫܸܡ ܟܹܐܢܘܼܬܼܵܐ ܢܵܡܘܿܣܵܐܝܼܬܼ ܀|
    block |ܚ݂ܡܲܠܬܹܗ ܠܣܲܝܦܵܐ ܕܲܠܛܲܫ ܢܸܟܼܠܵܐ ܒܓܼܵܘ ܐܸܓܲܪܬܵܐ܃|
  block
    block |ܘܐܲܣ݂ܪܹܗ ܙܹܐܦܵܐ ܠܓܼܵܘ ܡ݂ܢ ܢܲܚܬܵܐ ܕܲܟܼܬܼܝܼ̈ܒܼܵܬܼܵܐ ܀|
    block |܃ܟܸܬܼܒܲܬܸ ܥܵܘܼܠܵܐ ܘܚܸܬܼܡܲܬ̤ ܫܘܼܩܼܪܵܐ ܕܐܲܨܲܚ ܢܸܟܼܠܵܐ|
    block |ܘܬܲܪܓܸܿܡܘ ܐܸܢܘܿܢ ܣܵܦܪܹ̈ܐ ܕܙܹܐܦܵܐ ܒܡܲܣܲܒܼ ܒܐܲܦܹ̈ܐ ܀|
    block |܃ܐܘܿ ܐܸܓܲܪܬܵܐ ܕܲܟܼܬܼܝܼܒܼܵܐ ܗ̄ܘܵܬܼ ܒܫܸܡ ܟܹܐܢܘܼܬܼܵܐ|
    block |ܘܲܟܼܣܵܐ ܗ̄ܘ݂ܵܐ ܒܵܗܿ ܢܸܟܼܠܵܐ ܡܵܘܠܸܕ ܩܸܛܠܵܐ ܀|
    block |܃ܒܫܸܡ ܟܹܐܢܘܼܬܼܵܐ ܨܒܼܵܬ̤ ܫܵܛܝܼܬܼܵܐ ܕܬܸܣܥܘܿܪ ܩܸܛܠܵܐ|
    block |ܕܠܵܐ ܬܸܬܦܲܪܣܹܐ ܒܝܼܫܘܼܬܼ ܢܸܟܼܠܵܗܿ ܩܕܼܵܡ ܚܲܙܵܝܹ̈ܐ ܀|
    block |܃ܒܢܲܚܬܵܐ ܦܲܐܝܵܐ ܢܵܡܘܿܣܵܝܵܐ ܟܲܣܝܲܬ̤ ܥܼܵܘܠܵܗܿ|
    block |ܕܐܲܝܢܵܐ ܕܦܵܪܹܫ ܫܸܡ ܐܲܠܵܗܵܐ ܢܡܘܼܬܼ ܒܲܪܓܼܘܡܝܵܐ ܀|
    block |܃ܒܗܵܕܹܐ ܬܸܢܘܲܝ ܟܸܬܼܒܲܬ̤ ܐܵܦ ܗܸܝ ܠܘܵܬܼ ܙܹܐܦܵܢܹܐ|
    block |ܕܐܵܘܬܲܒܼܘ ܓܲܒܼܪܹ̈ܐ ܣܵܗܕܲܝ̈ ܥܵܘܠܵܐ ܠܘܼܩܒܲܠ ܢܵܒܼܘܿܬܼ ܀|
    block |܃ܓܙܘܿܪܘ ܠܲܡ ܨܵܘܡܵܐ ܘܲܠܒܲܫܘ ܚܲܫܵܐ ܐܲܝܟ ܦܵܪܘܿܫܹܐ|
    block |ܘܲܬܼܒܲܥܘ ܨܲܥܪܵܐ ܕܫܸܡ ܐܲܠܵܗܵܐ ܘܡܲܠܟܵܐ ܕܥܲܡܵܐ ܀|
    block |܃ܨܵܘܡܵܐ ܘܚܲܫܵܐ ܢܸܗܘܘܿܢ ܣܵܗ̈ܕܹܐ ܒܲܕܡܹܗ ܕܢܵܒܼܘܿܬܼ|
    block |ܕܫܵܘܹܐ ܠܡܵܘܬܵܐ ܗ̄ܘܼ ܕܨܲܚܝܼ ܠܡܲܠܟܵܐ ܘܠܲܐܠܵܗ ܟܠܵܐ ܀|
    block |܃ܥ݂ܒܲܕܼܘ ܠܲܡ ܓܲܒܼܪܹ̈ܐ ܒܢܲܝ̈ ܐܝܼܙܲܪܥܹܝܠ ܣܵܒܹ̈ܐ ܘܚܹܐܪܹܐ|
    block |ܐܲܝܟ ܡܵܐ ܕܲܟܼܬܼܝܼܒܼ ܩܸܛܠܵܐ ܕܢܸܟܼܠܵܐ ܥܲܠ ܬܲܡܝܼܡܵܐ ܀|
    block |܃ܟܲܢܸܫܘ ܥܲܡܵܐ ܘܲܓܼܙܲܪܘ ܨܵܘܡܵܐ ܘܪܲܟܸܒܼܘ ܢܸܟܼܠܵܐ|
    block |ܘܚܲܝܒܼܘ ܠܲܕܼܡܵܐ ܕܬܲܡܝܼܡ ܠܸܒܵܐ ܒܣܵܗܕܿܘܼܬܼܵܐ ܫܘܼܩܪܵܐ ܀|
    block |܃ܐܘܿ ܣܵܗܕܿܘܼܬܼܵܐ ܕܟܲܕ ܠܵܐ ܙܲܪܥܵܗܿ ܩܵܠܵܐ ܒܐܸܕܼܢܹ̈ܐ|
    block |ܒܲܛܢ݂ܵܗܿ ܠܸܒܵܐ ܒܢܸܩܦܵܐ ܕܢܸܟܼܠܵܐ ܘܐܵܘܠܸܕܼ ܩܸܛܠܵܐ ܀|
    block |܃ܐܘܿ ܪܸܥܝܵܢܵܐ ܨܸܡܚܵܐ ܦܲܐܝܵܐ ܕܲܡܠܝܼܠܘܼܬܵܐ|
    block |ܕܲܚܫ̣ܟ ܢܘܼܗܪܹܗ ܒܣܵܗܕܿܘܼܬ ܫܘܼܩܪܵܐ ܕܕܸܡ ܙܲܟܵܝܵܐ ܀|
    block |܃ܚܪܸ݂ܫܘ ܡܲܠܵܠܹ̈ܐ ܡ̣ܢ ܘܵܠܝܼܬܼܵܐ ܠܒܲܪ ܡ̣ܢ ܚܲܪ̈ܫܹܐ|
    block |ܘܚܲܝܸܒܼܘ ܠܲܕܼܡܵܐ ܠܵܐ ܚܲܝܵܒܼܵܐ ܘܠܵܐ ܐܸܬܼܒܲܝܲܢܘ ܀|
    block |܃ܡ̣ܝܼܬܼ ܬܲܡܝܼܡܵܐ ܒܣܵܝܦܵܐ ܕܟܹܐܦܹ̈ܐ ܕܠܲܛܫܹܗ ܢܸܟܼܠܵܐ|
    block |ܘܚܲܛܦ̣ܵܗ̇ ܝܲܥܢܵܐ ܠܝܵܪܬܘܼܬܼ ܒܲܝܬܹܿܗ ܕܬܸܗܘܸܐ ܕܝܼܠܹܗ ܀|
    block |܃ܩ̣ܪܵܝܗܝ ܓܸܠܝܵܢܵܐ ܕܪܸܡܙܵܐ ܟܲܣܝܵܐ ܠܒܲܪ ܬܵܘܬܵܒܹ̈ܐ|
    block |ܕܩܘܼܡ ܛܲܢܵܢܵܐ ܘܲܬܼܒܲܥ ܠܲܕܼܡܵܐ ܕܐܲܫܕ݂ܲܗ ܢܸܟܼܠܵܐ ܀|
    block |܃ܚܵܘܵܐ ܛܢܵܢܵܟ ܐܲܝܟ ܥܲܙܝܼܙܵܐ ܠܘܵܬܼ ܥܵܘܵ݁ܠܵܐ|
    block |ܘܲܬܼܒܲܥ ܒܐܝܼܕܼܵܘ̈ܗܝ ܕܡܹܗ ܕܲܛܠܝܼܡܵܐ ܘܠܵܐ ܬܸܬܼܟܲܚܲܕܼ ܀|
    block |܃ܙܸܠ ܘܐܸܡܲܪ ܠܹܗ ܕܗܵܟܲܢ ܐܵܡܲ݁ܪ ܝܵ̇ܕܲܥ ܟܠܵܐ|
    block |ܕܲܩܛ݂ܲܠܬܿ ܘܝܼܪܸܬܿܬܿ ܠܵܐ ܫܲܪܝܼܪܵܐ ܐܲܟܼܡܵܐ ܕܲܣܒ݂ܲܪܬܿ ܀|
  block
    block |܃ܒܲܕܼܡ̇ܐ ܕܐܸܫܲܕܿܬܿ ܐܵܡܹ̇ܕܼܢܵܐ ܠܹܗ ܠܲܕܼܡܵܟ ܒܐܲܪܥܵܐ|
    block |ܘܡܸܬܼܢܲܩܲܡ ܐ̄ܢܵܐ ܕܡܵܐ ܕܲܢܒܼܝܲܝ̈ ܒܥܸܠܲܬܼ ܢܵܒܼܘܿܬܼ ܀|
    block |܃ܙܲܝܸܢ ܢܲܦܫܹܗ ܦܵܠܚܵܐ ܛܵܒܼܵܐ ܒܙܲܝܢܵܐ ܕܪܘܼܚܵܐ|
    block |ܕܢܹܐܙܲܠ ܢܲܩܪܸܒܼ ܥܲܡ ܥܵܘܵ݁ܠܵܐ ܕܕܼܵܫ ܟܹܐܢܘܼܬܼܵܐ ܀|
    block |܃ܚܙ̣ܵܝܗܝ ܛܲܢܵܢܵܐ ܠܝܲܩܝܼܪ ܠܸܒܵܐ ܕܲܒܼܗܝܼܠ ܒܲܕܼܡܵܐ|
    block |ܘܲܫ̣ܡܲܛ ܣܲܝܦܵܐ ܕܡܸܠܲܬܼ ܪܘܼܚܵܐ ܘܚܵܘܝܼ ܠܩܘܼܒܼܠܹܗ ܀|
    block |܃ܗܵܐ ܠܲܡ ܫܲܡܸܫܬܿ ܩܸܛܠܵܐ ܒܢܸܟܼܠܵܐ ܘܝܼܪܸܬܿܬܿ ܟܲܪܡܵܐ|
    block |ܠܵܐ ܕܹܝܢ ܣܵܠ̇ܩܵܐ ܠܘܵܬܼ ܫܘܼܠܵܡܵܐ ܪܸܓܲܬܼ ܢܸܟܼܠܵܟ ܀|
    block |܃ܩܲܕܡܹܗ ܕܝܼܢܵܐ ܐܲܠܵܗܵܝܵܐ ܠܝܲܨܪܵܟ ܒܝܼܫܵܐ|
    block |ܘܐܲܫܕܹܿܗ ܠܲܕܼܡܵܟ ܒܲܕܼܡܵܐ ܕܐܸܫܲܕܿܬܿ ܩܕܼܵܡ ܣܘܼܥܪ̈ܵܢܹܐ ܀|
    block |܃ܝܲܗ̣̄ܒܼ ܕܲܝܵܢܵܐ ܐܵܦܵܦܵܣܝܼܣ ܕܡܵܘܬܵܐ ܕܲܥܠܲܝܟ|
    block |ܘܲܫܡ݂ܲܛ ܣܲܝܦܵܐ ܩܲܣܛܘܼܢܵܪܵܐ ܪܸܡܙܵܐ ܟܲܣܝܵܐ ܀|
    block |܃ܒܕܘܼܟܿܬܼܵܐ ܕܐܸܫܲܕ݂ܿܬܿ ܠܲܕܼܡܹܗ ܕܢܵܒܼܘܿܬܼ ܕܡܵܟ ܢܸܫܬܲܦܲܥ|
    block |ܘܬܲܡ̇ܢ ܬܸܗܘܸܐ ܐܝܼܙܒܸܿܠ ܕܸܒܼܚܵܐ ܠܟܲܠ̈ܒܹܿܐ ܝܲܥܢܹ̈ܐ ܀|
    block |܃ܘܡܸܛܠ ܕܐܲܨܠܲܚ ܥܵܘ̣ܠܵܐ ܒܐܝܼܕܲܝ̈ܟ ܡ̣ܢ ܟܠ ܕܲܗܘ̤ܵܘ|
    block |ܒܵܟ ܬܸܬܼܢܲܨܲܚ ܐܵܦ ܟܹܐܢܘܼܬܼܵܐ ܒܕܝܼܢܵܐ ܩܲܫܝܵܐ ܀|
    block |܃ܒܗܸ݂ܬܼ ܥܵܘܵ݁ܠܵܐ ܡ̣ܢ ܙܲܕܝܼܩܵܐ ܟܲܕܼ ܠܵܐ ܨܵܒܹ̇ܐ|
    block |ܘܲܫܩ݂ܲܠ ܬܵܓܹܗ ܘܲܠܒܸܫ݂ ܣܲܩܵܐ ܘܗܲܠܸܟ ܚܸܦܝܵܝ ܀|
    block |܃ܚܲܫ̣ ܘܐܸܬܼܟܲܫܲܦ ܥܲܠ ܣܘܼܥܪܵܢܵܐ ܕܲܕܠܵܐ ܢܵܡܘܿܣ|
    block |܃ܕܪܲܓܼ ܘܐܸܬܼܝܲܥܲܢ ܘܲܚ̣ܛܲܦ ܘܲܩܛ݂ܲܠ ܘܕܼܵܫ ܦܘܼܩܕܵܢܵܐ|
    block |܃ܗܘ̤ܵܐ ܦܸܬܼܓܼܵܡܵܐ ܕܪܸܡܙܵܐ ܟܲܣܝܵܐ ܥܲܠ ܐܹܠܝܼܵܐ|
    block |ܟܲܕܼ ܡܲܠܸܦ ܠܹܗ ܕܲܟܼܡܵܐ ܪܓܼܝܼܓܼܵܐ ܕܢܲܦܫܵܐ ܀|
    block |܃ܚ̇ܙܹܝܬܼ ܠܲܡ ܕܲܒܼܗܸ̣ܬܼ ܐܵܚܵܒܼ ܡܲܠܟܵܐ ܡ̣ܢ ܩܕܼܵܡ ܐܲܦܲܝ̈|
    block |ܘܠܒܸܫ̣ ܚܲܫܵܐ ܒܓܼܵܘ ܪܸܥܝܵܢܹܗ ܥܲܠ ܡ̇ܐ ܕܲܣܥ݂ܲܪ ܀|
    block |܃ܚܠܵܦ ܕܲܒܼܗܸ݂ܬܼ ܡܹܢܝ ܘܝܼܕܲܥ ܕܐܲܣܟܸܿܠ ܒܲܕܼܡ̇ܐ ܕܐ̄ܢܵܫܵܐ|
    block |ܠܵܐ ܡܲܝܬܸܿܐ ܐ̄ܢܵܐ ܒܝܼܫܬܵܐ ܒܝܵܘܡ̇ܘ̈ܗܝ ܥܲܠ ܝܲܠܕܵܬܹ̈ܗ ܀|
    block |܃ܒܝܵܘܡܲܝ̈ ܡܲܠܟܵܐ ܕܪܵܚܹ̇ܡ ܥܵܘ̣ܠܵܐ ܒܲܕܡܘܼܬܼ ܐܲܒܪܘܼܗܝ|
    block |ܬܵܒܲܥ̇ ܐ̄ܢܵܐ ܠܹܗ ܠܒܲܝܬܹܿܗ ܕܐܵܚܵܒܼ ܕܡ̇ܐ ܕܲܢܒܼܝܲܝ̈ ܀|
    block |܃ܫܠܸ̣ܡ ܦܘܼܣܩܵܢܵܐ ܕܪܸܡܙܵܐ ܟܲܣܝܵܐ ܕܥܲܠܝ ܥܵܘܵ݁ܠܵܐ|
    block |ܘܥܲܬܼܕܼ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ ܕܐܲܕܼܘܿܡ̇ܝܹ̈ܐ ܀|
    block |܃ܒܠܲܥ̣ ܡܲܪܵܚܵܐ ܒܓܼܵܐܪܵܐ ܩܲܫܝܵܐ ܕܲܫܕ݂ܵܝܗܝ ܪܸܡܙܵܐ|
    block |ܘܫܸܠܡܲܬ̤ ܨܐܓܼܵܘܗܝ ܡܸܠܬܹܗ ܕܟܹܐܢܵܐ ܐܲܝܟ ܕܐܸܬܼܢܲܒܿܝܼ ܀|
    block |܃ܓܹܐܪܹ̈ܐ ܕܟܹܐܦܹ̈ܐ ܫܕܼܵܘ ܥܵܘܵ݁ܠ̈ܐ ܒܢܵܒܼܘܿܬܼ ܟܹܐܢܵܐ|
    block |ܐܵܦ ܡܲܪܵܚܵܐ ܒܠܲܥ̣ ܡ̣ܢ ܒܝܼܫܹ̈ܐ ܒܲܕܼܡܘܼܬܼ ܢܵܒܼܘܿܬܼ ܀|
    block |܃ܡ̣ܝܼܬܼ ܥܵܘ݁ܵܠܵܐ ܘܐܸܒܲܕܼ ܣܲܒܼܪܹܗ ܡ̣ܢ ܟܹܐܢܘܼܬܼܵܐ|
    block |ܘܐܲܫܠܸܡ ܬܵܓܹܗ ܠܝܵܪܬܵܐ ܒܝܼܫܵܐ ܕܕܼܵܡܹ̇ܐ ܠܐܲܒܼܘܼܗܝ ܀|
  block
    block |܃ܘܡܸܛܠ ܕܲܪܗܸܛ ܩܲܠܝܼܠܵܐܝܼܬܼ ܒܐܘܼܪܚܵܐ ܕܥܵܘ̣ܠܵܐ|
    block |ܢܦܲܠ̣ ܡ̣ܢ ܫܸܠܝܵܐ ܒܦܲܚܵܐ ܕܟܹܐܒܼܵܐ ܕܲܨܠ̣ܵܝܗܝ ܪܸܡܙܵܐ ܀|
    block |܃ܫܲܕܲܪ ܣܲܟܼܠܵܐ ܠܲܡܫܲܐܠܘܼ ܥܲܠ ܡܲܪܕܿܘܼܬܹܗ|
    block |ܕܢܸܚܙܸܐ ܐܸܢ ܐܝܼܬܼ ܦܘܼܪܣܵܐ ܕܡܲܐܣܸܐ ܬܒܼܵܪܹܗ ܩܲܫܝܵܐ ܀|
    block |܃ܚܙ݂ܲܩܘ ܐܝܼ̈ܙܓܼܕܹܿܐ ܠܲܡܫܲܐܸܠܘܼ ܠܲܕܠܵܐ ܐܲܠܵܗ|
    block |܃ܘܣܵܓܼܵܗ̇ ܠܐܘܼܪܚܵܐ ܩܕܼܵܡ ܐܲܦܲܝ̈ܗܘܿܢ ܒܲܪ ܬܵܘܬܵܒܹ̈ܐ|
    block |܃ܓܠ̣ܵܝܗܝ ܛܲܢܵܢܵܐ ܠܢܸܟܼܠܵܐ ܕܠܸܒܹܿܗ ܕܒܲܪ ܥܵܘܵܠܹ̈ܐ|
    block |ܕܼܟܼܡܵܐ ܐܲܣܝܼܪ ܒܪܸܚܡܲܬܼ ܫܹܐܪܹ̈ܐ ܒܲܕܼܡܘܼܬܼ ܐܲܒܼܘܼܗܝ ܀|
    block |܃ܕܙܸܠܘ ܘܐܸܡ݂ܲܪܘ ܠܹܗ ܠܚܲܣܝܼܪ ܠܸܒܵܐ ܓܡܝܼܪ ܒܲܚܛܝܼܬܼܵܐ|
    block |ܕܠܲܝܬܿ ܐܲܠܵܗܵܐ ܒܥܲܡܵܐ ܓܲܒܼܝܵܐ ܕܡܲܐܣܸܐ ܟܹܐܒܼܵܟ ܀|
    block |܃ܚܠܵܦ ܕܐܲܛܥܝܼܬܵܝܗܝ ܠܐܲܠܵܗ ܟܠܵܐ ܒܠܵܐ ܐܲܠܵܗܹ̈ܐ|
    block |ܢܸܦܣܘܿܩ ܚܲܝܲܝ̈ܟ ܕܠܵܐ ܢܲܚܘܿܢܵܟ ܫܹܐܕܹ̈ܐ ܕܲܪܚܸܡ̣ܬܿ ܀|
    block |܃ܥܛܲܦܘ̣ ܐܝܼ̈ܙܓܲܕܹܿܐ ܠܘܵܬܼ ܥܵܘ̇ܠܵܐ ܕܫܲܕܲܪ ܐܸܢܘܿܢ|
    block |ܘܐܲܝܬܿܝܼܘ ܛܸܒܵܐ ܕܦܣܵܩ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܀|
    block |܃ܫܲܐܸܠ ܐܸܢܘܿܢ ܕܡܲܢ ܐܲܦܢܝܼܟܼܘܿܢ ܩܲܠܝܼܠܵܐܝܼܬܼ|
    block |ܘܚܵܘܝܘܼܗܝ ܗܸܢܘ̣ܿܢ ܕܣܵܢ̇ܐܹܗ ܕܐܲܒܼܘܼܟ ܟܠ̣ܵܢ ܡ̣ܢ ܐܘܼܪܚܲܢ ܀|
    block |܃ܚܲܝܸܠ ܢܲܦܫܹܗ ܟܪܝܼܗܵܐ ܕܲܪܡܸܐ ܒܲܬܼܪܹܝܢ ܟܹܐܒܼܝܼ̈ܢ|
    block |ܘܲܠܛ݂ܲܫ ܣܲܝܦܵܐ ܠܚܲܪܒܵܐ ܕܟܹܐܢܹ̈ܐ ܒܲܕܼܡܘܼܬܼ ܐܲܒܼܘܼܗܝ ܀|
    block |܃ܙܲܝܸܢ ܚܲܝܠܵܐ ܡܚܝܼܠ ܒܐܵܓܼܘܿܢܵܐ ܠܘܼܩܒܲܠ ܩܘܼܫܬܵܐ|
    block |ܘܚܵܒܼ݂ ܡ̇ܢ ܚܲܝܠܹܗ ܡ̣ܢ ܚܹܝܠ ܪܘܼܚܵܐ ܕܲܒܼܛܲܡܵܢܵܐ ܀|
    block |܃ܪܲܒܵܐ ܕܚܲܡܫܝܼܢ ܣܠܸ̣ܩ ܟܲܕܼ ܓܵܙܹ̇ܡ ܥܲܠ ܐܹܠܝܼܵܐ|
    block |ܘܲܒܼܫܘܼܒܼܗܵܪܹܗ ܡܲܗܸܠ ܗ̄ܘ̣ܵܐ ܒܹܗ ܒܒܲܪ ܬܵܘܬܵܒܹ̈ܐ ܀|
    block |܃ܚܘܿܬܼ ܠܲܡ ܒܲܥܓܲܠ ܢܒܼܝܼܵܐ ܕܪܘܼܚܵܐ ܘܠܵܐ ܬܸܫܬܵܘܚܲܪ|
    block |ܕܡܲܠܟܵܐ ܒܵܥܹ̇ܐ ܕܢܚܙܸܐ ܐܲܦܲܝ̈ܟ ܩܲܠܝܼܠܵܐܝܼܬܼ ܀|
    block |܃ܢܒܼܝܼܵܐ ܕܲܫܡ݂ܲܥ ܩܵܠܵܐ ܕܚܘܼܬܼܪܵܐ ܡ̣ܢ ܡܲܪܵܚܵܐ|
    block |ܫܕ݂ܵܐ ܒܹܗ ܓܹܐܪܹ̈ܐ ܕܢܘܼܪܵܐ ܘܝܼܩܸܕ ܥܲܡ ܡܲܫܪܝܼܬܹܗ ܀|
    block |܃ܣܸܦܲܬ̤ ܢܘܼܪܵܐ ܕܪܸܡܙܵܐ ܟܲܣܝܵܐ ܒܪ̈ܲܟܼܫܵܐ ܕܐ̄ܢܵܫܵܐ|
    block |ܘܝܼܩܸܕܼ݂ ܙܲܝܢܵܐ ܥܲܡ ܠܵܒܼܘܼܫܵܘ̈ܗܝ ܠܒܼܝܼܫܲܝ̈ ܚܘܼܬܼܪܵܐ ܀|
    block |܃ܠܵܐ ܐܲܙܝܼܥܹܗ ܠܒܲܪ ܥܵܘܵ݁ܠܵܐ ܓܘܼܢܚܵܐ ܕܲܗܘ̤ܵܐ|
    block |ܘܲܦܢ̣ܵܐ ܘܫܲܕܲܪ ܪܲܒܵܐ ܕܚܲܡܫܝܼܢ ܕܕܼܵܡܹ̇ܐ ܠܩܲܕܼܡ̇ܐ ܀|
    block |܃ܣܠܸ݂ܩ ܡܲܪܵܚܵܐ ܒܫܘܼܥܠܵܝ ܠܸܒܵܐ ܠܘܵܬܼ ܛܲܢܵܢܵܐ|
    block |ܘܫܲܪܝܼ ܡܲܗܸܠ ܕܚܘܿܬܼ ܠܲܡ ܒܲܥܓܲܠ ܕܡܲܠܟܵܐ ܒܵܥܹ̇ܐ ܀|
    block |܃ܘܕܲܣܠܸ̣ܩ ܚܘܼܬܼܪܹܗ ܠܪܵܘܡ̇ܐ ܪܲܒܵܐ ܕܲܢܒܼܝܼܘܼܬܼܵܐ|
    block |ܢܚܸ݂ܬܼ ܟܲܕܼ ܒܲܗܝܼܬܼ ܠܘܵܬܼ ܡܘܼܟܵܟܼܵܐ ܐܲܝܟ ܩܲܕܼܡ̇ܝܵܐ ܀|
    block |ܥܲܙܝܼ ܒܓܼܘܼܡܕܹܿܗ ܝܲܩܝܼܪ ܠܸܒܵܐ ܘܛܲܒܿܝܼܥ ܒܐܲܪܥܵܐ܃|
  block
    block |ܘܲܦܢܵܐ ܘܫܲܕܲܪ ܪܲܒܵܐ ܕܚܲܡܫܝܼܢ ܕܲܬܼܠܵܬܼ ܙܲܒܼܢܝܼ̈ܢ ܀|
    block |܃ܚܙ̣ܵܐ ܡܲܟܿܝܼܟܼܵܐ ܕܙܲܝܢܵܐ ܕܚܘܼܬܼܪܵܐ ܡܲܟܸܿܢ ܚܲܒܼܪ̈ܵܘܗܝ|
    block |ܘܲܠܒܸܫ̣ ܙܲܝܢܵܐ ܕܡܲܟܿܝܼܟܼܘܼܬܼܵܐ ܕܠܵܐ ܢܸܬܼܚܲܝܲܒܼ ܀|
    block |܃ܣܠܸܩ݂ ܡܲܟܝܼܟܼܵܐ ܘܲܥܪܝܼ ܕܲܢܦܝܼܣ ܡܲܟܿܝܼܟܼܵܐܝܼܬܼ|
    block |ܕܬܸܬܼܝܲܩܲܪ ܢܲܦܸܫܝ ܘܠܵܐ ܬܲܩܸܟ ܠܝܼ ܚܛܵܗܵܐ ܕܐܸܬܹ̇ܝܬܼ ܀|
    block |܃ܘܲܕܼܠܵܐ ܙܲܝܸܢ ܢܲܦܸܫܹܗ ܒܚܘܼܬܼܪܵܐ ܐܲܝܟ ܕܲܩܕܼܵܡ̇ܘܗܝ|
    block |ܪܡܲܙ ܓܸܠܝܵܢܵܐ ܠܘܵܬܼ ܛܲܢܵܢܵܐ ܕܚܘܿܬܼ ܙܸܠ ܥܲܡܹܗ ܀|
    block |܃ܠܒܸܫ̣ ܐܹܠܝܼܵܐ ܙܲܝܢܵܐ ܟܲܣܝܵܐ ܕܲܢܒܼܝܼܘܼܬܼܵܐ|
    block |ܘܲܢܚܸܬܼ ܩܲܛ̣ܠܹܗ ܒܩܵܠ ܦܸܬܼܓܼܵܡܵܘ̈ܗܝ ܠܒܲܪ ܩܵܛܘܿܠܵܐ ܀|
    block |܃ܗܵܟܲܢ ܐܸܡ݂ܲܪ ܗܵܘ̇ ܕܐܲܪܓܸܿܙܬܵܝܗܝ ܒܲܕܼܠܵܐ ܐܲܠܵܗ|
    block |ܕܥܲܪܣܵܐ ܕܲܣܠܸܩ̣ܬܿ ܠܵܐ ܬܘܼܒܼ ܬܼܚܘܿܬܼ ܘܬܸܚܙܸܐ ܚܲܝܹ̈ܐ ܀|
    block |܃ܦܲܣܩܹܗ ܠܣܲܒܼܪܹܗ ܡ̣ܢ ܚܲܝܘܼܬܼܵܐ ܒܣܲܝܦܵܐ ܕܪܘܼܚܵܐ|
    block |ܘܚܲܬܸܿܡ ܡܸܠܵܘ̈ܗܝ ܒܝܲܕܼ ܣܘܼܥܪ̈ܵܢܹܐ ܒܒܲܝܬܹܿܗ ܕܐܵܚܵܒܼ ܀|
    block |܃ܫܲܟܼܠܸܠ ܘܲܓܼܡ݂ܲܪ ܪܵܘܡ̇ܐ ܪܲܒܵܐ ܕܢܒܼܝܼܘܼܬܼܵܐ|
    block |ܘܲܢܚܸܬܼ ܐܸܠܦܵܐ ܕܟܼܵܪܘܙܘܼܬܹܗ ܒܲܠܡܹܐܝܢ ܫܲܝܢܵܐ ܀|
    block |܃ܪܡܲܙ ܠܹܗ ܟܲܣܝܵܐ ܒܚܲܕܼ ܓܸܠܝܵܢܵܘ̈ܗܝ ܪ̈ܘܼܚܵܢܵܝܹܐ|
    block |ܕܬܼܵܐ ܢܘܼܚ ܠܐܝܵܐ ܒܲܠܡܹܐܝܢ ܚܲܝܹ̈ܐ ܠܥܸܠ ܡ̣ܢ ܡ̇ܘܬܵܐ ܀|
    block |܃ܬܵܐ ܐܸܬܼܒܲܣܲܡ ܒܐ̄ܪܵܙ ܚܘܼܕܵܬܵܐ ܕܠܵܐ ܡ̇ܝܘܿܬܹ̈ܐ|
    block |ܘܩܵܘܵܐ ܒܚܲܝܹ̈ܐ ܒܛܲܟܼܣܵܐ ܚܲܕܼܬܼܵܐ ܕܡܲܠܟܿܘܼܬܼ ܪܵܘܡ̇ܐ ܀|
    block |܃ܬܵܐ ܥܘܿܠ ܘܲܚܙܝܼ ܐܲܝܟ ܕܲܒܼܐ̄ܪܵܙܵܐ ܠܗܵܝ̇ ܡܲܠܟܿܘܼܬܼܵܐ|
    block |ܕܙܲܡܸܢܬܿܘܿܢ ܠܵܗ̇ ܒܝܲܕܼ ܡܸܠܲܝ̈ܟܿܘܿܢ ܥܲܡܵܐ ܘܥܲܡܡܹ̈ܐ ܀|
    block |܃ܩܕܼܵܡ ܣܘܼܥܪ̈ܵܢܹܐ ܡܚܵܘܸܐ ܐ̄ܢܵܐ ܠܵܟ ܬܘܼܩܵܢ ܚܲܝܹ̈ܐ|
    block |ܛܲܝܸܒܼ ܨܸܒܼܝܵܢܝ ܠܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀|
    block |܃ܒܚܲܝܹ̈ܐ ܚܲܕܼܬܹ̈ܐ ܕܠܵܐ ܫܘܼܠܵܡܵܐ ܥܬܼܝܼܕ ܐ̄ܢܵܐ ܕܐܸܛܲܪ|
    block |ܥܝܼܪܹ̈ܐ ܘܐ̄ܢܵܫܵܐ ܟܲܕܼ ܡܸܬܼܓܲܐܹܝܢ ܪܘܼܚܵܢܵܐܝܼܬܼ ܀|
    block |܃ܒܵܟ ܝܵܗܹ̇ܒܼ ܐ̄ܢܵܐ ܐܵܬܼܵܐ ܕܫܲܝܢܵܐ ܠܓܸܢܣܵܐ ܕܐ̄ܢܵܫܵܐ|
    block |ܚܲܝܲܝ̈ܟ ܢܸܗܘܘܿܢ ܐܲܝܟ ܪܲܗܒܼܘܿܢܵܐ ܠܡܵܝܘܿܬܼܘܼܬܼܵܐ ܀|
    block |܃ܒܵܟ ܥܵܪܹ̇ܒܼ ܐ̄ܢܵܐ ܠܟܼܠܹܗ ܓܸܢܣܵܟ ܕܢܸܚܘܿܢ ܥܲܡܵܟ|
    block |ܘܲܒܼܫܘܼܢܵܚܵܟ ܡܚܲܬܸܿܡ ܐ̄ܢܵܐ ܠܹܗ ܠܫܘܼܘܕܲܝ ܡܸܠܲܝ̈ ܀|
    block |܃ܒܵܟ ܕܵܪܹܫ ܐ̄ܢܵܐ ܐܘܼܪܚܵܐ ܠܚܲܝܹ̈ܐ ܕܠܵܐ ܫܘܼܠܵܡܵܐ|
    block |ܕܠܵܐ ܦܵܣܹ̇ܩ ܠܹܗ ܡ̇ܘܬܵܐ ܝܲܥܢܵܐ ܠܡܸܢܝܵܢ ܚܲܝܲܝ̈ܟ ܀|
    block |܃ܒܵܟ ܡܲܣܓܸܿܐ ܐ̄ܢܵܐ ܣܲܒܼܪܵܐ ܛܵܒܼܵܐ ܠܲܕܼܠܵܐ ܣܲܒܼܪܑܵܐ|
    block |ܕܠܵܐ ܢܸܬܼܪܲܦܘܿܢ ܡ̣ܢ ܬܘܼܟܼܠܵܢܵܐ ܕܲܚܪܘܼܪ̈ܲܝܗܘܿܢ ܀|
    block |܃ܡܚܵܘܹܐ ܐ̄ܢܵܐ ܒܵܟ ܕܠܵܐ ܡܲܣܠܸܐ ܠܝܼ ܥܲܦܪܹܗ ܕܐܵܕܼܵܡ|
    block |ܕܗܵܐ ܝܲܩܲܪܬܹܿܗ ܠܫܝܼܛܘܼܬܼ ܡܸܕܼܪܹܗ ܒܝܲܕܼ ܙܘܼܝܵܚܵܟ ܀|
  block
    block |܃ܫܡ݂ܲܥ ܐܹܠܝܼܵܐ ܕܲܡܫܲܢܹܐ ܠܹܗ ܪܸܡܙܵܐ ܒܚܲܝܹ̈ܐ|
    block |ܘܲܒܼܥ̣ܵܐ ܢܟܲܣܹܝܘܗܝ ܠܝܘܼܬܼܪܵܢ ܐ̄ܢܵܫܵܐ ܠܓܼܵܘ ܡ̣ܢ ܫܸܬܼܩܵܐ ܀|
    block |܃ܣܒ݂ܲܪ ܛܲܢܵܢܵܐ ܕܗܵܕܹܐ ܦܲܐܝܵܐ ܠܡܲܟܿܝܼܟܼܘܼܬܹܗ|
    block |ܕܠܵܐ ܢܸܫܬܲܒܼܗܲܪ ܟܝܵܢܵܐ ܫܝܼܛܵܐ ܒܲܕܼܠܵܐ ܕܝܼܠܹܗ ܀|
    block |܃ܝܵܕܲ݁ܗ ܟܠܵܐ ܚܙ̣ܵܐ ܨܼܒܼܝܵܢܹܗ ܗܵܘ̇ ܕܲܚܙ̣ܐ ܠܹܗ|
    block |ܘܲܓܠ̣ܵܝܗܝ ܐ̄ܪܵܙܵܐ ܕܝܘܼܬܼܪܵܢ ܐ̄ܢܵܫܵܐ ܠܪܸܥܝܵܢ ܐ̄ܢܵܫܵܐ ܀|
    block |܃ܐܵܦ ܙܵܕܹܩ ܗ̄ܘ̣ܵܐ ܕܠܵܐ ܬܸܬܼܟܲܣܸܐ ܥܸܠܲܬܼ ܚܲܝܲܝ̈ܢ|
    block |ܕܓܲܠܝܵܐ ܕܓܲܠܝܵܐ ܬܘܼܒܼ ܢܸܫܬܲܪܲܪ ܒܲܥܬܼܝܼ̈ܕܵܬܼܵܐ ܀|
    block |܃ܒܗܵܕܹܐ ܬܸܢܘܲܝ ܓܠܵܝ̣ܗܝ ܒܵܪܘܿܝܵܐ ܠܫܘܼܢܝܵ ܥܲܒܼܕܹܿܗ|
    block |ܕܢܹܐܣܘܿܪ ܐ̄ܢܵܫܵܐ ܒܚܘܼܒܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀|
    block |܃ܐܵܦ ܐܹܠܝܼܵܐ ܠܵܘ ܐܲܝܟ ܚܵܣܹ̇ܡ ܒܝܘܼܬܼܪܵܢ ܚܲܝܲܝ̈ܢ|
    block |ܨܒܼܵܐ ܕܲܢܟܲܣܸܐ ܡ̣ܢ ܪܸܥܝܵܢܲܢ ܫܘܼܢܝܵ ܚܲܝܵܘ̈ܗܝ ܀|
    block |܃ܚܵܪ̣ ܛܲܢܵܢܵܐ ܕܕܲܠܡܵܐ ܬܸܗܘܸܐ ܐܘܼܪܚܵܐ ܕܚܲܝܹ̈ܐ|
    block |ܥܸܠܲܬܼ ܚܘܼܬܼܪܵܐ ܐ̇ܦ ܥܸܕܠܵܝܵܐ ܠܲܕܒܼܵܬܵܪܟܸܿܢ ܀|
    block |܃ܐܲܪܡܝܼ ܐܘܼܪܚܵܐ ܘܪܲܟܸܿܒܼ ܥܸܠܬܼܵܐ ܠܘܵܬܼ ܬܲܠܡܝܼܕܹܗ|
    block |ܕܐܲܠܵܗܝ ܫܲܕܿܪܲܢܝ ܒܐܘܼܪܚܵܐ ܕܐܸܪܕܸܿܐ ܒܲܝܢܲܝ ܘܠܹܗ ܀|
    block |܃ܒܲܕܿܩܹܗ ܪܸܡܙܵܐ ܠܫܘܼܢܝܵ ܚܲܝܵܘ̈ܗܝ ܠܪܸܥܝܵܢ ܐ̄ܢܵܫܵܐ|
    block |ܘܲܩܕܼܵܡ ܟܠܢܵܫ ܓܠ̣ܵܝܗܝ ܠܐܹܠܝܼܫܵܥ ܐܲܝܟ ܫܲܪܝܼܪܵܐ ܀|
    block |܃ܚܲܝܘܼ ܡܵܪܝܵܐ ܘܚܲܝܵܐ ܗ̄ܝ̣ ܢܲܦܸܫܵܟ ܥܢܵܝ̣ܗܝ ܠܐܹܠܝܼܵܐ|
    block |ܕܠܵܐ ܫܵܒܹ̇ܩ ܐ̄ܢܵܐ ܚܘܼܒܵܟ ܪܲܒܵܐ ܥܕܲܡܵܐ ܠܚܲܪܬܼܵܐ ܀|
    block |܃ܠܒܹܝܬܼ ܐܹܝܠ ܐܸܡ݂ܲܪ ܕܫܲܕܼܪܲܢܝ ܡ̇ܪܝܵܐ ܐ̄ܪܵܙܵܢܵܐܝܼܬܼ|
    block |ܠܐܲܬܼܪܵܐ ܕܫܵܘܹ̇ܐ ܕܢܸܬܼܟܲܢܸܐ ܒܹܗ ܫܸܡ ܐܲܠܵܗܵܐ ܀|
    block |܃ܪܸܡܙܵܐ ܟܲܣܝܵܐ ܓܠ̣ܵܐ ܠܲܢܒܼܝܹ̈ܐ ܥܸܠܲܬܼ ܐܘܼܪܚܹܗ|
    block |ܘܲܢܦ݂ܲܩܘ ܠܐܘܼܪܥܹܗ ܕܲܢܙܚܝܘܼܢܵܝܗܝ ܒܪܘܼܚ ܓܸܠܝܵܢܐ ܀|
    block |܃ܥܢ̣ܵܘ ܚܲܙܵܝܹ̈ܐ ܕܲܥܬܼܝܼ̈ܕܵܬܼܵܐ ܠܘܵܬܼ ܬܲܠܡܝܼܕܹܗ|
    block |ܕܝܵ̇ܕܲܥ ܐܲܢ̄ܬܿ ܟܲܝ ܕܝܵܘܡܵܢ ܢܵܣܹ̇ܒܼ ܡ̇ܪܝܵܐ ܠܡܵܪܵܟ ܀|
    block |܃ܘܦܲܢܝܼ ܐܸܢܘܿܢ ܒܪܘܼܚ ܓܸܠܝܵܢܵܐ ܐܲܝܟ ܝܵܕܲܘܿܥܵܐ|
    block |ܕܲܓܼܠܸܐ ܗ̄ܘ̣ ܠܝܼ ܐ̄ܪܵܙܵܐ ܗܵܢܵܐ ܫܬܼܘܿܩܘ ܡ̣ܢ ܗܵܕܐ ܀|
    block |܃ܐܵܦ ܠܐܝܼܪܝܼܚܘܿ ܐܸܚܲܝܕܼ ܥܸܠܬܼܵܐ ܠܘܵܬܼ ܬܲܠܡܝܼܕܗ|
    block |ܘܦܲܣܩ̣ܵܗ̇ ܠܥܸܠܬܹܗ ܒܫܸܡ ܐܲܠܵܗܵܐ ܘܚܲܝܹ̈ܐ ܕܢܲܦܫܹܗ ܀|
    block |܃ܢܦ݂ܲܩܘ ܐܵܦ ܬܲܡܵܢ ܢܒܼܝܼ̈ܐ ܒܪܘܼܚܵܐ ܠܐܘܼܪܥܹܗ ܕܟܹܐܢܵܐ|
    block |ܟܲܕܼ ܡܸܬܼܢܲܒܹܿܝܢ ܥܲܠ ܫܘܼܢܵܝܹܗ ܕܡ̣ܢ ܨܹܝܕ ܐ̄ܢܵܫܵܐ ܀|
    block |܃ܝܵ̇ܕܲܥ ܐܲܢ̄ܬܿ ܠܲܡ ܕܝܵܘܡ̇ܢ ܢܵܣܹ̇ܒܼ ܡ̇ܪܝܵܐ ܠܡܵܪܵܟ|
    block |ܢܒܼܝܹ̈ܐ ܫܲܐܸܠܘ ܠܘܵܬܼ ܐܹܠܝܼܫܵܥ ܘܐܸܡ݂ܲܪ ܕܲܫܬܼܘܿܩܘ ܀|
    block |܃ܚܙ̣ܵܐ ܛܲܢܵܢܵܐ ܕܲܓܼܠܵܝ̣ܗܝ ܪܘܼܚܵܐ ܠܐ̄ܪܵܙ ܫܘܼܢܵܝܹܗ|
    block |ܘܐܸܚܲܕ݂ ܥܸܠܬܼܵܐ ܠܘܵܬܼ ܬܲܠܡܝܼܕܹܗ ܕܲܬܼܠܵܬܼ ܙܲܒܼܢܝܼ̈ܢ ܀|
    block |ܡܵܪܝܵܐ ܫܲܕܿܪܲܢܝ ܥܕܲܡܵܐ ܠܝܘܿܪܕܿܢܵܢ ܕܐܹܙܲܠ ܘܐܸܗܦܘܿܟ܃|
  block
    block |ܘܠܵܐ ܐܸܬܼܪܲܦܝܼ ܚܲܡܝܼܡ ܠܸܒܵܐ ܒܝܲܕ ܥܸܠ̈ܠܵܬܼܵܐ ܀|
    block |܃ܪܘܼܚܵܐ ܠ̣ܥܸܙ ܒܹܗ ܕܢܸܦܘܿܩ ܢܸܚܙ̣ܐ ܬܲܗܪܵܐ ܪܲܒܵܐ|
    block |ܟܲܕܼ ܡܸܙܕܲܝܲܚ ܥܲܦܪܹܗ ܕܐܵܕܼܵܡ ܡ̣ܢ ܪ̈ܘܼܚܵܢܹܐ ܀|
    block |܃ܚܙ݂ܲܩ ܐܹܠܝܼܵܐ ܒܐܘܼܪܚܵܐ ܚܕܲܬܵܐ ܠܒܲܪ ܡ̣ܢ ܐ̄ܢܵܫܵܐ|
    block |ܘܲܡ̣ܚܵܐ ܠܡܲܝ̈ܵܐ ܘܙܵܥ ܡ̣ܢ ܩܕܼܵܡ̇ܘܗܝ ܟܝܵܢܵܐ ܚܲܪܫܵܐ ܀|
    block |܃ܐܲܪܝܼܡ ܢܲܚܬܹܿܗ ܘܲܡ̣ܚܵܐ ܠܢܲܗܪܵܐ ܘܠܲܦܓܹܗ ܠܲܬܼܪܹܝܢ|
    block |ܘܠܵܐ ܐܸܬܼܥܲܣܲܩܘ ܒܲܥܪܝܼܪ̈ܵܝܹܐ ܠܘܼܩܒܲܠ ܡܸܠܬܹܗ ܀|
    block |܃ܟܝܵܢܵܐ ܚܲܪܫܵܐ ܕܚܹܝ̣ܠ ܡ̣ܢ ܪܸܡܙܵܐ ܕܲܟܼܣܸܐ ܒܢܲܚܬܵܐ|
    block |ܘܢ̣ܵܚ ܡ̣ܢ ܪܲܗܛܹܗ ܘܲܢܛܲܪ ܛܲܟܼܣܵܐ ܕܠܑܵܐ ܒܲܟܼܝܵܢܵܐ ܀|
    block |܃ܥܲܒܲܪ ܐܹܠܝܼܵܐ ܥܲܡ ܬܲܠܡܝܼܕܹܗ ܐܲܝܟ ܕܲܒܼܝܲܒܼܫܵܐ|
    block |ܘܲܦܢ̣ܵܐ ܢܲܗܪܵܐ ܐܲܝܟ ܕܲܒܼܩܲܕܼܡܵܐ ܠܪܲܗܛܵܐ ܕܐܘܼܪܚܹܗ ܀|
    block |܃ܩܵܡ̣ ܕܲܢܬܿܪܓܸܿܡ ܪܲܒܵܐ ܬܲܩܢܵܐ ܠܘܵܬܼ ܬܲܠܡܝܼܕܼܗ|
    block |ܘܲܢܦܲܫܸܩ ܠܹܗ ܐ̄ܪܵܙܵܐ ܕܟܲܣܝܼ ܒܝܲܕܼ ܥܸܠ̈ܠܵܬܼܵܐ ܀|
    block |܃ܡܵܢܵܐ ܨܵܒ̇ܝܬܿ ܫܐܲܠ ܘܐܸܬܸܿܠ ܠܵܟ ܥܘܼܬܼܪܵܐ ܕܪܘܼܚܵܐ|
    block |ܥܲܕܠܵܐ ܐܸܬܿܕܼܒܲܪ ܠܐܲܝܟܵܐ ܕܣܵܡ݂ܲܢܝ ܪܸܡܙܑܵܐ ܠܡܹܐܙܲܠ ܀|
    block |܃ܫܐܸ݂ܠ ܬܲܠܡܝܼܕܼܵܐ ܠܪܲܒܵܐ ܢܲܟܼܦܵܐ ܙܲܝܢܵܐ ܥܦܝܼܦܵܐ|
    block |ܕܢܹܐܙܲܠ ܢܲܩܪܸܒܼ ܒܝܲܕܼ ܥܘܼܕܪܵܢܹܗ ܠܘܼܩܒܲܠ ܛܘܥܝܲܝ ܀|
    block |܃ܪܲܒܵܐ ܕܲܚܙܵܐ ܕܐܲܣܓܿܝܼ ܘܲܫܐܸ̣ܠ ܠܒܲܪ ܡ̣ܢ ܛܲܟܼܣܵܐ|
    block |ܟܠ̣ܵܝܗܝ ܡ̣ܢ ܗܵܕܹܐ ܥܲܕܼ ܡܸܫܬܿܢܸܐ ܘܟܸܢ ܝܵܗܹ̇ܒܼ ܠܹܗ ܀|
    block |܃ܠܵܘ ܒܲܚܣܵܡܵܐ ܟܠ̣ܵܐ ܡ̇ܘܗܲܒܼܬܼܵܐ ܡ̣ܢ ܬܲܠܡܝܼܕܹܗ|
    block |ܗܘ̤ ܬܲܠܡܝܼܕܼܵܐ ܐܲܡܪܲܚ ܣܲܓܿܝܼ ܘܣ̣ܵܡ ܠܹܗ ܛܲܟܼܣܵܐ ܀|
    block |܃ܐܸܢܗܘ̤ ܕܬܸܚܙܹܝܢܝ ܕܲܡܫܲܢܹܐ ܠܝܼ ܪܸܡܙܵܐ ܡܸܢܵܟ|
    block |ܣܲܒܼ ܡ̇ܘܗܲܒܼܬܼܵܐ ܐܲܟܼܡܵܐ ܕܲܫܐܸܠܬܿ ܘܝܲܩܲܪ ܕܲܪܓܹܗ ܀|
    block |܃ܠܵܘ ܦܘܼܠܵܓܼܵܐ ܕܥܲܠ ܫܘܼܢܵܝܹܗ ܣܕܲܩ ܪܸܥܝܵܢܹܗ|
    block |ܐܸܠܵܐ ܕܲܪܢܵܐ ܕܕܲܠܡܵܐ ܩܲܝܵܡ ܦܵܘܫܹܗ ܩܲܠܝܼܠ ܀|
    block |܃ܐܸܢ ܕܵܒܲܪ ܠܝܼ ܦܘܼܩܕܵܢ ܟܲܣܝܵܐ ܠܒܲܪ ܡ̣ܢ ܐ̄ܢܵܫܵܐ|
    block |ܢܸܗܘܸܐ ܥܲܡܵܟ ܚܲܝܠܵܐ ܕܪܘܼܚܵܐ ܐܲܝܟ ܨܸܒܼܝܵܢܵܟ ܀|
    block |܃ܫܲܠܸܡ ܪܲܒܵܐ ܠܘܵܬܼ ܬܲܠܡܝܼܕܹܗ ܙܘܼܗܵܪ ܡܸܠܵܘ̈ܗܝ|
    block |ܘܡܲܛܝܼܘ ܟܸܢܫܹ̈ܐ ܕܲܫܡܲܝܵܢܹ̈ܐ ܕܲܢܫܲܢܘܿܢܵܝܗܝ ܀|
    block |܃ܚܵܘܝܘܼ ܛܲܟܼܣܵܐ ܕܪ̈ܲܟܼܫܵܐ ܕܢܘܼܪܵܐ ܕܲܟܼܕܝܼܢܝܼܢ ܗ̄ܘ̣ܵܐ|
    block |ܐܵܦ ܡܲܪܟܲܒܼܬܼܵܐ ܕܲܚܙܝܼܩܵܐ ܗ̄ܘ̣ܵܬܼ ܒܥܲܪ݁ܩܲܝ ܢܘܼܪܵܐ ܀|
    block |܃ܓܝܼܓܠܹ̈ܐ ܕܢܘܼܪܵܐ ܡܸܬܼܚܲܙ̈ܝܵܢ ܗ̣̄ܘܲܝ̈ ܬܚܹܝܬܼ ܡܲܪܟܲܒܼܬܼܵܐ|
    block |ܘܓܸܦܹ̈ܐ ܕܢܘܼܪܵܐ ܩܢܹܝܢ ܗ̄ܘ̣ܵܘ ܪ̈ܲܟܼܫܵܐ ܐܲܝܟ ܦܵܪ̈ܘܿܚܐ ܀|
    block |܃ܠܵܘ ܢܘܼܪܵܐ ܗ̄ܘ̣ܵܬܼ ܗܵܝ̇ ܡܲܪܟܲܒܼܬܼܵܐ ܕܡܸܬܼܚܲܙܝܵܐ ܗ̄ܘ̣ܵܬܼ|
    block |ܐܵܦܠܵܐ ܪ̈ܲܟܼܫܵܐ ܩܢܹܝܢ ܗ̄ܘ̣ܵܘ ܪܸ̈ܓܼܫܹܐ ܐܵܘ ܪ̈ܲܟܵܒܹܐ ܀|
  block
    block |܃ܚܸܙܘܵܐ ܗ̄ܘ̣ܵܐ ܓܹܝܪ ܘܠܑܵܐ ܗ̄ܘ̣ܵܐ ܓܘܼܫܡܵܐ ܕܡܸܬܼܚܵܘܸܐ ܗ̄ܘ̣ܵܐ|
    block |܃ܚܙܵܬܼܵܐ ܕܢܘܼܪܵܐ ܘܐܸܣܟܹܿܝܡ ܪ̈ܲܟܼܫܵܐ ܕܠܵܐ ܪܘܼܟܵܒܹ̈ܐ|
    block |܃ܪ̈ܘܼܚܵܢܵܝܹܐ ܚܵܘܝܼܘ ܪ̈ܲܟܼܫܵܐ ܐܲܝܟ ܕܲܡܥܵܕܹܝܢ|
    block |ܘܲܠܪܘܼܡܪܵܡܹܗ ܕܒܲܪ ܬܵܘܬܵܒܹ̈ܐ ܟܕܲܢܘ̣ ܡܲܪܟܼܒܼܬܼܵܐ ܀|
    block |܃ܪܸܡܙܵܐ ܟܲܣܝܵܐ ܐܲܪܗܸܒܼ ܐܸܢܘܿܢ ܠܘܸܬܼ ܣܘܼܥܪܵܢܵܐ|
    block |ܕܒܲܕܼܚܝܼ̈ܠܵܬܼܵܐ ܢܚܵܘܘܿܢ ܚܸܙܘܵܐ ܕܪܘܼܡܪܵܡ ܐ̄ܢܵܫܵܐ ܀|
    block |܃ܐ̄ܪܵܙܵܐ ܪܲܒܵܐ ܨܵܪܘ ܪ̈ܘܼܚܵܢܹܐ ܠܐܲܪ̈ܥܵܝܹܐ|
    block |ܕܗܵܐ ܡܸܬܼܥܲܠܸܐ ܟܝܵܢܵܐ ܫܝܼܛܵܐ ܠܘܵܬܼ ܪܘܼܡܪܵܡ̇ܐ ܀|
    block |܃ܒܝܲܕܼ ܡܲܪܟܼܒܼܬܼܵܐ ܪܫܲܡ̣ܘ ܙܘܼܝܵܚܵܐ ܕܥܲܦܪܹܗ ܕܐܵܕܼܵܡ|
    block |ܕܡܝܼܩܲܪ ܠܹܗ ܪܸܡܙܵܐ ܠܚܲܪܬܼܵܐ ܒܝܲܕܼ ܣܘܼܟܵܠܵܐ ܀|
    block |܃ܒܚܲܕܼ ܕܲܡܫܲܢܸܐ ܘܠܵܐ ܒܵܠ݁ܲܥ ܠܹܗ ܡ̇ܘܬܵܐ ܝܲܥܢܵܐ|
    block |ܨܵܪ ܠܲܢ ܐ̄ܪܵܙܵܐ ܕܚܲܝܹ̈ܐ ܚܲܕܼܬܹ̈ܐ ܕܠܵܐ ܫܘܼܠܵܡܵܐ ܀|
    block |ܒܝܲܕ ܐܹܠܝܼܵܐ ܓܠ̣ܵܐ ܒܵܪܘܝܵܐ ܠܡܵܝܘܿܬܼܘܼܬܼܵܐ܁|
    block |ܕܩܲܝܵܡ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܫܘܼܠܵܡ ܙܲܒܼܢܹ̈ܐ ܀|
    block |܃ܥܒ݂ܲܕܼ ܫܘܼܢܵܝܹܗ ܒܚܲܕܼ ܪ̈ܘܼܚܵܢܹܐ ܒܚܸܘܙܵܐ ܪܲܒܵܐ|
    block |ܕܲܢܒܲܕܸܿܩ ܠܲܢ ܥܲܠ ܫܘܼܢܵܝܲܢ ܕܲܠܘܵܬܼ ܪܵܘܡ̇ܐ ܀|
    block |܃ܐܵܽܦ ܡܲܪܟܸܿܒܼܬܼܵܐ ܕܲܡܙܲܝܚܵܐ ܗ̄ܘ̣ܵܬܼ ܠܒܲܪ ܬܵܘܬܵܒܹ̈ܐ|
    block |ܠܐܲܦܲܝ̈ ܪܵܘܡ̇ܐ ܡܚܵܘܸܐ ܗ̄ܘ̣ܵܐ ܠܹܗ ܪܸܡܙܵܐ ܠܪܲܛܹܗ ܀|
    block |܃ܗܘ̤ܵܐ ܦܲܓܼܪܵܢܵܐ ܐܲܝܟ ܗܸܢܝܘܿܟܼܵܐ ܠܥܸܠ ܡ̣ܢ ܪܘܼܚܵܐ|
    block |ܘܐܸܚܲܕܼ ܒܸܣܪܵܐ ܒܥܲܪ̈ܩܲܝ ܢܘܼܪܵܐ ܘܠܵܐ ܐܸܣܬܲܢܲܛ ܀|
    block |܃ܐܘܿ ܦܲܓܼܪܵܢܵܐ ܕܲܪܟܸܒܼ ܪܘܼܚܵܐ ܘܦܲܓܸܿܕܼ ܢܘܼܪܵܐ|
    block |ܐܘܿ ܒܸܣܪܵܢܵܐ ܕܠܵܐ ܐܸܬܼܚܲܪܵܟ ܒܫܲܠܗܸܒܼܝܼܬܼܵܐ ܀|
    block |܃ܐܘܿ ܝܲܩܝܼܪܵܐ ܕܲܩܼܢܵܐ ܓܸܦܹ̈ܐ ܕܦܵܪܘܿܚܘܼܬܼܵܐ|
    block |ܐܘܿ ܡ̇ܝܘܿܬܼܵܐ ܕܠܵܐ ܩܸܬܲܬ̤ ܒܹܗ ܐܝܼܕܼܵܐ ܕܡ̇ܘܬܵܐ ܀|
    block |܃ܣܵܡ̣ܡܹܗ ܪܸܡܙܵܐ ܒܝܲܕܼ ܪ̈ܘܼܚܵܢܹܐ ܠܥܸܠ ܡ̣ܢ ܪ̈ܲܟܼܫܵܐ|
    block |ܘܦܵܫ̣ ܠܲܡ ܡܲܥܦ̄ܪܹܗ ܐܲܝܟ ܪܲܗܒܼܘܿܢܵܐ ܠܘܵܬܼ ܬܲܠܡܝܼܕܹܗ ܀|
    block |܃ܒܢܲܚܬܵܐ ܕܦܲܓܼܪܹܗ ܝܲܗ̣̄ܒܼ ܠܹܗ ܐܵܬ̤ܐ ܕܡܸܕܹܿܡ ܕܲܫܐܸ̣ܠ|
    block |ܕܲܥܦܝܼܦܵܐܝܼܬܼ ܩܲܒܸܿܠ ܕܲܪܓܼܵܐ ܒܓܸܠܝܵܐ ܘܟܸܣܝܵܐ ܀|
    block |܃ܪܟܸܒܼ ܒܸܣܪܵܢܵܐ ܠܥܸܠ ܡ̣ܢ ܪܘܼܚܵܐ ܘܲܦܪ݂ܲܚ ܒܐܵܐܲܪ|
    block |ܘܬܲܪܨܹܗ ܪܸܡܙܵܐ ܠܫܘܼܠܵܡ ܐܘܼܪܚܹܗ ܠܘܲܥܕܵܐ ܕܲܥܕܹܢ ܀|
    block |܃ܠܲܥܕܹܢ ܫܲܢܝܼ ܒܲܪ ܬܵܘܬܵܒܹ̈ܐ ܘܠܵܘ ܠܲܫܡܲܝܵܐ|
    block |ܘܒܲܐܪܥܵܐ ܢܲܛܪܹ݂ܗ ܪܸܡܙܵܐ ܒܚܲܝܹ̈ܐ ܘܠܵܘ ܒܲܪܩܝܼܥܵܐ ܀|
    block |܃ܠܵܐ ܓܹܝܪ ܕܲܪ̈ܫܵܗ݂̇ ܠܐܘܼܪܚܵܐ ܕܪܵܘܡ̇ܐ ܪ̈ܓܼܠܹܗ ܕܒܸܣܪܵܐ|
    block |ܘܠܵܐ ܐܸܬܼܦܲܚܲܬ̤ ܗܵܝ̇ ܡܲܥܲܠܬܵܐ ܠܡܵܝܘܿܬܼܘܼܬܼܵܐ ܀|
    block |ܚܲܕܼ ܗ̄ܘ̣ ܒܲܠܚܘܿܕܼ ܡ̣ܢ ܡ̇ܝܘܿܬܹ̈ܐ ܣܠܸ̣ܩ ܠܲܫܡܲܝܵܐ܃|
  block
    block |܃ܗܵܘ̇ ܕܥ̣ܡܲܪ ܒܹܗ ܦܬ݂ܲܚ ܗ̄ܘ̣ܵܐ ܪܩܝܼܥܵܐ|
    block |ܥܲܠ ܕܲܢܫܲܡܸܫ ܒܲܩܕܼܘܿܫ ܩܘܼܕܫܹ̈ܐ ܚܠܵܦ ܡ̇ܝܘܼܬܹ̈ܗ ܀|
    block |܃ܗܘ̤ܝܘܼ ܕܲܣܠܸ̣ܩ ܥܲܡ ܨܸܒܼܝܵܢܵܐ ܕܲܢ̣ܚܸܬܼ ܨܹܐܕܼܵܘܗܝ|
    block |ܘܗܘ̤ ܐܸܬܼܥܲܠܝܼ ܠܥܸܠ ܡ̣ܢ ܟܠܵܐ ܕܲܢܫܲܠܸܡ ܟܠ ܀|
    block |܃ܒܡܸܠܬܼܵܐ ܕܝܼܠܹܗ ܕܠܵܐ ܡܸܫܬܲܪܝܵܐ ܬܲ̇ܚܸܡ̄ܢ ܡܸܠܬܲܢ|
    block |ܕܠܲܝܬܿ ܐ̄ܢܵܫ ܕܲܣܠܸܩ̣ ܡ̣ܢ ܡ̇ܝܘܿܬܹ̈ܐ ܐܸܠܵܐ ܐܸܢ ܗܘ̤ ܀|
    block |܃ܠܐܲܦܲܝ̈ ܪܵܘܡ̇ܐ ܢܲܓܼܕܹܿܗ ܪܸܡܙܵܐ ܠܒܲܪ ܬܵܘܬܵܒܹ̈ܐ|
    block |ܘܡ̣ܢ ܕܐܸܬܼܥܲܠܝܼ ܣܵܡܹ݂ܗ ܒܲܥܕܹܝܢ ܒܐܲܬܼܪܵܐ ܦܲܐܝܵܐ ܀|
    block |܃ܬܲܡ̇ܢ ܢܲܛܪܹܗ ܥܲܡ ܒܲܪ ܓܸܢܣܹܗ ܚܢܘܿܟ ܕܐܸܫܬܲܢܝܼ|
    block |ܕܬܲܡ̇ܢ ܢܸܗܘܘܿܢ ܠܒܲܪ ܡ̣ܢ ܚܲܫܵܐ ܒܐ̄ܪܵܙ ܡܲܠܟܿܘܼܬܼܵܐ ܀|
    block |܃ܒܗܘܿܢ ܚܵܘܝܼ ܠܲܢ ܐܵܬ̤ܐ ܕܫܲܝܢܵܐ ܕܲܠܘܵܬܼ ܓܸܢܣܲܢ|
    block |ܘܲܒܼܚܲܝܲܝ̈ܗܘܿܢ ܡ̣ܠܲܟ ܚܲܝܘܼܬܼܵܐ ܠܡܵܝܘܿܬܼܘܼܬܼܵܐ ܀|
    block |܃ܗܡܲܝܪܹ̈ܐ ܕܚܘܼܒܵܐ ܐܸܚܲܕ݂ ܐܸܢܘܿܢ ܠܫܲܝܢܵܐ ܕܐ̄ܢܵܫܵܐ|
    block |ܘܲܟܼܡܵܐ ܕܗܸܢܘ̣ܿܢ ܒܐܲܬܼܪܵܐ ܕܚܲܝܹ̈ܐ ܫܲܪܝܼܪ ܣܲܒܼܪܲܢ ܀|
    block |܃ܚܪܘܼܪܹ̈ܐ ܕܢܲܦܫܵܐ ܘܢܘܼܚܵܡ ܦܲܓܼܪܵܐ ܐܸܫܬܵܘܕܿܝܼ ܠܲܢ|
    block |ܘܲܥܒ݂ܲܪ ܐܸܢܘܿܢ ܐܲܝܟ ܥܲܪ̈ܒܹܐ ܒܐܸܫܛܵܪ ܚܲܝܲܝ̈ܢ ܀|
    block |܃ܐܲܪܡܝܼܘ ܐܝܼܕܼܵܐ ܒܲܕܼܝܵܬܹܩܹܐ ܕܚܘܼܕܵܬܼ ܦܲܓܼܪܵܝܢ|
    block |ܒܗܵܝ̇ ܕܲܢܛܝܼܪܝܼܢ ܗܲܕܵܡܲܝ̈ܗܘܿܢ ܕܠܵܐ ܢܸܟܼܝܵܢܹ̈ܐ ܀|
    block |܃ܦܲܠܓܹܗ ܠܙܲܒܼܢܵܐ ܕܥܘܼܡܪܵܐ ܕܙܲܒܼܢܵܐ ܠܲܡ̈ܢܵܘܵܬܼܵܐ|
    block |ܕܢܸܙܪܘܿܥ ܣܲܒܼܪܵܐ ܕܚܵܝܑܬܼ ܡܝܼ̈ܬܹܐ ܒܟܼܠܗܘܿܢ ܕܵܪܹ̈ܐ ܀|
    block |܃ܫܲܢܝܼ ܠܲܚܢܘܿܟ ܒܥܸܣܪܵܐ ܕܵܪ̈ܝܼܢ ܕܚܲܒܸܿܠܘ ܛܲܟܼܣܵܐ|
    block |ܘܐܲܠܸܦ ܐܸܢܘܿܢ ܒܝܲܕܸ ܫܘܼܢܵܝܹܗ ܡ̣ܢ ܚܸܡܬܹܗ ܀|
    block |܃ܒܡܸܨܥܲܬܼ ܕܵܪܹ̈ܐ ܕܒܲܪ ܐܹܠܝܼܵܐ ܘܢܲܛܪܹܗ ܒܚܲܝܹ̈ܐ|
    block |ܘܲܒܼܪܘܼܡܪܵܡܹܗ ܓܠ̣ܵܐ ܥܲܠ ܫܘܼܒܼܚܵܐ ܕܠܵܐ ܡܵܝܘܿܬܹ̈ܐ ܀|
    block |܃ܒܫܘܼܠܵܡ ܙܲܒܼܢܹ̈ܐ ܢܣ݂ܲܒܼ ܚܲܕܼ ܡܸܢܲܢ ܐܲܝܟ ܪܹܫܝܼܬܼܵܐ|
    block |ܘܲܒܼܝܲܕܼ ܕܸܒܼܚܹܗ ܪܲܥܝܼ ܠܟܼܠܵܐ ܥܲܡ ܪܲܒܿܘܼܬܹܗ ܀|
    block |܃ܠܵܘ ܐܲܝܟ ܥܲܒܼ̈ܕܹܿܐ ܢܲܛܪܹܗ ܒܚܲܝܹ̈ܐ ܠܒܲܪ ܡ̣ܢ ܐ̄ܢܵܫܵܐ|
    block |ܕܥܲܒܼ̈ܕܹܿܐ ܒܐܲܪܥܵܐ ܘܗܘ̤ ܐܲܝܟ ܡܵܪܵܐ ܠܥܸܠ ܒܲܫܡܲܝܵܐ ܀|
    block |܃ܚܢܘܼܟ ܘܐܹܠܝܼܵܐ ܒܐܲܪܥܵܐ ܢܛܝܼܪܝܼܢ ܒܐܲܬܼܪܵܐ ܕܲܥܕܹܝܢ|
    block |ܘܗܘ̤ ܒܲܫܡܲܝܵܐ ܡܲܡܠܸܟ ܥܲܠ ܟܠ ܥܲܡ ܢܵܣܘܿܒܹܗ ܀|
    block |܃ܒܓܼܵܘ ܦܲܪܕܲܝܣܵܐ ܐܲܥܡܲܪ ܐܸܢܘܿܢ ܠܥܲܒܼ̈ܕܹܿܐ ܛܵܒܹ̈ܐ|
    block |ܚܠܵܦ ܪܲܗܒܼܘܿܢܵܐ ܕܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀|
    block |܃ܠܵܘ ܦܘܼܪܥܵܢܵܐ ܢܣ݂ܲܒܼܘ ܫܲܪܝܼܪܹ̈ܐ ܥܘܼܡܪܵܐ ܕܲܥܕܝܢ|
    block |ܕܲܢܛܝܼܪ ܐܲܓܼܪܵܐ ܕܲܟܼܠܝܼܠܲܝ̈ܗܘܿܢ ܒܡܲܠܟܿܘܼܬܼ ܪܵܘܡ̇ܐ ܀|
    block |܃ܩܲܕܸܿܡ ܓܹܝܪ ܚܵܪ̣ ܗܵܘ̇ ܝܵ̇ܕܲܥ ܟܠ ܒܥܘܼܕܼܪܵܢ ܚܲܝܲܝ̈ܢ|
    block |ܘܢܲܛܪܹ݂ܗ ܒܐ̄ܪܵܙܵܐ ܠܡܘܼܠܟܵܢ ܟܹܐܢܹ̈ܐ ܡܸܛܠܵܬܲܢ ܀|
  block
    block |܃ܠܲܢ ܗ̄ܘ̣ ܚܵܐܲܪ ܘܟܸܢ ܓܵܡܲ݁ܪ ܠܹܗ ܠܫܘܼܘܕܲܝ ܡܸܠܵܘ̈ܗܝ|
    block |ܕܢܸܣܲܒܼ ܐܲܟܲܚ̄ܕ ܚܪܘܼܪܹ̈ܐ ܕܦܲܓܼܪܲܢ ܘܦܘܼܪܩܵܢ ܢܲܦܫܲܢ ܀|
    block |܃ܗܵܐ ܕܼܪܫܲܬ̤ ܠܲܢ ܥܸܠܲܬܼ ܟܹܐܢܹ̈ܐ ܐܘܼܪܚܵܐ ܠܚܲܝܹ̈ܐ|
    block |ܬܵܘ ܢܸܪܕܹܿܐ ܐܲܝܟ ܕܲܒܼܐ̄ܪܵܙܵܐ ܠܘܵܬܼ ܫܘܼܠܵܡܵܐ ܀|
    block |܃ܗܵܐ ܚܵܘܝܼ ܠܲܢ ܒܝܲܕܼ ܫܘܼܢܵܝܵܐ ܕܲܬܼܪܹܝܢ ܐ̄ܢܵܫܵܐ|
    block |ܕܲܡܫܲܢܹܐ ܠܲܢ ܠܘܵܬܼ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀|
    block |܃ܬܵܘ ܢܸܬܼܪܸܘܿܟ ܠܲܢ ܢܝܼܫܵܐ ܕܟܹܐܢܹ̈ܐ ܘܢܼܚܢܸܐ ܠܩܘܼܒܼܠܹܗ|
    block |ܘܲܢܚܘܼܪ ܟܠܢܵܫ ܒܝܲܕܼ ܚܘܼܡܣܵܢܵܐ ܕܪܸ̈ܥܝܵܢܲܝܗܘܿܢ ܀|
    block |܃ܥܢܝܼܪ ܕܲܡܟܿܘܼܬܲܢ ܒܩܵܠܵܐ ܚܲܠܝܵܐ ܕܦܸܬܼܓܼܵܡܲܝ̈ܗܘܿܢ|
    block |ܘܢܸܪܕܿܘܿܦ ܝܘܼܩܪܵܐ ܕܲܪ̈ܓܼܝܼܓܼܵܬܼܵܐ ܡ̣ܢ ܪܸܥܝܵܢܲܢ ܀|
    block |܃ܢܫܝܼܓܼ ܚܘܼܫܵܒܲܝ̈ܢ ܡ̣ܢ ܨܵܐܘܼܬܼܵܐ ܕܥܵܘܠܵܐ ܣܲܢܝܵܐ|
    block |ܘܢܸܚܙ̣ܐ ܢܲܦܫܲܢ ܒܝܲܕ ܡܲܚܙܝܼܬܼܵܐ ܕܕܘܼܒܵܪ̈ܲܝܗܘܿܢ ܀|
    block |܃ܐܲܝܟ ܢܛܘܼܪܹ̈ܐ ܟܪܝܼܟܼܝܼܢ ܟܠܢܵܫ ܠܡܲܫܪܝܼܬܼ ܓܸܢܣܲܢ|
    block |ܠܵܐ ܢܸܬܼܪܲܦܸܐ ܕܲܠܡܵܐ ܢܸܬܼܪܘܿܥ ܒܝܼܫܵܐ ܠܣܸܕܪ̈ܲܝܢ ܀|
    block |܃ܢܡܲܪܸܐ ܟܠܫܵܥ ܒܕܼܘܼܒܵܪ̈ܲܝܗܘܿܢ ܠܘܵܬܼ ܫܘܼܠܵܡܵܐ|
    block |ܝܵܘܡ̇ܢ ܘܲܡܚܵܪ ܕܗܵܐ ܡܲܢܲܥ ܠܹܗ ܫܘܼܠܵܡ ܚܲܝܲܝ̈ܢ ܀|
    block |܃ܒܗܲܝܡܵܢܘܼܬܼܵܐ ܙܟܼܵܘ ܢܲܨܝܼܚܹ̈ܐ ܠܚܲܫܹ̈ܐ ܕܲܒܼܗܘܿܢ|
    block |ܒܵܗ̇ ܢܸܬܼܓܵܘܲܣ ܒܟܼܠ ܬܲܟܼܬܿܘܼܫܝܼ̈ܢ ܕܦܲܓܼܪܵܐ ܘܢܲܦܫܵܐ ܀|
    block |܃ܣܲܟܿܪܵܐ ܐܝܼܬܹܝܗ̇ ܡܩܲܒܿܠܲܬܼ ܓܹܐܪܹ̈ܐ ܕܲܒܼܥܸܠܕܲܪܵܐ|
    block |ܘܠܵܐ ܚܵܣܹ̇ܝܢ ܠܵܗ̇ ܣܲܝܦܵܐ ܕܢܘܼܪܵܐ ܠܫܲܪܝܼܪܘܼܬܼܵܗ̇ ܀|
    block |܃ܒܵܗ̇ ܡܸܬܼܒܲܚܪܝܼܢ ܪܸܥܝܵܢ ܐ̄ܢܵܫܵܐ ܐܲܝܟ ܕܲܒܼܟܼܘܼܪܵܐ|
    block |ܘܪܸܬܼܚܵܐ ܕܚܲܫܹ̈ܐ ܡܚܵܘܸܐ ܙܹܐܦܵܐ ܕܣܲܢܝܼܘܼܬܼ ܢܲܦܫܵܐ ܀|
    block |܃ܢܸܗܘܸܐ ܕܲܗܒܼܵܐ ܪܸܥܝܵܢ ܢܲܦܫܲܢ ܒܟܼܘܼܪ ܒܘܼܚܪܵܢܵܗ̇|
    block |ܘܠܵܐ ܢܸܬܼܪܲܦܸܐ ܩܕܼܵܡ ܚܘܼܬܼܚܵܬܹ̈ܐ ܕܝܲܨܪܲܢ ܒܝܼܫܵܐ ܀|
    block |܃ܒܝܼܫܘܿܥ ܢܸܚܘܼܪ ܐܵܦ ܢܸܬܿܕܲܡܸܐ ܒܚܘܼܡܣܵܢ ܢܲܦܫܲܢ|
    block |ܕܲܗܘ̤ܵܐ ܪܹܫܵܐ ܐܵܦ ܓܵܡܘܿܪܵܐ ܕܗܲܝܡܵܢܘܼܬܲܢ ܀|
    block |܃ܚܠܵܦ ܚܲܕܼܘܼܬܼܵܐ ܨܠܝܼܒܵܐ ܣܲܝܒܲܪ ܡܸܛܠܵܬܲܢ|
    block |܃ܢܩܵܘܸܐ ܒܚܘܼܒܵܐ ܕܗܲܝܡܵܢܘܼܬܹܗ ܕܢܲܡܠܸܟ ܥܲܡܹܗ|
    block |ܥܘܼܢܵܝܵܐ܃ ܢܸܗܘܸܐ ܨܵܘܡܲܢ ܠܲܡܫܝܼܚܵܐ܃ ܙܘܿܦܵܐ ܠܚܘܼܪܵܪ ܟܘ̈ܬܼܡ̇ܬܲܢ ܀|
block |ܕܚܲܕܼܒܿܫܲܒܵܐ ܕܸܫܬܵܐ ܕܨܵܘܡܵܐ|
  block
    block |ܕܚܲܕܼܒܿܫܲܒܵܐ ܕܸܫܬܵܐ ܕܨܵܘܡܵܐ|
  block
    block |ܡܐ ܡܪܐ ܢܝܡܫܥܣܝܪܝܐ|
    block |ܕܚܲܕܼܒܿܫܲܒܵܐ ܕܸܫܬܵܐ ܕܨܵܘܡܵܐ|
    block |ܥܘܼܢܵܝܵܐ|
    block |ܬܵܘܕܲܝܼ ܠܚܲܬܼܢܵܐ ܕܐܵܘܪܸܒܼ ܠܪ̈ܵܚܡܵܘܗܝ܃ ܘܐܲܥܸܠ ܐܸܢܘܿܢ|
    block |ܠܲܓܼܢܘܿܢ ܡܲܠܟܿܘܼܬܹܗ܃ ܐܲܚܲܝ̈܁|
  block
    block |܃ܫܲܦܝܼܪ ܗܸܪܓܵܐ ܕܡܸܠܲܝ̈ ܪܘܼܚܵܐ ܕܣܝܼܡ ܒܲܟܼܬܼܵܒܹ̈ܐ|
    block |ܘܛܵܒܼ ܥܸܢܝܵܢܵܐ ܕܒܲܟܼܬܼܝܼ̈ܒܼܵܬܼܵܐ ܠܲܕܼܗܵܪܹܓܼ ܒܹܗ ܀|
    block |܃ܦܠܸܐ ܝܘܼܠܦܵܢܵܐ ܕܟܼܵܪܘܿܙܘܼܬܼܵܐ ܕܡܲܠܟܿܘܼܬܼ ܪܵܘܡ̇ܐ|
    block |ܘܛܘܼܒܹ̈ܐ ܛܵܒܹ̈ܐ ܡܦܲܠܸܓܼ ܚܘܼܒܹܿܗ ܠܲܕܼܪܵܚܹ̇ܡ ܠܹܗ ܀|
    block |ܓܲܙܵܐ ܪܲܒܵܐ ܟܣܸܐ ܒܐܵܬܼ̈ܘܵܬܼܵܐ ܕܗܸܓܼܝܵܢ ܡܸܠܵܘ̈ܗܝ܃|
  block
    block |ܐܲܝܢܵܐ ܕܩܵܪܹܐ ܒܪܸܚܡܲܬܼ ܢܲܦܫܵܐ ܥ̣ܬܲܪ ܘܲܠܥܵܠܲܡ ܀|
    block |܃ܠܨܸܡܚܵܐ ܕܢܘܼܗܪܵܐ ܕܵܡܹ̇ܝܢ ܚܘܼܩܹ̈ܐ ܕܲܟܼܬܼܝܼ̈ܒܼܵܬܹܗ|
    block |ܘܐܲܝܢܵܐ ܕܚܵܐܲ݁ܪ ܕܠܵܐ ܦܘܼܠܵܓܼܵܐ ܚ̣ܙܵܐ ܟܠ ܡܸܕܹܿܡ ܀|
    block |܃ܐܲܝܟ ܗܲܕܲܝܼܐܵܐ ܪܵܗܹ̇ܛ ܫܸܡܥܹܗ ܩܕܼܵܡ ܪܸܥܝܵܢܵܐ|
    block |ܘܐܲܝܢܵܐ ܕܪܵܚܹ̇ܡ ܠܘܝܼܬܼܵܐ ܕܚܘܼܒܹܿܗ ܡ̣ܛܵܐ ܠܲܫܡܲܝܵܐ ܀|
    block |܃ܚܘܼܒܵܢܵܐܝܼܬܼ ܩܵܪܹܐ ܠܐ̄ܢܵܫܵܐ ܠܡܸܩܪܲܒܼ ܨܹܐܕܼܵܘܗܝ|
    block |ܘܐܲܝܢܵܐ ܕܲܩ̣ܪܸܒܼ ܚܘܼܒܵܢܵܐܝܼܬܼ ܡ̣ܠܵܝܗܝ ܡ̣ܢ ܚܘܼܒܹܿܗ ܀|
    block |܃ܒܲܕܼܡܘܼܬܼ ܪܲܒܵܐ ܡܚܲܦܸܛ ܐ̄ܢܵܫܵܐ ܠܘܵܬܼ ܝܘܼܠܦܵܢܹܗ|
    block |ܘܐܲܝܢܵܐ ܕܩܲܒܸܿܠ ܬܲܠܡܝܼܕܼܘܼܬܹܗ ܗܘ̤ܵܐ ܠܹܗ ܪܲܒܵܐ ܀|
    block |܃ܪܲܒܵܢܘܼܬܹܗ ܕܪܲܒܵܐ ܡܗܝܼܪܵܐ ܚܙܹ̇ܝܬܼ ܕܲܡܗܝܼܪܵܐ|
    block |ܘܡܲܠ̣ܟܲܢܝ ܪܸܥܝܵܢܝ ܕܐܸܬܿܬܲܠܡܲܕܼ ܠܹܗ ܐܸܢ ܨܵܒܹ̇ܐ ܒܝܼ ܀|
    block |܃ܨܒܼܝܼ ܒܝܼ ܪܲܒܵܐ ܡܚܲܟܸܿܡ ܐ̄ܢܵܫܵܐ ܒܪܲܒܵܢܘܼܬܹܗ|
    block |ܕܐܵܘܓܲܪ ܠܸܫܵܢܝ ܒܬܲܠܡܝܼܕܼܘܼܬܼܵܐ ܕܗܸܓܼܝܵܢ ܡܸܠܲܝ̈ܟ ܀|
    block |܃ܠܥܸܢܝܵܢ ܡܸܠܲܝ̈ܟ ܪܓܼܝܼܓܼܵܐ ܡܸܠܲܬܼܝ ܠܡܸܬܿܬܲܠܡܵܕܼܘܼ|
    block |ܟܬܼܘܿܒܼ ܠܝܼ ܚܘܼܩܵܐ ܕܐܲܠܦܵܐ ܒܹܝܛܵܐ ܕܐܸܬܼܗܲܓܸܿܐ ܒܹܗ ܀|
    block |܃ܚܘܼܩܹ̈ܐ ܬܪ̈ܝܼܨܹܐ ܚܙܹ̇ܝܬܼ ܕܲܪܫܝܼܡܝܼܢ ܒܲܟܼܬܼܝܼ̈ܒܼܵܬܼܵܟ|
    block |ܘܛܵܒܼ ܪܵܓܵܐ ܠܝܼ ܕܐܸܪܕܹܿܐ ܒܛܲܟܼܣܵܐ ܕܣܘܼܟܵܠܲܝ̈ܗܘܿܢ ܀|
    block |܃ܡܲܠܵܐ ܪܸܓܲܬܼܝ ܛܵܒܼܵܐ ܕܲܡܠܸܐ ܟܠ ܛܵܒܼܵܬܹ̈ܐ|
    block |ܘܗܲܒܼܠܝܼ ܣܘܼܢܩܵܢܝ ܣܘܼܟܵܠ ܡܸܠܹ̈ܐ ܕܒܲܟܼܬܼܝܼ̈ܒܬܼܵܟ ܀|
    block |܃ܒܹܝܬܼ ܦܸܠ̈ܐܵܬܼܵܐ ܕܲܪ̈ܫܝܼܡܵܢ ܠܵܟ ܡܸܬܼܗܲܦܲܟ ܗ̄ܘܹ̇ܝܬܼ|
    block |ܘܫܲܚ̣ܩܲܢܝ ܪܸܥܝܵܢܝ ܕܐܸܒܼܥܹܐ ܒܥܵܬܼܵܐ ܕܚܲܝܠܵܐ ܕܲܒܼܗܹܝܢ ܀|
    block |ܠܲܒܼܬܼܘܼ̈ܠܵܬܼܵܐ ܥܣܲܪ ܠܲܡ ܕܵܡ̇ܝܵܐ ܡܲܠܟܿܘܼܬܼ ܪܵܘܡ̇ܐ܁|
    block |ܕܲܡܣܲܟܿܝ̈ܢ ܗ̣̄ܘܲܝ̈ ܠܡܹܐܪܲܥ ܚܲܬܼܢܵܐ ܒܠܲܡܦܹܝܕܲܝ̈ܗܹܝܢ ܀|
    block |܃ܚܲܡܸܫ ܡܸܢܗܹܝܢ ܚܲܟܿܝܼ̈ܡܵܬܼܵܐ ܢ̣ܣܲܒܼ ܠܲܡ ܡܸܫܚܵܐ|
    block |ܘܠܵܐ ܪ̈ܲܕܼܝܵܬܼܵܐ ܠܵܐ ܐܸܬܼܚܲܦܲܛ ܠܡܸܣܲܒܼ ܡܸܫܚܵܐ ܀|
    block |܃ܥ̣ܒܲܪ ܠܲܡ ܙܲܒܼܢܵܐ ܘܐܵܘܚܲܪ ܚܲܬܸܢܵܐ ܡ̣ܢ ܕܲܠܡܹܐܬܼܵܐ|
    block |ܘܲܙܟܼܵܬ̤ ܐܸܢܹܝܢ ܫܸܢܬܼܵܐ ܘܲܕܼܡܸܟ ܥܸܣܪ̈ܵܬܲܝ̈ܗܹܝܢ ܀|
  block
    block |܃ܒܦܸܠܓܹܿܗ ܕܠܸܠܝܵܐ ܐܸܡ݂ܲܪ ܕܐܲܙܥܸܩ ܩܵܠ ܫܝܼܦܘܿܪܵܐ|
    block |ܕܲܡܣܲܒܲܪ ܗ̄ܘ̣ܵܐ ܥܲܠ ܡܹܐܬܼܝܼܬܹܗ ܕܚܲܬܼܢܵܐ ܕܪܵܘܡܵܐ ܀|
    block |܃ܩ̣ܵܡ ܠܲܡ ܬܲܩܸܢ ܠܲܡܦܹܝܕܲܝ̈ܗܹܝܢ ܐܵܦ ܬܲܩ̈ܢܵܬܼܵܐ|
    block |ܕܲܒܼܢܲܗܝܼܪܹ̈ܐ ܢܲܩ̈ܒܿܠܵܢ ܚܲܬܼܢܵܐ ܕܲܫܪܸܐ ܒܢܘܼܗܪܵܐ ܀|
    block |܃ܒܲܚܕܼܵܐ ܫܲܘܝܘܼ ܩ̣ܵܡ ܣܲܟܼܠ̈ܠܵܬܼܵܐ ܘܚܲܟܿܝܼ̈ܡܵܬܼܵܐ|
    block |ܟܲܕܼ ܫܲܘ̈ܝܵܢ ܗ̣̄ܘܲܝ̈ ܠܵܐ ܫܲܘ̈ܝܵܢ ܒܲܚܕܼܵܐ ܫܲܘܝܘܼ ܀|
    block |܃ܡܸܫܚܵܐ ܚ̣ܪܲܪ ܗ̄ܘ̣ܵܐ ܒܠܲܡܦܹܝܕܲܝ̈ܗܹܝܢ ܕܗܸܕܼܝ̈ܘܿܛܵܬܼܵܐ|
    block |ܘܫܲܪܝܼ ܫܵܐܠ̈ܢ ܡ̣ܢ ܚܲܒܼܪ̈ܵܬܼܗܹܝܢ ܙܸܕܼܩܵܐ ܒܛܲܝܒܿܘܼ ܀|
    block |܃ܠܡܵܐ ܠܵܐ ܢܸܣܦܲܩ ܠܲܢ ܠܲܡ ܘܲܠܟܹܝܢ ܥܢܲܝ̈ ܬܲܩ̈ܢܵܬܼܵܐ|
    block |ܐܸܠܵܐ ܙܸܠܹܝ̈ܢ ܨܹܝܕܼ ܕܲܡܙܲܒܿܥܹܝܢ ܐܸܢ ܡܸܙܕܲܒܲܢ ܀|
    block |܃ܫ̣ܡܲܥ ܠܲܡ ܘܐܸܙܲܠ ܠܡܸܙܒܲܢ ܡܸܫܚܵܐ ܕܠܵܐ ܡܸܙܕܲܒܲܢ|
    block |ܘܐܸܬܼܵܐ ܚܲܬܼܢܵܐ ܘܥܲܠ̣ ܬܲܩ̈ܢܵܬܼܵܐ ܘܗܸܢܹܝܢ ܠܵܐ ܥܲܠ̣܀|
    block |܃ܠܒܲܪ ܡ̣ܢ ܬܲܪܥܵܐ ܦܵܫ̣ ܥܲܠ ܕܐܲܦܝܼܫ ܡ̣ܢ ܘܵܠܝܼܬܼܵܐ|
    block |ܘܫܲܪܝܼ ܢܵܩ̈ܫܵܢ ܢܵܩ̈ܫܵܢ ܥܲܠ ܬܘܼܟܼܠܵܢܵܐ ܕܕܼܘܼܒܵܪ̈ܲܝܗܹܝܢ ܀|
    block |܃ܦܬܲܚ ܠܲܢ ܡ̇ܪܲܢ ܬܪܲܥ ܒܹܝܬܼ ܓܲܙܵܐ ܕܒܹܝܬܸ ܡܲܠܟܿܘܼܬܼܵܟ|
    block |ܕܢܸܥܘܿܠ ܢܸܣ݂ܲܒܼ ܐܲܓܼܪܵܐ ܕܥܲܡܠܹ̈ܐ ܕܲܒܼܬܼܘܼܬܲܢ ܀|
    block |܃ܠܵܐ ܝܵ̇ܕܲܥܢܵܐ ܠܟܹܝܢ ܦܲܢܝܼ ܠܗܹܝܢ ܩܵܠܹܗ ܕܚܲܬܼܢܵܐ|
    block |ܘܠܵܐ ܒܲܒܼܬܼܘܼܠܹ̈ܐ ܕܲܢܛܲܪ̈ܬܹܿܝܢ ܠܝܼ ܡܦܵܣ ܐ̄ܢܵܐ ܡ̣ܢ ܡܬܼܘܿܡ ܀|
    block |܃ܗܵܫܵܐ ܕܫܲܠܸܡ ܦܘܼܡ̇ܐ ܚܲܝܵܐ ܡܸܠܲܬܼ ܦܘܼܡܹܗ|
    block |ܢܸܩܪܘܿܒܼ ܢܸܒܼܥܸܐ ܒܥܵܬܼܵܐ ܕܟܲܣܝܵܐ ܒܓܼܵܘ ܦܸܬܼܓܼܵܡܵܘ̈ܗܝ ܀|
    block |܃ܒܥܵܬܼܵܐ ܡܲܠܝܵܐ ܡܸܠܬܼܵܐ ܕܪܲܟܸܿܒܼ ܒܐܸܣܟܹܿܝܡ ܢܸܫܹ̈ܐ|
    block |ܕܐܲܝܟܲܢ ܐܲܪܦܝܼ ܬܸܓܼܡܵܐ ܕܓܲܒܼܪܹ̈ܐ ܘܐܸܡ݂ܲܪ ܢܸܫܹ̈ܐ ܀|
    block |܃ܘܐܸܢ ܒܲܟܼܝܵܢܵܐ ܚܵܪܵܬ̤ ܡܸܠܬܹܗ ܒܗܵܝ̇ ܕܐܵܦ ܚܲܕܼܘܼ|
    block |ܠܡܵܢ ܟܲܕܼ ܐܝܼܬܼ ܠܹܗ ܒܬܼܘܼܠܹ̈ܐ ܕܲܫܘܹܝܢ ܠܵܐ ܫܘܸܐ ܟܠܹܗ ܀|
    block |܃ܠܡܵܢܵܐ ܒܲܫܡܵܐ ܐܲܫܘܝܼ ܐܸܢܹܝܢ ܠܲܒܼܬܼܘܼ̈ܠܵܬܼܵܐ|
    block |ܘܲܒܼܣܘܼܥܪ̈ܵܢܹܐ ܦܲܪܸܫ ܐܸܢܹܝܢ ܠܲܬܼܪܹܝܢ ܓܲܒܿܝܼ̈ܢ ܀|
    block |܃ܠܡܵܢ ܟܲܕܼ ܕܲܟܼ̈ܝܵܢ ܡ̣ܢ ܟܘܼ̈ܬܼܡ̇ܬܼܵܐ ܕܙܲܠܝܼܠܘܼܬܼܵܐ|
    block |ܬܲܚܸܡ ܐܸܢܹܝܢ ܕܠܵܐ ܢܸܬܼܣ̈ܡܵܢ ܒܪܲܒܿܘܼܬܼ ܚܘܼܒܹܿܗ ܀|
    block |܃ܠܡܵܢܵܐ ܫܸܢܬܼܵܐ ܠܟܼܠܗܹܝܢ ܚܸܣܢܲܬ̤ ܘܦܵܫ̣ ܡ̣ܬܥܲܡܠܵܐ|
    block |ܘܲܒܼܥܝܼܪܘܼܬܼܵܐ ܗܝ̤ ܬܘܼܒܼ ܟܲܕܼ ܗܝ̤ ܒܚܲܒܼ ܐܸܣܟܹܿܡܵܐ ܀|
    block |܃ܠܡܵܢ ܟܲܕܼ ܟܠܗܹܝܢ ܦܲܡܦܹܝܕܲܝ̈ܗܹܝܢ ܐܲܚܝܼ̈ܕܵܢ ܗ̣̄ܘܲܝ̈|
    block |ܡܸܫܚܵܐ ܠܵܐ ܦܵܫ̣ ܐܸܠܵܐ ܒܲܠܚܘܿܕܸ ܠܚܲܟܿܝܼ̈ܡܵܬܼܵܐ ܀|
  block
    block |܃ܐܸܢ ܕܘܼܒܵܪܹ̈ܐ ܕܲܒܼܬܼܘܼܠܘܼܬܼܵܐ ܦܠ݂ܲܚ ܫܲܘܝܵܐܝܼܬܼ|
    block |ܠܡܵܢ ܫܘܼܚܠܵܦܵܐ ܕܚܲܟܿܝܼܡܘܼܬܼܵܐ ܘܲܕܸܣܲܟܼܠܘܼܬܼܵܐ ܀|
    block |܃ܐܸܢܗܘ̤ ܕܚܲܕܼ ܗ̄ܘ̣ܵܝ̈ ܐܲܟܼܡܵܐ ܕܚܲܕܼ ܗ̣̄ܘܲܝ̈ ܒܦܲܓܼܪܵܐ ܘܢܲܦܫܵܐ|
    block |ܠܡܵܢ ܠܵܐ ܐܲܫܐܸܠ ܙܸܕܼܩܵܐ ܒܛܲܝܒܿܘܼ ܚܕܸܵܐ ܠܲܚܒܲܪܬܼܵܗ̇ ܀|
    block |܃ܠܡܵܢ ܫܲܕܲܕ ܗ̣̄ܘܲܝ̈ ܚܲܟܿܝܼ̈ܡܵܬܼܵܐ ܠܠܵܐ ܪ̈ܲܕܸܝܵܬܼܵܐ|
    block |ܟܲܕܼ ܝܵܕ̈ܥܵܢ ܗ̣̄ܘܲܝ̈ ܕܠܵܐ ܡܸܙܕܲܒܲܢ ܡܸܫܚܵܐ ܒܛܝܼܡܹ̈ܐ ܀|
    block |܃ܘܐܸܢ ܫܲܪܝܼܪܵܐ ܕܡܸܙܕܲܒܲܢ ܗ̄ܘ̣ܵܐ ܡܸܫܚܵܐ ܒܛܝܼܡܹ̈ܐ|
    block |ܠܡܵܢ ܠܵܐ ܗܸܢܹܝܢ ܙܲܒܸܿܢ ܡܸܫܚܵܐ ܘܲܫ̣ܩܲܠ ܛܝܼܡܹ̈ܐ ܀|
    block |܃ܘܐܸܢܗܘ̤ ܕܗܸܢܹܝܢ ܕܥܲܬܼܝܼܪ̈ܵܢ ܗ̣̄ܘܲܝ̈ ܠܵܐ ܙܲܒܸܿܢ ܗ̣̄ܘܲܝ̈|
    block |ܡ̣ܢ ܫܵܩܹ̇ܠ ܗ̄ܘ̣ܵܐ ܡ̇ܙܘܿܢ ܚܲܝܵܘ̈ܗܝ ܘܝܵܗܹ̇ܒܼ ܠܲܐ̄ܚܪܹܝܢ ܀|
    block |܃ܘܐܸܢ ܕܹܝܢ ܐܸܙܲܠ ܚܲܣܝܼܪ̈ܵܬܼܵܐ ܠܡܸܙܒܲܢ ܡܸܫܚܵܐ|
    block |ܠܡܵܢ ܠܵܐ ܩܵܘܝܼ ܚܲܬܼܢܵܐ ܕܢܸܥ̈ܠܵܢ ܒܲܚܕܼܵܐ ܫܲܘܝܘܼ ܀|
    block |܃ܠܡܵܢ ܦܲܢܝܼ ܠܗܹܝܢ ܕܠܵܐ ܝܵ̇ܕܲܥܢܵܐ ܣܘܼܥܪ̈ܵܢܲܝܟܹܿܝܢ|
    block |ܕܗܵܐ ܝܵ̇ܕܲܥ ܗ̄ܘ̣ܵܐ ܕܲܢܛܝܼܪ̈ܵܢ ܗ̣̄ܘܲܝ̈ ܡ̣ܢ ܛܲܡܐܘܼܬܼܵܐ ܀|
    block |܃ܘܐܸܢ ܠܵܐ ܦܠܲܚ̣ ܗ̣̄ܘܲܝ̈ ܐܲܝܟ ܨܸܒܼܝܵܢܵܐ ܕܨܵܒܹ̇ܐ ܗ̄ܘ̣ܵܐ ܒܹܗ|
    block |ܠܡܵܢ ܠܵܐ ܐܸܡ݂ܲܪ ܕܙܸܠܹ̈ܝܢ ܠܢܘܼܪܵܐ ܘܲܠܚܸܫܘܿܟܼܵܐ ܀|
    block |܃ܫܘܼܚܠܵܦ ܩܵܠܵܐ ܕܐܲܫܡܲܥ ܐܸܢܹܝܢ ܫܲܚܩ݂ܲܢܝ ܣܲܓܿܝܼ|
    block |ܕܡܸܛܠ ܡܵܢܵܐ ܠܵܐ ܫܘܸܐ ܢܸܓܼܕܵܐ ܕܡܸܬܼܢܲܓܿܕܼܵܢܹ̈ܐ|
    block |܃ܒܠܵܐ ܫܲܘܝܘܼܬܼܵܐ ܕܲܓܼܙܵܪ ܕܝܼܢܗܹܝܢ ܬܡܲܗ̣ܘ ܚܘܼܫܵܒܲܝ̈|
    block |ܕܐܲܝܟܲܢ ܠܵܐ ܢܦ݂ܲܠ ܒܗܵܘܬܼܵܐ ܕܢܘܼܪܵܐ ܥܲܡ ܥܲܬܝܼܪܵܐ ܀|
    block |܃ܘܐܸܢ ܥܲܡ ܒܝܼܫܹ̈ܐ ܦܵܫ̣ ܥܲܠ ܐܲܪܥܵܐ ܒܝܘܼܩܪܵܐ ܕܲܒܼܗܹܝܢ|
    block |ܐܲܝܟܲܢ ܡܲܨܝܵܐ ܕܠܵܐ ܢܸܫܬܲܢ̈ܩܵܢ ܒܫܘܼܢܵܩܲܝ̈ܗܹܝܢ ܀|
    block |܃ܘܐܸܢ ܗܘ̤ ܕܠܲܐܬܼܪܵܐ ܕܲܡ̈ܣܲܟܿܝܵܢ ܗ̣̄ܘܲܝ̈ ܠܵܐ ܥܲܠ̣ ܘܲܚܙܲܝ̈|
    block |ܡ̇ܢ ܝܘܼܬܼܪܵܢܵܐ ܡ̣ܢ ܚܘܼܡܣܵܢܵܐ ܕܲܒܼܬܼܘܼܠܘܼܬܼܗܹܝܢ ܀|
    block |܃ܠܡܵܢܵܐ ܫܚ݂ܲܩ ܗ̣̄ܘܲܝ̈ ܦܲܓܼܪܵܐ ܘܢܲܦܫܵܐ ܚܲܫܹ̈ܐ|
    block |ܘܲܒܼܝܘܿܡ ܕܝܼܢܵܐ ܫ̣ܩܲܠ ܟܘܼܐܵܪܵܐ ܚܠܵܦ ܟܘܼܠܵܠܵܐ ܀|
    block |܃ܠܡܵܢ ܐܸܬܼܟܲܬܲܫ ܥܲܡ ܚܘܼܬܼܚܵܬܹ̈ܐ ܕܝܲܨܪܵܐ ܕܲܒܼܗܹܝܢ|
    block |ܘܟܲܕܼ ܙܲܟܵܝܝܼܢ ܢܦ݂ܲܠ ܒܲܬܼܒܲܥܬܼܵܐ ܥܲܡ ܚܲܝܵܒܹ̈ܐ ܀|
    block |܃ܚܲܫܵܐ ܪܲܒܵܐ ܡܠܸܐ ܫܘܼܠܵܡܵܐ ܕܣܘܼܥܪ̈ܵܢܲܝܗܹܝܢ|
    block |ܕܐܲܝܟܲܢ ܫܲܪܝܼ ܘܠܵܐ ܣܦ݂ܲܩ ܫܲܠܸܡ ܫܲܦܝܼܪ̈ܵܬܼܵܐ ܀|
    block |܃ܢܫܲܪܸܐ ܡ̇ܕܹܝܢ ܢܸܒܼܥܸܐ ܒܥܵܬܼܵܐ ܕܥܲܠ ܥܲܡܠܲܝܗܹ̈ܝܢ|
    block |ܠܦܘܼܬܼ ܕܐܵܦ ܚܲܫܝܼܫ ܚܲܫܹܗ ܕܫܲܪܒܵܐ ܕܲܪ̈ܫܝܼܡܵܢ ܒܹܗ ܀|
    block |ܢܸܒܼܥܹܐ ܕܐܲܝܟܲܢ ܟܬܼܝܼܒܼ ܕܐܸܬܿܕܲܡܝܲܬ̤ ܒܗܹܝܢ ܡܲܠܟܿܘܼܬܼܵܐ܃|
  block
    block |ܕܗܵܐ ܠܵܐ ܣܦܲܩ ܗ̣̄ܘܲܝ̈ ܠܲܡܕܲܡܵܝܘܼ ܒܕܘܼܡܝܵܐ ܕܝܼܠܵܗ̇ ܀|
    block |܃ܠܡܵܢ ܠܵܐ ܥܠܲܝܗܹܝܢ ܐܵܡܲ݁ܪ ܕܕܼܵܡ̈ܝܵܢ ܠܗܵܝ̇ ܕܲܫܒܼܝܼܚܵܐ|
    block |ܕܗܵܐ ܩܲܫܝܼܫܵܐ ܗ̄ܝܼ ܒܲܫܒܼܝܼܚܘܼܬܼܵܗ̇ ܡ̣ܢ ܟܠ ܕܲܒܼܪܸܐ ܀|
    block |܃ܐܸܬܿܕܲܡܝܲܬ̤ ܠܲܡ ܡܲܠܟܿܘܼܬܼ ܪܵܘܡ̇ܐ ܠܲܒܼܬܼܘܼ̈ܠܵܬܼܵܐ|
    block |ܬܲܗܪܵܐ ܪܲܒܵܐ ܡ̇ܢ ܡܸܬܿܕܲܡܸܐ ܠܡܸܕܸܿܡ ܕܲܒܼܨܝܼܪ ܀|
    block |܃ܫܲܦܝܼܪ ܕܲܡܝܼ ܡܕܲܡܸܐ ܒܫܘܼܒܼܚܵܐ ܒܲܡܫܲܒܿܚܵܢܵܘ̈ܗܝ|
    block |ܕܗܘ̤ ܡܨܸܐ ܡܕܲܡܸܐ ܘܗܸܢ̣ܘܿܢ ܠܵܐ ܡܨܼܝܢ ܠܲܡܕܲܡ̇ܝܘܼ ܀|
    block |܃ܒܡܲܠܟܿܘܼܬܼ ܪܵܘܡ̇ܐ ܘܲܒܼܒܼܘܼܣܵܡܵܐ ܕܠܵܐ ܡܸܬܼܡܲܠܲܠ|
    block |ܗ̤ܝ ܕܹܝܢ ܡܕܲܡܝܵܐ ܒܲܕܩܵܪܝܵܐ ܠܗܘܿܢ ܨܹܝܕ ܒܘܼܣܵܡܵܗ̇ ܀|
    block |܃ܒܗܵܢܵܐ ܢܝܼܫܵܐ ܐܸܬܿܕܼܡܝܲܬ̤ ܠܲܢ ܠܐܲܪ̈ܥܵܢܵܝܹܐ|
    block |ܕܲܒܼܝܲܕܼ ܕܘܼܡܝܵܗ̇ ܢܸܒܼܥܸܐ ܕܘܼܡܝܵܐ ܕܲܫܒܼܝܼ̈ܚܵܬܼܵܐ ܀|
    block |܃ܣܲܓܿܝܼ ܕܵܡܹ̇ܐ ܕܘܼܡܝܵܐ ܕܕܲܡܝܼ ܡܲܠܸܦ ܩܘܼܫܬܵܐ|
    block |ܘܠܲܝܬܿ ܨܲܝܵܪܵܐ ܕܲܢܨܘܼܪ ܕܘܼܡܝܹܗ ܚܲܬܿܝܼܬܵܐܝܼܬܼ ܀|
    block |܃ܫܲܦܝܼܪ ܨܲܠܡܵܐ ܕܪܲܟܸܿܒܼ ܪܸܡܙܹܗ ܘܣ̣ܵܡ ܒܲܣܒܲܪܬܹܗ|
    block |ܘܚܲܬܿܝܼܬܼܵܐܝܼܬܼ ܙܵܕܹܩ ܕܲܢܚܘܼܪ ܒܦܲܐܝܘܼܬܼ ܫܘܼܦܪܹܗ ܀|
    block |܃ܬܵܘ ܚܲܙܵܝܹ̈ܐ ܚܘܼܪܘ ܬܲܩܢܵܐܝܼܬܼ ܒܡܸܠܲܬܼ ܡܪܲܢ|
    block |ܕܨܵܪܲܬ̤ ܐ̄ܢܵܫܵܐ ܘܡܲܠܟܿܘܼܬܼ ܪܵܘܡ̇ܐ ܒܝܘܼܩܢܵܐ ܕܥܲܡܠܹ̈ܐ ܀|
    block |܃ܥܲܡܠܹ̈ܐ ܕܐ̄ܢܵܫܵܐ ܨܵܪ ܒܲܣܒܲܪܬܹܗ ܡܚܲܕܸܿܬܼ ܐ̄ܢܵܫܵܐ|
    block |ܘܲܩܒ݂ܲܥ ܐܸܢܘܿܢ ܒܲܕܼܡܘܼܬܼ ܨܲܠܡܵܐ ܩܕܼܵܡ ܚܲܙܵܝܹ̈ܐ ܀|
    block |܃ܠܵܗ̇ ܠܲܣܒܲܪܬܹܗ ܩܪ̣ܵܐ ܡܲܠܟܿܘܼܬܼܵܐ ܕܕܼܵܡ̇ܝܵܐ ܠܢܸܫܹ̈ܐ|
    block |ܒܗܵܝ̇ ܕܲܡܣܲܒܿܪܵܐ ܡܲܠܟܿܘܼܬܼ ܪܵܘܡ̇ܐ ܠܲܒܼܢܲܝ̈ܢܵܫܵܐ ܀|
    block |܃ܒܩܲܪܝܼܒܼܘܼܬܼܵܗ̇ ܝܵܠ̇ܦܝܼܢ ܐ̄ܢܵܫܵܐ ܠܡܸܒܼܥܵܐ ܕܲܠܥܸܠ|
    block |ܘܲܒܼܓܲܠܝܘܼܬܼܵܗ̇ ܚܵܙܹ̇ܝܢ ܫܘܼܦܪܵܐ ܕܲܣܬܼܝܼܪ̈ܵܬܼܵܐ ܀|
    block |܃ܥܠܹܝܗ̇ ܗ̄ܘ̣ ܐܸܡ݂ܲܪ ܗܵܝ̇ ܕܐܸܬܿܕܲܡܚܲܬ̤ ܠܲܒܼܬܼܘܼ̈ܠܵܬܼܵܐ|
    block |ܒܚܲܕܼ ܕܲܡܚܵܘܝܵܐ ܕܘܼܒܵܪ ܚܲܝܹ̈ܐ ܕܠܵܐ ܙܘܼܘܵܓܼܵܐ ܀|
    block |܃ܒܫܸܡ ܒܬܼܘܼ̈ܠܬܼܵܐ ܩ̣ܪܵܐ ܠܲܟܼܢܘܼܫܝܵܐ ܕܲܡܗܲܝܡܸܢ ܒܹܗ|
    block |ܟܲܕܼ ܡܲܠܸܦ ܠܲܢ ܕܕܲܟܼܝܘܼ ܬܵܒܲܥ̇ ܡ̣ܢ ܫܲܡܵܫܵܘ̈ܗܝ ܀|
    block |܃ܒܐܸܣܟܹܿܝܡ ܢܸܫܹ̈ܐ ܨܵܪܹܗ ܠܝܘܼܩܢܵܐ ܕܨܸܒܼܝܵܢ ܚܘܼܒܹܿܗ|
    block |ܒܗܵܝ̇ ܕܲܒܼܢܸܫܹ̈ܐ ܒܟܼܝܼܚ ܐܸܣܟܹܿܡܵܐ ܕܲܟܼܢܝܼܟܼܘܼܬܼܵܐ ܀|
    block |܃ܠܓܲܒܼܪܹ̈ܐ ܘܢܸܫܹ̈ܐ ܚ̣ܒܲܫ ܒܲܛܝܵܪܹ̈ܐ ܕܡܸܠܲܬܼ ܦܘܼܡܹܗ|
    block |ܕܡܲܠܸܦ ܕܲܡܨܲܝܢ ܬܪ̈ܲܝܗܘܿܢ ܬܸܓܼܡܹ̈ܐ ܠܡܸܚܵܐ ܒܕܲܟܼܝܘܼ ܀|
  block
    block |܃ܐܸܠܘܼ ܨܵܪܹܗ ܠܝܘܼܩܢܵܐ ܕܡܸܠܬܹܗ ܒܐܸܣܟܹܿܝܡ ܓܲܒܼܪܹ̈ܐ|
    block |ܡܸܣܬܲܒܼܪܵܐ ܗ̄ܘ̣ܵܬܼ ܕܛܵܟ ܡܲܣܠܲܝ ܗ̄ܘ̣ܵܐ ܬܸܓܼܡܵܐ ܕܢܸܫܹ̈ܐ ܀|
    block |܃ܚܲܟܿܝܼܡܵܐܝܼܬܼ ܨܵܪ ܢܸܩܼ̈ܒܼܵܬܼܵܐ ܒܲܨܠܸܡ ܡܸܠܬܹܗ|
    block |ܕܠܵܐ ܢܸܬܼܦܲܠܲܓܼ ܟܝܵܢܵܐ ܫܲܘܝܵܐ ܠܲܡ̈ܢܵܘܵܬܼܵܐ ܀|
    block |܃ܟܠܹܗ ܟܝܵܢܲܢ ܨܵܪ ܚܵܘܝܼ ܠܲܢ ܒܹܗ ܒܲܟܼܝܵܢܲܢ|
    block |ܕܢܗܘܸܐ ܦܫܝܼܩ ܠܲܢ ܠܲܡܚܵܪ ܫܲܦܝܼܪ ܒܟܼܠ ܕܲܩܢܹܝܢܲܢ ܀|
    block |܃ܫܲܦܝܼܪ̈ܵܬܲܢ ܘܲܫܟܼܝܼܪ̈ܵܬܲܢ ܓܠ̣ܵܐ ܒܦܸܠ̈ܐܵܬܹܗ|
    block |ܘܛܘܼܒܹ̈ܐ ܘܢܸܓܼ̈ܕܹܿܐ ܕܲܥܬܼܝܼܕܼܝܼܢ ܠܲܢ ܨܵܪ ܚܵܘܝܼ ܠܲܢ ܀|
    block |܃ܠܲܬܼܪܹܝܢ ܬܸܓܼܡܝܼ̈ܢ ܦܲܠܓܹܗ ܠܪܲܗܛܵܐ ܕܕܼܘܼܒܵܪ ܚܲܝܲܝ̈ܢ|
    block |ܘܲܠܚܲܕܼ ܣܵܡ̣ ܠܹܗ ܫܡܵܐ ܚܲܟܿܝܼܡܵܐ ܘܠܲܐ̄ܚܪܹܝܢ ܣܲܟܼܠܵܐ ܀|
    block |܃ܒܚܲܟܿܝܼ̈ܡܵܬܼܵܐ ܦܲܚܸܡ ܪܲܗܛܵܐ ܕܲܓܼܡܝܼܪܘܼܬܼܵܐ|
    block |ܘܲܒܼܣܲܟܼ̈ܠܵܬܼܵܐ ܕܲܡܝܼ ܠܥܲܡܠܹ̈ܐ ܒܨܝܼܪܲܝ ܚܘܼܒܵܐ ܀|
    block |܃ܠܗܘܿܢ ܗ̄ܘ̣ ܠܥܲܡܠܹ̈ܐ ܩܪ̣ܵܐ ܠܲܡܦܹܝܕܼܵܐ ܕܲܡܬܲܩܢܝܼܢ ܗ̄ܘ̣ܵܘ|
    block |ܒܗܵܝ̇ ܕܲܥܡ݂ܲܠܘ ܗ̄ܘ̣ܵܘ ܐܵܦܸܢ ܠܵܐ ܥ̣ܡܲܠ ܒܲܚܕܵܐ ܫܲܘܝܘܼ ܀|
    block |܃ܠܵܐ ܫܲܘܝܘܼܬܼܵܐ ܕܥܲܡܠܹ̈ܐ ܥܸܒܼܕܲܬ̤ ܕܢܸܚܣܲܪ ܡܸܫܚܵܐ|
    block |ܕܐܸܠܘܼ ܫܘܹܝܢ ܗ̄ܘ̣ܵܘ ܠܵܐ ܚܵܣܲܪ ܗ̄ܘ̣ܵܐ ܡܸܕܲܡ ܕܲܫܘܸܐ ܀|
    block |܃ܒܡܸܫܚܵܐ ܕܚܵܣܲ݁ܪ ܒܨܝܼܪܘܼܬܼ ܥܲܡܠܹ̈ܐ ܨܵܪ ܚܵܘܝܼ ܠܲܢ|
    block |ܕܢܵܚܘܿܒܼܝܼܢ ܗ̄ܘ̣ܵܘ ܘܠܵܐ ܕܲܗܝܼܢܝܼܢ ܒܚܘܼܒܵܐ ܘܪ̈ܲܚܡܹܐ ܀|
    block |܃ܠܪ̈ܲܚܡܹܐ ܟܲܢܝܼ ܒܲܫܡܵܐ ܕܡܸܫܚܵܐ ܡܫܝܼܚܵܐ ܕܚܵܢ݂ܲܢ|
    block |ܕܲܟܼܡܵܐ ܕܚܵܢ݂ܲܢ ܗܵܟܲܢ ܢܹܚܘܼܢ ܠܲܟܼ̈ܢܵܘܵܬܲܢ ܀|
    block |܃ܠܡܸܫܚܵܐ ܕܲܡܝܹܗ ܠܐܲܝܢܵܐ ܕܚܵܐܹ̇ܢ ܠܲܟܼ̈ܢܵܘܵܬܹܗ|
    block |ܕܒܲܕܼܡܘܼܬܼ ܡܸܫܚܵܐ ܡܢܝܼܚ ܚܘܼܫܵܒܹ̈ܐ ܐܲܝܟ ܕܲܠܪܸ̈ܓܼܫܹܐ ܀|
    block |܃ܒܸܠܥܵܕܼ ܡܸܫܚܵܐ ܨܵܪܹܗ ܠܝܘܼܩܢܵܐ ܕܡܲܪ̈ܵܚܵܬܼܵܐ|
    block |ܒܲܪ ܠܵܐ ܪܲܟܸܿܟ ܦܸܬܼܓܼܵܡܲܝ̈ܗܹܝܢ ܫܘܼܚܢܵܐ ܕܥܵܘ̣ܠܵܐ ܀|
    block |܃ܒܡܸܫܚܵܐ ܡܲܕܿܟܹܗ ܠܕܼܘܼܒܵܪ ܚܲܝܹ̈ܐ ܕܚܲܟܿܝܼ̈ܡܵܬܼܵܐ|
    block |ܕܚܲܢ ܘܐܸܬܼܪܲܚܲܡ ܘܕܲܗܸܢ ܦܲܓܼܪܵܐ ܘܢܲܦܫܵܐ ܐܲܟܲܚ̄ܕܼ ܀|
    block |܃ܒܡܸܫܚܵܐ ܕܪ̈ܲܚܡܹܐ ܕܲܗܝܼܢܝܼܢ ܗ̄ܘ̣ܵܘ ܕܘܼܒܵܪ̈ܲܝܗܹܝܢ|
    block |ܥܲܠ ܗܵܝ̇ ܩܵܘܝܘܼ ܘܠܵܐ ܐܸܬܼܦܲܟܲܪܘ ܒܫܘܼܚܬܵܐ ܕܙܲܒܼܢܵܐ ܀|
    block |ܡܥܵܕܼܝܼܢ ܐܸܢܘܿܢ ܐܵܦ ܨܲܝܵܪܹ̈ܐ ܠܡܸܣܥܲܪ ܗܵܕܹܐ܃|
  block
    block |ܕܲܒܼܝܲܕܼ ܡܸܫܚܵܐ ܢܸܛܪܘܼܢ ܨܲܠܡܹ̈ܐ ܕܠܵܐ ܚܘܼܒܵܠܵܐ ܀|
    block |܃ܡܸܫܚܵܐ ܡܡܲܕܸܿܟ ܥܲܡ ܣܲܡܡܵܢܹ̈ܐ ܨܵܐܲܪ ܨܲܠܡܹ̈ܐ|
    block |ܕܲܒܼܝܲܕܼ ܗܵܕܹܐ ܢܩܵܘܸܐ ܨܲܠܡܹܗ ܕܠܵܐ ܫܘܼܓܼܢܵܝܵܐ ܀|
    block |܃ܘܐܸܢ ܨܲܒܵܪܹ̈ܐ ܝܼܕܲܥܘ ܕܢܸܛܪܘܼܢ ܨܲܠܡܹ̈ܐ ܫܐܝܼܠܹ̈ܐ|
    block |ܟܡܵܐ ܙܵܕܹܩ ܗ̄ܘ̣ܵܐ ܠܐ̄ܢܵܫܵܐ ܠܡܸܛܲܪ ܨܠܸܡ ܝܘܼܩܢܲܝ̈ܗܘܿܢ ܀|
    block |܃ܠܠܵܐ ܒܛܝܼܠܘܼܬܼܗܘܿܢ ܟܥܲܠ ܝܘܼܩܢܲܝ̈ܗܘܿܢ ܒܣ݂ܲܪ ܦܵܪܘܿܩܲܢ|
    block |ܒܫܸܡ ܣܟܼ̈ܠܵܬܼܵܐ ܕܠܵܐ ܫܩ݂ܲܠ ܡܸܫܚܵܐ ܒܲܙܘܵܕܲܝ̈ܗܘܿܢ ܀|
    block |܃ܠܲܚܦܝܼܛܘܼܬܼܵܐ ܕܨܸܒܼܝܵܢ ܛܵܒܹ̈ܐ ܩܲܠܸܣ ܘܐܵܘܪܸܒܼ|
    block |ܒܚܲܟܿܝܼ̈ܡܵܬܼܵܐ ܕܲܚܠ݂ܲܛ ܡܸܫܚܵܐ ܒܣܘܼܥܪ̈ܵܢܲܝܗܹܝܢ ܀|
    block |܃ܒܓܼܵܘ ܡܸܢܝܵܢܵܐ ܕܥܸܣܪ̈ܵܬܲܝܗܹܝܢ ܚ̣ܒܲܫ ܟܠ ܕܲܥܒܼܝܼܕܼ|
    block |ܪܸܪܓܼܝܼܓܼ ܣܲܓܿܝܼ ܕܲܢܩܲܒܿܠܘܼܢܵܝܗܝ ܒܝܘܿܡ ܓܸܠܝܵܢܹܗ ܀|
    block |܃ܠܝܘܿܡ ܓܸܠܝܵܢܹܗ ܩ̣ܪܵܐ ܡܹܐܬܼܝܼܬܹܗ ܕܚܲܬܼܢܵܐ ܕܐܵܬܹ̇ܐ|
    block |ܘܲܒܼܬܼܘܼ̈ܠܵܬܼܵܐ ܕܢܵܦ̈ܩܵܢ ܠܐܘܼܪܥܹܗ ܓܡܝܼܪܹ̈ܐ ܟܠܗܘܿܢ ܀|
    block |܃ܫܸܢܬܼܵܐ ܕܐܸܡ݂ܲܪ ܕܲܕܼܡܸܟ ܟܠܗܹܝܢ ܒܲܚܕܼܵܐ ܫܲܘܝܘܼ|
    block |ܡ̇ܘܬܵܐ ܕܐܲܫܘܝܼ ܠܛܵܒܹ̈ܐ ܘܒܼܝܼܫܹ̈ܐ ܒܚܲܕܼ ܚܘܼܒܵܠܵܐ ܀|
    block |܃ܩܥܵܬܼܵܐ ܕܲܗܘ̤ܿܬܼ ܒܦܸܠܓܿܘܼܬܼ ܠܸܠܝܵܐ ܘܢܵܕܼ ܕܲܡ̈ܟܵܬܼܵܐ|
    block |ܩܵܠ ܦܘܼܩܪܵܢܵܐ ܗ̄ܘ̣ ܕܩܵܪܹܐ ܒܚܲܪܬܼܵܐ ܘܲܡܢܲܚܸܡ ܟܠ ܀|
    block |܃ܒܦܸܠܓܿܘܼܬܼ ܠܸܠܝܵܐ ܐܸܡ݂ܲܪ ܕܐܵܬܹ̇ܐ ܚܲܬܼܢܵܐ ܕܡܲܟܼܪܲܢ|
    block |ܒܗܵܝ̇ ܕܐܵܦ ܚܲܬܼܢܹ̈ܐ ܒܠܸܠܝܵܐ ܢܵܣ̇ܒܿܝܼܢ ܠܲܡܟܼܝܼܪ̈ܵܬܼܵܐ ܀|
    block |܃ܕܩܵܡ̣ ܫܲܘܝܵܐܝܼܬܼ ܗܵܠܹܝܢ ܕܐܲܟܼܬܸܿܒܼ ܥܲܠ ܥܲܡܠܲܝ̈ܗܹܝܢ|
    block |ܩܝܵܡܬܵܐ ܕܟܼܠܢܵܫ ܚܵܘܝܼ ܠܟܼܠܢܵܫ ܕܩܵܐܹ̇ܡ ܟܠܢܵܫ ܀|
    block |܃ܒܚܲܕܼ ܠܲܡܦܹܝܕܹ̈ܐ ܕܚܲܡܸܫ ܕܲܕܼܥܸܟ ܠܚܲܪ̈ܡܹܐ ܟܵܘܸܢ|
    block |ܕܐܸܢ ܠܵܐ ܚܵܢ̇ܝܼܢ ܠܵܐ ܡܸܬܼܚܲܢܢܝܼܢ ܒܕܝܼܢܵܐ ܕܲܥܬܼܝܼܕܼ ܀|
    block |܃ܕܠܵܐ ܨܲܒܲܝ̈ ܙܲܒܸܿܢ ܚܲܟܿܝܼ̈ܡܵܬܼܵܐ ܠܗܸܕܝܘܿܛܵܬ̈ܐ|
    block |ܡܸܓܼܠܵܐ ܓܠ̣ܵܐ ܠܲܢ ܕܠܵܐ ܐܝܼܬܼ ܬܲܡ̇ܢ ܠܡܸܫܐܲܠ ܪ̈ܲܚܡܹܐ ܀|
    block |܃ܕܲܬܼܢܲܝ̈ ܘܐܸܡ݂ܲܪ ܕܕܲܡ ܠܵܐ ܢܸܣܦܲܩ ܠܲܢ ܠܲܡ ܘܲܠܟܹܝܢ|
    block |ܐܵܘܕܲܥ ܕܲܙܥܘܿܪ ܥܲܡܠܲܢ ܕܲܬܼܢܵܢ ܡ̣ܢ ܦܘܼܪܥܵܢܲܢ ܀|
    block |܃ܕܫܲܕܲܪ ܐܸܢܹܝܢ ܠܡܸܙܒܲܢ ܡܸܫܚܵܐ ܡ̣ܢ ܟܲܪ ܕܲܫܟܼܝܼܚ|
    block |ܚܵܘܝܼ ܕܐܼܝܼܬܼ ܗ̄ܘ̣ ܐܲܬܼܪܵܐ ܠܲܡܚܵܢ ܐܸܠܘܼ ܚܲܢ ܗ̣̄ܘܲܝܢ ܀|
    block |܃ܕܥܲܕܼ ܦܵܢ̈ܝܵܢ ܗ̣̄ܘܲܝ̈ ܡ̣ܢ ܟܲܕ ܕܐܸܙܲܠ ܐܸܬܼܵܐ ܚܲܬܼܢܵܐ|
    block |ܠܵܐ ܝܼܕܲܥܬܼܵܐ ܗ̄ܝܼ ܕܠܵܐ ܪܓܼܝܼܫܝܼܢܲܢ ܐܸܡܲܬܼܝ ܕܐܵܬܹܐ ܀|
    block |܃ܕܥܲܠ̣ ܥܲܡ ܚܲܬܼܢܵܐ ܚܲܟܿܝܼ̈ܡܵܬܼܵܐ ܘܐܸܬܿܬܿܚܸܕܼ ܬܲܪܥܵܐ|
    block |ܟܹܐܢܹ̈ܐ ܐܸܢܘܿܢ ܕܥܵܐ̇ܠܝܼܢ ܘܢܵܚ̇ܝܼܢ ܒܲܠܡܹܐܝܼܢ ܫܲܝܢܵܐ ܀|
    block |ܕܦܵܫ̣ ܣܲܟܼܠܵܬܼ̈ܐ ܠܒܲܪ ܡ̣ܢ ܬܲܪܥܵܐ ܕܒܹܝܬܼ ܡܲܠܟܿܘܼܬܼܵܐ܃|
  block
    block |ܒܝܼܫܹ̈ܐ ܐܸܢܘܿܢ ܕܦܵܝ̇ܫܝܼܢ ܒܐܲܪܥܵܐ ܠܡܸܫܬܲܢܵܩܘܼ ܀|
    block |܃ܕܲܟܼܬܼܝܼܒܼ ܕܲܩܪ̈ܲܝ ܠܵܐ ܪ̈ܲܕܝܵܬܼܵܐ ܡ̇ܪܲܢ ܡ̇ܪܲܢ|
    block |ܣܲܒܼܪܵܐ ܗ̄ܘ̣ ܕܲܟܼܒܲܪ ܚܵܢܝܼܢ ܪ̈ܲܚܡܹܐ ܠܲܕܼܚܲܛܵܚܢ ܀|
    block |܃ܥܲܠ ܥܲܡܠܲܝ̈ܗܹܝܢ ܕܕܲܠܵܐ ܒܘܼܝܵܢ ܡܸܬܼܪ̈ܲܥܝܵܢ ܗ̣̄ܘܲܝ̈|
    block |ܕܛܵܟ ܠܵܐ ܛܵܠܹ̇ܡ ܗܵܘ̇ ܒܲܣܝܼܡܵܐ ܠܕܘܼܒܵܪ̈ܲܝܗܹܝܢ ܀|
    block |܃ܕܲܩܪ̈ܲܝ ܗܸܢܹܝܢ ܘܦܲܢܝܼ ܗܘ̤ ܠܗܹܝܢ ܕܠܵܐ ܝܵ̇ܕܲܥ ܐ̄ܢܵܐ|
    block |ܠܚܘܼܒܵܐ ܕܠܵܐ ܚܠܝܼܛ ܒܪܸܚܡܲܬܼ ܚܲܒܼܪ̈ܵܘܗܝ ܠܵܐ ܨܒܼܵܐ ܕܢܸܕܲܥ ܀|
    block |܃ܕܠܵܐ ܝܵ̇ܕܲܥ ܐ̄ܢܵܐ ܠܟܹܝܢ ܐܸܡ݂ܲܪ ܗ̄ܘ̣ܵܐ ܠܠܵܐ ܪ̈ܲܕܼܝܵܬܼܵܐ|
    block |ܕܠܵܐ ܝܼܕܲܥܬܹܿܝ̈ܢ ܠܡܸܓܼܡܲܪ ܨܸܒܼܝܵܢܝ ܒܝܲܕܼ ܚܵܘܣܵܢܵܐ ܀|
    block |܃ܬܲܪܥܵܐ ܐܸܬܿܬܿܚܸܕܼ ܒܐܲܦܲܝ̈ ܕܠܒܲܪ ܘܠܵܐ ܥܲܠ̣ ܥܲܡܹܗ|
    block |ܪܩܥܐ ܗ̄ܘ̣ ܕܲܠܥܸܠ ܕܡ̇ܐ ܕܥܲܠ̣ܘ ܛܵܒܹ̈ܐ ܐܲܚܕܹܿܗ ܪܸܡܙܵܐ ܀|
    block |܃ܪܸܡܙܵܐ ܗܵܘܹ̇ܐ ܟܘܼܪ ܒܘܼܚܪܵܢܵܐ ܠܛܵܒܹ̈ܐ ܘܒܼܝܼܫܹ̈ܐ|
    block |ܘܦܵܪܹܫ ܟܹܐܢܹ̈ܐ ܡ̣ܢ ܥܵܘܵܠܹ̈ܐ ܒܪܸܬܼܚܵܐ ܕܚܘܼܒܹܿܗ ܀|
    block |܃ܪܲܒܿ ܦܘܼܪܫܵܢܵܐ ܕܗܵܘܹ̇ܐ ܬܲܡ̇ܢ ܒܹܝܬܼ ܚܲܕ ܠܲܐ̄ܚܪܹܝܢ|
    block |ܘܠܵܐ ܡܸܬܼܡܲܫܚܵܐ ܪܲܚܝܼܩܘܼܬܼܵܐ ܕܪܵܘܡܵܐ ܘܥܘܼܡܩܵܐ ܀|
    block |܃ܪܲܡ ܘܲܡܥܲܠܲܝ ܪܵܘܡ̇ܐ ܕܟܹܐܢܹ̈ܐ ܡ̣ܢ ܟܠ ܪܘܡܝܼܢ|
    block |ܘܥܲܡܝܼܩܵܐ ܗ̄ܝܼ ܛܵܒܼ ܗܵܘܬܼܵܐ ܕܒܼܝܼܫܹ̈ܐ ܡ̣ܢ ܟܠ ܥܘܼܡܩܝܼ̈ܢ ܀|
    block |܃ܦܲܐܝܵܐ ܚܙܵܬܼܵܐ ܕܪ̈ܵܚܡܲܝ ܚܘܼܒܵܐ ܡ̣ܢ ܟܠ ܕܲܦܐܹܐ|
    block |ܘܲܫܟܼܝܼܪ ܓܵܘܢܵ ܕܢܲܟܿܘܼܠܬܼܵܢܹ̈ܐ ܡ̣ܢ ܟܠ ܕܲܫܟܼܝܼܪ ܀|
    block |܃ܠܲܝܬܿ ܠܵܗ̇ ܦܸܚܡܵܐ ܠܗܵܝ̇ ܬܸܫܒܿܘܿܚܬܵܐ ܕܲܒܼܢܲܝ̈ ܢܘܼܗܪܵܐ|
    block |ܘܠܵܐ ܬܘܼܒܼ ܕܘܼܡܝܵܐ ܠܲܫܟܼܝܼܪܘܼܬܼܵܐ ܕܲܒܼܢܲܝ̈ ܚܸܫܟܵܐ ܀|
    block |܃ܢܲܗܝܼܪܘܼܬܼܵܐ ܘܚܸܫܘܿܟܼܘܼܬܼܵܐ ܡܚܵܘܝܵܐ ܠܟܼܠܢܵܫ|
    block |ܕܒܲܐܝܼܠܹܝܢ ܥܲܡܠܹ̈ܐ ܐܲܥܢܝܼ ܢܲܦܫܹܗ ܒܥܘܼܡܪܵܐ ܕܲܬܼܢܵܢ ܀|
    block |܃ܚܙܵܬܼܵܐ ܕܓܼܘܼܫܡܵܐ ܗܵܘ̇ܝܵܐ ܣܵܗ̇ܕܵܐ ܥܲܠ ܪܸܥܝܵܢܵܐ|
    block |ܘܲܡܟܲܐܪܵܐ ܠܹܗ ܒܐܲܝܠܹܝܢ ܕܲܣܥ݂ܲܪ ܟܲܕܼܒܼܵܐܝܼܬܼ ܀|
    block |܃ܡܸܢܹܗ ܕܦܲܓܼܪܵܐ ܢܵܒܲ݁ܥ ܫܘܼܒܼܚܵܐ ܐܵܦ ܟܘܼܐܵܪܵܐ|
    block |ܘܗܘ̤ ܠܹܗ ܗܵܘܹ̇ܐ ܡܦܲܠܸܓܼ ܛܘܼܒܹ̈ܐ ܘܡܲܣܪܲܚ ܢܸܓܼ̈ܕܹܿܐ ܀|
    block |܃ܗܘ̤ ܒܲܪܢܵܫܵܐ ܡܢܲܓܸܿܕܼ ܢܲܦ̰ܫܹܗ ܒܐܲܝܠܹܝܢ ܕܲܚܝ̣ܛܵܐ|
    block |ܘܐܲܝܟ ܕܲܝܵܢܵܐ ܒܵܣܲ݁ܪ ܗܵܘܢܹܗ ܠܲܫܟܼܝܼܪ̈ܵܬܹܗ ܀|
    block |܃ܟܠ ܐ̄ܢܵܫ ܚܵܙܹ̇ܐ ܡܘܼܡܹ̈ܐ ܕܢܲܦܫܹܗ ܘܕܲܟܼܢܵܘܵܬܹ̈ܗ|
    block |ܘܠܵܐ ܐ̄ܢܵܫ ܛܵܫܹ̇ܐ ܠܵܐ ܡ̣ܢ ܢܲܦܫܹܗ ܘܠܵܐ ܡ̣ܢ ܚܲܒܼܪ̈ܵܘܗܝ ܀|
    block |܃ܒܟܼܠܹܗ ܟܝܵܢܵܐ ܕܲܡܠܝܼܠܘܼܬܼܵܐ ܚܵܐ̇ܲܪ ܐ̄ܢܵܫ|
    block |ܘܟܼܠ ܒܹܗ ܚܵܐ̇ܲܪ ܒܗܵܘ̇ ܐܸܣܟܹܿܝܡܵܐ ܕܚܵܘܪܵܐ ܕܝܼܠܹܗ ܀|
    block |܃ܟܠ ܡܸܬܼܒܲܩܸܐ ܒܚܲܕܼ ܒܲܪܢܵܫܵܐ ܚܲܬܿܝܼܬܼܵܐܝܼܬܼ|
    block |ܘܗܘ̤ ܒܲܪܢܵܫܵܐ ܡ̇ܬܲܚ ܗܵܘܢܹܗ ܨܼܝܕ ܟܠ ܕܲܚܙ̣ܵܝܗܝ ܀|
    block |ܠܲܝܬܿ ܒܲܥܒܼܝܼܪܹ̈ܐ ܕܛܵܫܹܐ ܬܲܡ̇ܢ ܡ̣ܢ ܒܲܪ ܙܵܘܓܸܿܗ܃|
  block
    block |ܘܠܵܐ ܬܘܼܒܼ ܡܸܢܹܗ ܡܨܸܐ ܡܸܬܿܛܲܫܹܐ ܟܢܵܬܹܗ ܘܚܲܒܼܪܹܗ ܀|
    block |܃ܠܐܲܪܒܲܥܦܸܢ̈ܝܵܢ ܪܵܗ̇ܛܵܐ ܚܙܵܬܼܵܐ ܩܲܠܝܼܠܵܐܝܼܬܼ|
    block |ܘܲܡܣܲܝܟܼܵܐ ܠܗܹܝܢ ܠܓܼܵܘ ܡ̣ܢ ܚܵܘܪܵܐ ܕܲܒܼܓܼܵܘ ܓܘܼܫܡܵܐ ܀|
    block |܃ܐܘܿ ܬܸܕܼܡܘܼܪܬܵܐ ܕܗܵܘܿܝܵܐ ܒܐ̄ܢܵܫܵܐ ܡ̣ܢ ܥܵܒܼ̇ܘܿܕܹܗ|
    block |ܕܲܡܣܲܝܸܟ ܠܹܗ ܠܪܵܘܡ̇ܐ ܘܥܘܼܡܩܵܐ ܒܲܡܣܲܝܟܼܘܼܬܹܗ ܀|
    block |܃ܡܣܲܝܸܟ ܟܠܹܗ ܦܲܓܼܪܵܐ ܘܢܲܦܫܵܐ ܒܲܚܕܼܵܐ ܕܘܼܟܵܐ|
    block |ܘܪܲܚܝܼܩ ܡ̣ܢ ܟܠ ܘܩܲܪܝܼܒܼ ܠܹܗ ܟܠ ܐܲܝܟ ܩܲܪܝܼܒܼܵܐ ܀|
    block |܃ܒܟܼܠ ܕܘܼܟ ܐܝܼܬܼܵܘܗܝ ܟܲܕܼ ܗܘ̤ ܐܝܼܬܼܵܘܗܝ ܒܲܚܕܼܵܐ ܕܘܼܟܵܐ|
    block |ܘܗܵܢܵܘ̇ ܬܲܗܪܵܐ ܕܐܝܼܬܼܵܘܗܝ ܨܼܝܕܼ ܟܠ ܘܠܲܝܬܵܘܗܝ ܨܹܝܕܼ ܟܠ ܀|
    block |܃ܒܐܲܠܵܗܘܼܬܼܵܐ ܡܕܲܡܸܐ ܒܛܲܟܼܣܵܐ ܕܗܵܘܹ̇ܐ ܨܹܐܕܼܵܘܗܝ|
    block |ܕܐܝܼܬܹܝܗ̇ ܒܟܼܠ ܕܘܼܟ ܘܠܵܐ ܡܸܬܿܕܲܪܟܵܐ ܕܐܲܝܟܲܢ ܐܝܼܬܹܝܗ̇ ܀|
    block |܃ܒܝܲܕܼ ܣܘܼܥܪ̈ܵܢܹܐ ܫܵܠ̇ܡܵܐ ܨܹܐܕܼܵܘܗܝ ܗܵܒ̇ ܒܲܪܬܼ ܩܵܠܵܐ|
    block |ܕܨܲܠܡܵܐ ܗ̄ܘ̣ ܐ̄ܢܵܫܵܐ ܕܲܡܬܲܩܢܵܢܹܗ ܘܣܲܓܿܝܼ ܕܵܡܹ̇ܐ ܀|
    block |܃ܕܵܡܹ̇ܐ ܒܗܵܕܹܐ ܕܲܗܘ̤ܵܐ ܒܟܼܠ ܕܘܼܟ ܟܲܕܼ ܠܵܐ ܐܝܼܬܼܵܘܗܝ|
    block |ܘܒܼܵܩܹܵܐ ܕܟܲܣ̈ܝܵܢ ܒܓܼܵܘ ܪܸܥܝܵܢܵܐ ܕܝܼܠܹܗ ܘܲܕܼܟܼܠ ܀|
    block |܃ܐܲܝܟ ܥܵܒܲܘܿܕܼܵܐ ܒܵܚܲ݁ܪ ܥܵܘ̣ܠܵܐ ܕܲܟܼܣܸܐ ܒܢܲܦܫܵܐ|
    block |ܘܲܒܼܒܼܘܼܚܪܵܢܹܗ ܡܦܲܪܸܫ ܣܲܢܝܵܐ ܡ̣ܢ ܫܲܦܝܼܪܵܐ ܀|
    block |܃ܡܲܢ̣ܘ ܣܵܦܹ̇ܩ ܕܢܸܬܼܢܸܐ ܒܡܸܠܹ̈ܐ ܪܲܒܿܘܼܬܼ ܕܲܪܓܹܗ|
    block |ܕܒܲܪ ܕܲܚܝܼܚܵܐ ܕܡܲܡܠܸܟ ܪܸܡܙܹܗ ܥܲܡ ܟܠ ܘܲܒܼܟܼܠ ܀|
    block |܃ܡܲܢ̣ܘ ܝܵ̇ܕܲܥ ܕܥܲܡ ܪܲܒܿܘܼܬܹܗ ܢܨܘܼܪ ܐܵܦ ܫܸܦܠܹܗ|
    block |ܕܟܲܕܼ ܐܝܼܬܼ ܡܸܢܹܗ ܕܡܲܡܠܸܟ ܥܲܠ ܟܠ ܐܝܼܬܼ ܕܫܝܼܛ ܡ̣ܢ ܟܠ ܀|
    block |܃ܡ̣ܿܢ ܠܵܐ ܢܸܬܼܗܲܪ ܒܚܲܕܼ ܦܘܼܪܫܵܢܵܐ ܕܗܵܘܹ̇ܐ ܨܹܐܕܼܵܘܗܝ|
    block |ܕܡܸܢܹܗ ܒܪܵܘܡ̇ܐ ܘܡܸܢܹܗ ܒܥܘܼܡܩܵܐ ܒܫܘܼܒܼܚܵܐ ܘܨܲܥܪܵܐ ܀|
    block |܃ܡ̣ܿܢ ܠܵܐ ܢܸܚܕܹܿܐ ܘܡܲܢ ܠܵܐ ܢܲܟܼܪܸܐ ܥܲܠ ܬܲܪ̈ܬܲܝܗܹܝܢ|
    block |ܡ̇ܐ ܕܡܸܬܼܒܲܩܸܐ ܒܛܘܼܒܹ̈ܐ ܕܛܵܒܹ̈ܐ ܘܢܸܓܼ̈ܕܹܿܐ ܕܒܼܝܼܫܹ̈ܐ ܀|
    block |܃ܡܲܢ ܠܵܐ ܢܹܐܡܲܪ ܕܪܲܒܿ ܒܲܪܢܵܫܵܐ ܘܫܝܼܛ ܒܲܪܢܵܫܵܐ|
    block |ܟܲܕܼ ܚܵܙܹ̈ܐ ܠܹܗ ܒܡܲܠܟܿܘܼܬܼ ܪܵܘܡ̇ܐ ܘܲܒܼܓܗܲܢܵܐ ܀|
    block |܃ܫܘܼܒܼܚܹܗ ܘܨܲܥܪܹܗ ܚܙܹ̇ܝܬܼ ܟܲܕܼ ܨܝܼܪܝܼܢ ܒܕܲܦܵܐ ܕܣܸܦܪܹ̈ܐ|
    block |ܘܲܚܕܝܼܬܼ ܘܐܲܟܼܪܝܼܬܼ ܥܲܠ ܫܝܼܛܘܼܬܹܗ ܘܥܲܠ ܪܘܼܡܪܵܡܹܗ ܀|
    block |ܒܬܲܪܬܹܿܝܢ ܕܸܡ̈ܘܵܢ ܨܵܪܹܗ ܪܡܙܵܐ ܠܝܘܼܩܢܵܐ ܕܨܲܠܡܹܗ܁|
    block |ܘܐܲܠܦܹܗ ܕܢܸܗܪܘܿܓܼ ܒܲܫܒܼܝܼ̈ܚܵܬܹܗ ܘܒܲܫܟܼܝܼܪ̈ܵܬܹܗ ܀|
    block |܃ܒܦܸܠ̄ܐܬܼܵܐ ܓܠ̣ܵܐ ܠܲܢ ܥܲܠ ܦܘܼܪܫܵܢܵܐ ܕܗܵܘܹ̇ܐ ܠܚܲܪܬܼܵܐ|
    block |ܕܢܸܗܘܸܐ ܪܵܢܹ̇ܐ ܠܡܸܦܪܲܫ ܫܲܦܝܼܪ ܩܕܼܵܡ ܗܵܘ̇ ܝܵܘܡ̇ܐ ܀|
  block
    block |܃ܒܲܒܼܬܼܘܼ̈ܠܵܬܼܵܐ ܐܲܠܦܹܗ ܪܲܗܛܵܐ ܕܙܲܕܿܝܼܩܘܼܬܼܵܐ|
    block |ܕܢܸܗܘܸܐ ܦܵܠ̇ܲܚ ܕܲܟܼܝܘܼܬܼ ܢܲܦܫܵܐ ܕܠܵܐ ܒܘܼܣܪܵܢܵܐ ܀|
    block |܃ܒܝܲܕܼ ܦܸܠܐܬܼܵܐ ܕܪܲܫ̣ ܠܹܗ ܐܘܼܪܚܵܐ ܕܥܲܡܠܹ̈ܐ ܫܒܼܝܼܚܹ̈ܐ|
    block |ܕܢܸܪܕܹܿܐ ܫܲܦܝܼܪ ܠܘܲܥܕܵܐ ܕܚܲܝܹ̈ܐ ܠܘܵܬܼ ܫܘܼܠܵܡܵܐ ܀|
    block |܃ܒܚܲܟܿܝܼ̈ܡܵܬܼܵܐ ܠܲܒܿܒܹܗ ܒܣܲܒܼܪܵܐ ܕܡܲܠܟܿܘܼܬܼ ܪܵܘܡ̇ܐ|
    block |ܘܲܒܼܣܲܟܼ̈ܠܵܬܼܵܐ ܣܲܪܕܹܗ ܒܫܸܡܥܵܐ ܩܲܫܝܵܐ ܀|
    block |܃ܒܲܒܼܬܼܘܼܠܲܝ̈ܗܘܿܢ ܐܲܟܼܪܸܙ ܕܲܡܨܸܐ ܠܡܸܚܵܐ ܒܕܲܟܼܝܘܼ|
    block |ܘܲܒܼܥܲܡܠܲܝ̈ܗܹܝܢ ܚܵܘܝܼ ܕܲܩܢܹܐ ܚܹܐܪܘܼܬܼ ܢܲܦܫܵܐ ܀|
    block |܃ܒܕܲܢܣ݂ܲܒܼ ܡܸܫܚܵܐ ܚܵܘܝܼ ܕܐܼܝܼܬܼ ܠܹܗ ܝܲܨܪܵܐ ܕܚܵܐܹ̇ܢ|
    block |ܘܒܲܕܼܠܵܐ ܢܣ݂ܲܒܼ ܗ̣̄ܘܲܝ̈ ܓܠ̣ܵܐ ܕܚܲܪܡܘܼܬܹܗ ܠܵܘ ܕܲܩܛܝܼܪܵܐ ܗ̄ܝܼ ܀|
    block |܃ܥܲܠ ܚܹܐܪܘܼܬܹܗ ܓܠ̣ܵܐ ܠܲܡܦܹܝܕܹ̈ܐ ܕܲܕܠܸܩܘ ܘܲܕܥܸܟܼܘ|
    block |ܕܐܸܠܘܼ ܫܦ݂ܲܪ ܠܹܗ ܡܨܸܐ ܗ̄ܘ̣ܵܐ ܕܢܲܕܼܠܸܩ ܠܥܸܣܪ̈ܵܬܲܝܗܹܝܢ ܀|
    block |܃ܗܵܘ̇ ܨܸܒܼܝܵܢܵܐ ܕܐܲܕܠܸܩ ܚܲܡܫܵܐ ܒܡܸܫܚܵܐ ܕܪ̈ܲܚܡܹܐ|
    block |ܕܠܝܼܠܵܐ ܗ̄ܘ̣ܵܬܼ ܠܹܗ ܕܢܲܕܼܠܸܩ ܚܲܡܫܵܐ ܐܲܝܟ ܕܲܠܚܲܡܫܵܐ ܀|
    block |܃ܚܲܕܼ ܗ̄ܘ̣ ܝܲܨܪܵܐ ܕܚܲܟܿܝܼ̈ܡܵܬܼܵܐ ܘܲܕܼܣܲܟܼ̈ܠܵܬܼܵܐ|
    block |ܘܐܸܠܘܼ ܫܦ݂ܲܪ ܠܹܗ ܟܠܹܗ ܒܟܼܠܹܗ ܡܸܬܼܚܲܟܲܡ ܗ̄ܘ̣ܵܐ ܀|
    block |܃ܒܕܿܣܕ݂ܲܩ ܢܲܦܫܹܗ ܒܠܵܐ ܚܵܘܣܵܢܵܐ ܕܥܲܠ ܩܲܪ̈ܝܼܒܼܵܘܗܝ|
    block |ܐܵܘܕܲܥ ܕܐܝܼܬܼ ܠܹܗ ܬܲܪܬܹܿܝܢ ܒܲܚܕܵܐ ܛܵܒܼܬܼܵܐ ܘܒܼܝܼܫܬܵܐ ܀|
    block |܃ܒܕܲܫܐܸ݂ܠ ܡܸܫܚܵܐ ܦܲܟܿܝܼ̈ܗܵܬܼܵܐ ܡ̣ܢ ܬܲܩ̈ܢܵܬܼܵܐ|
    block |ܗܘ̤ ܠܹܗ ܐܲܟܸܿܣ ܕܙܲܕܸܿܩ ܗܘ̤ ܠܹܗ ܠܡܸܚܲܢ ܚܲܒܼܪ̈ܵܘܗܝ ܀|
    block |܃ܕܠܵܐ ܨܒܲܝ̈ ܐܲܫܐܸܠ ܚܲܟܿܝܼ̈ܡܵܬܼܵܐ ܠܠܵܐ ܪ̈ܲܕܼܝܼܵܬܼܵܐ|
    block |ܠܚܲܪܡܘܼܬܼ ܢܲܦܫܵܐ ܕܲܕܠܵܐ ܪ̈ܲܚܡܹܐ ܒܣ݂ܲܪ ܓܲܠܝܵܐܝܼܬܼ ܀|
    block |܃ܕܐܸܡܲܪ̈ܲܝܢ ܠܗܹܝܢ ܙܸܠܝܹ̈ܢ ܙܒܸܢܹܝ̈ܢ ܡ̣ܢ ܕܲܡܙܲܒܿܢܝܼܢ|
    block |ܟܵܐܬܼܵܐ ܗ̄ܝܼ ܟܠܵܗ̇ ܕܥܲܠ ܡ̇ܢ ܠܵܐ ܦܠ݂ܲܚ ܒܙܲܒܼܢܵܐ ܕܲܥܒ݂ܲܪ ܀|
    block |܃ܡܨܸܐ ܗ̄ܘ̣ ܟܠ ܒܲܪܢܵܫ ܠܡܸܦܠܲܚ ܫܲܦܝܼܪ ܟܡܵܐ ܕܥܲܠ ܐܲܪܥܵܐ ܗ̄ܘ̣|
    block |ܘܲܕܼܠܝܼܠܵܐ ܠܹܗ ܠܡܸܡܛܵܐ ܠܕܲܪܓܼܵܐ ܕܲܓܼܡܝܼܪܘܼܬܼܵܐ ܀|
    block |܃ܕܠܵܐ ܦܠ݂ܲܚ ܗܵܪܟܵܐ ܚܘܼܒܵܢܵܐܝܼܬܼ ܐܲܝܟ ܡ̇ܐ ܕܲܦܠܸܐ|
    block |ܚ̣ܫܟܼܘ ܢܲܗܝܼܪܹ̈ܐ ܕܠܲܡܦܹܝܕܲܝ̈ܗܹܝܢ ܒܝܘܿܡ ܡܸܫܬܿܘܼܬܼܵܐ ܀|
    block |܃ܕܠܵܐ ܐܲܣܪܲܚ ܗ̣̄ܘܲܝ̈ ܡ̣ܢ ܥܲܡܠܲܝ̈ܗܹܝܢ ܠܐܲܝܢܵܐ ܕܲܣܢܝܼܩ|
    block |ܟܠ݂ܲܝ̈ ܐܵܦ ܡܸܢܗܹܝܢ ܚܲܟܿܝܼ̈ܡܵܬܼܵܐ ܙܸܕܼܩܵܐ ܕܡܸܫܚܵܐ ܀|
    block |܃ܕܠܵܐ ܨܵܬܼ ܩܵܠܵܐ ܕܐܲܝܠܹܝܢ ܕܐܲܦܝܼܣܘ ܥܲܠ ܫܘܼܒܼܩܵܢܵܐ|
    block |ܫ̣ܡܲܥ ܒܲܪܬܼ ܩܵܠܵܐ ܕܠܵܐ ܝܵܕܲܥ̇ܢܵܐ ܠܥܲܡܠܹ̈ܐ ܕܲܒܼܟܹܝܢ ܀|
  block
    block |܃ܕܐܸܚܲܕܼ ܬܲܪܥܵܐ ܕܡܸܠܲܬܼ ܦܘܼܡ̇ܐ ܩܕܼܵܡ ܝܵܠܘܿܦܹ̈ܐ|
    block |ܐܸܬܿܬܿܚܸܕܼ ܬܲܪܥܵܐ ܕܒܹܝܬܼ ܡܲܠܟܿܘܼܬܼܵܐ ܩܕܼܵܡ ܫܸܐ̈ܠܵܬܼܗܹܝܢ ܀|
    block |܃ܕܢܲܟܼܪܝܼ ܚܘܼܒܿܗܹܝܢ ܡ̣ܢ ܥܸܢܝܵܢܵܐ ܕܝܼܘܼܬܼܪܵܢ ܐ̄ܢܵܫܵܐ|
    block |ܠܵܐ ܨܒܼܵܐ ܡܲܠܟܵܐ ܕܢܲܫܘܸܐ ܐܸܢܹܝܢ ܠܥܸܢܝܵܢ ܚܘܼܒܹܿܗ ܀|
    block |܃ܚܘܼܒܼܠܹ̈ܐ ܕܐܲܪܡܝܼ ܦܸܪܥܲܬ̤ ܐܸܢܹܝܢ ܐܵܦ ܟܹܐܢܘܼܬܼܵܐ|
    block |ܘܲܒܼܗܵܘ̇ ܟܲܝܠܵܐ ܕܣܘܿܥܪ̈ܵܢܲܝܗܹܝܢ ܫܩ݂ܲܠ ܦܘܼܪܥܵܢܵܐ ܀|
    block |܃ܗܸܢܹܝܢ ܚܲܝܸܒܼ ܠܲܩܢܘܿܡܲܝ̈ܗܹܝܢ ܩܕܼܵܡ ܕܲܝܢܵܐ|
    block |ܘܒܼܐܵܦܵܦܵܣܝܼܣ ܕܚܘܼܫܵܒܲܝ̈ܗܹܝܢ ܦܣ݂ܲܩ ܥܲܡܠܲܝ̈ܗܹܝܢ ܀|
    block |܃ܠܵܘ ܕܲܝܵܢܵܐ ܛܠ݂ܲܡ ܥܲܡܠܲܝ̈ܗܹܝܢ ܡ̣ܢ ܦܘܼܪܥܵܢܵܐ|
    block |ܗܸܢܹܝܢ ܠܵܐ ܨܒܲܝ̈ ܠܡܸܦܪܲܥ ܚܘܼܒܹܿܗ ܚܲܟܿܝܼܡܵܐܝܼܬܼ ܀|
    block |܃ܠܵܘ ܟܹܐܢܘܼܬܼܵܐ ܬܲܪܥܵܐ ܩܕܼܵܡ ܐܲܦܲܝ̈ܗܹܝܢ|
    block |ܗܸܢܹܝܢ ܐܲܚܕ̣ܵܝ̈ܗܝ ܒܲܕܼܠܵܐ ܦܬ݂ܲܚ ܗ̣̄ܘܲܝ̈ ܚܘܼܒܿܗܹܝܢ ܠܲܐ̄ܚܪܹܝܢ ܀|
    block |܃ܐܸܠܘܼ ܦܬ݂ܲܚ ܗ̣̄ܘܲܝ̈ ܬܪܲܥ ܨܸܒܼܝܵܗܹܝܢ ܩܕܼܵܡ ܕܲܣܢܝܼܩܝܼܢ|
    block |ܐܵܦܠܵܐ ܚܲܬܼܢܵܐ ܟܵܠܹ̇ܐ ܗ̄ܘ̣ܵܐ ܠܗܹܝܢ ܠܒܲܪ ܡ̣ܢ ܬܲܪܥܵܐ ܀|
    block |܃ܐܸܠܘܼ ܡ̣ܫܲܚ ܗ̣̄ܘܲܝ̈ ܒܡܸܫܚܵܐ ܕܡܸܠܬܼܵܐ ܠܡܲܪ̈ܥܹܐ ܕܥܵܘ̣ܠܵܐ|
    block |ܠܵܐ ܚܵܣܲ݁ܪ ܗ̄ܘ̣ܵܐ ܡܸܫܚܵܐ ܕܪ̈ܲܚܡܹܐ ܒܠܲܡܦܹܝܕܲܝ̈ܗܹܝܢ ܀|
    block |܃ܐܸܠܵܘܼ ܐܲܫܦܲܥ ܚܘܼܒܵܐ ܕܲܒܼܗܹܝܢ ܥܲܠ ܕܐܲܠܝܼܨܝܼܢ|
    block |ܡܸܫܬܲܦ̈ܥܵܢ ܗ̣̄ܘܲܝ̈ ܐܵܦ ܚܲܒܼܪ̈ܵܬܼܗܹܝܢ ܠܡܸܝܲܝܢ ܐܸܢܹܝܢ ܀|
    block |܃ܗܸܢܹܝܢ ܣܵܓܼ̈ܗ̇ ܠܐܘܼܪܚܵܐ ܕܪ̈ܲܚܡܹܐ ܩܕܼܵܡ ܐܲܦܲܝ̈ܗܹܝܢ|
    block |ܘܠܵܐ ܣܦܲܩ ܗܲܠܸܟ ܒܣܘܼܥܪ̈ܵܢܲܝܗܹܝܢ ܥܲܡ ܬܲܩ̈ܢܵܬܼܵܐ ܀|
    block |܃ܡܸܢܗܹܝܢ ܢܹܐܠܲܦ ܥܲܠ ܕܘܼܒܵܪܵܐ ܕܚܲܝܹ̈ܐ ܕܲܬܼܢܵܢ|
    block |ܘܲܒܼܦܘܼܪܥܵܢܗܹܝܢ ܢܨܘܼܪ ܦܘܼܪܥܵܢܵܐ ܕܕܼܝܼܢܵܐ ܕܲܠܗܲܠ ܀|
    block |܃ܡܸܛܠܵܬܲܢ ܟܼܬܲܒܼ ܦܸܠܐܬܼܵܐ ܕܕܘܼܒܵܪ̈ܲܝܗܹܝܢ|
    block |ܘܲܠܝܘܼܠܦܵܢܲܢ ܪܵܗ̇ܛܵܐ ܒܚܘܼܩܹ̈ܐ ܐܲܝܟ ܗܵܘ̇ ܕܐܝܼܬܹܝܗ̇ ܀|
    block |܃ܠܵܘ ܕܠܵܐ ܐܝܼܬܹܝܗ̇ ܐܸܡ̇ܪܹܬܼ ܗܵܕܹܐ ܕܐܲܝܟ ܗܵܘ̇ ܕܐܝܼܬܹܝܗ̇|
    block |ܐܸܠܵܐ ܕܠܲܝܬܹܿܝܗ̇ ܒܝܲܕܼ ܣܘܼܥܪ̈ܵܢܹܐ ܐܲܝܟ ܕܲܟܼܬܼܝܼܒܼܵܐ ܀|
    block |܃ܠܵܐ ܗ̄ܘ̣ܵܐ ܡܸܗܘܵܐ ܗܘ̤ܵܬܼ ܒܲܥܒܼܵܕܼܵܐ ܠܦܘܼܬܼ ܕܐܵܬܼܡܲܠܠܲܬ̤|
    block |ܐܸܠܵܐ ܕܡܸܗܘܵܐ ܥܬܼܝܼܕܼܵܐ ܕܬܸܗܘܸܐ ܕܠܵܐ ܦܘܼܠܵܓܼܵܐ ܀|
    block |܃ܦܸܠܐܬܼܵܐ ܗ̄ܝܼ ܓܹܝܪ ܟܡܵܐ ܐܸܢ ܐܝܼܬܼ ܠܵܗ̇ ܕܘܼܡܝܵܐ ܕܩܘܼܫܬܵܐ|
    block |ܘܥܲܠ ܣܘܼܥܪ̈ܵܢܹܐ ܕܒܼܵܬܲܪ ܙܲܒܼܢܵܐ ܡܕܲܡܝܵܐ ܒܕܼܘܼܡܝܵܗ̇ ܀|
    block |܃ܠܛܸܠܵܢܝܼܬܼܵܐ ܕܵܡ̇ܝܵܐ ܒܪܲܗܛܵܐ ܕܩܲܠܝܼܠܘܼܬܼܵܗ̇|
    block |ܘܐܲܝܟ ܕܲܠܓܼܘܼܫܡܵܐ ܡܚܵܘܝܵܐ ܫܪܵܪܵܐ ܕܲܒܼܣܘܼܥܪ̈ܵܢܹܐ ܀|
    block |܃ܩܕܼܵܡ ܣܘܼܥܪ̈ܵܢܹܐ ܡܥܵܕܼܵܐ ܕܬܸܪܗܲܛ ܒܲܟܼܬܼܝܼ̈ܒܼܵܬܼܵܗ̇|
    block |ܘܩܵܕܼ̇ܡ̇ܐ ܡܸܕܹܿܡ ܕܲܥܬܼܝܼܕܼ ܠܡܸܗܘܵܐ ܒܚܲܪܬܼܵܐ ܀|
  block
    block |܃ܪ̈ܲܚܝܼܩܵܬܼܵܐ ܡܚܵܘܝܵܐ ܒܩܘܼܪܒܵܐ ܠܲܕܼܚܵܐܲܪ ܒܵܗ̇|
    block |ܘܟܲܕܼ ܪ̈ܲܚܝܼܩܵܢ ܡܸܫܬܲܥܝܵܐ ܠܗܹܝܢ ܩܲܪܝܼܒܼܵܐܝܼܬܼ ܀|
    block |܃ܐܲܝܟ ܨܲܝܵܪܵܐ ܨܵܝ̇ܪܵܐ ܡܸܠܹ̈ܐ ܕܠܵܐ ܣܘܼܥܪ̈ܵܢܹܐ|
    block |ܘܲܡܕܲܡܝܵܐ ܠܗܹܝܢ ܒܗܵܘ̇ ܐܸܣܟܹܿܡܵܐ ܕܨܲܠܡܵܐ ܘܝܘܼܩܢܵܐ ܀|
    block |܃ܠܨܲܠܡܵܐ ܕܵܡ̇ܝܵܐ ܦܸܠ̄ܐܬܼܵܐ ܕܨܝܼܪܵܐ ܒܲܒܼ̈ܬܼܘܼܠܵܬܼܵܐ|
    block |ܘܲܟܼܝܵܢ ܐ̄ܢܵܫܵܐ ܘܕܼܘܼܒܵܪ ܚܲܝܵܘ̈ܗܝ ܡܸܬܼܒܲܕܲܩ ܒܵܗ̇ ܀|
    block |܃ܒܵܗ̇ ܡܸܬܼܟܲܪܙܵܐ ܪܲܒܿܘܼܬܼ ܚܘܼܒܵܐ ܕܕܲܟܼܝܲܝ̈ ܢܲܦܫܵܐ|
    block |ܘܒܼܵܗ̇ ܡܸܬܼܒܲܣܪܵܐ ܚܲܪܡ̇ܢܘܼܬܼܵܐ ܕܠܵܐ ܪ̈ܲܚܡܵܢܹܐ ܀|
    block |܃ܠܕܲܟܼܝܲܝ̈ ܢܲܦܫܵܐ ܩܪܵܬ̤ ܚܲܟܿܝܼܡܹ̈ܐ ܘܩܲܢܝܲܝ̈ ܡܸܫܚܵܐ|
    block |ܘܲܠܚܲܪ̈ܡܵܢܹܐ ܟܲܢܝܲܬ̤ ܣܲܟܼܠܹ̈ܐ ܘܙܵܒܼܢܲܝ̈ ܡܸܫܚܵܐ ܀|
    block |܃ܡܸܫܚܵܐ ܪ̈ܲܚܡܹܐ ܗ̄ܘ̣ ܕܲܡܙܲܒܿܢܝܼܢ ܠܹܗ ܡܲܠܝܲܝ̈ ܪ̈ܲܚܡܹܐ|
    block |ܘܲܕܼܠܵܐ ܙܲܒܸܿܢ ܙܲܒܼܢܵܐ ܚܵܘܝܼ ܕܠܵܐ ܡܸܙܕܲܒܲܢ ܀|
    block |܃ܙܲܒܼܢܵܐ ܝ̄ܕܼܝܼܥܵܐ ܐܵܘܕܲܥ ܕܐܝܼܬܼ ܠܹܗ ܐܵܦ ܠܹܗ ܠܙܒܼܢܵܐ|
    block |ܕܐܸܠܵܐ ܒܙܲܒܼܢܹܗ ܠܵܐ ܡܸܙܕܲܒܲܢ ܡ̣ܢ ܚܲܕܼ ܠܲܐ̄ܚܪܹܝܢ ܀|
    block |܃ܒܥܵܠܡܵܐ ܥܡܝܼܠܵܐ ܐܝܼܬܼ ܠܹܗ ܠܙܒܼܢܵܐ ܠܡܸܙܕܲܒܵܢܘܼ|
    block |ܒܗܵܘ̇ ܕܹܝܢ ܕܲܥܬܼܝܼܕܼ ܒܵܛܹ̇ܠ ܙܸܒܼܢܵܐ ܥܲܡ ܙܘܼܒܵܢܵܐ ܀|
    block |܃ܒܗܵܢ ܐܸܣܟܹܿܡܑܵ ܠܵܐ ܙܲܒܸܿܢ ܗ̣̄ܘܲܝ̈ ܚܲܟܿܝܼ̈ܡܵܬܼܵܐ|
    block |ܕܠܵܐ ܢܸܬܿܕܼܵܘܲܕܼ ܛܲܟܼܣܵܐ ܪܲܒܵܐ ܕܗܵܘ̇ ܬܘܼܩܵܢܵܐ ܀|
    block |܃ܒܛܲܟܼܣܵܐ ܡܛܲܟܿܣܝܼܢ ܥܵܠܡܹ̈ܐ ܬܪ̈ܲܝܗܘܿܢ ܥܵܢܵܐ ܐܵܦ ܗܵܘ̇|
    block |ܘܚܲܟܿܝܼܡܑܵܐܝܼܬܼ ܪܵܕܹܝܢ ܛܲܟܼܣܹ̈ܐ ܒܛܘܼܟܵܣܲܝ̈ܗܘܿܢ ܀|
    block |܃ܥܵܠܡܵܐ ܕܙܲܒܼܢܵܐ ܠܙ̣ܒܼܢܵܐ ܥܵܗܹ̇ܢ ܘܲܠܙܘܼܒܵܢܵܐ|
    block |ܘܗܵܘ̇ ܕܲܠܥܵܠܲܡ ܠܢܵܘܚܵܐ ܘܫܸܠܝܵܐ ܘܲܠܒܼܘܼܣܵܡܵܐ ܀|
    block |܃ܬܵܘ ܙܵܒܼܘܿܢܹ̈ܐ ܘܲܡܙܲܒܿܢܵܢܹ̈ܐܐ ܙܒܲܢܘ ܐܵܦ ܙܲܒܸܿܢܘ|
    block |ܒܥܵܠܡܵܐ ܕܝܼܗܝܼܒܼ ܠܡܸܙܒܲܢ ܙܸܒܼܢܵܐ ܘܠܲܡܙܲܒܵܢܘܼ ܀|
    block |܃ܠܵܐ ܐ̄ܢܵܫ ܢܸܫܪܸܐ ܛܲܟܼܣܵܐ ܪܲܒܵܐ ܕܲܬܼܪܹܝܢ ܥܵܠܡܹ̈ܐ|
    block |ܘܲܢܦܘܼܫ ܗܵܪܟܵܐ ܡ̣ܢ ܕܲܠܡܸܙܒܲܢ ܘܢܸܙܒܸܿܢ ܬܲܡ̇ܢ ܀|
    block |܃ܠܒܹܝܬܼ ܡܲܠܟܿܘܼܬܼܵܐ ܠܵܐ ܐ̄ܢܵܫ ܫܲܠܝܼܛ ܕܢܲܥܸܠ ܙܸܒܼܢܵܐ|
    block |ܘܐܸܢ ܗܘ̤ ܕܡܲܡܪܲܚ ܡܲܪܵܚܘܼܬܹܗ ܥܠܵܘܗܝ ܡܸܬܼܗܲܦܟܵܐ ܀|
    block |܃ܘܐܸܢ ܫܵܝܘܿܛܵܐ ܕܡܲܠܟܿܘܼܬܼ ܙܲܒܼܢܵܐ ܕܝܼܢܵܐ ܡܩܲܒܸܿܠ|
    block |ܟܡܵܐ ܥܦܝܼܦ ܕܝܼܢܹܗ ܕܐܲܝܢܵܐ ܕܲܡܫܝܼܛ ܠܡܲܠܟܿܘܼܬܼ ܪܵܘܡ̇ܐ ܀|
    block |܃ܒܪܵܘܡ̇ܐ ܗܵܘ̇ܝܵܐ ܗܵܝ̇ ܡܲܠܟܿܘܼܬܼܵܐ ܕܠܵܐ ܡܸܫܬܲܪܝܵܐ|
    block |ܘܠܲܝܬܿ ܒܵܗ̇ ܐܲܬܼܪܵܐ ܠܡܸܬܼܗܲܦܵܟܼܘܼ ܐܲܪܥܵܢܵܐܝܼܬܼ ܀|
    block |܃ܠܵܐ ܫܲܠܝܼܛܝܼܢ ܐܲܪ̈ܥܵܢܵܝܹܐ ܠܡܸܥܲܠ ܠܬܲܡ̇ܢ|
    block |ܟܲܕܼ ܐܝܼܬܼ ܥܲܡܗܘܿܢ ܡܲܣܒܼܵܐ ܘܡܲܬܿܠܵܐ ܕܐܲܪ̈ܥܵܢܵܝܹܐ ܀|
    block |܃ܒܲܒܼܬܼܘܼ̈ܠܵܬܼܵܐ ܚܲܡܸܫ ܕܲܟܼܠ̣ܵܐ ܡ̣ܢ ܕܲܐܡܸܥܲܠ|
    block |ܬܲܚܸܡ ܘܲܟܼܠ̣ܵܐ ܠܟܼܠ ܡܲܢ ܕܓܼܠܝܼܙ ܡ̣ܢ ܚܵܘܣܵܢܵܐ ܀|
    block |܃ܕܠܵܐ ܝܲܗ̣̄ܒܼ ܐܲܓܼܪܵܐ ܠܥܲܡܠܹ̈ܐ ܫܚܝܼܩܹ̈ܐ ܕܲܒܼܬܼܘܼܠܲܝ̈ܗܹܝܢ|
    block |ܚܵܘܝܼ ܕܡܲܣܠܲܝ ܟܠ ܕܘܼܒܵܪܵܐ ܕܠܵܘ ܡ̣ܢ ܚܘܼܒܵܐ ܗ̄ܘ̣ ܀|
  block
    block |܃ܒܬܼܘܼ̈ܠܵܬܼܵܐ ܗ̣̄ܘܲܝ̈ ܘܫܲܪܝܼܪܝܼܢ ܗ̄ܘ̣ܵܘ ܕܘܼܒܵܪ̈ܲܝܗܹܝܢ|
    block |ܘܲܕܼܠܵܐ ܐܵܘܬܲܪ ܡ̣ܢ ܥܲܡܠܲܝ̈ܗܹܝܢ ܗܘ̤ܵܘ ܚܲܣܝܼܪܹ̈ܐ ܀|
    block |܃ܕܠܵܐ ܝܘܼܬܼܪܵܢܵܐ ܗܘ̤ܵܘ ܕܘܼܒܵܪܹ̈ܐ ܠܩܲܢܵܝܲܝ̈ܗܘܿܢ|
    block |ܕܠܵܐ ܝܲܗ̣̄ܒܼܘ ܡܸܢܗܘܿܢ ܠܵܐ ܢܣ݂ܲܒܼܘ ܐܲܓܼܪܵܐ ܕܣܘܼܟܵܝܲܝ̈ܗܘܿܢ ܀|
    block |܃ܒܬܸܢܘܲܝ ܕܐܲܓܼܪܵܐ ܣܲܝܒܲܪ ܩܹܐܪܣܵܐ ܕܲܪ̈ܓܼܝܼܓܼܵܬܼܵܐ|
    block |ܘܠܵܐ ܚܢܲܝ̈ ܫܲܦܝܼܪ ܠܘܵܬܼ ܗܵܘ̇ ܢܝܼܫܵܐ ܕܡ̇ܪܹܐ ܐܲܓܼܪܵܐ ܀|
    block |܃ܢܝܼܫܵܐ ܪܚܝܼܡܵܐ ܚܵܘܝܼ ܐܸܢܹܝܢ ܕܢܸܬܿܕܲܡ̈ܝܵܢ ܠܹܗ|
    block |ܘܲܕܼܠܵܐ ܕܲܡܝܼ ܟܠ̣ܵܝܗܝ ܠܲܟܼܠܝܼܠܵܐ ܡ̣ܢ ܪ̈ܫܲܝܗܹܝܢ ܀|
    block |܃ܟܠܝܼܠ ܙܵܟܼܘܼܬܼܵܐ ܡܸܬܼܚܲܦ̈ܛܵܢ ܗ̣̄ܘܲܝ̈ ܠܡܸܣܲܒܼ ܡܸܢܹܗ|
    block |ܘܟܲܐܲܪ ܐܸܢܹܝܢ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀|
    block |܃ܐܘܿ ܟܡܵܐ ܒܝܼܫܵܐ ܒܝܼܫܘܼܬܼ ܝܲܨܪܵܐ ܕܠܵܐ ܡܸܬܼܪܲܚܲܡ|
    block |ܕܥܵܒܹ̇ܕܼ ܥܲܡܠܹ̈ܐ ܐܲܝܟ ܠܵܐ ܥܲܡܠܹ̈ܐ ܒܝܼܘܡ ܦܘܼܪܥܵܢܵܐ ܀|
    block |܃ܐܘܿ ܟܡܵܐ ܣܲܝܢܵܐ ܕܐ̄ܢܵܫ ܠܵܐ ܢܫܵܘܬܸܿܦ ܐ̄ܢܵܫܵܐ ܒܛܘܼܒܹܗ|
    block |ܕܐܵܦ ܟܲܕܼ ܐܝܼܬܼ ܠܹܗ ܛܘܼܒܹ̈ܐ ܢܲܦܫܹܵܗ ܓܠܝܼܙ ܡ̣ܢ ܛܘܼܒܹ̈ܐ ܀|
    block |܃ܐܘܿ ܟܡܵܐ ܣܲܟܼܠܵܐ ܕܐ̄ܢܵܫ ܠܲܩܢܘܿܡܹܗ ܢܵܘܬܲܪ ܒܲܠܚܘܕܼ|
    block |ܕܥܵܠܡܵܐ ܟܠܹܗ ܐܸܢܗܘ̤ ܕܩܵܢܹ̇ܐ ܠܵܐ ܩܢܸܐ ܡܸܕܹܿܡ ܀|
    block |܃ܠܵܐ ܩܢܸܐ ܡܸܕܸܿܡ ܐܲܝܢܵܐ ܕܩܵܢܹܐ ܩܢܘܿܡܹܗ ܒܲܠܚܘܿܕܼ|
    block |ܒܗܵܝ̇ ܕܲܩܢܘܿܡܹܗ ܠܵܐ ܡܸܬܼܩܲܝܲܡ ܕܠܵܐ ܣܲܓܿܝܼ̈ܐܹܐ ܀|
    block |܃ܕܠܵܐ ܗܲܕܵܡܹ̈ܐ ܠܵܐ ܡܸܬܼܩܲܝܵܐ ܢܲܦ̰ܫܵܐ ܒܦܲܓܼܪܵܐ|
    block |ܘܠܵܐ ܦܘܼܪܥܵܢܵܐ ܕܥܲܡܠܹ̈ܝܗ̇ ܢܵܣ̇ܒܵܐ ܒܸܠܥܵܕܲܝܗܹܝܢ ܀|
    block |܃ܣܢܝܼܩܵܐ ܗ̄ܝܼ ܢܲܦܫܵܐ ܥܲܠ ܗܲܕܵܡܹ̈ܐ ܟܡܵܐ ܕܐܸܢ ܢܲܦܫܵܐ ܗ̄ܝܼ|
    block |ܡ̇ܕܹܝܢ ܝܲܬܝܼܪ ܣܢܝܼܩ ܒܲܪܢܵܫܵܐ ܥܲܠ ܒܲܪܢܵܫܵܐ ܀|
    block |܃ܐ̄ܢܵܫܵܐ ܒܐ̄ܢܵܫܵܐ ܓܵܡܲ݁ܪ ܪܲܗܛܵܐ ܕܙܲܕܲܝܼܩܘܼܬܹܗ|
    block |ܘܐܸܢ ܡܸܙܕܲܕܲܩ ܒܸܠܥܵܕܼ ܐ̄ܢܵܫܵܐ ܠܵܘ ܒܲܪܢܵܫܵܐ ܗ̄ܘ̣ ܀|
    block |܃ܠܵܐ ܡܨܸܐ ܐ̄ܢܵܫܵܐ ܕܢܸܗܘܸܐ ܐ̄ܢܵܫܵܐ ܒܸܠܥܵܕܼ ܐ̄ܢܵܫܵܐ|
    block |ܘܐܵܦ ܟܹܐܢܘܼܬܹܗ ܕܒܸܠܥܵܕܼ ܐ̄ܢܵܫܵܐ ܠܵܘ ܟܹܐܢܘܼܬܼܵܐ ܗ̄ܝܼ ܀|
    block |܃ܒܵܥܹ̇ܝܬܿ ܕܬܸܗܘܸܐ ܟܹܐܢܵܐ ܘܛܵܒܼܵܐ ܐܘܿ ܒܲܪܢܵܫܵܐ|
    block |ܣܥܘܿܪ ܨܹܝܕ ܝܲܒܼܪܵܟ ܗܵܝ̇ ܕܲܥܬܼܝܼܕܼ ܐܲܢ̄ܬܿ ܕܬܸܗܘܸܐ ܨܹܐܕܲܝܟ ܀|
    block |܃ܨܵܒܹ̇ܝܬܿ ܕܬܸܣܲܒܼ ܐܲܓܼܪܵܐ ܕܥܲܠܲܝ̈ܟ ܒܝܘܿܡ ܦܘܼܪܥܵܢܵܐ|
    block |ܦܪܘܿܥ ܠܲܟܼܢܵܬܼܵܟ ܚܵܘܒܲܬܼ ܚܘܼܒܵܐ ܘܗܵܐ ܡܸܬܼܦܲܪܥܲܬܿ ܀|
    block |܃ܪܓܼܝܼܓܼ ܐܲܢ̄ܬܿ ܠܡܹܐܪܲܥ ܚܲܬܼܢܵܐ ܕܪܵܘܡ̇ܐ ܒܢܲܚ̈ܬܹܿܐ ܕܢܘܼܗܪܵܐ|
    block |ܐܲܢܗܲܪ ܐܲܦܲܝ̈ܟ ܠܘܼܩܒܲܠ ܚܲܒܼܪܵܟ ܘܗܵܐ ܩܲܒܸܿܠܬܵܝܗܝ ܀|
    block |܃ܡܢܵܚܲܬܿ ܕܬܸܥܘܿܠ ܥܲܡ ܚܲܟܿܝܼܡܹ̈ܐ ܠܗܵܘ̇ ܒܘܼܣܵܡܵܐ|
    block |ܚܲܟܸܿܡ ܣܲܟܼܠܵܐ ܘܗܵܐ ܥܵܐܹ̇ܠ ܐܲܢ̄ܬܿ ܒܪܹܫ ܚܲܟܼܝܼܡܹ̈ܐ ܀|
    block |ܠܵܐ ܐ̄ܢܵܫ ܥܵܐܹ̇ܠ ܥܕܲܡ̇ܐ ܕܡܲܥܸܠ ܥܲܡܹܗ ܠܲܐ̄ܚܪܹܝܢ܃|
  block
    block |ܕܗܵܟܲܢ ܬܵܒܲܥ̇ ܗܵܘ̇ ܬܘܼܩܵܢܵܐ ܠܲܕܼܥܵܐܹ̇ܠ ܠܹܗ ܀|
    block |܃ܐܝܼܬܼ ܐ̄ܢܵܫ ܥܲܡܵܟ ܡܫܲܐܸܠ ܬܵܪܥܵܐ ܠܐܲܝܢܵܐ ܕܥܵܐܹ̇ܠ|
    block |ܘܐܸܢ ܐܝܼܬܼ ܥܵܐܹ̇ܠ ܘܐܸܢ ܠܲܝܬܿ ܦܵܐܹ̇ܫ ܠܒܲܪ ܡ̣ܢ ܬܲܪܥܵܐ ܀|
    block |܃ܬܵܘ ܥܵܠܘܼܠܹ̈ܐ ܕܲܪܓܼܝܼܓܼܵܘ ܠܗܘܿܢ ܗܵܝ̇ ܡܲܥܲܠܬܵܐ|
    block |ܫܡܲܥܘ ܡ̇ܢ ܬܵܒܼܥܵܐ ܠܐܲܝܢܵܐ ܕܒܼܵܥܹ̇ܐ ܕܢܸܥܘܿܠ ܢܸܚܙܹܝܗ̇ ܀|
    block |܃ܬܵܘ ܚܲܟܿܝܼܡܹ̈ܐ ܚܙܵܘ ܚܸܟܼ̈ܡܵܬܼܵܐ ܕܚܲܟܿܝܼ̈ܡܵܬܼܵܐ|
    block |ܕܲܦܪ̣ܵܫ ܘܝܼܕܲܥ ܠܡܸܣܲܒܼ ܥܲܡܗܹܝܢ ܙܘܵܕܹ̈ܐ ܕܪ̈ܲܚܡܹܐ ܀|
    block |܃ܒܬܼܘܼܠܹ̈ܐ ܬܵܘ ܨܘܼܬܼܘ ܗܵܝ̇ ܒܲܪܬܼ ܩܵܠܵܐ ܕܨܝܼܕ ܣܲܟܼ̈ܠܵܬܼܵܐ|
    block |ܘܟܲܦܲܪܘ ܡܸܢܟܼܘܿܢ ܫܸܡ ܣܲܟܼܠܘܼܬܼܵܐ ܕܠܵܐ ܬܨܘܼܬܼܘܼܢܵܗ̇ ܀|
    block |܃ܪ̈ܚܡܲܝ ܗܸܪܓܵܐ ܘܒܼܵܕܼܩܲܝ̈ ܐ̄ܪ̈ܵܙܹܐ ܕܲܣܬܼܝܼܪ̈ܵܬܼܵܐ|
    block |ܓܡܘܿܪܘ ܒܲܥܒܼܵܕܼܵܐ ܗܸܪܓܵܐ ܕܐܵܘܠܸܕܼܘ ܚܘܼܫܵܒܲܝ̈ܟܿܘܿܢ ܀|
    block |܃ܡܦܲܫܩܲܝ̈ ܚܲܝܠܵܐ ܕܲܒܼܦܸܠ̈ܐܵܬܼܵܐ ܩܕܼܵܡ ܝܵܠܘܼܦܹ̈ܐ|
    block |ܣܥܘܿܪܘ ܗܵܘ̇ ܡܸܕܹܿܡ ܕܲܡܬܲܢܹܝܢ ܐ̄ܢܬܿܘܿܢ ܒܲܩܢܘܿܡܲܝ̈ܟܿܘܿܢ ܀|
    block |܃ܙܡܝܼܢܲܝ̈ ܚܲܬܼܢܵܐ ܘܢܵܛܪ̈ܲܝ ܘܲܥܕܵܐ ܕܗܵܝ̇ ܡܲܠܟܿܘܼܬܼܵܐ|
    block |܃ܗ̤ܘܲܝܬܿܘܿܢ ܥܝܼܪܝܼܢ ܡ̣ܢ ܕܲܡܟܿܘܼܬܼܵܐ ܕܠܵܐ ܝܼܕܲܥܬܼܵܐ|
    block |ܥܘܼܢܵܝܵܐ ܀ ܫܘܼܒܼܚܵܐ ܠܪ̈ܲܚܡܲܝܟ ܡ̇ܪܹܟܿܠ ܕܚܵܢܲܬܿ ܡܲܓܵܢ ܠܚܲܛܵܝܹ̈ܐ ܀|
block |ܕܚܲܕܼܒܿܫܲܒܵܐ ܩܲܕܼܡܵܝܵܐ ܕܨܵܘܡܵܐ|
  block
    block |ܕܚܲܕܼܒܿܫܲܒܵܐ ܩܲܕܼܡܵܝܵܐ ܕܨܵܘܡܵܐ|
  block
    block |ܡܐܡܪܐ ܥܣܝܪܝܐ|
    block |ܕܚܲܕܼܒܿܫܲܒܵܐ ܩܲܕܼܡܵܝܵܐ ܕܨܵܘܡܵܐ|
    block |ܥܘܼܢܵܝܵܐ|
    block |ܒܪܝܼܟ ܕܲܒܼܨܵܘܡܹܗ ܕܪܲܫ ܠܲܢ ܐܘܼܪܚܵܐ܁ ܕܢܸܪܕܹܿܐ ܒܢܲܡ̈ܠܹܐ|
    block |܃ܠܐܲܬܼܪܵܐ ܕܙܲܡܢܲܢ܃ ܐܲܚܲܝ̈|
  block
    block |܃ܪܸܥܝܵܢܝ ܡܲܠܟ݂ܲܢܝ ܕܐܹܡܲܪ ܕܝܼܢܵܐ ܥܲܡ ܚܘܼܫܵܒܲܝ̈|
    block |ܕܲܪܚܸܡ̣ܘ ܦܸܗܝܵܐ ܘܲܣܢܵܘ ܛܲܟܼܣܵܐ ܕܡܸܠܲܬܼ ܚܲܝܹ̈ܐ ܀|
    block |܃ܒܕܼܝܼܢܵܐ ܥܲܠ̣ ܥܲܡܝ ܝܲܨܪܵܐ ܕܲܩܢܘܿܡܝ ܟܲܕܼ ܡܲܟܸܿܣ ܠܝܼ|
    block |ܕܡܸܛܠ ܡ̇ܢܵܐ ܣܢܲܬܿ ܝܘܼܬܼܪܵܢܵܐ ܪܘܼܚܵܢܵܝܵܐ ܀|
    block |܃ܒܲܣܢܹܐܓܼܪܘܼܬܼܵܐ ܕܚܠܵܦ ܩܘܼܫܬܵܐ ܩܵܡ̣ܘ ܚܘܼܫܵܒܲܝ̈|
    block |ܘܚܲܝܒܼܘܼܢܝ ܣܲܓܿܝܼ ܕܲܟܼܡܵܐ ܛܸܠܡܹ̇ܬܼ ܐܲܝܕܵܐ ܕܦܲܐܝܵܐ ܀|
    block |܃ܙܵܘܥܹ̈ܐ ܗܘ̤ܵܘ ܠܝܼ ܐܲܝܟ ܬܵܒܼܘܿܥܹ̈ܐ ܒܐܲܝܠܹܝܢ ܕܲܚܛܹ̇ܝܬܼ|
    block |ܕܡ̇ܢܲܐ ܗ̄ܝܼ ܥܸܠܬܼܵܐ ܕܟܼܵܡ̣ܬܿ ܐܲܝܟ ܚܲܪܫܵܐ ܠܡܸܦܪܲܥ ܡܸܠܹ̈ܐ ܀|
    block |܃ܦܵܪܘܿܫܘܼܬܼܵܐ ܕܒܼܝܼ ܐܸܡܪܲܬ̤ ܥܲܡܝ ܐܲܝܟ ܕܲܒܼܕܝܼܢܵܐ|
    block |ܕܡܵܢܵܐ ܚܛܹ̇ܝܬܼ ܠܵܟ ܕܣܲܡܝ̣ܬܿ ܪ̈ܓܼܫܲܝ ܡ̣ܢ ܒܘܼܝܵܢܵܐ ܀|
  block
    block |܃ܐܲܝܟ ܫܸܢܬܼܵܐ ܩܪ̣ܵܢܝ ܘܐܲܥܝܼܪܲܢܝ ܗܵܘܢܵܐ ܥܝܼܪܵܐ|
    block |ܕܩܘܼܡ ܛܲܒܿܝܼܥܵܐ ܘܢܲܦܸܨ ܝܘܼܩܪܵܐ ܕܡܲܐܝܼܢܘܼܬܼܵܟ ܀|
    block |܃ܥܕܲܡܵܐ ܠܐܸܡܲܬܼܝ ܕܵܡ̇ܟܼܬܿ ܘܫܵܠܹ̇ܿܝܬܿ ܡ̣ܢ ܕܲܠܡܸܦܠܲܚ|
    block |ܫܡܲܥ ܩܵܠ ܨܼܦܪܵܐ ܕܲܡܚܲܣܸܕ ܠܹܗ ܠܲܚܒܸܢܵܢܵܐ ܀|
    block |܃ܟܲܕܿܘܼ ܓܲܡܲܪܬܿ ܝܵܘܡܲܝ̈ ܚܲܝܲܝ̈ܟ ܒܲܣܪܝܼܩܘܼܬܼܵܐ|
    block |ܦܘܼܫ ܡ̣ܢ ܦܸܗܝܵܐ ܘܐܲܥܢܵܐ ܢܲܦܫܵܟ ܒܦܘܼܠܚܵܢ ܩܘܼܫܬܵܐ ܀|
    block |܃ܩܪܘܿܒܼ ܠܲܥܒܼܵܕܵܐ ܐܵܦܸܢ ܗܵܫܵܐ ܒܫܘܼܠܵܡ ܝܵܘܡܵܐ|
    block |ܕܲܟܼܒܲܪ ܬܸܫܘܸܐ ܠܡܸܣܲܒܼ ܐܲܓܼܪܵܐ ܐܲܝܟ ܕܲܒܼܛܲܝܒܿܘܼ ܀|
    block |܃ܘܐܸܢܗܘ̤ ܕܲܡܚܝܼܠ ܚܲܝܠܵܐ ܕܪܸ̈ܓܼܫܲܝܟ ܡ̣ܢ ܣܘܼܥܪ̈ܵܢܹܐ|
    block |ܐܵܦܸܢ ܡܸܠܹ̈ܐ ܦܪܘܿܥ ܐܲܝܟ ܕܲܡܨܸܐ ܐܲܝܢܵܐ ܕܚܲܝܵܒܼ ܀|
    block |܃ܗܵܐ ܣܲܗܸܕܿܬܵܟ ܗܵܘܢܵܐ ܒܟܸܣܝܵܐ ܩ̣ܪܵܢܝ ܘܐܸܡ݂ܲܪ ܠܝܼ|
    block |ܚܙܝܼ ܠܵܐ ܬܸܫܡܲܥ ܗܵܝ̇ ܒܲܪܬܼ ܩܵܠܵܐ ܕܥܲܒܼܕܼܵܐ ܒܝܼܫܵܐ ܀|
    block |܃ܗܵܐ ܚܵܘܝܼܬܵܟ ܐܘܪܚܵܐ ܕܚܲܝܹ̈ܐ ܚܙܘܿܩ ܥܲܡ ܛܵܒܹ̈ܐ|
    block |ܠܵܐ ܬܸܬܼܠܵܘܸܐ ܠܒܼܝܼܫܹ̈ܐ ܕܪܕܼܵܘ ܒܐܘܼܪܚܵܐ ܕܦܲܬܼܝܵܐ ܀|
    block |܃ܟܐܝܼ ܒܲܩܢܘܿܡܵܟ ܘܐܲܟܸܿܣ ܡܘܸܡܹ̈ܐ ܕܲܟܼܢܵܘ̈ܬܼܵܟ|
    block |ܘܐܲܠܸܦ ܐܸܢܘܿܢ ܕܢܸܣܢܘܿܢ ܥܵܘ̣ܠܵܐ ܩܵܛܹ̇ܠ ܐ̄ܢܵܫܵܐ ܀|
    block |܃ܕܲܪܸܫ ܐܸܢܘܿܢ ܒܦܘܼܠܚܵܢ ܚܘܼܒܵܐ ܘܗܲܝܡܵܢܘܼܬܼܵܐ|
    block |ܘܠܲܒܸܿܒܼ ܐܸܢܘܿܢ ܕܢܸܩܢܘܿܢ ܣܲܒܼܪܵܐ ܕܲܥܬܼܝܼ̈ܕܼܵܬܵܐ ܀|
    block |܃ܐܲܥܝܼܪ ܐܸܢܘܿܢ ܒܩܵܠ ܡܘܼܠܟܵܢܵܐ ܕܡܲܠܟܿܘܼܬܼ ܪܵܘܡܵܐ|
    block |ܘܫܲܓܸܿܫ ܐܸܢܘܿܢ ܒܗܲܢܝܼܐܘܼܬܼܵܐ ܕܫܘܼܘܕܼܵܝ ܚܲܝܹ̈ܐ ܀|
    block |܃ܒܗܵܠܹܝܢ ܕܵܢܲܢܝ ܗܵܘܢܵܐ ܕܲܩܢܘܿܡܝ ܐܲܝܟ ܚܲܝܵܒܼܵܐ|
    block |ܘܝܸܕܲܥܹ̇ܬܼ ܕܫܲܦܝܼܪ ܡܲܠܟܲܢܝ ܕܐܸܦܢܹܐ ܠܐܘܼܪܚܵܐ ܕܚܲܝܹ̈ܐ ܀|
    block |܃ܬܵܘ ܡܵܝܘܿܬܹ̈ܐ ܢܸܪܕܹܿܐ ܒܐܘܼܪܚܵܐ ܕܲܕܪܲܫ̣ܘ ܟܹܐܢܹ̈ܐ|
    block |ܕܕܲܡ ܢܸܬܼܡܲܢܲܥ ܠܘܵܬܼ ܫܘܼܠܵܡܵܐ ܕܚܲܝܹ̈ܐ ܡܠܝܼܟܹܐ ܀|
    block |܃ܬܵܘ ܢܸܬܿܕܲܡܸܐ ܒܕܼܘܼܒܵܪ̈ܲܝܗܘܿܢ ܒܙܵܘܥܲܝ̈ ܢܲܦܫܵܐ|
    block |ܘܢܸܦܪܿܘܿܥ ܢܝܼܫܵܐ ܕܚܘܼܡܣܵܢܲܝ̈ܗܘܿܢ ܩܕܼܲܡ ܪܸܥܝܵܢܲܢ ܀|
    block |܃ܡܸܢܗܘܿܢ ܢܹܐܠܲܦ ܕܐܲܝܠܹܝܢ ܬܵܒܲܥ̇ ܡܵܪܵܐ ܠܥܲܒܼܕܵܘ̈ܗܝ|
    block |ܘܒܲܐܝܠܹܝܢ ܥܲܡܡܹ̈ܐ ܡܢܵܚ ܨܸܒܼܝܵܢܹܗ ܕܡܲܬܼܩܸܢ ܟܠܵܐ ܀|
    block |܃ܢܫܲܐܸܠ ܐܸܢܘܿܢ ܐܲܝܟ ܪ̈ܲܒܵܢܹܐ ܕܪ̈ܘܼܚܵܢܝܵܬܼܵܐ|
    block |ܕܲܢܬܲܪܐܘܼܢܵܢ ܡ̣ܢ ܫܲܒܼܪܘܼܬܼܵܐ ܠܲܓܼܡܝܼܪܘܼܬܼܵܐ ܀|
    block |܃ܢܸܗܘܘܿܢ ܥܲܡܠܹ̈ܐ ܕܢܸܨܚܵܢܲܝ̈ܗܘܿܢ ܐܲܝܟ ܡܲܚܙܝܼܬܼܵܐ|
    block |ܘܢܸܚܙܸܐ ܢܲܦܫܲܢ ܕܕܠܡܵܐ ܣܲܢܝܵܐ ܒܨܵܐܬܼܵܐ ܕܥܵܘ̣ܠܵܐ ܀|
  block
    block |܃ܒܦܲܓܼܪܵܐ ܘܢܲܦܫܵܐ ܟܲܢܸܫܘ ܥܘܼܬܼܪܵܐ ܪܘܼܚܵܢܵܝܵܐ|
    block |ܒܪܸ̈ܓܼܫܹܐ ܓܠܲܝܵ̈ܐ ܘܙܵܘܥܹ̈ܐ ܟܣܲܝܵ̈ܐ ܢܣܲܒܼ݂ܘ ܙܵܟܼܘܼܬܼܵܐ ܀|
    block |܃ܟܲܒܸܿܫܘ ܪܸ̈ܓܼܫܹܐ ܒܲܥܪܝܼܪ̈ܵܝܹܐ ܒܚܲܫܲܝ̈ ܦܲܓܼܪܵܐ|
    block |ܘܫܲܝܸܢܘ ܙܵܘܥܹ̈ܐ ܒܝܲܕܼ ܚܘܼܡܣܵܢܵܐ ܕܡ̣ܢ ܚܘܼܬܼܚܵܬܹ̈ܐ ܀|
    block |܃ܒܛܲܟܼܣܵܐ ܝܲܗ̣̄ܒܼܘ ܠܹܗ ܐܘܼܟܼܠܵܐ ܠܦܲܓܼܪܵܐ ܕܠܵܐ ܢܸܬܼܒܲܥܪܲܪ|
    block |ܘܲܒܼܡܘܼܫ̈ܚܵܬܼܵܐ ܪܗܸܛ ܪܸܥܝܵܢܵܐ ܥܲܡ ܗܲܕܵܡܹ̈ܐ ܀|
    block |܃ܦܓܼܘܼ̈ܕܹܐ ܕܨܵܘܡ̇ܐ ܐܲܪܡܝܼܘ ܙܵܘ̈ܥܹܐ ܥܲܠ ܗܲܕܵܡܹ̈ܐ|
    block |ܘܲܪܗܸܛ̣ܘ ܐܲܟܲܚ̄ܕܼ ܪܸ̈ܓܼܫܹܗ ܘܙܵܘܥܹ̈ܐ ܠܘܲܥܕܵܐ ܕܚܲܝܹ̈ܐ ܀|
    block |܃ܒܨܵܘܡ̇ܐ ܟܲܕ ܢܘܼܗܝ ܠܦܲܓܼܪܵܐ ܝܲܥܢܵܐ ܐܲܝܟ ܕܲܒܼܢܝܼܪܵܐ|
    block |ܕܢܸܗܘܸܐ ܦܵܠܲܚ ܒܐܸܫܟܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܘܲܟܼܒܲܪ ܗܵܕܹܐ ܒܐ̄ܪܵܙܵܐ ܝܲܠ̣ܦܘܼܗ̇ ܡ̣ܢ ܚܹܝܠ ܟܲܣܝܵܐ|
    block |ܕܨܵܘܡ̇ܐ ܥܵܗܹ̇ܢ ܠܲܡܩܲܦܵܚܘܼ ܠܲܪ̈ܓܼܝܼܓܼܵܬܼܵܐ ܀|
    block |܃ܥܘܼܕܪܵܢ ܪܘܼܚܵܐ ܐܲܠܸܦ ܐܸܢܘܿܢ ܚܹܝܠ ܚܸܟܼܡܵܬܼ̈ܐ|
    block |ܘܕܲܒܲܪܘ ܫܲܦܝܼܪ ܠܦܲܓܼܪܵܐ ܘܢܲܦܫܵܐ ܐܲܝܟ ܝܵܕܲܘܿܥܹ̈ܐ ܀|
    block |܃ܘܕܐܸܢ ܗܵܟܲܢܵܐ ܗ̄ܝܼ ܕܪܸܡܙܵܐ ܟܲܣܝܵܐ ܚܲܟܸܿܡ ܐܸܢܘܿܢ|
    block |ܡ̣ܢ ܒܲܪ ܥܲܡܪܲܡ ܢܹܐܠܲܦ ܗܵܕܹܐ ܕܫܲܪܝܼ ܒܨܵܘܡ̇ܐ ܀|
    block |܃ܗܘ̤ ܩܲܕܼܡ̇ܝܵܬܼ ܕܲܪܫܵܗ̇ ܠܐܘܼܪܚܵܐ ܕܨܵܘܡܵܐ ܪܓܼܝܼܓܼܵܐ|
    block |ܘܲܢܣܲܒܼ݂ ܥܘܼܬܼܪܵܐ ܕܪܘܼܚ ܓܸܠܝܵܢܹ̈ܐ ܒܫܘܼܠܵܡ ܨܵܘܡܹܗ ܀|
    block |܃ܡܸܢܸܗ̇ ܒܲܟܲܪ ܦܹܐܪܵܐ ܕܨܵܘܡܵܐ ܡܲܩܢܸܐ ܚܲܝܹ̈ܐ|
    block |ܘܙܲܪܥܵܗ̣̇ ܒܐ̄ܢܵܫܵܐ ܠܗܲܢܝܼܐܘܼܬܼܵܐ ܕܐܘܼܟܼܠܵܐ ܕܡܸܢܹܗ ܀|
    block |܃ܗܘ̤ ܐܲܦܠܲܚ ܒܵܗ̇ ܒܦܵܠܚܘܼܬܼ ܨܵܘܡ̇ܐ ܪܘܼܚܵܢܵܝܬܵܐ|
    block |ܘܲܢܣ݂ܲܒܼ ܐܲܓܼܪܵܐ ܐܲܦܣܘܿܢ̈ܝܵܬܼܵܐ ܕܲܥܬܼܝܼ̈ܕܼܵܬܼܵܐ ܀|
    block |܃ܗܘ̤ ܢ̣ܚܸܬܼ ܠܘܼܩܕܼܵܡ ܠܐܸܣܛܵܕܝܼܘܿܢ ܕܪ̈ܲܓܼܝܼܓܼܵܬܼܵܐ|
    block |ܘܐܸܚܲܕܼ ܕܪܵܐ ܥܲܡ ܚܘܼܬܼܚܵܬܹ̈̄ܐ ܒܪܸܓܲܬܼ ܠܲܚܡܵܐ ܀|
    block |܃ܐܲܪܒܿܥܝܼܢ ܝܵܘܡܝܼ̈ܢ ܩ̣ܵܡ ܒܐܵܓܼܘܿܢܵܐ ܠܹܠܲܝ ܐܝܼܡܵܡ|
    block |ܘܡ̣ܢ ܕܐܸܬܼܢܲܨܲܚ ܝܲܗ̣̄ܒܼ ܠܹܗ ܪܸܡܙܵܐ ܟܠܝܼܠ ܟܲܣ̈ܝܵܬܹܗ ܀|
    block |܃ܐܘܿ ܡ̇ܝܘܿܬܼܵܐ ܕܲܛܥ̣ܵܐ ܟܝܵܢܵܐ ܕܡ̇ܝܘܿܬܼܘܼܬܹܗ|
    block |ܘܲܒܼܥ̣ܵܐ ܕܢܸܕܡܸܐ ܒܠܵܐ ܡܵܝܘܿܬܹ̈ܐ ܕܠܵܐ ܡܸܬܿܬܲܪܣܹܝܢ ܀|
    block |܃ܐܘܿ ܦܲܓܼܪܵܢܵܐ ܕܒܲܣܲܪ ܘܬܲܗܸܠ ܒܲܪ̈ܓܼܝܼܓܼܵܬܼܵܐ|
    block |ܘܐܲܥܢܝܼ ܢܲܦܫܹܐ ܒܕܼܘܼܒܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܐܘܿ ܐܲܪܥܵܢܵܐ ܕܫܸܵܛ̣ ܠܲܥܝܵܕܹ̈ܐ ܐܪ̈ܥܵܢܵܝܹܐ|
    block |ܘܟܲܕܼ ܥܲܠ ܐܲܪܥܵܐ ܗ̄ܘ̣ ܡܲܪܝ ܒܚܲܝܹ̈ܐ ܕܲܫܡܲܝܵܢܹ̈ܐ ܀|
    block |܃ܐܘܿ ܥܦܪܵܢܵܐ ܕܲܓܼܒܼܝܼܠ ܛܝܼܢܹܗ ܒܡܲܝ̈ܐ ܕܚܲܫܹ̈ܐ|
    block |ܕܚܲܝܸܨܝܵܬܹܗ ܐܲܝܟ ܠܵܐ ܪܲܦܝܵܐ ܠܡܸܚܣܲܢ ܚܲܫܹ̈ܐ ܀|
    block |܃ܒܨܵܘܡܵܐ ܠܘܼܩܕܼܵܡ ܒ̣ܩܵܐ ܗܲܕܵܡ̇ܘ̈ܗܝ ܐܲܝܟ ܐܲܬܼܠܹܝܛܵܐ|
    block |ܘܝܼܕܲܥ ܕܲܡܨܸܐ ܠܡܹܐܚܲܕܼ ܕܪܵܐ ܒܦܲܓܼܪܵܐ ܘܢܲܦܫܵܐ ܀|
  block
    block |܃ܐܵܦ ܚܲܙܵܝܵܐ ܕܐܲܬܼܠܹܝܛܘܼܬܹܗ ܚܙ̣ܵܝܗܝ ܕܲܡܛܲܝܲܒܼ|
    block |ܘܦܲܬܼ݂ܚܵܗ̇ ܩܕܵܡ̇ܘܗܝ ܠܐܸܣܛܵܕܝܼܘܿܢ ܕܲܣܬܼܝܼܪ̈ܬܼܵܐ ܀|
    block |܃ܥܲܠ ܕܐܸܬܼܒܲܩܝܼ ܒܓܲܙܲܝ̈ ܪܘܼܚܵܐ ܒܗܵܘܢܵܐ ܕܪܘܼܚܵܐ|
    block |ܡܲܫ̣ ܟܲܣ̈ܝܵܬܵܐ ܕܠܵܐ ܡܸܬܿܕܲܪ̈ܟܵܢ ܐܸܠܵܐ ܠܪܘܼܚܵܐ ܀|
    block |܃ܓܠ̣ܵܐ ܠܹܗ ܪܸܡܙܵܐ ܚܹܝܠ ܐܝܼܬܼܘܼܬܼܵܐ ܕܐܝܼܬܼܵܘܗܝ ܡܸܡܬܼܘܿܡ|
    block |ܘܲܣܦ݂ܲܩ ܚܲܝܠܹܗ ܠܘܵܬܼ ܬܘܼܩܵܢܵܐ ܕܟܼܠܡܵܐ ܕܲܗܘ̤ܵܐ ܀|
    block |܃ܒܪܘܼܚܵܐ ܓܠ̣ܵܐ ܠܹܗ ܕܢܸܚܙܸܐ ܛܲܟܸܣܵܐ ܕܥܲܒܼ݂ܕܼ ܐܝܼܕܼܵܘ̈ܗܝ|
    block |ܘܲܚܙ̣ܵܐ ܒܗܵܘܢܵܐ ܘܬܼܢܵܐ ܒܩܵܠܵܐ ܬܘܼܩܵܢ ܟܠܵܐ ܀|
    block |܃ܒܗܵܘܢܵܐ ܟܲܣܝܵܐ ܩܪ̣ܵܐ ܘܐܸܬܼܗܲܓܿܝܼ ܒܲܣܬܼܝܼܪ̈ܵܬܼܵܐ|
    block |ܘܬܲܪܓܸܿܡ ܐܸܢܹܝܢ ܒܩܵܠܵܐ ܓܲܠܝܵܐ ܠܲܟܼܢܘܵܬܹ̈ܗ ܀|
    block |܃ܣܸܦܪܵܐ ܚܲܕܼܬܼܵܐ ܟ̣ܬܲܒܼ ܠܹܗ ܪܸܡܙܵܐ ܥܲܠ ܚܘܼܫܵܒܼܵܘ̈ܗܝ|
    block |ܘܲܗ̣ܦܲܟ ܟܲܬ̣ܒܹܿܗ ܒܠܘܼܚܹ̈ܐ ܕܟܹܐܦܵܐ ܠܝܘܼܠܦܵܢ ܐ̄ܢܵܫܵܐ ܀|
    block |܃ܬܠܵܬܼ ܙܲܒܼܢܵܬܼܵܐ ܨܵܪ ܐܵܬܼ̈ܘܵܬܼܵܐ ܕܣܦܲܪ ܚܲܝܹ̈ܐ|
    block |ܕܐܲܝܢܵܐ ܕܩܵܪܹܐ ܢܲܣܓܸܿܐ ܢܸܗܪܘܿܓܼ ܕܬܼܘܼܒܼ ܢܸܬܼܚܲܟܲܡ ܀|
    block |܃ܚܕܼܵܐ ܥܲܠ ܠܸܒܵܐ ܚܕܼܵܐ ܥܲܠ ܠܘܼܚܹ̈ܐ ܘܬܼܘܼܒܼ ܥܲܠ ܠܘܼܚܹ̈ܐ|
    block |ܬܲܪܬܹܿܝܢ ܒܪܸܡܙܵܐ ܘܲܚܕܼܵܐ ܒܐܝܼܕܼܵܐ ܕܒܸܣܪ̈ܵܢܵܝܹܐ ܀|
    block |܃ܗܵܐ ܗܸܓܼܝܵܢܵܐ ܪܘܼܚܵܢܵܝܵܐ ܕܐܲܠܸܦ ܪܘܼܚܵܐ|
    block |ܬܵܘ ܬܲܠܡܝܼ̈݊ܕܹܐ ܕܬܲܠܡܸܕܼ ܪܘܼܚܵܐ ܩܪܵܘ ܘܐܸܣܬܲܟܲܠܘ ܀|
    block |܃ܗܵܐ ܢܸܨܚܵܢܵܐ ܕܚܵܘܝܼ ܒܨܵܘܡ̇ܐ ܐܲܬܼܠܹܝܛ ܩܘܼܫܬܵܐ|
    block |ܬܵܘ ܨܲܝܵܡܹ̈ܐ ܩܒܼܘܿܥܘ ܚܘܼܡܣܵܢܹܗ ܒܪܸ̈ܥܝܵܢܲܝܟܿܘܿܢ ܀|
    block |܃ܗܵܐ ܦܘܼܪܥܵܢܵܐ ܕܝܲܗ̣̄ܒܼ ܠܹܗ ܡܲܠܟܵܐ ܠܦܵܠܚܵܐ ܚܲܕܬܼܵܐ|
    block |ܠܒܲܫܘ ܐܲܝܟ ܙܲܝܢܵܐ ܚܘܼܡܣܵܢ ܢܲܦܫܵܐ ܘܐܲܩܪܸܒܼܘ ܘܲܙܟܼܵܘ ܀|
    block |܃ܒܨܵܘܡ̇ܐ ܒܲܚ̣ܪܹܗ ܝܵ̇ܕܲܥ ܟܠܵܐ ܠܥܲܒܼܕܵܐ ܛܵܒܼܵܐ|
    block |ܘܟܸܢ ܦܲܢܝܼ ܠܹܗ ܐܲܓܼܪܵܐ ܕܥܵܠܹܒܼ ܠܲܚܦܝܼܛܘܼܬܹܗ ܀|
    block |܃ܠܡܵܢ ܟܲܝ ܚ݂ܲܣܟܹܿܗ ܡ̣ܢ ܡܹܐܟܼܘܼܠܬܵܐ ܠܦܲܓܼܪܵܢܵܝܵܐ|
    block |ܘܥܲܒܼ݂ܕܹܿܗ ܕܢܸܚܸܐ ܒܕܼܘܼܡܝܵܐ ܕܚܲܝܹ̈ܐ ܠܵܐ ܡܵܝܘܿܬܹ̈ܐ ܀|
    block |܃ܐ̄ܪܵܙܵܐ ܨܵܪ ܒܹܗ ܠܦܲܓܼܪ̈ܵܢܵܝܹܐ ܠܒܼܝܼܫܲܝ̈ ܚܲܫܹ̈ܐ|
    block |ܟܲܕܼ ܠܵܐ ܐܘܼܟܼܠܵܐ ܚܵܐܹ̇ܝܢ ܒܐܲܬܼܪܵܐ ܕܡܲܠܟܿܘܼܬܼ ܪܵܘܡ̇ܐ ܀|
    block |܃ܐܵܦ ܗܝ̤ ܥܸܠܬܹܗ ܕܨܵܘܡܵܐ ܗܵܕܹܐ ܗ̄ܝܼ ܠܘܵܬܼ ܦܵܪ̈ܘܿܫܹܐ|
    block |ܕܒܲܥܬܼܝܼ݁ܕܵܬܼܵܐ ܢܕܲܡܘܿܢ ܐ̄ܢܵܫܵܐ ܒܝܲܕܼ ܚܘܼܡܣܵܢܵܐ ܀|
    block |܃ܒܸܠܥܵܕܼ ܐܘܼܟܼܠܵܐ ܥܬܼܝܼܕܼܝܼܢ ܕܢܸܚܘܿܢ ܡܵܐ ܕܐܸܬܼܢܲܚܲܡܘ|
    block |ܘܐܲܠܸܦ ܐܸܢܘܿܢ ܕܲܢܨܘܼܪܘܼܢܵܗ̇ ܒܚܲܝܹ̈ܐ ܕܲܬܼܢܵܢ ܀|
    block |܃ܚܕܲܬܵܐ ܗܵܘ̇ܝܵܐ ܠܡܵܝܘܿܬܼܘܼܬܼܵܐ ܒܗܵܘ̇ ܬܘܼܩܵܢܵܐ|
    block |ܘܪܲܫ̣ܡܵܗ̇ ܒܐ̄ܪܵܙܵܐ ܩܕܼܵܡ ܥܲܝܢܲܝ̈ܗܘܿܢ ܕܲܢܕܲܡܘܿܢ ܒܵܗ̇ ܀|
    block |܃ܒܨܵܘܡܵܐ ܓܠ̣ܵܐ ܠܗܘܿܢ ܥܲܠ ܚܘܼܕܵܬܼܵܐ ܕܗܲܕܵܡܲܝ̈ܗܘܿܢ|
    block |ܕܫܵܠ̇ܚܝܼܢ ܢܲܚܬܵܐ ܕܡ̇ܝܘܿܬܼܘܼܬܼܵܐ ܒܐܸܣܟܹܿܝܡ ܐܘܼܟܼܠܵܐ ܀|
  block
    block |܃ܘܐܸܢܗܘ̤ ܕܨܵܘܡܵܐ ܓܠ̣ܵܐ ܠܲܢ ܐ̄ܪܵܙܵܐ ܕܚܘܼܕܵܬܼ ܦܲܓܼܪܲܢ|
    block |ܡܲܢ ܠܵܐ ܢܸܣܢܸܐ ܠܐܲܪ̈ܥܵܢܝܵܬܵܐ ܘܢܸܪܚܲܡ ܚܘܼܒܹܿܗ ܀|
    block |܃ܐܸܢ ܬܘܼܩܵܢܵܐ ܕܟܼܠܡܵܐ ܕܲܗܘ̤ܵܐ ܒܹܗ ܐܸܬܼܒܲܕܿܩ|
    block |ܡܲܢ ܠܵܐ ܢܚܲܡܣܸܢ ܒܦܘܼܠܚܵܢ ܥܡܲܠܹܗ ܕܢܸܫܘܸܐ ܠܐ̄ܪ̈ܵܙܹܐ ܀|
    block |܃ܐܸܢ ܒܲܪ ܥܲܡܪܲܡ ܕܪܚܸܡ ܚܘܼܒܹܿܗ ܙܲܗܝܹܗ ܒܫܘܼܒܼܚܵܐ|
    block |ܡܲܢ̣ܘܼ ܕܠܵܐ ܢܫܝܼܛ ܐܲܪ̈ܥܵܢܵܝܵܬܼܵܐ ܘܢܸܬܼܒܲܕܩ ܠܹܗ ܀|
    block |܃ܐܸܢ ܡ̇ܝܘܿܬܼܵܐ ܩ̣ܢܵܐ ܙܲܗܝܘܼܬܼܵܐ ܒܐ̄ܪܵܙ ܒܵܪܘܿܝܵܐ|
    block |ܡܲܢ ܠܵܐ ܢܒܲܣܲܪ ܥܲܠ ܟܠܡܸܕܲܡ ܘܠܹܗ ܢܸܬܼܪܲܓܼܪܲܓܼ ܀|
    block |܃ܐܲܝܟ ܡܲܚܙܝܼܬܼܵܐ ܩܲܒܼ݂ܥܹܗ ܠܨܵܘܡ̇ܐ ܡܘܼܫܹܐ|
    block |ܘܬܸܚܒܲܬ̤ ܥܲܝܢܵܐ ܕܒܸܣܪ̈ܵܢܵܝܹܐ ܕܬܸܬܼܒܲܩܸܐ ܒܹܗ ܀|
    block |܃ܐܘܿ ܗܲܕܵܡܹ̈ܐ ܕܲܕܚܝܼܠܝܼܢ ܗ̄ܘ̣ܵܘ ܥܲܠ ܗܲܕܵܡܹ̈ܐ|
    block |ܐܘܿ ܒܵܒܼܵܬܼ̈ܐ ܕܲܥܪ݂ܲܩ ܡܸܢܗܹܝܢ ܢܘܼܗܪܵܐ ܕܥܲܝܼܢܹ̈ܐ ܀|
    block |܃ܐܘܿ ܢܲܗܝܼܪܵܐ ܕܪܲܕܦܹܗ ܠܢܘܼܗܪܵܐ ܒܥܘܸܙܵܐ ܕܢܘܼܗܪܹܗ|
    block |܃ܐܘܿ ܣܸܦ̈ܘܵܬܼܵܐ ܐܲܦܲܝ̈ ܬܲܪܥܵܐ ܕܦܘܼܡܵܐ ܕܒܸܣܪܵܐ|
    block |ܕܙܵܥ̣ܘ ܘܐܸܬܼܒܲܠܗܝܼܘ ܦܲܓܼܪܵܐ ܘܢܲܦܫܵܐ ܟܲܕܼ ܡܸܬܼܦܵܬܼ̈ܚܵܢ ܀|
    block |܃ܕܚܝܼܠ ܦܲܪܨܘܿܦܹܗ ܕܦܲܓܼܪܵܢܵܝܵܐ ܘܡܲܪܡܸܒܼ ܦܲܓܼܪܹ̈ܐ|
    block |ܘܲܡܙܝܥ ܩܵܠܵܐ ܕܡܸܠܲܬܼ ܦܘܼܡܹܗ ܠܪ̈ܓܼܫܹܐ ܘܙܵܘܥܹ̈ܐ ܀|
    block |܃ܬܵܘ ܚܙܵܘ ܬܸܕܼܡܘܼܪܬܵܐ ܒܦܲܓܼܪܵܐ ܕܐ̄ܢܵܫܵܐ|
    block |ܕܨܵܡ ܘܐܸܙܕܲܗܝܼ ܕܲܕܚܸܠܘܼ ܐ̄ܢܵܫܵܐ ܕܢܸܬܼܒܲܩܘܿܢ ܒܹܗ ܀|
    block |܃ܒܨܵܘܡܹܗ ܕܡܘܼܫܹܐ ܢܸܩܢܸܐ ܣܲܒܼܪܵܐ ܥܲܠ ܚܘܼܕܵܬܲܢ|
    block |ܕܐܸܢ ܨܵܘܡ̇ܝܼܢܲܢ ܡ̣ܢ ܒܝܼ̈ܫܵܬܼܵܐ ܫܲܪܝܼܪ ܣܲܒܼܪܲܢ ܀|
    block |܃ܡ̣ܢ ܒܝܼ̈ܫܵܬܼܵܐ ܢܸܚܣܘܿܟ ܠܸܒܲܢ ܥܲܡ ܣܸܦ̈ܘܵܬܲܢ|
    block |ܕܢܸܗܘܸܐ ܫܒܼܝܼܚܹ̈ܐ ܐܲܝܟ ܒܲܪ ܥܲܡܪܲܡ ܒܦܲܓܼܪܵܐ ܘܢܲܦܫܵܐ ܀|
    block |܃ܢܨܘܼܡ ܪܸܥܝܵܢܵܐ ܥܲܡ ܗܲܕܵܡܹ̈ܐ ܡ̣ܢ ܟܠ ܕܲܣܢܸܐ|
    block |ܘܢܸܚܣܘܿܟ ܙܵܘܥܹ̈ܐ ܡ̣ܢ ܚܘܼܬܼܚܵܬܹ̈ܐ ܐܲܝܟ ܕܡ̣ܢ ܠܲܚܡܵܐ ܀|
    block |܃ܚܲܕܼ ܒܲܪܢܵܫܵܐ ܐܝܼܬܼܵܘܗܝ ܐ̄ܢܵܫܵܐ ܒܦܲܓܼܪܵܐ ܘܢܲܦܫܵܐ|
    block |ܕܢܸܗܘܸܐ ܫܵܠܹ̇ܡ ܟܠܹܗ ܒܟܼܠܹܗ ܠܦܘܼܠܚܵܢ ܚܲܝܹ̈ܐ ܀|
    block |܃ܢܨܘܼܡܘܼܢ ܙܵܘܥܹ̈ܐ ܡ̣ܢ ܪܵܡܘܼܬܵܐ ܘܚܸܡܬܼܵܐ ܘܪܘܼܓܼܙܵܐ|
    block |ܐܲܝܟ ܗܲܕܵܡܹ̈ܐ ܡ̣ܢ ܡܹܐܟܼܘܼܠܬܵܐ ܕܐܲܪ̈ܥܵܢܵܝܵܬܼܵܐ ܀|
    block |܃ܢܫܝܼܓܼ ܡ̣ܢ ܠܸܒܲܢ ܚܣܵܡܵܐ ܣܲܢܝܵܐ ܡܨܲܠܸܐ ܠܢܲܦܫܵܐ|
    block |ܒܛܲܟܼܣܵܐ ܕܲܡܫܝܼܓܼ ܟܠܢܵܫ ܨܵܐܬܼܵܐ ܕܥܲܠ ܗܲܕܵܡܵܘ̈ܗܝ ܀|
    block |܃ܠܵܐ ܢܨܘܼܡ ܦܘܼܡܵܐ ܡ̣ܢ ܡܹܐܟܼܘܼܠܬܵܐ ܘܢܸܫܪܹܐ ܠܸܒܵܐ|
    block |ܠܵܐ ܢܸܬܲܢܲܙܪܘܼܢ ܪ̈ܓܼܫܹܐ ܕܲܠܒܲܪ ܘܢܸܦܗܘܿܢ ܙܵܘܥܹ̈ܐ ܀|
    block |܃ܒܨܵܘܡ̇ܐ ܢܲܐܣܸܐ ܟܹܐܢܹ̈ܐ ܕܦܲܓܼܪܲܢ ܘܡܘܼܡܹ̈ܐ ܕܢܲܦܫܲܢ|
    block |ܕܝܵ̇ܕܲܥ ܦܘܼܪܣܵܐ ܕܣܬܼܝܼܪ̈ܵܐ ܘܲܕܼܓܲܠ̈ܝܵܬܼܵܐ ܀|
    block |܃ܢܚܵܘܹܝܘܗܝ ܟܹܐܒܹ̈ܐ ܕܟܼܠܹܗ ܐ̄ܢܵܫܲܢ ܕܲܠܓܼܵܘ ܘܕܲܠܒܲܪ|
    block |ܕܣܵܦܹ̇ܩ ܚܲܝܠܹܗ ܕܢܲܐܣܸܐ ܦܲܓܼܪܵܐ ܘܢܸܡܪܘܿܩ ܢܲܦܫܵܐ ܀|
  block
    block |܃ܐܵܣܝܵܐ ܗ̄ܘ̣ ܛܵܒܼܵܐ ܕܡܲܐܣܸܐ ܡܲܓܵܢ ܠܲܡܡܲܚܲܝܵ̈ܐ|
    block |ܘܥܵܨܹ̇ܒܼ ܒܪ̈ܲܚܡܹܐ ܬܒܼܵܪܵܐ ܕܥܵܘ̣ܠܵܐ ܘܡܲܩܢܸܐ ܚܲܝܹ̈ܐ ܀|
    block |܃ܚܢܵܢܵܐ ܘܪ̈ܲܚܡܹܐ ܡܡܲܕܹܿܟ ܝܵܗܹ̇ܒܼ ܐܲܝܟ ܣܲܡܡܵܢܹ̈ܐ|
    block |ܘܣܲܒܼܪܵܐ ܘܚܘܼܒܵܐ ܡܲܫܩܸܐ ܒܟܵܪܣܵܐ ܕܗܲܝܡܵܢܘܼܬܼܵܐ ܀|
    block |܃ܗܲܢܝܼ ܟܵܣܹܗ ܠܲܕܼܫܵܬܹ̇ܐ ܠܹܗ ܒܗܲܝܡܵܢܘܼܬܼܵܐ|
    block |ܕܚܲܠܝܘܼܬܼ ܚܲܝܹ̈ܐ ܕܠܵܐ ܫܘܼܠܵܡܵܐ ܟܲܣܝܵܐ ܒܓܼܵܘܗ ܀|
    block |܃ܢܸܒܼܥܵܐ ܗ̄ܘ̣ ܚܲܠܝܵܐ ܕܪܵܕܹܐ ܟܠܢܵܫ ܒܐܲܡܝܼܢܘܼܬܼܵܐ|
    block |ܘܠܵܐ ܡܸܣܬܲܒܼܥܵܐ ܚܲܠܝܘܼܬܼ ܫܸܩܝܹܗ ܒܦܘܼܡ ܫܵܬܼܘܿܝܵܘ̈ܗܝ ܀|
    block |܃ܬܵܘ ܪܸ̈ܥܝܵܢܹܐ ܕܝܲܒܸܿܫ ܐܸܢܘܿܢ ܚܘܼܡܵܐ ܕܥܵܘ̣ܠܵܐ|
    block |ܦܲܝܼܓܼܘ ܨܲܗܝܵܐ ܕܚܘܼܫܵܒܲܝ̈ܟܿܘܿܢ ܒܟܼܵܣ ܚܲܠܝܘܼܬܼܵܐ ܀|
    block |܃ܬܵܘ ܦܲܟܝܼܗܹ̈ܐ ܕܲܦܟ݂ܲܗܘ ܘܲܛܥ̣ܵܘ ܡ̣ܢ ܘܵܠܝܼܬܼܵܐ|
    block |ܩܪܘܿܒܼܘ ܨܹܝܕ ܨܵܘܡܵܐ ܘܲܩܢܵܘ ܛܲܥܡܵܐ ܕܦܵܪܘܿܫܘܼܬܼܵܐ ܀|
    block |܃ܬܵܘ ܚܲܣܵܡܹ̈ܐ ܕܕܲܠܲܚ ܐܸܢܘܿܢ ܛܢܵܢܵܐ ܣܲܟܼܠܵܐ|
    block |ܘܫܲܢܸܘ ܪܘܼܓܼܙܵܐ ܕܝܲܨܪܵܐ ܕܲܒܼܟܼܘܿܢ ܒܚܲܠܝܘܼܬܼ ܨܵܘܡ̇ܐ ܀|
    block |܃ܬܵܘ ܥܵܠܘܿܒܹ̈ܐ ܐܸܢܘܿܢ ܒܝܼܫܵܐ ܒܢܸܟܼܠܹܗ|
    block |ܦܪܘܿܥܘ ܙܸܵܕ̈ܩܵܬܵܐ ܚܠܵܦ ܐܸܢ̈ܩܵܬܼܵܐ ܕܥܘܼܠܒܵܢܲܝ̈ܟܿܘܿܢ ܀|
    block |܃ܬܵܘ ܙܲܢܝܹ̈ܐ ܕܛܲܡܲܐܘ ܩܘܼܕܫܹ̈ܐ ܕܗܲܕܵܡܲܝ̈ܟܿܘܿܢ|
    block |ܣܲܒܼܘ ܕܘܼܟܵܝܵܐ ܒܫܵܘܬܵܦܘܼܬܼܵܐ ܕܦܘܼܠܚܵܢ ܨܵܘܡ̇ܐ ܀|
    block |܃ܬܵܘ ܓܲܢܵܒܹ̈ܐ ܕܚܲܠܸܨܘ ܓܲܙܸ̈ܐ ܥܵܘܵܠܐܝܼܬܼ|
    block |ܨܘܼܡܘ ܘܐܸܡܲܟܲܟܼܘ ܕܕܼܵܡ ܬܸܬܼܚܲܣܘܿܢ ܒܲܬܼܘܵܬܼ ܢܲܦܫܵܐ ܀|
    block |܃ܚܬܼܝܼܪܹ̈ܐ ܡܲܟܸܿܟܼܘ ܪܵܘܡ̇ܐ ܩܲܫܝܵܐ ܕܪܸ̈ܥܝܵܢܲܝܟܿܘܿܢ|
    block |ܘܲܠܒܲܫܘ ܨܵܘܡ̇ܐ ܢܲܚܬܵܐ ܢܲܟܼܦܵܐ ܕܲܦܠܸܐ ܒܚܸܙܘܹܗ ܀|
    block |܃ܝܲܥܢܹ̈ܐ ܟܐܵܘ ܒܵܗ̇ ܒܪܲܒܿܘܼܬܼ ܟܲܪܣܵܐ ܒܩܵܠ ܫܲܘܝܘܼܬܼܵܐ|
    block |ܘܐܲܚܘܿܕܘ ܒܐܲܦܹܝ̈ܗ̇ ܬܲܪܥܵܐ ܕܨܵܘܡ̇ܐ ܬܸܬܼܝܲܥܲܢ ܀|
    block |܃ܪ̈ܵܓܼܝ ܟܣܸܦܵܐ ܒܲܕܲܪܘ ܟܣܸܦܵܐ ܒܐܲܪܥܵܐ ܕܨܵܘܡ̇ܐ|
    block |ܕܬܸܥܘܿܢ ܥܘܼܬܼܪܵܐ ܕܙܲܕܲܝܼܩܘܼܬܼܵܐ ܕܠܵܐ ܡܸܬܼܚܲܒܲܠ ܀|
    block |܃ܪ̈ܡܚܲܝ ܫܘܼܒܼܚܵܐ ܥܪܘܿܩܘ ܡ̣ܢ ܫܘܼܒܼܚܵܐ ܦܲܚܵܐ ܢܟܼܝܼܠܵܐ|
    block |ܘܦܲܪܣܵܘ ܢܸܟܼܠܵܘ̈ܗܝ ܒܢܘܼܗܪܵܐ ܕܨܵܘܡ̇ܐ ܡܲܦܨܲܚ ܢܲܦܫܵܐ ܀|
    block |܃ܨܘܼܡ ܨܲܝܵܡܵܐ ܥܲܡ ܡܹܐܟܼܘܼܠܬܵܐ ܐܵܦ ܡ̣ܢ ܫܘܼܒܼܚܵܐ|
    block |ܕܲܠܡܵܐ ܬܸܥܘܿܠ ܪܸܚܡܲܬܼ ܫܘܼܒܼܚܵܐ ܘܬܸܫܪܸܐ ܨܵܘܡ̇ܟ ܀|
    block |ܟܠܝܼ ܣܸܦ̈ܘܵܬܼܵܟ ܡ̣ܢ ܪܘܼܛܵܢܵܐ ܐܲܝܟ ܕܡ̣ܢ ܠܲܚܡܵܐ܃|
  block
    block |ܕܲܠܡܵܐ ܬܵܘܒܸܿܕܼ ܡܸܠܬܼܵܐ ܕܦܘܼܡ̇ܟ ܥܲܡܠܹ̈ܐ ܕܢܲܦܫܵܟ ܀|
    block |܃ܦܪܘܿܣ ܫܘܿܫܸܦܵܐ ܕܨܵܘܡ̇ܐ ܕܲܟܼܝܵܐ ܥܲܠ ܒܵܒܼܵܬܼ̈ܟ|
    block |ܕܠܵܐ ܬܸܬܼܒܲܩܸܐ ܙܲܠܝܼܠܵܐܝܼܬܼ ܒܚܵܘܪܵܐ ܣܲܢܝܵܐ ܀|
    block |܃ܟܠܝܼ ܡ̣ܢ ܥܲܝܢܝ̈ܟ ܫܸܩܝܵܐ ܨܲܚܢܵܐ ܕܬܼܵܒܲܥ̇ ܦܲܓܪܵܐ|
    block |ܘܐܲܫܩܵܐ ܐܸܢܹܝܢ ܟܵܣܵܐ ܢܲܟܼܦܵܐ ܕܩܲܕܿܝܼܫܘܼܬܼܵܐ ܀|
    block |܃ܥܲܝܢܵܐ ܪܦܝܼܬܼܵܐ ܗ̄ܝܼ ܘܲܩܒܸܐ ܒܓܼܵܘܗ̇ ܚܝܵܪܵܐ ܪܲܦܝܵܐ|
    block |ܐܲܚܘܿܕܼ ܒܐܲܦܹܝ̈ܗ̇ ܬܪܲܥ ܨܸܒܼܝܵܢܵܐ ܕܲܟܼܢܝܼܟܼܘܼܬܼܵܐ ܀|
    block |܃ܘܼܪ̈ܝ ܢܸܩ̈ܒܼܵܬܼܵܐ ܒܫܲܦܝܘܼܬܼ ܨܵܘܡ̇ܐ ܐܲܝܟ ܡܲܚܙܝܼܬܼܵܐ|
    block |ܘܲܡܪ̈ܘܿܩ ܡܘܼܡܹ̈ܐ ܕܪܸ̈ܥܝܵܢܲܝܟܹܿܝܢ ܐܲܝܟ ܕܐܲܦܲܝܟܹܿܝ̈ܢ ܀|
    block |܃ܢܲܟܸܿܦܝ̈ ܚܵܘܪܵܐ ܕܚܘܼܫܵܒܲܝܟܹܿܝ̈ܢ ܐܲܝܟ ܕܲܒܼܢܲܚ̈ܬܹܿܐ|
    block |ܕܢܸܗܘܸܐ ܫܵܠܹ̇ܡ ܨܸܒܼܝܵܢ ܢܲܦܫܵܐ ܠܐܸܣܟܹܿܝܡ ܦܲܓܼܪܵܐ ܀|
    block |܃ܠܵܐ ܬܸܨܛܲܒܿܬܼܝܼܢ ܒܢܲܚ̈ܬܹܿܐ ܕܲܠܒܲܪ ܐܘܿ ܒܲܪܬܼ ܚܵܘܵܐ|
    block |ܠܒܲܫܝ ܢܲܟܼܦܘܼܬܼܵܐ ܥܲܠ ܪܸܥܝܵܢܹܟܼܝ ܐܲܝܟ ܕܥܲܠ ܕܘܼܫܡܹܟܼܝ ܀|
    block |܃ܛܲܟܸܿܣ ܪܲܗܛܵܐ ܕܥܝܼܢܲܝ̈ ܠܸܒܹܿܟܼܝ ܐܲܝܟ ܗܲܠܟܼܵܬܹܟܼܝ̈|
    block |ܕܠܵܐ ܢܸܬܿܬܲܩܠܘܼܢ ܫܲܒܼܪ̈ܲܝ ܠܸܒܵܐ ܒܙܲܠܝܼܠܘܼܬܹܟܼܝ ܀|
    block |܃ܒܨܘܿܪܝ ܡ̣ܢ ܨܸܒܼܬܵܐ ܕܥܲܠ ܗܲܕܵܡܲܝ̈ܟܿܝ ܘܨܲܒܸܿܬܼܝ ܗܵܘܢܹܟܼܝ|
    block |ܡܪܘܿܩܝ ܪܸܥܝܵܢܹܟܼܝ ܐܲܝܟ ܦܲܪܨܘܿܦܹܟܼܝ ܒܪܲܟܼܝܘܼܬܼ ܢܲܦܫܵܐ ܀|
    block |܃ܚܙܵܝ ܠܵܐ ܬܸܗܘܹܝܢ ܥܸܠܲܬܼ ܟܸܫܠܵܐ ܒܨܸܒܼܬܵܐ ܕܐܲܦܲܝ̈ܟܿܝ|
    block |ܕܲܠܡܵܐ ܬܩܲܒܿܠܝܼܢ ܕܝܼܢܵܐ ܥܦܝܼܦܵܐ ܕܲܚܛ݂ܲܝܬܿܝ ܘܐܲܚܛܝܼܬܿܝ ܀|
    block |܃ܫܡܲܥܝܼ ܩܘܼܛܪܵܓܼܵܐ ܕܪܲܒܿܘܼܬܼ ܥܵܘ̣ܠܹܟܼܝ ܡ̣ܢ ܢܵܡܘܿܣܵܐ|
    block |ܕܲܡܓܲܢܸܐ ܠܒܼܝܼܫܘܼܬܼ ܝܲܨܪܟܼܝ ܡ̣ܢ ܟܠ ܥܵܘ̣ܠܵܝܼ̈ܢ ܀|
    block |܃ܗܵܐ ܚܵܘܝܼܬܹܿܟܼܝ ܡ̣ܢ ܢܵܡܘܿܣܵܐ ܡ̣ܢ ܕܲܟܼܝܵܢܵܐ|
    block |ܕܚܲܠܝ ܡ̣ܢ ܢܸܓܼ̈ܕܹܿܐ ܘܫܐܲܠܝ ܪ̈ܲܚܡܹܐ ܥܲܕܼ ܐܝܼܬܼ ܙܲܒܼܢܵܐ ܀|
    block |܃ܠܒܲܫܘ ܐܲܝܟ ܙܲܝܢܵܐ ܚܲܝܠܹܗ ܕܨܵܘܡ̇ܐ ܓܲܒܼܪܹ̈ܐ ܘܢܸܫܹ̈ܐ|
    block |ܕܠܲܝܬܿ ܦܘܼܪܫܵܢܵܐ ܒܐ̄ܪܵܙܵܐ ܚܲܕܼܬܼܵܐ ܕܨܵܪ ܠܲܢ ܒܐܝܼܕܹܗ ܀|
    block |܃ܚܕܼܵܐ ܫܲܘܝܘܼܬܼܵܐ ܕܗܵܘ̇ ܬܘܼܩܵܢܵܐ ܓܠ̣ܵܐ ܠܲܢ ܨܵܘܡ̇ܐ|
    block |ܐܲܟܼܡܵܐ ܕܫܵܠܲܚ ܦܲܓܼܪܵܐ ܚܒܼܵܠܵܐ ܐܵܦ ܐܸܣܟܹܿܡܵܐ ܀|
    block |܃ܢܨܘܼܡ ܕܲܟܼܝܵܐܝܼܬܼ ܐܲܝܟ ܕܲܦܠܸܐ ܠܹܗ ܠܐ̄ܪܵܙ ܚܘܼܕܵܬܼܵܐ|
    block |ܕܠܵܐ ܢܸܬܿܕܲܓܲܠ ܫܪܵܪܵܐ ܕܐ̄ܪܵܙܵܐ ܒܝܲܕܼ ܪܲܦܝܘܼܬܲܢ ܀|
    block |܃ܒܦܲܓܼܪܵܐ ܘܢܲܦܫܵܐ ܢܨܘܼܡ ܫܲܘܝܵܐܝܼܬܼ ܡ̣ܢ ܟܠ ܕܲܣܢܸܐ|
    block |ܕܠܵܐ ܢܸܬܼܥܵܘܲܟ ܨܵܘܡܵܐ ܕܦܘܼܡܵܐ ܒܝܲܕܼ ܪܸܥܝܵܢܵܐ ܀|
    block |܃ܠܵܐ ܢܸܚܠܘܿܛ ܒܹܗ ܒܕܸܒܼܚܵܐ ܕܨܵܘܡܲܢ ܚܲܕܼ ܡ̣ܢ ܥܵܘ̣ܠܵܝܼ̈ܢ|
    block |ܕܐܸܢ ܡܸܬܿܛܲܡܲܐ ܠܵܐ ܡܸܬܼܩܲܒܲܠ ܨܹܝܕܼ ܝܵ̇ܕܲܥ ܟܠ ܀|
    block |܃ܠܲܝܬܿ ܨܸܒܼܝܵܢܵܐ ܠܝܵ̇ܕܲܥ ܟܠܵܐ ܒܕܸܒܼܚܹ̈ܐ ܕܥܵܘ̣ܠܵܐ|
    block |ܘܠܵܐ ܫܵܦܲܪ ܠܹܗ ܨܵܘܡ̇ܐ ܕܦܲܓܼܪܵܐ ܒܸܠܥܵܕܼ ܢܲܦܫܵܐ ܀|
  block
    block |܃ܨܵܡ̣ܘ ܝܗ̄ܘܼܕܵܝܹ̈ܐ ܘܩܲܪܸܒܼܘ ܕܸܒܼܚܹ̈ܐ ܘܠܵܐ ܐܸܬܼܩܲܒܲܠܘ|
    block |ܕܲܚܠܝܼܛܵܐ ܗ̄ܘ̣ܵܬܼ ܥܲܡ ܕܸܒܼܚܲܝ̈ܗܘܿܢ ܕܚܠܲܬܼ ܫܹܐܕܹ̈ܐ ܀|
    block |܃ܒܪܼ̈ܓܼܿܫܹܐ ܕܲܠܒܲܪ ܨܵܡ̣ܘ ܥܸܒܼܪ̈ܵܝܹܐ ܘܠܵܐ ܗ̄ܘ̣ܵܐ ܒܙܵܘܘܥܹ̈ܐ|
    block |ܐܵܦ ܚܵܙܹ̇ܐ ܟܠ ܠܵܐ ܝܲܗ̄ܒܼ ܐܲܓܼܪܵܐ ܠܨܵܘܡ̇ܐ ܠܦܝܼܓܼܵܐ ܀|
    block |܃ܦܲܓܼܪܵܐ ܡܲܟܸܿܟܼܘ ܘܠܵܐ ܢܚ̣ܸܬܼ ܠܸܒܵܐ ܪܵܡܘܼܬܼܵܐ|
    block |ܒܓܸܠܝܵܐ ܫܦ݂ܲܪܘ ܗ̄ܘ̣ܵܘ ܘܣܲܪܸܩ ܐܸܢܘܿܢ ܡ̣ܢ ܦܘܼܪܥܵܢܵܐ ܀|
    block |܃ܟܲܕܼܵܒܼܵܐܝܼܬܼ ܬܒܲܥ̣ܘ ܡܲܪ̈ܵܚܹܐ ܐܲܓܼܪܵܐ ܕܨܵܘܡ̇ܐ|
    block |ܘܐܲܟܸܿܣ ܐܸܢܘܿܢ ܢܒܼܝܼܵܐ ܒܪܘܼܚܵܐ ܕܡܸܛܥܵܐ ܛܵܥܹ̇ܝܢ ܀|
    block |܃ܠܡܵܢܵܐ ܠܲܡ ܨܵܡ̄ܢ ܘܠܵܐ ܚܵܐܲ݁ܪ ܐܲܢ̄ܬܿ ܒܨܵܘܡܵܐ ܕܦܲܓܼܪܲܢ|
    block |ܠܡܵܢ ܐܸܬܼܡܲܟܲܡܼܢ ܘܠܵܐ ܐܸܬܼܒܲܩܝܼܬܿ ܒܡܘܼܟܵܟ ܢܲܦܫܲܢ ܀|
    block |܃ܐܘܿ ܡ̣ܢ ܚܘܼܬܼܪܵܐ ܦܥܠܵܐ ܢܟܼܝܼܠܵܐ ܕܒܲܛܝܼܠ ܟܠ ܫܵܥ|
    block |ܘܬܼܵܒܲܥ̇ ܐܲܓܼܪܵܐ ܐܲܝܟ ܟܲܫܝܼܪܵܐ ܠܡܵܪܹܐ ܟܲܪܡܵܐ ܀|
    block |܃ܐܘܿ ܪܵܡܘܼܬܼܵܐ ܣܲܬܵܐ ܕܒܼܪܵܐ ܓܠܝܼܙܲܬܼ ܦܹܐܪܹ̈ܐ|
    block |ܕܕܼܵܝ̇ܢܵܐ ܒܚܓܘܼܨܦܵܐ ܥܲܡ ܦܲܠܵܚܵܐ ܕܗܵܐ ܠܲܡ ܛܲܠ̣ܡܲܢܝ ܀|
    block |܃ܠܥܸܙ ܓܸܠܝܵܢܵܐ ܕܐ̄ܪܵܙ ܒܵܪܘܿܝܵܐ ܒܠܸܫܵܢ ܒܸܣܪܵܐ|
    block |ܘܐܲܟܸܿܣ ܐܸܢܘܿܢ ܕܲܟܼܕܵܒܼܵܐܝܼܬܼ ܨܵܡ̣ܘ ܘܐܸܬܼܡܲܟܲܟܼܘ ܀|
    block |܃ܠܵܐ ܠܲܡ ܬܨܘܼܡܘܼܢ ܐܲܝܟ ܗܵܢ ܨܵܘܡ̇ܐ ܢܒܼܝܼܵܐ ܬܲܪܓܸܿܡ|
    block |ܠܵܐ ܒܵܥܹ̇ܐ ܐ̄ܢܵܐ ܡܘܼܟܵܟ ܦܲܓܼܪܵܐ ܘܪܵܡܘܼܬܼ ܢܲܦܫܵܐ ܀|
    block |܃ܗܵܢܵܘ̇ ܨܵܘܡ̇ܐ ܕܬܼܵܒܲܥ̇ ܨܸܒܼܝܢܝ ܡ̣ܢ ܨܲܝܵܡܹ̈ܐ|
    block |ܠܡܸܫܪܵܐ ܩܸܛܪܹ̈ܐ ܕܩ̣ܛܲܪ ܥܵܘ̣ܠܵܐ ܒܓܼܵܘ ܪܸ̈ܥܝܵܢܹܐ ܀|
    block |܃ܐܸܢ ܒܵܥܹ̇ܐ ܐܲܢ̄ܬܿ ܕܢܸܗܘܸܐ ܨܵܘܡ̇ܟ ܕܟܹܐ ܡ̣ܢ ܡܘܼܡܹ̈ܐ|
    block |ܚܘܼܢ ܩܲܪܝܼܒܼܵܟ ܒܚܘܼܒܵܐ ܘܪ̈ܲܚܡܹܐ ܘܗܵܐ ܩܲܒܸܿܠܬܹܿܗ ܀|
    block |܃ܗܵܐ ܐܲܠܸܦ ܠܲܢ ܢܒܼܝܼܵܐ ܕܪܘܼܚܵܐ ܙܢܲܝ̈ ܨܲܝܵܡܹ̈ܐ|
    block |ܠܵܐ ܢܸܬܿܕܲܡܸܐ ܐܲܝܟ ܝܗ̄ܘܼܕܵܝܹ̈ܐ ܕܨܵܡ̣ܘ ܘܐܸܣܬܲܪܲܩܘ ܀|
    block |܃ܗܵܐ ܚܵܘܝܼ ܠܲܢ ܟܲܣܝܵܐ ܒܓܸܠܝܵܐ ܕܐܲܝܟܲܢ ܢܸܫܦܲܪ|
    block |ܢܕܲܟܸܿܐ ܢܲܦܫܲܢ ܥܲܡ ܗܲܕܵܡܲܝ̈ܢ ܠܥܲܝܢܲܝ̈ ܟܲܣܝܵܐ ܀|
    block |܃ܗܵܐ ܒܲܕܸܿܩ ܠܲܢ ܨܸܒܼܝܵܢ ܚܘܼܒܹܿܗ ܒܝܲܕܼ ܐܹܫܲܥܝܵܐ|
    block |ܢܸܬܼܩܲܢ ܟܠܫܵܥ ܐܲܝܟ ܨܼܒܼܝܵܢܹܗ ܒܐܲܝܠܹܝܢ ܕܲܡܢܵܚ ܀|
    block |܃ܢܸܣܥܸܐ ܚܘܼܬܼܪܵܐ ܡ̇ܘܒܸܿܕ ܥܲܡܠܹ̈ܐ ܕܦܲܓܼܪܵܐ ܘܢܲܦܫܵܐ|
    block |ܘܢܸܪܚܲܡ ܢܝܼܫܵܐ ܕܡܲܟܿܝܼܟܼܘܼܬܼܵܐ ܕܡܲܚܸܐ ܡܲܓܵܢ ܀|
    block |܃ܢܸܥܩܘܿܪ ܢܸܟܼܠܵܐ ܡܲܪܝܼܪ ܟܘܼ̈ܒܹܿܐ ܡ̣ܢ ܪܸܥܝܵܢܲܢ|
    block |ܘܢܸܨܘܿܒܼ ܫܲܝܢܵܐ ܡܫܲܝܸܢ ܟܠܵܐ ܒܓܼܵܘ ܡܲܚܫܲܒܼܬܲܢ ܀|
    block |ܢܸܟܼܠܵܐ ܦܲܚܵܐ ܗ̄ܘ̣ ܕܲܟܼܣܸܐ ܒܢܲܦܫܵܐ ܐܲܝܟ ܕܲܒܼܦܲܚܬܵܐ܃|
  block
    block |ܘܨܵܐܹ̇ܪܼ ܐ̄ܢܵܫܵܐ ܐܲܝܟ ܚܲܝ̈ܘܵܬܼܵܐ ܠܐܲܒܼܕܵܢ ܡ̇ܘܬܵܐ ܀|
    block |܃ܒܫܸܡ ܟܹܐܢܘܼܬܼܵܐ ܡܲܛܥܹܐ ܢܸܟܼܠܵܐ ܐܲܝܟ ܕܲܒܼܠܸܩܛܵܐ|
    block |ܘܲܡܚܲܬܼܚܸܬܼ ܠܹܗ ܠܝܲܨܪܵܐ ܕܢܹܐܟܼܘܿܠ ܡܸܪܵܬܼ ܡ̇ܘܬܵܐ ܀|
    block |܃ܢܦܲܣܸܐ ܡ̇ܕܹܝܢ ܢܸܟܼܠܵܐ ܕܵܟܼܣܸܐ ܒܓܼܵܘ ܪܸܥܝܵܢܲܢ|
    block |ܘܐܲܟܸܿܢ ܢܸܩܪܘܿܒܼ ܠܦܘܼܠܚܵܢ ܨܵܘܡ̇ܐ ܒܕܲܟܼܝܘܼܬܼ ܢܲܦܫܵܐ ܀|
    block |܃ܠܵܐ ܢܸܬܼܟܲܣܸܐ ܢܸܟܼܠܵܐ ܒܨܵܘܡܲܢ ܐܲܝܟ ܕܲܒܼܢܲܚܬܵܐ|
    block |ܐܲܟܼܡܵܐ ܕܲܥܒ݂ܲܕܼܘ ܒܢܲܝ̈ ܐܝܼܙܲܪܥܹܝܠ ܕܨܵܡ̣ܘ ܘܐܸܨܛܲܢܲܥܘ ܀|
    block |܃ܠܵܐ ܢܸܫܬܲܡܲܫ ܡܹܐܟܼܠܩܲܪܨܵܐ ܒܲܢܙܝܼܪܬܲܢ|
    block |ܐܲܟܼܡܵܐ ܕܥܸܒܼܕܲܬ̤ ܗܵܝ̇ ܫܵܛܝܼܬܵܐ ܠܢܵܒܼܘܿܬܼ ܚܲܣܝܵܐ ܀|
    block |܃ܗܵܪܟܵܐ ܢܸܚܙܸܐ ܓܘܼܢܚܵܐ ܪܲܒܵܐ ܕܲܣܥ݂ܲܪ ܢܸܟܼܠܵܐ|
    block |ܕܟܲܣܝܼ ܢܦܫܹܗ ܒܐܸܣܟܹܿܝܡ ܨܵܘܡ̇ܐ ܘܫܲܡܸܫ ܩܸܛܠܵܐ ܀|
    block |܃ܙܘܼܥܘ ܨܲܝܵܡܹ̈ܐ ܡ݂ܢ ܩܵܠ ܩܸܛܠܵܐ ܕܲܗܘ̤ܵܐ ܒܨܵܘܡܵܐ|
    block |ܘܲܕܼܚܲܠܘ ܕܲܠܡܵܐ ܡܣܲܬܲܪ ܢܸܟ̣ܠܵܐ ܒܪܸ̈ܥܝܵܢܲܝܟܿܘܿܢ ܀|
    block |܃ܚܙ̣ܵܘ ܕܲܠܡܵܐ ܐܝܼܬܼ ܕܒܼܵܥܹ̇ܐ ܕܢܸܥܠܘܿܒܼ ܒܲܕܼܡܘܼܬܼ ܐܵܚܵܒܼ|
    block |ܘܚܵܫܹ̇ܠ ܢܸܟܼܠܵܐ ܕܢܸܩܛܘܿܠ ܚܲܒܼܪܹ ܕܢܹܐܪܲܬܼ ܢܸܟܼܣܵܘ̈ܗܝ ܀|
    block |܃ܘܐܸܢ ܠܵܐ ܩܵܛܹ̇ܠ ܐܲܝܢܵܐ ܕܥܵܠܹ̇ܒܼ ܒܲܕܼܡܘܼܬܼ ܐܵܚܵܒܼ|
    block |ܠܒܼܵܚܲܪ ܠܸܒܵܐ ܐܲܝܟ ܩܵܛܘܿܠܵܐ ܗ̄ܘ̣ ܥܲܠ ܕܐܸܬܼܝܲܥܲܢ ܀|
    block |܃ܠܨܸܒܼܝܵܢ ܢܲܦܫܵܐ ܡܠܝܼܟ ܦܘܼܪܥܵܢܵܐ ܐܵܦ ܓܹܗܲܢܵܐ|
    block |ܘܐܲܝܕܼܵܐ ܕܨܵܒܹ̇ܐ ܒܵܗ̇ ܡܸܙܕܲܕܲܩ ܐܵܦ ܡܸܬܼܚܲܝܲܒܼ ܀|
    block |܃ܐܵܦ ܒܲܪ ܥܲܡܪܝܼ ܨܒܼܵܐ ܘܐܸܬܼܪܲܓܼܪܲܓܼ ܠܲܕܼܠܵܐ ܕܝܼܠܹܗ|
    block |ܘܩܲܛ̣ܠܹܗ ܣܲܝܦܵܐ ܕܨܸܒܼܝܵܢ ܢܲܦܫܵܐ ܕܲܩܛܲܠ ܚܲܒܼܪܹܗ ܀|
    block |܃ܒܝܲܕܼ ܨܸܒܼܝܵܢܵܐ ܩܲܛܠܹ݂ܗ ܠܢܵܒܼܘܿܬܼ ܘܠܵܐ ܗ̄ܘ̣ܵܐ ܒܣܲܝܦܵܐ|
    block |ܘܗܵܐ ܡܲܠܟܵܐ ܗ̄ܘ̣ܵܐ ܘܠܵܐ ܩ̣ܛܲܠ ܒܐܝܼܕܼܵܘ̈ܗܝ ܐܸܠܵܐ ܒܠܸܒܹܿܗ ܀|
    block |܃ܒܢܲܚܬܵܐ ܕܣܲܝܦܵܐ ܟܲܣܝܲܬ̤ ܐܝܼܙܒܹܿܠ ܠܣܲܝܦܹܗ ܕܐܵܚܒܼ|
    block |ܘܟܸܢ ܐܵܘܚܸܕܬܹܗ ܒܐܝܼܕܼܵܐ ܕܢܸܟܼܠܵܐ ܘܩܲܛܠܹܗ ܠܚܲܣܝܵܐ ܀|
    block |܃ܒܲܟܼܬܼܝܼ̈ܒܼܵܬܼܵܐ ܚܒܲܫܬܹܗ ܠܩܸܛܠܵܐ ܕܠܵܐ ܬܸܬܼܦܪܣܸܐ|
    block |ܘܛܸܒܼܥܵܬ̤ ܒܐܲܦܵܘ̈ܗܝ ܛܲܒܼܥܵܐ ܕܡܲܠܟܵܐ ܕܠܵܐ ܬܸܬܿܕܲܓܲܠ ܀|
    block |܃ܓܙܘܿܪܝ ܠܲܡ ܨܵܘܡܵܐ ܐܘܿ ܫܵܛܝܼܬܼܵܐ ܣܲܢܝܲܬܼ ܨܵܘܡܵܐ|
    block |ܘܐܵܘܬܸܿܒܼܝ ܠܢܵܒܼܘܿܬܼ ܒܪܹܫ ܨܲܝܵܡܹ̈ܐ ܨܲܗܝܲܝ̈ ܠܲܕܼܡܵܐ ܀|
    block |܃ܘܐܲܝܬܵܘ ܣܵܗ̈ܕܹܐ ܕܕܲܓܵܠܘܼܬܼܵܐ ܥܲܠ ܫܲܪܝܼܪܵܐ|
    block |ܘܢܸܦܩܘܼܢ ܪܘܼܚܵܐ ܕܨܲܚܝܼ ܠܡܲܠܟܵܐ ܐܵܦ ܠܐܲܠܵܗܵܐ ܀|
  block
    block |܃ܐܘܿ ܨܸܒܼܝܵܢܵܐ ܡܨܲܚܸܐ ܟܠܫܥܵ ܠܐܵܠܵܗ ܟܠܵܐ|
    block |ܕܲܗܘ̤ܵܐ ܒܢܸܟܼܠܵܐ ܬܵܒܲܥ̇ ܨܲܥܪܵܐ ܒܐܸܣܟܹܿܡ ܚܘܼܒܵܐ ܀|
    block |܃ܐܸܡܲܬܼܝ ܐܲܚܸܒܼܬܿܝ ܐܘܼ ܫܵܛܝܼܬܼܵܐ ܠܫܸܡ ܒܵܪܘܿܝܵܐ|
    block |ܘܐܲܝܟܲܢ ܝܲܩܲܪܬܿܝ ܛܲܟܼܣܲܝ̈ ܡܲܠܟܵܐ ܢܵܡܘܿܐܝܼܬܼ ܀|
    block |܃ܐܘܿ ܟܡܵܐ ܨܢܝܼܥܲܬܿ ܢܸܟܼܠܵܐ ܨܢܝܼܥܵܐ ܡ̇ܘܠܸܕܼ ܩܸܛܠܵܐ|
    block |ܘܠܲܝܬܿ ܠܵܟ ܦܸܚܡܵܐ ܐܸܠܵܐ ܐܸܢ ܐܲܢ̄ܬܿ ܐܵܘ ܨܸܢ̈ܥܵܬܵܟ ܀|
    block |܃ܐܘܿ ܟܡܵܐ ܢܟܼܝܼܠܲܬܿ ܝܲܪܵܨܪܵܐ ܒܝܼܫܵܐ ܕܒܼܪܸܥܝܵܢܵܐ|
    block |ܕܒܸܐܣܟܹܿܝܡ ܚܘܼܒܵܐ ܓܵܣܹ̇ܝܬܿ ܡܸܪܬܼܵܐ ܐܲܝܟ ܬܲܢܝܼܢܵܐ ܀|
    block |܃ܬܵܝܹ̈ܝܢ ܚܙܵܝܹ̈ܝܢ ܓܸܢܣܵܗ̇ ܕܚܵܘܵܐ ܪܘܼܫܥܵܗ̇ ܕܚܵܘܐ|
    block |ܕܓܸܙܪܲܬ̤ ܨܵܘܡ̇ܐ ܘܐܸܫܕܬ̤ ܠܲܕܡ̇ܐ ܒܫܸܡ ܟܹܐܢܘܼܬܼܵܐ ܀|
    block |܃ܫܡܲܥܝܗ ܘܐܸܬܿܬܿܢܲܚܝ̈ ܡܲܪܝܼܪܵܐܝܼܬܼ ܥܲܬܿܝܼܪ̈ܵܬܼܵܐ|
    block |ܥܲܠ ܗܵܢ ܓܘܼܢܚܵܐ ܕܣܸܥܪܲܬ̤ ܒܐܲܪܥܵܐ ܐܲܢ̄ܬܲܬܼ ܡܲܠܟܵܐ ܀|
    block |܃ܡܠܘܿܟܹ̈ܝܢ ܢܸܫܹ̈ܐ ܡܸܠܟܿܐ ܛܵܒܼܵܐ ܠܫܵܘܬܵܦܲܝ̈ܟܹܿܝܢ|
    block |ܕܠܵܐ ܬܸܬܼܚܲܝ̈ܒܼܵܢ ܒܲܕܼܡܘܼܬܼ ܐܝܼܙܒܹܿܠ ܕܡܸܠܟܲܬ̤ ܩܸܛܠܵܐ ܀|
    block |܃ܠܵܐ ܬܸܬܿܛܦܝܼܣܘܼܢ ܓܲܒܼܪܹ̈ܐ ܠܡܸܠ̈ܟܹܿܐ ܕܙܲܠܝܼ̈ܠܵܬܼܵܐ|
    block |ܕܠܵܐ ܬܸܬܼܦܲܪܣܘܿܢ ܒܲܕܡܘܼܬܼ ܐܵܚܵܒܼ ܕܪܲܓܼ ܘܐܸܬܼܦܲܪܣܝ ܀|
    block |܃ܠܵܐ ܐ̄ܢܵܫ ܢܸܚܠܘܿܛ ܢܸܟܼܠܵܐ ܒܨܵܡܹܗ ܐܲܝܟ ܥܵܘܵܠܹ̈ܐ|
    block |ܕܠܵܐ ܢܸܬܼܚܲܝܲܒܼ ܒܲܓܼܙܵܪ ܕܝܼܢܵܐ ܕܐܵܫܕܲܝ̈ ܠܲܕܼܡ̇ܐ ܀|
    block |܃ܢܸܛܲܢ ܟܠܢܵܫ ܛܢܵܢܵܐ ܟܹܐܢܵܐ ܐܲܝܟ ܐܹܠܝܼܵܐ|
    block |ܕܐܲܟܸܿܣ ܢܸܟܼܠܵܐ ܘܦܲܪܣܝܼ ܥܵܘ̣ܠܵܐ ܘܲܬܼܒܲܥ̣ ܠܲܕܼܡ̇ܐ ܀|
    block |܃ܒܨܵܘܡܹܗ ܢܸܕܼܡܘܿܢ ܪ̈ܵܚܡܲܝ ܨܵܘܡܵܐ ܕܲܟܼܡܵܐ ܥܲܙܝܼ|
    block |ܕܨܵܡ ܡ̣ܢ ܠܲܚܡܵܐ ܘܡ̣ܢ ܚܘܼܬܼܚܵܬܹܐ ܘܛܲܢ ܘܐܸܬܼܢܲܨܲܚ ܀|
    block |܃ܒܡܘܼܫܹܐ ܕܲܡܝܼ ܐܵܦ ܗܘ̤ ܒܨܵܘܡܹܗ ܐܲܪܒܿܥܝܼܢ ܝܵܘܡܝܼ̈ܢ|
    block |ܠܹܠܲܝ ܐܝܼܡܵܡ ܨܵܡ ܟܲܕܼ ܪܲܕܹܐ ܠܘܲܥܕܵܐ ܕܫܲܝܢܵܐ ܀|
    block |܃ܒܫܘܼܠܵܡ ܨܵܘܡܹܗ ܫ̣ܘܵܐ ܠܓܸܠܝܵܢܵܐ ܐܲܝܟ ܒܲܪ ܥܲܡܪܲܡ|
    block |ܘܐܲܠܦܹܗ ܩܵܠܵܐ ܚܘܼܒܵܐ ܘܪ̈ܲܚܡܹܐ ܐܲܝܟ ܕܠܡܘܼܫܹܐ ܀|
    block |܃ܗܵܐ ܨܲܝܵܡܹ̈ܐ ܕܫܲܡܠܝܼܘ ܨܵܘܡ̇ܐ ܒܝܲܕܼ ܣܘܼܥܪ̈ܵܢܹܐ|
    block |ܬܵܘ ܢܸܬܿܕܲܡܸܐ ܐܵܦܸܢ ܩܲܠܝܼܠ ܒܣܘܼܥܪ̈ܵܢܲܝܗܘܿܢ ܀|
    block |܃ܗܵܐ ܐܲܠܸܦܬܲܢ ܡܸܠܲܬܼ ܟܲܣܝܵܐ ܒܲܬܼܪܹܢ ܐ̄ܢܵܫܝܼ̈ܢ|
    block |ܕܐܲܝܢܵܐ ܕܚܵܙܹ̈ܐ ܐܲܝܟ ܥܲܡܠܲܝ̈ܗܘܿܢ ܟܠܝܼܠܵܐ ܢܵܣܹ̇ܒܼ ܀|
    block |܃ܢܸܗܘܘܿܢ ܡ̇ܕܹܝܢ ܕܘܼܒܵܪ̈ܲܝܗܘܿܢ ܢܝܼܫܵܐ ܠܢܲܦܫܲܢ|
    block |ܘܲܒܼܗܘܿܢ ܢܸܕܡܸܐ ܒܝܲܕܼ ܨܸܒܼܝܵܢܵܐ ܫܲܦܝܵܐ ܘܕܲܟܼܝܵܐ ܀|
    block |܃ܢܡܲܟܸܿܟ ܢܲܦܫܲܢ ܐܲܝܟ ܒܲܪ ܥܲܡܪܲܡ ܕܲܣܢ̣ܵܐ ܚܘܼܬܼܪܵܐ|
    block |ܘܢܲܟܸܿܣ ܥܵܘ̣ܠܵܐ ܐܲܝܟ ܐܹܠܝܼܵܐ ܕܛܲܢ ܟܹܐܢܵܐܝܼܬܼ ܀|
    block |܃ܗܸܢܘ̣ܿܢ ܛܲܥ̣ܢܘܼܗܝ ܠܝܘܼܩܪܹܗ ܕܥܵܡܵܐ ܐܲܝܟ ܟܲܫܝܼܪܹ̈ܐ|
    block |ܚܢܲܢ ܬܵܘ ܢܸܦܠܘܼܚ ܐܵܦܸܢ ܗܵܫܵܐ ܒܫܘܼܠܵܡ ܝܵܘܡ̇ܐ ܀|
    block |܃ܘܐܸܢܗܘ̤ ܕܲܒܼܨܝܼܪ ܪܲܗܛܵܐ ܕܐܘܼܪܚܲܢ ܡ̣ܢ ܩܲܕܼܡ̇ܝܹ̈ܐ|
    block |ܬܵܘ ܢܸܬܼܠܵܘܸܐ ܥܲܡ ܡܸܨܥܵܝܹ̈ܐ ܕܲܦܫܝܼܩܝܼܢ ܠܲܢ ܀|
  block
    block |܃ܐܸܢܗܘ̤ ܕܲܥܣܸܩ ܥܲܡܠܹܗ ܕܡܘܼܫܹܐ ܐܵܦ ܕܐܹܠܝܼܵܐ|
    block |ܗܵܐ ܕܵܢܝܼܐܹܝܠ ܕܲܦܫܝܼܩ ܨܵܘܡܹܗ ܘܢܝܼܚ ܦܘܼܠܚܵܢܹܗ ܀|
    block |܃ܬܠܵܬܼ ܫܵܒܼܘܿܥܝܼ̈ܢ ܨܵܡ ܕܵܢܝܼܐܹܝܠ ܒܦܲܓܼܪܹܗ ܘܢܲܦܫܹܗ|
    block |ܘܕܲܟܿܝܼ ܠܸܒܹܿܗ ܡ̣ܢ ܣܲܢ̈ܝܵܬܼܵܐ ܥܲܡ ܗܲܕܿܡ̇ܘ̈ܗܝ ܀|
    block |܃ܒܫܘܼܠܵܡ ܨܵܘܡܹܗ ܩܲܒܸܿܠ ܐܵܦ ܗܘ̤ ܐܲܓܼܪܵܐ ܕܥܲܡܠܹܗ|
    block |ܪܘܼܚ ܓܸܠܝܵܢܵܐ ܕܡܣܲܒܲܪ ܗ̄ܘ̣ܵܐ ܦܘܼܢܵܝ ܥܲܡܡܹ̈ܐ ܀|
    block |܃ܐܘܿ ܡ̇ܘܗܲܒܼܬܼܵܐ ܕܟܲܕܼ ܗܝ̤ ܪܲܒܵܐ ܗ̄ܝܼ ܡ̣ܢ ܢܵܣܘܿܒܹ̈ܐ|
    block |ܠܵܐ ܡܸܬܼܒܲܨܪܵܐ ܟܲܕܼ ܡܸܬܼܦܲܠܓܼܵܐ ܒܲܡ̈ܢܵܘܵܬܼܵܐ ܀|
    block |܃ܐܘܿ ܢܵܣܘܿܒܹ̈ܐ ܕܡ̣ܢ ܚܲܕܼ ܓܲܙܵܐ ܢܣܲܒܼ݂ܘ ܦܘܼܪܥܵܢܵܐ|
    block |ܘܥܬ݂ܲܪܘ ܗܸܢ̣ܘܿܢ ܘܩܵܘܝܼ ܥܘܼܬܼܪܵܐ ܐܲܝܟ ܡ̇ܐ ܕܐܝܼܬܼܵܘܗܝ ܀|
    block |܃ܠܚܲܕܼ ܦܘܼܪܥܵܢܵܐ ܐܲܫܘܝܼ ܐܸܢܘܿܢ ܠܲܒܼܢܲܝ̈ ܒܲܝܬܹܿܗ|
    block |ܕܕܲܠܡܵܐ ܢܲܟܪܘܿܢ ܐܸܢ ܡܸܬܼܝܲܩܪܝܼܢ ܚܲܕܼ ܡ̣ܢ ܚܲܒܼܪܹܗ ܀|
    block |܃ܚܕܼܵܐ ܡ̇ܘܗܲܒܼܬܼܵܐ ܢܣܲܒܼ݂ܘ ܫܲܘܝܵܐܝܼܬܼ ܡ̣ܢ ܚܲܕܼ ܓܲܙܵܐ|
    block |ܒܗܵܝ̇ ܕܬܼܪܲܨܘ ܗ̄ܘ̣ܵܘ ܨܸܒܼܝܵܢܲܝ̈ܗܘܿܢ ܠܘܵܬܼ ܚܲܕܼ ܢܝܼܫܵܐ ܀|
    block |܃ܒܗܘܿܢ ܙܵܕܹܩ ܠܲܢ ܠܡܸܬܿܕܲܡ̇ܝܘܼ ܒܦܘܼܠܚܵܢ ܨܵܘܡ̇ܐ|
    block |ܘܲܒܼܥܸܩ̈ܒܼܬܼܵܐ ܕܕܼܘܼܒܵܪ̈ܲܝܗܘܿܢ ܠܡܸܪܗܲܛ ܟܠܫܵܥ ܀|
    block |܃ܥܲܡܗܘܿܢ ܢܸܚܙܘܿܩ ܒܝܲܕܼ ܨܼܒܼܝܵܢܵܐ ܪܘܼܚܵܢܵܝܵܐ|
    block |ܕܢܡܲܢܥܘܼܢܵܢ ܠܘܵܬܼ ܟܘܼܠܟܵܢܵܐ ܕܚܘܼܕܵܬܼ ܟܠܵܐ ܀|
    block |܃ܒܐܘܼܪܚܵܐ ܕܨܵܘܡ̇ܐ ܢܸܪܕܹܿܐ ܦܲܓܼܪܲܢ ܥܲܡ ܪܼܥܝܵܢܲܢ|
    block |ܥܲܡ ܕܲܠܝܼ̈ܠܹܐ ܕܡܲܢܲܥܘ ܘܲܡ̣ܛܵܘ ܠܐܲܬܼܪܵܐ ܕܚܲܝܹ̈ܐ ܀|
    block |܃ܠܵܐ ܐ̄ܢܵܫ ܢܚܸܙܘܿܩ ܥܲܡ ܣܲܓܝܼ̈ܐܹܐ ܒܐܘܼܪܚܵܐ ܕܦܲܬܼܝܵܐ|
    block |ܕܕܲܠܡܵܐ ܢܸܫܡܲܥ ܥܲܡ ܣܲܓܿܝܼܐܹܐ ܕܙܸܠ ܠܐܲܒܼܕܵܢܵܐ ܀|
    block |܃ܡܫܝܼܚܵܐ ܪܹܫܲܢ ܕܲܪܫܲܢ ܒܡܸܠܵܘ̈ܗܝ ܠܗܵܝ̇ ܕܐܲܠܝܼܨܵܐ|
    block |ܬܵܘ ܢܸܪܕܹܿܐ ܒܵܗ̇ ܕܢܸܫܡܲܥ ܡܸܢܹܗ ܕܬܼܵܘ ܐܸܬܼܒܲܣܲܡܘ ܀|
    block |܃ܐܵܦ ܗܘ̤ ܒܨܵܘܡ̇ܐ ܪܕܼܐ ܒܵܗ̇ ܠܘܼܩܕܼܡ ܒܝܲܕܼ ܚܘܼܡܣܵܢܵܐ|
    block |ܘܡܲܢܲܥ ܘܲܡ̣ܛܐ ܠܘܵܬܼ ܫܘܼܠܵܡܵܐ ܕܲܓܼܡܝܼܪܘܼܬܼܵܐ ܀|
    block |܃ܒܛܲܟܼܣܵܐ ܕܥܲܒܼ̈ܕܹܿܐ ܕܲܡܝܼ ܐܵܦ ܗܘ̤ ܘܨܵܡ ܘܐܸܬܼܢܣܝܼ|
    block |܃ܘܒܼܵܬܲܪ ܨܵܘܡܹܗ ܙܚܝܘܼܗܝ ܟܸܢܫܹ̈ܐ ܕܪ̈ܘܼܚܵܢܵܝܹܐ|
    block |܃ܐܲܪܒܿܥܝܼܢ ܝܵܘܡܝܼ̈ܢ ܠܹܠܲܝ ܐܝܼܡܵܡ ܩ̣ܡ ܒܐܵܓܼܘܿܢܵܐ|
    block |ܘܲܒܼܥܸܠܕܲܪܵܐ ܟܲܕܼ ܡܸܬܼܒܲܩܸܐ ܒܚܘܼܡܣܵܢ ܢܲܦܫܹܗ ܀|
  block
    block |܃ܒܐܲܪܒܿܥܝܼܢ ܝܵܘܡܝܼ̈ܢ ܬܲܚܡܹܗ ܠܨܵܘܡܹܗ ܐܲܝܟ ܩܲܕܼܡܵܝܹ̈ܐ|
    block |ܕܠܵܐ ܐ̄ܢܵܫ ܢܸܪܢܹܐ ܕܕܲܠܡܵܐ ܟܝܵܢܹܗ ܪܘܼܚܵܢܵܝܵܐ ܗ̄ܘ̣ ܀|
    block |܃ܒܛܲܟܼܣܵܐ ܕܐܲܚ̈ܵܘܗܝ ܘܕܲܟܼܢܵܘܵܬܹ̈ܗ ܕܲܡܝܼ ܒܨܵܘܡܹܗ|
    block |ܕܠܵܐ ܢܸܬܼܢܲܟܼܪܸܐ ܠܥܹܝܢ ܚܲܙܵܝܵܘ̈ܗܝ ܕܕܼܵܡ ܠܵܘ ܐ̄ܢܵܫܵܐ ܗ̄ܘ̣ ܀|
    block |܃ܐ̄ܢܵܫܵܝܵܐ ܗ̄ܘ̣ܵܐ ܡ̣ܢ ܐ̄ܵܢܵܫܘܼܬܼܵܐ ܠܒܼܝܼܫܲܬܼ ܚܲܫܹ̈ܐ|
    block |ܘܙܵܕܹܩ ܗ̄ܘ̣ܵܐ ܠܹܗ ܕܲܒܟܼܠ ܡܸܕܲܡ ܢܕܹܿܡܸܐ ܒܐ̄ܢܵܫܵܐ ܀|
    block |܃ܠܵܘ ܐ̄ܢܵܐ ܩܪܹܝܬܹܗ ܒܲܫܡܵܐ ܕܐ̄ܢܵܫܵܐ ܡܪܵܚܵܐܝܼܬܼ|
    block |ܦܵܘܠܘܿܣ ܚܵܘܝܼ ܕܚܲܕܼܘܼ ܟܝܵܢܹܗ ܕܝܠܹܗ ܘܕܼܝܼܠܲܢ ܀|
    block |܃ܚܲܕܼ ܠܲܡ ܐܝܼܬܼܵܘܗܝ ܕܩܲܕܸܫ ܐ̄ܢܵܫܵܐ ܘܐ̄ܢܵܫܵܐ ܕܩܲܕܹܿܫ|
    block |ܘܡܸܛܠ ܗܵܢܵܐ ܠܵܐ ܐܸܬܼܟܲܚܲܪ ܒܲܫܡܵܐ ܕܐܲܚܵܘ̈ܗܝ ܀|
    block |܃ܗܘ̤ ܬܘܼܒܼ ܟܲܢܝܹܗ ܒܕܼܘܼܟܿܬܼܐ ܐ̄ܚܪܹܬܼܵܐ ܒܫܸܡ ܒܲܪܢܵܫܵܐ|
    block |ܟܲܕܼ ܩܵܪܹܐ ܠܹܗ ܚܲܕܼ ܡܸܨܥܵܝܵܐ ܘܚܲܕ ܒܲܪܢܵܫܵܐ ܀|
    block |܃ܘܐܸܢ ܡܼܬܿܬܿܩܠܝܼܢ ܗܲܪ̈ܛܝܼܩܹܐ ܒܡܸܠܲܬܼ ܦܵܘܠܘܿܣ|
    block |ܢܸܫܡܲܥ ܡܸܢܹܗ ܕܐܵܦ ܗܘ̤ ܠܢܲܦܫܹܗ ܐ̄ܢܵܫܵܐ ܟܲܢܼܝ ܀|
    block |܃ܡ̇ܢ ܠܲܡ ܐܵܡ̇ܪܝܼܢ ܥܠܲܝ ܡܢܵܘܵܬܼ ܕܐܝܼܬܲܝ ܐ̄ܢܵܫܵܐ|
    block |ܘܡ̇ܢ ܒܵܥܹ̇ܝܬܿܘܿܢ ܠܡܸܩܛܲܠ ܓܲܒܼܪܵܐ ܕܡܲܟܼܪܸܙ ܩܘܼܫܬܐ ܀|
    block |܃ܗܵܐ ܗܘ̤ ܘܐܚܵܘ̈ܗܝ ܒܲܫܡܵܐ ܕܐ̄ܢܵܫܵܐ ܩܪ̣ܵܐ ܠܲܟܼܝܵܢܹܗ|
    block |ܠܡܵܢ ܥܵܛܹ̇ܝܢ ܠܹܗ ܗܲܪ̈ܲܛܝܼܩܹܐ ܠܫܸܡ ܐ̄ܢܵܫܘܬܼܐ ܀|
    block |܃ܡܸܣܢܵܐ ܣܵܢܹ̇ܝܢ ܠܲܟܼܝܵܢ ܦܲܓܼܪܲܢ ܒܲܕܼܡܘܼܬܼ ܡ̇ܐܢܝܼ|
    block |ܘܡܸܛܠ ܗܵܕܹܐ ܢܵܨܹ̇ܝܢ ܥܲܡܲܢ ܐܲܝܟ ܢܘܼܟܼܪ̈ܵܝܹܐ ܀|
    block |܃ܒܗܵܘ̇ ܟܘܼܪܗܵܢܵܐ ܕܠܵܐ ܢܘܼܚܵܡܵܐ ܪܡܹܝܢ ܐܵܦ ܗܸܢܲܘ̣ܿܢ|
    block |ܘܲܣܥܵܐ ܥܠܲܝܗܘܼܢ ܐܲܝܢܵܐ ܕܡܲܟܼܪܸܙ ܢܘܼܚܵܡ ܦܲܓܼܪܵܐ ܀|
    block |܃ܠܲܢܣܝܼܣܘܬܼܵܐ ܕܪ̈ܥܝܵܢܲܝܗܘܿܢ ܚܙܹ̇ܝܬܼ ܐܵܦ ܗܵܫܵܐ|
    block |ܘܲܣܛܵܬ̤ ܡܸܠܲܬܼܝ ܡ̣ܢ ܡܲܪܕܿܝܼܬܼܐ ܕܐܘܼܪܚܹܗ ܕܨܵܘܡ̇ܐ ܀|
    block |܃ܒܐܘܼܪܚܵܐ ܕܨܵܘܡܵܐ ܚܸܙܩܲܬ̤ ܡܸܠܲܬܼܝ ܡ̣ܢ ܫܘܼܪܵܝܵܐ|
    block |ܕܓܲܪܓܿܢܝ ܚܘܼܒܵܐ ܕܐ̄ܢܵܫܵܐ ܕܢܨܲܚ̣ܘ ܒܝܲܕܼ ܨܵܘܡܲܝܗܘܿܢ ܀|
    block |ܩܲܠܝܼܠܵܐܝܼܬܼ ܪܗܛ̣ܘ ܚܘܼܫܵܒܲܝ̈ ܥܲܠ ܫܲܪ̈ܒܲܝܗܘܿܢ܃|
  block
    block |ܕܐܸܩܒܿܘܿܥ ܐܸܢܘܿܢ ܐܲܝܟ ܡܲܚܙܝܼܬܼܵܐ ܩܕܼܵܡ ܨܲܝܵܡܹ̈ܐ ܀|
    block |܃ܒܥܸܠܲܬܼ ܨܵܘܡ̇ܐ ܕܥܲܒܼܕܲܝ̈ ܡܲܠܟܵܐ ܓܲܪܓܲܢܝ ܪܸܥܝܵܢܝ|
    block |ܕܐܸܬܼܢܸܐ ܫܲܪܒܵܐ ܕܡܲܠܟܵܐ ܘܥܲܒܼܕܵܘ̈ܗܝ ܕܨܵܡ̣ܘ ܘܐܸܬܼܢܲܨܲܚܘ ܀|
    block |܃ܚܲܝܠܵܬܐ ܕܨܵܘܡܵܐ ܒܥܹ̇ܝܬܼ ܕܐܹܚܵܘܸܐ ܩܕܼܵܡ ܨܲܝܵܡܹ̈ܐ|
    block |ܘܐܲܝܬܿܝܼܬܼ ܣܵܗ̈ܕܹܿܐ ܠܫܘܼܪܵܪ ܡܸܠܲܝ̈ ܡܲܠܟܵܐ ܘܥܲܒܼܕܵܘ̈ܗܝ ܀|
    block |܃ܐܵܦ ܙܵܕܹܩ ܠܹܗ ܠܐܲܝܢܵܐ ܕܕܼܵܐܹ̇ܝܢ ܢܵܘܡܘܿܣܵܐܝܼܬܼ|
    block |ܕܒܲܟܼܬܼܝܼ̈ܒܼܵܬܼܵܐ ܡ̣ܢ ܒܹܝܬܼ ܐܲܪ̈ܟܹܿܐ ܢܫܲܪܲܪ ܡܸܠܵܘ̈ܗܝ ܀|
    block |܃ܓܲܙܲܝ̈ ܕܝܼܢܵܐ ܕܡܲܠܟܵܐ ܢܸܬܼܢܸܐ ܥܲܠ ܟܠ ܣܘܼܥܪܵܢ|
    block |ܘܗܵܐ ܡܸܫܬܲܪܪܝܼܢ ܡܸܠܲܝ̈ ܦܘܼܡܲܢ ܠܘܵܬܼ ܫܵܡܘܿܥܹ̈ܐ ܀|
    block |܃ܨܵܘܡ̇ܐ ܕܟܼܠܝܘܿܡ ܗܵܕܹܐ ܗ̄ܝܼ ܥܸܠܬܹܗ ܠܘܵܬܼ ܦܵܪ̈ܘܿܫܹܐ|
    block |ܕܐܲܝܟ ܕܡ̣ܢ ܠܲܚܡܵܐ ܙܵܕܹܩ ܕܲܢܨܘܼܡ ܐܵܦ ܡ̣ܢ ܥܵܘ̣ܠܵܐ ܀|
    block |܃ܘܬܼܘܼܒܼ ܐܵܦ ܐ̄ܪܵܙܵܐ ܗ̄ܘ̣ ܕܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ|
    block |ܕܕܲܠܵܐ ܐܘܼܟܼܠܵܐ ܚܵܐܹ̇ܝܢ ܦܲܓܼܪܹ̈ܐ ܐܲܝܟ ܪ̈ܘܼܚܵܢܹܐ ܀|
    block |܃ܐܝܼܬܼ ܒܹܗ ܥܸܠܵܬܼܵܐ ܐܵܦ ܚܘܼܡܵܢܵܐ ܕܡ̣ܢ ܒܝܼ̈ܫܵܬܼܵܐ|
    block |ܕܡܵܐ ܕܡܸܬܼܩܲܦܲܚ ܦܲܓܼܪܵܐ ܒܨܵܘܡܵܐ ܢܛܲܟܸܿܣ ܪܲܗܛܹܗ ܀|
    block |܃ܥܸܠܬܼܵܐ ܕܨܵܘܡ̇ܐ ܕܐܲܪܒܿܥܝܼܢ ܝܵܘܡܝܼ̈ܢ ܦܘܼܪܣܵܐ ܗ̄ܘ̣ ܕܐܸܫܟܲܚܘ|
    block |ܐܵܣܵܘܵܬܼ̈ܐ ܪ̈ܘܼܚܵܢܵܝܹܐ ܠܚܘܼܠܡܵܢ ܐ̄ܢܵܫܵܐ ܀|
    block |܃ܚܙ̣ܵܘ ܓܹܝܪ ܕܲܢܚܝܼܠ ܟܝܵܢܵܐ ܕܐ̄ܢܵܫܵܐ ܠܪܲܗܛܐ ܕܟܼܠܝܘܿܡ|
    block |ܘܡܲܕܹܿܟܼܘ ܘܝܲܗ̣̄ܒܼܘ ܠܹܗ ܙܲܒܼܢܵܐ ܙܥܘܿܪܵܐ ܒܲܕܼܡܘܼܬܼ ܣܲܡܵܐ ܀|
    block |܃ܒܙܲܒܼܢܵܐ ܕܲܦܠܸܐ ܬܲܚܸܡܘ ܨܵܘܡ̇ܐ ܠܫܲܒܼܪܘܼܬܼ ܐ̄ܢܵܫܵܐ|
    block |ܘܐܸܣܲܪ̣ܘ ܐܸܢܘܿܢ ܠܘܵܬܼ ܚܘܼܡܣܵܢܵܐ ܒܪܸܓܲܬܼ ܥܹܐܕܼܵܐ ܀|
    block |܃ܣܵܡ̣ܘܼܗܝ ܠܨܵܘܡ̇ܐ ܐܲܝܟ ܫܲܬܸܐܣܬܼܵܐ ܠܒܸܢܝܵܢ ܚܘܼܒܵܐ|
    block |ܕܢܸܒܼܢܸܐ ܟܠܢܵܫ ܗܲܝܟܲܠ ܢܲܦܫܹܗ ܒܕܼܘܼܒܵܪ ܚܲܝܹ̈ܐ ܀|
    block |܃ܐܲܝܟ ܬܲܛܠܝܼܥܵܐ ܒܪܹܫ ܒܸܢܝܵܢܵܐ ܫܲܟܠܸܠܘ ܥܹܐܕܵܐ|
    block |ܕܢܸܒܼܣܲܡ ܟܠܢܵܫ ܒܗܲܝܟܲܠ ܪܘܼܚܵܐ ܕܐ̄ܪܵܙ ܢܘܼܚܵܡܵܐ ܀|
    block |܃ܥܸܠܬܹܗ ܕܥܹܐܕܼܵܐ ܢܘܼܚܵܡ ܦܲܓܼܪܵܐ ܗ̄ܘ̣ ܘܦܘܼܪܩܵܢ ܢܲܦܫܵܐ|
    block |ܘܫܲܦܝܼܪ ܐܲܠܸܦܘ ܘܦܲܓܼܪܵܐ ܘܢܲܦܫܵܐ ܢܨܘܼܡܘܼܢ ܐܲܟܲܚ̄ܕܼ ܀|
    block |܃ܪܫܝܼܡܵܐ ܒܹܗ ܬܘܼܒܼ ܐܵܦ ܙܵܟܼܘܼܬܹܗ ܕܡܲܠܟܵܐ ܕܪܵܘܡܵܐ|
    block |ܕܲܙܟܼܵܐ ܘܙܲܟܿܝܼ ܘܩ̣ܵܡ ܘܐܸܬܼܢܲܚܲܡ ܘܢܲܚܸܡ ܟܠܵܐ ܀|
    block |܃ܒܫܘܼܠܵܡ ܨܵܘܼܡ̇ܐ ܕܐܲܪܒܿܥܝܼܢ ܝܵܘܡܝܼ̈ܢ ܪܫܲܡ̣ ܙܵܟܼܘܼܬܹܗ|
    block |ܘܐܲܠܸܦ ܥܲܒܼܕܵܘ̈ܗܝ ܕܢܸܬܿܕܲܟܼܪܘܼܢܵܝܗܝ ܒܝܘܿܡ ܙܵܟܼܘܼܬܹܗ ܀|
    block |܃ܒܨܵܘܡܹܗ ܓܠ̣ܵܐ ܠܗܘܿܢ ܥܲܠ ܙܵܟܼܘܼܬܹܗ ܕܢܸܬܿܕܲܡܘܿܢ ܒܹܗ|
    block |ܘܲܒܼܙܟܼܘܼܬܹܗ ܐܲܠܸܦ ܐܸܢܘܿܢ ܠܡܸܚܣܲܢ ܚܲܫܹ̈ܐ ܀|
  block
    block |܃ܒܐܲܪܒܿܥܝܼܢ ܝܵܘܡܝܼ̈ܢ ܬܲܚܡܹܗ ܠܪ̈ܲܗܛܵܐ ܕܓܼܡܼܪܘܼܬܵܐ|
    block |ܕܢܸܗܘܸܐ ܩܲܠܝܼܠ ܠܐܲܝܢܵܐ ܕܪܵܕܹܐ ܠܘܲܥܕܵܐ ܕܲܠܗܲܠ ܀|
    block |܃ܠܥܹܐܕ ܙܵܟܼܘܼܬܹܗ ܣܵܡ̣ܹܗ ܒܛܲܟܼܣܵܐ ܕܲܠܡܹܐܝܢ ܚܲܝܹ̈ܐ|
    block |ܕܲܡܡܲܢܥܝܼܢ ܠܹܗ ܪ̈ܕܝܲܝ ܒܐܘܼܪܚܵܐ ܕܙܲܕܝܼܩܘܼܬܼܵܐ ܀|
    block |܃ܒܝܘܿܡ ܢܘܼܚܵܡܹܗ ܠܲܒܸܿܒܼ ܐܸܢܘܿܢ ܠܦܲܓܼܪ̈ܵܢܵܝܹܐ|
    block |ܕܠܵܐ ܢܸܬܼܪܲܦܘܿܢ ܡ̇ܐ ܕܡܸܬܼܡܲܚܠܝܼܢ ܗܲܕܵܡܲܝ̈ܗܘܿܢ ܀|
    block |܃ܐ̄ܪܵܙ ܢܘܼܚܵܡܵܐ ܚܵܘܝܼ ܐܸܢܘܿܢ ܒܫܘܼܠܵܡ ܨܵܘܡ̇ܐ|
    block |ܕܡ̇ܐ ܕܡܲܩܪܒܼܝܼܢ ܥܲܡ ܚܘܼܬܼܚܵܬܹ̈ܐ ܢܩܘܼܡܘܼܢ ܥܲܡܹܗ ܀|
    block |܃ܐܲܡܝܼܬܼܘ ܗܵܟܹܝܠ ܗܲܕܵܡܲܝ̈ܟܿܘܿܢ ܐܲܟܼܪܸܙ ܦܵܘܠܘܿܣ|
    block |ܟܲܕ ܣܘܼܥܪ̈ܵܢܹܐ ܕܲܒܼܗܲܕܡܹ̈ܐ ܐܸܡ݂ܲܪ ܕܐܲܡܝܼܬܼܘ ܀|
    block |܃ܢܸܩܒܿܘܿܪ ܡ̇ܕܹܝܢ ܚܲܫܲܝ̈ ܦܲܓܼܪܵܢ ܒܩܲܒܼܪܵܐ ܕܨܵܘܡ̇ܐ|
    block |ܕܢܸܫܘܸܐ ܠܚܲܝܹ̈ܐ ܒܫܘܼܠܵܡ ܨܵܘܡ̇ܐ ܒܝܘܿܡ ܢܘܼܚܵܡܵܐ ܀|
    block |܃ܥܲܡ ܣܸܦ̈ܘܵܬܼܵܐ ܢܨܘܼܡܝܼܢ ܐܲܟܲܚ̄ܕ ܙܵܘܥܹ̈ܐ ܘܪ̈ܓܼܫܹܐ|
    block |ܘܐܲܝܟ ܕܲܒܼܩܲܒܼܪܵܐ ܢܣܝܼܡ ܣܘܼܥܪ̈ܵܢܹܐ ܕܡ̇ܝܘܿܬܼܘܼܬܼܵܐ ܀|
    block |܃ܢܨܘܼ̈ܡ̇ܢ ܥܲܝܢܹ̈ܐ ܕܠܵܐ ܢܸܬܼܒܲܩ̈ܝܵܢ ܙܲܠܝܼܠܵܐܝܼܬܼ|
    block |ܐܵܦ ܡܲܫܡܲܥܬܼܵܐ ܕܲܠܡܵܐ ܬܩܲܒܸܿܠ ܡܹܐܟܲܠ ܩܲܪܨܵܐ ܀|
    block |܃ܢܨܘܼܡ ܠܸܫܢܵܐ ܣܢܹܐܓܼܪܵܐ ܕܙܵܘܥܸ̈ܐ ܘܲܕܗܲܕܵܡܹ̈ܐ|
    block |ܘܢܸܦܪܘܿܥ ܫܘܼܒܼܚܵܐ ܐܲܝܟ ܥܲܪ̈ܒܼܵܐ ܕܲܟܼ̈ܢܵܘܵܬܹܗ ܀|
    block |܃ܢܨܘܼ̈ܡ̇ܢ ܐܝܼܕܹ̈ܐ ܡ̣ܢ ܦܘܼܠܚܵܢܵܐ ܕܓܲܢܵܒܼܘܼܬܵܐ|
    block |ܘܪ̈ܓܼܠܹܐ ܥܲܡܗܹܝܢ ܡ̣ܢ ܕܠܡܸܪܗܲܛ ܠܡܸܣܲܒܼ ܕܲܐ̄ܚܪܹܝܢ ܀|
    block |܃ܢܨܘܼܡ ܪܸܥܝܵܢܵܐ ܡ̣ܢ ܚܘܼܫܵܒܹ̈ܐ ܗܵܘܢܵܐ ܘܠܸܒܵܐ|
    block |ܕܕܵܠܡܵܐ ܢܸܥܠܘܼܢ ܚܲܫܹ̈ܐ ܠܢܲܦܫܵܐ ܐܲܝܟ ܕܲܠܟܲܪܣܵܐ ܀|
    block |܃ܢܨܘܼܡ ܡ̣ܢ ܠܲܚܡܵܐ ܘܡ̣ܢ ܟܠ ܚܲܫܝܼ̈ܢ ܕܟܼܣܹܝܢ ܘܲܓܼܠܹܝܢ|
    block |ܕܢܸܬܸܿܠ ܟܲܣܝܵܐ ܐܲܓܼܪܵܐ ܠܦܲܓܼܪܲܢ ܘܲܠܪܸܥܝܵܢܲܢ ܀|
    block |܃ܗܵܢܵܘ̇ ܨܵܘܡ̇ܐ ܕܓܼܒܼܵܐ ܘܲܪܚܝܼܡ ܥܲܐ ܒܵܪܘܿܝܵܐ|
    block |ܡ̇ܐ ܕܡܸܬܼܢܲܟܼܪܸܐ ܦܲܓܼܪܵܐ ܘܢܲܦܫܵܐ ܡ̣ܢ ܟܠ ܕܣܢܸܐ ܀|
    block |܃ܗܵܟܲܢ ܙܵܕܹܩ ܠܐܲܝܢܵܐ ܕܨܵܐܹ̇ܡ ܦܵܪܘܿܫܵܐܝܼܬܼ|
    block |ܕܢܸܫܕܹܿܐ ܡܸܢܹܗ ܟܠ ܣܘܼܥܪ݁ܵܢܝܼܢ ܕܲܫܟܼܝܼܪ̈ܵܬܼܵܐ ܀|
    block |܃ܗܵܢ̇ܵܘ ܨܵܘܡ̇ܐ ܕܐܸܡ݂ܲܪ ܕܲܡܨܸܐ ܕܢܸܪܕܿܘܼܦ ܫܹܐܕܹ̈ܐ|
    block |ܘܠܵܐ ܢܸܬܼܦܲܢܹܐ ܟܠܝܼܠ ܙܵܟܼܘܼܬܼܵܐ ܐܲܝܟ ܐܲܬܼܠܹܝܛܵܐ ܀|
    block |܃ܒܗܵܢܵܐ ܢܨܲܚ̣ܘ ܗ̄ܘ̣ܵܘ ܐܵܦ ܟܵܪ̈ܘܼܙܹܐ ܕܡܸܠܲܬܼ ܚܲܝܹ̈ܐ|
    block |܃ܘܪܲܡܪܸܡ ܐܸܢܘܿܢ ܚܲܝܠܵܐ ܕܪܘܼܚܵܐ ܠܥܹܝܢ ܚܙܵܝܹ̈ܐ|
    block |܃ܬܵܘ ܡ̇ܝܘܿܬܹ̈ܐ ܡܚܝܼܠܲܝ̈ ܚܲܝܠܵܐ ܐܸܬܼܓܵܘܵܪܘ ܒܹܗ|
    block |ܕܲܡܨܸܐ ܗ̄ܘ̣ ܚܲܝܠܹܗ ܠܡܸܬܲܠ ܚܲܝܠܵܐ ܒܲܡܚܝܼܠܘܼܬܵܐ ܀|
    block |܃ܬܵܘ ܣܲܒܼܘ ܙܲܝܢܹܗ ܘܐܸܙܕܲܝܲܢܘ ܒܹܗ ܐܲܝܟ ܕܲܦܠܸܐ ܠܹܗ|
    block |ܕܬܸܙܟܿܘܿܢ ܒܐܝܼܕܹܗ ܠܲܒܼܥܸܠܕܵܪܵܐ ܘܚܲܝ̈ܠܵܘܬܹܗ ܀|
    block |܃ܒܙܲܝܼܢܹܗ ܢܲܩܪܸܒܼ ܥܲܡ ܚܲܣܝܼܢܵܐ ܕܡܲܩܪܸܒܼ ܥܲܡܲܢ|
    block |ܘܲܒܼܥܘܼܕܼܪܵܢܹܗ ܢܸܣܬܿܘܿܪ ܪܵܘܡܵܐ ܕܡ̇ܪܘܿܕܘܼܬܹܗ ܀|
  block
    block |܃ܢܹܐܡܲܪ ܟܠܢܵܫ ܒܦܘܼܡ ܨܲܝܵܡܹ̈ܐ ܠܘܵܬܼ ܡ̇ܪܘܿܕܼܵܐ|
    block |ܕܙܸܠ ܠܵܟ ܒܝܼܫܵܐ ܡܚܝܼܠ ܗ̄ܘ̣ ܚܲܝܠܵܐ ܠܘܼܩܒܲܠ ܨܵܘܡ̇ܐ ܀|
    block |܃ܓܹܐܪܹ̈ܐ܁ ܕܨܵܘܡ̇ܐ ܢܸܫܕܹܿܐ ܒܣܸܕܼܪ̈ܵܘܗܝ ܕܐܵܟܹܠܩܲܪܨܵܐ|
    block |ܘܗܵܐ ܡܸܬܼܒܲܕܿܪܝܼܢ ܚܲܝ̈ܠܘܵܬܹܗ ܡ̣ܢ ܡܲܫܪܝܼܬܲܢ ܀|
    block |܃ܒܢܲܦܫܵܐ ܘܦܲܓܼܪܵܐ ܢܗܲܠܸܠ ܟܠܢܵܫ ܪܘܼܚܵܢܵܐܝܼܬܼ|
    block |ܠܵܗܵܘ̇ ܕܲܕܪܲܫ ܠܲܢ ܐܘܼܪܚܐ ܠܪܵܘܡ̇ܐ ܒܝܲܕܼ ܙܵܟܼܘܼܬܹܗ ܀|
    block |ܥܘܼܢܵܝܵܐ܃ ܒܪܝܼܟ ܕܲܒܼܨܵܘܡܹܗ ܚܲܪܲܪ ܠܲܢ܃ ܡ̣ܢ ܥܲܒܼܕܿܘܼܬܼܵܐ ܕܲܚܒܼܵܠܵܐ ܀|
block |ܕܚܲܡܫܵܒܿܫܲܒܵܐ ܕܦܸܨܚܵܐ|
  block
    block |ܕܚܲܡܫܵܒܿܫܲܒܵܐ ܕܦܸܨܚܵܐ|
  block
    block |ܡܐܡܪܐ ܬܫܥܣܝܪܝܐ|
    block |ܘܡܸܬܼܐ̱ܡܲܪ ܕܚܲܡܫܵܒܿܫܲܒܵܐ ܕܦܸܨܚܵܐ|
    block |ܥܘܼܢܵܝܵܐ|
    block |ܡܒܲܛܸܠ ܩܪ̈ܵܒܹܐ ܡ̣ܢ ܣܵܘ̈ܦܹܝܗ̇ ܕܐܲܪܥܵܐ܃ ܒܲܛܸܠ ܡܸܢܲܢ|
    block |܃ܩܪ̈ܵܒܼܵܘܗܝ ܕܲܢܟܼܝܼܠܵܐ܃ ܐܲܚܲܝ̈|
  block
    block |܃ܓܲܢ̄ܒܵܪܵܐ ܢܦ݂ܲܩ ܠܲܩܪܵܒܼܵܐ|
    block |ܕܢܲܦܢܹܐ ܫܒܼܝܼܬܹܗ ܡ̣ܢ ܒܝܼܫܵܐ܁|
    block |܃ܘܲܠܒܸ݂ܫ ܙܲܝܢܵܐ ܒܸܣܪܵܢܵܐ|
    block |ܕܢܸܬܼܟܲܬܲܫ ܥܲܡ ܪܘܼܚܵܢܵܐ ܀|
    block |܃ܐܲܬܼܠܹܝܛܵܐ ܙܲܝܸܢ ܢܲܦܫܹܗ|
    block |ܠܬܲܟܼܬܿܘܼܫܵܐ ܕܥܲܡ ܚܲܣܝܼܢܵܐ܁|
    block |܃ܘܣܵܡ̣ ܫܘܼܠܛܵܢܹܗ ܥܲܠ ܟܲܬܼܦܹܗ|
    block |ܕܲܢܚܵܘܸܐ ܚܹܝܠ ܪܲܒܿܘܼܬܹܗ ܀|
    block |܃ܒܪܹܫܵܗ̇ ܕܓܼܵܓܼܘܼܠܬܵܐ ܦܲܬܼܚܹܗ|
    block |ܠܒܹܝܬܼ ܐܵܓܼܘܿܢܵܐ ܬܲܟܼܬܿܘܼܫܹܗ܁|
    block |܃ܕܡܲܠܲܐܟܹ̈ܐ ܘܐ̄ܢܵܫܵܐ ܢܸܗܘܘܿܢ|
    block |ܚܲܙܵܝܹ̈ܐ ܠܐܲܬܼܠܹܝܛܘܼܬܹܗ ܀|
    block |܃ܒܥܸܠܕܿܒܼܵܒܼܵܐ ܚܙ̣ܵܐ ܘܐܸܬܼܡܲܪܡܲܪ|
    block |ܕܐܲܬܼܠܹܝܛܵܐ ܢܚܸ݂ܬܼ ܠܐܵܓܼܘܿܢܵܐ܁|
    block |܃ܘܲܒܼܙܲܝܢܵܐ ܕܡܹܐܟܲܠܩܲܪܨܵܐ|
    block |ܥܲܬܸܿܕܼ ܢܲܦܫܹܗ ܠܘܵܬܼ ܩܸܛܠܵܐ ܀|
    block |܃ܒܐܸܣܟܹܿܝܡ ܙܲܝܢܵܐ ܐܸܬܼܚܲܙܲܩ|
    block |ܡ̇ܪܘܿܕܼܵܐ ܒܚܲܕܼ ܨܸܢ̈ܥܵܬܼܵܐ܁|
    block |܃ܕܠܝܼ ܚܝܵܒܼܝܼܢ ܡ̇ܝ̈ܘܿܬܹܐ|
    block |ܥܲܒܼܕܘܼܬܼܵܐ ܐܲܝܟ ܕܲܠܡܵܪܵܐ ܀|
    block |܃ܒܢܝܼܫܵܐ ܕܢܸܟܼܠܹܗ ܚܵܐܲ݁ܪ ܗ̄ܘ̣ܵܐ|
    block |ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ܁|
    block |܃ܟܲܕܼ ܐܵܡܲ݁ܪ ܗ̄ܘ̣ܵܐ ܕܗܵܐ ܐܵܬܹ̇ܐ|
    block |ܐܲܪܟܿܘܿܢܵܐ ܕܢܹܐܡܲܪ ܕܝܼܢܵܐ ܀|
    block |܃ܗܵܫܵܐ ܗ̄ܘ̣ ܠܲܡ ܕܝܼܢܵܐ ܪܲܒܵܐ|
    block |ܕܕܼܵܐܹ̇ܢ ܥܲܡܝܼ ܐܵܟܹ̇ܿܠܩܲܪܨܵܐ܁|
    block |܃ܘܐܲܝܟ ܟܠܢܵܫ ܬܵܒܲܥ̇ ܒܐܝܼ̈ܕܲܝ|
    block |ܥܝܵܪܬܵܐ ܕܡ̇ܘܬܵܐ ܘܕܲܚܛܝܼܬܼܵܐ ܀|
    block |ܐܲܪܟܿܘܿܢܵܐ ܕܥܵܠܡܵܐ ܐܲܙܥܸܩ܃|
  block
    block |ܒܲܒܼ̈ܢܵܬܼ ܩܵܠܹ̈̄ܐ ܕܠܘܼܚܵܡܵܐ܁|
    block |܃ܟܲܕܼ ܣܵܒܲ݁ܪ ܗ̄ܘ̣ܵܐ ܕܡܲܪܗܸܒܼ ܠܹܗ|
    block |ܠܒܲܪ ܐܵܕܼܵܡ ܒܲܕܼܡܘܼܬܼ ܐܵܕܼܵܡ ܀|
    block |܃ܠܵܐ ܝܵ̇ܕܼܥܲܬܿ ܕܠܝܼ ܗ̄ܘ̣ ܡܲܫܠܲܡ|
    block |ܥܵܠܡܵܐ ܟܠܹܗ ܘܫܘܼܠܛܵܢܹܗ܁|
    block |܃ܠܵܐ ܡܦܵܣܲܬܿ ܒܵܗ̇ ܒܓܲܢ̄ܒܵܪܘܼܬܼܝ|
    block |ܕܫܲܥܒܸܿܕܬܹܗ ܠܟܼܠܹܗ ܓܸܢܣܵܟ ܀|
    block |܃ܘܠܝܼ ܦܵܠ̇ܚܝܼܬܿܘܿܢ ܥܲܒܼܕܿܘܼܬܼܵܐ|
    block |ܡ̣ܢ ܫܘܼܪܵܝܵܐ ܠܫܘܼܠܵܡܵܐ܁|
    block |܃ܠܵܐ ܫܡܝܼܥ ܠܵܟ ܥܲܠ ܬܲܟܼܬܿܘܼܫܵܐ|
    block |ܕܥܸܒܼ̇ܕܹܿܬܼ ܒܲܥܕܹܢ ܥܲܡ ܐܵܕܸܿܡ ܀|
    block |܃ܐܲܝܟܲܢ ܚܸܣܢܹ̇ܬܼ ܘܲܙܟܹܝ̇ܬܹܗ|
    block |ܠܨܲܠܡܵܐ ܚܲܝܵܐ ܕܒܼܵܪܘܿܝܵܐ܁|
    block |܃ܒܩܵܠܹ̈ܐ ܕܲܡܠܹܝܢ ܣܲܡ ܡ̇ܘܬܵܐ|
    block |ܡܕܲܚܸܠ ܗ̄ܘ̣ܵܐ ܠܹܗ ܠܐܲܬܼܠܹܝܛܵܐ ܀|
    block |܃ܘܠܵܐ ܝܵ̇ܕܲܥ ܗ̄ܘ̣ܵܐ ܕܡܲܗܸܠ ܒܹܗ|
    block |ܟܲܕܼ ܓܵܚܹ̇ܟ ܥܲܠ ܨܸܢ̈ܥܵܬܹܗ܁|
    block |܃ܒܥܸܠܲܬܼ ܡ̇ܘܬܵܐ ܣܵܒܲܪ ܗ̄ܘ̣ܵܐ|
    block |ܕܙܵܟܹ̇ܐ ܠܹܗ ܐܲܝܟ ܕܲܠܟܼܠܢܵܫ ܀|
    block |܃ܘܠܵܐ ܝܵ̇ܕܲܥ ܗ̄ܘ̣ܵܐ ܕܲܒܼܡܵܘܬܹܿܗ|
    block |ܡܲܥܕܹܿܐ ܫܒܼܝܼܬܼܵܐ ܡ̣ܢ ܐܝܼܕܼܵܘ̈ܗܝ܁|
    block |܃ܓ̣ܡܲܪ ܨܸܻܒܼܝܵܢܹܗ ܡܲܪܵܚܵܐ|
    block |ܘܐܲܢܝܼܚ ܢܲܦܫܹܗ ܒܝܲܕܼ ܡ̇ܘܬܵܐ ܀|
    block |܃ܘܲܗ̣ܦܲܟ ܡܝܼܬܼܵܐ ܕܥܲܠ ܩܲܝܣܵܐ|
    block |ܘܣܲܚܦܹܗ ܘܒܲܛܸܠ ܫܘܼܠܛܵܢܹܗ܁|
    block |܃ܡ̣ܝܼܬܼ ܡ̇ܝܘܿܬܼܵܐ ܒܲܟܼܝܵܢܹܗ|
    block |ܘܢܲܚܡܹܗ ܚܲܝܠܵܐ ܕܥܵܡܲ݁ܪ ܒܹܗ ܀|
    block |܃ܘܲܒܼܙܵܟܼܘܼܬܼܵܐ ܕܢܘܼܚܵܡܹܗ|
    block |ܐܲܦܢܝܼ ܫܒܼܝܼܬܼܵܐ ܡ̣ܢ ܒܝܼܫܵܐ܁|
    block |܃ܫܠ݂ܲܚ ܘܲܫܕܼ݂ܵܗ̇ ܠܡܵܝܘܿܬܼܘܼܬܼܵܐ|
    block |ܘܐܸܬܼܥܲܠܝܼ ܠܥܸܠ ܡ̣ܢ ܚܲܫܹ̈ܐ ܀|
    block |܃ܘܬܲܠܚܹܗ ܠܐܸܫܛܵܪ ܚܲܝܵܒܹ̈ܐ|
    block |ܘܒܲܕܼܡܹܗ ܫܲܝܸܢ ܠܪ̈ܲܓܝܼܙܹܐ܁|
    block |܃ܘܐܸܣܲܪ݂ ܐܸܢܘܿܢ ܠܲܡܠܝܼܠܹ̈ܐ|
    block |ܒܚܘܼܒܵܐ ܕܲܠܘܵܬܼ ܒܵܪܘܿܝܵܐ ܀|
    block |܃ܗܘ̤ܵܐ ܡ̇ܘܬܹܿܗ ܥܸܠܲܬܼ ܚܲܝܹ̈ܐ|
    block |ܠܡܵܝ̈ܘܿܬܹܐ ܘܠܵܐ ܡ̇ܝܘܿܬܹ̈ܐ܁|
    block |܃ܘܲܩܢ̣ܵܘ ܣܲܒܼܪܵܐ ܘܚܘܼܕܵܬܼܵܐ|
    block |ܡܠܝܼܠܹ̈ܐ ܘܚܲܪ̈ܫܹܐ ܫܲܘܝܵܐܝܼܬܼ ܀|
    block |܃ܕܥܸܟ ܘܐܸܬܿܛܲܠܲܩ ܫܘܼܠܛܵܢܹܗ|
    block |ܕܡ̇ܪܘܿܕܼܵܐ ܕܫܲܥܒܸܿܕ ܐ̄ܢܵܫܵܐ܁|
    block |܃ܘܫܲܪܝܼ ܡܲܝܠܸܠ ܟܲܕܼ ܩܵܥܹ̇ܐ|
    block |ܕܡ̇ܐ ܠܲܢ ܘܠܵܟ ܒܲܪ ܕܵܘܝܼܕܼ ܀|
    block |܃ܙܲܩ̣ܬܿܘܼܗܝ ܒܩܵܠܹ̈ܐ ܡ̣ܢ ܟܠܕܿܘܼܟ|
    block |ܕܟܼܵܪ̈ܘܿܙܹܐ ܕܡܸܠܲܝ̈ ܪܘܼܚܵܐ܁|
    block |܃ܟܲܕܼ ܪܵܕܹܦܝܼܢ ܠܹܗ ܠܲܢܟܼܝܼܠܵܐ|
    block |ܕܠܵܐ ܢܸܕܼܠܘܿܚ ܫܲܝܢܵܐ ܕܐ̄ܢܵܫܵܐ ܀|
    block |܃ܓܠ̣ܵܘ ܠܹܗ ܒܵܕܼܩܲܝ̈ ܟܲܣ̈ܝܵܬܼܵܐ|
    block |ܠܡܵܪܘܿܕܼܵܐ ܥܲܠ ܫܘܼܢܵܩܹܗ܁|
    block |܃ܘܐܲܦܸܠܘ ܒܐܸܕܼܢܵܘ̈ܗܝ ܣܲܒܲܪ̈ܵܬܼܵܐ|
    block |ܕܠܵܐ ܕܵܥܟܵܐ ܫܲܠܹܗܒܼܝܼܬܹܗ ܀|
    block |܃ܘܕܲܚ̣ܙܵܐ ܕܲܒܼܛܸܠ ܫܘܼܠܛܵܢܹܗ|
    block |ܘܲܡܛܲܝܲܒܼ ܠܹܗ ܫܘܼܢܵܩܵܐ܁|
    block |܃ܐܸܬܼܡܲܪܡܲܪ ܘܲܦܩ݂ܲܪ ܘܲܫܢ̣ܵܐ|
    block |ܘܲܗܘ̤ܵܐ ܟܠܹܗ ܕܲܠܩܘܼܒܼܠܵܐ ܀|
  block
    block |܃ܚܙ̣ܵܐ ܕܐܸܬܼܦܲܪܣܝܼ ܨܸܢ̈ܥܵܬܹܗ|
    block |ܒܢܘܼܗܪܵܐ ܕܕܸܢܚܹܗ ܕܲܡܫܝܼܚܵܐ܁|
    block |܃ܘܫܲܪܝܼ ܕܢܓܼܡܸܕܼ ܓܲܠܝܵܐܝܼܬܼ|
    block |ܘܢܸܚܛܘܿܦ ܠܹܗ ܫܡܵܐ ܝܲܩܝܼܪܵܐ ܀|
    block |܃ܒܲܡܫܝܼܚܵܐ ܡܲܠܲܐܟ ܢܘܼܗܪܵܐ|
    block |ܡܟܲܢܹܐ ܢܲܦܫܹܗ ܡܲܪܵܚܵܐ܁|
    block |܃ܘܩܵܪܹ̇ܐ ܠܓܼܵܡ̇ܪ̈ܲܝ ܨܸܒܼܝܵܢܹܗ|
    block |ܡܲܠܲܐܟܹ̈ܐ ܕܙܲܕܿܝܼܩܘܼܬܼܵܐ ܀|
    block |܃ܫܡ݂ܲܥ ܕܲܥܬܼܝܼܕܼܵܐ ܡܹܐܬܼܝܼܬܹܗ|
    block |ܕܲܡܫܝܼܚܵܐ ܒܫܘܼܠܵܡ ܙܲܒܼܢܹ̈ܐ܁|
    block |܃ܘܲܫܪܝܼ ܕܢܲܛܥܹܐ ܙܹܐܦܵܢܵܐ|
    block |ܒܫܸܡ ܓܸܠܝܵܢܹܗ ܕܲܡܫܝܼܚܵܐ ܀|
    block |܃ܡ̣ܢ ܙܲܒܼܢܵܐ ܪܡܸܐ ܠܹܗ ܗܸܪܓܵܐ|
    block |ܘܬܼܵܥܹ̇ܫ ܒܵܗ̇ ܒܡܲܪܝܼܪܘܼܬܹܗ܁|
    block |܃ܘܝܵܩ̇ܕܵܐ ܪܸܓܿܬܹܗ ܠܲܝܟ ܢܘܼܪܵܐ|
    block |ܕܢܲܝܬܸܿܐ ܠܓܸܠܝܵܐ ܨܸܒܼܝܵܢܹܗ ܀|
    block |܃ܪܸܡܙܵܐ ܕܚܲܝܠܹܗ ܕܒܼܵܪܘܿܝܵܐ|
    block |ܬܵܟܹ̇ܣ ܠܵܗ̇ ܠܡܲܪܝܼܪܘܼܬܹܗ܁|
    block |܃ܥܕܲܡ̇ܐ ܕܫܵܒܹ̇ܠ ܫܘܼܠܵܡܵܐ|
    block |ܙܲܒܼܢܵܐ ܕܲܦܣܝܼܩ ܒܚܲܪܥܬܹܗ ܀|
    block |܃ܝܵ̇ܕܲܥ ܕܲܟܼܡܵܐ ܡܸܬܼܒܲܥܝܵܐ|
    block |ܕܲܢܩܵܘܹܐ ܡܸܬܼܚܵܐ ܕܙܲܒܼܢܹ̈ܐ܁|
    block |܃ܘܫܵܩܹ̇ܠ ܠܹܗ ܠܪܸܡܙܵܐ ܕܐܲܚܝܼܕܼ|
    block |ܘܗܵܝܕܿܝܹܢ ܕܵܢܲܚ̇ ܥܵܘ̇ܠܵܐ ܀|
    block |܃ܒܫܘܼܠܵܡ ܙܲܒܼܢܹ̈ܐ ܡܲܪܫܸܠ ܠܹܗ|
    block |ܕܲܢܚܵܘܸܐ ܡܲܪܝܼܪܘܼܬܹܗ܁|
    block |܃ܘܣܵܥܹ̇ܐ ܘܣܵܠܹ̇ܩ ܡܲܪܵܚܵܐ|
    block |ܠܪܵܘܡ̇ܐ ܕܲܫܡܹܗ ܕܲܡܫܝܼܚܵܐ ܀|
    block |܃ܒܟܼܠ ܡܸܕܸܿܡ ܒܹܗ ܡܸܬܿܕܲܡܸܐ|
    block |ܒܐܸܣܟܹܿܟܵܐ ܘܠܵܘ ܒܲܫܪܵܪܵܐ܁|
    block |܃ܟܲܕܼ ܣܵܥܲ݁ܪ ܚܲܝܠܹ̈ܐ ܒܕܼܘܼܡܝܹܗ|
    block |ܒܦܲܢܛܵܣܝܼܵܐ ܕܠܵܐ ܓܘܼܫܡܵܐ ܀|
    block |܃ܠܵܐ ܥܵܒܹ̇ܕܼ ܠܵܗ̇ ܠܡܹܐܬܼܝܼܬܹܗ|
    block |ܡ̇ܪܘܿܕܼܵܐ ܪܘܼܚܵܢܵܐܝܼܬܼ܁|
    block |܃ܒܝܼܕ ܒܲܪܢܵܫܵܐ ܓܵܡܲ݁ܪ ܠܵܗ̇|
    block |ܠܛܘܼܥܝܲܝ ܕܝܼܠܹܗ ܒܐܲܒܿܝܼܕܹ̈ܐ ܀|
    block |܃ܒܛܲܟܼܣܵܐ ܕܕܹܢܚܹܗ ܕܲܡܫܝܼܚܵܐ|
    block |ܡܸܬܿܬܿܕܲܡܹܐ ܐܵܟܹ̇ܿܠ ܩܲܪܨܵܐ܁|
    block |܃ܟܕܼ ܓܵܒܼ̇ܐ ܠܹܗ ܒܲܪܢܵܫܵܐ|
    block |ܘܓܼܵܡܲ݁ܪ ܒܹܗ ܡܘܼܠܵܝ ܪܘܼܫܥܹܗ ܀|
    block |܃ܒܲܕܼܡܘܼܬܼ ܡܸܠܬܼܵܐ ܕܡ̣ܢ ܐܲܒܼܵܐ|
    block |ܡܕܲܡܸܐ ܢܲܦܫܹܗ ܡܵܪܘܿܕܼܵܐ܁|
    block |܃ܕܐܸܬܿܬܲܚܬܿܝ ܒܝܲܕܼ ܨܸܒܼܝܵܢܹܗ|
    block |ܠܲܥܡܘܼܪܝܵܐ ܕܲܒܼܐ̄ܢܵܫܘܼܬܿܢ ܀|
    block |܃ܒܗܵܝ̇ ܪܲܒܿܘܼܬܼܵܐ ܡܸܬܿܕܲܡܸܐ|
    block |܃ܕܓܸܡܪܲܬ̤ ܚܲܝܹ̈ܐ ܕܦܘܼܪܩܵܢܲܢ|
    block |܃ܘܠܵܒܹ̇ܫ ܐܵܦ ܗܘ̤ ܒܲܪܢܵܫܵܐ|
    block |ܘܨܵܐܹܕ ܒܹܗ ܐ̄ܢܵܫܵܐ ܠܡܵܘܬܵܐ ܀|
    block |܃ܚܲܕܼ ܒܲܪܢܵܫܵܐ ܓܵܒܹ̇ܐ ܠܹܗ|
    block |ܡܸܢܹܗ ܕܓܸܢܣܵܐ ܕܡ̇ܝܘܿܬܹ̈ܗ܁|
    block |܃ܘܡܲܠܒܸܿܫ ܠܹܗ ܪܘܼܚܵܐ ܕܫܘܼܩܪܵܐ|
    block |ܘܣܵܥܲ݁ܪ ܒܹܗ ܚܲܝܠܹ̈ܐ ܕܛܘܼܥܝܲܝ ܀|
    block |܃ܡܲܫܩܸܐ ܠܹܗ ܟܵܣܵܐ ܕܡܸܪܬܹܗ|
    block |ܘܡܲܪܘܸܐ ܠܹܗ ܒܬܸܛܪܵܐ ܕܪܘܼܓܼܙܹܗ܁|
    block |܃ܘܕܼܵܠܲܚ̇ ܒܵܗ̇ ܒܡܲܪܝܼܪܘܼܬܹܗ|
    block |ܠܲܫ̈ܦܲܝܵܐ ܕܢܸܬܿܕܲܡܿܘܿܢ ܒܹܗ ܀|
    block |܃ܟܠܹܗ ܨܸܒܼܝܵܢܹܗ ܓܵܡܲ̈ܪ|
    block |ܡܲܪܵܚܵܐ ܒܗܵܘ̇ ܒܲܪܢܵܫܵܐ܁|
    block |܃ܟܲܕܼ ܓܵܢܹ̇ܒܼ ܒܹܗ ܐܝܼܩܵܪܵܐ|
    block |ܓܵܢܹ̇ܒܼ ܒܹܗ ܐܝܼܩܵܪܵܐ܃|
  block
    block |ܕܪܲܒܿܘܼܬܼ ܫܘܼܒܼܚܹܗ ܕܲܡܫܝܼܚܵܐ ܀|
    block |܃ܡܫܲܕܲܪ ܩܕܼܵܡ̇ܘܗܝ ܐܝܼ̈ܙܓܲܕܹܿܐ|
    block |ܐܲܠܦܹ̈ܐ ܕܕܲܝܘܹ̈ܐ ܠܟܼܠ ܦܸܢ̈ܝܵܢ܁|
    block |܃ܟܲܕܼ ܫܵܓܼ̇ܫܝܼܢ ܠܵܗ̇ ܠܲܒܼܪܝܼܬܼܵܐ|
    block |ܒܛܸܒܹ̈ܐ ܕܚܝܼܠܹ̈ܐ ܕܡܹܐܬܼܝܼܬܹܗ ܀|
    block |܃ܫܸܡܠܹ̈ܐ ܕܲܡܠܹܝܢ ܣܘܼܪ̈ܕܹܐ|
    block |ܙܵܪܥܝܼܢ ܒܐܸܕܢܹ̈ܐ ܕܟܼܠ ܥܲܡܡܝܼ̈ܢ܁|
    block |܃ܟܲܕܼ ܫܵܒܲܩܝܼܢ ܦܘܼܠܚܵܢܲܝ̈ܗܘܿܢ|
    block |ܘܢܵܦ̇ܩܝܼܢ ܚܵܙܹ̇ܝܢ ܠܲܢܟܼܝܼܠܵܐ ܀|
    block |܃ܓܘܼܢܚܹ̈ܐ ܘܛܸܒܹ̈ܐ ܡܲܪܝܼܪܹ̈ܐ|
    block |ܪܵܗ̇ܛܝܼܢ ܒܵܗ̇ ܒܐܲܪܥܵܐ ܟܠܵܗ̇܁|
    block |܃ܕܗܵܐ ܕܢܲܚ̣ ܡܸܟܹܿܝܠ ܣܘܼܟܵܝܵܐ|
    block |ܦܘܿܩܘ ܩܲܒܸܿܠܘ ܡܲܠܟܵܐ ܕܐܵܬܹ̇ܐ ܀|
    block |܃ܚܲܝܠܵܐ ܕܫܹܐܕܹ̈ܐ ܫܵܓܹ̇ܫ ܠܵܗ̇|
    block |ܠܥܵܡܲܪܬܵܐ ܥܲܠ ܝܲܬܵܒܹ̈ܝܗ̇܁|
    block |܃ܟܲܕܼ ܟܵܢ̇ܫܝܼܢ ܡ̣ܢ ܟܠܦܸܢ̈ܝܵܢ|
    block |ܠܲܚܙܵܬܹܗ ܕܩܵܛܹ̇ܠ ܐ̄ܢܵܫܵܐ ܀|
    block |܃ܚܸܙܘܹ̈ܐ ܕܚܝܼܠܹ̈ܐ ܡܸܬܼܚܵܘܹܝܢ|
    block |ܠܕܲܡܝܼܪܹ̈ܐ ܒܠܲܝ̈ܠܵܘܵܬܼܵܐ܁|
    block |܃ܘܲܒܼܥܝܼܪܘܼܬܼܵܐ ܕܐܝܼܡܵܡܹ̈ܐ|
    block |ܛܸܒܹ̈ܐ ܕܫܵܓܼ̇ܫܝܼܢ ܪܸ̈ܥܝܵܢܹܐ ܀|
    block |܃ܩܛܝܼܪܵܐ ܕܕܲܝܘܹ̈ܐ ܢܵܓܹ̇ܕܼ ܠܵܗ̇|
    block |ܠܐ̄ܢܵܫܘܼܬܼܵܐ ܨܹܝܕ ܙܹܐܦܵܢܵܐ܁|
    block |܃ܟܲܕܼ ܨܵܝ̇ܒܿܝܼܢ ܟܸܢܫܝܼ̈ܢ ܟܸܢܫܝܼ̈ܢ|
    block |ܠܣܸܓܼܕܲܬܼ ܥܵܘ̣ܠܹܗ ܕܡ̇ܪܘܿܕܼܵܐ ܀|
    block |܃ܒܐܲܠܦܹ̈ܐ ܕܫܹܐܕܹ̈ܐ ܡܸܙܕܲܝܲܚ|
    block |ܗܵܘ̇ ܡܵܐܢܵܐ ܕܟܼܠܵܗ̇ ܛܘܼܥܝܲܝ܁|
    block |܃ܟܲܕܼ ܩܵܥܹ̇ܝܢ ܠܹܗ ܡ̇ܪ̈ܘܿܕܹܐ|
    block |ܫܠܵܡ ܡܲܠܟܵܐ ܩܥܹܐ ܫܘܼܠܛܵܢܵܐ ܀|
    block |܃ܡܲܦܪܲܚ ܢܲܦܫܹܗ ܥܲܠ ܐܵܐܲܪ|
    block |ܟܲܕܼ ܡܸܙܕܲܝܲܚ ܒܲܥܢܵܢܹ̈ܐ܁|
    block |܃ܘܡܸܬܼܚܵܘܸܐ ܠܥܹܝܢ ܚܲܙܵܝܹ̈ܐ|
    block |ܒܪܘܼܚ ܫܘܼܩܪܵܐ ܐܲܝܟ ܦܵܪܘܿܚܵܐ ܀|
    block |܃ܡܩܲܕܿܫܝܼܢ ܠܹܗ ܫܹܐܕܹ̈ܐ ܛܲܡ̈ܐܹܐ|
    block |ܠܗ̇ܘ̇ ܛܲܡܐܵܐ ܐܲܝܟ ܙܲܟܵܝܵܐ܁|
    block |܃ܟܲܕܼ ܓܵܕܼ̇ܠܝܼܢ ܠܹܗ ܩܘܼܠܵܣܹ̈ܐ|
    block |ܠܡܲܪܵܚܵܐ ܐܲܝܟ ܙܲܟܵܝܵܐ ܀|
    block |܃ܦܵܬܲ݁ܚ ܦܘܼܡܹܗ ܘܲܡܡܲܠܸܠ|
    block |ܒܢܵܬܼ̈ ܩܵܠܹ̈ܐ ܕܡܲܠ̈ܝܵܢ ܫܲܝܢܵܐ܁|
    block |܃ܟܲܕܼ ܢܵܓܹ̇ܕܼ ܠܵܗ̇ ܠܐ̄ܢܵܫܘܼܬܼܵܐ|
    block |ܒܐܸܣܟܹܿܝܡ ܚܘܼܒܵܐ ܘܐܵܘܝܘܼܬܼܵܐ ܀|
    block |܃ܒܫܘܼܘܕܵܝܹ̈ܐ ܕܫܘܼܩܪܵܐ ܢܵܓܹ̇ܕܼ|
    block |ܠܟܼܠ ܬܸܓܼܡܝܼ̈ܢ ܒܵܬܲܪ ܡܸܠܵܘ̈ܗܝ܁|
    block |܃ܟܲܕܼ ܡܸܫܬܵܘܕܹܿܐ ܢܘܼܚܵܡܵܐ|
    block |ܘܲܩܝܵܡܬܵܐ ܠܦܲܕܼܪܹ̈ܐ ܕܲܫܟܸܒܼܘ ܀|
    block |܃ܡܢܲܚܸܡ ܡܝܼ̈ܬܹܐ ܕܠܵܐ ܓܘܼܫܡܵܐ|
    block |ܒܛܸܠܵܢ̈ܝܵܬܼܵܐ ܘܕܸܡ̈ܘܵܬܼܵܐ܁|
    block |܃ܘܡܲܩܢܹܐ ܗܲܠܟܼܵܬܼܵܐ ܠܲܚܓܼܝܼܪܹ̈ܐ|
    block |ܟܲܕܼ ܠܵܐ ܕܵܪܟܿܝܼܢ ܥܲܠ ܐܲܪܥܵܐ ܀|
    block |܃ܟܲܕܼܒܼܵܐܝܼܬܼ ܡܸܣܬܲܥܪ݁ܵܢ|
    block |ܐܵܬܼ̈ܘܵܬܼܵܐ ܕܲܓܵܠܵܬܼ̈ܐ܁|
    block |܃ܘܲܒܼܪܘܼܚܵܐ ܕܛܘܼܥܝܲܝ ܡܲܛܥܹܐ|
    block |ܙܹܐܦܵܢܵܐ ܒܒܲܪ ܐܲܒܼܕܵܢܵܐ ܀|
    block |܃ܘܡܲܣܓܸܿܐ ܡܪܲܟܸܿܒܼ ܟܠ ܦܘܼܪ̈ܣܝܼܢ|
    block |ܕܢܲܣܓܸܿܐ ܢܲܛܥܹܐ ܟܠ ܬܸܓܼܡܝܼ̈ܢ܁|
    block |ܡܥܲܡܸܩ ܛܵܡܲ݁ܪ ܟܠ ܦܲܚܝܼ̈ܢ܁|
    block |ܕܢܲܣܓܸܿܐ ܘܲܢܨܘܼܪ ܟܠ ܡܘܼܫ̈ܚܵܢ ܀|
    block |܃ܫܵܪܹ݁ܐ ܫܘܼܠܛܵܢ ܕܲܝܵܢܹ̈ܐ|
    block |܃ܕܫܘܼܠܛܵܢܹܗ ܕܝܼܠܹܗ ܢܲܡܠܸܟ ܡܒܲܛܸܠ ܡܲܠ̈ܟܹܿܐ ܘܬܼܵܓܲܝ̈ܗܘܿܢ|
    block |ܕܠܹܗ ܢܸܩܪܘܿܢ ܡܲܠܟܵܐ ܒܲܠܚܘܿܕܼ ܀|
    block |܃ܡܲܥܒܲܪ ܫܸܩܠܹ̈ܐ ܘܫܘܼܥܒܵܕܼܵܐ|
    block |ܘܲܟܼܣܸܦ ܪܹܫܵܐ ܘܡܲܕܲܐܬܼܵܐ܁|
    block |܃ܕܡ̇ܐ ܕܐܲܓܼܗܝܼܘ ܡ̣ܢ ܫܘܼܥܒܵܕܼܵܐ|
    block |ܢܸܬܼܐܲܡܢܘܼܢ ܨܹܝܕ ܦܘܼܠܚܵܢܹܐ ܀|
    block |ܡܲܟܼܪܸܙ ܫܲܝܢܵܐ ܘܐܵܘܝܘܼܬܼܵܐ܃|
  block
    block |ܐܲܝܟ ܡܲܠܟܵܐ ܪܵܚܹ̇ܡ ܫܲܝܢܵܐ܁|
    block |܃ܕܲܒܼܥܸܠܲܬܼ ܫܲܝܢܵܐ ܢܸܚܒܿܘܿܫ|
    block |ܟܠ ܬܸܓܼܡܝܼ̈ܢ ܒܲܡܨܲܝܼ̈ܕܼܵܬܹܗ ܀|
    block |܃ܚܵܙ̇ܩܝܼܢ ܩܕܼܵܡ̇ܘܗܝ ܐܝܼ̈ܙܓܲܕܹܿܐ|
    block |ܕܲܢܛܲܝܒܼܘܼܢ ܠܹܗ ܐܵܘܵܢܹ̈ܐ܁|
    block |܃ܘܡ̣ܢ ܐܲܬܼܪܵܐ ܠܐܲܬܼܪܵܐ ܡܫܲܢܸܐ|
    block |ܒܲܕܼܡܘܼܬܼ ܡܲܠܟܵܐ ܘܫܘܼܠܛܵܢܹܐ ܀|
    block |܃ܒܫܸܡ ܐܲܠܵܗܵܐ ܡܸܬܼܟܲܢܸܐ|
    block |ܡܵܪܘܿܕܼܵܐ ܡ̣ܢ ܫܲܡܵܫܵܘ̈ܗܝ܁|
    block |܃ܟܲܕܼ ܥܵܐܹ̇ܠ ܠܗܲܝܟܲܠ ܩܘܼܕܼܫܵܐ|
    block |ܘܣܵܓܼ̇ܕܿܝܼܢ ܠܹܗ ܐܲܝܟ ܕܲܠܡܵܪܵܐ ܀|
    block |܃ܐܲܝܟ ܒܵܪܘܿܝܵܐ ܡܸܬܼܝܲܩܲܪ|
    block |ܡܲܪܵܚܵܐ ܡ̣ܢ ܛܵܠܘܿܡܹ̈ܐ܁|
    block |܃ܕܲܡܫܝܼܚܵܐ ܩܵܪܹ݁ܐ ܢܲܦܫܹܗ|
    block |ܙܹܐܦܵܢܵܐ ܡ̇ܐܢܵܐ ܕܫܘܼܩܪܵܐ܀|
    block |܃ܒܗܲܝܟܲܠ ܚܘܼܣܵܝܵܐ ܝܵܬܹ̇ܒܼ|
    block |ܗܵܘ̇ ܛܲܡܐܵܐ ܪܵܚܹ̇ܡ ܥܵܘ̣ܠܵܐ܁|
    block |܃ܘܲܡܩܲܒܸܿܠ ܣܸܓܼܕܲܬܼ ܥܵܘ̣ܠܵܐ|
    block |ܡ̣ܢ ܥܲܛܠܹ̈ܐ ܥܵܘ̇ܠܵܐܝܼܬܼ ܀|
    block |܃ܐ̄ܢܵܐ ܐ̄ܢܵܐ ܡܫܝܼܚܵܐ ܕܡܸܣܬܲܟܸܿܐ|
    block |ܗܵܕܹܐ ܡܲܟܼܪܸܙ ܛܵܠܘܿܡ̇ܐ܁|
    block |܃ܢܸܫܠܘܿܢ ܡܸܟܸܿܝܠ ܘܲܢܦܘܼܫܘܼܢ|
    block |ܐ̄ܪ̈ܙܹܐ ܘܛܘܼܦܣܹ̈ܐ ܘܦܸܠ̈ܐܵܬܼܵܐ ܀|
    block |܃ܡܒܲܛܸܠ ܘܬܸܫܡܸܫܬܵܐ|
    block |ܕܗܘ̤ ܢܸܫܬܲܡܲܫ ܒܲܠܚܘܿܕܼܵܘܗܝ܁|
    block |܃ܡܲܥܒܲܪ ܡܸܠܲܬܼ ܝܘܼܠܦܵܢܵܐ|
    block |ܕܡܸܠܬܼܵܐ ܕܝܼܠܹܗ ܬܸܬܼܩܲܒܲܠ ܀|
    block |܃ܡܫܲܬܸܿܩ ܩܵܠܹ̈ܐ ܩܲܕܿܝܼܫܹ̈ܐ|
    block |ܟܵܪ݁ܘܿܙܹܐ ܕܡܸܠܲܝ̈ ܪܘܼܚܵܐ܁|
    block |܃ܕܠܵܐ ܢܸܩܪܘܿܢ ܒܐܸܕܢܲܝ̈ ܥܲܡܵܐ|
    block |ܘܲܢܨܘܼܬܼܘܼܢ ܫܸܡܥܵܐ ܕܚܲܝܹ̈ܐ ܀|
    block |܃ܥܠܲܝ ܠܲܡ ܒܲܕܼܿܩܘ ܟܵܪ̈ܘܿܙܹܐ|
    block |ܟܲܕܼ ܡܸܬܼܬܲܒܹܿܝܢ ܥܲܠ ܡܹܐܬܼܝܼܬܼܝ܁|
    block |܃ܫܒܼܘܿܩܘ ܡܲܚܙܝܼܬܼܵܐ ܕܦܸܠ̈ܐܵܬܼܵܐ|
    block |ܘܚܘܼܪܘ ܒܲܩܢܘܿܡ̇ܐ ܫܲܪܝܼܪܵܐ ܀|
    block |܃ܟܵܠܹ̇ܐ ܥܡܵܕܼܵܐ ܕܲܒܼ̈ܡܲܝܵܐ|
    block |ܘܠܵܐ ܢܸܙܕܲܕܩܘܼܢ ܚܲܛܵܝܹ̈ܐ܁|
    block |܃ܘܦܵܬܲ݁ܚ ܢܸܒܼܥܵܐ ܕܣܲܢܝܘܼܬܹܗ|
    block |ܘܲܡܟܲܬܸܿܡ ܒܵܗ̇ ܠܲܕܼܟܲܝ̈ܵܐ ܀|
    block |܃ܐ̄ܢܵܐ ܐ̄ܢܵܐ ܡܙܲܕܼܿܩ ܚܲܛܵܝܹ̈ܐ|
    block |ܘܫܵܒܹ̇ܩ ܥܵܘ̣ܠܵܐ ܘܲܚܛܝܼܬܼܵܐ܁|
    block |܃ܡܸܠܲܝ̈ ܝܵܗ̈ܒܵܢ ܚܘܼܣܵܝܵܐ|
    block |ܚܠܵܦ ܡܲܝܵ̈ܐ ܠܦܲܓܼܪܵܐ ܘܢܦܲܫܵܐ ܀|
    block |܃ܡܒܲܛܸܠ ܦܵܬܼܘܿܪ ܚܘܼܣܵܝܵܐ|
    block |ܕܠܵܐ ܢܸܬܼܩܲܕܲܫ ܐܲܝܟ ܛܲܟܼܣܵܐ܁|
    block |܃ܟܲܕܼ ܡܲܟܼܪܸܙ ܒܐܸܕܢܲܝ̈ ܟܠܢܵܫ|
    block |ܒܘܛܵܠܹܗ ܕܐ̄ܪܵܙܵܐ ܚܲܝܵܐ ܀|
    block |܃ܓܵܠܹ̇ܙ ܠܹܗ ܠܢܸܒܼܥܵܐ ܚܲܠܝܵܐ|
    block |ܡ̣ܢ ܣܸܦ̈ܘܵܬܼܵܐ ܕܫܵܬܼܘܿܝܵܘ̈ܗܝ܁|
    block |܃ܘܲܠܗܵܘ̇ ܐܘܼܟܼܠܵܐ ܪܘܼܚܵܢܵܐ|
    block |ܟܵܠܹ̇ܐ ܠܹܗ ܡ̣ܢ ܢܵܣܘܿܒܼܵܘ̈ܗܝ ܀|
    block |܃ܩܵܥܹ̇ܐ ܒܚܘܼܬܼܪܵܐ ܡܲܪܵܚܵܐ|
    block |ܩܵܠܹ̈ܐ ܕܲܡܠܹܝܢ ܓܘܼܕܵܦܵܐ܁|
    block |܃ܕܐ̄ܢܵܐ ܐ̄ܢܵܐ ܫܪܵܪܵܐ ܘܦܘܼܫܵܩܵܐ|
    block |ܫܒܼܘܿܩܘ ܐ̄ܪ̈ܵܙܹܐ ܘܝܲܩܲܪܘ ܩܘܼܫܬܵܐ ܀|
    block |܃ܐܘܿ ܠܓܼܘܼܢܚܵܐ ܡܲܪܝܼܪ ܛܸܒܹܿܗ|
    block |ܕܲܥܬܼܝܼܕ ܕܢܸܣܥܘܿܪ ܡ̇ܪܘܿܕܼܵܐ܁|
    block |܃ܕܐ̄ܪܵܙܵܐ ܕܝܼܠܹܗ ܩܵܪܹ̇ܐ ܠܹܗ|
    block |ܠܐ̄ܪܵܙܵܐ ܕܦܲܓܼܪܹܗ ܕܡܲܚܸܐ ܟܠ ܀|
  block
    block |܃ܐܸܒܼܠܵܐ ܡܸܟܹܿܝܠ ܢܸܬܼܟܲܒܼܢܘܼܢ|
    block |ܦܲܪ̈ܘܿܫܹܐ ܥܲܠ ܗܵܢ ܓܘܼܢܚܵܐ܁|
    block |܃ܘܒܼܵܚܪ̈ܲܝ ܙܹܐܦܵܐ ܡ̣ܢ ܩܘܼܫܬܵܐ|
    block |ܢܲܫܦܥܘܼܢ ܕܸܡܥܹ̈ܿܐ ܕܟܲܪܝܘܼܬܼܵܐ ܀|
    block |܃ܪ̈ܵܚܡܲܝ ܗܸܪܓܵܐ ܘܝܘܼܠܦܵܢܵܐ|
    block |ܢܪܲܟܿܒܼܘܼܢ ܩܵܠܹ̈ܐ ܕܐܘܿܠ̈ܝܵܬܼܵܐ܁|
    block |܃ܕܲܡܒܲܛܸܠ ܠܹܗ ܙܹܐܦܵܢܵܐ|
    block |ܠܥܸܢܝܵܢܵܐ ܕܡܸܠܲܝ̈ ܪܘܼܚܵܐ ܀|
    block |܃ܢܸܒܼܟܿܘܿܢ ܛܲܡ̈ܐܹܐ ܕܐܸܬܼܩܲܕܲܫܘ|
    block |ܒܲܣܚܵܬܼܵܐ ܕܡܲܥܡܘܿܕܼܝܼܬܼܵܐ܁|
    block |܃ܕܲܡܫܲܬܸܿܩ ܠܹܗ ܡ̇ܪܘܿܕܼܵܐ|
    block |ܠܡܵܘܿܠܵܕܼܵܐ ܪܘܼܚܵܢܝܵܐ ܀|
    block |܃ܢܲܟܼܪܘܿܢ ܟܠܗܘܿܢ ܫܲܘܝܵܐܝܼܬܼ|
    block |ܫܵܘܬܵܦܹ̈ܐ ܕܐ̄ܪܵܙܵܐ ܚܲܝܵܐ܁|
    block |܃ܕܡܸܬܼܓܲܠܙܝܼܢ ܡ̣ܢ ܣܲܡ ܚܲܝܹ̈ܐ|
    block |ܒܢܲܝ̈ ܦܵܬܼܘܿܪܹܗ ܕܲܡܫܝܼܚܵܐ ܀|
    block |܃ܒܢܲܚ̈ܬܹܿܐ ܕܐܸܒܼܠܵܐ ܢܸܬܼܟܲܣܘܿܢ|
    block |ܟܵܗܢܹ̈ܐ ܡܟܲܗܢܲܝ̈ ܒܹܝܬܼ ܩܘܼܕܼܫܵܐ܁|
    block |܃ܕܫܵܪܹ̇ܐ ܠܹܗ ܐܵܟܹ̇ܠܩܲܪܨܵܐ|
    block |ܠܩܵܢܘܿܢܵܐ ܕܛܘܼܟܵܣܲܝ̈ܗܘܿܢ ܀|
    block |܃ܟܠ ܬܸܓܼܡܝܼ̈ܢ ܥܲܡ ܟܠ ܡܘܼܫ̈ܚܵܢ|
    block |ܢܙܲܡܪܘܼܢ ܩܵܠܹ̈ܐ ܕܚܸܢ̈ܓܼܵܬܼܵܐ܁|
    block |܃ܕܒܼܵܛ̇ܠܝܼܢ ܩܲܠܹ̈ܐ ܕܗܘܼܠܵܠܹ̈ܐ|
    block |ܘܠܵܐ ܡܸܙܕܲܡܪܝܼܢ ܒܹܝܬܼ ܩܘܼܕܼܫܵܐ ܀|
    block |܃ܡܲܢ ܠܵܐ ܢܸܒܼܟܸܿܐ ܘܢܸܬܿܬܲܢܲܚ|
    block |ܥܲܠ ܗܵܢ ܓܘܼܢܚܵܐ ܡܲܪܝܼܪܵܐ܁|
    block |܃ܕܒܼܵܛ̇ܠܵܐ ܣܸܓܼܕܲܬܼ ܒܵܪܘܿܚܵܐ|
    block |ܘܡܸܬܼܩܲܪܒܼܵܐ ܠܐܵܟܹܿܠܩܲܪܨܵܐ ܀|
    block |܃ܡܕܼܵܘܲܕ ܟܠܗܹܝܢ ܬܲܩ̈ܢܵܬܼܵܐ|
    block |ܡܲܪܵܚܵܐ ܒܝܘܿܡ ܓܸܠܝܵܢܹܗ܁|
    block |܃ܘܫܵܪܹ̇ܐ ܛܲܟܼܣܹ̈ܐ ܘܢܵܡܘܿܣܹ̈ܐ|
    block |ܕܛܘܼܥܝܲܝ ܕܝܼܠܹܗ ܬܸܬܼܝܲܩܲܪ ܀|
    block |܃ܒܐܵܬܼ̈ܘܵܬܼܵܐ ܕܲܓܵܠܵܬܼ̈ܐ|
    block |ܢܵܓܹ̇ܕܼ ܨܹܐܕܼܵܘܗܝ ܠܲܦܫܝܼܛܹ̈ܐ܁|
    block |܃ܘܲܒܼܫܘܼܚܠܵܦܵܐ ܕܚܸܙ̈ܘܵܢܹ̈ܐ|
    block |ܡܲܛܥܸܐ ܠܸܒܵܐ ܕܝܵܕܼܘܿܥܹ̈ܐ ܀|
    block |܃ܡܒܲܛܸܠ ܣܸܓܼܕܲܬܼ ܐܲܠܵܗܹ̈ܐ|
    block |ܘܫܵܪܹ̇ܐ ܟܘܼܡܪܹ̈ܐ ܘܩܵܨܘܿܡܹ̈ܐ܁|
    block |܃ܕܗܘ̤ ܢܸܫܬܲܡܲܫ ܒܲܠܚܘܿܕܼܵܘܗܝ|
    block |ܟܵܗܢܵܐ ܘܡܲܠܟܵܐ ܘܲܢܒܼܝܼܵܐ ܀|
    block |܃ܫܵܩ̈ܠܵܢ ܠܘܼܩܕܼܵܡ ܫܘܼܠܵܡܵܐ|
    block |ܗܸܠܹܝܢ ܕܐܸܡ݂ܲܪ ܦܵܪܘܿܩܲܢ܁|
    block |܃ܫܸܡܥܹ̈ܐ ܕܩܹܐܪ̈ܣܹܐ ܘܲܩܪ̈ܵܒܹܐ|
    block |ܘܗܵܝܕܿܝܹܢ ܕܵܢܲܚ̇ ܥܵܘ̇ܠܵܐ ܀|
    block |܃ܗܵܘܹ̇ܝܢ ܙܵܘܥܹ̈ܐ ܘܡܵܘܬܵܢܹ̈ܐ|
    block |ܘܓܼܘܼܢܚܹ̈ܐ ܕܲܡܠܹܝܢ ܣܘܼܪ̈ܵܕܹܐ܁|
    block |܃ܘܩܵܐܹ̇ܡ ܥܲܡܵܐ ܥܲܠ ܥܲܡܵܐ|
    block |ܘܡܲܠܟܿܘܼܬܼܵܐ ܥܲܠ ܡܲܠܟܿܘܼܬܼܵܐ ܀|
    block |܃ܒܵܛܹ̇ܠ ܥܵܠܡܵܐ ܡ̣ܢ ܥܲܡܠܵܐ|
    block |ܒܣܲܬܼܘܹ̈ܐ ܩܫܲܝܵ̈ܐ ܘܡܲܪܝܼܪܹ̈ܐ܁|
    block |܃ܘܡܵܬܲܚ ܫܲܒܼܛܵܐ ܥܲܠ ܟܠܢܵܫ|
    block |ܘܟܲܦܢܵܐ ܡܢܵܘܸܠ ܓܲܢ̄ܒܵܪܹ̈ܐ ܀|
    block |܃ܒܙܲܒܼܢܵܐ ܕܲܫܚܝܝܼܩ ܘܲܡܙܲܠܗܲܙ|
    block |ܘܬܼܵܩ̇ܦܝܼܢ ܩܹܐܪ̈ܣܹܐ ܘܲܩܪ̈ܵܒܹܐ܁|
    block |܃ܒܹܗ ܡܲܕܼܢܲܚ ܠܹܗ ܡܲܪܵܚܵܐ|
    block |ܠܓܸܠܝܵܢܵܐ ܕܡܲܪܝܼܪܘܼܬܹܗ ܀|
  block
    block |܃ܘܥܲܠ ܗܵܕܹܐ ܡܲܦܗܸܐ ܠܟܼܠܢܵܫ|
    block |ܘܣܵܓܼ̇ܝܵܐ ܛܘܼܥܝܲܝ ܒܐܲܒܿܝܼܪܹ̈ܐ܁|
    block |܃ܕܚܵܙܹ̇ܝܢ ܙܲܒܼܢܵܐ ܕܡܸܫܬܲܚܠܲܦ|
    block |ܘܢܵܬܼܚ̇ܝܼܢ ܩܹܐܪ̈ܣܹܐ ܡ̣ܢ ܐܲܪܥܵܐ ܀|
    block |܃ܡܫܲܠܸܐ ܩܪ̈ܵܒܹܐ ܘܬܲܟܼܬܿܘܼܫܹ̈ܐ|
    block |ܘܡܲܣܓܸܿܐ ܫܲܝܢܵܐ ܠܟܼܠ ܥܲܡܡܝܼ̈ܢ܁|
    block |܃ܕܠܵܐ ܢܸܬܼܥܵܘܟܼܘܼܢ ܡ̣ܢ ܪܲܗܛܵܐ|
    block |ܕܦܘܼܠܚܵܢܵܐ ܕܡܲܪܝܼܪܘܼܬܹܗ ܀|
    block |܃ܒܗܵܠܹܝܢ ܢܸܫ̈ܒܹܿܐ ܚܵܒܹ̇ܫ ܠܵܗ̇|
    block |ܠܐ̄ܢܵܫܘܼܬܼܵܐ ܘܲܡܦܲܟܲܪ ܠܵܗ̇܁|
    block |܃ܕܡ̇ܐ ܕܲܚܙ̣ܵܘ ܫܲܝܢܵܐ ܒܙܹܐܦܵܐ|
    block |ܢܩܲܒܿܠܘܼܢܵܝܗܝ ܐܲܝܟ ܫܲܪܝܼܪܵܐ ܀|
    block |܃ܒܐܸܣܟܹܿܡܵܐ ܕܥܸܠܲܬܼ ܫܲܝܢܵܐ|
    block |ܢܵܓܹ̇ܕܼ ܨܹܐܕܼܵܘܗܝ ܠܟܼܠ ܥܲܡܡܝܼ̈ܢ܁|
    block |܃ܟܲܕܼ ܫܵܒܼ̇ܩܝܼܢ ܦܘܼܠܚܵܢܲܝ̈ܗܘܿܢ|
    block |ܘܡܲܙܲܚܝܼܢ ܠܹܗ ܐܲܝܟ ܡܲܠܟܵܐ ܀|
    block |܃ܠܟܼܠ ܬܸܓܼܡܵܐ ܕܠܵܐ ܡܸܬܿܕܵܘܲܕ|
    block |ܘܛܵܥܹ̇ܐ ܒܵܬܲܪ ܝܘܼܠܦܵܢܹܗ܁|
    block |܃ܕܐܵܦ ܠܲܓܼܒܲܝ̈ܐ ܐܸܢ ܡܲܨܝܵܐ|
    block |ܡܫܲܚܠܸܦ ܢܵܓܹ̇ܕ ܠܲܦܝܵܣܹܗ ܀|
    block |܃ܒܚܘܼܒܵܐ ܘܪ̈ܲܚܡܹܐ ܡܸܬܼܚܲܫܲܚ|
    block |ܚܲܪܡܵܢܵܐ ܩܵܛܹ̇ܠ ܐ̄ܢܵܫܵܐ܁|
    block |܃ܘܲܫܠܵܡܵܐ ܥܵܢܹ̇ܐ ܠܟܼܠܢܵܫ|
    block |ܣܵܢ̇ܐܵܐ ܕܟܼܠܵܗ̇ ܟܹܐܢܘܼܬܼܵܐ ܀|
    block |܃ܠܲܓܼ̇ܒܲܝܵܐ ܗ̄ܘ̣ ܣܵܢܹ̇ܐ ܒܲܠܚܘܿܕ|
    block |ܕܠܵܐ ܝܵܗ̇ܒܿܝܼܢ ܠܹܗ ܡܲܫܡܲܥܬܼܵܐ܁|
    block |܃ܟܲܕܼ ܡܲܛܥܸܢ ܟܸܢܫܹ̈ܐ ܒܪܘܼܓܼܙܵܐ|
    block |ܠܘܼܩܒܲܠ ܟܹܐܢܹ̈ܐ ܕܠܵܐ ܢܸܚܘܿܢ ܀|
    block |܃ܡ̣ܢ ܐܲܬܼܪܵܐ ܠܐܲܬܼܪܵܐ ܡܫܲܢܸܐ|
    block |ܕܢܲܟܠܸܟ ܥܲܠ ܟܠ ܫܘܼܠܛܵܢܹܗ܁|
    block |܃ܟܲܕܼ ܡܸܫܬܲܥܠܸܐ ܡ̇ܪܘܿܕܼܵܐ|
    block |ܥܲܠ ܟܠ ܕܸܚ̈ܠܵܢ ܘܐܲܠܵܗܝܼ̈ܢ ܀|
    block |܃ܠܵܘ ܛܘܼܥܝܲܝ ܕܲܒܼܕܸܚ̈ܠܵܬܼܵܐ|
    block |ܫܵܪܹ̇ܐ ܛܵܥ̇ܝܵܐ ܘܲܡܒܲܛܸܠ܁|
    block |܃ܦܘܼܪ̈ܣܹܐ ܡܪܲܟܸܿܒܼ ܕܲܢܟܲܦܲܪ|
    block |ܕܸܚܠܲܬܼ ܩܘܼܫܬܵܐ ܡ̣ܢ ܐܲܪܥܵܐ ܀|
    block |܃ܒܐܸܣܟܹܿܝܡ ܫܲܝܢܵܐ ܡܲܪܦܸܐ ܠܹܗ|
    block |ܠܚܘܼܒܵܐ ܕܲܠܘܵܬܼ ܒܵܪܘܿܝܵܐ܁|
    block |܃ܒܐܸܣܟܹܿܡܵܐ ܕܙܲܕܲܝܼܩܘܼܬܼܵܐ|
    block |ܪܵܗ̇ܛܝܼܢ ܩܘܼܕܼܡ̇ܘܗܝ ܫܲܡܫܵܘ̈ܗܝ܁|
    block |܃ܘܲܣܒܲܪܬܼܵܐ ܕܫܲܝܢܵܐ ܡܲܝܬܹܿܝܢ|
    block |ܕܗܵܐ ܠܲܡ ܡܲܛܝܼ ܦܵܪܘܿܩܵܐ ܀|
    block |܃ܢܵܦ̈ܩܵܢ ܠܐܘܼܪܥܹܗ ܡܕܲܝܼ̈ܢܵܬܼܵܐ|
    block |ܒܲܙܡܝܼܪ̈ܵܬܼܵܐ ܘܗܘܼܠܵܠܹ̈ܐ܁|
    block |܃ܟܲܕܼ ܩܵܥܹ̇ܝܢ ܠܹܗ ܒܐܘܿܫܲܥܢܵܐ|
    block |ܫܘܼܒܼܚܵܐ ܠܡܲܠܟܵܐ ܕܲܕܢܲܚ̣ ܠܲܢ ܀|
    block |܃ܠܐܸܒܼܠܵܐ ܪܲܒܵܐ ܗܵܦܹ̇ܝܟ ܠܵܗ̇|
    block |܃ܠܚܲܕܘܼܬܼܵܐ ܕܥܹܕܿܬܼ ܥܲܡܡܹ̈ܐ|
    block |܃ܘܡܸܫܬܲܚܛܵܐ ܡܟܼܝܼܪܲܬܼ ܩܘܼܕܼܫܵܐ|
    block |ܒܣܸܓܼܕܲܬܼ ܥܵܘ̣ܠܵܐ ܕܙܹܐܦܵܢܵܐ ܀|
    block |܃ܣܸܦ̈ܘܵܬܼܵܐ ܕܲܩ̣ܥܲܝ̈ ܫܘܼܒܼܚܵܐ|
    block |ܘܢܲܫܸܩ ܐ̄ܪ̈ܵܙܹܐ ܕܣܲܡ ܚܲܝܹ̈ܐ܁|
    block |܃ܩܵܥ̈ܝܵܢ ܩܵܠܹ̈ܐ ܕܓܼܘܼܕܵܦܵܐ|
    block |ܘܲܡܢܲܫ̈ܩܵܢ ܠܐܵܟܹ̇ܠܩܲܪܨܵܐ ܀|
    block |܃ܦܘܼܡܹ̈ܐ ܕܗܲܠܸܠܘ ܒܹܝܬܼ ܩܘܼܕܼܫܵܐ|
    block |ܙܡܝܼܪ̈ܵܬܼܵܐ ܕܡܸܠܲܝ̈ ܪܘܼܚܵܐ܁|
    block |܃ܡܛܲܡܐܝܼܢ ܩܘܼܕܼܫܵܐ ܕܦܘܼܡܲܝ̈ܗܘܿܢ|
    block |ܒܙܲܡܝܼܪ̈ܵܬܹܗ ܕܲܢܟܼܝܼܠܵܐ ܀|
    block |܃ܒܩܵܠܵܐ ܕܫܘܼܒܼܚܵܐ ܚܲܛܹ̇ܦ ܠܹܗ|
    block |ܡܲܪܵܚܵܐ ܠܣܸܓܼܕܲܬܼ ܡ̇ܪܹܗ܁|
    block |܃ܟܲܕܼ ܡܲܚܸܬܼ ܠܵܗ̇ ܠܐ̄ܢܵܫܘܼܬܼܵܐ|
    block |ܡ̣ܢ ܪ̈ܵܡ̇ܬܼܵܐ ܠܡܵܟܵܬܹ̈ܐ ܀|
  block
    block |܃ܓܵܡܲ݁ܪ ܟܠܹܗ ܨܸܒܼܝܵܢܹܗ|
    block |ܡ̇ܪܘܿܕܼܵܐ ܒܒܲܪ ܐܲܒܼܕܵܢܵܐ܁|
    block |܃ܘܗܵܝܕܹܿܝܢ ܝܵܗܹ̇ܒܼ ܒܵܪܘܿܝܵܐ|
    block |ܐܵܬ̤ܐ ܕܪ̈ܲܚܡܹܐ ܥܲܠ ܐܲܪܥܵܐ ܀|
    block |܃ܕܵܢܲܚ̇ ܡ̣ܢ ܫܹܠܝ ܐܹܠܝܼܵܐ|
    block |܃ܘܬܼܵܟܹ̇ܿܣ ܚܹܐܦܹܗ ܕܲܢܟܼܝܼܠܵܐ|
    block |܃ܘܲܡܫܲܠܸܐ ܠܹܗ ܡ̣ܢ ܪܲܗܛܹܗ|
    block |ܕܠܵܐ ܢܲܣܓܸܿܐ ܘܢܲܫܪܲܥ ܠܟܼܠܢܵܫ ܀|
    block |܃ܒܗܵܕܹܐ ܬܸܢܘܲܝ ܡܸܫܬܲܕܲܪ|
    block |ܐܹܠܝܼܵܐ ܒܫܘܼܠܵܡ ܙܲܒܼܢܹ̈ܐ܁|
    block |܃ܕܢܹܐܬܸܐ ܢܲܬܼܩܸܢ ܟܠ ܡܸܕܹܿܡ|
    block |ܩܕܼܵܡ ܓܸܠܝܵܢܹܗ ܕܲܡܫܝܼܚܵܐ ܀|
    block |܃ܐܵܬܹ̇ܐ ܠܘܼܩܕܼܵܡ ܐܹܝܠܵܝܼܐ|
    block |ܕܲܢܫܲܬܸܿܩ ܩܵܠܹ̈ܐ ܕܛܘܼܥܝܲܝ܁|
    block |܃ܘܢܲܦܥܸܐ ܠܸܒܵܐ ܕܐܲܒܼܵܗܹ̈ܐ|
    block |ܕܢܸܬܼܟܵܘܢܘܼܢ ܡ̣ܢ ܝܲܠܕܲܝ̈ܗܘܿܢ ܀|
    block |܃ܐܝܼܙ ܓܲܕܵܐ ܕܲܡܠܸܐ ܫܲܝܢܵܐ|
    block |ܡܫܲܕܲܪ ܡܲܠܟܵܐ ܠܥܵܡܲܪܬܵܐ܁|
    block |܃ܕܲܒܼܓܲܠܝܘܼܬܼܵܐ ܕܦܸܬܼܓܼܵܡܵܘ̈ܗܝ|
    block |ܢܦܲܟܲܗ ܡܸܪܬܹܗ ܕܪܲܓܿܝܼܙܵܐ ܀|
    block |܃ܐܲܝܟ ܠܲܡܦܹܝܕܼܵܐ ܡܲܢܗܲܪ ܒܹܗ|
    block |ܠܚܸܫܘܼܟܹ̈ܐ ܠܘܵܬܼ ܝܼܕܲܥܬܼܵܐ܁|
    block |܃ܘܐܲܝܟ ܗܲܕܿܝܼܐܵܐ ܡܲܦܥܸܐ ܒܹܗ|
    block |ܠܛܵܥܲܝܵ̈ܐ ܠܐܘܼܪܚܵܐ ܕܚܲܝܹ̈ܐ ܀|
    block |܃ܒܲܒܼ̈ܢܵܬܼ ܩܵܠܹ̈ܐ ܕܐܹܠܝܼܵܐ|
    block |ܒܵܛ̇ܠܝܼܢ ܩܵܠܵܘ̈ܗܝ ܕܲܢܟܼܝܼܠܵܐ܁|
    block |܃ܘܦܵܣ̇ܩܝܼܢ ܢܸܫܒܵܘ̈ܗܝ ܐܲܣܝܼܪܹ̈ܐ|
    block |ܘܦܵܢܹ̇ܝܢ ܐܵܬܹ̇ܝܢ ܡ̣ܢ ܥܵܘ̣ܠܵܐ ܀|
    block |܃ܡܲܣܓܸܿܐ ܙܵܪܲܥ ܐܹܠܝܼܵܐ|
    block |ܒ̈ܢܵܬܼ ܩܵܠܹ̈̄ܐ ܕܲܬܼܘܵܬܼ ܢܲܦܫܵܐ܁|
    block |܃ܘܲܡܪܲܒܸܿܐ ܒܛܲܠܵܐ ܕܡܸܠܵܘ̈ܗܝ|
    block |ܬܝܵܒܼܘܼܬܼܵܐ ܕܥܲܡܵܐ ܘܥܲܡܡܹ̈ܐ ܀|
    block |܃ܒܛܲܟܼܣܵܐ ܕܫܲܡܸܫ ܝܘܿܚܲܢܵܢ|
    block |ܩܕܼܵܡ ܕܸܢܚܹܗ ܐܲܪܥܵܢܵܝܵܐ܁|
    block |܃ܒܹܗܘ̣ ܐܵܬܹ̇ܐ ܐܹܠܝܼܵܐ|
    block |ܩܕܼܵܡ ܗܵܘ̇ ܕܸܢܚܵܐ ܫܡܲܝܵܢܵܐ ܀|
    block |܃ܬܪܹܝܢ ܟܵܪ̄ܘܿܙܹܐ ܒܸܣܪ̈ܵܢܹܐ|
    block |ܓ̣ܒܼܵܐ ܠܹܗ ܒܲܬܼܪܹܝܢ ܓܸܠܝܵܢܵܘ̈ܗܝ܁|
    block |܃ܕܲܢܛܲܝܒܼܘܼܢ ܠܹܗ ܥܲܠ ܐܲܪܥܵܐ|
    block |ܐܵܘܵܢܹ̈ܐ ܕܚܘܼܒܵܐ ܠܹܗ ܒܲܬܼܪܹܝܢ ܓܸܠܝܵܢܵܘ̈ܗܝ܁|
    block |܃ܕܲܢܛܲܝܒܼܘܼܢ ܠܹܗ ܥܲܠ ܐܲܪܥܵܐ|
    block |ܐܵܘܵܢܹ̈ܐ ܕܚܘܼܒܵܐ ܒܢܲܦܫܵܐ ܀|
    block |܃ܝܘܿܚܲܢܵܢ ܐܲܟܼܪܸܙ ܝܲܠܕܹܿܗ|
    block |ܘܐܹܠܝܼܵܐ ܥܲܠ ܓܸܠܝܵܢܹܗ܁|
    block |܃ܘܚܲܕܼܘܼ ܢܝܼܫܵܐ ܕܲܬܼܪ̈ܲܝܗܘܿܢ|
    block |ܕܢܲܦܢܘܿܢ ܨܹܐܕܼܵܘ̈ܗܝ ܠܐܲܒܿܝܼܕܹ̈ܐ ܀|
    block |܃ܡܲܣܓܸܿܐ ܡܙܲܗܲܪ ܐܹܠܝܼܵܐ|
    block |ܕܗܵܐ ܩ̣ܪܸܒܼ ܡܸܟܹܿܝܠ ܫܘܼܠܵܡܵܐ܁|
    block |܃ܦܢܵܘ ܡ̣ܢ ܬܵܘܫܵܐ ܛܵܥܲܝܵ̈ܐ|
    block |ܠܐܘܼܪܚܵܐ ܫܦܝܼܬܼܵܐ ܕܦܸܬܼܓܼܵܡܲܝ̈ ܀|
    block |܃ܡܩܵܘܸܐ ܒܓܼܘܼܡܕܹܿܗ ܡܲܪܵܚܵܐ|
    block |ܟܲܕܼ ܛܵܥܹ̇ܐ ܘܡܲܛܥܹܐ ܠܐ̄ܢܵܫܵܐ܁|
    block |܃ܥܕܲܡ̇ܐ ܕܨܵܦܚܵܐ ܨܵܦܲܚܬܼܵܐ|
    block |ܥܲܠ ܐܲܦܹܝ̈ܗ̇ ܕܟܼܠܵܐ ܐܲܪܥܵܐ ܀|
    block |܃ܠܗܵܘ̇ ܓܸܠܝܵܢܵܐ ܢܵܛܲ̇ܪ ܠܹܗ|
    block |ܠܥܵܘܵܠܵܐ ܘܟܸܢ ܡ̇ܘܒܸܿܕܼ ܠܹܗ܁|
    block |܃ܕܢܸܚܙܘܿܢ ܐ̄ܢܵܫܵܐ ܘܡܲܠܲܐܟܹ̈ܐ|
    block |ܬܒܲܥܬܼܵܐ ܕܕܼܝܼܢܵܐ ܕܲܡܩܲܒܸܿܠ ܀|
    block |܃ܩܕܼܵܡ ܗܵܘ̇ ܝܵܘܡ̇ܐ ܡܸܬܼܚܲܙ̈ܝܵܢ|
    block |ܐܵܬܼ̈ܘܵܬܼܵܐ ܕܝܲܗ̣̄ܒܼ ܦܵܪܘܿܩܲܢ܁|
    block |܃ܘܡܸܫܬܲܠܲܡ ܟܠܡܵܐ ܕܲܟܼܬܼܝܼܒܼ|
    block |ܘܫܵܠܹ̇ܐ ܥܵܠܡܵܐ ܡ̣ܢ ܪܲܗܛܹܗ ܀|
    block |܃ܫܸܡܫܵܐ ܕܵܥ̇ܟܿܝܼܢ ܙܲܠܝܼܩܵܘ̈ܗܝ|
    block |ܘܣܲܗܪܵܐ ܠܵܐ ܡܚܵܘܸܐ ܢܘܼܗܪܹܗ܁|
    block |܃ܘܟܼܵܘܟܿܒܹ̈ܐ ܢܵܬܼ̇ܪܝܼܢ ܐܲܝܟ ܛܲܪ̈ܦܹܐ|
    block |ܘܒܼܵܛܹ̇ܠ ܪܲܗܛܵܐ ܕܢܲܗܝܼܪܹ̈ܐ ܀|
    block |ܙܵܝ̇ܚܝܼܢ ܐܲܠܦܹ̈ܐ ܕܣܸܕܼܪ̈ܲܝܗܘܿܢ܃|
  block
    block |ܕܚܲܝ̈ܠܵܘܵܬܼܵܐ ܫܡܲܝܵܢܹ̈ܐ܁|
    block |܃ܟܲܕܼ ܣܵܥ̇ܪܝܼܢ ܫܘܼܠܛܵܢܲܝ̈ܗܘܿܢ|
    block |ܠܛܘܼܝܵܒܹܗ ܕܡܲܠܟܵܐ ܕܪܵܘܡ̇ܐ ܀|
    block |܃ܦܵܬܲ݁ܚ ܬܲܪܥܵܐ ܕܲܪܩܝܼܥܵܐ|
    block |ܡܫܝܼܚܵܐ ܡ̇ܪܲܗ̇ ܕܬܸܫܒܿܘܿܚܬܵܐ܁|
    block |܃ܘܕܼܵܢܲܚ̇ ܡ̣ܢ ܫܹܠܝ ܓܸܠܝܵܢܹܗ|
    block |ܘܲܡܚܲܦܸܐ ܠܹܗ ܠܢܲܗܝܼܪܵܐ ܀|
    block |܃ܒܦܸܚܡܵܐ ܕܢܘܼܗܪܵܐ ܕܲܩܕܵܡ̇ܘܗܝ|
    block |ܢܘܼܗܪܹܗ ܕܫܸܡܫܵܐ ܚܸܫܘܿܟܼܵܐ ܗ̄ܘ̣܁|
    block |܃ܘܲܠܦܘܼܬܼ ܕܸܢܚܹܗ ܩܲܠܝܼܠܵܐ|
    block |ܨܸܡܚܹܗ ܕܒܲܪܩܵܐ ܡܲܬܿܝܼܢܵܐ ܗ̄ܘ̣ ܀|
    block |܃ܠܲܝܬܿ ܦܸܚܡܵܐ ܠܗܵܝ̇ ܬܸܫܒܿܘܿܚܬܵܐ|
    block |܃ܕܡܸܬܼܚܵܘܸܐ ܒܵܗ̇ ܓܸܠܝܵܢܹܗ|
    block |܃ܘܠܵܐ ܕܘܼܡܝܵܐ ܠܗܵܝ̇ ܪܲܒܿܘܼܬܼܵܐ|
    block |ܕܡܸܙܕܲܝܲܚ ܒܵܗ̇ ܡ̣ܢ ܥܝܼܪܹ̈ܐ ܀|
    block |܃ܐܲܠܦܹ̈ܐ ܕܟܸܢ̈ܫܹܐ ܪ̈ܘܼܚܵܢܹܐ|
    block |ܬܵܢܹ̇ܝܢ ܫܘܼܒܼܚܵܐ ܕܪܲܒܿܘܼܬܹܗ܁|
    block |܃ܘܲܣܪ̈ܵܦܹܐ ܕܠܵܐ ܡܸܢܝܵܢܵܐ|
    block |ܡܩܲܕܿܫܝܼܢ ܠܹܗ ܡ̣ܢ ܟܠ ܦܸܢ̈ܝܵܢ ܀|
    block |܃ܠܵܐ ܡܸܬܼܡܲܠܠܝܼܢ ܩܵܠܲܝ̈ܗܘܿܢ|
    block |ܒܠܸܫܵܢܹ̈ܐ ܐܲܪ̈ܥܵܢܵܝܹܐ܁|
    block |܃ܘܠܵܐ ܡܨܹܝܢ ܨܵܝ̇ܬܿܝܼܢ ܡܵܝ̈ܘܿܬܹܐ|
    block |ܢܸܥ̈ܡܵܬܼܵܐ ܕܗܘܼܠܵܠܲܝ̈ܗܘܿܢ ܀|
    block |܃ܡܙܝܼܥܝܼܢ ܠܐܲܪܥܵܐ ܒܩܵܠܲܝ̈ܗܘܿܢ|
    block |ܘܠܲܫܡܲܝܵܐ ܒܫܝܼܦܘܿܪ̈ܲܝܗܘܿܢ܁|
    block |܃ܟܲܕܼ ܪܵܗ̇ܛܝܼܢ ܠܐܲܪܒܲܥܦܸܢ̈ܝܵܢ|
    block |ܕܲܢܣܲܒܼܪܘܼܢ ܩܵܠ ܦܘܼܪܩܵܢܵܐ ܀|
    block |܃ܩܵܠ ܩܲܪ̈ܢܵܬܼܵܐ ܡܲܪܥܸܠ ܠܵܗ̇|
    block |ܠܥܵܡܲܪܬܵܐ ܥܲܠ ܝܲܬܵܒܹ̈ܝܗ̇܁|
    block |܃ܘܫܝܼܦܘܿܪܹ̈ܐ ܕܚܝܼܠܹ̈ܐ ܡܲܪܡܹܝܢ|
    block |ܙܵܘܥܵܐ ܒܠܸܒܵܐ ܕܛܲܒܿܝܼܥܹ̈ܐ ܀|
    block |܃ܠܥܸܠ ܡ̣ܢ ܟܠܗܘܿܢ ܡܸܙܕܲܝܲܚ|
    block |܃ܡܫܝܼܚܵܐ ܡܵܪܵܗ̇ ܕܬܸܫܒܿܘܿܚܬܵܐ|
    block |܃ܟܲܕܼ ܩܵܥܹ̇ܝܢ ܠܹܗ ܒܩܵܠܲܝ̈ܗܘܿܢ|
    block |ܩܲܕܿܝܼܫ ܡܲܠܟܲܢ ܙܲܟܵܝܵܐ ܀|
    block |܃ܡܙܲܝܲܚ ܠܹܗ ܪܹܫ ܡܲܠܲܐܟܹ̈ܐ|
    block |ܠܢܝܼܫܹܗ ܚܲܝܵܐ ܕܲܨܠܝܼܒܼܵܐ܁|
    block |܃ܘܲܒܼܫܘܼܒܼܚܵܐ ܕܠܵܐ ܡܸܬܼܡܲܠܲܠ|
    block |ܡܚܵܘܸܐ ܠܹܗ ܠܥܹܝܢ ܚܲܙܝܹ̈ܐ ܀|
    block |܃ܩܕܼܵܡ̇ܘܗܝ ܐܵܬܲܝܵܐ ܙܵܟܼܘܼܬܹܗ|
    block |܃ܕܡܲܠܟܵܐ ܕܲܙܟܼܵܐ ܒܲܨܠܝܼܒܹܗ|
    block |܃ܘܲܡܩܲܕܿܫܝܼܢ ܠܹܗ ܪ̈ܘܼܚܵܢܹܐ|
    block |ܚܠܵܦ ܨܘܿܚ̈ܝܵܬܼܵܐ ܕܛܵܠܘܿܡܹ̈ܐ ܀|
    block |܃ܡܸܬܼܟܲܐܪ̈ܵܢ ܒܵܗ̇ ܒܲܚܙܵܬܹܗ|
    block |ܫܲܪ̈ܒܼܵܬܼܵܐ ܕܒܹܝܬܼ ܝܼܣܪܵܝܹܠ܁|
    block |܃ܘܲܒܼܢܸܥ̈ܡܵܬܼܵܐ ܚܢܝܼ̈ܓܼܵܬܼܵܐ|
    block |ܬܵܢܹ̇ܝܢ ܩܵܠܹ̈ܐ ܕܐܘܿܠ̈ܝܵܬܼܵܐ ܀|
    block |܃ܒܗܸܕܼܪܵܐ ܪܲܒܵܐ ܡܚܵܘܸܐ ܠܹܗ|
    block |ܠܗܵܘ̇ ܢܝܼܫܵܐ ܕܚܲܫ̣ ܒܹܗ ܒܐܲܪܥܵܐ܁|
    block |܃ܘܡ̇ܐ ܕܚܵܙܹ̇ܝܢ ܪܲܒܿܘܼܬܼ ܫܘܼܒܼܚܹܗ|
    block |ܢܸܬܼܟܲܐܪܘܼܢ ܒܹܗ ܨܵܠܘܼܒܼܵܘ̈ܗܝ ܀|
    block |܃ܗܘ̤ ܥܲܡ ܢܝܼܫܹܗ ܡܸܙܕܲܝܲܚ|
    block |ܪܹܫܝܼܬܿܢ ܡ̣ܢ ܪ̈ܘܼܚܵܢܹܐ܁|
    block |܃ܘܚܵܙܹ̇ܝܢ ܫܘܼܒܼܚܵܐ ܕܪܲܒܿܘܼܬܹܗ|
    block |ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܀|
    block |܃ܒܹܗ ܒܲܟܼܝܵܢܹܗ ܡܸܬܼܚܵܘܸܐ|
    block |ܠܪ̈ܘܼܚܵܢܹܐ ܘܲܠܦܲܓܼܪ̈ܢܹܐ܁|
    block |܃ܘܗܵܘ̇ ܕܐܸܣܬܲܠܲܩ ܒܲܥܢܵܢܹ̈ܐ|
    block |ܗܘ̤ܝܘܼ ܕܐܵܬܹ̇ܐ ܒܫܘܼܠܵܡܵܐ ܀|
    block |܃ܡܲܠܲܐܟܹ̈ܐ ܩܲܕܹܿܡܘ ܒܲܕܹܿܩܘ|
    block |ܒܡܲܣܲܩܬܹܿܗ ܥܲܠ ܓܸܠܝܵܢܹܗ܁|
    block |܃ܕܒܲܚܙܵܬܼܵܐ ܕܐܸܣܬܲܠܲܩ ܒܵܗ̇|
    block |ܒܵܗ̇ ܐܵܬܹ̇ܐ ܒܫܘܼܒܼܚܹܗ ܪܲܒܵܐ ܀|
    block |܃ܠܵܐ ܗ̄ܘ̣̱ܵܐ ܟܝܵܢܵܐ ܕܐܝܼܬܼܘܼܬܼܵܐ|
    block |ܡܫܲܢܹܐ ܘܚܵܙܹ̇ܩ ܒܲܟܼܝܵܢܹܗ܁|
    block |܃ܦܲܓܼܪܵܢܵܐ ܗ̄ܘ̣ ܕܐܵܬܹ̇ܐ ܕܲܢܕܘܼܢ|
    block |ܕܩܲܒܸܿܠ ܕܝܼܢܵܐ ܘܫܘܼܠܛܵܢܵܐ ܀|
  block
    block |܃ܠܲܝܬܿ ܠܐܝܼܬܼܘܼܬܼܵܐ ܟܝܵܢܐܝܼܬܼ|
    block |ܕܡ̣ܢ ܐܲܬܼܪܵܐ ܠܐܲܬܼܪܵܐ ܬܫܲܢܵܐ܁|
    block |܃ܨܸܒܼܝܵܢܵܐ ܗ̄ܘ̣ ܚܵܙܹ̇ܩ ܒܲܠܚܘܿܕܼ|
    block |ܡܸܠܬܼܵܐ ܐܝܼܬܼܝܵܐ ܥܲܡ ܦܲܓܼܪܵܐ ܀|
    block |܃ܡܲܚܲܬܿܬܵܐ ܕܠܵܐ ܫܘܼܢܵܝܵܐ|
    block |ܢܵܚ̇ܬܵܐ ܥܲܡܹܗ ܡ̣ܢ ܪܵܘܡ̇ܐ܁|
    block |܃ܘܲܡܚܲܕܼܿܬܼ ܒܵܗ̇ ܠܲܡܠܝܼܠܹ̈ܐ|
    block |ܘܒܼܵܚܲܪ ܒܵܗ̇ ܣܘܼܥܪ݁ܵܢܲܝܗܘܿܢ ܀|
    block |܃ܒܗܸܕܼܪܵܐ ܪܲܒܵܐ ܡܸܬܼܚܵܘܹܐ|
    block |ܟܲܕܼ ܕܵܢܚ̇ ܒܲܕܼܡܘܼܬܼ ܒܲܪܩܵܐ܁|
    block |܃ܘܲܡܚܵܘܸܐ ܠܵܗ̇ ܠܲܚܙܵܬܹܗ|
    block |ܡ̣ܢ ܣܵܘܦܹ̈ܝܗ̇ ܠܣܵܘܦܹ̈ܝܗ̇ ܕܐܲܪܥܵܐ ܀|
    block |܃ܩܵܥܹ̇ܝܢ ܪ̈ܲܒܲܝ ܡܲܠܲܐܟܹ̈ܐ|
    block |ܒܫܝܼܦܘܿܪܹ̈ܐ ܪ̈ܘܼܚܵܢܵܝܹܐ܁|
    block |܃ܘܲܒܼܫܘܼܠܵܡ ܫܝܼܦܘܿܪ̈ܲܝܗܘܿܢ|
    block |ܩܵܪܝܵܐ ܩܲܪܢܵܐ ܕܢܘܼܚܵܡܵܐ ܀|
    block |܃ܡܲܙܥܸܩ ܪܹܫܵܐ ܕܡܲܠܲܐܟܹ̈ܐ|
    block |ܒܩܲܪܢܵܐ ܐ̄̇ܚܪܵܝܬܵܐ ܕܢܘܼܚܵܡܵܐ܁|
    block |܃ܘܲܒܼܩܵܠܹ̈ܐ ܕܚܝܼܠܹ̈ܐ ܦܵܩܹ̇ܕܼ|
    block |ܠܐܲܪܥܵܐ ܕܬܼܵܘܠܸܕܼ ܥܲܢܝܼ̈ܕܹܐ ܀|
    block |܃ܡ̇ܚܹ̇ܝܢ ܠܵܗ̇ ܚܸܒܼܠܹ̈ܐ ܠܐܲܪܥܵܐ|
    block |ܕܬܼܵܘܠܸܕܼ ܚܠܵܦ ܙܲܪ̈ܥܹܐ܁|
    block |܃ܟܲܕܼ ܥܵܨܹ̇ܐ ܠܵܗ̇ ܦܘܼܩܕܵܢܵܐ|
    block |ܕܠܵܐ ܢܦܘܼܫ ܡܝܼܬܼܵܐ ܒܓܼܵܘ ܥܘܼܒܵܗ̇ ܀|
    block |܃ܩܵܠܵܐ ܕܚܝܼܠܵܐ ܡܲܪܗܸܒܼ ܠܹܗ|
    block |ܠܡܵܘܬܵܐ ܪܲܒܿ ܒܲܝܬܵܐ ܕܲܫܝܘܿܠ܁|
    block |܃ܟܲܕܼ ܬܵܒܲܥ̇ ܠܹܗ ܚܘܼܫܒܵܢܵܐ|
    block |ܕܡܸܢܝܵܢܵܐ ܕܝܲܠܕܵܘ̈ܗܝ ܕܐܵܕܼܵܡ ܀|
    block |܃ܠܵܐ ܛܵܥܹ̇ܐ ܡܝܼܬܼܵܐ ܒܲܫܝܘܿܠ|
    block |ܘܠܵܐ ܦܵܐܹ̇ܫ ܒܵܗ̇ ܗܲܕܵܡ̇ܐ܁|
    block |܃ܚܲܕܼܘܼ ܩܵܠܵܐ ܕܲܡܢܲܚܸܡ|
    block |ܠܛܵܒܹ̈ܐ ܘܒܼܝܼܫܹ̈ܐ ܫܲܘܝܵܐܝܼܬܼ ܀|
    block |܃ܩܝܵܡܬܵܐ ܫܲܘܝܵܐ ܥܲܠ ܟܠܢܵܫ|
    block |ܚܙܵܬܼܵܐ ܕܟܼܠܢܵܫ ܠܵܐ ܫܲܘܝܵܐ܁|
    block |܃ܨܸܒܼܝܵܢܵܐ ܗ̄ܘ̣ ܕܲܡܚܵܘܸܐ ܠܹܗ|
    block |ܠܦܲܓܼܪܵܐ ܫܒܼܝܼܚܵܐ ܡ̣ܢ ܚܲܒܼܪܹܗ ܀|
    block |܃ܒܠܸܠܝܵܐ ܡܚܹܐ ܓܸܠܝܵܢܹܗ|
    block |܃ܡܲܠܟܵܐ ܕܪܵܘܡܵܐ ܠܐܲܪ̈ܥܵܢܹܐ|
    block |܃ܘܲܡܛܲܠܸܩ ܠܹܗ ܠܚܸܫܘܿܟܼܵܐ|
    block |ܒܢܘܼܗܪܵܐ ܕܡܲܒܼܪܸܩ ܡ̣ܢ ܦܲܓܼܪܹܗ ܀|
    block |܃ܢܵܦ̇ܠܵܐ ܬܘܵܬܼܵܐ ܥܲܠ ܟܠܢܵܫ|
    block |ܒܩܵܠ ܝܘܼܒܵܒܼܵܐ ܕܡܲܠܲܐܟܹ̈ܐ܁|
    block |ܘܡܸܬܼܪܲܗܒܿܝܼܢ ܐܲܪ̈ܥܵܢܵܝܹܐ܁|
    block |ܒܲܚܙܵܬܼܵܐ ܕܪ̈ܘܼܚܵܢܵܝܹܐ ܀|
    block |܃ܡܸܬܼܒܲܠܗܸܐ ܠܸܒܵܐ ܕܐ̄ܢܵܫܵܐ|
    block |ܒܩܵܠܵܐ ܕܕܼܵܡܹ̇ܐ ܠܲܕܼܝܲܡܵܐ܁|
    block |܃ܘܐܵܚ̇ܕܿܝܼܢ ܚܸܒܼܠܹ̈ܐ ܘܨܵܘܪ̈ܵܢܹܐ|
    block |ܒܙܵܘܥܵܐ ܕܡܲܦܸܩ ܢܲܦܫܵܬܼ̈ܐ ܀|
    block |܃ܩܵܠܵܐ ܕܚܝܼܠܵܐ ܡܲܪܗܸܒܼ ܠܹܗ|
    block |ܠܐܵܟܹ̇ܠ ܩܲܪܨܵܐ ܡ̇ܪܘܿܕܼܵܐ܁|
    block |܃ܘܒܼܵܛܹ̇ܠ ܟܠܹܗ ܫܘܼܠܛܵܢܹܗ|
    block |ܒܚܲܕܼ ܪܸܡܙܵܐ ܒܲܪܦܵܦ ܥܲܝܢܵܐ ܀|
    block |܃ܒܚܲܒܼܠܹ̈ܐ ܕܢܘܼܪܵܐ ܐܵܣܲܪ ܠܹܗ|
    block |ܘܡܲܪܡܸܐ ܠܹܗ ܒܫܲܠܗܹܒܼܝܼܬܼܵܐ܁|
    block |܃ܟܲܕܼ ܡܸܬܼܒܲܩܹܝܢ ܚܲܙܵܝܹ̈ܐ|
    block |ܒܫܘܼܬܵܩܹܗ ܕܠܵܐ ܫܘܼܠܵܡܵܐ ܀|
    block |܃ܠܒܲܪܢܵܫܵܐ ܕܹܝܢ ܕܲܓܼܒܼܵܐ ܠܹܗ|
    block |ܘܡܲܠܝܼ ܒܹܗ ܪܸܓܼܬܼ ܪܘܼܫܥܹܗ܁|
    block |܃ܡܛܲܠܸܩ ܠܹܗ ܡ̣ܢ ܚܲܝܘܼܬܼܵܐ|
    block |ܒܐܲܒܼܕܵܢܵܐ ܕܦܲܓܼܪܹܗ ܘܢܲܦܫܹܗ ܀|
    block |܃ܠܵܐ ܡܲܪܦܸܐ ܠܹܗ ܕܲܢܩܵܘܸܐ|
    block |ܥܲܡ ܪܲܒܹܿܗ ܒܓܼܵܘ ܫܘܼܢܵܩܵܐ܁|
    block |܃ܡܣܵܦܘܼ ܡܣܝܼܦ ܠܹܗ ܟܠ ܟܠܹܗ|
    block |ܘܲܡܛܲܠܸܩ ܠܹܗ ܡ̣ܢ ܚܲܝܹ̈ܐ ܀|
  block
    block |܃ܬܸܕܼܡܘܼܪܬܵܐ ܚܕܲܬܵܐ ܣܵܥܲ݁ܪ|
    block |ܒܵܪܘܿܝܵܐ ܒܒܲܪ ܐܲܒܼܕܵܢܵܐ܁|
    block |܃ܕܥܲܡ ܚܘܼܒܵܠܵܐ ܕܗܲܕܵܡܘ̈ܗܝ|
    block |ܫܪܵܝܵܐ ܕܢܲܦܫܹܗ ܡܸܬܿܬܵܘܣܲܦ ܀|
    block |܃ܓܘܼܢܚܵܐ ܪܵܒܵܐ ܡܚܵܘܸܐ ܠܹܗ|
    block |ܒܛܘܼܠܵܩ ܚܲܝܵܘ̈ܗܝ ܠܲܡܠܝܼܠܹ̈ܐ܁|
    block |܃ܕܐܲܝܟܲܢ ܛܵܠ̇ܩܵܐ ܡ̣ܢ ܚܲܝܹ̈ܐ|
    block |ܢܲܦܫܵܐ ܟܝܵܢܵܐ ܕܠܵܐ ܡ̇ܐܹ̇ܬܼ ܀|
    block |܃ܫܵܘܹ̇ܐ ܕܢܸܗܘܸܐ ܣܘܼܪܵܕܹܐ|
    block |ܗܵܘ̇ ܡ̇ܐܢܵܐ ܕܟܼܠܵܗ̇ ܛܘܼܥܝܲܝ܁|
    block |܃ܕܐܲܛܥܝܼ ܠܐ̄ܢܵܫܵܐ ܡ̣ܢ ܩܘܼܫܬܵܐ|
    block |ܢܸܬܼܢܘܿܢ ܐ̄ܢܵܫܵܐ ܐܲܒܼܕܼܵܢܹܗ ܀|
    block |܃ܠܟܼܘܼܐܵܪܹܗ ܕܐܵܟܹ̇ܠ ܩܲܪܨܵܐ|
    block |ܡ̇ܘܒܸܿܕܼ ܠܹܗ ܡ̣ܢ ܚܲܝܘܼܬܼܵܐ܁|
    block |܃ܕܥܲܠ ܕܲܥܡܲܪ ܒܹܗ ܨܸܒܼܝܵܢܹܗ|
    block |ܕܢܸܫܬܲܢܩܘܼܢ ܒܐܲܒܼܕܵܢ ܚܲܝܘ̈ܗܝ ܀|
    block |܃ܢܸܓܼ̈ܕܹܿܐ ܥܦܝܼܦܹ̈ܐ ܣܵܓܹ̇ܝܢ ܠܹܗ|
    block |ܠܡܵܪܘܿܕܵܐ ܒܓܼܵܘ ܓܹܗܲܢܵܐ܁|
    block |܃ܕܚܵܪܹܒܼ ܗܲܝܟܲܠ ܨܒܼܝܵܢܹܗ|
    block |ܘܗܘ̤ ܡܸܬܿܬܲܫܢܲܩ ܘܲܠܥܵܠܲܡ ܀|
    block |܃ܩܕܼܵܡ ܪ̈ܘܼܚܵܢܹܐ ܘܦܲܓܼܪ̈ܵܢܹܐ|
    block |ܡ̇ܘܒܸܿܕܼ ܠܹܗ ܠܗܵܘ̇ ܒܲܪܢܵܫܵܐ܁|
    block |܃ܘܠܲܫܡܲܝܵܢܹ̈ܐ ܘܠܲܐܪ̈ܥܵܢܹܐ|
    block |ܡܚܵܘܸܐ ܫܸܦܠܹܗ ܕܡܲܪܵܚܵܐ ܀|
    block |܃ܠܘܼܩܕܼܵܡ ܐܵܣܲܪ̇ ܡܵܪܘܿܕܼܵܐ|
    block |ܘܡܲܪܡܸܐ ܠܹܗ ܒܓܼܵܘ ܓܹܗܲܢܵܐ܁|
    block |ܘܟܸܢ ܦܵܬܲ݁ܚ ܬܲܪ̈ܥܲܝ ܪܵܘܡܵܐ ܘܲܡܟܲܢܸܫ ܠܲܓܼܒܼܵܘ̈ܗܝ ܨܸܐܕܼܵܘܗܝ ܀|
    block |܃ܦܘܼܪܫܵܢܵܐ ܪܲܒܵܐ ܥܵܒܹ̇ܕܼ|
    block |ܒܗܵܝ̇ ܕܲܡܟܲܢܸܫ ܠܲܓܼܒܲܝܵ̈ܐ܁|
    block |܃ܕܟܹܐܢܹ̈ܐ ܦܵܪܚܝܼܢ ܠܲܫܡܲܝܵܐ|
    block |ܘܒܼܝܼܫܹ̈ܐ ܦܵܝ̇ܫܝܼܢ ܥܲܠ ܐܲܪܥܵܐ ܀|
    block |܃ܗܵܪܟܵܐ ܫܵܩ̇ܠܵܐ ܫܘܼܠܵܡܵܐ|
    block |ܗܵܝ̇ ܕܐܸܬܼܢܲܒܿܝܼ ܩܕܼܵܡ ܕܵܟܹ̈ܐ܁|
    block |܃ܕܡܸܬܿܕܲܒܼܪܝܼܢ ܘܲܕܼܡܸܫܬܲܒܼܩܝܼܢ|
    block |ܕܦܵܪ̇ܫܝܼܢ ܛܵܒܹ̈ܐ ܡ̣ܢ ܒܝܼܫܹ̈ܐ ܀|
    block |܃ܩܵܝ̇ܡܝܼܢ ܠܘܼܩܕܵܡ ܥܲܢܝܼܕܹ̈ܐ|
    block |ܘܫܵܠ̇ܚܝܼܢ ܠܵܗ̇ ܠܡܵܝܘܿܬܼܘܼܬܼܵܐ܁|
    block |܃ܘܗܵܝܕܹܿܝܢ ܡܸܬܼܚܲܠܦܝܼܢ ܚܲܝܹ̈ܐ|
    block |ܠܲܕܼܡܘܼܬܼܵܐ ܕܠܵܐ ܡ̇ܝܘܿܬܹ̈ܐ ܀|
    block |܃ܗܵܝܕܹܿܝܢ ܫܵܩ̇ܠܵܐ ܫܘܼܠܵܡܵܐ|
    block |ܡܸܠܬܹܗ ܕܦܵܘܠܘܿܣ ܟܵܪܘܿܙܵܐ܁|
    block |܃ܕܠܵܐ ܕܵܡ̇ܟܿܝܼܢ ܫܸܢܬܹܗ ܕܡ̇ܘܬܵܐ|
    block |ܚܲܝܹ̈ܐ ܕܡܲܕܼܪܸܟ ܫܘܼܠܵܡܵܐ ܀|
    block |܃ܡܝܼܬܼ̈ܐ ܘܚܲܝܹ̈ܐ ܡܸܬܼܚܲܠܦܝܼܢ|
    block |ܘܗܵܘܹ̇ܝܢ ܒܲܕܼܡܘܼܬܼ ܪ̈ܘܼܚܵܢܹܐ܁|
    block |܃ܘܲܡܚܲܕܸܿܬܼ ܦܲܓܼܪܵܐ ܘܢܲܦܫܵܐ|
    block |ܘܬܼܘܼܒܼ ܠܵܐ ܕܵܚ̇ܠܝܼܢ ܡ̣ܢ ܚܲܫܹ̈ܐ ܀|
    block |܃ܚܲܕܼ ܩܵܠܵܐ ܡܲܪܗܸܒܼ ܘܲܡܩܝܼܡ|
    block |ܠܡܝܼܬܹ̈ܐ ܡ̣ܢ ܫܸܢܲܬܿ ܡ̇ܘܬܵܐ܁|
    block |܃ܘܥܲܡ ܢܘܼܚܵܡܵܐ ܕܥܲܢܝܼܕܹ̈ܐ|
    block |ܩܵܢܹ̇ܝܢ ܚܲܝܹ̈ܐ ܫܘܼܚܠܵܦܵܐ ܀|
    block |܃ܒܪܸܡܙܵܐ ܙܥܘܿܪܵܐ ܡܸܣܬܲܥܪܝܼܢ|
    block |ܗܵܠܹܝܢ ܟܠܗܘܿܢ ܦܘܼܪ̈ܫܵܢܹܐ܁|
    block |܃ܘܒܲܪܦܵܦ ܥܲܝܢܵܐ ܡܸܬܼܚܲܠܦܝܼܢ|
    block |ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܀|
    block |܃ܩܲܠܝܼܠ ܝܲܬܿܝܼܪ ܡ̣ܢ ܒܲܪܩܵܐ|
    block |ܗܵܘ̇ ܢܘܼܗܪܵܐ ܕܕܼܵܢܲܚ̇ ܡ̣ܢ ܫܹܠܝ܁|
    block |܃ܘܥܲܡܹܗ ܕܕܸܢܚܵܐ ܕܲܚܙܵܬܹܗ|
    block |ܡܫܲܚܠܸܦ ܟܠ ܘܲܡܚܲܕܹܿܬܼ ܟܠ ܀|
    block |܃ܗܵܘܹ̇ܝܢ ܦܲܓܼܪܹ̈ܐ ܕܙܲܕܿܝܼܩܹ̈ܐ|
    block |ܦܵܪ̈ܘܿܚܹܐ ܘܪ̈ܘܼܚܵܢܵܝܹܐ܁|
    block |܃ܟܲܕܼ ܡܸܙܕܲܝܚܝܼܢ ܒܲܥܢܵܢܹ̈ܐ|
    block |ܥܕܲܡܵܐ ܠܬܲܪܥܹܗ ܕܲܪܩܝܼܥܵܐ ܀|
    block |ܥܢܵܢܹ̈ܐ ܕܢܘܼܗܪܵܐ ܡܸܬܼܪ̈ܲܟܼܢܵܢ܃|
  block
    block |ܘܛܵܥ̈ܢܵܢ ܦܲܓܼܪܹ̈ܐ ܕܩܲܕܿܝܼܫܹ̈ܐ܁|
    block |܃ܘܠܐܘܼܪܥܹܗ ܕܚܲܬܼܢܵܐ ܡܸܬܼܚܲܛܦܝܼܢ|
    block |ܕܢܸܥܠܘܼܢ ܥܲܡܹܗ ܠܲܫܡܲܝܵܐ ܀|
    block |܃ܡܪܝܼܡ ܠܹܗ ܩܵܠܹܗ ܕܦܘܼܩܕܵܢܵܐ|
    block |ܠܐܲܦܲܝ̈ ܬܲܪܥܵܐ ܕܲܪܩܝܼܥܵܐ܁|
    block |܃ܘܦܵܬܲ݁ܚ ܠܹܗ ܩܕܼܵܡ ܥܵܠܘܿܠܹ̈ܐ|
    block |ܠܬܲܪܥܵܐ ܪܲܒܵܐ ܕܲܫܡܲܝܵܐ ܀|
    block |܃ܥܵܐܹ̇ܠ ܡܲܠܟܵܐ ܒܪܹܫ ܚܲܝܠܹܗ|
    block |ܘܟܼܠܗܘܿܢ ܕܐܲܚܸܒܼܘ ܓܸܠܝܵܢܹܗ܁|
    block |܃ܘܐܵܚܹ̇ܕܼ ܠܹܗ ܠܬܲܪܥܵܐ ܕܪܵܘܡ̇ܐ|
    block |ܒܐܲܦܲܝ̈ ܒܝܼܫܹ̈ܐ ܘܟܼܵܦܘܿܪܹ̈ܐ ܀|
    block |܃ܒܗܵܘ̇ ܥܸܕܵܢܵܐ ܡܸܬܼܒܲܠܗܹܝܢ|
    block |ܫܹܐܕܹ̈ܐ ܘܐ̄ܢܵܫܵܐ ܪ̈ܲܫܝܼܥܹܐ܁|
    block |܃ܕܚܵܙܹ̇ܝܢ ܫܘܼܒܼܚܵܐ ܕܲܓܼܒܲܝ̈ܵܐ|
    block |ܟܲܕܼ ܡܸܙܕܲܚܝܼܢ ܒܲܥܢܵܢܹܐ ܀|
    block |܃ܢܵܩ̇ܫܝܼܢ ܒܲܬܼܪܲܥ ܟܹܐܢܘܼܬܼܵܐ|
    block |ܘܠܵܐ ܥܵܢ̇ܝܵܐ ܠܗܘܿܢ ܛܲܝܒܿܘܼܬܼܵܐ܁|
    block |܃ܘܫܵܐ̇ܠܝܼܢ ܪ̈ܲܚܡܹܐ ܠܕܲܝܵ̇ܢܵܐ|
    block |ܘܡܲܗܡܸܐ ܡܸܢܗܘܿܢ ܚܲܢܵܢܵܐ ܀|
    block |܃ܕܲܪܚܸܡ̣ܘ ܐܲܪܥܵܐ ܕܠܵܘ̈ܛܵܬܼܵܐ|
    block |ܘܠܵܐ ܪܲܓܼܘ ܛܘܼܒܹ̈ܐ ܫܡܲܝܵܢܹ̈ܐ܁|
    block |܃ܒܐܲܬܼܪܵܐ ܕܐܲܚܸܒܼܘ ܡܸܫܬܲܒܼܩܝܼܢ|
    block |ܟܲܕܼ ܡܸܬܼܢܲܓܿܕܼܝܼܢ ܩܲܫܝܵܐܝܼܬܼ ܀|
    block |܃ܟܲܪܝܘܼܬܼܵܐ ܘܲܚܢܵܩ ܢܲܦܫܵܐ|
    block |ܫܵܚܹ̇ܩ ܠܗܘܿܢ ܛܵܒܼ ܡ̣ܢ ܢܸܓܼ̈ܕܹܿܐ܁|
    block |܃ܘܕܼܵܝ̇ܢܝܼܢ ܬܲܡܵܢ ܡܘܼܡܲܝ̈ܗܘܿܢ|
    block |ܘܲܡܦܲܪܣܹܝܢ ܣܘܼܥܪܵܢܲܝܗܘܿܢ ܀|
    block |܃ܡܩܲܒܿܠܝܼܢ ܬܲܡ̇ܢ ܝܼܕܲܥܬܼܵܐ|
    block |ܘܗܵܘܹ̇ܝܢ ܦܵܪ̈ܫܲܝ ܘܵܠ̈ܝܵܬܼܵܐ܁|
    block |܃ܘܲܡܙܲܕܿܩܝܼܢ ܠܵܗ̇ ܠܟܹܐܢܘܼܬܼܵܐ|
    block |ܒܬܲܒܼ̈ܥܵܬܼܵܐ ܕܲܩܢܘܿܡܲܝ̈ܗܘܿܢ ܀|
    block |܃ܒܝܼܕܲܥܬܼܵܐ ܚܵܙܹ̇ܝܢ ܬܲܡ̇ܢ|
    block |ܒܪܸ̈ܓܼܫܹܐ ܕܗܵܘܢܵܐ ܩܲܠܝܼܠܵܐ܁|
    block |܃ܟܠܝܼܠܹ̈ܐ ܕܫܘܼܒܼܚܵܐ ܕܡܸܬܼܦܲܪܥܝܼܢ|
    block |ܩܲܕܿܝܼܫܹ̈ܐ ܒܡܲܠܟܿܘܼܬܼ ܪܵܘܡ̇ܐ ܀|
    block |܃ܒܵܟܹ̇ܝܢ ܘܐܵܠܹ̇ܝܢ ܒܲܚܢܲܓܼܬܼܵܐ|
    block |ܟܲܕܼ ܚܵܝ̇ܪܝܼܢ ܠܐܲܦܲܝ̈ ܪܵܘܡܵܐ܁|
    block |܃ܘܚܵܙܹ̇ܝܢ ܐܘܼܪܚܵܐ ܕܒܲܡܨܲܥܬܼܵܐ|
    block |ܕܥܲܣܩܵܐ ܠܡܸܥܒܲܪ ܠܘܵܬܼ ܛܵܒܹ̈ܐ ܀|
    block |܃ܦܬܲܚ ܠܲܢ ܩܵܥܹ̇ܝܢ ܛܵܠܘܿܡܹ̈ܐ|
    block |ܠܘܵܬܼ ܡܵܪܵܐ ܕܲܣ̣ܵܢܵܘ ܚܘܼܒܹܿܗ܁|
    block |܃ܘܡܸܬܼܦܲܢܝܵܐ ܠܗܘܿܢ ܒܲܪ̄ܬܼ ܩܵܠܵܐ|
    block |ܕܠܵܐ ܝܵ̇ܕܲܥܢܵܐ ܥܲܡܠܲܝ̈ܟܿܘܿܢ ܀|
    block |܃ܠܵܐ ܡܸܬܼܡܲܢ̈ܝܵܢ ܐܘܿܠ̈ܝܵܬܼܵܐ|
    block |ܕܬܼܵܢܹ̇ܝܢ ܬܲܡ̇ܢ ܚܲܛܵܝܹ̈ܐ܁|
    block |܃ܘܠܵܐ ܡܸܬܼܡܲܠ̈ܠܵܢ ܚܸܢ̈ܓܼܵܬܼܵܐ|
    block |ܕܡܸܬܼܟܲܫܦܝܼܢ ܡ̣ܢ ܫܘܼܢܵܩܵܐ ܀|
    block |܃ܐܲܪܥܵܐ ܒܲܕܼܡܘܼܬܼ ܓܸܗܲܢܵܐ|
    block |ܗܵܘ̇ܝܵܐ ܠܗܘܿܢ ܠܲܒܼܢܲܝ̈ ܐܲܪܥܵܐ܁|
    block |܃ܘܲܒܼܟܼܘܼܪܵܐ ܕܪܸ̈ܥܝܵܢܲܝܗܘܿܢ|
    block |ܒܵܚ̇ܪܝܼܢ ܙܹܐܦܵܐ ܕܡܘܼܡܲܝ̈ܗܘܿܢ ܀|
    block |܃ܒܲܚܙܵܬܼܵܐ ܕܗܵܘܢܹ̈ܐ ܚܵܙܹ̇ܝܢ|
    block |ܣܬܼܝܼܪ̈ܵܬܼܵܐ ܕܣܘܼܥܪ̈ܵܢܲܝܗܘܿܢ܁|
    block |܃ܘܲܒܼܡܲܣܲܐܬܼܵܐ ܕܪܸܥܝܵܢܵܐ|
    block |ܬܵܩ̇ܠܝܼܢ ܝܘܼܩܪܵܐ ܕܒܼܝܼ̈ܫܵܬܼܵܐ ܀|
    block |܃ܠܵܐ ܫܘܸܐ ܢܸܓܼܕܹܿܗ ܕܫܘܼܢܵܩܵܐ|
    block |ܥܲܠ ܟܠܗܘܿܢ ܕܲܒܼܓܹܗܲܢܵܐ܁|
    block |܃ܕܲܠܦܘܼܬܼ ܪܲܒܿܘܼܬܼ ܒܝܼܫܘܼܬܼܵܐ|
    block |ܡܲܪܝܼܪ ܢܸܓܼܕܵܐ ܡ̣ܢ ܢܸܓܼܕܵܐ ܀|
    block |ܐܵܦܠܵܐ ܒܫܘܼܒܼܚܵܐ ܕܥܸܠܵܝܹ̈ܐ܃|
  block
    block |ܠܵܐ ܫܘܸܐ ܨܸܡܚܵܐ ܕܕܸܠܩܲܝ̈ܗܘܿܢ܁|
    block |܃ܕܲܠܦܘܼܬܼ ܥܲܡܠܹ̈ܐ ܡܸܬܼܝܲܗ̄ܒܿܝܼܢ|
    block |ܟܠܝܼܠܹ̈ܐ ܕܫܘܼܒܼܚܵܐ ܠܢܲܨܝܼܚܹ̈ܐ ܀|
    block |܃ܒܟܼܵܘܟܿܒܹ̈ܐ ܫܪ̈ܵܓܹܐ ܢܲܗܝܼܪܹ̈ܐ|
    block |ܦܲܚܸܡ ܦܵܘܠܘܿܣ ܕܸܠܩܲܝ̈ܗܘܿܢ܁|
    block |܃ܕܨܵܡܲܚ̇ ܦܲܓܼܪܵܐ ܡ̣ܢ ܦܲܓܼܪܵܐ|
    block |ܒܲܕܼܡܘܼܬܼ ܟܵܘܟܼܒܸܿܐ ܡ̣ܢ ܚܲܒܼܪܹܗ ܀|
    block |܃ܠܟܼܠܢܵܫ ܐܲܝܟ ܥܲܡܠܹܗ ܐܲܓܼܪܹܗ|
    block |ܬܵܩ̇ܠܵܐ ܘܝܵܗ̇ܒܵܐ ܟܹܐܢܘܼܬܼܵܐ܁|
    block |܃ܘܲܠܦܘܼܬܼ ܚܘܼܒܵܐ ܕܪܸܥܝܵܢܵܐ|
    block |ܣܵܓܹ̇ܐ ܫܘܼܒܼܚܵܐ ܕܟܲܫܝܼܪܹ̈ܐ ܀|
    block |܃ܗܵܘܹ̇ܐ ܠܗܘܿܢ ܕܘܼܟܲܬܼ ܐܲܪܥܵܐ|
    block |ܡܸܬܼܚܵܐ ܕܚܲܨܹܗ ܕܲܪܩܝܼܥܵܐ܁|
    block |܃ܘܬܲܛܠܝܼܠܵܐ ܫܡܲܝܵܐ ܕܲܠܥܸܠ|
    block |ܗܵܘ̇ ܕܡ̣ܢ ܒܪܵܫܝܼܬܼ ܐܸܬܿܬܲܩܲܢ ܀|
    block |܃ܡܕܲܝܪܝܼܢ ܒܐܲܬܼܪܵܐ ܢܲܗܝܼܪܵܐ|
    block |ܕܠܵܐ ܡܲܡܠܸܟ ܒܹܗ ܚܸܫܘܿܟܼܵܐ܁|
    block |܃ܘܠܲܝܬܿ ܦܸܚܡܵܐ ܠܗܲܢܝܼܐܘܼܬܼܵܐ|
    block |ܕܒܼܘܼܣܵܡܗܘܿܢ ܪܘܼܚܵܢܵܝܵܐ ܀|
    block |܃ܠܵܐ ܥܵܡ̇ܠܝܼܢ ܒܲܢܝܵܚܲܝ̈ܗܘܿܢ|
    block |ܘܠܵܐ ܠܵܐܹ̇ܝܢ ܒܲܣܡܵܟܲܝ̈ܗܘܿܢ܁|
    block |܃ܪܘܼܚܵܢܵܐܝܼܬܼ ܡܸܬܼܓܲܐܹܝܢ|
    block |ܒܛܘܼܒܹ̈ܐ ܕܡܸܡܬܼܘܿܡ ܠܵܐ ܡܵܘܦܹܝܢ ܀|
    block |܃ܥܲܡܠܲܝ̈ܗܘܿܢ ܗܘܼܠܵܠܲܝ̈ܗܘܿܢ|
    block |ܘܥܸܢܝܵܢܗܘܿܢ ܩܘܼܕܵܫܲܝ̈ܗܘܿܢ܁|
    block |܃ܘܠܵܐ ܡܸܣ̈ܬܲܒܼܥܵܢ ܢܸܥ̈ܡܵܬܼܵܐ|
    block |ܕܙܵܡ̇ܪܝܼܢ ܫܘܼܒܼܚܵܐ ܠܐܝܼܬܼܘܼܬܼܵܐ ܀|
    block |܃ܠܲܝܬܿ ܬܲܡ̇ܢ ܪܸܓܲܬܼ ܒܸܣܪܵܐ|
    block |ܘܠܵܐ ܫܘܼܚܠܵܦܵܐ ܕܪܥܝܵܢܵܐ܁|
    block |܃ܕܢܲܦܫܵܐ ܘܦܲܓܼܪܵܐ ܡܸܬܼܥܲܠܹܝܢ|
    block |ܠܥܸܠ ܡ̣ܢ ܚܲܫܹ̈ܐ ܘܫܘܼܚܠܵܦܹ̈ܐ ܀|
    block |܃ܒܫܘܼܒܼܚܵܐ ܪܲܒܵܐ ܡܸܬܼܒܲܠܝܼܢ|
    block |ܐܸܣܟܹܿܡܹ̈ܐ ܕܦܘܼܪ̈ܫܵܢܲܝܗܘܿܢ܁|
    block |܃ܘܲܫܘܹܝܢ ܕܸܟܼܪܹ̈ܐ ܘܢܸܩ̈ܒܼܵܬܼܵܐ|
    block |ܒܲܠܒܼܘܼܫ ܢܘܼܗܪܵܐ ܕܲܥܛܝܼܦܝܼܢ ܀|
    block |܃ܒܵܛܹ̇ܠ ܬܲܡܵܢ ܦܘܼܪܫܵܢܵܐ|
    block |ܕܥܲܒܼܕܿܘܼܬܼܵܐ ܘܲܕܿܚܹܐܪܘܼܬܼܵܐ܁|
    block |܃ܕܚܲܕܼܘ ܕܡܲܡܠܸܟ ܒܲܠܚܘܿܕܼܵܘܗܝ|
    block |ܘܥܲܠ ܟܠ ܡ̇ܬܲ݁ܚ ܫܘܼܠܛܵܢܹܗ ܀|
    block |܃ܬܲܡ̇ܢ ܗܵܘܹ̇ܐ ܐܲܠܵܗܵܐ|
    block |ܟܠܹܗ ܒܢܲܦܫܵܐ ܕܲܡܠܝܼܠܹ̈ܐ܁|
    block |܃ܟܲܕܼ ܡܸܬܼܩܲܕܲܫ ܡ̣ܢ ܟܠܵܐ|
    block |ܡ̣ܢ ܪ̈ܘܼܚܵܢܹܐ ܘܦܲܓܼܪ̈ܵܢܹܐ ܀|
    block |܃ܒܵܛܹ̇ܠ ܬܲܡܵܢ ܟܠ ܫܘܼܠܛܵܢ|
    block |ܕܚܲܕܼ ܫܘܼܠܛܵܢܵܐ ܡܸܫܬܲܡܲܗ܁|
    block |܃ܘܲܡܫܲܥܒܸܿܕ ܠܹܗ ܬܚܹܝܬܼ ܪ̈ܓܼܠܵܘܗܝ|
    block |ܠܟܼܠܹܗ ܚܲܝܠܹܗ ܕܡܵܪܘܿܕܼܵܐ ܀|
    block |܃ܩܵܥܹ̇ܝܢ ܠܹܗ ܡ̣ܢ ܚܸܫܘܿܟܼܵܐ|
    block |ܐܵܟܹ̇ܠܩܲܪܨܵܐ ܘܚܲܛܝܹ̈ܐ܁|
    block |܃ܕܙܲܕܿܝܼܩ ܕܝܼܢܵܟ ܕܲܝܵ̇ܢܵܐ|
    block |ܘܲܬܼܪܝܼܨ ܕܝܼܢܵܐ ܕܟܹܐܢܘܼܬܼܵܟ ܀|
    block |܃ܡܩܲܕܿܫܝܼܢ ܠܹܗ ܛܵܒܹ̈ܐ ܒܢܘܼܗܪܵܐ|
    block |ܒܫܘܼܒܼܚܵܐ ܕܡܸܡܬܼܘܿܡ ܠܵܐ ܦܵܟܲܗ܁|
    block |܃ܕܲܒܼܚܹܝܠ ܪܘܼܚܵܐ ܡܸܬܼܚܲܝܠܝܼܢ|
    block |ܠܡܸܦܪܲܥ ܫܘܼܒܼܚܵܐ ܠܪܲܒܿܘܼܬܹܗ ܀|
    block |܃ܥܲܠ ܟܠ ܘܲܒܼܟܼܠ ܡܸܬܼܦܲܪܣܵܐ|
    block |ܝܼܕܲܥܬܼܵܐ ܕܗܲܝܡܵܢܘܼܬܹܗ܁|
    block |܃ܘܛܵܒܹ̈ܐ ܘܒܼܝܼܫܹ̈ܐ ܙܲܗܝܵܐܝܼܬܼ|
    block |ܡ̇ܘܕܹܿܝܢ ܕܲܚܕܲܐ ܗ̄ܝܼ ܐܝܼܬܼܘܼܬܼܵܐ ܀|
  block
    block |܃ܬܲܡ̇ܢ ܒܵܛ̇ܠܝܼܢ ܦܘܼ̈ܠܵܓܹܐ|
    block |ܘܣܸܕܼܩܹ̈ܐ ܕܐܵܘܠܸܕܼܘ ܚܵܪ̈ܝܵܢܹܐ܁|
    block |܃ܘܚܲܕ ܐܲܠܵܗܵܐ ܡܸܬܼܗܲܝܡܲܢ|
    block |ܒܲܩܢܘܿܡܹ̈ܐ ܬܠܵܬܼܵܐ ܕܲܫܘܹܝܢ ܀|
    block |܃ܝܵܠ̇ܦܝܼܢ ܚܲܝܠܵܐ ܕܐܝܼܬܼܘܼܬܼܵܐ|
    block |ܕܪܵܡ ܘܲܡܥܲܠܲܝ ܡ̣ܢ ܚܲܫܹ̈ܐ܁|
    block |܃ܘܚܵܙܹ̇ܝܢ ܒܐܲܦܹ̈ܐ ܓܲܠ̈ܝܵܬܼܵܐ|
    block |ܠܪܹܫܝܼܬܼܵܐ ܕܲܫܩ݂ܲܠ ܡܸܢܲܢ ܀|
    block |܃ܠܹܗܘ̣ ܚܵܙܹ̇ܝܢ ܐܲܝܟ ܨܲܠܡܵܐ|
    block |ܒܲܚܙܵܬܼܵܐ ܕܪܼ̈ܓܼܫܹܐ ܕܲܠܒܲܪ܁|
    block |܃ܘܲܒܼܪܸܥܝܵܢܵܐ ܡܸܬܼܒܲܩܹܝܢ|
    block |܃ܒܐܝܼܬܼܘܼܬܼܵܐ ܕܠܵܐ ܨܲܠܡܵܐ|
    block |ܒܲܚܙܵܬܼܵܐ ܕܪܼ̈ܓܼܫܹܐ ܕܲܠܒܲܪ܁|
    block |܃ܘܲܒܼܪܸܥܝܵܢܵܐ ܡܸܬܼܒܲܩܹܝܢ|
    block |ܒܐܝܼܬܼܘܼܬܼܵܐ ܕܠܵܐ ܡܸܬܼܚܲܙܝܵܐ ܀|
    block |܃ܒܹܗܘ̣ ܡܩܲܪܒܼܝܼܢ ܬܵܘܕܲܝܼܬܼܵܐ|
    block |ܐܲܝܟ ܕܲܒܼܗܲܝܟܲܠ ܚܘܼܣܵܝܵܐ܁|
    block |܃ܟܲܕܼ ܣܵܓܼ̇ܕܿܝܼܢ ܒܲܬܼܪܲܥ ܦܲܓܼܪܹܗ|
    block |ܠܲܟܼܝܵܢܵܐ ܕܠܵܐ ܡܸܣܬܲܝܲܟ ܀|
    block |܃ܠܹܗܘ̣ ܗܵܘܹ̇ܝܢ ܫܵܘܬܵܦܹ̈ܐ|
    block |ܒܝܵܪܵܬܿܘܼܬܼܵܐ ܕܪܲܒܿܘܼܬܼ ܫܘܼܒܼܚܵܐ܁|
    block |܃ܕܒܲܐ̄̈ܚܝܵܢܘܼܬܼܗܘܿܢ ܕܲܠܘܵܬܹܗ|
    block |ܡܸܬܼܝܲܩܝܼܪܝܼܢ ܒܲܫܒܼܝܼ̈ܚܵܬܹܗ ܀|
    block |܃ܠܵܐ ܗ̄ܘ̣ܵܐ ܠܪܵܘܡ̇ܐ ܕܫܘܼܠܛܵܢܹܗ|
    block |ܡܸܬܼܥܲܠܹܝܢ ܒܲܐ̄ܚܝܵܢܘܼܬܹܗ܁|
    block |܃ܕܗܘ̤ ܥܲܡ ܐܝܼܬܼܝܵܐ ܡܸܬܼܝܲܩܲܪ|
    block |ܡ̣ܢ ܪ̈ܘܼܚܵܢܹܐ ܘܦܲܓܼܪ̈ܵܢܹܐ ܀|
    block |܃ܒܢܲܝ̈ ܝܵܪܬܿܘܼܬܹܗ ܡܸܬܼܟܲܢܹܝܢ|
    block |ܒܲܫܡܵܐ ܕܠܵܐ ܡ̇ܝܘܿܬܼܘܼܬܼܵܐ܁|
    block |܃ܘܡ̣ܢ ܢܘܼܗܪܵܐ ܕܪܲܒܿܘܼܬܼ ܫܘܼܒܼܚܹܗ|
    block |ܠܵܒܼ̇ܫܝܼܢ ܫܘܼܒܼܚܵܐ ܦܲܓܼܪ̈ܲܝܗܘܿܢ ܀|
    block |܃ܠܗܵܠܹܝܢ ܛܘܼܒܹ̈ܐ ܢܸܬܼܥܲܗܲܕܼ|
    block |ܘܢܲܫܘܼܛ ܪܸܓܲܬܼ ܝܘܼܬܼܪ̈ܵܢܹܐ܁|
    block |܃ܘܲܠܗܵܘ̇ ܢܘܼܗܪܵܐ ܢܸܬܼܪܲܓܼܪܲܓܼ|
    block |ܘܢܸܚܙ̣ܐ ܒܢܘܼܗܪܵܐ ܣܲܢ̈ܝܵܬܲܢ ܀|
    block |܃ܢܸܗܘܸܐ ܠܲܢ ܐܲܝܟ ܡܲܚܙܝܼܬܼܵܐ|
    block |ܗܵܘ̇ ܝܵܘܡ̇ܐ ܘܢܸܬܼܒܲܩܸܐ ܒܹܗ܁|
    block |܃ܘܢܸܡܪܘܿܩ ܒܹܗ ܡܘܼܡܹ̈ܐ ܕܢܲܦܫܲܢ|
    block |ܩܕܼܵܡ ܒܘܼܚܵܪܵܢܵܐ ܕܟܹܐܢܘܼܬܼܵܐ ܀|
    block |܃ܢܥܝܼܪ ܕܲܡܟܿܘܼܬܼܵܐ ܕܪܸ̈ܥܝܵܢܲܝܢ|
    block |ܒܥܝܼܪܘܼܬܼܵܐ ܕܪܸܚܡܲܬܼ ܩܘܼܫܬܵܐ܁|
    block |܃ܕܲܠܡܵܐ ܢܹܐܬܸܐ ܓܲܢܵܒܼܵܐ|
    block |ܘܲܢܚܲܠܸܨ ܥܘܼܬܼܪܵܐ ܕܢܲܦܫܲܢ ܀|
    block |܃ܩܕܼܵܡ ܗܵܘ̇ ܝܵܘܡ̇ܐ ܢܛܲܝܸܒܼ ܠܲܢ|
    block |ܡܸܫܚܵܐ ܠܢܘܼܗܪܵܐ ܕܠܲܡܦܹܝܕܲܝ̈ܢ܁|
    block |܃ܕܠܵܐ ܢܹܐܣܪܘܼܢܵܢ ܚܘܼ̈ܬܼܚܵܬܹܐ|
    block |ܒܚܲܒܼܠܹ̈ܐ ܩܫܲܝܵ̈ܐ ܕܲܚܛܝܼܬܼܵܐ ܀|
    block |܃ܘܢܸܬܼܥܵܘܲܟ ܡ̣ܢ ܡܲܪܕܿܝܼܬܼܵܐ|
    block |ܕܐܘܼܪܚܵܐ ܫܦܝܼܬܼܵܐ ܕܟܹܐܢܘܼܬܼܵܐ܁|
    block |܃ܕܩܲܛܝܼܢ ܬܲܪܥܵܐ ܕܡܲܠܟܿܘܼܬܼܵܐ|
    block |ܘܐܘܼܪܚܵܐ ܕܚܲܝܹ̈ܐ ܐܵܠܝܼܨܵܐ ܀|
    block |܃ܒܙܲܗܝܘܼܬܼܵܐ ܕܢܲܦܫܹܐ ܢܸܩܢܹܐ|
    block |ܓܸܦܹ̈ܐ ܠܝܘܼܩܪܵܐ ܕܗܲܕܵܡܲܝ̈ܢ܁|
    block |܃ܕܲܟܼܣܸܐ ܝܵܘܡܵܐ ܕܡܹܐܬܼܝܼܬܼܵܐ|
    block |ܒܩܸܢܛܵܐ ܢܸܛܘܿܪ ܣܝܼ̈ܡܵܬܲܢ ܀|
    block |܃ܕܲܠܡܵܐ ܢܹܐܬܹܐ ܡ̣ܢ ܫܸܠܝܵܐ|
    block |ܘܢܸܫܟܲܚ ܠܲܢ ܐܲܝܟ ܓܲܢܵܒܼܵܐ܁|
    block |܃ܢܛܲܟܸܿܣ ܗܵܪܟܵܐ ܗܲܠ̈ܟܼܵܬܲܢ|
    block |ܙܲܗܝܵܐܝܼܬܼ ܐܲܝܟ ܚܲܟܿܝܼܡܹ̈ܐ ܀|
    block |܃ܘܒܝܼܕܲܥܬܼܵܐ ܕܪܘܚܵܐ ܢܸܩܢܹܐ|
    block |ܝܘܼܬܼܪ̈ܢܹܐ ܪ̈ܘܼܚܵܢܵܝܹܐ܁|
    block |܃ܕܩܲܫܝܵܐ ܗܵܘܬܼܵܐ ܕܒܲܡܨܲܥܬܼܵܐ|
    block |ܒܹܝܬܼ ܥܸܠܵܝܹ̈ܐ ܠܬܲܚܬܵܝܹ̈ܐ ܀|
    block |܃ܒܲܠܘܝܼܬܼܵܐ ܢܸܚܙܘܿܩ ܕܚܘܼܒܵܐ|
    block |ܕܲܢܕܲܠܸܐ ܠܝܲܩܝܼܪܘܼܬܲܢ܁|
    block |܃ܒܐܹܘܩܝܼܢܵܐ ܕܗܲܝܡܵܢܘܼܬܼܵܐ|
    block |ܢܹܐܣܘܿܪ ܐܸܠܦܹ̈ܐ ܕܪܸܥܝܵܢܲܢ܁|
    block |ܕܠܵܐ ܢܛܲܒܿܥܘܼܢܲܢ ܡܲܚܫܘܼܠܹ̈ܐ܃|
  block
    block |ܕܦܘܼܠܵܓܼܵܘ̈ܗܝ ܕܐܵܟܹ̇ܠܩܲܪܨܵܐ ܀|
    block |ܥܘܼܢܵܝܵܐ܃ ܫܘܼܒܼܚܵܐ ܠܚܲܝܠܵܟ ܦܵܪܘܿܩܲܢ܃ ܕܒܹܗ ܙܟܲܝܬܵܝܗܝ ܠܐܵܟܹ̇ܠܩܲܪܨܵܐ ܀|
block |ܕܟܢܥܢܝܬܐ|
  block
    block |ܕܟܢܥܢܝܬܐ|
  block
    block |ܡܐܡܪܐ ܕܬܠܵܬܒܫܒܐ ܕܟܢܥܢܝܬܐ|
    block |܃ܥܘܼܢܝܐ ܒܪܝܼܟܘ ܕܐܦܢܝܼ ܫܒܝܼܬܢ ܡܼܢ ܣܵܢܐܐ|
    block |܃ܒܝܕ ܒܪ ܓܢܣܢ ܕܙܟܼܵܐ ܘܙܟܼܝܢ܁ ܐܚܝ̈|
  block
    block |܃ܣܵܢܐܐ ܕܐܢܫܐ ܡܥ݂ܵܐ ܥܠ ܐ̄ܢܵܫܐ ܥܲܘܿܠܐܝܼܬ|
    block |ܘܚܲܒܸܿܠ ܨܠܡܵܐ ܕܡܸܬܟܲܢܹܐ ܗ̄ܘ݂ܵܐ ܒܫܸܡ ܐܝܼܬܘܬܐ܀|
    block |܃ܩܛ̇ܠ ܐܢܫܐ ܪܘܝܼ ܒܲܚܣܵܡܐ ܠܘܩܒܲܠ ܐܢܵܫܐ|
    block |ܘܕܠܼܚ ܐܢܘܿܢ ܒܬܸܛܪܐ ܣܲܢܝܐ ܕܡܲܪܝܼܪܘܼܬܗ܀|
    block |܃ܛܢܵܢܐ ܕܪܘܓܙܵܐ ܠܒܸܫ ܡܵܪܘܿܕܵܐ ܠܘܼܩܒܲܠ ܐ̄ܢܫܐ|
    block |ܕܡܛܠܡܵܢܐ ܦܪܹܝܢ ܥܲܦܪ̈ܢܐ ܒܫܸܡ ܐܝܼܬܘܼܬܐ܀|
    block |܃ܩܿܛܐ ܐܢܫܐ ܪܘܝܼ ܒܲܚܣܵܡܐ ܠܘܩܒܲܠ ܐܢܵܫܐ|
    block |ܘܕܠܸܚ ܐܢܘܿܢ ܒܬܸܛܪܐ ܣܲܢܝܐ ܕܡܲܪܝܼܪܘܼܬܗ܀|
    block |܃ܛܢܵܢܐ ܕܪܘܓܙܵܐ ܠܒܸܫ ܡܵܪܘܿܕܵܐ ܠܘܼܩܒܲܠ ܐ̄ܢܫܐ|
    block |ܕܡܛܠܡܵܢܐ ܩܪܸܝܢ ܥܲܦܪܢܵܐ ܒܫܸܡ ܐܝܼܬܘܼܬܐ܀|
    block |܃ܒܙܲܝܢܵܐ ܕܢܟܼܠܐ ܙܲܝܸܢ ܢܲܦܫܵܐ ܕܢܚܪܘܿܒܼ ܐܢܘܿܢ|
    block |ܘܒܨ̈ܢܥܵܬܐ ܠܛܫ݂ ܣܲܦܣܹܪܗ ܠܡܹܐܟܲܕܼ ܕܸܡܗܘܿܢ܀|
    block |܃ܒܟܼܠ ܐܣܟܹܿܡ̈ܝܼܢ ܥܲܬܸܕ ܢܲܦܫܹܗ ܠܘܵܬ ܬܲܟܼܬܘܼܫܵܐ|
    block |ܕܢܓܼܡܘܿܪ ܝܲܨܪܵܐ ܕܡܲܪܝܼܪܘܼܬܸܗ ܒܝܲܕ ܡܲܘܬܲܝ̈ܗܘܿܢ܀|
    block |܃ܦܘܼܪ̈ܣܹܐ ܨܢܝܼܥ̈ܐ ܪ̈ܟܸܒ ܗܘ̤ ܒܗ ܥܠ ܚܲܝܝ̈ܗܘܿܢ|
    block |ܘܥܲܡܸܩ ܘܲܛܡܲܪ ܦܲܚܹ̈ܐ ܕܡܵܘܬܐ ܕܢܩܛܘܿܠ ܐܢܘܿܢ܀|
    block |܃ܡܨܝܼܕܬܐ ܕܥܲܘܠܐ ܙܩܲܪ ܚܘܼܫ̈ܵܒܲܘܗܝ ܐܘܼܡܵܢܐܝܼܬ|
    block |ܕܬܸܣܦܲܩ ܬܸܐܚܘܿܕ ܨܲܝܕܐ ܕܐܢܵܫܐ ܠܓܼܘ ܡܼܢ ܥܘܼܒܿܗ܀|
    block |܃ܒܝܲܡܐ ܘܝܲܒܫܐ ܦܪܲܣ ܚܘܼܫܵܒ̈ܘ̄ ܒܲܕܡܘܼܬ ܢܸܫ̈ܒܸܐ|
    block |ܘܨܵܕ ܟܠ ܥܲܡܡ̈ܝܢ ܘܥܒ݂ܲܕ ܐܢܘܿܢ ܐܘܼܟܼܠܐ ܕܡܵܘܬܵܐ܀|
    block |܃ܒܗܘܿܢ ܐܬܟܲܬܫ ܥܲܡ ܚܲܝܝ̈ܗܘܢ ܟܕ ܠܐ ܪܓܝܼܫܝܢ|
    block |ܘܠܗܘܿܢ ܫܲܕܪ ܐܝܟ ܓܫ̈ܘܿܫܐ ܘܨ݂ܵܕ ܚܲܒܪ̈ܝܗܘܿܢ܀|
    block |܃ܒܐܝܼܕܗܘܢ ܐܲܩܪܸܒܼ ܥܲܡ ܣܕܪ̈ܝܘܢ ܘܲܚܣ݂ܵܢ ܐܢܘܿܢ|
    block |ܘܲܒܝܕ ܣܲܝܦ̈ܐ ܕܪ̈ܥܝܢܝܗܘܿܢ ܒܲܣܒܸܣ ܐܸܢܘܿܢ܀|
    block |܃ܐܪܡܝܼ ܗܸܪܬܼܐ ܕܟܼܬܝܼܫܘܼܬܗ ܒܚܘܼܫܵܒܲ̈ܝܗܘܿܢ|
    block |ܘܚܲܦܛ ܐܢܘܿܢ ܠܡܸܬܟܬܫܘܼ ܚܲܕ ܥܲܡ ܚܲܒܪܗ܀|
    block |܃ܚܪܲܒܼܘ ܠܚܕ̈ܕܐ ܐܝܟ ܢܘܼܟܼܪ̈ܝܐ ܘܠܐ ܐܬܒܲܝܢܘ|
    block |ܘܒܲܣܒܸܣܘ ܓܘܼܫܡܹ̈ܐ ܕܗܲܕܡܝ̈ܗܘܿܢ ܐܝܟ ܠܐ ܐܢܫܐ܀|
    block |܃ܐܲܠܸܦ ܐܢܘܿܢ ܙܢܲܝ̈ ܬܲܟܬܘܼܫܐ ܕܡܲܪܝܼܪܘܬܸܗ|
    block |ܘܚܲܟܿܡ ܐܢܘܿܢ ܕܐܝܟܲܢ ܢܸܣܥܘܢ ܚܲܪܡܵܢܐܝܼܬ܀|
    block |܃ܣܸܦܪܐ ܢܟܼܝܼܠܐ ܟܬܲܒ ܥܠ ܕܲܦܵܐ ܕܪ̈ܥܝܵܢܝܗܘܿܢ|
    block |ܕܢܸܗܘܘܿܢ ܩܿܪܹܝܢ ܥܲܘܿܠܐܝܼܬ ܐܝܟ ܨܸܒܝܵܢܹܗ܀|
    block |܃ܚܙ݂ܐ ܕܚܦܝܼܛܝܢ ܠܡܸܬܗܓܵܝܘ ܒܲܟܼܬܝܼ̈ܒܼܵܬܹܗ|
    block |ܘܐܲܥܕܝܼ ܢܲܦܫܸܗ ܕܢܓܼܡܘܿܪ ܐܢܘܿܢ ܒܲܕܠܐ ܦܐܝ̈ܢ܀|
    block |܃ܫܪ݂ܐ ܨܐܕܝܗܘܢ ܘܲܥܡ݂ܪ ܥܲܡܗܘܿܢ ܘܗܢ݂ܘܿܢ ܥܲܡܗ|
    block |ܘܟܲܕ ܛܵܒ ܪܲܚܡܘܼ̄ ܘܗܘ̤ ܣܢ݂ܵܐ ܐܢܘܿܢ ܘܲܩܠ݂ܲܒܼ ܐܢܘܿܢ܀|
    block |܃ܠܐ ܗ̄ܘ݂ܵܐ ܒܚܘܼܒܐ ܪܚܸܡ ܥܢܝܵܢܗܘܿܢ ܕܐܪܥ̈ܢܵܝܹܐ|
    block |ܐܠܐ ܕܢܸܕܠܘܿܚ ܫܲܝܢܵܐ ܕܒܼܗܘܿܢ ܒܝܲܕ ܥܸܢܝܵܢܗ܀|
    block |܃ܒܐܣܟܹܿܝܡ ܚܘܼܒܐ ܙܲܘܸܕ ܐܸܢܘܿܢ ܡܢ݂ ܨܝܕ ܩܘܼܫܬܐ|
    block |ܘܲܒܚܘܼܬܚ̈ܬܵܐ ܐܛܠܝܼ ܐܢܘܿܢ ܒܬܲܘܫܵܐ ܕܡܸܠܵܘܗܝ܀|
    block |܃ܦܩܲܪܘ ܘܐܫܬܲܚܝܲܢܘ ܫ̈ܐܕܐ ܒܐܢܵܫܐ ܘܐܢܵܫܐ ܒܫ̈ܐܕܐ|
    block |ܘܲܥܒܼܪ ܥܵܠܡܐ ܝܲܡܐ ܘܝܲܒܫܵܐ ܒܲܕܡܘܼܬ ܪܘܝܐ܀|
    block |܃ܚܙ݂ܐ ܒܵܪܘܿܝܐ ܕܕܲܠ݂ܚܸܗ ܒܝܼܫܵܐ ܠܫܲܝܢܐ ܕܐܢܵܫܐ|
    block |ܘܫܲܕܪ ܪܡܙܸܗ ܕܢܦܢܸܐ ܐܢܵܫܐ ܠܫܲܝܢܐ ܕܫܡܸܗ܀|
    block |܃ܪܡܙܸܗ ܫܲܕܪ ܒܝܕ ܐܝܙܓܲܕܵܐ ܦܓܪܵܢܵܝܵܐ|
    block |ܕܢܬܪܓܸܡ ܒܸܗ ܡܸܠܬܼ ܫܲܝܢܐ ܥܲܡ ܐܢܫܘܼܬܐ܀|
    block |܃ܥܲܠ ܩܲܪܛܝܣܵܐ ܕܦܓܼܪܐ ܟܲܬܒܹܗ ܠܨܒܼܝܵܢ ܚܘܼܒܹܗ|
    block |ܕܢܗܘܘܢ ܚܿܙܝܢ ܦܓܪ̈ܢܝܹܐ ܟܲܣܝܵܐ ܒܓܠܝܐ܀|
    block |܃ܥܲܡ ܗܲܕܵܡ̈ܐ ܕܡܸܬܚ̈ܙܝܵܢܐ ܚܙ݂ܩ ܨܒܝܵܢܹܗ|
    block |ܘܐܬܼܐ ܠܘܵܬܗܘܿܢ ܕܢܲܠܸܦ ܐܘܢܿܢ ܕܢܦܢܘܢ ܨܐܕܘܗܝ܀|
    block |܃ܪܲ̇ܟܸܿܒ ܓܘܼܫܡܵܐ ܒܲܟܬܝ̈ܒܵܬܼܐ ܐܝܟ ܐܓܪܬܐ|
    block |ܘܐܪܡܝܼ ܐܝܼܕܐ ܚܹܝܠ ܟܲܣܝܘܼܬܸܗ ܘܛܲܒܥܹܗ ܒܲܫܡܹܗ܀|
    block |ܐܲܠܦܹܗ ܠܦܓܼܪܐ ܕܗ̤ܘ ܒܗ ܢܩܪܸܐ ܐ̄ܪܙ ܟܲܣ̈ܝܵܬܼܐ܃|
  block
    block |ܘܢܗܘ̤ܐ ܡܬܪܓܸܿܡ ܠܲܟܼܢ̈ܘܵܬܗ ܦܘܼܫܵܩ ܐܪ̈ܙܐ܀|
    block |܃ܐܝܟ ܪܒܿ ܚܲܝܠܐ ܙܲܝܸܢ ܫܲܕܪܗ ܠܘܼܩܒܲܠ ܒܝܼܫܵܐ|
    block |ܕܒܙܵܟܘܼܬܸܗ ܢܣ݂ܲܒܼ ܓܢܣܗ ܚܪܘܿܙ ܚܘܒ̈ܝܗܘܿܢ܀|
    block |܃ܢܦ݂ܲܩ ܦܓܪܢܐ ܥܲܡ ܨܒܝܵܢܐ ܐܠܗܵܝܵܐ|
    block |ܘܐܪܝܼܡ ܩܵܠܗ ܟܲܣܝܐ ܒܓܠܝܵܐ ܘܲܪܥܸܠܘ ܫܐܕ̈ܐ܀|
    block |܃ܩܵܠܐ ܚܲܕܬܼܐ ܫܡܲܥܘ ܡܵܪ̈ܘܿܕ ܕܩܥ݂ܵܐ ܒܦܓܪܐ|
    block |ܘܙܵܥܘ݂ ܘܐܬܒܲܠܗܝܼܘ ܒܚܲܕܬܘܼܬ ܩܵܠܐ ܕܠܐ ܒܲܥܝܵܕܐ܀|
    block |܃ܚܹܝܠ ܐܝܼܬܘܼܬܼܐ ܢܗܸܘܢ ܒܲܒܪܝܼܬܐ ܒܦܘܼܡ ܡܵܝܘܿܬܐ|
    block |ܘܲܪܥܸܠܘ ܣܕܪ̈ܐ ܕܚܲܝ̈ܠܲܝ ܒܝܼܫܐ ܘܡܲܘܬܐ ܝܲܥܢܐ܀|
    block |܃ܩܵܠ ܫܸܡ ܝܫܘܿܥ ܐܢܥܸܩ ܒܐܪܥܐ ܒܲܕܡܘܼܬ ܪܲܥܡܵܐ|
    block |ܘܐܲܝܠܸܠܘ ܕܝܘ̈ܐ ܕܠܐ ܣܦܩ݂ܘ ܣܲܝܒܿܪܘ ܪܒܿܘܼܬܼ ܩܵܠܗ܀|
    block |܃ܒܩܵܠܐ ܒܲܠܚܘܿܕ ܐܙܝܼܥ ܐܢܘܿܢ ܠܡܲܠ̈ܝܲܝ ܚܘܼܬܪܐ|
    block |ܘܫܲܪܝܼܘ ܡܫܲܢܸܝܢ ܡܢ݂ ܥܘܼܡܪ̈ܝܗܘܿܢ ܟܕ ܠܐ ܨܿܒܝܢ܀|
    block |܃ܩܵܠܐ ܕܫܡܸܗ ܫܡܲܥ ܗܘ݂ܐ ܠܓܝܵܘܢ ܪܫ ܣܕܪ̈ܝܗܘܿܢ|
    block |ܘܐܚܕܗ ܓܘܼܢܚܵܐ ܘܐܲܝܠܸܠ ܘܲܒܟܼܐ ܡܲܪܝܼܪܐܝܼܬ܀|
    block |܃ܢܦ݂ܲܩ ܗ̄ܘ݂ܵܐ ܛܸܒܵܐ ܕܫܡܸܗ ܕܝܫܘܿܥ ܠܟܠ ܐܬܼܪܵܘܵܢ|
    block |ܘܲܟܼܢܲܫܘ ܥܲܡܡ̈ܐ ܘܡܕܝܼܢ̈ܝܸܐ ܠܡܸܫܡܲܥ ܡܸܠܬܗ܀|
    block |܃ܪܵܡܙܵܐ ܟܲܣܝܵܐ ܟܲܢܸܫ ܐܢܘܿܢ ܠܠܡܹܐܢ ܚܘܼܒܹܗ|
    block |ܕܢܐܬܼܘܿܢ ܢܟܼܵܝܢܘܿܢ ܪ̈ܥܝܵܢܝܗܘܿܢ ܒܫܲܝܢܐ ܕܫܡܸܗ܀|
    block |܃ܫܡܲܥܘ ܕܒܡܸܠܬܹܗ ܪܵܕܦ ܕܝܘ̈ܐ ܘܡܲܐܣܹܐ ܟܐܒ̈ܐ|
    block |ܘܨܵܒܼܘ ܡܼܢ ܟܠ ܕܘܼܢܢ ܠܡܸܣܲܒ ܣܲܡܐ ܠܟܼܘܼܙ̈ܗܢܝܗܘܿܢ܀|
    block |܃ܢܦܩܲܬ̤ ܐܢܬܬܐ ܕܡܕܝܲܪ ܗܘ݂ܵܐ ܫܐܕܐ ܒܒܲܪܬܗܿ|
    block |ܕܬܹܫܐܲܠ ܡܸܢܗ ܣܲܡܵܐ ܕܪܘܼܚܐ ܠܟܹܐܒܐ ܕܕܝܘܵܐ܀|
    block |܃ܚܙ݂ܲܩܘ ܚܘܼܫܵܒ̈ܝܗܿ ܥܲܡ ܗܲܕܡ̈ܝܗܿ ܒܬܪ ܝܫܘܿܥ|
    block |ܘܫܲܪܝܼܘ ܚܢܸ̇ܝܢ ܙܘܥ̈ܝܗܿ ܘܪ̈ܓܫܝܗܿ ܠܢܝܼܫܐ ܕܫܡܗ݂܀|
    block |܃ܡܿܢ ܟܲܝ ܐܲܠܦܗܿ ܠܒܲܪܬ ܕܲܟܼܢܲܥܸܢ ܥܲܒܕܐ ܕܥܲܒ̈ܕܐ|
    block |ܕܬܸܦܘܿܩ ܐܸܫܐܲܠ ܚܹܐܪܘܼܬ ܢܲܦܫܵܐ ܡܼܢ ܒܲܪ ܐܒܵܪ(ܡ)܀|
    block |܃ܡܲܢܘܼ ܓܠ݂ܐ ܠܗܿ ܠܲܟܼܢܥܢܵܝܬܐ ܒܲܪܬ ܚܵܡ ܠܝܼܛܵܐ|
    block |ܕܡܨܸܐ ܒܲܪ ܫܹܝܡ ܠܸܫܪܐ ܛܲܒܥܵܐ ܕܠܘܵܬ ܟܐܢܐ܀|
    block |܃ܡܿܢ ܒܲܕܩ ܠܗܿ ܠܦܵܠܚܲܬ̤ ܫ̈ܐܕܐ ܕܛܡܐܘܼܗܿ ܫ̈ܐܕܐ|
    block |ܕܒܩܵܠ ܝܫܘܿܥ ܡܫܲܢܹܝܢ ܫܹ̈ܐܕܹܐ ܡܢ݂ ܥܘܼܡܪ̈ܝܗܘܿܢ܀|
    block |܃ܡܲܢܘܼ ܟܬܼܒܼ ܠܗܿ ܣܸܦܪܐ ܚܲܕܬܐ ܕܫܸܡ ܒܪܘܿܝܐ|
    block |ܠܢܦܫܵܐ ܕܥܬܿܩܲܬ̤ ܒܥܢܝܵܢ ܫ̈ܐܕܐ ܣܢ̈ܐܐ ܕܩܘܼܫܬܵܐ܀|
    block |܃ܡܲܢܘܼ ܚܵܘܝܵܗܿ ܠܚܲܙܩܲܬ̤ ܟܠܫܥ ܠܲܬܪܥ ܕܲܝܘ̈ܐ|
    block |ܕܬܪܕܐ ܒܐܘܼܪܚܐ ܕܗܲܝܡܢܘܼܬܐ ܕܚܲܕ ܐܠܗܐ܀|
    block |܃ܪܡܙܐ ܟܲܣܝܐ ܪܡܲܙ ܠܗܿ ܒܗܵܘܢܐ ܐܪܙܵܢܐܝܼܐܬ|
    block |ܕܫܘܼܛ ܦܘܼܠܚܢܐ ܕܦܬܲܟܪܘܼܬܐ ܘܗܲܝܡܸܢܝ ܘܲܚܝܵܝ܀|
    block |܃ܗܘܸܝܘܼ ܚܲܙܩܗܿ ܒܗܲܝܡܵܢܘܼܬܐ ܐܝܟ ܕܒܙܝܢܵܐ|
    block |ܕܬܦܘܿܩ ܐܲܩܪܸܒܼ ܥܲܡ ܡܵܪܘܿܕܐ ܕܲܫܒܼܵܐ ܠܒܲܪܬܗܿ܀|
    block |܃ܒܗܲܝܡܘܼܬܐ ܘܣܲܒܪܐ ܘܚܘܼܒܐ ܚܸܙܩܲܬ̤ ܢܲܦܫܗܿ|
    block |ܘܐܝܟ ܕܒܣܲܝܦܐ ܦܣܲܩܬܸܗ ܠܒܼܝܼܫܐ ܒܡܸܠܲܬ ܦܘܼܡܗܿ܀|
    block |܃ܗܲܝܡܵܘܼܬܐ ܠܒܸܫ ܪܥܝܵܢܗܿ ܐܝܟ ܫܸܪܝܵܢܐ|
    block |ܘܠܸܒܟܲܬ̤ ܣܲܒܪܐ ܒܲܕܡܘܼܬ ܣܲܟܿܪܐ ܒܐܝܿܓܐ ܕܙܵܘܥ̈ܐ܀|
    block |܃ܠܢܝܼܫܵܐ ܕܚܘܼܒܐ ܚܵܢ݂ܘ ܚܘܼܫܵܒܸ̈ܝܗܿ ܥܲܡ ܗܲܕܵܡ̈ܝܗܿ|
    block |ܘܣܠܩܲܬ̤ ܩܵܡܲܬ̤ ܩܵܡܲܬ̤ ܒܕܪܓܐ ܪܵܡܿܐ ܕܫܸܡ ܕܲܟܵܝܸ̈ܐ܀|
    block |܃ܒܙܲܝܢܵܐ ܟܲܣܝܵܐ ܙܲܝܢܲܬ̤ ܢܲܦܫܗܿ ܪܘܼܚܵܢܐܝܼܬܼ|
    block |ܕܬܫܟܲܚ ܬܹܐܪܘܿܥ ܩܪܵܒܵܐ ܟܲܣܝܵܐ ܕܚܲܝܠ̈ܝ ܒܝܼܫܐ܀|
    block |܃ܝܕܥܬ̤ ܕܟܲܣܝܐ ܗ̄ܘ݂ ܣܵܢܵܐܐ ܕܐܢܵܫܵܐ ܕܡܲܩܪܸܒ ܥܡܗܿ|
    block |ܘܛܝܒܲܬ̤ ܙܲܝܢܵܐ ܪܘܼܚܵܢܝܐ ܠܦܘܼܬ ܟܲܣܝܘܼܬܸܗܿ܀|
    block |ܒܟܸܣܝܵܐ ܚܸܫܠܬ̤ ܗܲܝܡܵܢܘܼܬܐ ܒܓܼܘ ܪܸܥܝܵܢܵܗܿ܃|
  block
    block |ܘܩܢܵܬ̤ ܚܲܝܠܵܐ ܠܡܸܬܟܲܬܫܘܼ ܥܲܡ ܚܲܣܝܼܢܐ܀|
    block |܃ܒܗܲܝܡܢܘܼܬܐ ܚܙ݂ܵܩܘ ܗܲܕܵܡ̈ܝܗܿ ܒܬܪ ܝܲܨܪܗܿ|
    block |ܘܐܪܝܼܡܘ ܩܵܠܐ ܪ̈ܓܫܸܝܗܿ ܘܙܘܥ̈ܝܗܿ ܠܡܸܫܐܲܠ ܪ̈ܚܡܸܐ܀|
    block |܃ܦܘܼܡܐ ܘܗܵܘܢܵܐ ܫܲܘܝܵܐܝܼܬܼ ܒܩܵܠܐ ܟܢܝܼܟܼܐ|
    block |ܘܲܩܢ݂ܘ ܚܘܼܨܦܐ ܕܗܲܝܡܢܘܼܬܐ ܕܠܐ ܡܸܙܕܟܼܝܵܐ܀|
    block |܃ܐܝܟܼ ܫܝܦܘܿܪܐ ܩܥ݂ܵܐ ܪܥܝܵܢܐ ܒܪ̈ܓܸܫܸܐ ܕܠܒܲܪ|
    block |ܘܒܕܩ ܦܘܼܡܐ ܥܠ ܟܲܪܝܘܼܬܐ ܕܚܲܫ̈ܐ ܕܠܓܲܘ܀|
    block |܃ܣܢܐܓܪܐ ܗܘ݂ܐ ܠܗܘܿܢ ܦܘܼܡܵܐ ܠܙܘ̈ܥܸܐ ܩܕܵܡ ܕܲܝܵܢܵܐ|
    block |ܘܐܪܓܸܿܡܘ ܚܲܪ̈ܫܸܐ ܚܠܵܦ ܡܲܠ̈ܠܐ ܩ̈ܠܐ ܚܢܝ̈ܓܸܐ܀|
    block |܃ܩܥܵܬ̤ ܒܲܪܬ ܠܝܼܛܐ ܩܕܵܡ ܒܼܲܪ ܟܐܢܐ ܪܥܘܿܡܐܝܼܬܼ|
    block |ܕܚܘܼܣ ܒܲܪ ܕܘܝܼܕ ܘܚܲܪܪ ܥܲܒܕܘܼܬܼܝ ܡܼܢ ܫܲܒܵܝܐ܀|
    block |܃ܚܘܼܢ ܒܲܪ ܐܒܪܵܡ ܥܲܝܼܪ ܚܘܼܒܐ ܠܟܲܪܬܸܗ ܕܲܟܼܢܲܥܢ|
    block |ܘܦܪܘ̈ܩ ܚܲܝ̈ܝ ܡܢ݂ ܫܘܼܥܒܵܕܐ ܕܥܲܒܼܕܘܼܬ ܒܝܼܫܵܐ܀|
    block |܃ܐܒܐ ܕܐܒܘܼܝܢ ܠܵܛ ܠܐܒܵܗ̈ܝ ܡܢ݂ ܦܘܼܡ ܟܲܣܝܵܐ|
    block |ܘܲܟܼܕܵܢ ܐܢܘܿܢ ܒܢܝܼܪܐ ܩܲܫܝܵܐ ܕܐܟܸܿܠ ܩܲܪܨܵܐ܀|
    block |܃ܢܘܿܚ ܠܵܛ ܠܐܲܒܘܢ ܕܒܲܙܲܚ ܘܐܲܗܸܠ ܡܲܪܵܚܐܝܼܬܼ|
    block |ܘܒܲܪܸܝܟ ܠܐܒܘܼܢ ܕܝܲܩܪ ܘܐܚܸܒܼ ܚܲܟܿܝܼܡܵܐܝܼܬܼ܀|
    block |܃ܐܝܟ ܕܒܫܲܒܛܐ ܪܕܵܝܗܝ ܙܲܕܝܼܩܐ ܠܡܪ(ܚ) ܠܸܒܐ|
    block |ܘܗܵܐ ܡܬܲܚ ܢܸܓܕܐ ܥܠ ܝܵܠܕܬܗ ܥܕܡܐ ܠܗܵܫܐ܀|
    block |܃ܟܲܕܘܼ ܒܸܠܥܲܬ̤ ܡܲܪܵܚܘܼܬܢ ܒܢܸܓܼܕ̈ܐ ܕܐܒܼܘܼܢ|
    block |ܘܗܘ̤ܝܢ ܥܲܒܼ̈ܕܐ ܠܥܒܼܕܵܐ ܕܡܵܪܕ ܥܠ ܥܵܒܘܿܕܐ܀|
    block |܃ܟܲܕܘܼ ܫܲܥܒܸܕ ܛܪܘܿܢܐ ܕܥܘܠܐ ܠܚܐܪܘܼܬ ܢܲܦܫܢ|
    block |ܘܐܲܗܸܠ ܪܲܓܝܼܚܢ ܥܲܠ ܬܘܼܩܵܢܐ ܕܟܼܝܵܢ ܐܢܵܫܐ܀|
    block |܃ܘܐܢ ܥܲܒܕܘܼܬܐ ܚܲܝܵܒܼ ܙܲܪܥܹܗ ܕܚܵܡ ܡܲܪܵܚܵܐ|
    block |ܢܗܘܘܿܢ ܥܲܒܼ̈ܕܐ ܠܒܲܪ ܫܝܡ ܟܐܢܐ ܘܠܐ ܠܛܪܘܼܢܐ܀|
    block |܃ܐܦ ܘܢܿܚ ܟܐܢܐ ܗܟܢ ܬܲܪܓܸܡ ܒܲܢܒܝܘܼܬܸܗ|
    block |ܕܠܫܹܝܡ ܢܦܠܘܿܚ ܟܢܲܥܢ ܥܲܒܼܕܘܼܬ ܐܝܟ ܕܠܡܵܪܐ܀|
    block |܃ܠܟ ܟܝܬ ܢܸܦܘܿܥ ܚܵܘܒܲܬܼ ܚܘܼܒܵܐ ܐܝܟ ܚܲܝܵܒܼܵܐ|
    block |ܕܡܼܡ ܗܘܿ ܙܲܪܥܐ ܐܢܬ ܕܪܫܝܼܡܵܐ ܒܸܗ ܚܐܪ̈ܘܼܬ ܐܢܵܫܐ܀|
    block |܃ܒܲܪ ܕܘܝܼܕ ܐܲܢܬܿ ܘܒܲܪ ܐܒܪܗܵܡ ܒܪ ܫܝܡ ܒܲܪ ܢܘܿܚ|
    block |ܚܲܪܪ ܥܲܒܕ̈ܝܢ ܡܢ݂ ܚܲܣܝܼܝܐ ܘܢܸܗܘܘܿܢ ܕܝܼܠܟ܀|
    block |܃ܫܘܼܘܕܵܝ ܚ̈ܝܸܐ ܫܡܝܼܥ ܠܝܼ ܕܩܲܒܸܠ ܕܘܝܼܕ ܐܒܘܼܢ|
    block |ܚܲܬܸܡ ܡܸܠ̈ܘܗܝ ܒܝܕ ܣܘܼܥܪܢܐ ܐܝܟ ܕܦܐܐܠܝܢ܀|
    block |܃ܠܫܲܝܢܐ ܕܐܢܵܫܐ ܫܲܕܪܝܢ ܪܡܙܐ ܐܠܗܵܝܵܐ|
    block |ܓܡܘܿܪ ܒܥܒܿܕܐ ܡܹܐܬܝܼܬ ܚܘܼܝܢ ܨܝܕ ܦܲܠܓܼܝܼܢ܀|
    block |܃ܛܸܒܵܝܢ ܫܸܡ̇ܥܸܬ ܕܢܦܲܩ ܒܲܐܪܥܐ ܘܙܵܥܘ݂ ܡܵܪܘ̈ܕܐ|
    block |ܘܢܸܦܩܸܿܬܼ ܕܐܚܙܐ ܫܪܪܐ ܓܲܠܝܐ ܒܝܲܕ ܢܸܣܝܵܢܐ܀|
    block |܃ܒܫܸܡ ܫܘܼܠܛܢܝܢ ܫܡܿܥܸܬܼ ܕܪܵܕܦܝܼܢ ܐܢ̈ܫܵܐ ܠܕܝ̈ܘܸܐ|
    block |ܘܐܸܬܼܝܿܬܼ ܕܐܸܣܲܒܼ ܣܒܲܪܬܼܐ ܕܫܡܵܝܢ ܘܐܘܒܸܠ ܠܕܝܘܹ̈ܐ܀|
    block |܃ܕܝܘܵܐ ܛܪܘܼܢܐ ܥܲܠ݂ ܘܐܣܬܲܬܲܪ ܒܢܲܦܫܐ ܕܲܒܼܬܼܝ|
    block |ܘܣܵܥܸ̇ܐ ܒܓܼܘܼܡܕܵܐ ܠܡܸܫܪܐ ܚܝܝ̈ܗܿ ܡܢ݂ ܚܲܝܘܼܬܐ܀|
    block |܃ܕܠܐ ܚܲܘܣܵܢܐ ܫܚܿܩ ܦܓܪܗܿ ܘܡܲܦܗܸܐ ܢܲܦܫܗܿ|
    block |ܘܐܢ ܦܘܼܩܕܢܝܢ ܠܐ ܡܲܕܪܸܝܢ ܠܗܿ ܡܵܘܦܹܝܢ ܚܲܝ̈ܝܗܿ܀|
    block |܃ܫܲܕܪ ܪܡܙܵܟ ܩܲܠܝܼܠܐܝܼܬܼ ܐܝܟ ܐܝܙܓܲܕܵܐ|
    block |ܘܢܸܟܼܠܸܐ ܒܫܐܕܐ ܥܲܕܠܐ ܣܵܥܹ̇ܐ ܠܡܸܐܫܲܕ ܠܲܕܡܵܐ܀|
    block |܃ܗܲܒܠܝܼ ܛܲܒܼܥܵܐ ܕܫܸܡ ܛܘܼܠܛܢܝܢ ܘܐܸܚܲܘܸܐ ܠܸܗ|
    block |ܘܗܵܐ ܡܬܒܲܠܗܸܐ ܐܝܟ ܝܵܠܕܬܐ ܕܚܣܢܘܼܗܿ ܚܸܒܠ̈ܗܿ܀|
    block |܃ܟܬܘܿܒ ܐܓܪܬܐ ܘܐܪܡܵܐ ܐܝܼܕܐ ܚܹܝܠ ܥܘܼܕܪܢܝܢ|
    block |ܘܐܢ ܚܙ̇ܐ ܠܗܿ ܬܘܼܒ ܠܐ ܡܲܡܪܚ ܥܠ ܦܘܼܩܕܵܢܝܢ܀|
    block |ܒܩܵܠܐ ܚܢܝܓܐ ܡܸܬܟܲܫܦܐ ܗ̄ܘܐ ܒܲܪܬܸܗ ܕܟܼܢܥܢ܃|
  block
    block |ܘܝܵܕܥ ܟܠܐ ܡܬܲܗܸܐ ܗܘ݂ܵܐ ܠܗܿ ܐܝܟ ܠܐ ܫܿܡܲܥ܀|
    block |܃ܒܚܘܼܨܦܵܐ ܕܩܵܠܗܿ ܬܗܲܪܘ ܬܲܠ̈ܝܕܐ ܕܟܡܵܐ ܫܐܠܲܬ̤|
    block |ܘܲܩܪܸܒܘ ܘܐܦܝܼܣܘ ܠܐܣܝܐ ܕܢܸܫܪܝܗܿ ܒܚܹܝܠ ܥܘܼܕܪܢܗ܀|
    block |܃ܗܒܠܗܿ ܣܲܡܵܐ ܕܡܸܠܬ ܦܘܼܡܵܝܢ ܐܝܟ ܕܡܥܵܕܬ|
    block |ܘܬܹܐܙܲܠ ܬܲܣܸܐ ܟܹܐܒܐ ܕܫܐܕܐ ܕܢܵܩܸܠ ܒܪܵܬܲܗܿ܀|
    block |܃ܦܲܢܝܼ ܪܒܐ ܠܘܵܬ ܬܲܠܡܝܕ̈ܘܗܝ ܚܲܟܿܝܼܡܵܐܝܼܬ|
    block |ܕܠܐ ܐܫܬܲܕܪܹܐ ܐܠܐ ܕܐܲܣܸܐ ܠܲܒܢܝ̈ ܝܲܥܩܘܿܒ܀|
    block |܃ܥܸܪ̈ܒܐ ܕܛܘܼ ܡܼܢ ܝܼܣܪܝܠ ܢܸܦܩܸ̇ܬ ܕܐܸܒܼܥܸܐ|
    block |ܕܢܦܢܘܿܢ ܝܸܥܠܘܼܢ ܠܛܝܵܪ ܚܝ̈ܐ ܕܫܸܡ ܒܵܪܘܿܝܐ܀|
    block |܃ܠܐ ܓܝܪ ܦܲܐܝܵܐ ܠܡܸܬܠ ܠܲܚܡܵܐ ܕܒܢܝ̈ ܚܐܪ̈ܐ|
    block |ܠܲܟܼܢܥܢ̈ܝܐ ܟܠ̈ܒܹܐ ܝܲܥܢ̈ܐ ܕܠܐ ܣܒ݂ܲܥܘ ܥܘܠܐ܀|
    block |܃ܒܲܪܬ ܚܵܡ ܫܸܡܥܬ̤ ܕܩܪ݂ܗܿ ܟܲܠܒܐ ܡܵܪܹܐ ܒܲܝܬܐ|
    block |ܘܲܩܢܬ̤ ܣܲܒܪܐ ܕܬܲܚܸܐ ܐܦ ܗܝ̤ ܒܛܲܟܼܣܐ ܕܟܼܠ̈ܒܸܐ܀|
    block |܃ܚܙ݂ܵܬ̤ ܛܵܝܼܬܼܐ ܠܡܪܸܐ ܥܢ̈ܐ ܕܣܥܝܼܪ ܥܸܪ̈ܒܵܘܗܝ|
    block |ܘܚܸܒܨܬ̤ ܕܬܸܥܘܿܠ ܠܛܝܵܪ ܡܸܠ̈ܘܗܝ ܒܲܣܝܼ̈ܡܵܬܼܐ܀|
    block |܃ܚܙܵܬ̤ ܕܐܦ ܟܠ̈ܒܸܐ ܐܘܼܟܠܐ ܒ̇ܥܸܝܢ ܐܝܟ ܝܵܪ̈ܘܿܬܸܐ|
    block |ܘܚܲܟܿܝܼܡܐܝܼܬ ܒܥܵܬ̤ ܬܘܼܪܣܵܝܐ ܠܡܵܪܸܐ ܒܲܝܬܐ܀|
    block |܃ܐܹܝܢ ܠܲܡ ܐܝܬܝܗܿ ܘܫܲܦܝܼܪ ܐܸܡܪܬ̤ ܡܵܪܐ ܛܵܒܐ|
    block |ܕܟܲܠܒܵܐ ܐܝܼܬܲܝ ܘܠܐ ܫܵܘܝܵܐ ܐܢܐ ܠܫܸܡ ܝܵܪ̈ܘܿܬܐ܀|
    block |܃ܐܹܝܢ ܕܝܼܠܝܢ ܗ̄ܘܼ ܚܐܪܘܼܬܼ ܢܲܦܫܐ ܕܒܢ̈ܝ ܚܐܪ̈ܐ|
    block |ܘܕܝܼܠܝܢ ܐܢܘܿܢ ܐܦ ܚܲܛ̈ܝܐ ܟܠ̈ܒܸܐ ܕܫܲܝܢܐ܀|
    block |܃ܗܲܒ ܬܘܼܪܣܵܝܵܐ ܠܒܢ̈ܝ ܚܐܪ̈ܐ ܐܝܢ ܡܵܐ ܕܫܵܘܸܝܢ|
    block |ܘܢܸܚܘܿܢ ܟܲܠ̈ܒܸܐ ܡܢ݂ ܦܲܪ̈ܟܘܼܟܐ ܕܦܵܬܼܘܿܪ̈ܝܗܘܿܢ܀|
    block |܃ܗܲܒܠܝܼ ܕܬܸܚܸܐ ܒܛܟܣܵܐ ܕܟܠ̈ܒܸܐ ܡܢ݂ ܥܘܼܕܪܵܢܝܢ|
    block |ܐܟܡܵܐ ܕܡܲܚܸܬܿ ܟܝ̈ܢܐ ܚܪ̈ܫܸܐ ܥܲܡ ܡܲܠ̈ܠܸܐ܀|
    block |܃ܗܒܠܝܼ ܕܐܫܘܸܐ ܠܢܸܬܼܪܐ ܙܥܘܿܪܐ ܕܡܢ݂ ܡܘܒܿܬܼܝܢ|
    block |ܕܠܲܝܬ ܒܥܲܒ̈ܝܼܕܐ ܕܠܵܘ ܡܢ݂ ܓܲܙܐ ܕܚܘܼܒܵܝܢ ܚܵܝܵܐ܀|
    block |܃ܗܲܒܠܝܼ ܕܐܣܲܒܼ ܥܲܡ ܫܲܬܝܼ̈ܩܐ ܣܘܼܢܩܵܢ ܚܲܝܲ̈ܝ|
    block |ܘܐܹܚ̇ܐ ܒܛܲܝܒܿܘܼ ܐܝܟ ܟܠ ܒܸܪ̈ܝܢ ܕܙܵܐܢ ܪܡܙܵܝܢ܀|
    block |܃ܐܘܿ ܚܸܟܡ̈ܬܿܐ ܕܐܲܒܲܥ ܠܸܒܐ ܕܛܵܐ݂ ܒܛܘܼܥܝܵܝ|
    block |ܘܝܼܠܸܦ ܘܐܲܠܸܦ ܕܐܝܟܲܢ ܢܬܪܓܸܡ ܚܲܟܿܝܼܡܵܐܝܼܬܼ܀|
    block |܃ܐܘܿ ܝܲܕܥܵܬ̈ܐ ܕܲܬܢܐ ܗܵܘܢܐ ܥܢܸܐ ܒܲܚܛܝܼܬܼܐ|
    block |ܘܲܚܠܵܦ ܙܐܦܐ ܡܲܠܠ ܩܘܼܫܬܐ ܩܕܵܡ ܝܵܕܥ ܟܠ܀|
    block |܃ܐܘܿ ܪܥܝܵܢܐ ܕܣܐܸܒ ܒܐܪܥܐ ܒܦܘܼܠܚܢ ܥܲܘܠܵܐ|
    block |ܕܪܓܼ ܥܢܝܵܢܐ ܕܪ̈ܘܚܵܢܝܬܐ ܕܠܐ ܚܲܙܝ̈ܢ ܠܗ܀|
    block |܃ܠܲܘ ܚܲܕܬܐܝܼܬ ܚܙ݂ܗܿ ܘܬܗܲܪ ܒܗܿ ܐܝܟ ܠܐ ܝܿܕܥ|
    block |ܕܚܙܝܵܐ ܗܘ݂ܵܬܼ ܠܗ ܗܝܡܵܢܘܬܗܿ ܩܕܡ ܕܬܡܲܠܠ܀|
    block |܃ܒܗܿ ܚ̇ܐܪ ܗܘܼܐ ܥܲܕܠܵܐ ܬܪܟܸܿܒ ܩܠ ܒܵܥܘܼܬܐ|
    block |ܘܨܵܝ̈ܬܢ ܗ̄ܘܝ ܠܸܗ ܡܸܠܲܬܼ ܦܘܡܗܿ ܘܕܚܘ ܫܒܝ̈ܗܿ܀|
    block |܃ܡܦܵܣ ܗܘ݂ܐ ܕܡܲܐܣܹܐ ܟܹܐܒܵܐ ܕܒܲܪܬܗܿ ܒܣܲܡܐ ܕܪܡܙܸܗ|
    block |ܘܓܲܠܝܐ ܗ̄ܘ݂ܵܐܬܼ ܠܹܗ ܕܪܵܕܦ ܕܝܘܵܐ ܒܚܹܝܠ ܥܘܼܕܪܢܗ܀|
    block |܃ܠܵܘ ܠܵܗܿ ܢܲܣܝܼ ܒܗܿܝ ܕܐܬܬܲ ܗܝܼ ܘܠܐ ܨܵܬܼ ܡܸܠ̈ܝܗܿ|
    block |ܫܪܪܐ ܕܚܘܼܒܸܗ ܨܒܼܵܐ ܕܢܚܲܘܐ ܠܐܐ ܝܵܕܘܿܥܸ̈ܐ܀|
    block |܃ܠܵܘ ܡܲܣܠܵܝܘ ܐܣܠܝܼ ܘܲܫܕܗܿ ܡܢ݂ ܡܲܪܥܝܼܬܗ|
    block |ܠܢܸܩܝܐ ܕܦܥܵܬ̤ ܒܬܧ ܚܘܼܒܗܿ ܕܪܵܥܐ ܠܟܼܠܐ܀|
    block |܃ܠܵܘ ܐܝܟ ܚܵܐܣ ܥܠ ܚܘܼܠܡܢܐ ܗܡܝܼ ܘܫܲܬܸܩ|
    block |ܐܠܐ ܕܢܲܩܢܸܐ ܚܘܼܨܦܐ ܠܐܢܵܫܐ ܠܡܸܫܐܠ ܪ̈ܚܡܸܐ܀|
    block |܃ܒܚܘܼܨܦܵܐ ܘܐܲܠܸܦ ܕܢܲܚܨܸܦ ܟܠܢܫ ܥܠ ܥܘܼܕܪܢܗ|
    block |ܘܠܐ ܢܸܬܪܦܐ ܐܢ ܠܐ ܢܵܣܸ̇ܒܼ ܩܲܠܝܼܠܐܝܼܬ܀|
    block |ܒܝܲܕ ܬܘܼܗܵܝܗ ܐܲܛܸܢ ܛܲܝܒܿܘܼ ܠܥܡܵܐ ܓܙܝܼܪܐ܃|
  block
    block |ܕܡܸܫܬܒܗܲܪ ܗܘ݂ܵܐ ܒܒܲܝܬܝܘܼܬܐ ܕܫܸܡ ܒܵܪܘܿܝܐ܀|
    block |܃ܬܲܪܥܵܐ ܐܸܚܲܕ ܒܐܦܝ̈ ܪܸܛܥܵܐ ܕܦܘܼܡ ܡܲܪܝܵܝܹܐ|
    block |ܕܗܵܐ ܠܲܡ ܐܦܝܼ ܒܢܝ̈ ܐܒܪ̄ܗܵܘܢ ܘܲܣܥ݂ܲܪ ܚܲܢܦ̈ܐ܀|
    block |܃ܒܙܲܪܥܵܐ ܣܲܢܝܵܐ ܕܚܘܼܫܵܒ̈ܝܗܘܿܢ ܡܬܒܲܩܐ ܗܘ݂ܵܐ|
    block |ܘܩܲܕܡ ܥܩܪܗ ܥܲܕܠܐ ܢܵܘܥܸܐ ܘܢܥܒܸܕ ܦܐܪ̈ܐ܀|
    block |܃ܓܲܠܝܐ ܗ̄ܘ݂ܐ ܠܗܿ ܕܐܸܢ ܥܵܢ̇ܐ ܠܗܿ ܠܒܲܪܬܸܗ ܕܟܼܢܲܥܢ|
    block |ܢܵܨ̇ܝܢ ܥܲܡܸܗ ܕܠܡܿܢ ܚܵܢܗܿ ܠܦܠܚܲܬ ܫܐܕ̈ܐ܀|
    block |܃ܝܵܕܥ ܗ̄ܘܼܐ ܠܗܿ ܠܐܢܬܬܐ ܕܫܲܪܝܼܪ ܚܘܼܒܗܿ|
    block |ܡܸܬܪܦܝܵܐ ܟܡܵܐ ܐܢ ܡܲܗܡܸܐ ܘܠܐ ܥܵܢܸ̇ܐ ܠܗܿ܀|
    block |܃ܒܗܵܕܐ ܬܢܘܵܝ ܠܐ ܥܢ݂ܐ ܪܸܡ̇ܙܸܗ ܩܲܠܝܼܠܐܝܼܬ|
    block |ܕܢܸܓܠܸܐ ܫܪܪܗܿ ܘܢܲܟܸܿܣ ܚܘܼܬܼܪܐ ܕܥܘܼܙ̈ܠܲܝ ܠܒܐ܀|
    block |܃ܗܲܢܝܼ ܗܘ݂ܐ ܠܗ ܩܵܠ ܦܬܓܵܡ̈ܝܪܘ ܡܢ݂ ܩܵܠ̈ܝܼܢ|
    block |ܘܡܣܲܟܸܐ ܗܘ݂ܵܐ ܕܬܘܣܸܦ ܬܸܙܡܲܪ ܩܵܠܸ̈ܐ ܚܢܝܓܸ̈ܐ܀|
    block |܃ܒܝܲܕ ܬܘܗܵܝܗ ܡܓܲܪܸܓ ܗ̄ܘ݂ܐ ܠܸܒܵܐ ܬܲܩܢܵܐ|
    block |ܕܢܲܘܣܸܦ ܢܸܩܘܿܫ ܒܟܸܢܪ ܦܘܼܡܐ ܩܵܠ ܒܵܥܘܼܬܗ܀|
    block |܃ܒܝܕ ܒܵܥܘܼܬܗܿ ܐܲܛܸܢ ܥܲܐ ܘܐܲܠܸܦ ܥܲܡܡܸ̈ܐ|
    block |ܕܢܸܚܙܘܿܢ ܢܘܗܪܐ ܕܗܲܝܡܡܵܢܘܼܬܼܐ ܒܒܲܪܬ ܚܸܫ̈ܘܿܟܸܐ܀|
    block |܃ܒܝܕ ܒܵܥܘܼܬܗܿ ܐܲܛܸܢ ܥܲܡܐ ܘܐܠܸܦ ܥܲܡܡܸ̈ܐ|
    block |ܕܢܸܚܙܘܿܢ ܢܘܼܗܪܐ ܕܗܲܝܡܵܢܘܼܬܼܐ ܒܒܲܪܬ ܚܸܫ̈ܘܿܟܹܐ܀|
    block |܃ܡܢ݂ ܥܲܡܐ ܗ̄ܘ݂ܵܐ ܕܓܲܠܙܘܼܗܝ ܫ̈ܐܕܐ ܡܢ݂ ܒܘܼܝܵܢܐ|
    block |ܘܙܲܦ݂ܢܵܬ̤ ܨܐܕܘܗܝ ܚܲܕܝܼ ܒܢܘܼܗܪܵܗܿ ܠܕܚܫܘܿܟܼܝܢ܀|
    block |܃ܐܝܟ ܠܡܦܐܕܐ ܠܒܼܝܼܢ ܗ̄ܘ݂ܵܐ ܦܘܼܡܗܿܫܪ̈ܪܐ ܕܢܲܦܫܗܿ|
    block |ܘܥܵܠܸ̇ܒܼ ܗ̄ܘ݂ܵܐ ܠܸܗ ܠܐܣܦܝܼܪ ܫܸܡܫܐ ܒܢܲܗܝܼܪܘܬܗ܀|
    block |܃ܐܝܟ ܟܪܘܿܙܵܐ ܗܘ̤ܵܐ ܒܲܪܬ ܩܠܗܿ ܒܐܕܢ̈ܝ ܟܠܢܫ|
    block |ܕܬܵܘ ܟܠ ܕܣܢܝܼܩ ܪܲܟܸܿܒܘ ܩ̈ܠܐ ܘܣܒܼܘ ܥܘܼܕܪܢܐ܀|
    block |܃ܡܵܪܸܐ ܒܲܝܬܐ ܚܙܗܿ ܕܚܦܝܼܛܵܐ ܕܬܸܚܹܐ ܘܬܲܚܸܐ|
    block |ܘܥܲܒܕܸܟܼ ܠܩܵܠܗܿ ܐܝܟ ܗܲܕܝܼܝܵܐ ܠܘܵܬ ܦܘܼܪܥܵܢܐ܀|
    block |܃ܒܩܵܠܐ ܕܦܲܝܗܿ ܓܠ݂ܐ ܥܠ ܐܓܼܪܐ ܕܥܬܝܼ̈ܕܵܬܐ|
    block |ܕܗܵܟܢ ܡܲܥܬܪ ܠܐܝܢܐ ܕܫ̇ܐܸܠ ܕܠܐ ܩܘܼܛܵܥܐ܀|
    block |܃ܐܘܿ ܠܲܡ ܐܢܬܬܐ ܪܒܐ ܣܓܝ ܗܲܝܡܵܢܘܼܬܸܟܝ|
    block |ܘܠܐ ܡܬܦܲܚܡ ܥܵܠܡܐ ܟܠܗ ܒܲܫܪܪ ܚܘܼܒܹܟܝ܀|
    block |܃ܚܲܝܠܐ ܪܒܐ ܩܢܸܐ ܪܥܝܵܢܸܟܝ ܠܘܼܩܒܲܠ ܒܝܼܫܵܐ|
    block |ܘܠܐ ܡܬܚܲܣܢܲܬܿܝ ܡܢ݂ ܚܲܣܝܼܢܐ ܕܡܲܩܪܒ ܥܲܡܸܟܝ܀|
    block |܃ܚܟܿܝܼܡ ܠܸܒܟܼܝ ܘܲܨܢܝܼܥ ܝܲܨܪܟܼܝ ܠܡܸܬܟܲܬܫܘܼ|
    block |ܘܠܐ ܐܢܫ ܝܵܕܥ ܠܡܸܐܚܲܕ ܕܲܪܐ ܝܬܝܼܪ ܡܸܢܸܟܝ܀|
    block |܃ܥܪܝܼܡ ܚܘܼܫܵܒܸܟܝ ܘܲܡܗܝܪ ܗܘܝܸܟܝ ܠܡܸܦܪܲܫ ܫܲܦܝܼܪ|
    block |ܘܠܲܝܬ ܦܵܪܚܬܐ ܕܩܲܠܝܼܠ ܓܦܗܿ ܒܲܕܡܘܼܬ ܙܵܘܥ̈ܝܟܝ܀|
    block |܃ܠܲܝܬ ܐܬܠܝܼܛܐ ܕܝܵܕܥ ܕܢܐܚܘܿܕ ܕܲܪܵܐ ܒܕܘܡܝܟܼܝ|
    block |ܘܠܐ ܩܲܫܵܬܐ ܕܚ̇ܢܸܐ ܠܢܝܼܫܐ ܐܝܟ ܚܘܼܡܣܵܢܸܟܝ܀|
    block |܃ܕܚܲܡܣܸܢ ܚܘܼܒܸܟܝ ܘܠܐ ܐܬܪܦܝܼ ܩܵܐ ܬܟܫܦܬܸܗ|
    block |ܗܐ ܦܵܪܲܥܢܵܐ ܐܓܪܐ ܠܥܲܡ̈ܠܐ ܕܗܲܝܡܵܢܘܼܬܸܟܝ܀|
    block |܃ܕܲܐܓܲܪܬܝ ܘܲܢܩܲܫ݂ܬܝ ܒܲܬܪܥ ܪ̈ܚܡܸܐ ܐܠܗܝ̈ܐ|
    block |ܗܵܐ ܦܵܬܚܢܵܐ ܬܪܥܵܐ ܠܩܵܠܸܟܝ ܥܘܿܠܝ ܘܐܬܒܲܣܡܝ܀|
    block |܃ܕܡܢܲܝܬܿܝ ܝܵܬܸܟܝ ܒܬܓܡܵܐ ܕܟܠ̈ܒܸܐ ܟܝܵܢܐ ܚܲܝܫܵܐ|
    block |ܗܵܐ ܡܲܘܫܸܛ ܐ̄ܢ݂ܐ ܢܬܪܐ ܕܪ̈ܚܡܐ ܠܘܵܬ ܟܲܦܢܘܼܬܸܟܝ܀|
    block |܃ܕܦܼܪܲܫ ܝܲܨܪܵܟܼܝ ܚܲܟܿܝܼܡܐܝܼܬ ܘܲܩܪܵܢܝ ܡܵܪܐ|
    block |ܗܵܐ ܟܵܬܸܒܢܐ ܠܐ ܒܝܼܕܘܼܬܹܟܝ ܒܫܸܡ ܝܵܪܘ̈ܬܐ܀|
    block |܃ܕܪܓܼܬܿܝ ܘܐܬܝܲܒܼܬܿܝ ܕܬܗܘܸܝܢ ܢܸܩܝܵܐ ܒܓܼܙܵܪ ܥܸܪ̈ܒܲܝ|
    block |ܗܵܐ ܡܪܡܸܐ ܐܢܼܐ ܛܒܼܥܵܐ ܕܡܵܪܘܼܬܝ ܥܲܠ ܪܥܝܵܢܸܟܝ܀|
    block |ܕܗܲܝܡܸܢܬܿܝ ܘܲܐܫܲܪܬܝ ܕܲܣ̇ܦܩ ܥܘܼܕܪܢܝ ܠܡܸܪܕܸܦ ܕܝ̈ܘܐ܆|
    block |ܗܵܐ ܡܚܲܬܘܢ ܐܢܼܐ ܒܝܕ ܣܘܼܥܪ̈ܢܐ ܫܪܪܐ ܕܢܦܫܸܟܼܝ܀|
    block |ܗܵܐ ܟܵܟܸܒ ܐ̄ܢܸܐ ܚܝܠ ܥܘܼܕܪܢܐ ܕܲܟܣܸܐ ܒܡܸܠ̈ܝ܃|
  block
    block |ܘܛܵܒܼ̈ܥ ܐܢ݂ܐ ܠܗ ܒܪܸܡܙܵܐ ܟܲܣܝܵܐ ܘܝ̇ܗܸܒ ܐ̄ܢܐ ܠܸܟܼܝ܀|
    block |܃ܙܸܠܝ ܚܵܘܝ ܠܸܗ ܠܫܐܕܵܐ ܛܲܥܡܐܐ ܛܒܼܥܵܐ ܕܩܢܿܡܝ|
    block |ܘܗܵܐ ܡܬܒܲܠܗܸܐ ܘܫܿܒܸܩ ܙܲܝܢܸܗ ܘܥܵܪܸܩ ܥܪܛܠ܀|
    block |܃ܙܸܠܝ ܐܸܡܲܪܝ ܠܸܗ ܕܝܫܘܿܥ ܐܡ݂ܪ ܕܦܘܿܩ ܡܢ݂ ܥܘܼܡܪܝܢ|
    block |ܘܙܸܠܝ ܐܫܬܲܢܲܩ ܒܚܘܼܪܒܐ ܕܪܚܝܼܩ ܡܼܢ ܐ̄ܢܫܘܼܬܐ܀|
    block |܃ܙܸܠܝ ܒܲܕܩ ܠܸܗ ܥܠ ܡܲܦܘܠܬܸܗ ܠܣ̇ܚܦ ܐ̄ܢܫܐ|
    block |ܕܗܵܐ ܣܬܝܼܪ ܪܘܡܵܐ ܕܒܸܢܝܵܢ ܕܹܐܦܵܐ ܕܒܢܲܝܬ ܒܐܪܥܐ܀|
    block |܃ܙܸܠܝ ܦܲܫܸܩܝ ܠܸܗ ܚܹܝܠ ܣܘܼܟܵܠܐ ܕܫܸܡܝ ܝܲܩܝܼܪܐ|
    block |ܕܫܡܵܐ ܕܝܫܘܿܥ ܦܵܪܸܩ ܐܢܫܐ ܗ̄ܘ ܘܣܵܚܸ̇ܦ ܕܚܘ̈ܐ܀|
    block |܃ܙܸܠ ܐܸܡܲܪܝ ܠܸܗ ܕܗܵܐ ܢܦܼܩ ܡܲܠܟܐ ܒܵܬܲܪ ܕܝܼܠܸܗ|
    block |ܦܲܢܵܐ ܫܒܝܼܬܐ ܘܗܲܒ ܚܘܼܫܒܼܵܢܐ ܕܐܝܼܠܝܼܢ ܕܐܸܩܲܪܘ܀|
    block |܃ܣܲܟܝ ܠܸܟܼܝ ܣܲܩܪܐ ܕܐܪܡܝܼ ܐܝܼܕܐ ܐܲܠܗܵܝܵܐ|
    block |ܘܙܸܠܝ ܚܵܘܝ ܠܸܗ ܫܪܝܼ ܫܘܼܠܛܢܗ ܠܥܒܼܕܐ ܛܪܘܿܢܐ܀|
    block |܃ܘܕܐܹܝܢ ܫܲܪܝܼܪ ܗ̄ܘ݂ ܘܠܐ ܡܬܕܓܲܠ ܚܹܝܠ ܦܬܓܵܡܲ̈ܝ|
    block |ܗܐ ܢܩ݂ܲܦ ܡܸܠ̈ܠ ܠܘܵܬ ܣܘܼܥܪ̈ܢܐ ܥܲܕ ܪ̈ܲܚܝܼܩܝܼܢ܀|
    block |܃ܗܐ ܢܦܲܩ ܕܝܘܵܐ ܥܲܕܠܐ ܢܚܙܸܐ ܫܪܪܐ ܒܓܸܠܝܵܐ|
    block |ܘܲܫܒ݂ܲܩ ܥܘܼܡܪܹܗ ܐܝܟ ܥܵܪܘܿܩܐ ܩܕܵܡ ܚܲܣܝܼܢܐ܀|
    block |܃ܙܸܠܝ ܐܸܬܒܲܩܝܼ ܒܲܫܪܵܪ ܡܸܠ̈ܝ ܒܝܲܕ ܢܸܣܝܵܢܵܐ|
    block |ܘܣܲܒܼܝ ܬܲܚܘܝܼܬܼܐ ܕܪܒܘܼܬ ܚܲܝܠܐ ܕܫܘܼܠܛܵܢܝ ܦܐܝܐ܀|
    block |܃ܗܵܐ ܝܲܗ݂ܒܼ ܨܸܒܼܝܵܢܝ ܐܦܵܦܵܣܝܣ ܥܲܠ ܒܝܫܘܼܬܗ|
    block |ܘܫܲܪܝܼ ܡܢܓܸܕ ܗܘ̤ ܠܩܢܘܿܡܗ ܒܝܲܕ ܫܘܼܢܵܝܵܐ܀|
    block |܃ܗܵܐ ܫܡ݂ܲܥ ܛܵܒܐ ܕܡܸܬܠܲܚܲܡ ܐ̄ܢܐ ܠܡܵܪܘܿܕܘܼܬܗ|
    block |ܘܲܩܥ݂ܐ ܘܐܝܠܸܠ ܥܲܕܠܐ ܢܸܡܛܸܘܗܝ ܢܸܓܕܵܐ ܕܚܝܼܠܐ܀|
    block |܃ܗܵܐ ܢܵܚ݂ ܦܓܪܐ ܕܫܵܚ̇ܩ ܗܘ݂ܵܐ ܠܸܗ ܒܡܲܪܝܼܪܘܼܬܗ|
    block |ܘܬܲܩܢ ܗܵܘܢܵܐ ܕܡܲܦܗܸܐ ܗܘ݂ܐ ܠܗ ܒܲܟܬܝܫܘܼܬܗ܀|
    block |܃ܡܲܠܟܐ ܒܪܘܼܚܩܵܐ ܓܙܲܪ ܠܘܼܚܵܡܐ ܥܲܠ ܡܵܪܘܿܕܐ|
    block |ܘܩܲܕܡܸܗ ܪܡܵܐ ܠܲܡܝܒܠܢܐ ܕܟܼܬܼܝܼܒܵ̈ܬܐ܀|
    block |܃ܥܲܕ ܐܝܙܓܕܵܐ ܡܩܲܘܸܐ ܠܡܲܠܟܐ ܕܢܲܪܡܸܐ ܐܝܼܕܐ|
    block |ܢܟܼܝܼܠܐ ܫܲܢܝܼ ܕܠܐ ܢܬܦܲܪܣܸܐ ܙܐܦܸܗ ܒܓܸܠܝܵܐ܀|
    block |܃ܡܿܢ ܟܲܝ ܐܲܠܦܸܗ ܠܫܐܕܐ ܒܝܼܫܵܐ ܫܪܪܐ ܓܲܠܝܵܐ|
    block |ܘܟܕ ܪܚܝܼܩܝܼܢ ܓܐܵܪ̈ܝ ܕܝܼܢܐ ܚܲܝܸܒ ܗܘ̤ ܠܸܗ܀|
    block |܃ܡܲܢܘܼ ܓܠ݂ܠ ܠܸܗ ܠܲܢܟܼܝܼܠ ܟܠܗ ܥܠ ܦܘܼܪܣܵܝܸ(ܣ)|
    block |ܘܣܲܬܲܪ ܢܦܫܸܗ ܡܢ݂ ܟܘܼܚܵܕܐ ܕܠܥܹܝܼܢ ܟܠ ܐܢܫ܀|
    block |܃ܡܿܢ ܒܲܕܩ ܠܗ ܠܕܹܐܒܐ ܨܢܝܼܥܵܐ ܡܚܲܒܸܠ ܐܢܵܫܐ|
    block |ܕܗܐ ܒܲܪ ܕܘܝܼܕ ܢܦܲܩ ܕܲܢܨܘܼܕܵܝܢ ܒܲܕܡܘܼܬ ܐܒܘܼܗܝ܀|
    block |܃ܡܲܢܘܼ ܚܲܘܝܹܗ ܠܬܲܥܠܐ ܢܟܼܝܼܠܐ ܫܒܝܼܠܐ ܕܐܪܝܵܐ|
    block |ܘܲܚܝܠܲܕ ܒܬܲܪܥܐ ܕܠܐ ܢܸܬܒܲܠܗܸܐ ܒܥܘܼܫܢܐ ܕܩܵܠܸܗ܀|
    block |܃ܪܸܡܙܐ ܕܚܝܼܠܐ ܐܙܝܼܥ ܠܸܒܗ ܘܪܲܦܝܼ ܚܲܝܠܸܗ|
    block |ܘܣܲܪܕܗ ܩܸܢܛܐ ܘܫܒ݂ܲܩ ܫܲܝܢܐ ܘܲܪܚܸܡ ܚܘܼܪܟܫܵܐ܀|
    block |܃ܒܸܟܼܝܵܐ ܘܐܸܠܝܵܐ ܡܠܹܐ ܗܘ݂ܐ ܦܘܼܡܸܗ ܟܲܕ ܢܦ̇ܩ ܗܘ݂ܐ|
    block |ܕܚܙ݂ܐ ܕܩܲܫܝܵܐ ܐܟܣܘܿܪܝܼܐ ܕܡܫܬܲܕܪ ܠܗܿ܀|
    block |܃ܒܥܘܼܡܪܐ ܕܐܢܫܐ ܡܬܒܲܣܲܡ ܗܘ݂ܵܐ ܒܲܫܟܼܝܼܪ̈ܬܸܗ|
    block |ܘܕܚ݂ܙܵܐ ܕܛܪܕܘܼܗܝ ܐܘܚܸܠ ܘܲܦܣ݂ܲܩ ܕܠܲܝܬ ܒܘܼܝܵܢܐ܀|
    block |܃ܚܙ݂ܐ ܕܐܬܚܲܪܙܵܬ ܒܲܪܝܐ ܚܵܡ ܥܲܒܕܐ ܡܢ݂ ܥܲܒܕܘܼܬܗ|
    block |ܘܝܼܕܲܥ ܕܲܒܛܸܠ ܢܝܼܪܐ ܕܥܡܠܸܗ ܡܢ݂ ܡܝ̈ܘܿܬܐ܀|
    block |܃ܒܲܟܼܢܥܢܝܬܐ ܝܼܠܸܦ ܒܘܼܕܵܩܐ ܕܪܒܘܼܬ ܨܲܥܪܸܗ|
    block |ܕܐܢ ܒܲܪܬ ܠܝܼܛܐ ܬܲܒܪܲܬ̤ ܢܝܼܪܸܗ ܡܿܢ ܚܵܫܸܒܼ ܠܸܗ܀|
    block |ܪܒܿܘܪ ܓܘܼܢܚܵܐ ܕܐܲܚܕܗ ܠܒܝܼܫܐ ܒܗܢ ܣܘܼܥܪܢܐ܃|
  block
    block |ܘܐܸܠܥܵܐ ܪܦܝܼܬܼܐ ܙܟܼܬ̤ ܨܢܥ̈ܬܸܗ ܕܵܫܬ̤ ܚܘܼܬܼܪܗ܀|
    block |܃ܪܒܿܘܼ ܬܲܗܪܐ ܕܣܸܩܪܬ̤ ܐܦ ܗܝ̤ ܒܝܕ ܚܘܼܡܣܵܢܐ|
    block |ܘܕܐܚܕܲܬ̤ ܕܲܪܵܐ ܥܲܡܢ ܚܲܣܝܼܢܐ ܘܠܐ ܐܸܙܕܲܟܼܝܲܬ܀|
    block |܃ܩܐܪܣܵܐ ܪܒܐ ܥܸܒܕܲܬ̤ ܒܲܪܬ ܚܵܡ ܥܲܡ ܡܵܪܘܿܕܐ|
    block |ܘܒܕܡܘܼܬ ܓܐܪܹ̈ܐ ܫܕܵܬ̤ ܒܗ ܡܸܠ̈ܐ ܕܗܲܝܡܢܘܼܬܐ܀|
    block |܃ܐܘܿ ܚܲܣܝܼܢܐ ܕܚܲܣܢܸܗ ܩܵܠܐ ܕܚܬܝܼܪ ܗܘ݂ܐ ܒܸܗ|
    block |ܒܕ ܨ̇ܐܪ ܗܘ݂ܐ ܩܵܠ ܢܸܥܡܵܬܸ̈ܗ ܒܓܼܘ ܦܲܪܕܝܣܵܐ܀|
    block |܃ܐܘܿ ܓܲܢܒܵܪܐ ܕܚܵܒܼ ܡܢ݂ ܚܲܝܠܐ ܕܲܙܟܲܝܗܝ ܒܲܥܕܸܢ|
    block |ܘܦܲܟܼܪܵܝ̈ܗܝ ܐܝܼ̈ܕܐ ܕܐܣܲܪ ܐܢܝܢ ܒܐܘܼܟܼܠܐ ܕܦܹܐܪܐ܀|
    block |܃ܒܐܘܼܟܼܠܐ ܕܦܐܪܐ ܦܲܟܼܪܗܿ ܠܚܵܘܵܐ ܕܫܡܥܲܬ̤ ܡܸܠܬܗ|
    block |ܘܲܗܼܦܝܢ ܦܐܪܐ ܕܡܢ݂ ܗܲܕܡ̈ܝܗܿ ܘܪܫܸܗ ܒܲܐܪܥܵܐ܀|
    block |܃ܒܙܲܝܢܵܐ ܕܦܐܪܐ ܢܨ݂ܲܚ ܚܲܝܵܒܵܐ ܘܚܲܝܸܒܼ ܠܐܕܵܡ|
    block |ܘܲܒܒܲܪ ܐܕܡ ܚܵܒܼ ܘܐܬܦܲܪܣܝܼ ܕܠܼܵܘ ܙܲܟܵܝܐ ܗ̄ܘ݂܀|
    block |܃ܒܟܸܢܪ ܚܵܘܵܐ ܙܡ݂ܲܪ ܢܸܥܡ̈ܬܹܵܗ ܕܡܪܬܼ ܡܲܘܬܐ|
    block |ܘܲܒܒܲܪܬܼ ܚܵܘܵܐ ܫܡܲܥ ܣܲܒܪ̈ܬܼܐ ܕܒܘܼܛܵܠ ܡܘܬܐ܀|
    block |܃ܒܲܥܕܢ ܪܲܟܸܒ ܩ̈ܠܐ ܦܨܝܼܚ̈ܐ ܐܝܟ ܙܲܟܵܝܵܐ|
    block |ܘܗܵܪܟܐ ܐܝܠܸܠ ܚܢ̈ܓܼܬܐ ܐܝܟ ܚܲܝܵܒܐ܀|
    block |܃ܒܚܲܫܐ ܩܲܫܝܵܐ ܡܬܬܲܢܚ ܗ̄ܘ݂ܵܐ ܒܕܫ̇ܡܥ ܗܘ݂ܐ|
    block |ܕܝܵܗܸܒܼ ܟܠܢܫ ܛܘܼܒܐ ܠܡܲܪܝܡ ܟܦܐܪܐ ܕܝܠܕܬ̤܀|
    block |܃ܗܘ̤ ܠܗ ܒܲܪܝܼ ܐܝܟ ܕܠܡܝܼܬܼܐ ܕܡܲܪܝܡ ܐܒܠܸܗ|
    block |ܟܕ ܥܿܪܸܩ ܗܘ݂ܐ ܡܢ݂ ܒܲܪܬܿ ܩܠܐ ܕܫܸܡ ܒܲܪ ܕܘܝܼܕ܀|
    block |܃ܩܵܠܐ ܕܐܢܬܬܐ ܫܡܲܥ ܟܕ ܩ̇ܥܝܐ ܒܲܪܬܼ ܝܼܫܘܿܥ|
    block |ܕܒܪܗ ܕܕܘܝܼܕ ܦܪܘܿܩ ܒܲܪܬ ܒܲܝܬܟ ܡܢ݂ ܚܲܣܝܼܢܵܐ܀|
    block |܃ܦܐܹܐ ܗܘ݂ܐ ܩܵܠܗܿ ܟܲܚ ܫܵܐܠܐ ܗܘ݂ܵܬ ܪ̈ܚܡܸܐ ܠܒܲܪܬܼܗܿ|
    block |ܗܘ݂ܐ ܛܵܒ ܥܠ ܣܵܛܢܐ ܣܵܢܐܐ ܕܐܢܫܐ܀|
    block |܃ܒܩܵܠ ܚܢܓܼܵܬܼܵܗܿ ܬܲܗܝܼܪܝܢ ܗܘ݂ܘ ܟܸܢܫ̈ܝ ܪܘܡܵܐ|
    block |ܘܬܓܼܡܵܐ ܕܫ̈ܐܕܐ ܟܡܝܼܪ ܗܘ݂ܐ ܘܐܒܼܝܼܠ ܠܒܲܪ ܡܢ݂ ܛܲܟܼܣܵܐ܀|
    block |܃ܟܡܵܐ ܕܫܸܡ ܝܫܘܿܥ ܐܚܝܼܓܐ ܗܘ݂ܵܬܼ ܒܪܸܫ ܠܸܫܢܵܗܿ|
    block |ܫܐܕܐ ܫܓܝܼܫܐ ܡܬܡܲܪܡܲܪ ܗܘ݂ܐ ܥܲܙܝܼܙܐܝܼܬܼ܀|
    block |܃ܟܡܵܐ ܕܗܝܼ ܒܚܘܨܦܵܐ ܡܸܬܟܲܫܦܐ ܗܘ݂ܵܬܼ ܥܲܠ ܥܘܼܕܪܢܐ|
    block |ܕܝܘܵܐ ܒܒܸܟܼܝܵܐ ܡܬܬܲܢܚ ܗ̄ܘܵܐ ܥܠ ܡܲܦܘܠܬܸܗ܀|
    block |܃ܐܘܿ ܡܡܲܟܟܬܐ ܕܩܢܬܸ ܚܲܝܠܐ ܠܡܸܚܣܲܢ ܕܝܘ̈ܐ|
    block |ܘܙܵܥܘ݂ ܡܢ݂ ܩܵܠܗܿ ܚܣܢܝ̈ ܐܢܫܐ ܒܪ̈ܓܝܓܬܐ܀|
    block |܃ܐܘܿ ܡܫܲܥܒܕܬܐ ܕܟܼܕܝܼܢܐ ܗܘ݂ܵܬ ܒܦܘܼܠܚܵܢ ܛܘܼܥܝܝ|
    block |ܕܦܪܩܲܬ̤ ܗܝ̤ ܠܗܿ ܡܢ݂ ܥܲܒܕܘܼܬܐ ܕܡܵܪܐ ܩܲܫܝܵܐ܀|
    block |܃ܐܘܿ ܨܵܕܝܬܼܐ ܕܐܪܸܒܘ ܫ̈ܐܕܐ ܥܘܼܡܪܐ ܕܢܦܫܗܿ|
    block |ܕܫܲܝܸܢ ܩܠܗܿ ܗܲܝܟܲܠ ܒܲܪܬܗܿ ܕܡܣܲܚܦ ܗܼ̈ܘܵܐ܀|
    block |܃ܐܘܿ ܠܸܟܼܝ ܐܡܵܐ ܡܪܚܡܵܢܝܼܬܼܐ ܟܡܵܐ ܪܒܿ ܚܘܼܒܸܟܼܝ|
    block |ܕܠܒܸܫܬܝ ܙܲܝܢܐ ܠܘܼܩܒܲܠ ܒܝܼܫܐ ܕܫܒܼܵܐ ܠܒܲܪܬܸܟܼܝ܀|
    block |܃ܐܘܿ ܠܸܟܝ ܐܢܬܬܐ ܕܒܝܲܕ ܕܒܼܚܵܐ ܕܗܲܝܡܵܢܘܼܬܸܟܝ|
    block |ܪ̈ܥܝܲܬܝ ܡܲܠܟܐ ܘܐܦܢܝܼ ܫܒܝܼܬܹܟܝ ܡܢ݂ ܫܲܒܵܝܐ܀|
    block |ܐܘܿ ܟܡܵܐ ܗܲܝܡܸܢܬܝ ܘܲܟܼܡܵܐ ܐܲܚܸܒܬܝ ܘܲܟܼܡܵܐ ܣܲܝܒܲܪܬܝ܆|
    block |ܘܠܐ ܐܬܪܦܝܼ ܚܘܼܡܣܵܢ ܢܲܦܫܸܟܼܝ ܡܢ݂ ܬܘܼܟܼܠܵܢܵܐ܀|
    block |܃ܐܘܼ ܠܲܟܼܝܵܢܐ ܟܡܵܐ ܢܛܲܪ ܛܟܼܣܐ ܕܐܣܝܼܪܘܬܸܗ|
    block |ܕܦܲܢܝܼ ܘܲܦܪܥ ܚܘܼܒܐ ܕܦܐܸܐ ܠܲܟܼܝܵܢ ܐܢܫܐ܀|
    block |܃ܟܝܵܢܐ ܙܲܩܬܵܗܿ ܠܲܟܼܢܲܥܢܝܬܐ ܒܲܕܡܘܼܬ ܥܘܼܣܩܵܐ|
    block |ܘܚܸܫܲܬ̤ ܣܓܿܝ ܥܠ ܒܲܪܬܼ ܪ̈ܚܡܝܗܿ ܕܫܲܚܩܗܿ ܫܹܐܕܐ܀|
    block |܃ܚܸܙܝܵܐ ܨܢܝܼܥܐ ܕܸܒܼܨܗܿ ܠܒܲܪܬܗܿ ܒܥܘܣܩܵܐ ܕܢܟܼܠܸܗ|
    block |ܘܦܸܪܚܬ̤ ܡܸܪܬܹܗ ܒܢܲܦܫܵܐ ܕܒܲܪܬܗܿ ܘܲܒܪܥܝܵܢܗܿ܀|
    block |ܚܲܫܐ ܕܝܼܠܗܿ ܚܫܲܒܬܸܗ ܠܚܲܫܵܐ ܕܒܲܪܬ ܗܲܕܵܡ̈ܝܗܿ܃|
  block
    block |ܘܠܐ ܐܸܬܒܲܝܐܬ̤ ܥܕܡܵܐ ܕܫܲܢܝܼ ܣܵܢܐܵܐ ܠܚܘܿܪܒܵܐ܀|
    block |܃ܒܐܸܒܼܐܠ ܪܒܐ ܝܲܬܝܼܒܐ ܗ̄ܘܼܵܬܼ ܐܝܟ ܕܥܠ ܡܝܼܬܼܐ|
    block |ܟܡܵܐ ܕܡܵܪܘܿܕܐ ܡܪܹܝܼܡ ܗܘܼܐ ܩܵܠܗ ܒܗܲܝܟܲܠ ܒܲܪܬܗܿ܀|
    block |܃ܒܸܟܼܝܵܐ ܘܐܸܠܝܵܐ ܡܠܸܐ ܗܘ݂ܐ ܦܘܼܡܗܿ ܒܟܼܠ ܥܸܕܵܢܝܼ̈ܢ|
    block |ܫܵܡܥܵܐ ܗܘ݂ܵܬܼ ܩܠ̈ܐ ܫܓܝܫ̈ܐ ܕܠܥܸܙ ܕܝܘܵܐ܀|
    block |܃ܒܚܲܫܐ ܩܫܝܵܐ ܡܬܢܓܕܐ ܗ̄ܘܼܵܬ ܠܹܠܲܝ ܐܝܼܡܵܡ|
    block |ܟܕ ܚܵܙܝܵܐ ܗ̄ܘ݂ܵܐܬܼ ܦܘܼܬܵܠ ܦܓܪܐ ܘܒܘܼܠܗܵܝ ܢܲܦܫܐ܀|
    block |܃ܠܐ ܫܠܝܼ ܦܘܼܡܗܿ ܡܢ݂ ܝܼܠ̈ܠܬܐ ܡܲܪܝܼܪ̈ܬܐ|
    block |ܥܕܡܐ ܕܲܫܠܝܼ ܦܓܪܐ ܕܒܲܪܬܗܿ ܘܵܢܚ݂ܘ ܗܲܕܡ̈ܝܗܿ܀|
    block |܃ܠܵܐ ܓܵܙ ܪܸܕܝܐ ܕܕܡ̈ܪܹܐ ܕܥܲܝܢ̈ܝܗܿ ܘܲܕܚܘܼܫܵܒ̈ܝܗܿ|
    block |ܥܕܡܐ ܕܲܚܙ݂ܬ̤ ܕܝܼܒܸܫ ܢܸܒܥܵܐ ܕܡܲܪܬܼܗ ܕܒܝܼܫܐ܀|
    block |܃ܠܐ ܫܠܚܲܬ̤ ܗ̄ܘ̤ܵܬ ܙܲܝܢܐ ܕܐܒܼܠܐ ܡܢ݂ ܪܥܝܵܢܵܗܿ|
    block |ܥܕܡܐ ܕܫܡܥܬ̤ ܗܝܿ ܒܲܪܬ ܩܵܠܐ ܕܢܲܦܝܼܩ ܫܐܕܐ܀|
    block |܃ܠܐ ܣܵܒܼܪܐ ܗ̄ܘ݂ܵܬ ܕܒܸܝܬ ܚܝ̈ܐ ܗ̄ܘܼܵܬܼ ܐܵܦܢ ܚܲܝܵܐ|
    block |ܥܕܠܐ ܕܢܚܡܵܗܿ ܩܠܗ ܕܝܼܫܘܿܥ ܐܝܟ ܕܡܢ݂ ܩܲܒܼܪܐ܀|
    block |܃ܒܩܵܠܸܗ ܢܲܚܡܗܿ ܡܢ݂ ܟܲܪܝܘܼܬܐ ܘܡܼܢ ܦܘܼܡ ܫܐܕܵܐ|
    block |ܘܲܦܢܬ̤ ܘܲܚܙܵܬ̤ ܚܝ̈ܐ ܕܙܲܒܢܐ ܘܕܠܐ ܫܘܼܠܵܡ܀|
    block |܃ܣܲܡ ܚܲܝܘܼܬܐ ܐܪܡܝܼ ܒܢܲܦܫܗܿ ܒܲܕܡܘܼܬ ܙܲܪܥܵܐ|
    block |ܘܗܲܒܸܿܒܼ ܦܐܪܐ ܕܗܲܝܡܢܘܼܬܐ ܒܓܼܘ ܪܥܝܵܢܗܿ܀|
    block |܃ܚܝܵܬ̤ ܡܢ݂ ܡܲܘܬܐ ܕܚܘܼܒܵܠ ܫܐܕܐ ܗܝ̤ ܥܲܡ ܒܲܪܬܗܿ|
    block |ܘܠܒܫܬ̤ ܢܚܬܵܐ ܕܗܲܝܡܵܢܘܼܬܐ ܕܠܐ ܡܬܚܲܒܲܠ܀|
    block |܃ܬܪܝܢ ܝܘܼܬܼܪ̈ܢܐ ܩܢܵܬ̤ ܛܵܝܼܬܐ ܒܗܲܝܡܢܘܼܬܗܿ|
    block |ܓܗܵܝܬܐ ܕܫܐܕܐ ܘܒܝܬܵܝܘܼܬܐ ܕܫܸܡ ܒܵܪܘܿܝܐ܀|
    block |܃ܒܫܲܒܛܵܐ ܕܫܐܕܐ ܕܢܓܸܕ ܒܲܪܬܼܗܿ ܩܢܵܬ̤ ܒܘܼܝܵܢܐ|
    block |ܘܝܠܦܲܬ̤ ܛܲܟܼܣܵܐ ܕܬܹܪܕܐ ܒܐܘܼܪܚܵܐ ܕܠܘܵܬ ܟܲܣܝܵܐ܀|
    block |܃ܐܦ ܠܗ ܠܫܐܕܵܐ ܟܐܒܐ ܥܦܝܼܦܐ ܐܬܬܘܣܲܦ ܠܹܗ|
    block |ܕܟܕ ܣܵܒ̇ܪ ܗܘ݂ܐ ܕܡܹܪܕܐ ܪܵܕܐ ܗܦܝܢ ܐܬܢܓܸܕ܀|
    block |܃ܒܦܲܚܵܐ ܕܲܨܠܵܐ ܢܦܲܠ ܡܵܪܘܿܕܐ ܟܕ ܠܐ ܝ̇ܕܥ|
    block |ܘܲܗܦܲܝܢ ܢܸܟܼܠܸܗ ܥܲܠ ܪܥܝܵܢܸܗ ܐܝܟ ܡܵܐ ܕܟܬܼܝܼܒ܀|
    block |܃ܒܥ݂ܵܐ ܕܢܫܲܝܸܢ ܥܘܼܡܪܐ ܕܢܦܫܸܗ ܘܢܲܚܪܸܒܼ ܐܢܫܐ|
    block |ܘܣܲܚܦܸܗ ܪܡܙܵܐ ܠܒܸܢܝܵܢ ܕܐܦܹܗ ܘܫܲܝܸܢ ܐܢܵܫܵܐ܀|
    block |܃ܒܬܸܛܪܐ ܕܪܘܓܙܸܗ ܨܒܼܵܐ ܕܢܦܟܿܗ ܠܚܲܠܝܘܼܬ ܫܲܝܢܐܵ|
    block |ܘܟܲܦܪܸܗ ܫܲܝܢܵܐ ܠܡܲܪܝܪܘܼܬܹܗ ܡܢ݂ ܡܝ̈ܘܿܬܸܐ܀|
    block |܃ܐܝܟ ܕܒܚܲܡܪܐ ܐܪܘܝܼ ܐܢܘܿܢ ܒܲܟܼܬܝܼܫܘܼܬܸܗ|
    block |ܘܡܢ݂ ܕܐܬܥܲܝܕ ܒܫܸܩܝܵܐ ܕܪܘܚܵܐ ܛܐ݂ ܡܸܐܪܼܝܼܬܸܗ܀|
    block |܃ܒܲܕܡܘܼܬ ܥܒ̈ܕܐ ܡܫܲܥܒܸܕ ܗܘ݂ܐ ܠܗܘܿܢ ܠܥܦܪ̈ܢܵܝܸܐ|
    block |ܘܩ݂ܵܡ ܚܲܕ ܡܸܢܗܘܿܢ ܘܚܲܪܪ ܐܢܘܿܢ ܡܢ݂ ܥܲܒܕܘܼܬܗ܀|
    block |܃ܐܝܟ ܕܒܫܝܼ̈ܛܐ ܡܲܗܸܠ ܗܘ݂ܐ ܒܗܘܿܢ ܒܲܒܼܢ̈ܲܝ ܐܪܥܐ|
    block |ܘܐܪܝܼܡ ܩܵܠܹܗ ܚܲܓ ܦܓܪܢܐ ܘܲܪܥܸܠ ܡܸܢܗ܀|
    block |܃ܒܗܝܼܠ ܗܘ݂ܐ ܘܲܫܠܹܐ ܒܥܘܼܡܪܐ ܕܐܢܫܐ ܒܲܕܡܘܼܬ ܡܲܠܟܵܐ|
    block |ܘܲܫܡܲܥ ܛܸܒܵܐ ܕܫܘܼܠܛܵܢ ܐܢܫܐ ܘܙܵܥ ܘܐܬܒܲܠܗܝܼ܀|
    block |܃ܚܸܒ̈ܠ܀ ܕܡܘܬܐ ܐܲܚܕܘܼܗܝ ܡܢ݂ ܫܸܠܝ ܐܝܟ ܝܵܠܸܕܬܐ|
    block |ܕܚܙܐ ܐܢܵܫܐ ܕܪܵܕܦܝܼܢ ܕܝܘ̈ܐ ܒܫܸܡ ܒܲܪܢܵܫܐ܀|
    block |܃ܡܵܢܐ ܗ̄ܝܼ ܗܕܐ ܫܲܐܸܠ ܫܹܐܕܐ ܠܫܐܕܐ ܚܲܒܪܸܗ|
    block |ܕܗܵܐ ܡܸܬܒܲܠܗܝܼܢ ܚܲܝܠ̈ܘܬܢ ܡܢ݂ ܩܵܠ ܐܢܵܫܵܐ܀|
    block |܃ܐܸܡܲܬܝ ܐܲܫܦܸܠ ܚܹܝܠ ܬܲܩܝܼ̈ܦܹܐ ܩܕܵܡ ܚܲܠ̈ܫܹܐ|
    block |ܐܟܼܡܵܐ ܕܗܵܫܐ ܕܪ̈ܦܘ ܥܲܦܪܢܹ̈ܐ ܠܪ̈ܘܼܚܵܢܝܸܐ܀|
    block |܃ܐܸܡܲܬܝ ܐܲܣܝܘ݂ ܟܪ̈ܝܼܗܝ ܦܓܪܐ ܠܗܲܕܡ̈ܝܗܘܿܢ|
    block |ܐܟܼܡܵܐ ܕܡܲܐܣܹܝܢ ܢܚ̈ܬܝ ܦܓܪܐ ܠܦܓܪ̈ܐ ܟܪ̈ܝܼܗܸܐ܀|
    block |ܐܸܡܲܬܝ ܚܲܪܪ ܥܲܒܕܐ ܡܢ݂ ܫܘܼܥܒܵܕܐ܃|
  block
    block |ܐܟܼܡܐ ܕܗܵܫܐ ܝ̇ܗܸܒ ܝܫܘܿܥ ܚܪܘܼܪ̈ܐ ܠܐܢܵܫܐ܀|
    block |܃ܘܟܒܲܪ ܫܠܡܲܬ̤ ܗܝܿ ܕܟܬܝܼܒܐ ܥܠ ܒܲܪܢܵܫܐ|
    block |ܕܢܕܘܼܫ ܪܹܫܐ ܕܚܲܝܠ̈ܘܵܬܢ ܡܵܐ ܕܡܸܬܢܲܨܚ܀|
    block |܃ܘܟܒܲܪ ܙܲܒܼܢܐ ܗ̄ܘ ܕܫܘܼܠܵܡ ܡܠ̈ܘܗܝ ܕܒܸܠܥܡ ܟܘܼܡܐܲܢ|
    block |ܘܗܵܢ̇ܘ ܕܩܪ݂ܵܝܗܝ ܒܘܟܒ ܢܘܼܗܪܐ ܕܡܢܗܪ ܐܢܵܫܐ܀|
    block |܃ܘܲܟܼܒܪ ܫܲܪܝܼܪ ܦܬܓܵܡ ܡ̈ܠܘܗܝ ܕܗܿܘ ܪܘܼܚܵܢܐ|
    block |ܕܐܟܼܪܸܙ ܒܲܛܢܸܗ ܘܩܪܝܗܝ ܡܵܪܐ ܘܒܲܪ ܥܸܠܵܝܵܐ܀|
    block |܃ܠܐ ܗܘ݂ܐ ܡܸܡܬܘܿܡ ܗܕܐ ܕܗܘܸܢ ܒܗܵܢܵܐ ܙܒܼܢܵܐ|
    block |ܕܩܵܪܝܢ ܐܢܵܫܐ ܒܫܸܡ ܒܲܪܢܫܐ ܘܪܥ̇ܠܝܼܢ ܕܝܘ̈ܐ܀|
    block |܃ܠܐ ܐܫܬܲܡܥܲܬ̤ ܕܚܝ݂ܘ ܡܝܼ̈ܬܐ ܕܠܐ ܒܵܥܘܼܬܐ|
    block |ܐܟܡܵܐ ܕܲܡܥܝܼܪ ܗܢܐ ܠܡܝܼ̈ܬܸܐ ܐܝܟ ܕܡܢ݂ ܫܸܢܬܐ܀|
    block |܃ܗܠܝܢ ܡܲܠܸܠܘ ܣܵܢ̈ܐܐ ܕܐܢܫܐ ܚܲܕ ܥܲܡ ܚܒܪܸܗ|
    block |ܕܚܙ݂ܘ ܐܢܵܫܐ ܕܡܲܦܢܸܐ ܠܐܢܫܐ ܡܢ݂ ܨܐܕܝܗܘܿܢ܀|
    block |܃ܚܙ݂ܘ ܕܐܸܬܦܲܣܲܩܘ ܢܸܫ̈ܒܸܐ ܨܢܝܼܥܸ̈ܐ ܕܫܘܓܵܫ̈ܝܗܘܿܢ|
    block |ܘܲܦܠܲܛ ܨܲܝܕܐ ܕܨܵܕܘ ܡܢ݂ ܐܕܡ ܥܕܡܐ ܠܗܵܫܐ܀|
    block |܃ܚܙ݂ܲܘ ܕܐܦ ܨܸܦܪܐ ܡܚܝܼܠܲܬ ܓܸܦܵܐ ܬܒܲܪܬܸܗ ܠܦܲܚܵܐ|
    block |ܘܦܪܚܲܬ̤ ܣܸܠܩܬ̤ ܠܥܸܠ ܡܢ݂ ܩܸܢܛܐ ܕܢܸܟܼܝܵܢ̈ܝܗܘܿܢ܀|
    block |܃ܒܲܟܼܢܥܢܵܝܬܐ ܚܙ݂ܘ ܡܲܦܘܠܬܐ ܕܩܢܘܿܡ̈ܝܗܘܿܢ|
    block |ܕܐܝܟܲܢ ܚܸܣܢܲܬ̤ ܐܸܠܥܵܐ ܪܦܝܼܬܼܐ ܠܥܘܼܫܢܐ ܕܕܝܘ̈ܐ܀|
    block |܃ܐܘ ܐܬܠܲܒܲܒܼܘ ܓܢܣܵܐ ܡܚܝܼܠܐ ܕܚܵܒ ܒܚܛܝܼܬܐ|
    block |ܘܲܠܒܼܫܘ ܙܲܝܢܐ ܪܘܼܚܵܢܝܐ ܘܐܩܪܸܒܘ ܘܲܙܟܼܘ܀|
    block |܃ܐܚܘܿܕܘ ܣܲܟܿܪܐ ܕܗܲܝܡܢܘܼܬܼܐ ܒܪ̈ܥܝܢܝܟܿܘܿܢ|
    block |ܘܣܝܼܡܘ ܣܲܢܘܲܪܬܐ ܕܦܘܼܪܩܢ ܚܝ̈ܐ ܒܪܸܫ ܡܲܕܥܟܼܘܿܢ܀|
    block |܃ܒܟܸܣܝܐ ܙܲܝܸܢܘ ܚܘܼܫܵܒܝ̈ܟܿܘܿܢ ܚܲܟܿܝܼܡܐܝܼܬ|
    block |ܘܝܼܠܸܦܘ ܛܟܼܣܐ ܠܡܸܬܟܲܬܫܘܼ ܥܲܡ ܪ̈ܘܼܚܵܢܐ܀|
    block |܃ܠܲܘ ܒܣܪܢܐ ܗ̄ܘ݂ ܣܵܢܐܵܐ ܕܡܲܩܪܸܒ ܥܲܡ ܚܲܝܲܝܟܘܿܢ|
    block |ܐܠܐ ܪܘܼܚܐ ܐܚ̇ܕ ܕܲܪܵܐ ܒܙܘܥܸ̈ܐ ܟܣܲܝ̈ܐ܀|
    block |܃ܠܦܘܼܬ ܟܲܣܝܘܼܬܸܗ ܛܲܝܸܒܘ ܙܲܝܢܐ ܪܘܼܚܵܢܝܐ|
    block |ܘܐܩܪܸܒܘ ܘܲܙܟܼܘ ܒܝܲܕ ܚܘܼܡܣܵܢܐ ܕܪ̈ܥܝܵܢܝܟܘܿܢ܀|
    block |ܢܲܛܪ ܠܲܢ ܒܢܝܼܫܢ ܚܝܐ܃ ܕܢܚܙܸܐ ܒܝܼܫܐ ܘܲܢܫܲܢܐ܀|
block |ܕܥܲܠ ܒܪܵܐ ܐܣܵܘܿܛܵܐ|
  block
    block |ܕܥܲܠ ܒܪܵܐ ܐܣܵܘܿܛܵܐ|
  block
    block |ܕܝܼܠܹܗ ܟܲܕܼ ܕܝܼܠܹܗ ܡܸܐܡܪܵܐ ܕܥܸܣܪܝܼܢ ܘܲܬܼܠܵܬܼܵܐ܁|
    block |܃ܕܥܲܠ ܒܪܵܐ ܐܣܵܘܿܛܵܐ|
    block |ܒܗܵܕܹܐ ܫܲܒܿܬܼܵܐ ܕܼܚܲܫܵܐ ܟܠ ܠܸܠܝܵܐ ܡܸܐܡܪܵܐ ܐܵܡ̇ܪܝܼܢ܀|
    block |ܥܘܼܢܵܝܵܐ܀|
    block |܃ܕܠܵܚܸ̇ܡ ܠܚܲܫܵܐ|
    block |ܐܲܚܲܝ̈܀|
  block
    block |܃ܠܪܲܒܵܢܘܼܬܼܵܐ ܕܣܸܦܪ̈ܲܝ ܪܘܼܚܵܐ ܒܥܹ̇ܝܬܼ ܕܐܸܬܿܬܲܠܡܲܕܼ|
    block |ܘܫܪܝܼܬܿ ܕܐܗܓܐ ܕܲܟܼܬܼܝܼܒܒܼ ܒܚܘܼܐܘܼܩܵܐ ܓܲܒܼܪܵܐ ܘܲܒܼܢܵܘ̈ܗܝ܁|
    block |܃ܒܪܹܫ ܦܵܣܘܿܩ̈ܐ ܦܓܲܥ ܒܝܼ ܫܲܪܒܵܐ ܕܦܘܼܠܵܓܼ ܢܸܟܼܣܹ̈ܐ|
    block |ܐܲܒܼܵܐ ܕܡܵܘܪܸܬܼ ܥܘܼܬܼܪܵܐ ܕܚܘܼܒܹܗ ܠܲܬܼܪܹܝܢ ܝܠܕܵܘ̈ܗܝ܁|
    block |܃ܙܥܥܪܵܐ ܫܸܡ̇ܥܹܬܼ ܟܲܕܼ ܐܵܡܲ݁ܪ ܗ̄ܘ̣ܵܐ ܠܘܵܬܼ ܝܵܠܘܿܕܼܗ|
    block |ܕܗܒ̣ ܠܝܼ ܦܲܠܓܼܘܼܬ ܕܐܸܗܘܐ ܫܲܠܝܼܛ ܥܲܠ ܡܲܪ̈ܗܵܛܲܝܼ܁|
    block |܃ܗܒܼ ܠܝܼ ܗܲܒܼܠܝܼ ܕܐܸܗܘܹܐ ܡܵܪܵܐ ܠܢܸܟܼܣܝ̈ ܘܐܹܕܲܒܲܪ ܕܠܝܼ|
    block |ܐܲܝܟ ܡܵܐ ܕܲܦܐܹܐ ܠܲܒܼܢܲܝ̈ ܚܹܐܪܹ̈ܐ ܠܡܸܫܬܲܠܛܘܼ܁|
  block
    block |܃ܗܲܒܼܠܝܼ ܕܐܸܩܢܹܐ ܫܡܵܐ ܕܲܒܼܢܲܝ̈ܵܐ ܒܗܘܿܢ ܒܲܥܒܼ̈ܕܹܐ|
    block |ܘܢܸܕܲܥ ܘܢܸܕܲܥ ܟܠܢܵܫ ܕܡ̣ܢ ܛܘܼܗܡܵܐ ܐ̄ܢܵܐ ܩܢܹܐ ܚܹܐܪܘܼܬܼܵܐ܁|
    block |܃ܐܸܢ ܝܵܪܬܼ ܐ̄ܢܵܐ ܫܲܡܠܑܵܐ ܨܹܐܕܲܝ ܫܸܡ ܝܼܪ̈ܬܘܸܬܼܵܐ|
    block |ܘܲܒܼܩܝܼ ܪܸܥܝܵܢܝ ܒܝܲܕܼ ܢܸܣܝܵܢܵܐ ܕܕܼܘܼܒܵܪ ܚܲܝܲܝ̈܁|
    block |܃ܘܕܲܕܼ ܝ̇ܕܥ ܗ̄ܘ̣ܵܐ ܐܲܒܼܵܐ ܕܝܠܕܗ ܠܵܐ ܡܲܟܼܫܲܪ ܗ̄ܘ̣ܵܐ|
    block |ܠܵܐ ܐܸܬܼܥܲܣܲܩ ܕܲܢܡܲܠܹܐ ܠܹܗ ܪܸܓܲܬܼ ܢܲܦ̣ܫܹܗ܁|
    block |܃ܘܟܲܕܸ ܠܵܐ ܛܵܥ̈ܐ ܠܒܲܣܝܼܡܘܼܬܹܗ ܛܘܼܥܲܝ ܕܲܒܼܪܹܗ|
    block |ܠܵܐ ܚܵܫܸ̇ܒܼ ܗ̄ܘ̣ܵܐ ܕܢܸܬܸܿܠ ܝܲܬܿܝܼܪ ܠܚܲܣܝܼܪ ܗܵܘܢܵܐ܁|
    block |܃ܘܟܲܕܼ ܕܝܼܠܹܗ ܗ̣̄ܘܵܬܼ ܕܢܸܬܸܿܠ ܝܲܬܼܝܼܪ ܠܑܲܐܝܢܵܐ ܕܫܵܘܹ̇ܐ|
    block |ܒܫܲܘܝܼܘ ܝܼܗܒܹܿܗ ܥܘܼܬܼܪܵܐ ܪܲܒܿܐ ܕܒܲܣܝܼܡܘܼܬܹܗ܁|
    block |܃ܒܫܘܝܘܼܦܸܠܲܓܼ ܥܘܼܬܼܪܵܐ ܠܲܒܼܢܵܘ̈ܗܝ ܐܲܒܼܵܐ ܕܪ̈ܚܡܹܐ|
    block |ܘܠܵܐ ܚܵܫܸ̇ܒ̣ ܗ̄ܘ̣ܵܐ ܥܲܡ ܙܲܠܝܼܠܵܐ ܕܐܲܚ̣ܨܦ ܘܲܫܐܸܠ܁|
    block |܃ܫܩ݂ܲܠ ܝܪܬܘܼܬܼܵܐ ܒܢܲܝ̈ ܥܲܬܝܼܪܵܐ ܘܐܸܚܕܼܘ ܢܘܼ̈ܡܹܐ|
    block |ܘܥܲܡ ܦܘܼܠܵܓܼܗܘܿܢ ܦܪܲܫ̣ܘ ܘܐܸܬܼܢܲܟܼܪܝܼܘ ܚܲܕܼ ܡ̣ܢ ܚܲܒܼܪܹܗ܁|
    block |܃ܙܥܘܿܪܵܐ ܟܲܢܼܫ ܥܘܼܬܼܪܵܐ ܕܲܡܛܝܗܝ ܡ̣ܢ ܒܹܝܬܼ ܐܲܒܼܘܼܗܝ|
    block |ܘܐܲܪܚܸܩ ܘܲܫ̣ܪܵܐ ܒܐܲܬܼܪܵܐ ܕܡܲܒܼܥܲܕܼ ܡ̣ܢ ܝܵܕܘܿܥܘ̈ܵܗܝ܁|
    block |܃ܥܲܡ ܩܸܢܝܵܢܹܗ ܦ̣ܪܫ ܐܵܦ ܚܘܼܒܹܿܗ ܡ̣ܢ ܝܵܠܘܿܕܹܿܗ|
    block |ܘܲܪܚܸܡ ܘܐܲܚܸܒܼ ܠܲܡܕܲܝܵܪܘܼ ܥܲܡ ܢܘܼܟܼܪ̈ܵܝܹܐ܁|
    block |܃ܛܥ̣ܵܐ ܥܸܢܝܵܢܵܐ ܕܫܲܦܝܼܪ̈ܵܬܼܵܐ ܕܒܹܝܬܼ ܐܲܒܼܵܗܵܘ̈ܗܝ|
    block |ܘܫܲܪܝܼ ܦܵܗܹ̇ܐ ܒܲܕܼ ܠܵܐ ܦܲܐܝ̈ܢ ܠܲܒܼܢܲܝ̈ ܚܹܐܪ̈ܐ܁|
    block |܃ܒܢܲܦ̣ܫܹܗ ܘܦܲܓܼܪܹܗ ܢܦܲܩ̣ ܘܐܹܬܼܢܲܟܼܪܝܼ ܠܲܒܼܢܲܝ̈ ܓܸܢܣܹܗ|
    block |ܘܥܲܡ ܩܸܢܝܵܢܵܘ̈ܗܝ ܚ̣ܙܲܩܘ ܚܘܼܫܵܒܼܵܘ̈ܗܝ ܒܵܬܲܪ ܛܘܼܥܝܲܝ܁|
    block |܃ܟܠܹܗ ܥܘܼܬܼܪܵܐ ܫܩ̣ܠ ܐܣܘܿܛܵܐ ܘܲܢܦ݂ܲܩ ܥܲܡܹܗ|
    block |ܘܠܲܐ ܐܲܪܦܝܼ ܠܹܗ ܣܪܝܼܕܼܵܐ ܕܚܘܼܒܹܿܗ ܠܘܵܬܼ ܩܲܪ̈ܝܼܒܼܵܘ̈ܗܝ܁|
    block |܃ܢܦ̣ܩ ܡ̣ܢ ܫܲܝܢܵܐ ܘܲܪܚܸܡ ܚܘܼܪܒܿܐ ܕܲܡܠܹܐ ܩܸܢܛܵܐ|
    block |ܘܐܲܥܢܝܼ ܢܲܦ̣ܫܹܗ ܒܵܐ ܣܘܿܛܘܼܬܼܵܐ ܘܙܲܠܝܼܠܘܼܬܼܵܐ܁|
    block |܃ܪܸܓܿܬܼܵܐ ܣܢܝܼܬܼܵܐ ܒܛܸܢ̣ܘ ܚܘܼܫܵܒܲܘ̈ܗܝ ܒܸܦܩܦܵܐ ܕܥܵܘܠܵܐ|
    block |ܘܐܵܘܠܸܕܼ ܦܘܼܡܹܗ ܘܪܒܿܝ ܥܝܼܢܘ̈ܗܝ ܦܹܐܪܵܐ ܨܲܚܢܵܐ܁|
    block |܃ܙܲܠܝܼܠܘܼܬܼܵܐ ܫܒ̣ܬܼܗ ܠܗܵܘܢܵܐ ܕܒܲܪ ܚܲܟܿܝܼܡܵܐ|
    block |ܘܐܲܝܟ ܓܲܠܘܵܝܵܐ ܢܦܲܩ̣ ܘܐܸܬܼܡܲܟܸܿܟ ܩܕܼܵܡ ܚܘܼܬܼܚ̈ܬܼܵܐ܁|
    block |܃ܛܥ̣ܵܐ ܚܸܟܼ̈ܡܵܬܹܗ ܘܐܲܫܝܼܛ ܠܲܫܡܵܐ ܕܝܲܩܝܼܪܘܼܬܗ|
    block |ܘܠܵܐ ܐܸܬܼܥܲܗܲܕ ܕܡܲܢ̣ܘܼ ܘܒܲܪ ܡ̇ܢ ܘܐܲܝܢ̣ܵܘ ܛܘܼܗܡܹܗ܁|
    block |܃ܐܸܟ̣ܠ ܐܘܼܟܼܠܵܐ ܕܐܵܣܘܿܛܘܼܬܼܵܐ ܥܲܡ ܐܣܟ̈ܛܐ|
    block |ܘܐܲܥܢܝܼ ܢܲܦ̣ܫܹܗ ܒܫܸܩܝܵܐ ܨܲܚܢܵܐ ܥܲܡ ܙܲܠܝܼܠܹ̈ܐ܁|
    block |܃ܪܘܝܼ ܪܸܥܝܵܢܹܗ ܒܲܪ̈ܓܼܝܼܓܼܵܬܼܵܐ ܕܦܲܓܼܪܵܐ ܘܢܲܦ̣ܫܵܐ|
    block |ܘܲܪ̈ܗܸܛܝ ܥܲܝܢܵܘ̈ܗܝ ܩܵܬܼܵܪ ܙܵܘܥܵܘ̈ܗܝ ܕܠܵܐ ܟܕܼܚܵܕܼܵܐ܁|
    block |܃ܦܩ݂ܲܪ ܘܐܸܫܬܲܚܝܢ ܒܪܸܓܲܬܼ ܒܸܣܪܵܐ ܐܘܼܟܼܠܵܐ ܕܡܵܘܬܼܵܐ|
    block |ܘܠܵܐ ܐܸܬܼܒܲܝܲܢ ܕܒܼܐܘܼܟܼܠܹܗ ܡܵܘܒܸܿܕܼ ܩܸܢܝ̈ܢ ܚܲܝ̈ܵܘܗܝ܁|
    block |܃ܘܘܼܬܼܪܗ ܐܵܘܒܸܿܕ ܘܦܲܪܲܚ ܢܸܟܼܣܵܘ̈ܗܝ ܒܹܝܬܼ ܙܢܝ̈ܬܐ|
    block |ܘܲܗܘ̤ܵܐ ܨܪܝܼܟܼܵܐ ܡ̣ܢ ܩ̈ܢܝܢܐ ܘܡ̣ܢ ܒܘܼܝܢܐ܁|
    block |܃ܝܼܢܸܦ ܘܐܸܟܲܠ ܘܠܵܐ ܐܸܬܼܡܲܠܝܲܬ̤ ܐܣܵܘܿܛܘܼܬܹܗ|
    block |ܘܚܵܒ̣ ܘܐܸܬܼܡܲܫܟܲܢ ܘܐܵܘܿܓܼܪ ܢܲܦ̣ܫܹܗ ܒܐܘܼܟܼܠܵܐ ܕܝܵܘܡܵܐ܁|
    block |܃ܥܲܡ ܢܵܟܼܘܿܠܵܐ ܐܵܘܓܼܪ ܝܲܥܢܵܐ ܠܡܸܦܠܲܚ ܡܲܓܿܢ|
    block |ܘܕܕܼܢܗ ܣܵܢܵܢܵܐ ܒܢܝܼܪܵܐ ܩܲܫܝܵܐ ܕܡܲܪܝܼܪܘܼܬܹܗ܁|
    block |܃ܚܲܪܡܵܢܵܐܝܼܬܼ ܐܸܬܼܚܲܫܲܚ ܒܹܗ ܕܠܵܐ ܚܵܘܣܵܢܵܐ|
    block |ܘܐܲܝܟ ܕܲܒܼܨܲܥܪܵܐ ܥܲܒܼܕܹܗ ܪܥܝܵܐ ܠܚܲܘܬܼܵܐ ܒܣܝܼܪܬܵܐ܁|
    block |܃ܚܙܝܼܪܹ̈ܐ ܒܣܝܼܪܹ̈ܐ ܫܕܪܗ ܠܡܸܪܥܵܐ ܠܝܲܩܝܼܪ ܡ̣ܢ ܟܠ|
    block |ܘܡ̣ܢ ܚܲܪ̈ܘܼܒܹܗ ܝܼܗ̣ܒ ܠܹܗ ܐܘܼܟܼܠܵܐ ܐܲܝܟ ܕܲܠܚܪ̈ܫܹܐ܁|
    block |ܥܲܡ ܚܲܝܘ̈ܬܼܵܐ ܐܲܫܘܝܼ ܚܲܝܘ̈ܗܝ ܣܵܢܐܵܐ ܕܐܲܓܼܪܹܗ܁|
  block
    block |ܘܥܲܡ ܫܲܬܿܝܼܩܹ̈ܐ ܐܸܣ݂ܲܪ ܪܲܗܛܵܐ ܕܦܵܪܘܿܫܘܼܬܹܗ܁|
    block |܃ܒܨܝܼܪ ܗ̄ܘ̣ܵܐ ܐܘܟܼܠܹܗ ܐܵܦ ܡ̣ܢ ܚܲܪ̈ܫܹܐ ܕܲܡܕܲܒܲܪ ܗ̄ܘ̣ܵܐ|
    block |ܘܲܡܙܲܠܗܸܙ ܗ̄ܘ̣ܵܐ ܡܵܙܘܿܢ ܚܲܝܵܘ̈ܗܝ ܡ̣ܢ ܕܲܒܼܥܝܼܵܐ܁|
    block |܃ܐܵܟܸ̇ܠ ܗ̄ܘ̣ܵܐ ܓܝܲܪ ܐܘܼܟܼܠܵܐ ܫܝܼܛܵܐ ܕܠܵܐ ܣܲܒܼܥܘܼܬܼܵܐ|
    block |ܘܡܸܬܼܒܲܓܼܪܲܓܼ ܗ̄ܘ̣ܵܐ ܕܢܸܡܠܹܐ ܟܲܪܣܹܗ ܡ̣ܢ ܚܲܪ̈ܘܼܒܹܐ܁|
    block |܃ܚܲܫܵܐ ܩܲܫܝܵܐ ܡܸܬܿܬܵܘܿܣܲܦ ܗ̄ܘ̣ܵܐ ܥܲܠ ܟܲܦܢܘܼܬܹܗ|
    block |܃ܘܡܸܬܒܵܩܹܐ ܗ̄ܘ̣ܵܐ ܕܟܲܕܼ ܫܝܼܛ ܐܘܼܟܼܠܹܗ ܒܨܝܼܪ ܘܡܙܠܗܲܙ|
    block |܃ܚܲܫܵܐ ܕܢܲܦ̣ܫܹܗ ܡܢܲܓܸܕ ܗ̄ܘ̣ܵܐ ܠܹܗ ܛܵܒܼ ܡ̣ܢ ܟܲܦܢܵܐ|
    block |ܕܐܲܝܟܲܢ ܐܘܒܸܿܕ ܥܲܡ ܩܢܝܼܢܘ̈ܗܝ ܐܵܦ ܚܟܡ̈ܬܗ܁|
    block |܃ܒܚܲܫܹܗ ܘܟܲܦܢܹܗ ܨܒ̣ܝ̇ܬܼ ܕܐܸܬܼܒܲܩܹܐ ܦܵܪܘܿܫܵܐܝܼܬܼ|
    block |ܕܡܵܢܲܐ ܗ̄ܝ̣ ܥܸܠܬܹܗ ܘܡܸܛܠ ܡܵܢܵܐ ܟܬܼܝܼܒܼ ܒܣܒܪܬܐ܁|
    block |܃ܫܲܪܒܹܿܗ ܫܚܩܢܝ ܡ̣ܢ ܫܘܪܵܝܵܐ ܟܲܕ ܦܸܓܼܥ̇ܬ ܒܹܗ|
    block |ܕܡܲܬܼܠܵܐ ܐܝܼܬܼܵܘܗܝ ܐܵܘ ܕܲܠܡܵܐ ܟܲܝ ܗܘ̤ ܣܘܼܥܪܵܢܵܐ܁|
    block |܃ܫܪܝܼܪ ܫܲܪܒܹܿܗ ܐܵܘ ܠܵܐ ܫܲܪܝܼܪ ܡܸܬܼܚܲܒܲܒܼ ܗܘܝ̇ܬܼ|
    block |ܘܕܲܢܣܲܒܼ ܥܘܼܬܼܪܵܐ ܡ̣ܢ ܒܹܝܬܼ ܐܲܒܼܘܼܗܝ ܐܲܝܟ ܡ̇ܐ ܕܲܪܬܼܝܼܒܼ܁|
    block |܃ܒܹܝܬܼ ܦܘ̈ܠܓܐ ܩܵܡ̣ܘ ܚܘܫܵܒܲܝ̈ ܥܲܠ ܩܸܪܝܵܢܹܗ|
    block |܃ܘܕܐܸܩܪܹܝܘܗܝ ܡܲܬܼ ܠܵܐ ܐܵܘ ܣܘܥܪܵܢܵܐ ܡܸܬܼܪܢܐ ܗܘ̇ܝ̣ܬܼ|
    block |܃ܒܣܸܦܪܵܐ ܕܪܘܼܚܵܐ ܕܲܟܼܬܲܒܼ ܫܲܪܒܹܿܗ ܬܸܗ̇ܪܹܬܼ ܣܲܓܿܝܼ|
    block |ܪܫ̣ܡ ܥܘܗܕܵܢܹܗ ܒܲܒܛܝܼܠܘܼܬܹܗ ܘܣ̣ܵܡ ܒܹܝܬܼ ܪܲܪ̈ܟܹܐ܁|
    block |܃ܒܕܼܡܘܼܬܼ ܨܲܠܡܵܐ ܐܲܥܸܠ ܩܲܒܼܠܹܗ ܒܹܷܝܬܼ ܦܠܐܬ̈ܐ|
    block |ܕܢܸܚܙܹܐ ܟܠܢܵܫ ܕܡܲܢ̣ܘ ܘܒܲܪ ܡ̇ܢ ܘܥܲܠ ܡ̇ܢ ܐܘܼܓܲܪ܁|
    block |܃ܡܵܕܝܢ ܙ̇ܕ̇ܩ ܕܠܵܐ ܢܸܬܼܦܲܠܓܼ ܥܲܠ ܣܘܥܪܵܢܹܗ|
    block |ܕܗܵܐ ܟܪܵܘܿܙܵܐ ܕܪܘܼܚܵܐ ܚܵܘܝܼ ܕܫܲܪܝܼܪ ܫܲܪܒܹܿܗ܁|
    block |܃ܡܲܬܼܠܵܐ ܐܝܼܬܼܵܘ̣ܗܝ ܠܵܘ ܣܘܼܥܪܵܢܵܐ ܦܲܓܼܪܢܵܝܵܐ|
    block |ܘܟܲܕܼ ܛܵܒܼ ܡܲܬܼ ܠܵܐ ܗ̄ܘ̣ ܫܲܪܝܼܪ ܫܲܪܒܹܿܗ ܘܪܲܒܿ ܒܘܼܕܵܩܹܗ܁|
    block |܃ܥܘܼܬܼܪܵܐ ܪܲܒܵܐ ܟܣܹܐ ܒܹܗ ܒܫܲܪܒܹܿܗ ܐܵܦܸܢ ܡܲܬܼ ܠܵܐ ܗ̄ܘ̣|
    block |܃ܘܚܹܝܠ ܥܵܒܼܘܿܕܼܵܐ ܘܲܥܒܼܵܕܼ ܐܝܼܕܼܵܘ̈ܗܝ ܡܸܬܼܒܲܕܲܩ ܒܹܗ|
    block |܃ܓܲܒܼܪܵܐ ܕܲܟܼܬܼܝܼܒܼ ܐܲܠܵܗ ܟܠܵܐ ܗ̄ܘ̣ ܕܐܲܬܼܩܸܢ ܟܠܵܐ|
    block |ܘܲܬܼܪܹܝܬ ܝܸܠܕܘ̈ܗܝ ܬܸܓܼܡܹ̈ܐ ܕܟܹܐܢܹ̈ܐ ܘܲܕܼܚܲܛܵܝܹ̈ܐ܁|
    block |܃ܥܘܼܬܼܪܵܐ ܕܦܲܠܸܓܼ ܦܵܪܘܿܫܘܼܬܼܵܐ ܗ̄ܝ̣ ܕܝܲܗ̣ܒ ܒܲܡ̈ܠܝܼܠܹܐ|
    block |ܕܢܸܗܘܘܢ ܦܵܪܫܝܼܢ ܚܹܝܠ ܥܒܘܕܐ ܕܝܲܩܲܪ ܐܸܢܘܿܢ܁|
    block |܃ܒܪܵܐ ܩܲܫܝܼܫܵܐ ܓܡܝܼܪܹ̈ܐ ܐܸܢܘܿܢ ܪ̈ܵܚܡܲܝ ܚܘܼܒܹܗ|
    block |ܘܲܒܼܪܵܐ ܙܥܘܿܪܵܐ ܪ̈ܵܓܲܝ ܚܘܼܒܵܐ ܕܐܲܪ̈ܥܵܢܝܵܬܼܵܐ܁|
    block |܃ܠܛܵܒܹ̈ܐ ܘܒܹܝܼܫܹ̈ܐ ܝܲܗ̣ܒܼ ܒܵܪܘܿܝܵܐ ܚܹܝܠ ܚܸܟܼܡ̈ܬܹܗ|
    block |ܘܲܒܙܕܲܝܼ̈ܩܹܐ ܘܒܥܘ̈̇ܠܐ ܣܵܡ̣ ܒܘܼܝܵܢܵܐ܁|
    block |܃ܟܹܐܢܹ̈ܐ ܒܚܘܼܒܵܐ ܢܛܲܪ̣ܘ ܓܲܙܲܝ̈ܗܘܿܢ ܘܟ̣ܢ ܢܸܟܼܝܢ̈ܐ|
    block |ܘܪܲܦܝܲܝ ܠܸܒܿܐ ܒܲܕܲܪ ܘ ܥܘܼܬܼܪܵܐ ܕܨܒܼܝܵܢܲܝ̈ܗܘܿܢ܁|
    block |܃ܗܢ̣ܘܿܢ ܐܸܢܘܿܢ ܒܢܝ̈ܐ ܕܩܵܘܝܼܘ ܒܹܝܬܼ ܐܲܒܼܘܼܢ ܐܲܒܼܘܼܗܘܿܢ|
    block |ܘܲܦܪܥ̣ܘ ܚܘܒܵܐ ܕܚܲܝܲܒܼ ܐܢ̈ܫܵܐ ܠܲܡܬܿܩܢܵܢܹܗ܁|
    block |܃ܙܥܪܵܐ ܕܲܫܩ݂ܲܥ ܥܘܼܬܼܪܵܐ ܕܲܡܛ̣ܵܝܗܝ ܘܐܲܪܚܸܩ ܣܲܓܿܝܼ|
    block |ܒܝܫܹ̈ܐ ܐܢܘܿܢ ܕܲܣܢ̣ܵܘ ܚܘܼܒܵܐ ܕܪ̈ܘܼܚܵܢܝܵܬܐ܁|
    block |܃ܗܢܘ̣ܢ ܐܸܢܘܿܢ ܕܛܥ̣ܘ ܘܲܢܦܲܩ̣ܘ ܡ̣ܢ ܨܹܝܕܼ ܩܘܼܫܬܐ|
    block |ܘܐܲܪܚܸܩܘ ܘܲܫ̣ܪܵܘ ܠܗܲܠ ܡ̣ܢ ܫܲܝܢܵܐ ܕܫܸ̇ܡ ܒܵܪܘܿܝܵܐ܁|
    block |܃ܗܢ̣ܘܢ ܐܢܘܢ ܕܒܲܕܲܪܘ ܥܘܼܬܼܪܵܐ ܘܗܵܘܢܵܐ ܕܲܒܗܘܿܢ|
    block |ܘܲܛܠܸܩ ܘܐܘܵܦܝ ܡܵܙܘܿܢ ܚܲܝܹ̈ܐ ܡ̣ܢ ܡܲܕܥܗܘܿܢ܁|
    block |܃ܗܢ̣ܘܢ ܐܸܢܘܢ ܕܐܲܟܲܠ̣ܘ ܘܐܸܫܬܝܼܘ ܐܵܣܘܵܛܝܼܬܼ|
    block |ܘܠܵܐ ܐܸܬܼܡܲܠܲܬ̤ ܪܸܓܿܬܼܵܐ ܣܢܝܼܬܼܵܬ ܕܚܘܼܫܵܒܲܝ̈ܗܘܿܢ܁|
    block |ܘܗܢ̣ܘܿܢ ܐܸܢܘܿܢ ܕܦܲܠܲܚ̣ܘ ܡ̇ܓܢ ܥܲܡ ܢܵܕܘܠܵܐ܃|
  block
    block |ܘܚܵܒ̣ܘ ܘܐܸܬܼܡܲܟܲܢܘ ܒܪ̈ܓܼܝܵܓܼܵܬܼܵܐ ܘܣܘܼܥܪ̈ܵܢܲܝܗܘܿܢ܁|
    block |܃ܗ̇ܘ ܓܹܝܪ ܕܐܲܓܼܪ ܘܲܦܠ̣ܚܘ ܥܲܡܹܗ ܘܠܵܐ ܝܗ̣ܒ ܐܲܓܼܪܐ|
    block |ܩܵܛ̇ܠ ܐܢ̈ܫܐ ܗ̄ܘ̣ ܕܲܓܠܝܼܙ ܟܠܹܗ ܡ̣ܢ ܝܵܘܣܵܢܵܐ܁|
    block |܃ܥܲܡܹܗ ܐܘܿܓܼܪ ܗܘ̇ ܒܲܪ ܚܹܐܪܹ̈ܐ ܩܢܹܐ ܫܘܼܠܛܢܐ|
    block |ܘܗܘ̤ܝܘܼ ܕܥܲܒܼܕܹܗ ܣܪܝܼܩ ܡ̣ܢ ܢܸܟܼܣܹ̈ܐ ܕܦܪܘܿܫܘܼܬܼܵܐ܁|
    block |܃ܘܗܘ̤ܝܘܼ ܢܟܼܝܼܠܵܐ ܕܥܲܒܼܕܹܗ ܪܵܥܝܵܐ ܕܫܟܼܝܪ̈ܬܐ|
    block |ܘܝܗ̣ܒ ܠܹܗ ܐܘܼܟܼܠܵܐ ܐܣܘܛܘܬܐ ܕܠܵܐ ܣܲܒܥܘܼܬܼܵܐ܁|
    block |܃ܗܘ̤ܝܘܼ ܕܥܲܝܕܹܗ ܒܫܸܩܝܵܐ ܨܲܚܢܵܐ ܕܙܲܠܝܼܠܘܼܬܼܵܐ|
    block |ܘܐܲܝܟ ܕܲܒܼܚܲܡܪܵܐ ܪܘܝܼ ܒܲܚܛܝܼܬܼܵܐ ܘܲܛܥ̣ܵܐ ܗܵܘܢܹܗ܁|
    block |܃ܠܵܐ ܟܸ̇ܠܩܲܪܨܐ ܢܩܸܦ ܚܲܛܵܝܐ ܒܝܲܕ ܣܘܥܪ̈ܢܘܗܝ|
    block |ܘܥܲܡܹܗ ܐܘܓܼܪ ܒܲܪ̈ܓܼܝܵܓܼܵܬܼܵܐ ܕܠܵܐ ܝܘܼܬܼܪ̈ܵܢܹܐ܁|
    block |܃ܚܙܝܼܪܹ̈ܐ ܕܲܟܼܬܼܝܼܒܼ ܕܲܪܥܵܐ ܡܲܓ̇ܢ ܕܠܵܐ ܬܼܘܪܣܵܝܵܐ|
    block |ܦܘܼܠܚܵܝܢ ܥܵܘܠܵܐ ܠܵܐ ܗ̄ܘ̣ ܕܠܝܬܿ ܝܘܼܬܼܪܵܢܵܐ ܠܲܕܼܒܹܗ ܦܵܠܲܚ̇܁|
    block |܃ܗܵܝ̇ ܬܘܼܒܼ ܕܐܸܡ݂ܲܪ ܕܡܸܬܼܪܲܓܲܪܓܼ ܗ̄ܘ̣ܵܐ ܕܢܸܡܠܹܐ ܟܲܪܣܹܗ|
    block |ܪܸܓܿܘܲܐ ܗ̄ܝ̣ ܒܝܼܫܬܐ ܕܲܫܟܼܝܼܪ̈ܵܬܐ ܕܠܵܐ ܡܸܣܬܲܒܼܥ̈ܲܢ܁|
    block |܃ܚܪ̈ܘܼܒܐ ܕܹܝܢ ܙܢ̈ܝܐ ܐܢܘܿܢ ܕܐܵܣܘܿܛܘܼܬܼܵܐ|
    block |ܕܲܟܼܡܵܐ ܕܦܵܗܹ̇ܐ ܠܹܒܐ ܒܥܵܘ̣ ܠܵܐ ܬܘܼܒܼ ܡܸܬܼܝܥܲܢ܁|
    block |܃ܗܵܟܲܢ ܣܥܪܵܢ ܚܛܝܼܬܼܵܐ ܟܠܫܵܥ ܨܝܕܼ ܩܵܪ̈ܝܼܒܹܝܗ̇|
    block |ܕܲܡܓܲܪܓܵܐ ܠܹܗ ܠܠܸܒܵܐ ܠܡܸܗܪܲܓܼ ܒܲܕܼܠܵܐ ܦܲܐܝ̈ܢ܁|
    block |܃ܐܲܝܟ ܙܵܢܝܼܬܼܵܐ ܡܚܵܘܝܵܐ ܐܵܦܹ̈ܐ ܕܙܲܠܝܼܠܘܼܬܼܵܐ|
    block |ܘܲܚܠܦ ܓܘܼܫܡܵܐ ܥܵܐ̇ܠܵܐ ܡܙܲܢܝܵܐ ܥܲܡ ܪܸܥܝܵܢܵܐ܁|
    block |ܢܕܼܝܼܕܼ ܫܘܼܚܵܛܵܗ̇ ܡ̣ܢ ܚܲܝܘ̈ܬܼܵܐ ܙ̈ܠܝܼܠܵܬܐ܁|
    block |ܘܲܛܡܹܐ ܢܩܦܵܗ̇ ܡ̣ܢ ܕܲܒܼܥܲܝܼܪܵܐ ܕܠܵܐ ܒܘܼܝܵܢܵܐ܁|
    block |܃ܥܲܡܵܗ̇ ܙܲܢܝܼ ܒܪܵܐ ܐܵܣܘܿܛܵܐ ܕܦܲܪܚ ܢܸܟܼܣܘ̈ܗܝ|
    block |ܘܗ̤ܝ ܛܲܡܵܐܬܹܗ ܒܫܵܘܬܵܦܘܼܬܼܵܐ ܕܲܕܼܠܵܐ ܢ̇ܡܘܿܣܝ܁|
    block |܃ܚܘܼܒܵܗ̇ ܦܲܪܫܹܗ ܠܚܘܼܒܵܐ ܕܢܲܦ̣ܫܹܗ ܡ̣ܢ ܝܵܠܘܿܕܹܗ|
    block |ܘܲܒܼܥܸܢܝܵܢܵܗ̇ ܛܥ̣ܵܐ ܥܸܢܝܵܢܵܐ ܕܪܸܚܡܲܬܼ̇ ܐܲܒܼܘܼܗܝ܁|
    block |܃ܗ̤ܝ ܡܣܟܿܢܬܼܗ ܡ̣ܢ ܒܘܼܝܵܢܵܐ ܐܲܝܟ ܕܡ̣ܢ ܢܸܟܼܣܹ̈ܐ|
    block |ܘܗ̤ܝ ܫܥܒܕܬܗ ܠܥܲܒܼܕܘܼܬܼ ܥܵܘ̣ܠܵܐ ܕܒܹܝܐܼ ܦܘܼܟܪ̈ܝܐ܁|
    block |܃ܦܘܼܠܚ̈ܢ ܥܲܒܼ̈ܕܐ ܦܠܲܚ̣ ܒܲܪܚܹܐܪܹ̈ܐ ܥܲܡ ܣܩܘܪܗ|
    block |ܘܥܲܡ ܚܝܘ̈ܬܐ ܟܕܼܢܹܗ ܒܥܲܡ̈ܠܹܐ ܘܲܒܼܬܼܘܼܪܣܵܝܵܐ܁|
    block |܃ܕܠܵܐ ܚܵܘܣܵܐ ܦܠܲܚ̣ ܒܹܗ ܒܝܼܫܵܐ ܒܒܲܪ ܓܵܠܘܼܬܼܵܐ|
    block |ܘܠܵܐ ܟܸܪܝܲܬ̤ ܠܹܗ ܥܲܠ ܡܘܼܟܵܟܹܗ ܕܫܝܼܛ ܗ̄ܘ̣ܵܐ ܘܲܒܼܣܹܐ܁|
    block |܃ܗܸܕܝܘܿܛܵܐܝܼܬܼ ܝܼܩܲܪ ܐܵܦ ܗܘ̤ ܠܲܡܲܨܲܥܪܢܹܗ|
    block |ܘܠܵܐ ܦ̣ܪܲܫ ܘܝܼܕܲܥ ܕܐܲܝܟܲܢ ܬܵܥܸ̇ܫ ܘܠܡ̇ܢ ܦܵܠ̇ܚ܁|
    block |܃ܐܲܝܟ ܕܲܒܼܫܸܢܬܼܵܐ ܛܒܼܝܼܥܝܼܢ ܗ̄ܘ̣ܵܘ ܙܵܘܥܲܝ̈ ܢܲܦ̣ܫܹܗ|
    block |ܘܠܵܐ ܡܲܪܓܸܿܫ ܗ̄ܘ̣ܵܐ ܒܝܲܩܝܼܪܘܬܼܵܐ ܕܥܲܡ̇ܠܹܗ ܩܲܫܝܵܐ܁|
    block |܃ܐܲܝܟ ܕܲܒܼܚܲܡܪܵܐ ܪܘܹܐ ܠܸܒܹܿܗ ܗܘ̤ܵܐ ܒܲܪ̈ܓܼܝܼܓܼܬܐ|
    block |ܘܠܵܐ ܚܵܐ̇ܘ ܗ̄ܘ̣ܵܐ ܒܫܟܼܝܼܪ̈ܬܐ ܕܣܲܢܝܘܼܬܼ ܢܲܦܫܹܗ܁|
    block |܃ܒܲܕܼܡܘܼܬܼ ܡܝܼܬܼܵܐ ܪܡܹܐ ܗ̄ܘ̣ܵܐ ܒܥܵܘ̣ܠܵܐ ܕܣܵܢܝܘܼܬܼ ܢܲܦ̣ܫܹܗ|
    block |ܘܒܼܵܪܡ ܗ̄ܘ̣ܵܐ ܠܹܗ ܣܵܣܵܐ ܕܚܲܫܹ̈ܐ ܘܠܵܐ ܡܲܪܓܸܿܫ ܗ̄ܘ̣ܵܐ܁|
    block |܃ܣܪܝܼ ܘܐܸܬܼܒܲܣܒܲܣ ܟܠܹܗ ܒܟܼܠܹܗ ܒܪ̈ܓܼܝܼܓܼܵܐ|
    block |ܘܠܵܐܦܵܫܲܬ̤ ܒܹܗ ܡܢܵܬܐ ܕܚܲܝܹ̈ܐ ܘܕܲܚܘܼܠܡܵܢܵܐ܁|
    block |܃ܛܒܲܥ ܘܐܹܫܬܲܬܲܩ ܒܟܹܐܒܼܵܐ ܩܲܫܝܵܐ ܕܐܲܓܼܪ ܨܐܕܼܵܘܗܝ|
    block |ܥܕܲܡܵܐ ܕܲܩܪ̣ܵܝܥܝ ܟܝܵܢܵܐ ܒܫܸܬܼܩܵܐ ܘܡܲܠܸܠ ܥܲܡܹܗ܁|
    block |܃ܒܲܕܼܡܘܼܬܼ ܥܘܒܼܝܣܵܐ ܕܒܼܨܗ̇ ܟܝܵܢܵܐ ܠܦܵܪܘܿܫܘܼܬܹܗ|
    block |ܘܢܵܕܼ ܡ̣ܢ ܫ̣ܠܝܐ ܘܲܚ̣ܙܵܐ ܩܢܘܿܡܹܗ ܕܣܵܢܹ̇ܐ ܒܵܥܘܠܵܐ܁|
    block |܃ܚܙ̣ܵܐ ܕܲܡܒܼܵܣܒܲܣ ܦܲܓܼܪܹܗ ܘܢܲܦ̣ܫܹܗ ܒܫܘܼܚܢܵܐ ܕܥܵܘܠܵܐ|
    block |ܘܚܲܫ̣ ܘܐܸܬܿܬܲܢܲܚ ܥܲܠ̣ ܚܘܼܒܵܠܹܗ ܕܲܕܠܵܐܚܵܘܣܵܢ܁|
    block |ܐܲܝܠܸܠ ܘܲܒܼܟ̣ܵܐ ܒܩܵܠ ܚܸܢܵܓܼܵܬܼ̈ܐ ܪ̈ܥܘܿܡܵܬܼܵܐ܃|
  block
    block |ܘܗܘ̤ ܠܹܗ ܐܸܡ݂ܲܪ ܕܐܲܝܟܵܐ ܐܢ̄ܬܿ ܝܲܨܪ̈ܐ ܕܒܼܝܼ ܦܵܪܘܿܫܵܐ܁|
    block |܃ܐܲܝܟܵܐ ܐܢ̄ܬܿ ܡܲܕܥܝܼ ܩܢܹܐ ܚܸܟܼܡ̈ܬܐ ܕܦܵܪܘܿܫܘܼܬܼܵܐ|
    block |܃ܕܲܗܘ̤ܝܬܿ ܚܲܪܫܵܐ ܘܠܵܐ ܐܸܬܼܒܲܩܝܼܬ̇ ܒܫܝܼܛܘܼܬܼ ܢܲܦ̣ܫܵܟ|
    block |܃ܐܲܝܟܵܐ ܐܢ̄ܬܿ ܪܸܥܵܝܢܝ ܐ̄ܚܝܵܢܵܐ ܕܥܝܼܪܹ̈ܐ ܥܝܼܪ̈ܲܝ ܟܠܫܵܥ|
    block |ܕܥܲܠ̣ܘ ܓܼܝܣܹ̈ܐ ܘܚܲܠܸܨܘ ܥܘܼܬܼܪܵܟ ܘܠܵܐ ܚܲܫ̣ܬܿ ܘܐܲܪܓܸܿܫܬܿ܁|
    block |܃ܐܲܝܟܲܬܿ ܗܵܘܢܵܐ ܗܲܢܝܘܼܟ ܦܲܓܼܪܵܬ ܡܕܲܒܲܪ ܪܸ̈ܓܼܫܹܐ|
    block |ܕܒܛܸܠ ܪܲܗܛܵܐ ܕܩܲܠܝܼܠܘܼܬܼܵܟ ܘܚ̣ܵܒܬ̇ ܒܵܐܓܼܘܿܢܵܐ܁|
    block |܃ܐܲܝܟܲܬ̇ܝ ܢܲܦ̣ܫܵܐ ܢܸܒ̣ܥܵܐ ܕܡܲܫܩܸܐ ܚܲܝܹ̈ܐ ܠܦܲܓܼܪܵܐ|
    block |ܕܓܼܙܝ̈ ܚܸܟܼܡܵܬܹܟܼ̈ܝ ܘܐܵܘܦܝܼ ܫܸܩܝܵܐ ܕܡܠܝܼܠܘܼܬܹܟܼܝ܁|
    block |܃ܐܲܝܟܵܐ ܐܲܢ̄ܬܿ ܗܘ̤ ܠܹܗ ܫܲܐܸ̄ܠ ܡܝܸܬܼܵܐ ܕܡܝܼܬܼ ܗ̄ܘ̣ܵܐ ܒܥܵܘ̣ܠܵܐ|
    block |ܒܹܝܬܼ ܚܲܝܹ̈ܐ ܐ̄ܢܵܐ ܐܵܘ ܒܹܝܬܼ ܡܸܝܼ̈ܬܹܐ ܠܵܐ ܝܵܕ̇ܥ ܐ̄ܢܵܐ܁|
    block |܃ܒܚܲܫܵܐ ܪܲܒܵܐ ܡܸܬܿܬܲܢܲܚ ܗ̄ܘ̣ܵܐ ܥܲܠ ܡܘܼܟܵܟܹܗ|
    block |ܘܫܲܪܝܼ ܡܨܲܚܹܐ ܠܥ̇ܘ̣ܠܵܐ ܕܲܫܒ̣ܵܝܗܝ ܘܚܲܠ̣ܨܘ̄ ܥܘܼܬܼܪܹܗ܁|
    block |܃ܐܘܗ̇ ܡ̣ܢ ܥܵܘ̣ܠܵܐ ܩܥ̣ܵܐ ܚܲܛܵܝܵܐ ܡܲܪܝܼܪܵܐܝܼܬܼ|
    block |܃ܕܒܲܕܲܪ ܢܸܟܼܣܲܝ̈ ܘܥܒܼܕܢܝ ܓܘܼܚܟܵܐ ܒܹܝܬܼ ܝܵܕܘܿܠܲܝ̈|
    block |܃ܐܘܗ̇ ܡ̣ܢ ܣܵܢܐܵܐ ܕܣܢܹܐ ܘܡܲܣܢܹܐ ܠܲܕܼ ܢܵܩܸ̇ܦ ܠܹܗ|
    block |܃ܕܥܒܼܕܢܝ ܣܢܝܵܐ ܘܲܫܟܼܝܼܪ ܐܲܦܹ̈ܐ ܠܥܹܝܢ ܚܲܙܵܝܹ̈ܐ|
    block |܃ܐܘ̣ܗ̇ ܡ̣ܢ ܛܲܡܲܠܐ ܕܛܡܐ ܟܠܹܗ ܘܲܡܛܲܡܐܹܐ ܟܠ|
    block |ܕܛܲܡܲܐ ܙܵܘܥܲܝ̈ ܒܝܲܕ ܥܸܢܝܵܢܵܐ ܕܲܫܟܼܝܼܪ̈ܵܬܹܗ܁|
    block |܃ܐܘܗ̇ ܟܡܵܐ ܡܲܪܝܼܪ ܦܘܼܠܚܵܢ ܥܵܘܠܵܐ ܘܝܲܩܝܼܪ ܢܝܼܪܹܗ|
    block |ܘܲܣܪܝܼܩ ܥܵܡܠܹܐ ܕܐܲܝܢܵܐ ܕܡܵܘܓܲܪ ܥܲܡ ܚܲܪܡܘܼܬܹܗ܁|
    block |܃ܐܘܗ ܟܡܵܐ ܣܲܡܝܵܐ ܠܵܐ ܝܼܕܲܥܬܼܵܐ ܘܒܼܝܼܫ ܥܸܢܝܵܢܵܗ̇|
    block |ܕܲܡܣܲܡܝܵܐ ܠܹܗ ܠܟܼܠܹܗ ܐ̄ܢܵܫܵܐ ܡ̣ܢ ܘܵܠܝܼܬܼܵܐ܁|
    block |܃ܠܵܐ ܝܼܕܲܥܬܼܵܐ ܥܒܕܬܢܝ ܣܲܡܝܵܐ ܘܚܲܣܝܼܪ ܗܵܘܢܵܐ|
    block |ܘܗ̤ܝ ܒܲܕܲܪܬܹܗ ܠܥܘܼܬܼܪܵܐ ܕܲܡܛ̣ܵܢܝ ܡ̣ܢ ܒܹܝܬܼ ܐܲܒܼܘܼܢ܁|
    block |܃ܗܝ̤ ܣܲܪܩܬܼܵܢܝ ܡ̣ܢ ܡܲܪ̈ܗܵܛܹܐ ܘܡ̣ܢ ܒܘܼܝܵܢܵܐ|
    block |ܘܗܵܐ ܚܵܝܹ̇ܐ ܐ̄ܢܵܐ ܒܐܘܼܟܼܠܵܐ ܫܝܼܛܵܐ ܕܡ̣ܢ ܚܲܪ̈ܘܼܒܸܐ܁|
    block |܃ܟܡܵܐ ܐܲܓܼܝܼܪܹ̈ܐ ܕܚܵ̇ܐܹܝܢ ܡܲܓ̇ܢ ܐܝܼܬܼ ܒܹܝܬܼ ܐܲܒܼܘܢ|
    block |ܘܐܸܢܵܐ ܗܪܟ̇ܐ ܠܟܸܦܢܝ ܐ̇ܒܸܕܼ ܐ̄ܢܵܐ ܒܠܵܐ ܝܼܕܲܥܬܐ܁|
    block |܃ܟܡܵܐ ܐܝܼܬܼ ܕܵܐܟ̇ܠܝܼܢ ܡ̣ܢ ܬܵܘܬܵܪܹ̈ܐ ܕܦܵܬܼܘܪܹܗ ܕܐܵܒ̣ܝ|
    block |ܘܐܸܠܵܐ ܨܪܝܼܟ ܐ̄ܢܵܐ ܡ̣ܢ ܡܵܙܘܿܢܵܐ ܘܠܵܐ ܐ̄ܢܵܫ ܡܪܘܼܚ܁|
    block |܃ܐܹܩܘܼܡ ܐܹܙܲܠ ܠܘܵܬܼ ܗ̇ܘ ܐܲܒܼܵܐ ܕܝܼܠܝܼ ܘܲܕܝܼܠܝ ܘܲܕܼܟܼܠܐ|
    block |ܘܐܹܡܲܪ ܕܲܚܛ̇ܝܹܬܼ ܠܥ̣ܠ ܒܫܲܡܲܝܵܐ ܘܲܩܕܼܵܡ ܐܲܦܝ̈ܟ܁|
    block |܃ܕܲܚܛܝܹ̇ܬܼ ܐܘܕܹܐ ܠܵܐ ܗ̄ܘ̣ܵܐ ܒܩܲܠܝܼܠ ܐܸܠܵܐ ܒܣܲܓܿܝܼ|
    block |ܕܛܸܥܡܹ̇ܬܼ ܚܘܼܒܵܟ ܘܒܲܕܪܹ̈ܬܼ ܥܘܼܬܼܪܵܐ ܕܒܲܣܝܼܡܘܼܬܼܵܟ܁|
    block |܃ܚܛܝܹ̇ܬܼ ܐܹܡܲܪ ܠܹܗ ܘܠܵܐ ܫܵܘܹ̇ܐ ܐ̄ܢܵܐ ܕܲܒܼܪܵܟ ܐܸܬܼܩܪܹܐ|
    block |ܥܒܸܕܲܝܢܝ ܡܸܟܲܝܠ ܐܲܝܟ ܐܲܓܼܝܼܪܹ̈ܐ ܘܐܸܚܹܐ ܒܛܲܝܒܿܘܼ܁|
    block |܃ܗܵܠܹܝܢ ܡܲܠܸܠ ܗܘ̤ ܥܲܡ ܢܲܦ̣ܫܹܗ ܒܪܵܐ ܐܣܘܿܛܵܐ|
    block |ܘܫܲܪܝܼ ܕܢ̣ܪܕܹܐ ܒܲܬܼܘܵܬܼ ܢܲܦ̣ܫܵܐ ܠܘܵܬܼ ܝܵܠܘܿܕܹܗ܁|
    block |܃ܩܸܢܛܵܐ ܘܚܘܼܒܵܐ ܡܠܹܐ ܗ̄ܘ̣ܵܐ ܠܸܒܹܿܗ ܟܲܕܼ ܪܵܕܹܐ ܗ̄ܘ̣ܵܐ|
    block |ܩܸܢܛܵܐ ܡܕܲܚܸܠ ܘܚܘܼܒܵܐ ܡܓܲܪܸܓܼ ܕܐܲܚܨܦ ܘܲܫܐܸܠ܁|
    block |܃ܩܸܢܛܵܐ ܕܚܵܘ̈ܒܵܘܗܝ ܡܣܲܪܸܕܼ ܗ̄ܘ̣ܵܐ ܠܹܗ ܡ̣ܢ ܕܲܠܡܸܦܢܵܐ|
    block |ܘܪܸܚܡܲܬܼ ܐܲܒܼܘܼܗܝ ܡܚܲܦܛܵܐ ܗ̄ܘ̣ܵܬܼ ܠܹܗ ܕܠܵܐ ܬܸܬܼܡܲܬܲܢ܁|
    block |܃ܪܸܚܡܲܬܼ ܚܘܼܒܵܐ ܥܸܠܒܲܬܼ ܣܲܓܿܝܼ ܛܵܒܼ ܡ̣ܢ ܩܸܢܛܵܐ|
    block |ܘܐܸܚܕܬ̤ ܒܐܝܼܕܼܵܘ̈ܗܝ ܘܚܲܝܠܲܬ̤ ܙܵܘܥܵܘ̈ܗܝ ܕܠܵܐ ܢܸܬܼܪܲܦܹܐ܁|
    block |܃ܦܢ̣ܵܐ ܐܲܒܿܝܼܕܼܵܐ ܒܐܘܼܪܚܵܐ ܕܲܢܦ݂ܲܩ ܡ̣ܢ ܒܹܝܬܼ ܐܲܒܼܘܼܗܝ|
    block |ܘܲܬܼܪܲܨ ܢܝܼܫܵܐ ܕܲܬܼܝܵܒܼܵܘܼܬܼܵܐ ܠܫܘܼܠܵܡ ܐܘܼܪܚܹܗ܁|
    block |܃ܚ̣ܙܵܐܘܼܗܝ ܪ̈ܵܚܡܹܐ ܕܟܲܕܼ ܪܵܕܹܐ ܗ̄ܘ̣ܵܐ ܠܘܼܥܲܕܼܵܐ ܕܫܲܝܢܵܐ|
    block |܃ܘܲܢܦܩ̣ܘ ܠܐܘܼܪܥܹܗ ܕܲܢܒܼܝܼܐܘܼܢܵܝܗܝ ܡ̣ܢ ܟܪܝܼܘܼܬܼܵܐ|
    block |ܚܙ̣ܵܝܗܝ ܗܵܘ̣ ܪܸܡܙܵܐ ܕܲܚܙܵܐ ܗܘ̣ܵܐ ܠܹܗ ܥܲܕܼܠܵܐ ܢܸܦܘܿܩ܁|
  block
    block |ܘܲܣܘܲܚ ܠܐܘܼܪܥܹܗ ܘܥܲܦܸܩ ܢܲܫܩܹܗ ܚܘܼܒܵܢܵܐܝܼܬܼ܁|
    block |܃ܚܙܝܗܝ ܕܲܡܛܲܪܲܦ ܘܲܠܙܹܐ ܘܲܫܚܝܼܩ ܒܥܲܡ̈ܠܹܐ ܕܥܵܘܠܵܐ|
    block |ܘܚܣ ܥܲܠ ܫܸܦܠܹܗ ܘܥܲܠ ܡܘܼܟܵܟܹܗ ܕܒܹܝܬܼ ܢܘܼܟܼܪ̈ܝܐ܁|
    block |܃ܚ̣ܙܝܗܝ ܕܲܡܲܒܿܣܒܲܣ ܒܚܒܪ̈ܬܼܵܐ ܕܣܵܡ̣ ܒܹܗ ܒܝܼܫܵܐ|
    block |ܘܥܲܨܒܹܗ ܒܪ̈ܲܚܡܹܐ ܘܐܲܫܝܼܓܼ ܡܸܢܹܗ̇ ܫܘܼܚܬܐ ܕܥܵܘ̣ܠܵܐ܁|
    block |܃ܚ̣ܙܵܝܗܝ ܕܲܡܟܿܬܲܡ ܦܲܓܼܪܹܗ ܘܢܲܦ̣ܫܹܗ ܒܪ̈ܓܝܠܬܐ|
    block |ܘܪܣ̣ ܥܲܠ ܟܠܹܗ ܡ̈ܝܬܐ ܕܟܼܝ̈ܐ ܕܐܪܵܙ ܫܘܼܒܼܩܵܢܵܐ܁|
    block |܃ܚ̣ܙܵܝܗܝ ܕܲܚܓܝܼܪܵܐ ܦܪܗܣܝܼܵܐ ܕܡܸܠܲܬܼ ܦܘܼܡܹܗ|
    block |ܘܫܲܪܝܼ ܡܬܲܪܓܸܿܡ ܩ̈ܠܐ ܕܡܠܹܝܢ ܠܘ̣ܒ̣ܵܒ ܢܲܦ̣ܫܵܐ܁|
    block |܃ܗܵܢܵܐ ܠܲܡ ܒܹܪܝ ܡܝܼܬܼܵܐ ܗ̄ܘ̣ ܕܲܬܼܪܹܝܢ ܕܲܚ̣ܝܵܐ ܘܲܦ̣ܢܵܐ|
    block |ܘܥܪܒܵܐ ܕܐܒܼܕ ܡ̣ܢ ܡܪܓܼܝܵܬܐ ܘܗܵܐ ܐܸܫܟܚܬܗ܁|
    block |ܫܒܪ ܪܸܥܝܵܢܵܐ ܫܡ̣ܥ ܩܵܠ ܣܲܒܼܪܵܐ ܕܐܲܟܼܪܸܙ ܐܲܒܼܘܼܗܝ܁|
    block |ܘܫܲܪܝܼ ܡܠܲܓܼܠܸܓܼ ܪܵܥܘܿܡܵܐܝܼܬܼ ܥܲܡ ܝܵܠܘܿܕܹܗ܁|
    block |܃ܫܡ݂ܲܥ ܕܐܝܼܬܼ ܣܲܒܼܪܵܐ ܕܚܵܐܹܝ̇ܢ ܡ[܁܁܁]ܐ ܕܡܝܼܬܼܘ ܒܲܚܛܝܼܬܼܵܐ|
    block |ܘܫܲܪܝܼ ܕܲܢܦܝܼܣ ܕܕܼܵܡ ܢܸܬܲܢܲܚܡ ܡ̣ܢ ܣܢܝ̈ܬܗ܁|
    block |܃ܐܵܒܼܝ ܠܲܡ ܣܸܪܚܹ̇ܬܼ ܘܚܲܛܹܝ̇ܬܼ ܣܲܓܿܝܼ ܕܠܵܐ ܡܘܼܒܚ̈ܵܬܼܵܐ|
    block |ܘܠܵܐ ܫܵܘ̇ܐ ܐ̄ܢܵܐ ܕܐܲܩܪܹܐ ܠܲܩܢܘܿܡܝ ܒܫܸܡ ܝܵܪܘܿܬܼܵܐ܁|
    block |܃ܠܵܐܙܵܕ̇ܩ ܠܹܗ ܠܠܵܐ ܒܲܪ ܚܹܐܪܹ̈ܐ ܫܡܵܐ ܕܲܒܼܢ̈ܝܐ|
    block |ܘܠܵܐ ܘ̈ܠܹܐ ܠܹܗ ܠܲܥܒܼܵܕ ܥܵܘ̣ܠܵܐ ܠܡܸܬܼܚܲܪܵܪܘ܁|
    block |܃ܠܵܐ ܦܵܐܝܵܐ ܠܹܗ ܠܲܣܢܹܐ ܢܲܦ̣ܫܵܐ ܚܹܐܪܘܼܬܼ ܢܲܦ̣ܫܵܐ|
    block |ܘܠܵܐ ܠܗܸܕܼܝܘܿܛܵܐ ܠܡܹܐܚܲܕ ܫܲܒܼܛܵܐ ܕܪܹܫܵܢܘܼܬܼܵܐ܁|
    block |܃ܒܨܝܼܪ ܐ̄ܢܵܐ ܣܲܓܿܝܼ ܡ̣ܢ ܕܐܹܬܼܟܲܢܹܐ ܝܪܬܵܐ ܘܲܒܼܪܵܐ|
    block |ܘܠܵܐ ܣܵܦܸܩ̇ ܐ̄ܢܵܐ ܠܡܸܣܲܒܼ ܕܲܪܓܼܐ ܕܠܵܐ ܡ̇ܝܘ̈ܬܹܐ܁|
    block |܃ܗܒ̣ ܠܝܼ ܕܐܸܦܠܘܿܚ ܒܲܠܚܸܡ ܝܵܘܡܵܐ ܐܲܝܟ ܢܘܼܟܼܪܵܝܵܐ|
    block |ܘܐܹܣܲܒܼ ܦܪܣܵܐ ܥܲܡ ܐܲܓܼܝܼܪܹ̈ܐ ܕܲܒܼܵܓܼܘܼ ܒܝܼܬܼܵܟ܁|
    block |܃ܘܐܸܢ ܠܵܐ ܡܲܨܝܵܐ ܕܐܘܓܪ ܘܐܸܦܠܘܿܚ ܘܐܸܣܲܒܼ ܐܲܓܼܪܵܐ|
    block |ܐܲܫܘܵܢܝ ܕܐܸܣܲܒܼ ܙܕܼܩܵܐ ܒܛܲܝܒܿܘܼ ܐܲܝܟ ܡܸܣܟܹܿܢܵܐ܁|
    block |܃ܝ̇ܕܥ̇ ܐ̄ܢܵܐ ܓܹܝܪ ܕܚܵܒܹ̇ܬܼ ܣܲܓܿܝܼ ܠܒܲܪ ܡ̣ܢ ܛܲܟܼܣܵܐ|
    block |ܘܠܵܐ ܣܦܸܩ̇ ܐ̄ܢܵܐ ܠܘܵܬܼ ܦܘܼܪܥܵܢܵܐ ܕܚܵܘܒܲܬܼ ܚܵܘܒܿܝ̈܁|
    block |܃ܠܵܐ ܛܵܥܝܵܐ ܠܝܼ ܕܪܲܒܵܐ ܗ̄ܝ̣ ܣܲܟܼܠܘܬܼܝ ܡ̣ܢ ܕܲܠܡܸܫܒܲܩ|
    block |ܘܲܙܥܘܿܪ ܝܲܡܵܐ ܕܢܫܝܼܓܼ ܡܘܼܡܹ̈ܐ ܣܢܝ̈ܐ ܕܲܩܢܘܿܡܝ܁|
    block |܃ܠܲܝܬܿ ܬܘܼܒܼ ܣܲܡ̇ܐ ܕܡܨܸܐ ܡܹܐܣܹܐ ܠܥܲܣܩܘܼܬܼ ܟܹܐܒܲܝ̈|
    block |ܐܸܠܵܐ ܪ̈ܲܚܡܹܐ ܕܐܲܒܼܵܐ ܕܝܠܕܢܝ ܒܲܥܒ̣ܵܕܼ ܐܝܼܕܼܵܘ̈ܗܝ܁|
    block |܃ܒܗܵܠܹܝܢ ܩ̈ܠܐ ܡܒܲܟܹܿܐ ܗ̄ܘ̣ܵܐ ܠܵܗ̇ ܠܡܝܼܬܼܘܼܬܼ ܢܲܦ̣ܫܹܗ|
    block |ܘܠܵܐ ܫܠ̇ܐ ܗ̄ܘ̣ܵܐ ܡ̣ܢ ܬܸܟܢܚ̈ܬܵܐ ܕܥܲܠ ܣܘܼܪ̈ܚܵܢܵܘܗܝ܁|
    block |܃ܐܸܒܸܠܵܐ ܪܲܒܵܐ ܥ̣ܒܲܕܼ ܥܲܠ ܥܵܘܠܹܗ ܐܲܝܟ ܕܥܲܠ ܡܝܼܬܼܵܐ|
    block |ܘܲܒܼܚܸܢܵܓܼܵܬܼ̈ܐ ܒܟܼܗ̇ ܠܲܚܛܝܼܬܹܗ ܪܵܥܘܼܡܵܐܝܼܬܼ܁|
    block |܃ܒܟܼܝܵܐ ܪܲܒܵܐ ܡܠܹܐ ܗ̄ܘ̣ܵܐ ܦܘܼܡܹܗ ܥܲܡ ܪܸܥܝܵܢܹܗ|
    block |ܘܕܸܡ̈ܥܹܐ ܕܚܲܫܵܐ ܡܸܫܬܦܥ̈ܢ ܗ̄ܘ̣ܵܝ̈ ܡ̣ܢ ܒܵܒ̈ܬܼܗ܁|
    block |܃ܒܩܵܠ ܚܸܢܓܼܵܬܹ̈ܗ ܬܼܗ݂ܲܪ ܝܠܘܼܕܗ ܘܟܸܢܫ̈ܝ ܪܵܘܡܵܐ|
    block |ܫܲܕܪ ܨܹܐܕܼܵܘܗܝ ܚܢܵܢܵܐ ܘܪ̈ܲܚܡܹܐ ܕܲܢܫܲܐ ܠܘܼܢܵܝܗܝ܁|
    block |ܫܠܝܼ ܚܲܛܵܝܵܐ ܩܥ̣̇ܘ ܠܹܗ ܪ̈ܲܚܡܹܐ ܘܠܵܐ ܫܠܹ̇ܐ ܗ̄ܘ̣ܵܐ܀|
    block |ܕܗܵܐ ܦܩܲܕܼ ܐܲܒܼܘܼܟ ܕܲܢܬܲܠܚܘܼܢܝܗܝ ܠܐܸܫܛܵܪ ܚܵܘܒܲܝ̈ܟ܁|
    block |܃ܫܠܝܼ ܠܵܐ ܬܸܒܼܟܹܿܐ ܘܬܸܫܚܘܿܩ ܐܲܢ̄ܬܿ ܠܵܟ ܘܲܠܝܼܠܵܘܕܼܵܟ|
    block |ܕܗܵܐ ܐܵܦ ܐܲܒܼܘܼܟ ܚܲܫ̣ ܘܐܸܬܿܬܲܢܲܚ ܥܲܠ ܚܸ̈ܢܵܓܼܬܼܵܟ܁|
    block |܃ܚܙ̣ܵܐ ܝܵܠܘܿܕܹܿܗ ܕܠܵܐ ܣܦ݂ܲܩܘ ܪ̈ܲܚܡܹܐ ܕܲܢܫܲܠܘܼܢܵܝܗܝ|
    block |ܘܗܘ̤ ܒܲܩܢܘܿܡܹܗ ܢܦ݂ܲܩ ܘܐܲܦܝܼܣܹܗ ܕܦܘܼܫ ܡ̣ܢ ܒܸܕܼܝܵܐ܁|
    block |܃ܦܘܼܫ ܠܵܐ ܬܸܒܼܟܹܿܐ ܥܲܠ ܐܲܒܼܕܵܢܵܐ ܕܩܲܕܼܡܝܼ̈ܬܐ|
    block |ܕܐܝܼܬܼ ܒܹܝܬܼ ܐܲܒܼܘܼܟ ܥܘܼܬܼܪܵܐ ܪܲܒܵܐ ܕܠܵܐ ܡܸܣܬܲܝܲܟ܁|
  block
    block |܃ܦܘܼܫ ܠܵܐ ܬܸܟܼܪܹܐ ܥܲܠ ܣܘܼܪ̈ܚܵܢܹܐ ܕܠܵܐ ܝܼܕܲܥܬܼܵܟ|
    block |ܕܪܲܒܿܘܼ ܥܵܘܠ̣ܵܐ ܘܐܲܝܟ ܠܵܐ ܡ̣ܕܹܡ ܚܫܝܼܒܼ ܠܝܼ ܕܐܸܥܛܝܼܘܗܝ܁|
    block |܃ܝܵܕܥ̇ ܗ̄ܘ̣ܵܬܼ̇ ܓܹܝܪ ܥܲܕܼܠܵܐ ܬܸܦܘܿܩ ܕܡܸܚܛܵܐ ܚܵܙܹ̇ܐ ܐܢ̄ܬܿ|
    block |ܘܓܲܠܝܵܐ ܗ̄ܘ̣ܵܬܼ ܠܝܼ ܕܘܼܝܵܘܒܸܿܕܼ ܗ̄ܘ̣ܵܬ̇ ܠܵܗ̇ ܠܥܘܼܬܼܪܵܐ ܕܲܢܣܲܒܼ݂ܬ̇܁|
    block |܃ܚܙܹܐ ܗ̄ܘ̣ܵܐ ܠܨܒܼܝܵܢܝ ܥܲܡ ܡܲܦܲܩܬܼܵܟ ܐܵܦ ܦܘܼܢܵܝܵܟ|
    block |ܘܒܼܵܟ ܚܵܐ̇ܪ ܗܘܹ̇ܝܬܼ ܟܲܕܼ ܡܲܥܘܸܠ ܗܘ݂ܲܝܬ̇ ܘܟܲܕܼ ܬܵܐܸܒܼ̇ ܗ̄ܘ̣ܵܬ̇܁|
    block |܃ܥܲܡܵܟ ܢܦ݂ܲܩܘ ܗ̄ܘ̣ܵܘ ܠܒܹܝܬܼ ܢܘܼܟܼܪ̈ܝܐ ܪ̈ܚܡܹܐ ܕܚܵܢܘܼܟ|
    block |ܘܗܸܢܘ̣ܿܢ ܡܲܠܟܿܘܼܟ ܕܬܸܦܢܹܐ ܠܫܲܝܢܵܐ ܕܒܹܝܬܼ ܐܲܒܼܵܗܲܝ̈ܟ܁|
    block |܃ܩܪܘܿܒܼ ܐܸܬܼܒܲܣܲܡ ܐܲܝܟ ܝܵܪܘܿܬܼܵܐ ܡ̣ܢ ܡܲܪ̈ܗܵܛܲܝܟ|
    block |ܘܐܲܚܘܿܕܼ ܢܘܼܡܹ̈ܐ ܘܕܲܒܲܪ ܕܝܼܠܵܟ ܚܲܟܿܝܼܡܵܐܝܼܬܼ܁|
    block |܃ܦܩ݂ܲܕܼ ܕܹܝܢ ܐܲܒ̣ܘܼܗܝ ܠܲܒܼܝܼ̈ ܥܲܠ ܪܘܼܡܪܵܡܹܗ|
    block |ܕܲܢܟܲܠܠܘܼܢܵܝܗܝ ܒܲܫܡܵܐ ܘܕܲܪܓܼܵܐ ܕܫܸܡ ܝܵܠܘܿܕܹܗ܁|
    block |܃ܐܲܦܩܸܘ ܐܸܣܛܠܵܐ ܕܙܲܩܪܘܼܗ̇ ܪ̈ܲܚܡܹܐ ܘܢܸܬܼܟܲܣܹܐ ܒܵܗ̇|
    block |ܘܢܸܕܲܥ ܟܠܢܵܫ ܡ̣ܢ ܦܲܐܝܘܼܬܹܗ ܕܒܲܪ ܡ̇ܢ ܐܝܼܬܼܵܘܗܝ܁|
    block |܃ܣܝܼܡܘ ܠܹܗ ܥܙܲܩܬܐ ܕܛܲܒܼܥܵܐ ܕܐܲܒܼܘܼܗܝ ܕܫܲܪܝܼܪ ܡ̣ܢ ܟܠ|
    block |܃ܕܢܸܚܙܘܢ ܥܒܕ̈ܐ ܘܲܒܼܢܲܝ̈ ܚܹܐܪܹ̈ܐ ܕܲܦܢ̣ܵܐ ܠܕܲܪܓܹܗ|
    block |܃ܢܸܣܐܢ ܒܸܪ̈ܓܼܠܵܘܗܝ ܫܪܵܪܵܐ ܕܲܟܼܝܵܐ ܕܠܵܐ ܡܸܬܲܕܲܓܲܠ|
    block |ܘܲܢܕܘܼܫ ܪܹܫܵܐ ܕܲܒܼܥܸܠܕܲܪܵܐ ܕܒܲܙ ܡܲܪ̈ܗܵܛܵܘܗܝ܁|
    block |܃ܩܛܘܿܠܘ ܬܘܼܒܼ ܬܵܘܪܵܐ ܕܢܸܬܼܒܲܣܲܡ ܒܹܗ ܗܘ̤ ܘܲܕܸܥܲܡܹܗ|
    block |ܘܢܸܒܼܗܲܬ̣ ܣܵܢܠܵܐ ܕܝܲܗ̣̄ܒܼ ܠܹܗ ܐܘܼܟܼܠܵܐ ܕܡ̣ܢ ܚܲܪ̈ܘܼܒܹܐ܁|
    block |܃ܫܠܸܡ ܒܥܵܪܵܕܼܵܐ ܡܸ̈ܠܹܐ ܕܐܲܒܼܘܼܗܝ ܐܲܝܟ ܡܵܐ ܕܲܦܩ݂ܲܕܼ|
    block |ܘܫܲܪܝܼܘ ܚ̇ܕܹܝܢ ܥܲܒܼ̈ܕܹܐ ܘܚܹܐܪܹ̈ܐ ܒܝܘܿܡ ܦܘܼܢܵܝܹܗ܁|
    block |܃ܗܵܘ̇ ܕܹܝܢ ܐܲܚܘܼܗܝ ܕܩܲܫܝܼܫ ܡܸܢܹܗ ܠܵܘ ܬܲܡ̇ܢ ܗ̄ܘ̣ܵܐ|
    block |ܕܒܲܩܪܝܼܬܼܵܐ ܗ̄ܘ̣ܵܐ ܘܐܲܡܝܼܢ ܦܠ̇ܚ ܦܘܠܚܵܢ ܐܲܒܼܘܼܗܝ܁|
    block |܃ܨܵܒܼܕܹܝܢ ܘܐܸܬ̣ܵܐ ܐܵܦ ܗܘ̤ ܒܝܵܘܡܵܐ ܕܦܢ̣ܐ ܐܲܚܘܗܝ|
    block |ܘܲܚ̣ܙܵܐ ܕܲܥܒܼܝܼܕܼ ܒܣܵܡܵܐ ܪܲܒܵܐ ܒܝܘܿܡ ܦܘܸܢܵܝܹܗ܁|
    block |܃ܐܲܟܼܪܝܼ ܣܲܓܿܝܼ ܐܲܚܵܐ ܕܲܚ̣ܙܵܐ ܦܘܼܢܵܝ ܐܲܚܘܼܗܝ|
    block |܃ܘܲܪܓܸܙ ܘܲܦܢ̣ܵܐ ܠܘܵܬܼ ܦܘܼܠܚܵܢܹܗ ܘܠܵܐ ܨܒ̣ܵܐ ܕܢܸܥܘܿܠ|
    block |܃ܫܸܡ݂ܲܥ ܕܹܝܢ ܐܲܒܸܘܗܝ ܘܲܢܦ݂ܲܩ ܨܹܐܕܵܘܗܝ ܕܢܸܒܼܥܹܐ ܡܸܢܹܗ|
    block |ܐܲܝܟ ܡܵܐ ܕܲܢܦܲܩ ܠܘܩܒܸܿܠ ܐܲܚܘܼܗܝ ܒܚܘܼܒܵܐ ܘܪ̈ܲܚܡܹܐ܁|
    block |܃ܒܹܪܝ ܠܵܐ ܬܸܟܼܪܹܐ ܕܲܦܢ̣ܵܐ ܐܲܚܘܼܟ ܠܒܹܝܬܼ ܐܲܒܼܵܗܵܘ̈ܗܝ|
    block |܃ܘܠܵܐ ܬܸܬܼܢܲܟܼܪܸܐ ܠܫܵܘܬܵܦܘܼܬܼܵܐ ܕܝܘܿܡ ܦܘܼܢܵܝܼܗ|
    block |܃ܦܲܢܝܼ ܐܵܦ ܗܘ̤ ܠܘܵܬܼ ܝܵܠܘܿܕܹܗ ܠܦܘܼܬܼ ܗܵܝ̇ ܕܐܲܦ̣ܝܼܣ|
    block |ܘܚܵܘܝܼ ܚܘܼܒܹܿܗ ܕܲܟܼܡܵܐ ܝܲܩܲܪ ܠܨܸܒܼܝܵܢ ܐܲܒܼܘܼܗܝ܁|
    block |܃ܗܵܐ ܟܡܵܐ ܙܲܒܼܢܵܐ ܦܵܠܚ̇ ܐ̄ܢܵܐ ܠܵܟ ܦܘܼܠܚܵܢ ܥܲܒܼ̈ܕܹܐ|
    block |ܘܡܸܡܬܼܘܿܡ ܦܲܕܼܝܐ ܠܵܐ ܝܩܪܬܢܝ ܕܐܲܢܚ̣ܝ ܪ̈ܵܚܡܲܝ܁|
    block |܃ܠܗܵܢܵܐ ܕܦܲܪܚ ܩܸܢܝܵܢ ܒܲܝܬܵܟ ܒܹܝܬܼ ܙܲܢܝ̈ܬܐ|
    block |ܗܵܫܵܐ ܕܲܦܢ̣ܵܐ ܩܛܠ̣ܬ̇ ܠܹܗ ܬ̇ܘܪܵܐ ܕ̇ܕܼܠܵܐ ܫܵܘܹ̇ܐ܁|
    block |܃ܒܸܪܝ ܟܠܡܸܕܡ ܕܝܼܠܝ ܕܝܼܠܵܟ ܗ̄ܘ̣ ܥܢ̣ܝܗܝ ܝܵܠܘܿܕܹܗ|
    block |ܘܐܲܢ̄ܬܿ ܫܲܠܝܼܛܵܬ̇ ܥܲܠ ܡܲܪ̈ܗܛܝܼ ܐܲܝܟ ܩܲܫܝܼܫܵܐ܁|
    block |܃ܠܡܸܚܕܲܐ ܝܵܘܡܵܢ ܙܵܕܸ̇ܩ ܗ̄ܘ̣ܵܐ ܠܵܟ ܘܠܲܡܫܲܒܵܚܘܼ|
    block |ܕܐܲܚܘܼܟ ܡܝܼܬܼܵܐ ܦܢ̣ܵܐ ܘܐܸܬܼܢܲܚܲܡ ܡ̣ܢ ܛܵܠܝܘܼܬܹܗ܁|
    block |܃ܫܲܚܩܹܗ ܣܲܓܿܝܼ ܐܵܦ ܗܘ̤ ܠܲܐܒܼܘܼܗܝ ܛܵܒܼ ܡ̣ܢ ܐܲܚܘܼܗܝ|
    block |ܒܗܵܝ̇ ܕܐܸܬܼܥܲܕܲܠ ܕܥܲܠ ܡ̇ܢ ܚܵܢܹܗ ܠܛܵܥܝܵܐ ܕܲܦܢܵܐ܁|
    block |܃ܥܲܝܛܵܐ ܪܲܒܵܐ ܣܒ݂ܲܠ ܡ̣ܢ ܝܲܠܕܘ̈ܗܝ ܗܘ̇ ܒܲܣܝܼܡܵܐ|
    block |ܘܕܼܠܵܐ ܛܲܟܼܣܵܐ ܛܥ̣ܢ ܥܲܣܩܘܼܬܼܵܐ ܕܪܸ̈ܥܝܵܢܲܝܗܘܿܢ܁|
  block
    block |܃ܬܪܲܝܼܗܘܿܢ ܫܲܚܩܘܼܗܝ ܒܠܵܐ ܫܘܼܝܬܼܬܼܵܐ ܕܣܘܼܥܪ̈ܢܲܝܗܘܿܢ|
    block |ܚܲܕܼ ܒܲܚܛܝܼܬܵܐ ܘܚܲܕܼ ܒܲܬܼܒܲܥܬܼܵܐ ܕܫܘܼܒܼܩܵܢ ܥܵܘ̣ܠܵܐ܁|
    block |܃ܚܲܕܼ ܐܲܝܥܝܼܩܹܗ ܒܐܲܒܼܕܵܢ ܚܲܝ̈ܵܘܗܝ ܘܒܼܘܼܕܵܪ ܢܸܟܿܣܵܘ̈ܗܝ|
    block |ܘܐܲܚܪܹܝܢ ܥܲܕܼ ܠܹܗ ܕܥܲܠ ܡ̇ܢ ܩܲܒܸܿܠ ܬܘܵܬܼ ܪܸܥܝܵܢܵܐ܁|
    block |܃ܒܲܣܝܼܡܵܐܝܼܬܼ ܣܲܝܒܲܪ ܐܸܢܘܿܢ ܐܲܝܟ ܝܵܕܘܿܥܵܐ|
    block |ܘܐܲܠܸܦ ܐܸܢܘܿܢ ܕܢܸܬܿܕܲܡܘܼܢ ܒܹܗ ܘܢܸܩܢܘܼܢ ܚܲܝܹ̈ܐ܁|
    block |܃ܗܵܫܵܐ ܕܲܫܠܸܡ ܫܲܪܒܵܐ ܕܲܪܫܝܼܡ ܐ̄ܪܵܙܵܢܵܐܝܼܬܼ|
    block |ܢܸܒܼܥܹܐ ܕܡܲܢ̣ܘܼ ܚܲܝܠܵܐ ܕܲܟܼܣܹܐ ܠܓܼܵܘ ܡ̣ܢ ܡܸ̈ܠܵܘܗܝ܁|
    block |܃ܢܸܒܼܥܹܐ ܕܡܵܢܲܐ ܗ̄ܝ̣ ܗܵܝ̇ ܕܲܟܼܬܼܝܼܒܼܵܐ ܥܲܠ ܐܵܣܘܛܵܐ|
    block |ܕܡܸܬܼܚܲܫܲܒܼ ܗ̄ܘ̣ܵܐ ܕܢܸܦܢܹܐ ܢܹܐܙܲܠ ܠܒܹܝܬܼ ܐܲܒܼܵܗܵܘ̈ܗܝ܁|
    block |܃ܐܪܵܙ ܚ̈ܛܝܐ ܪܫܸܡ ܒܲܙܥܘܿܪܵܐ ܘܒܲܬܼܝܵܒܼܘܼܬܹܗ|
    block |ܘܲܒܼܕܘܼܝܵܪܹܗ ܕܒܹܝܬܼ ܢܘܼܟܼܪ̈ܵܝܹܐ ܥܸܒܝܵܢ ܫܹܐܕܹ̈ܐ܁|
    block |܃ܒܝܲܕܼ ܡܲܦܲܩܬܹܗ ܪܲܚܝܼܩܘܼܬܼܵܐ ܕܡ̣ܢ ܐܲܠܵܗܵܐ|
    block |ܘܲܒܼܦܘܼܢܵܝܹܗ ܬܘܵܬܼܪܸܥܝܵܢܵܐ ܕܹܨܝܼܕܼ ܟܹܐܢܘܼܬܼܵܐ܁|
    block |܃ܒܲܦܝܵܣ ܡܸܠܵܘ̈ܗܝ ܕܲܡܢ̣ܵܐ ܢܲܦ̣ܫܹܗ ܥܲܡ ܐܲܓܼܝܼܪܹ̈ܐ|
    block |ܦܵܪܘܿܫܘܼܬܼܵܐ ܗ̄ܝ̣ ܕܕܲܝܢܵܐ ܗܝ̤ ܠܵܗ̇ ܒܐܲܝܠܹܝܢ ܕܲܚܛ̣ܵܬ̤܁|
    block |܃ܐܓܝܪ̈ܐ ܕܹܝܢ ܠܵܐ ܥܡܝ̈ܕܐ ܐܢܘܢ ܕܗܲܝܡܸܢܘ ܒܲܠܚܘܿܕܼ|
    block |ܘܠܵܐ ܐܸܫܬܵܘܬܲܦܘ ܒܐܪܵܙ ܡܵܘܠܵܕܼܵܐ ܪܘܼܚܵܢܵܝܵܐ܁|
    block |܃ܗܝ̇ ܬܘܼܒܼ ܕܐܸܡ݂ܲܪ ܕܠܵܐ ܫܵܘܹ̇ܐ ܐ̄ܢܵܐ ܕܲܒܼܪܵܟ ܐܸܗܘܹܐ|
    block |ܗܵܘܢܵܐ ܗ̄ܘ̣ ܬܲܢܩܵܐ ܕܕܼܵܐܸܢ ܫܲܦܝܼܪ ܥܲܡ ܣܘܼܥܪ̈ܵܢܵܘܗܝ܁|
    block |܃ܐܲܒܼ̇ܐ ܕܲܢܦ݂ܲܩ ܠܘܼܩܒܲܠ ܝܲܠܕܹܗ ܘܲܣܘܲܚ̣ ܠܐܘܼܪܥܹܗ|
    block |ܪ̈ܲܚܡܹܐ ܐܸܢܘܿܢ ܕܚܵܢܹ̇ܝܢ ܟܠܢܵܫ ܠܲܕܚܲܛܵܝܼܝܼܢ܁|
    block |܃ܒܝܲܕܼ ܗܵܝ̇ ܕܲܢܦ݂ܲܩ ܘܥܲܦܸܩ ܢܲܫܩܹܗ ܚܘܼܒܵܢܵܐܝܼܬܼ|
    block |ܚܵܘܝܼ ܕܲܟ̣ܡܵܐ ܪܓܼܝܼܓܼ ܕܲܢܬܼܘܼܒܼܢ ܐܢܵܫ̈ܐ ܨܐܕܘܗܝ܁|
    block |܃ܐܸܣܛܵܐ ܦܐܝܼܬܼ̇ܐ ܕܐܲܠܒܸܫ ܓܘܼܫܡܹܗ ܘܟܲܣܝܼ ܨܲܥܪܹܗ|
    block |ܡܲܥܡܘܿܕܼܬܐ ܗ̄ܝ̣ ܕܥܵܛ̇ܝܵܐ ܥܵܘ̣ܠܵܐ ܘܝ̇ܗܒܵܐ ܚܪܘܿܪܹ̈ܐ܁|
    block |܃ܥܸܙܩܵܬܐ ܐܝܼܬܹܝܗ̇ ܪܲܗܒܼܘܼܢ ܚ̈ܝܐ ܠܵܐ ܡܵܝܘ̈ܬܹܐ|
    block |ܕܝܵܗܸ̇ܒܼ ܪܘܼܚܵܐ ܠܲܐ [ܠܠܹܝܢ] ܝܠܹܝܢ ܕܲܩܢ̣ܵܘ ܫܡܵܐ ܕܲܒܼܢ̈ܬܐ܁|
    block |܃ܬܵܘܪܵܐ ܕܦܛܡܵܐ ܐ̄ܪܵܙܵܐ ܗ̄ܘ̣ ܪܲܒܵܐ ܕܦܲܓܼܪܵܐ ܘܲܕܡܵܐ|
    block |ܗܵܘ̇ ܕܲܒܼܕܼܒܼܚܹܗ ܪܲܥܝܼ ܠܥܵܠܡܵܐ ܥܲܡ ܪܲܒܿܘܼܬܹܗ܁|
    block |܃ܘܫܲܦܝܼܪ ܟܲܢܹܗ ܬܵܘܪܵܐ ܕ[܁܁܁]ܛܡܵܐ ܠܕܸܒܼܚܵܐ ܕܦܲܓܼܪܹܗ|
    block |ܕܲܡܬܲܪܣܹܐ ܗ̄ܘ̣ܵܐ ܒܐܘܼܟܼܠܵܐ ܕܪܘܼܚܵܐ ܘܫܸܩܝܵܐ ܕܚܲܡܪܵܐ܁|
    block |܃ܐܵܦ ܗܵܝ̇ ܕܩܲܛܠܹܗ ܒܝܵܘܡܵܐ ܕܦ̣ܢܵܐ ܒܪܹܗ ܡ̣ܢ ܛܘܼܥܝܲܝ|
    block |ܐܵܝܬܐ ܗ̄ܝ̣ ܕܚܘܼܒܵܐ ܕܲܠܘܵܬܼ ܓܸܢܣܲܢ ܕܠܵܐ ܡܸܬܼܡܲܫܚܵܐ܁|
    block |܃ܒܩܵܠܵܐ ܕܐܲܟܼܪܸܙ ܒܹܪܝ ܡܝܼܬܼܵܐ ܗ̄ܘ̣ܵܐ ܘܲܦܢ̣ܵܐ ܠܚܲܝܹ̈ܐ|
    block |ܠܲܢ ܗܘ̤ ܐܲܠܸܦ ܕܲܟܼܡܵܐ ܚ̇ܕܹܐ ܒܲܬܼܝܵܒܼܘܼܬܲܢ܁|
    block |܃ܘܕܐܲܦܝܼܣ ܠܲܒܼܪܹܗ ܕܥܵܕܠ̇ ܗ̄ܘ̣ܵܐ ܠܹܗ ܕܚܵܢ ܠܲܐܒܿܝܼ̈ܕܼܵܐ|
    block |ܟܵܐܬܼܵܐ ܕ̄ܩܲܪܸܒܼ ܠܲܐܝܢܵܐ ܕܩܵܨ̇ܦ ܒܫܘܼܒܼܩܵܢ ܥܵܘܠܵܐ܁|
    block |܃ܠܵܘ ܙܲܕܲܝܼܩܹ̈ܐ ܛܥ̇ܝܢ ܬܡ̇ܢ ܒܗܵܘ̇ ܬܘܼܩܵܢܵܐ|
    block |ܐܸܠܵܐ ܠܲܐܝܢܵܐ ܕܗܪܟܵܐ ܥ̇ܕܲܠ ܠܪ̈ܚܡܹܐ ܕܚܵܢܹ̇ܝܢ܁|
    block |܃ܩܕܼܵܡ ܒܘܼܚܪܵܢܵܐ ܩܲܕܡ ܒܲܕܸܩ ܗܵܝ̇ ܕܲܥܬܼܝܼܕܲܐ|
    block |ܕܐܸܢ ܐܝܼܬܼ ܕܪܵܓܸ̇ܙ ܡ̣ܢ ܚܵܘܣܵܢ̈ܐ ܢܫܲܝܸܢ ܝܲܨܪܹܗ܁|
    block |܃ܬܲܪܬܹܝܢ ܚܵܘܝܼ ܒܝܲܕܼ ܒܲܪܬܼ ܩܵܠܹܗ ܕܨܝܼܕܼ ܩܲܫܝܼܫܵܐ|
    block |ܕܟܹܐܢܵܐ ܕܐܲܡܝܼܢ ܒܦܘܼܠܚܵܢ ܩܘܼܫܬܵܐ ܠܵܐ ܢܸܬܼܥܲܕܼܠ܁|
    block |܃ܕܒܲܩܪܝܼܬܼܵܐ ܗ̄ܘ̣ܵܐ ܗܵܘ̇ ܕܐܸܬܼܥܲܕܲܠ ܟܬܼܝܼܒܼ ܒܲܣܪܬܼܵܐ|
    block |ܟܲܕܼ ܡܵܘܕܲܥ ܠܲܢ ܕܨܝܕܼ ܟܹܐܢܘܼܬܼܵܐ ܥܢܹܐ ܗ̄ܘ̣ܵܐ ܟܠܫܵܥ܁|
    block |܃ܩܪܝܼܬܼܵܐ ܐ̄ܪܵܙܵܐ ܗ̄ܝ̣ ܕܦܘܼܠܚܵܢ ܚܲܝܹ̈ܐ ܪ̈ܘܼܚܵܢܵܝܹܐ|
    block |ܘܐܲܝܟ ܕܲܒܼܕܼܘܼܡܝܵܐ ܕܐܲܪ̈ܥܵܢܝܵܬܼܵܐ ܦܲܚܸܡ ܕܲܠܥܸܠ܁|
  block
    block |܃ܓܲܕܼܝܵܐ ܕܐܸܡ݂ܲܪ ܕܠܵܐ ܝܼܗ̄ܒ̣ ܐܲܒܼܘܗܝ ܕܢܸܬܼܒܲܣܲܡ ܒܹܗ|
    block |ܕܬܲܚܸܡ ܘܲܟܼܠܝܗܝ ܡ̣ܢ ܥܸܢܝܵܢܵܐ ܕܐܵܣܘܿܛܘܼܬܼܵܐ܁|
    block |܃ܓܲܕܼܝܵܐ ܟܲܢܹܗ ܠܥܵܘ̣ܠܵܐ ܕܛܵܥܹ̇ܐ ܘܡܲܛܥܹܐ ܠܐܢܵܫܵܐ|
    block |ܒܗܵܝ̇ ܕܐܵܦ ܕܐܵܦ ܦܵܗܹܝܢ ܓܕܲܝ̈ܵܐ ܟܠܢܵܫ ܠܒܲܪ ܡ̣ܢ ܥܵܢܵܐ܁|
    block |܃ܡܲܪܲܚ ܣܲܓܿܝܼ ܓܲܕܼܝܵܐ ܒܪܸܥܹܝܗ ܘܚܸܫܘܿܟ ܓܘܵܢܹܗ|
    block |ܘܕܡ̇ܐ ܠܥܵܘ̣ܠܵܐ ܘܣܵܥ̇ܐ ܒܓܼܘܼܡܕܵܐ ܡܫܲܚܸܫܟ ܢܲܦ̣ܫܵܐ܁|
    block |܃ܪ̈ܚܡܐ ܕܲܒ̣ܝܪܐ ܟܝܵܢܵܐ ܗ̄ܘ̣ ܕܐܲܝܼܪ ܩܕܼܵܡ ܚܘܼܬܼܝ̈ܵܬܹܐ|
    block |ܘܬܵܒܲܥ̇ ܕܝܼܠܹܗ ܟܡܵܐ ܐܸܢ ܪܵܐ̇ܓܼ ܪ̈ܘܚܵܢܝܵܬܼܵܐ܁|
    block |܃ܪܵܚܸ̇ܡ ܗ̄ܘ̣ ܓܹܝܪ ܟܝܵܢܵܐ ܠܕܼܝܠܸܗ ܟܡܵܐ ܕܐܲܪܥܵܢܵܐ ܗ̄ܘ̣|
    block |ܘܒܲܐܲܝܟ ܕܒܐܓܼܘܢܐ ܪܡܹܐ ܒܹܝܬܼ ܬܲܪܬܹܝܢ ܕܦܓܲܪ ܘܲܕܼܪܘܼܚ܁|
    block |܃ܡ̣ܢ ܚܘܼܬܼܚ̈ܵܬܹܗ ܕܪܸܓܼܬܼ ܦܲܓܼܪ̈ܐ ܕܠܵܝܗܝ ܗ̄ܘ̣ܵܐ ܐܲܒܼܘܼܗܝ|
    block |ܘܐܸܫܬܵܘܕܝܼ ܠܹܗ ܥܘܼܬܼܪܵܐ ܕܪܘܼܚܵܐ ܕܢܸܬܼܒܲܣܲܡ ܒܹܗ܁|
    block |܃ܟܠ ܠܲܡ ܡܸܕܼܡ ܕܝܼܠܝ ܕܝܼܠܵܟ ܗ̄ܘ̣ ܠܫܪܹܗ ܐܸܡ݂ܲܪ|
    block |ܟܲܕܼ ܡܵܘܿܕܲܥ ܠܲܢ ܕܛܘܼܒܹ̈ܐ ܡܠܝܼܟܹ̈ܐ ܕܝܼܠܹܗ ܐܸܢܘܿܢ܁|
    block |܃ܒܡܲܬܼܠܵܐ ܨܵܪܹܗ ܠܟܼܠܹܗ ܟܝܵܢܲܢ ܒܲܕܼܡܘܼܬܼ ܨܲܠܡܵܐ|
    block |ܘܐܲܥܸܠ ܣܵܡܹܗ ܒܓܼܵܘ ܦܵܠܵܛܝܼܢ ܕܬܼܘܼܩܵܢ [ܥܵܘܠܵܐ] ܪܵܘܡܵܐ܁|
    block |܃ܒܛܲܟܼܣܵܐ ܕܪܸ̈ܓܼܫܹܐ ܪܲܟܒܹܗ ܠܥܵܠܡܵܐ ܒܲܬܼܪܹܝܢ ܝܲܠܕܵܘ̈ܗܝ|
    block |ܘܲܟܼܢ̣ܫܘ ܨܐܕܼܵܘܗܝ ܛܵܒܹ̈ܐ ܘܒܝܼ̈ܫܐ ܠܲܚܠܲܘܠ ܚܘܼܒܹܗ܁|
    block |܃ܒܲܒܼܪܵܐ ܙܥܘܪܵܐ ܪܩ̣ܐ ܚ̈ܛܝܐ ܠܬܼܝܵܒܼܘܼܬܼܵܐ|
    block |ܘܲܒܼܩܲܫܝܼܫܵܐ ܠܲܒܸܿܒܼ ܟܹܐܢܹ̈ܐ ܒܦܘܼܪܥܵܢ ܐܲܓܼܪܵܐ܁|
    block |܃ܒܢܝ̈ܐ ܘܝܪ̈ܬܹܐ ܩܪ̣ܵܝܗܝ ܠܟܝܢܢ ܡܵܪܹ̈ܐ ܟܝܵܢܹ̈ܐ|
    block |ܘܗܘ̤ ܠܲܢ ܐܲܒܼܵܐ ܬܲܗܪܵܐ ܪܲܒܵܐ ܕܠܵܐ ܡܲܬܼܡܲܠܠ܁|
    block |܃ܐܘ ܟܡܵܐ ܪܲܒܵܐ ܡ̣ܢ ܬܲܫܥܝܼܬܼܵܐ ܕܒܼܠܸܫܵܢܵܐ|
    block |ܕܡܲܬܼܩܲܢ ܟܠܵܐ ܟܲܢܝܼ ܝܵܬܹܝܗ ܐܲܒܸܵܐ ܠܐܢܵܫܵܐ܁|
    block |܃ܐܘ ܠܲܟܼܝܵܢܵܐ ܕܒܼܢܲܒ̈ ܥܲܦܪܵܐ ܟܡܵܐ ܐܸܬܼܪܲܡܪܲܡ|
    block |ܕܫܘ̣ܵܐ ܕܢܸܗܘܹܐ ܝܵܪܬܵܐ ܘܲܒܼܪܵܐ ܠܲܡܬܼܩܢܵܢܹܗ܁|
    block |܃ܐܘ ܟܡܵܐ ܘܐܲܝܟܲܢ ܢܹܐ ܡܲܪ ܕܲܗܘ̤ܵܬܼ ܗܵܕܐ ܕܲܗܘ̤ܵܬܼ|
    block |ܕܗܘ̤ ܠܲܢ ܐܲܒܼܵܐ ܘܲܚܢܲܢ ܝܵܪ̈ܬܹܐ ܕܐܲܠܵܗܘܼܬܹܗ܁|
    block |܃ܚܘܼܒܼܵܐ ܪܲܒܿܐ ܕܠܵܐ ܡܸܬܼ ܡܲܠܲܠ ܣܲܥ݂ܲܪ ܨܹܝܕܼ ܓܸܢܣܲܢ|
    block |ܘܲܙܘܿܥ ܦܘܼܡܵܐ ܕܟܼܠ ܕܲܥܒܼܝܼܕܼܵܐ ܗ̄ܘ̣ ܕܢܹܐܡܲܪ ܕܲܟܼܡܵܐ ܗ̄ܘ̣܁|
    block |܃ܐܲܝܟܲܢ ܣܵܦܸ̇ܩ ܦܲܘܼܡܵܐ ܕܘܼܡܵܐ ܕܢܸܬܢܹܐ ܪܲܒܿܘܼܬܼ ܚܘܼܒܹܗ|
    block |ܕܥܲܒܼܕܲܢ ܥܲܡܹܗ ܡܸܣܬܲܓܼܕܢܹ̈ܐ ܡ̣ܢ ܟܠ ܒܸܪ̈ܝܵܢ܁|
    block |܃ܐܲܝܟܲܢ ܡܲܨܝܵܐ ܕܲܢܦܲܢܹܐ ܠܹܗ ܚܵܘܒܼܬܼܚܘܒܵܐ|
    block |ܕܐܵܦ ܪ̈ܘܼܚܵܢܹܐ ܚܕܲܝܼ ܐܸܢܘܿܢ ܒܲܬܼܝܵܒܼܘܼܬܲܢ܁|
    block |܃ܗܵܟܲܢܵܐ ܠܲܡ ܢܚܕܘܢ ܟܸܢܫܹ̈ܐ ܕܫܡܝ̈ܢܐ|
    block |ܥܲܠ ܚܲܛܵܝܵܐ ܕܦܵܢܹ̇ܐ ܘܲܡܦܝܼܣ ܥܲܠ ܣܲܟܼܠܘܼܬܹܗ܁|
    block |܃ܘܐܸܢ ܡܲܠܲܐܟܹ̈ܐ ܚܵܕܹܝܢ ܥܲܡܲܢ ܒܲܬܼܝܵܒܼܘܼܬܲܢ|
    block |ܡܵܕܹܝܢ ܩܲܫܝܵܐ ܗ̄ܝ̣ ܬܒܲܥܬܹܗ ܕܐܲܝܢܵܐ ܕܥܵܕܼ̇ܠ ܪ̈ܲܚܡܹܐ܁|
    block |ܐܸܢ ܪ̈ܘܼܚܵܢܹܐ ܨܗܹܝܢ ܠܲܚܙܵܬܲܢ ܡܵܐܕܡܸܙܕܲܩܝܢ|
    block |ܡܵܕܹܝܢ ܢܸܓܼܕܹ̈ܐ ܥܦܝܼܦܹ̈ܐ ܚܲܝܵܒܼ ܕܣܵܩ̈ܪ ܠܲܐܚܘܼܗܝ܁|
    block |܃ܐܵܪܵܐ ܟܸܢ̈ܫܹܐ ܕܲܫܡܲܝܵܢܹ̈ܐ ܦܨܝܼܚܝܼܢ ܕܲܚܲܝܲܝܢ|
    block |ܘܠܵܟ ܟܪܝܵܐ ܠܵܟ ܕܚܵܢܹ̇ܝܢ ܪ̈ܲܚܡܹܐ ܠܐܢܵܫܵܐ ܡܲܓ̇ܢ܁|
    block |܃ܐܵܪܵܐ ܟܝܵܢܹ̈ܐ ܠܵܐ ܚܵܫܘܿܫܹ̈ܐ ܚܲܫ̣ܘ ܒܲ[܁܁܁]ܕܵܢܲܢ|
    block |ܘܠܵܟ ܗܲܢܝܼ ܠܵܟ ܕܲܢܦܘܼܫ ܒܲܫܝܘܿܠ ܕܠܵܐ ܢ[܁܁܁]ܚܵܡܵܐ܁|
    block |܃ܐܪܵܐ ܗܢ̣ܘܿܢ ܪܓܸܝܓܝܸܢ ܐܸܡܲܬܼܝܼ ܢܲܡܠܸܟ ܐܲܟܚܲܕ|
    block |ܘܐܲܢ̄ܬܿ ܩܵܨ̇ܦ ܐܲܢ̄ܬܿ ܒܐܲܝܢܵܐ ܕܪܵܗܸ̇ܛ ܐܲܝܟ ܪܸܓܼܬܼܗܘܿܢ܁|
    block |܃ܐܪܵܐ ܐܵܦ ܐ̄ܢܵܐ ܕܡܟܵܐ ܕܛܒܿܝܼܠ ܒܫܸܢܲܬܼ ܥܵܘ̣ܵܠܵܐ|
    block |ܠܩܵܠ ܫܘܼܒܼܩܵܢܵܐ ܢܸܕܬܼ̈ ܩܵܡܹ̇ܬܼ ܕܐܲܒܼܥ ܡܸ̈ܠܹܐ܁|
    block |܃ܫܲܪܒܹܿܗ ܕܛܲܥܝܵܐ ܚܲܦܛܵܢܝ ܕܐܸܒܼܥܹܐ ܚܹܝܠ ܦܸܠܵܐܬܼ̈ܐ|
    block |ܘܲܒܼܦܘܼܢܵܝܹܗ ܦܵܢ̣ܘ ܚܘܼܫܵܒܲܝ̈ ܨܝܕ ܝܘܼܠܦܵܢܵܐ܁|
    block |܃ܫܲܪܒܹܿܗ ܢܲܓܼܕܢܝ ܕܐܸܩܪܹܐ ܒܣܸܦܪܐ ܕܲܟܼܬܼܝܼܒܼ̈ܬܹܗ|
    block |ܘܐܹܠܲܦ ܚܲܝܠܵܐ ܕܲܟܼܣܹܐ ܒܡܸ̈ܠܹܐ ܕܬܲܪܓܸܿܡ ܪܘܼܚܵܐ܁|
  block
    block |܃ܥܲܡܹܗ ܢܦܩܹܬܼ ܟܲܕܼ ܢܵܦܸܩ̇ ܗ̄ܘ̣ܵܐ ܡ̣ܢ ܒܹܝܬܼ ܐܲܒܼܘܼܗܝ|
    block |ܘܲܦܢܹܝ̇ܬܼ ܥܲܡܹܗ ܕܐܸܚܙܹܐ ܦܝܵܣܹܗ ܕܨܹܝܼܕ ܝ̇ܠܘܿܕܹܗ܁|
    block |܃ܚܙܹ̇ܝܬܹܗ ܕܦܲܪܲܚ ܢܸܟܼܣܹ̈ܐ ܪܲܒܵܐ ܒܹܝܬܼ ܙܢܝ̈ܬܐ|
    block |ܘܬܼܘܼܒܼ ܚܵܪܹܬܼ ܒܹܗ ܕܲܦܢ̣ܵܐ ܕܢܹܐܙܲܠ ܠܘܵܬܼ ܫܘܼܒܼܩܵܢܵܐ܁|
    block |܃ܫܡܥܬܗ ܕܪܲܟܸܿܒܼ ܩ̈ܠܹܐ ܚܢ̈ܝܼܓܹܐ ܥܲܠ ܣܲܟܼܠܘܼܬܹܗ|
    block |ܘܚܸܫܹ̇ܬܼ ܣܲܓܿܝܼ ܒܥܵܘ̣ܠܵܐ ܕܲܩܢܘܿܡܝ ܕܕܼܵܡܹ̇ܐ ܠܕܼܝܼܠܹܗ܁|
    block |܃ܫܸܡ̇ܥܹܬܼ ܕܐܸܡ݂ܲܪ ܕܠܵܐ ܫܵܘܹ̇ܐ ܐ̄ܢܵܐ ܠܫܸܡ ܝܵܪ̈ܘܿܬܹܐ|
    block |ܘܐܲܚܕܢܝ ܓܘܼܢܚܵܐ ܕܲܪܕܝ̇ܬܼ ܒܐܘܼܪܚܵܐ ܕܒܼܘܼܕܲܪ ܢܸܟܼܣܵܘ̈ܗܝ܁|
    block |܃ܣܲܓܿܝܼ ܕܵܡܹ̇ܐ ܫܒܼܝܼܠ ܣܘܼܥܪ̈ܢܝ ܠܗܘ̇ ܕܪܕܐ ܒܹܗ|
    block |ܘܩܸܢܝܵܢ ܚܲܝ̈ܐ ܒܲܕܪܹܬܼ ܐܵܦ ܐ̄ܢܵܐ ܒܕܼܘܼܡܝܵܐ ܕܝܼܠܹܗ܁|
    block |܃ܥܲܡ ܗܵܘ̇ ܣܵܢܠܵܐ ܕܐܵܙܲܓܼܪ ܥܲܡܹܗ ܦܸܠܚܹ̇ܬܼ ܐܵܦ ܐ̄ܢܵܐ|
    block |ܘܲܒܼܚܲܪ̈ܘܒܹܐ ܕܪ̈ܓܝܠܢܬ ܚܝܹ̇ܬܼ ܐܲܟܼܘܵܬܹܗ܁|
    block |܃ܠܵܐ ܝܼܕܲܥܬܼܵܐ ܥܒܕܬܢܝ ܐܵܦ ܠܝܼ ܓܠܝܼܙ ܡ̣ܢ ܪ̈ܚܡܹܐ|
    block |ܐܲܝܟ ܡܵܐ ܕܐܵܦ ܗܘ̤ ܐܵܘܒܸܿܕܼ ܕܝܼܠܹܗ ܒܠܵܐ ܒܘܼܝܵܢܵܐ܁|
    block |܃ܪ̈ܲܚܡܹܐ ܕܚܵܢܘܼܗܝ ܡܲܦܩ̣ܘ ܠܐܘܼܪܥܹܗ ܒܝܘܿܡ ܦܘܼܢܵܝܹܗ|
    block |ܢܦܝܣܘܢ ܚܠܵܦܲܝ ܩܕܼܵܡ ܕܝ̇ܢܐ ܕܒܚ̇ܪ ܟܠܐ܁|
    block |܃ܩܵܠܵܐ ܕܐܸܡ݂ܲܪ ܕܒܹܪܝ ܡܝܼܬܼܵܐ ܗ̄ܘ̣ܵܐ ܘܲܦܢ̣ܵܐ ܠܚܲܝܹ̈ܐ|
    block |ܢܫܘܹܝܢܝ ܕܐܸܫܡܲܥ ܕܬܼܵܐ ܚܲܛܵܝܵܐ ܣܒܼ ܫܘܼܒܼܩܵܢܵܐ܁|
    block |܃ܐܝܼܕܼܵܐ ܕܦܸܪܣܲܬ̤ ܥܲܠ ܓܲܠܝܘܼܬܹܗ ܐܸܣܛܲܠ ܫܘܼܒܼܚܵܐ|
    block |ܬܟܣܹܐ ܐܲܦܲܝ̈ ܕܠܵܐ ܢܸܬܼܦܲܪܣܘܢ ܠܥܹܝܢ ܚܲܙ̈ܝܹܐ܁|
    block |܃ܪܸܡܙܵܐ ܕܣܵܡ̣ ܠܹܗ ܪܲܗܒܼܘܼܢ ܚܲܝܹ̈ܐ ܐܲܝܟ ܥܹܙܲܩܵܬܐ|
    block |ܚܵܝܸܠ ܙܵܘܥܲܝ̈ ܠܲܡܣܲܟܵܝܘܼ ܠܡܘܼܠܟܵܢ ܚܲܝܹ̈ܐ܁|
    block |܃ܦܘܼܡܵܐ ܕܫܲܝܸܢ ܪܘܼܓܼܙܵܐ ܕܐܲܚܘܼܗܝ ܕܲܥ̣ܕܲܠ ܪ̈ܲܚܡܹܐ|
    block |ܢܸܟܼܐܹܐ ܒܥܵܘ̣ܠܵܐ ܛܪܘܼܢܵܐ ܕܡܲܩܪܸܒܼ ܥܲܡ ܚܘܼܫܵܒܲܝ̈܁|
    block |܃ܥܝܼܪܹ̈ܐ ܕܲܚܕܼܝܼܘ ܒܝܘܿܡ ܦܘܼܢܵܝܹܗ ܘܫܲܒܲܚܘܿܠܲܐܒܼܘܼܗܝ|
    block |ܢܸܗܘܘܿܢ ܣܢܸܐܓܼܪܹ̈ܐ ܚܠܵܦ ܚܲܝܵܒܼܘܼܬܼܝ ܨܝܕ ܟܹܐܢܘܼܬܼܵܐ܁|
    block |܃ܨܒܼܥܵܐ ܕܨܵܪܲܬ̤ ܨܠܸܡ ܐܲܒܼܪܵܢܹܗ ܘܦܘܼܢܵܝ ܚܝܵܘ̈ܗܝ|
    block |ܬܨܘܪ ܥܲܠ ܡܲܕܥܝ ܨܠܸܡ ܟܘܼ[܁܁܁]ܢܵܐ ܕܡܲܩܢܹܐ ܚܲܝܹ̈ܐ܁|
    block |܃ܐܹܝܢ ܡܵܪܝ ܐܸܗܘܹܐ ܚܲܒܼܪܵܐ ܒܐܵܪܐ ܕܡܝܼܬܼܵܐ ܕܲܚܝ̣ܵܐ|
    block |ܘܬܸܫܠܲܡ ܨܐܕܲܝ ܗܵܝ̇ ܕܐܸܬܼܡܲܠܠܲܬ̤ ܒܫܘܼܠܵܡ ܫܲܪܒܹܿܗ܁|
    block |܃ܐܹܝܢ ܡܵܪܝ ܐܲܫܘܵܢܝ ܥܲܡܹܗ ܒܛܲܝܒܿܘܼ ܠܘܼܥܲܕܵܐ ܕܚܘܼܒܵܟ|
    block |ܘܲܢܩܲܒܿܠܘܼܢܵܢܝ ܪ̈ܚܡܹܐ ܒܕܼܝܵܢܐ ܐܲܝܟ ܕܐܸܬܼܩܲܒܲܠ܁|
block |ܕܲܥܪܘܼܒܼܬܵܐ ܕܡܵܘܕܿܝܵܢܹ̈ܐ|
  block
    block |ܕܲܥܪܘܼܒܼܬܵܐ ܕܡܵܘܕܿܝܵܢܹ̈ܐ|
  block
    block |ܡܐܡܪܐ ܕܥܣܪܝܢ ܘܬܪܒܥܐ|
    block |ܕܲܥܪܘܼܒܼܬܵܐ ܕܡܵܘܕܿܝܵܢܹ̈ܐ|
    block |ܥܘܼܢܵܝܵܐ|
    block |ܬܵܘܕܿܝܼ ܠܚܲܝܠܵܐ ܕܚܲܝܸܠ ܣܵܗܕܵܘ̈ܗܝ ܘܲܢܲܨܚ̣ܘ ܘܲܙܟܼܵܘ|
    block |ܒܚܲܝܠܵܐ ܕܪܸܚܡܬܹܗ܃ ܐܲܚܲܝ̈܁|
  block
    block |܃ܩܵܠ ܙܵܟܼܘܼܬܼܵܐ ܕܲܒܼܪܹܫ ܩܲܝܣܵܐ ܫܡܲܥ̣ܘ ܡ̇ܝܘܿܬܹ̈ܐ|
    block |ܘܲܩ̣ܢܵܘ ܣܲܒܼܪܵܐ ܠܡܹܐܚܲܕܼ ܕܲܪܵܐ ܪܘܼܚܢܵܐܝܼܬܼ ܀|
    block |܃ܚܲܕܼ ܡ̣ܢ ܓܸܢܣܵܐ ܕܚܵܒܼ݂ ܒܲܚܛܝܼܬܼܵܐ ܙܟܼܵܐ ܒܲܨܠܝܼܒܼܵܐ|
    block |ܘܩܵܡ̣ܘ ܚܲܝܵܒܹ̈ܐ ܠܩܵܠ ܙܵܟܼܘܼܬܹܗ ܘܲܠܒܸܫ̣ܘ ܙܲܝܢܵܐ ܀|
  block
    block |܃ܒܢܲܦܫܵܐ ܘܦܲܓܼܪܵܐ ܫܩ݂ܲܠ ܙܵܟܼܘܼܬܼܵܐ ܐܵܕܼܵܡ ܕܲܬܼܪܹܝܢ|
    block |ܘܲܒܼܢܲܝ̈ ܓܸܡܣܹܗ ܒܪ̈ܓܼܫܲܝ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ ܀|
    block |܃ܠܗܵܝ̇ ܒܲܪܬܼ ܩܵܠܵܐ ܕܲܩܥܵܬ̤ ܒܐܲܪܥܵܐ ܫܡ݂ܲܥܘ ܐܲܪ̈ܥܵܢܹܐ|
    block |ܕܩܘܼܡܘ ܐܸܬܼܠܲܒܸܿܒܼܘ ܐ̄ܢܵܐ ܒܲܠܚܘܿܕܲܝ ܙܟܹ̇ܝܬܼ ܒܲܨܠܝܼܒܼܵܐ ܀|
    block |܃ܠܲܝܬܿ ܗ̄ܘ̣ܵܐ ܣܲܒܼܪܵܐ ܕܫܸܡ ܙܵܟܼܘܼܬܼܵܐ ܠܦܲܓܼܪ̈ܵܢܵܝܹܐ|
    block |ܘܠܲܒܸܿܒܼ ܐܸܢܘܿܢ ܩܵܠ ܫܘܼܘܕܵܝܵܐ ܕܚܲܕܼ ܕܐܸܬܼܢܲܨܚ ܀|
    block |܃ܠܵܐ ܡܲܨܝܵܐ ܗ̄ܘ̣ܵܬܼ ܡ̇ܝܘܿܬܼܬܼܵܐ ܠܡܸܚܣܲܢ ܚܲܫܹ̈ܐ|
    block |ܘܕܲܚܙܵܬ̤ ܦܲܓܼܪܵܐ ܕܢܼܠܸܐ ܒܩܲܝܣܵܐ ܩܢܵܬ̤ ܠܘܼܒܵܒܼܵܐ ܀|
    block |܃ܠܵܐ ܡܸܫܟܲܚ ܗ̄ܘ̣ܵܐ ܦܲܓܼܪܵܐ ܪܲܦܝܵܐ ܠܡܸܣܢܵܐ ܚܲܝܹ̈ܐ|
    block |ܘܕܼܐܫܝܼܛ ܐܸܢܘܿܢ ܚܚܲܕܼ ܦܲܓܼܪܵܢܵܐ ܚܲܝܸܨ ܪ̈ܓܼܫܵܘܗܝ ܀|
    block |܃ܠܵܐ ܝܵ̇ܕܥܝܼܢ ܗ̄ܘ̣ܵܐ ܐܲܪ̈ܥܵܢܵܝܹܐ ܠܡܸܪܕܼܵܐ ܠܪܵܘܡ̇ܐ|
    block |ܘܕܼܪܫܵܗ̇ ܠܐܘܼܪܚܵܐ ܚܲܕܼ ܐܲܪܥܵܢܵܐ ܩܕܼܵܡ ܥܲܝܢܲܝ̈ܗܘܿܢ ܀|
    block |܃ܠܵܐ ܡܦܵܣܝܼܢ ܗ̄ܘ̣ܵܘ ܠܡܹܐܚܲܕܼ ܕܲܪܵܐ ܒܪܸ̈ܓܼܫܲܝ ܦܲܓܼܪܵܐ|
    block |ܘܚܵܘܝܼ ܐܸܢܘܿܢ ܒܝܲܕܼ ܚܘܼܡܣܵܢܵܐ ܕܡ̣ܢ ܡܹܐܟܼܘܼܠܬܵܐ ܀|
    block |܃ܠܵܐ ܚܵܟܼܡ̇ܝܼܢ ܗ̄ܘ̣ܵܘ ܠܲܡܕܵܫ ܟܸܣܦܵܐ ܬܚܹܝܬܼ ܪܸ̈ܓܼܠܲܝܗܘܿܢ|
    block |ܘܐܲܠܸܦ ܐܸܢܘܿܢ ܚܲܕܼ ܟܲܕܼ ܦܲܟܼܪܹܗ ܘܕܼܵܫܹܗ ܒܐܲܪܥܵܐ ܀|
    block |܃ܛܡܝܼܪ ܗ̄ܘ̣ܵܐ ܘܲܟܼܣܸܐ ܦܲܚܵܐ ܢܟܼܝܼܠܵܐ ܕܪܸܚܡܲܬܼ ܫܘܼܒܼܚܵܐ|
    block |ܘܲܪܗܸܛ ܥܲܒܼܕܹܿܗ ܚܲܕܼ ܩܲܠܝܼܠܵܐ ܘܒܲܕܿܩ ܢܸܟܼܠܹܗ ܀|
    block |܃ܒܐܲܪ̈ܥܵܢܵܝܵܬܼܵܐ ܥܢܸܐ ܗ̄ܘ̣ܵܐ ܦܲܓܼܪܵܐ ܘܙܵܘ̈ܥܲܝ ܢܲܦܫܵܐ|
    block |ܘܠܲܝܬܿ ܗ̄ܘ̣ܵܐ ܙܲܗܪܵܐ ܕܪ̈ܘܼܚܵܢܝܵܬܼܵܐ ܒܹܝܬܼ ܐܲܪ̈ܥܵܢܹܐ ܀|
    block |܃ܡܸܬܼܟܲܬܿܫܝܼܢ ܗ̄ܘ̣ܵܘ ܒܐܸܣܛܵܕܼܝܼܘܿܢ ܕܐܲܬܼܠܹܝܛܘܼܬܼܵܐ|
    block |ܘܠܲܝܬܿ ܕܲܡܦܲܢܹܐ ܟܠܝܼܠ ܙܵܟܼܘܼܬܼܵܐ ܚܠܵܦ ܥܲܡܠܲܝ̈ܗܘܿܢ ܀|
    block |܃ܢܵܚ̇ܬܿܝܼܢ ܟܠܫܵܥ ܠܡܹܐܚܲܕܼ ܕܼܪܵܐ ܒܐ̄ܢܵܫܵܝ̈ܬܼܵܐ|
    block |ܘܡ̇ܐ ܕܐܸܬܼܟܲܬܿܫܘ ܚܵܒܼ݂ܘ ܒܐܵܓܼܘܿܢܵܐ ܘܦܵܫ̣ ܦܘܼܪܥܵܢܵܐ ܀|
    block |܃ܟܲܕܼ ܕܹܝܢ ܥܵܫܢܲܬ̤ ܚܵܝܵܒܼܘܼܬܼܵܐ ܕܓܸܢܣܵܐ ܕܐ̄ܢܵܫܵܐ|
    block |ܘܐܲܗܠܘ ܘܲܓܼܚܸܟܼܘ ܫܹܐܕܹ̈ܐ ܛܪ̈ܘܼܢܹܐ ܥܲܠ ܚܲܫܝ̈ܗܘܿܢ ܀|
    block |܃ܚܵܣ̣ ܚܲܢܵܢܵܐ ܕܲܚܙ̣ܵܐ ܨܲܠܡܸܗ ܟܲܕܼ ܡܸܬܼܒܲܙܲܚ|
    block |ܘܡܲܫ݂ܚܹܗ ܒܪܘܼܚܵܐ ܠܡܹܐܪܲܥ ܚܲܫܹ̈ܐ ܒܸܣܪ̈ܵܢܵܝܹܐ ܀|
    block |܃ܒܚܲܝܠܵܐ ܕܪܘܼܚܵܐ ܚܲܙܩܹܗ ܠܨܲܠܡܹܗ ܐܲܝܟ ܕܲܒܼܙܲܝܢܵܐ|
    block |ܕܲܒܼܚܝܠ ܪܘܼܚܵܐ ܢܸܦܘܿܩ ܢܸܙܟܸܿܐ ܠܪ̈ܘܼܚܵܢܵܝܹܐ ܀܆|
    block |܃ܢܲܣܝܹܗ ܒܟܼܠܗܹܝܢ ܠܲܩܪܲܒܼܬܼܵܢܵܐ ܦܲܓܼܪܵܢܵܝܵܐ|
    block |ܕܲܒܼܢܸܣܝܵܢܹܗ ܢܕܲܪܸܫ ܦܲܓܼܪܵܐ ܠܘܵܬܼ ܙܵܟܼܘܼܬܼܵܐ ܀|
    block |܃ܒܹܗ ܐܲܝܟ ܢܝܼܫܵܐ ܐܲܠܸܦ ܐܵܢܘܿܢ ܠܲܟܼܢܵܘܵܬܹ̈ܐ|
    block |ܕܢܸܗܘܘܿܢ ܚܵܢܹ̇ܝܢ ܠܘܵܬܼ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ ܀|
    block |ܐܲܝܟ ܡܲܚܙܝܼܬܼܵܐ ܩܒ݂ܲܥ ܙܵܟܼܘܼܬܹܗ ܠܐܵܓܼܘܿܢܸܣܛܹ̈ܐ܃|
  block
    block |ܕܲܢܕܲܡܘܿܢ ܒܹܗ ܒܙܵܘܥܹ̈ܐ ܘܪܸܓܿܫܹܐ ܠܘܵܬܼ ܫܘܼܠܵܡܵܐ ܀|
    block |܃ܒܚܲܫܵܘ̈ܗܝ ܝܼܠܸܦ̣ܘ ܠܡܹܐܚܲܕܼ ܕܿܪܵܐ ܥܲܡ ܚܘܼܬܼܚܵܬܹ̈ܐ|
    block |ܘܲܒܼܚܘܼܡܣܵܢܹܗ ܒܲܣܲܪܘ ܘܐܲܫܝܼܛܘ ܠܲܪ̈ܓܼܝܼܓܼܵܬܼܵܐ ܀|
    block |܃ܚ̣ܘܵܙ ܕܲܡܩܲܒܲܥ ܦܲܓܼܪܹܗ ܒܨܸܨܹ̈ܐ ܡ̣ܢ ܛܵܠܘܿܡܹ̈ܐ|
    block |܃ܘܝܲܗ̣̄ܒܼܘ ܦܲܓܼܪ̈ܲܝܗܘܿܢ ܠܟܼܠ ܐܘܼܠܨܵܢܝܼ̈ܢ ܒܕܼܘܼܡܝܵܐ ܕܝܼܠܹܗ|
    block |܃ܒܡܵܘܬܹܿܗ ܩܲܒܸܿܠܘ ܣܲܒܼܪܵܐ ܛܵܒܼܵܐ ܕܚܵܝܑܬܼ ܡܝܼܬܹ̈ܐ|
    block |ܘܲܣܢ̣ܵܘ ܚܲܝܹ̈ܐ ܘܲܪܚܸܡ̣ܘ ܡܵܘܬܵܐ ܕܢܸܚܘܿܢ ܥܲܡܹܗ ܀|
    block |܃ܠܥܸܕܵܢ ܡ̇ܘܬܹܿܗ ܡܸܬܼܥܲܗܕܼܝܼܢ ܗ̄ܘ̣ܵܐ ܟܲܕܼ ܚܵܫ̇ܝܼܢ ܗ̄ܘ̣ܵܘ|
    block |ܕܲܫܒ݂ܲܩ ܨܲܥܪܹܗ ܘܐܲܦܝܼܣ ܠܐܲܒܼܘܼܗܝ ܥܲܠ ܫܘܼܒܼܩܵܢܵܐ ܀|
    block |܃ܠܗܵܝ̇ ܒܲܪܬܼ ܩܵܠܵܐ ܡܸܬܿܕܿܟܼܝܼܢ ܗ̄ܘ̣ܵܐ ܕܲܩܥ̣ܵܐ ܒܩܲܝܣܵܐ|
    block |ܕܐܲܒܼܵܐ ܕܪ̈ܲܚܡܹܐ ܫܒܼܘܿܩ ܣܲܟܼܠܬܼܵܐ ܠܠܵܐ ܝܼܕܲܥܬܼܵܐ ܀|
    block |܃ܒܹܗ ܐܸܬܿܕܲܡܝܘܼ ܟܲܕܼ ܚܵܫ̇ܝܼܢ ܗ̄ܘ̣ܵܘ ܒܚܲܫܲܝ̈ ܙܲܒܼܢܵܐ|
    block |ܘܚܲܠܸܦܘ ܚܲܝܹ̈ܐ ܕܲܡܠܸܐ ܙܲܒܼܢܵܐ ܒܲܕܼܠܵܐ ܫܘܼܠܵܡ ܀|
    block |܃ܙܩܲܦ̣ܘ ܦܲܓܼܪ̈ܲܝܗܘܿܢ ܦܲܓܼܪ̈ܵܢܵܝܹܐ ܠܲܪ̈ܓܼܝܼܓܼܵܬܼܵܐ|
    block |ܘܐܲܪ̈ܥܵܢܵܝܵܬܼܵܐ ܗ̤ܘܲܝ̈ ܡܝܼ̈ܬܼܵܬܑܼܵܐ ܩܕܼܵܡ ܥܲܝܢܲܝ̈ܗܘܿܢ ܀|
    block |܃ܡܝܼܬܼܘ ܠܲܒܼܪܝܼܬܼܵܐ ܟܲܕܼ ܚܲܝܝܼܢ ܒܵܗ̇ ܐܲܝܟ ܠܵܐ ܚܲܝܹ̈ܐ|
    block |ܐܵܦ ܗ̤ܝ ܒܪܝܼܬܼܵܐ ܚܲܫ݂ܒܿܘܼܗ̇ ܗܸܢܘ̣ܿܢ ܐܲܝܟ ܠܵܐ ܚܲܝܵܐ ܀|
    block |܃ܗܲܠܸܟܼܘ ܒܐܲܪܥܵܐ ܒܐ̄ܪܵܙ ܕܘܼܒܵܪܹ̈ܐ ܪ̈ܘܼܚܵܢܵܝܹܐ|
    block |ܘܲܒܼܥܲܡܠܲܝ̈ܗܘܿܢ ܨܵܪܘ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀|
    block |܃ܒܚܲܫܹ̈ܐ ܕܙܲܒܼܢܵܐ ܙܒܲܢ̣ܘ ܡܲܠܟܿܘܼܬܼܵܐ ܕܠܵܐ ܫܵܘܼܠܵܡܵܐ|
    block |ܘܲܒܼܫܝܼ̈ܛܵܬܼܵܐ ܩܢ̣ܵܘ ܪܘܼܡܪܵܡܵܐ ܕܕܲܪܓܼܵܐ ܕܲܠܥܸܠ ܀|
    block |܃ܢܚܸܬܼܘ ܠܐܵܓܼܘܿܢܵܐ ܘܐܸܚܲܕܼܘ ܕܲܪܵܐ ܥܲܡ ܚܲܣܝܼܢܵܐ|
    block |ܘܲܠܒܲܟܼ݂ܘ ܪܘܼܚܵܐ ܒܝܲܕܼ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܀|
    block |܃ܐܝܼܕܼܵܐ ܠܸܒܼܟܲܬ̤ ܪܘܼܚܵܐ ܠܵܐ ܓܘܼܫܡܵܢܵܐ|
    block |ܘܚܵܒܼ݂ ܘܐܸܬܼܦܲܟܲܪ ܩܲܠܝܼܠ ܓܸܦܹ̈ܐ ܩܕܼܵܡ ܝܲܩܝܼܪܵܐ ܀|
    block |܃ܐܘܿ ܠܲܟܼܝܵܢܵܐ ܡܸܬܼܚܲܒܿܠܵܢܵܐ ܕܚܵܐܹ̇ܒܼ ܟܠܝܘܿܡ|
    block |ܕܲܚܣ݂ܲܢ ܘܲܙܟܼܵܐ ܠܲܩܪܲܒܼܬܼܵܢܵܐ ܕܙܵܟܹ̇ܐ ܟܠܝܘܿܡ ܀|
    block |܃ܐܘܿ ܕܲܚܝܼܚܵܐ ܕܥܲܦܪܹܗ ܣܵܗܹ̇ܕܼ ܥܲܠ ܫܝܼܛܘܼܬܹܗ|
    block |ܕܲܙܟܼܵܐ ܠܪܘܼܚܵܐ ܕܲܫܡܹܗ ܡܲܟܼܪܸܙ ܩܲܠܝܼܠܘܼܬܹܗ ܀|
    block |܃ܚܙ̣ܵܐ ܡܵܪܘܿܕܼܵܐ ܠܐܵܕܼܵܡ ܕܲܬܼܪܹܝܢ ܘܙܲܟܿܝܼ|
    block |ܘܲܩܥ̣ܵܐ ܘܐܲܝܠܸܠ ܥܲܠ ܙܵܟܼܘܼܬܼܵܐ ܕܠܵܐ ܒܲܥܝܵܕܵܪܐ ܀|
    block |܃ܚܙ̣ܵܐ ܕܡܸܬܼܪܲܕܼܦܝܼܢ ܚܲܝܠܵܘܵܬܹ̈ܐ ܡ̣ܢ ܫܸܡ ܝܼܫܘܿܥ|
    block |ܘܐܲܚܕܹ݂ܿܗ ܓܘܼܢܚܵܐ ܕܐܲܝܟܲܢ ܪܵܕܹܦ ܦܲܓܼܪܵܐ ܠܪܘܼܚܵܐ ܀|
    block |܃ܫܡ݂ܲܥ ܕܲܡܫܲܢܹܝܢ ܕܲܝܘܹ̈ܐ ܒܩܵܠܵܐ ܡܸܢܼܪܲܓܼܫܵܢܵܐ|
    block |ܘܙܵܥ ܘܐܸܬܼܒܲܠܗܝܼ ܕܠܵܐ ܚܵܫܘܿܫܹ̈ܐ ܥܪܲܩ̣ܘ ܡ̣ܢ ܩܵܠܵܐ ܀|
    block |܃ܒܹܝܬܼ ܦܘܼ̈ܠܵܓܼܵܐ ܩܵܡ̣ ܡܲܪܵܚܵܐ ܥܲܠ ܡ̇ܐܐ ܕܲܗܘ̤ܵܐ|
    block |ܟܲܕܼ ܡܸܬܼܚܲܫܲܒ̣ ܕܚܸܠܡܵܐ ܗ̄ܘ̣ ܕܲܠܡܵܐ ܐܵܘ ܥܸܠܵܘܹ̈ܐ ܀|
    block |ܣܵܒܲ̇ܪ ܗ̄ܘ̣ܵܐ ܓܹܝܪ ܒܲܟܪܘܼܢܘܼܬܹܗ ܕܠܵܐ ܡܸܬܼܡܲܟܲܟ܃|
  block
    block |ܘܬܼܘܼܒܼ ܪܵܢܹ̇ܐ ܗ̄ܘ̣ܵܐ ܥܲܠ ܡ̇ܝܘܿܬܹ̈ܐ ܕܠܵܐ ܡܸܬܼܦܲܪܩܝܼܢ ܀|
    block |܃ܟܲܕܼ ܕܹܝܢ ܝܲܠܦܹܗ ܒܝܲܕܼ ܣܘܼܥܪ̈ܵܢܹܐ ܠܦܘܼܪܩܵܢ ܐ̄ܢܵܫܵܐ|
    block |ܢܦ݂ܲܠ ܡ̣ܢ ܪܵܘܡܹܗ ܘܫܲܪܝܼ ܡܪܲܟܸܿܒܼ ܦܘܼܪ̈ܣܹܐ ܫܢܝܼܥܹ̈ܐ ܀|
    block |܃ܫܲܠܚܹ݂ܗ ܠܙܲܝܢܵܐ ܕܲܛܪܘܼܢܘܼܬܼܵܐ ܕܡܲܩܪܷܒܼ ܗ̄ܘ̣ܵܐ ܒܹܗ|
    block |ܘܠܵܗ̇ ܠܲܫܒܼܝܼܬܼܵܐ ܙܲܝܹܢ ܘܐܲܡܝܼܩ ܚܲܕܼ ܠܘܼܩܒܲܠ ܚܲܕܼ ܀|
    block |܃ܟܲܬܼܫܹܗ ܠܥܵܠܡܵܐ ܕܗܘ̤ ܥܲܡ ܢܲܦܫܹܗ ܢܲܩܪܸܒܼ ܘܲܢܚܘܼܒܼ|
    block |ܘܲܗܘ̤ܵܐ ܠܹܗ ܗܘ̤ ܐܲܝܟ ܚܲܙܵܝܵܐ ܕܲܩܪ̈ܲܒܼܬܼܵܢܹܐ ܀|
    block |܃ܓܲܪܸܓܼ ܐܸܢܘܿܢ ܠܲܒܼܢܲܝ̈ ܐܲܪܥܵܐ ܠܘܵܬܼ ܬܲܟܼܬܿܘܼܫܵܐ|
    block |ܘܩܵܡ̣ ܗܘ̤ ܡܲܗܸܠ ܟܲܕܼ ܡܸܬܼܚܲܝܒܼܝܼܢ ܚܲܕܼ ܡ̣ܢ ܚܲܒܼܪܹܗ ܀|
    block |܃ܠܹܗ ܠܲܟܼܝܵܢܵܐ ܕܡ̇ܝܘܿܬܼܘܼܬܼܵܐ ܐܲܠܒܸܿܫ ܙܲܝܢܹܗ|
    block |ܘܫܲܪܝܼ ܡܒܲܣܒܸܿܣ ܗܘ̤ ܠܲܩܢܘܿܡܹܗ ܡܸܬܼܚܲܒܿܠܵܢܵܐ ܀|
    block |܃ܦܲܪܲܣ ܬܲܚܦܝܼܬܼܵܐ ܘܣܲܡܝܝܼ ܐܸܢܘܿܢ ܡ̣ܢ ܒܘܼܝܵܢܵܐ|
    block |ܕܠܵܐ ܢܸܬܼܒܲܩܘܿܢ ܕܲܠܡܵܢ ܡܵܚܹ̇ܝܢ ܐ̄ܢܵܫܵܐ ܠܐ̄ܢܵܫܵܐ ܀|
    block |܃ܐܲܠܒܸܿܫ ܐܸܢܘܿܢ ܪܘܼܚܵܐ ܕܫܘܼܩܪܵܐ ܕܲܟܼܬܼܝܼܫܘܼܬܹܗ|
    block |ܘܲܥܒ݂ܲܕܼ ܐܵܢܘܿܢ ܐܲܝܟ ܬܵܒܼܘܿܥܹ̈ܐ ܕܫܲܪܝܼܪ̈ܵܬܼܵܐ ܀|
    block |܃ܐܲܫܩܝܼ ܐܵܢܘܿܢ ܬܸܛܪܵܐ ܕܠܝܼܚܵܐ ܕܡܲܪܝܼܪܘܼܬܹܗ|
    block |ܘܐܲܪܘܝܼ ܐܸܢܘܿܢ ܒܲܪ̈ܓܼܝܼܓܼܵܬܵܪܐ ܐܲܝܟ ܡܹܐܪܝܼܬܼܵܐ ܀|
    block |܃ܐܲܪܡܝܼ ܛܢܵܢܵܐ ܕܫܸܡ ܐܲܠܵܗܵܐ ܒܪܸ̈ܥܝܵܢܲܝܗܘܿܢ|
    block |܃ܘܲܥܒܲܕܼ ܐܸܢܘܿܢ ܬܵܒܼܥܲܝ̈ ܨܲܥܪܵܐ ܕܛܘܼܥܝܲܝ ܕܐܵܘܠܸܕܼܘ|
    block |܃ܫܡ݂ܲܥ ܡܲܪܵܝܵܐ ܕܣܲܬܼܪܹܗ ܩܵܠܵܐ ܕܫܸܡ ܒܵܪܘܿܝܵܐ|
    block |ܠܒܸܢܝܵܢ ܥܵܘ̣ܠܵܐ ܕܫܸܡ ܐܲܠܵܗܹ̈ܐ ܕܲܒܼܢܹܐ ܗ̄ܘ̣ܵܐ ܠܹܗ ܀|
    block |܃ܚ̣ܙܵܐ ܕܡܸܬܼܟܲܪܙܵܐ ܚܕܼܵܐ ܬܵܘܕܿܝܼܬܼܵܐ ܕܚܲܕܼ ܐܵܠܵܗܵܐ|
    block |ܘܐܸܓܲܪ̣ ܦܵܠܚܹ̈ܐ ܕܕܿܓܵܠܘܼܬܼܵܐ ܕܲܢܣܲܝܥܘܼܢܵܝܗܝ ܀|
    block |܃ܚܙ̣ܵܝܗܝ ܠܲܟܼܝܵܢܵܐ ܪܦܸܐ ܒܐܵܓܼܘܿܢܵܐ ܕܠܘܼܩܒܲܠ ܚܲܫܹ̈ܐ|
    block |ܕܫܲܪܝܼ ܡܲܩܠܸܐ ܒܝܲܕܼ ܚܘܼܡܣܵܢܵܐܬ ܠܥܸܠ ܡ̣ܢ ܚܲܫܹ̈ܐ ܀|
    block |܃ܓܘܼܢܚܵܐ ܐܲܚܕܹܿܗ ܕܐܲܝܟܲܢ ܦܲܓܼܪܵܐ ܣܵܢܹ̇ܐ ܠܡܵܘܬܵܐ|
    block |ܗ̣ܦܲܟ ܒܥܹ̇ܐ ܠܹܗ ܠܲܡܚܲܒܿܠܵܢܹܗ ܕܢܸܩܪܘܿܒܼ ܨܹܐܕܼܵܘܗܝ ܀|
    block |܃ܒܹܝܬܼ ܦܘܼܪ̈ܬܵܟܹܐ ܪܡܸܐ ܗ̄ܘ̣ܵܐ ܘܫܲܚܝܼܩ ܟܲܕܼ ܡܸܬܼܚܲܫܲܒܼ|
    block |ܕܡܸܛܠ ܡ̇ܢܵܐ ܣܵܢܹ̇ܝܢ ܚܲܝܹ̈ܐ ܪ̈ܵܚܡܲܝ ܚܲܝܹ̈ܐ ܀|
    block |܃ܠܡܵܢ ܟܲܝ ܐܲܫܝܼܟܘ ܐܲܪ̈ܥܵܢܵܝܹܐ ܠܐܲܪ̈ܥܵܢܝܵܬܼܵܐ|
    block |ܘܥܲܠ ܡ̇ܢ ܒܲܣܲܪܘ ܥܲܠ ܚܘܼܬܼܚܵܬܹ̈ܐ ܕܠܵܐ ܒܲܥܝܵܕܼܵܐ ܀|
    block |܃ܠܡܵܢ ܟܲܝ ܕܵܫܘܼܗ̇ ܐܲܪ̈ܥܵܢܵܝܹܐ ܠܪܸܓܲܬܼ ܒܸܣܪܵܐ|
    block |ܘܥܲܠ ܡ̇ܢ ܐܲܗܸܠܘ ܒܲܢܝܵܚܲܝ̈ܗܘܿܢ ܐܲܝܟ ܝܲܬܿܝܼܪܹ̈ܐ ܀|
    block |܃ܠܡܵܢ ܐܸܬܼܢܲܟܼܪܝܼ ܟܝܵܢܵܐ ܕܐܲܣܝܼܪ ܒܲܪ̈ܓܼܝܼܓܼܵܬܼܵܐ|
    block |ܘܲܟܼܕܢ ܢܲܦܫܹܗ ܒܕܼܘܼܒܵܪ ܚܲܝܹ̈ܐ ܕܢܘܼܟܼܪܵܝܝܼܢ ܠܹܗ ܀|
    block |܃ܠܵܐ ܗܘ̤ܵܬܼ ܗܵܕܹܐ ܐܵܘ ܐܸܫܬܲܡܥܲܬ̤ ܒܹܝܬܼ ܡ̇ܝܘܿܬܹ̈ܐ|
    block |ܕܡ̇ܝܘܿܬܼܘܼܬܼܵܐ ܬܸܣܢܸܐ ܠܚܲܝܹ̈ܐ ܘܬܸܪܚܲܡ ܡ̇ܘܬܵܐ ܀|
    block |ܠܲܝܬܿ ܠܹܗ ܠܓܸܢܣܵܐ ܕܲܒܼܢܲܝ̈ ܐܵܕܼܵܡ ܣܲܒܼܪܵܐ ܐ̄ܚܪܹܢܵܐ܃|
  block
    block |ܐܸܠܵܐ ܥܘܼܡܪܵܐ ܕܲܡܠܸܐ ܙܲܒܼܢܵܐ ܘܚܲܝܹ̈ܐ ܕܙܲܒܼܢܵܐ ܀|
    block |܃ܠܵܐ ܣܢ̣ܵܘ ܐ̄ܢܵܫܵܐ ܠܐ̄ܢܵܫܵܝܵܬܼ̈ܐ ܐܲܝܟ ܠܵܐ ܐ̄ܢܵܫܵܐ|
    block |ܘܠܵܐ ܐܸܬܼܢܲܟܼܪܝܘܼ ܒܢܲܝ̈ ܕܲܚܝܼܚܵܐ ܠܦܘܼܠܚܵܢ ܐܲܪܥܵܐ ܀|
    block |܃ܠܵܐ ܦܠܲܚ̣ܘ ܡܸܡܬܼܘܿܡ ܐܲܪ̈ܥܵܢܵܝܹܐ ܠܦܠܚܵܢ ܪܘܼܚܵܐ|
    block |ܘܠܵܐ ܝܲܗ̣̄ܒܼܘ ܦܹܐܪܹ̈ܐ ܡܸܬܼܚܲܒܿܠܵܢܹ̈ܐ ܠܠܵܐ ܚܵܫܘܿܫܹ̈ܐ ܀|
    block |܃ܠܵܐ ܪܕܼܵܘ ܒܐܘܼܪܚܵܐ ܕܠܲܐܦܲܝ̈ ܪܵܘܡ̇ܐ ܐܲܪ̈ܥܵܢܵܝܹܐ|
    block |ܘܠܵܐ ܜܪ̣ܵܚ ܦܲܓܼܪܵܐ ܝܲܩܝܼܪ ܓܸܦܹ̈ܐ ܥܲܡ ܪ̈ܘܼܚܵܢܹܐ ܀|
    block |܃ܐܸܡܗܘܿܢ ܐܪܥܵܐ ܗ̄ܝܼ ܘܒܲܐܪܥܵܐ ܝ̄ܠܝܼܕܼܝܼܢ ܥܲܠ ܕܚܝܼܚܵܐ|
    block |ܘܒܲܕܼܡܘܼܬܼ ܫܲܒܼܪܹ̈ܐ ܝܵܢ̇ܩܝܼܢ ܚܲܠܒܼܵܐ ܕܐܲܪ̈ܥܵܢܵܝܵܬܼܵܐ ܀|
    block |܃ܒܨܝܼܪܝܼܢ ܣܲܓܿܝܼ ܡ̣ܢ ܕܘܼܪܵܫܵܐ ܪܘܼܚܵܢܵܝܵܐ|
    block |ܘܠܵܐ ܡܨܸܝܢ ܠܡܸܣܲܒܼ ܐܘܼܟܼܠܵܐ ܓܡܝܼܪܵܐ ܕܡܸܠܲܬܼ ܚܲܝܹ̈ܐ ܀|
    block |܃ܚܕܲܬܵܐ ܗ̄ܝܼ ܕܲܗܘ̤ܵܬܼ ܡ̣ܢ ܫܠܹܝ ܒܐܲܪܥܵܐ ܠܒܼܢܲܝ̈ ܐܲܪܥܵܐ|
    block |ܕܲܣܢ̣ܵܘ ܠܐܲܪܥܥܵܐ ܘܠܲܐ̄ܚܝܵܢܘܼܬܼܵܐ ܕܐܲܪ̈ܥܵܢܝܵܬܼܵܐ ܀|
    block |܃ܒܗܵܠܹܝܢ ܚܲܫܹ̈ܐ ܡܸܫܬܲܢܲܩ ܗ̄ܘ̣ܵܐ ܣܵܢ̇ܠܵܐ ܕܐ̄ܢܵܫܵܐ|
    block |ܕܲܚܙ̣ܵܐ ܐ̄ܢܵܫܵܐܐ ܕܫܲܪܝܼܘ ܡܲܩܠܹܝܢ ܠܲܡܕܵܫ ܚܲܫܹ̈ܐ ܀|
    block |܃ܚܙ̣ܵܐ ܚܲܣܵܡܵܐ ܕܲܗܘ̤ܵܘ ܐ̄ܢܵܫܵܐ ܣܵܢܠܹ̈ܐ ܠܚܘܼܒܹܿܗ|
    block |ܘܐܲܣܸܦ ܢܘܼܪܵܐ ܕܝܲܨܪܹܗ ܒܝܼܫܵܐ ܕܢܵܘܒܸܿܕܼ ܐܸܢܘܿܢ ܀|
    block |܃ܚ̣ܙܵܐ ܕܐܸܙܕܲܝܲܢܘ ܥܲܦܪ̈ܵܢܵܝܹܐ ܠܘܼܩܒܲܠ ܚܲܝܠܹܗ|
    block |ܘܚܲܠܸܦ ܐܵܦ ܗܘ̤ ܙܲܝܢܵܐ ܕܢܸܟܼܒܲܠ ܐ̄ܢܵܫܵܐ ܀|
    block |܃ܒܝܲܕܼ ܨܸܢ̈ܥܵܬܼܵܐ ܙܲܝܸܢ ܢܲܦܫܹܗ ܪܹܫܵܐ ܕܐܵܐܲܪ|
    block |ܕܲܚܙܵܐ ܦܫܝܼܛܹ̈ܐ ܕܝܼܠܸܦܘ ܦܘܼܪ̈ܣܹܐ ܠܘܼܩܒܲܠ ܢܸܟܼܠܵܘ̈ܗܝ ܀|
    block |܃ܠܗܘܿܢ ܗ̄ܘ̣ ܙܲܝܸܢ ܚܲܕܼ ܠܘܼܩܒܲܠ ܚܲܕܼ ܠܲܒܼܢܲܝ̈ ܐܲܪܥܵܐ|
    block |ܘܣܲܕܸܿܩ ܐܸܢܘܿܢ ܒܝܲܕܼ ܚܸܪܝܵܢܵܐ ܚܲܕܼ ܡ̣ܢ ܚܲܒܼܪܹܗ ܀|
    block |܃ܠܹܗ ܠܲܟܼܝܵܢܵܐ ܕܡܸܕܼܪܹܗ ܕܐܵܕܼܵܡ ܦܠ݂ܲܓܼ ܡ̇ܪܘܿܕܼܵܐ|
    block |ܘܡܸܢܹܗ ܐܲܩܝܼܩ ܥܸܕܼܪܵܐ ܠܓܲܒܵܐ ܕܚܲܝ̈ܠܵܘܬܹܗ ܀|
    block |܃ܠܗܘܿܢ ܠܲܦܫܝܼܛܹ̈ܐ ܩܪ̣ܵܐ ܢܵܟܼܘܿܠܵܐ ܕܲܢܣܲܝܥܘܼܢܵܝܗܝ|
    block |ܘܲܠܗܘܿܢ ܫܲܕܲܪ ܐܲܝܟ ܓܵܫܘܿܫܹ̈ܐ ܠܘܵܬܼ ܚܲܒܼܪ̈ܲܝܗܘܿܢ ܀|
    block |܃ܐܲܠܸܦ ܐܸܢܘܿܢ ܙܢܲܝ̈ ܬܲܟܼܬܿܘܼܫܵܐ ܕܦܘܼܪ̈ܣܹܐ ܨܢܝܼܥܹ̈ܐ|
    block |ܘܐܲܥܢܝܼ ܐܸܢܘܿܢ ܒܗܸܪܓܵܐ ܕܥܵܘ̣ܠܵܐ ܠܡܹܐܫܲܕܼ ܥܵܘ̣ܠܵܐ ܀|
    block |܃ܦܩ݂ܲܪ ܘܐܸܫܬܲܝܚܲܢ ܟܝܵܢܵܐ ܫܝܼܛܵܐ ܥܲܠ ܗܲܕܵܡ̇ܘ̈ܗܝ|
    block |ܘܫܲܪܝܼ ܡܒܲܣܒܸܿܣ ܗܘ̤ ܠܲܩܢܘܿܡܹܗ ܕܠܵܐ ܒܘܼܝܵܢܵܐ ܀|
    block |܃ܢܚܸܬܼܘ ܠܐܵܓܼܘܿܢܵܐ ܒܸܣܪܵܢܵܝܵܐ ܠܘܼܩܒܲܠ ܒܸܣܪܵܐ|
    block |ܘܐܸܚܲܕ ܕܲܪܵܐ ܥܵܦܪܵܐ ܫܝܼܛܵܐ ܥܲܡ ܬܘܼܩܵܢܹܗ ܀|
    block |܃ܩܵܡ ܡ̇ܪܘܿܕܼܵܐ ܘܲܒܼܢܲܝ̈ ܓܲܒܹܿܗ ܡ̣ܢ ܣܸܡܵܠܹܗ|
    block |ܘܚܹܝܠ ܟܲܣܝܘܼܬܼܵܐ ܘܲܒܼܢܲܝ̈ ܩܘܼܫܬܵܐ ܡ̣ܢ ܝܲܡܝܼܢܵܐ ܀|
    block |܃ܟܢܲܫ̣ܘ ܚܲܙܵܝܹ̈ܐ ܠܲܡ ܕܐܲܬܼܠܹܝܛܵܐ ܚܲܝܠܲܝ̈ ܪܵܘܡ̇ܐ|
    block |ܕܢܸܚܙܘܿܢ ܐ̄ܢܵܫܵܐ ܟܲܕܼ ܡܸܬܼܟܲܬܿܫܝܼܢ ܥܲܡ ܪ̈ܘܼܚܵܢܹܐ ܀|
    block |ܫܹܐܕܹ̈ܐ ܘܐ̄ܢܵܫܵܐ ܐܸܚܲܕܘ ܕܲܪܵܐ ܒܪܸ̈ܓܼܫܹܐ ܘܙܵܘܥܹ̈ܐ܃|
  block
    block |ܡܸܬܼܪ̈ܲܓܼܫܵܢܹܐ ܒܪܸ̈ܓܼܫܹܐ ܕܦܲܓܼܪܵܐ ܘܫܹ̈ܐܕܹܐ ܒܙܵܘܥܹ̈ܐ ܀|
    block |܃ܐܲܠܒܸܿܫ ܪܘܼܚܵܐ ܐܝܼܕܼܵܐ ܕܒܸܣܪܵܐ ܠܙܵܘܥܹ̈ܐ ܕܲܒܼܗܘܿܢ|
    block |ܕܲܒܼܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܓ̣ܡܲܪܘ ܪܸܓܲܬܼܗܘܿܢ ܀|
    block |܃ܐܲܪܡܝܼܘ ܐܝܼܕܵܐ ܠܵܐ ܚܵܫܘܿܫܹ̈ܐ ܥܲܠ ܚܵܫܘܿܫܹ̈ܐ|
    block |ܘܒܲܣܒܸܿܣܘ ܓܘܼܫܡܵܐ ܢܲܚܬܵܐ ܕܲܠܒܲܪ ܡ̣ܢ ܫܸܪܝܵܢܵܐ ܀|
    block |܃ܒܢܲܚܬܵܐ ܒܕܸܣܪܵܐ ܩܸܬܲܬ̤ ܐܝܼܕܼܵܐ ܕܲܒܼܥܸܠܕܲܪܵܐ|
    block |ܘܠܵܐ ܩܪܸܒܼ ܚܲܫܵܐ ܠܙܵܘܥܹ̈ܐ ܕܲܠܓܼܵܘ ܡ̣ܢ ܗܲܕܵܡܹ̈ܐ ܀|
    block |܃ܠܪܸ̈ܓܼܫܲܝ ܦܲܓܼܪܵܐ ܡܸܬܼܚܲܙܝܵܢܵܐ ܠܒ݂ܲܟ ܡ̇ܪܘܿܕܼܵܐ|
    block |ܘܠܵܐ ܡ̣ܛܵܐ ܚܘܼܪܦܵܐ ܕܣܲܝܦܵܐ ܕܢܸܟܼܠܹܗ ܠܘܵܬܼ ܪܸܥܝܵܢܵܐ ܀|
    block |܃ܠܨܸܦܵܐ ܫܝܼܛܵܐ ܕܣܝܼܡܲܬܼ ܚܲܝܹ̈ܐ ܢܩܲܫ̣ ܨܸܢܥܵܬܹ̈ܐ|
    block |ܘܲܣܲܬܲܪܘ ܙܵܘܥܹ̈ܐ ܠܥܘܼܬܼܪܵܐ ܕܪܘܼܚܵܐ ܒܚܸܣܢܲܝ̈ ܢܲܫܦܵܐ ܀|
    block |܃ܒܝܲܕ ܓܲܠ̈ܝܵܬܼܵܐ ܣܒ݂ܲܕ ܡܲܪܵܚܵܐ ܕܲܚܣܲܢ ܘܲܙܟܼܵܐ|
    block |ܘܠܵܐ ܐܸܬܼܒܲܩܝܼ ܒܚܹܝܠ ܟܲܣܝܘܼܬܼܵܐ ܕܲܒܼܓܼܵܘ ܢܲܦܫܵܐ ܀|
    block |܃ܐܵܦܸܢ ܦܲܓܼܪܵܐ ܪܦܸܐ ܗܲܕܵܡܹ̈ܐ ܚܵܒܼ݂ ܒܐܵܓܼܘܿܢܵܐ|
    block |ܐܸܠܵܐ ܢܲܦܫܵܐ ܠܵܐ ܐܸܙܕܲܟܼܝܲܬ̤ ܡ̣ܢ ܨܸܢ̈ܥܵܬܹܗ ܀|
    block |܃ܒܓܼܘܼܫܡܵܐ ܪܲܦܝܵܐ ܩܒ݂ܲܥ ܚܲܣܵܡܵܐ ܓܹܐܪܵܐ ܕܪܘܼܓܼܙܹܗ|
    block |ܘܩܲܒܸܿܠ ܐܸܢܘܿܢ ܗܵܘܢܵܐ ܬܲܩܢܵܐ ܒܣܲܟܿܪܵܐ ܕܪܘܼܚܵܐ ܀|
    block |܃ܒܠܲܥܘ̣ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܒܲܡܠܸܐ ܙܲܒܼܢܵܐ|
    block |ܘܩܵܘܝܼܘ ܙܵܘ̈ܥܹܐ ܠܵܐ ܚܵܫܘܿܫܹ̈ܐ ܕܠܵܐ ܫܘܼܓܼܢܵܝܵܐ ܀|
    block |܃ܠܵܐ ܐܲܫܦܸܠ ܗ̄ܘ̣ܵܐ ܐܵܦܠܵܐ ܓܘܼܫܡܵܐ ܒܗܵܝ̇ ܕܐܸܬܼܒܲܣܒܲܣ|
    block |ܕܟܲܕܼ ܚܵܫܘܿܫܵܐ ܗ̄ܘ̣ ܥܨ̣ܵܐ ܠܲܟܼܝܵܢܵܐ ܠܒܲܪ ܡ̣ܢ ܛܲܟܼܣܵܐ ܀|
    block |܃ܬܲܗܪܵܐ ܗ̄ܘ̣ܵܐ ܓܹܝܪ ܒܝܲܕܼ ܚܘܼܡܣܵܢܹܗ ܕܠܘܼܩܒܲܠ ܚܲܫܹ̈ܐ|
    block |ܘܛܵܒܼ ܥܲܙܝܼ ܗ̄ܘ̣ܵܐ ܟܲܕܼ ܡܸܬܼܦܲܣܲܩ ܕܠܵܐ ܚܵܘܣܵܢܵܐ ܀|
    block |܃ܐܘܿ ܚܵܫܘܿܫܵܐ ܕܣܵܗܹ̇ܕܼ ܟܝܵܢܹܗ ܥܲܠ ܚܘܼܒܵܠܹܗ|
    block |ܕܲܛܥܼܵܐ ܟܝܵܢܹܗ ܘܕܲܡܝܼ ܒܚܲܝܠܵܐ ܕܠܵܐ ܚܵܫܘܫܹ̈ܐ ܀|
    block |܃ܐܘܿ ܕܲܚܝܼܚܵܐ ܦܸܪ̈ܕܹܿܐ ܕܚܵܠܵܐ ܡܸܬܼܒܲܕܿܪܵܢܵܐ|
    block |ܕܟܲܢܸܫ ܝܵܬܹܗ ܠܘܵܬܼ ܬܘܼܩܵܢܵܐ ܪܘܼܚܵܢܵܝܵܐ ܀|
    block |܃ܐܘܿ ܡ̇ܝܘܿܬܼܵܐ ܕܲܓܼܒܼܝܼܠ ܟܠܹܗ ܒܡܵܝܘܿܬܼܘܼܬܵܪܐ|
    block |ܕܫܲܚܠܸܦ ܛܝܼܢܹܗ ܠܘܵܬܼ ܪܘܼܟܵܒܼܵܐ ܕܢܘܼܟܼܪܵܝ ܠܲܫܡܹܗ ܀|
    block |܃ܐܘܿ ܐܲܕܼܡܬܼܵܐ ܪܲܦܝܲܬܼ ܓܘܼܫܡܵܐ ܓܒܼܝܼܠܲܬܼ ܒܐܲܪܥܵܐ|
    block |ܕܵܗܘ̤ܵܬܼ ܡ̣ܢ ܫܠܹܝ ܡܲܪܓܵܢܝܼܬܼܵܐ ܩܲܢܝܲܬܼ ܫܘܼܦܪܵܐ ܀|
    block |܃ܐܘܿ ܙܓܼܘܿܓܼܝܼܬܼܵܐ ܟܝܢܵܐ ܩܲܪܣܵܐ ܢܩܸܐ ܠܲܬܼܒܼܵܪܵܐ|
    block |ܕܢܲܩܫܘܼܗ̇ ܚܲܫܹ̈ܐ ܐܲܝܟ ܠܐܵܕܼܵܡܘܿܣ ܘܠܵܐ ܐܸܬܿܬܲܒܿܪܲܬ̤ ܀|
    block |܃ܟܹܐܦܵܐ ܫܝܼܛܵܐ ܕܠܵܐ ܐܸܬܿܬܿܣܝܼܡܲܬ̤ ܒܒܸܢܝܵܢ ܩܘܼܫܬܵܐ|
    block |ܗܘ̤ܵܬܼ ܒܪܹܫ ܒܸܢܝܵܢܵܐ ܕܗܲܝܟܲܠ ܡܲܠܟܵܐ ܀|
  block
    block |܃ܛܝܼܢܵܐ ܕܓܲܪܦܘܼܗܝ ܡܲܝ̈ܵܐ ܕܚܲܫܹ̈ܐ ܕܚܵܫܘܿܫܘܼܬܼܵܐ|
    block |ܚܲܝܸܨ ܗܘ̤ ܠܹܗ ܘܲܗܘ̤ܵܐ ܚܸܨܦܵܐ ܕܩܵܒܹ̇ܐ ܚܲܫܹ̈ܐ ܀|
    block |܃ܪܦܸܐ ܪܸܥܝܵܢܵܐ ܕܚܲܝܠܸ ܢܲܦܫܹܗ ܐܲܝܟ ܓܲܢ̄ܒܵܪܵܐ|
    block |ܘܲܒܼܥ̣ܵܐ ܕܢܲܩܠܸܐ ܥܲܠ ܚܲܣܝܼܢܵܐ ܕܕܼܵܫ ܠܲܟܼܝܵܢܹܗ ܀|
    block |܃ܡܲܢ ܟܲܝ ܐܲܠܦܹܗ ܠܝܲܩܝܼܪ ܓܘܼܫܡܵܐ ܙܢܲܝ̈ ܬܲܟܼܬܿܘܼܫܵܐ|
    block |ܘܡܲܢ̣ܘܼ ܚܲܝܨܹܗ ܠܡܹܐܚܲܕܼ ܕܲܪܵܐ ܥܲܡ ܪ̈ܘܼܚܵܢܹܐ ܀|
    block |܃ܡܲܢ̣ܘܼ ܚܵܘܝܹܗ ܠܲܟܼܪܸܐ ܚܲܝܹ̈ܐ ܠܡܸܣܢܵܐ ܚܲܝܵܘ̈ܗܝ|
    block |ܘܡܲܢ ܐܲܝܬܿܝܼ ܠܹܗ ܣܒܲܪܬܼܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀|
    block |܃ܡܲܢ ܐܲܥܝܼܪܹܗ ܡ̣ܢ ܛܘܼܒܵܥܹܗ ܠܕܲܡܟܵܐ ܒܗܝܼܠܵܐ|
    block |ܘܡܲܢ̣ܘܼ ܬܪܲܨ ܠܹܗ ܐܘܼܪܚܵܐ ܠܪܵܘܡ̇ܐ ܠܪܵܚܹ̇ܡ ܥܘܼܡܩܵܐ ܀|
    block |܃ܐܸܡ݂ܲܬܼܝ ܐܲܚܸܒܼܘ ܦܲܓܼܪܵܢܵܝܹܐ ܦܲܓܼܪ̈ܵܢܵܝܹܐ ܠܪ̈ܘܼܚܵܢܝܵܬܼܵܐ|
    block |ܘܐܲܝܟܵܐ ܕܲܡܝܼܘ ܐܲܪ̈ܥܵܢܵܝܹܐ ܠܲܫܡܲܝܵܢܹ̈ܐ ܀|
    block |܃ܡܲܢ̣ܘܼ ܓܠ̣ܵܐ ܠܹܗ ܠܲܕܼܠܵܐ ܣܲܒܼܪܵܐ ܥܲܠ ܦܘܼܪܥܵܢܵܐ|
    block |ܘܡܲܢ ܒܲܕܸܿܩ ܠܹܗ ܥܲܠ ܚܘܼܕܵܬܼܵܐ ܕܦܲܓܼܪܵܐ ܘܢܲܦܫܵܐ ܀|
    block |܃ܪܸܡܙܵܐ ܠܥܸܙ ܒܹܗ ܕܗܵܘ̇ ܕܐܲܪܡܝܼ ܒܹܗ ܢܘܼܪܵܐ ܕܚܘܼܒܹܿܗ|
    block |ܘܐܲܠܦܹܗ ܒܟܸܣܝܵܐ ܠܡܹܐܚܲܕܼ ܕܲܪܵܐ ܥܲܡ ܚܘܼܬܼܚܵܬܹ̈ܐ ܀|
    block |܃ܒܚܹܝܠ ܟܲܣܝܘܼܬܼܵܐ ܚܲܝܸܠ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ|
    block |ܘܒܹܗ ܐܸܬܼܓܲܢ̄ܒܼܪ ܘܲܓܼܙܲܡ ܘܐܲܩܠܝܼ ܥܲܠ ܣܵܩܘܼܪܹܗ ܀|
    block |܃ܒܪܘܼܚ ܓܸܠܝܵܢܵܐ ܩܢ̣ܵܐ ܒܘܼܝܵܢܵܐ ܠܡܸܣܢܵܐ ܚܲܝܵܘ̈ܗܝ|
    block |ܘܒܹܗ ܐܸܬܼܚܲܟܲܡ ܠܲܡܚܲܠܵܦܘܼ ܚܲܝܹ̈ܐ ܒܚܲܝܹ̈ܐ ܀|
    block |܃ܚܲܝܹ̈ܐ ܒܚܲܝܹ̈ܐ ܦܲܚܸܡܘ ܘܲܬܼܩ̣ܠܘ ܐܲܝܟ ܦܪ̈ܘܿܫܹܐ|
    block |ܘܙܸܠܲܬ̤ ܟܲܦܬܼܵܐ ܕܚܲܝܹ̈ܐ ܕܲܬܼܢܵܢ ܡ̣ܢ ܕܲܠܥܵܠܲܡ ܀|
    block |܃ܬܩܲܠ̣ܘ ܚܘܼܡܣܵܢܵܐ ܕܚܲܝܹ̈ܐ ܕܲܬܼܢܵܢ ܒܡܲܠܟܿܘܼܬܼ ܪܵܘܡ̇ܐ|
    block |ܘܠܵܐ ܣܠ̣ܩܘ ܥܲܡܠܹ̈ܐ ܥܲܠ ܦܘܼܪܥܵܢܵܐ ܕܲܥܬܼܝܼ̈ܕܼܵܬܼܵܐ ܀|
    block |܃ܙܥܘܿܪܝܼܢ ܚܲܫܹ̈ܐ ܕܦܲܓܼܪܵܐ ܘܢܲܦܫܵܐ ܡ̣ܢ ܡܘܼܠܟܵܢܹ̈ܐ|
    block |ܘܠܵܐ ܡܸܬܼܦܲܚܡܝܼܢ ܢܘܼܪܵܐ ܘܣܲܝܦܵܐ ܒܲܟܼܠܝܼܠ ܫܘܼܒܼܚܵܐ ܀|
    block |܃ܠܵܐ ܡܨܸܐ ܣܵܦܹ̇ܩ ܦܲܓܼܪܵܐ ܒܕܸܒܼܚܹܗ ܠܘܵܬܼ ܬܲܪܥܘܼܬܼܵܐ|
    block |ܐܵܦܠܵܐ ܢܲܦܫܵܐ ܒܝܲܕܼ ܚܘܼܡܣܢܵܗ̇ ܠܥܸܠܲܬܼ ܫܲܝܢܵܐ ܀|
    block |ܒܛܲܝܒܿܘܼ ܚܲܫ̣ܒܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܕܥܸܠܲܬܼ ܫܲܝܢܵܐ ܀|
    block |ܘܠܵܐ ܐܸܫܬܿܒܼܗܲܪܘ ܕܲܒܼܝܲܕܼ ܥܲܡܠܹ̈ܐ ܢܣܲܒܼ݂ܘ ܙܵܟܼܘܼܬܼܵܐ ܀|
    block |܃ܠܗܵܝ̇ ܒܲܪܬܼ ܩܵܠܵܐ ܡܸܬܿܕܲܟܼܝܼܢ ܗ̄ܘ̣ܵܘ ܥܲܒܼ̈ܕܲ ܡܲܠܟܵܐ|
    block |ܕܡ̇ܐ ܕܲܥܒܲܕܿܬܿܘܿܢ ܟܠ ܕܲܦܩܝܼ̈ܕܼܵܢ ܠܵܐ ܬܸܬܼܚܲܬܿܪܘܼܢ ܀|
    block |܃ܠܗܵܘ̇ ܟܵܪܘܿܙܵܐ ܡܲܫܡܲܥ ܥܲܡܡܹ̈ܐ ܡܸܬܼܥܲܗܕܼܝܼܢ ܗ̄ܘ̣ܵܐ|
    block |ܕܠܵܐ ܠܲܡ ܫܵܘܹ̇ܝܢ ܚܲܫܹ̈ܐ ܕܙܲܒܼܢܵܐ ܠܛܘܼܒܹ̈ܐ ܡܠܝܼܟܹ̈ܐ ܀|
    block |܃ܒܥܲܡܠܹ̈ܐ ܕܢܲܦܫܹܗ ܬܲܗܝܼܪܝܼܢ ܗ̄ܘ̣ܵܘ ܕܲܟܼܡܵܐ ܫܒܒܼܚܝܼܢ|
    block |ܘܲܒܼܦܸܬܼܓܼܵܡܵܘ̈ܗܝ ܡܸܬܿܕܲܡܪܝܼܢ ܗ̄ܘ̣ܵܘ ܕܲܡܠܹܝܢ ܩܸܢܛܵܐ ܀|
  block
    block |܃ܕܵܚܹ̇ܠ ܐ̄ܢܵܐ ܠܲܡ ܐܸܢܵܐ ܕܙܸܪܥܹ̇ܬܼ ܡܸܠܲܬܼ ܚܲܝܹ̈ܐ|
    block |ܕܲܠܡܵܐ ܐܸܢܵܐ ܩܢܘܿܡܝ ܐܸܬܼܢܲܟܼܪܸܐ ܠܣܝܼܡܲܬܼ ܚܲܝܹ̈ܐ ܀|
    block |܃ܘܐܸܢܗܘ̤ ܕܡ̇ܐܝܵܐ ܕܲܓ̣ܒܼܵܝܗܝ ܪܘܼܚܵܐ ܩܸܢܛܵܐ ܡܠܸܐ ܗ̄ܘ̣ܵܐ|
    block |ܡܲܢ ܢܸܫܬܲܒܼܗܲܪ ܕܲܚܠܵܦ ܥܲܡܠܵܘ̈ܗܝ ܢܸܫܬܿܘܸܐ ܠܛܝܼܒܹ̈ܐ ܀|
    block |܃ܐܸܢ ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ ܡܲܟܸܿܟ ܢܲܦܵܫܹܗ|
    block |ܡܲܢ̣ܘܼ ܢܚܵܘܸܐ ܫܘܼܦܪܵܐ ܕܥܲܡܠܵܘ̈ܗܝ ܩܕܼܵܡ ܚܲܙܵܝܹ̈ܐ ܀|
    block |܃ܒܢܝܼܫܵܐ ܕܡܸܠܵܘ̈ܗܝ ܡܸܬܼܒܲܩܹܝܢ ܗ̄ܘ̣ܵܘ ܐܵܦ ܐܲܬܼܠܹܝܛܹ̈ܐ|
    block |ܕܲܙܥܘܿܪ ܚܲܫܵܐ ܡ̣ܢ ܦܘܼܪܥܵܢܵܐ ܡܸܬܼܪܲܥܹܝܢ ܗ̄ܘ̣ܵܘ ܀|
    block |܃ܘܡܸܛܠ ܗܵܕܹܐ ܒܗܲܢܝܼܐܘܼܬܼܵܐ ܣܲܝܒܲܪܘ ܚܲܫܹ̈ܐ|
    block |ܕܚܵܪ̣ܘ ܒܲܟܼܠܝܼܠܹ̈ܐ ܕܲܦܐܹܝܢ ܣܲܓܿܝܼ ܡ̣ܢ ܥܲܡܠܲܝ̈ܗܘܿܢ ܀|
    block |܃ܓܚܸܟܼܘ ܥܲܠ ܣܲܝܦܹ̈ܐ ܘܫܵܛ̣ܘ ܠܲܣܪ̈ܵܩܹܐ ܘܕܼܵܫܘ̣ ܥܲܠ ܢܘܼܪܵܐ|
    block |ܘܒܲܙܲܚܘ ܘܐܲܗܸܠܘ ܒܲܟܪܘܼܢܘܼܬܼܵܐ ܕܒܼܝܼܫܵܐ ܘܡ̇ܘܬܵܐ ܀|
    block |܃ܬܲܒܿܪܘܼܗܝ ܠܣܲܝܦܵܐ ܒܚܘܼܪܦܵܐ ܩܲܫܝܵܐ ܕܪܸ̈ܥܝܵܢܲܝܗܘܿܢ|
    block |ܘܦܲܣܸܩܘ ܐܸܢܘܿܢ ܠܡܵܐܢܲܝ̈ ܢܸܓܼ̈ܕܹܿܐ ܒܚܘܼܡܣܵܢ ܢܲܦܫܵܐ ܀|
    block |܃ܙܟܼܵܐܘܼܗ̇ ܠܢܘܼܪܵܐ ܒܚܲܡܝܼܡܘܼܬܵܪܐ ܕܚܘܼܒܵܐ ܕܲܒܼܗܘܿܢ|
    block |ܘܩܸܪܲܬ̤ ܘܲܫܗܵܬ̤ ܥܲܙܝܼܙܘܼܬܼܵܗ̇ ܡ̣ܢ ܦܲܚܼܪ̈ܲܝܗܘܿܢ ܀|
    block |܃ܐܘܿ ܠܲܟܼܝܵܢܵܐ ܡܛܲܠܸܩ ܓܘܼܫܡܹ̈ܐ ܕܚܵܒܼ݂ ܡ̣ܢ ܓܘܼܫܡܹ̈ܐ|
    block |ܐܘܿ ܐܵܟܼܘܿܠܬܵܐ ܕܲܗܘ̤ܵܬܼ ܐܘܼܟܼܠܵܐ ܠܡܸܬܼܐܲܟܼܠܵܢܹ̈ܐ ܀|
    block |܃ܐܘܿ ܦܲܓܼܪ̈ܵܢܹܐ ܝܵܩ̈ܕܲܝ ܟܠܫܵܥ ܒܲܪ̈ܓܼܝܼܓܼܵܬܼܵܐ|
    block |ܕܫܲܬܸܿܩܘ ܥܘܼܙܵܐ ܕܫܲܠܗܹܒܼܝܼܬܼܵܐ ܒܚܘܼܡܣܵܢܲܝ̈ܗܘܿܢ ܀|
    block |܃ܠܢܘܼܪܵܐ ܒܢܘܼܪܵܐ ܕܪܸ̈ܥܝܵܢܲܝܗܘܿܢ ܚܣ݂ܲܢܘ ܐܲܬܼܠܹܝܛܹ̈ܐ|
    block |ܘܠܵܐ ܐܸܬܼܟܵܪܝܼܘ ܙܵܘܥܹ̈ܐ ܕܒܼܗܘܿܢ ܡ̣ܢ ܝܵܩܹܕܲܬܵܐ ܀|
    block |܃ܒܗܘܿܢ ܐܸܬܼܡܪܲܬ̤ ܐܸܬܼܓܲܡܪܲܬ̤ ܒܝܲܕܼ ܣܘܼܥܪ݁ܵܢܹܐ ܗܵܝ̇ ܕܲܟܼܬܼܝܼܒܼܵܐ|
    block |ܕܐܸܢܗܘ̤ ܕܬܼܥܒܲܪ ܒܝܲܡܵܐ ܘܢܘܼܪܵܐ ܥܲܡܵܟ ܐܝܼܬܲܝ ܀|
    block |܃ܒܢܘܼܪܵܐ ܘܡܲܝ̈ܵܐ ܥܲܠ̣ܘ ܘܐܸܬܼܢܲܣܝܼܘ ܡ̣ܢ ܪ̈ܵܕܼܘܿܦܹܐ|
    block |ܘܩܪܲܬ̤ ܢܘܼܪܵܐ ܘܲܦܟ݂ܲܗܘ ܡܲܝ̈ܵܐ ܘܩܵܡ̣ܘ ܒܲܪܘܲܚܬܼܵܐ ܀|
    block |܃ܐܘܿ ܥܲܦܪ̈ܵܢܹܐ ܕܫܸܓܼܪܲܬ̤ ܐܸܢܘܿܢ ܫܲܠܗܹܒܼܝܼܬܵܪܐ|
    block |ܘܲܗܘ̤ܵܘ ܡ̇ܐܢܹ̈ܐ ܕܣܝܼܡܲܬܼ ܚܲܝܹ̈ܐ ܕܠܵܐ ܡܸܬܼܓܲܢܒܵܐ ܀|
    block |܃ܐܘܿ ܕܲܚܝܼܚܵܐ ܕܡܲܬܼܪܲܝ ܟܠܫܵܥ ܒܡܲܝ̈ܵܐ ܕܚܲܫܹ̈ܐ|
    block |ܕܲܥܒܲܪܘ ܚܲܫܹ̈ܐ ܒܓܼܵܘ ܗܲܕܵܡ̇ܘ̈ܗܝ ܒܲܕܼܡܘܼܬܼ ܢܘܼܪܵܐ ܀|
    block |܃ܡ̇ܐܢܵܐ ܕܲܙܩܝܼܪ ܒܡܸܢܲܝ̈ ܥܲܡܪܵܐ ܡܸܬܼܚܲܒܿܠܢܵܐ|
    block |ܐܲܫܝܼܓܼ ܢܲܦܫܹܗ ܒܫܲܠܗܹܒܼܝܼܬܼܵܐ ܘܠܵܐ ܐܸܬܼܚܲܪܲܟ ܀|
    block |܃ܐܲܡܝܼܢܹܛܘܿܢ ܢܸܩܪܸܐ ܐܸܢܘܿܢ ܠܦܲܓܼܪ̈ܵܢܵܝܹܐ|
    block |ܕܐܲܫܝܼܓܼܘ ܨܵܐܬܼܵܐ ܕܗܲܕܵܡܲܝ̈ܗܘܿܢ ܒܫܲܠܗܹܒܼܝܼܬܼܵܐ ܀|
  block
    block |܃ܗܵܝ̇ ܓܹܝܪ ܦܲܓܼܪܵܐ ܗ̄ܝܼ ܡܸܬܼܚܲܒܿܠܵܢܵܐ ܐܲܝܟ ܟܠ ܦܲܓܼܪ̈ܝܼܢ|
    block |ܘܢܲܚܬܵܐ ܕܡܸܢܵܗ̇ ܠܵܐ ܡܸܬܼܚܲܒܲܠ ܡ̣ܢ ܐܸܟܹ̇ܠܬܵܐ ܀|
    block |܃ܐܵܦ ܦܲܓܼܪ̈ܵܢܹܐ ܦܲܓܼܪܵܐ ܩܢܹܝܢ ܗ̄ܘ̣ܵܘ ܡܸܬܼܚܲܒܿܠܵܢܵܐ|
    block |ܘܢܲܚܬܵܐ ܕܚܘܼܒܵܐ ܕܒܼܝܼܫܝܼܢ ܗ̄ܘ̣ܵܘ ܠܵܐ ܐܸܬܼܚܲܒܲܠ ܀|
    block |܃ܠܨܵܐܬܼܵܐ ܕܓܼܘܼܫܡܵܐ ܐܲܫܝܼܓܼ ܢܘܼܪܵܐ ܕܡܲܝܵ̈ܐ ܕܚܲܫܹ̈ܐ|
    block |ܘܫܲܦܲܪ ܓܘܼܫܡܵܐ ܘܢܸܗܪܲܬ̤ ܢܲܦܫܵܐ ܒܩܵܠ ܚܘܼܕܵܬܼܵܐ ܀|
    block |܃ܩܵܠ ܚܘܼܕܵܬܼܵܐ ܫܡ݂ܲܥܘ ܡ̇ܝܘܿܬܹ̈ܐ ܕܡܲܠܸܠ ܒܐܲܪܥܵܐ|
    block |ܘܲܣܬܲܪܘ ܦܲܓܼܪܵܐ ܕܲܒܼܢܸܐ ܒܚܲܫܹ̈ܐ ܕܬܼܘܼܒܼ ܢܸܬܼܚܲܕܲܬܼ ܀|
    block |܃ܚܙ̣ܵܘ ܪܘܼܟܵܒܼܵܐ ܕܗܲܕܵܡܲܝ̈ܗܘܿܢ ܕܙܲܥܘܿܪ ܘܲܡܚܝܼܠ|
    block |ܘܩܲܕܸܿܡܘ ܣܲܬܼܪܘܼܗܝ ܒܝܲܕܼ ܛܘܼܝܵܒܼܵܐ ܕܪܸ̈ܥܝܵܢܲܝܗܘܿܢ ܀|
    block |܃ܗܸܢܘ̣ܿܢ ܣܲܬܼܪܘܼܗܝ ܠܵܐ ܗ̄ܘ̣ܵܐ ܩܛܝܼܪܵܐ ܕܪ̈ܵܕܼܘܿܦܲܝܗܘܿܢ|
    block |ܕܲܦܫܝܼܩ ܗ̄ܘ̣ܵܐ ܠܗܘܿܢ ܠܡܸܪܕܲܦ ܚܲܫܹ̈ܐ ܡ̣ܢ ܓܘܼܫܡܲܝ̈ܗܘܿܢ ܀|
    block |܃ܒܫܘܼܚܬܵܐ ܕܦܲܓܼܪܵܐ ܡܸܬܼܚܲܒܿܠܵܢܵܐ ܡܸܬܼܒܲܩܹܝܢ ܗ̄ܘ̣ܵܐ|
    block |ܘܐܲܥܸܠܘ ܢܲܣܟܿܘܼܗܝ ܒܟܼܘܼܪܵܐ ܕܚܲܫܹ̈ܐ ܕܢܸܩܢܸܐ ܫܘܼܦܪܵܐ ܀|
    block |܃ܠܵܐ ܗ̄ܘ̣ܵܐ ܩܛܝܼܪܵܐ ܥܨ̣ܵܐ ܚܹܐܪܘܼܬܼܵܐ ܕܪܸ̈ܥܝܵܢܲܝܗܘܿܢ|
    block |ܗܸܢܘ̣ܿܢ ܕܵܢܘܼܗ̇ ܐܲܝܟ ܦܵܪ̈ܘܿܫܹܐ ܕܗܵܕܹܐ ܦܲܐܝܵܐ ܀|
    block |܃ܒܗܵܘܢܵܐ ܬܲܩܝܐ ܚܙ̣ܵܘ ܦܲܓܼܪ̈ܲܝܗܘܿܢ ܕܲܢܣܝܼܣܝܼܢ ܗ̄ܘ̣ܵܐ|
    block |ܘܫܲܕܼܵܘ ܓܘܼܫܡܵܐ ܕܛܝܼܢܵܐ ܪܲܦܝܵܐ ܘܲܩܢ̣ܵܘ ܪܘܼܚܵܐ ܀|
    block |܃ܐܲܝܟ ܚܲܟܿܝܼܡܹ̈ܐ ܕܵܢܘ ܘܐܸܬܼܒܝܲܢܘ ܒܲܬܼܪܹܝܢ ܓܲܒܼܝܼ̈ܢ|
    block |ܕܦܲܩܵܚ ܡ̇ܘܬܵܐ ܕܲܡܠܸܐ ܙܲܒܼܢܵܐ ܘܠܵܐ ܕܵܥܵܠܲܡ ܀|
    block |܃ܒܕܝܼܢܵܐ ܥܲܠ̣ܘ ܗ̄ܘ̣ܵܘ ܒܙܵܥܲܝ̈ ܢܲܦܫܵܐ ܘܪܸ̈ܓܼܫܲܝ ܦܲܓܼܪܵܐ|
    block |ܕܐܲܝܕܼܵܐ ܟܹܐܢܵܐ ܕܢܸܚܲܫ ܩܲܠܝܼܠ ܐܵܘ ܩܲܫܝܵܐܝܼܬܼ ܀|
    block |܃ܐܲܝܕܼܵܐ ܦܫܝܩܵܐ ܙܵܘܥܹ̈ܐ ܐܸܡܲܪܘ ܠܪܸ̈ܓܼܫܲܝ ܦܲܓܼܪܵܐ|
    block |ܚܲܫܹ̈ܐ ܕܙܲܒܼܢܵܐ ܐܵܘ ܫܘܼܢܵܩܵܐ ܕܠܵܐ ܫܘܼܠܵܡܵܐ ܀|
    block |܃ܡ̣ܢ ܡܲܢ ܢܸܕܼܚܲܝܠ ܢܲܦܫܵܐ ܐܸܡܪܲܬ̤ ܠܢܵܘܣܵܐ ܕܥܘܼܡܪܲܗ̇|
    block |ܡ̣ܢ ܩܵܛܘܿܠܵܐ ܕܚܲܕܼ ܒܲܪܢܵܫܵܐ ܐܵܘ ܕܲܬܼܪ̈ܲܝܗܘܿܢ ܀|
    block |܃ܘܸܟܼܒܲܪ ܚܵܘܩܵܐ ܕܗܵܘ̇ ܦܸܬܼܓܼܵܡܵܐ ܩܪ̣ܵܐ ܪܸܥܝܵܢܵܐ|
    block |ܕܠܵܐ ܬܸܬܼܪܲܗܒܿܘܼܢ ܡ̣ܢ ܩܵܛܘܼܠܵܐ ܕܩܵܛܹ̇ܠ ܦܲܓܼܪܵܐ ܀|
    block |܃ܕܚܲܠܘ ܕܹܝܢ ܝܲܬܿܝܼܪ ܐܵܦ ܐܸܣܬܲܪܲܕܼܘ ܐܲܝܟ ܦܵܪ̈ܘܿܫܹܐ|
    block |ܡ̣ܢ ܡܲܢ ܕܲܡܨܸܐ ܕܢܲܦܫܵܐ ܘܦܲܓܼܪܵܐ ܢܲܪܡܸܐ ܒܢܘܼܪܵܐ ܀|
    block |܃ܒܵܗܵܘ̇ ܫܘܼܢܵܩܵܐ ܕܠܵܐ ܫܘܼܠܵܡܵܐ ܡܸܬܼܒܲܩܹܝܢ ܗ̄ܘ̣ܵܘ|
    block |ܘܲܒܼܗܵܘ̇ ܕܝܼܢܵܐ ܕܥܵܐ̇ܠܵܐ ܒܨܵܬܹܗ ܠܙܵܘ̈ܥܲܝ ܢܲܦܫܵܐ ܀|
    block |܃ܚܲܝܵܐ ܗ̄ܝܼ ܡܸܠܬܹܗ ܕܐܲܠܵܗ ܟܠܵܐ ܩܪ̣ܵܘ ܘܐܸܬܼܗܲܓܿܝܼܘ|
    block |ܘܚܲܪܝܼܦ ܕܝܼܢܹܗ ܛܵܒܼ ܡ̣ܢ ܣܲܝܦܵܐ ܕܬܼܪܹܝܢ ܦܘܼܡ̇ܘ̈ܗܝ ܀|
    block |܃ܒܠܘܼܚܹܗ ܕܠܸܒܿܗܘܿܢ ܟܬܲܒܼܘ ܢܲܨܝܼܚܹ̈ܐ ܣܸܦܪܹ̈ܐ ܕܪܘܼܚܵܐ|
    block |ܘܪܘܼܚܵܢܵܐܝܼܬܼ ܡܸܬܼܗܲܓܸܿܝܢ ܗ̄ܘ̣ܵܘ ܒܲܣܬܼܝܼܪ̈ܵܬܼܵܐ ܀|
    block |ܡ̇ܐ ܕܥܲܠ̣ܘ ܢܸܓܼ̈ܕܹܿܐ ܘܲܚ̈ܙܲܝ ܥܲܝܢܹ̈ܐ ܘܙܵܥ̣ܘ ܗܲܕܵܡܹ̈ܐ܃|
  block
    block |ܩܪ̣ܵܘ ܚܘܼܫܵܒܹ̈ܐ ܒܲܥܬܼܝܼ̈ܕܼܵܬܼܵܐ ܘܒܲܝܲܐܘ ܐܸܢܘܿܢ ܀|
    block |܃ܡ̇ܐ ܬܘܼܒܼ ܕܐܲܒܼܪܸܩ ܣܲܝܦܵܐ ܕܚܝܼܠ ܠܥܸܠ ܡ̣ܢ ܓܘܼܫܡܵܐ|
    block |ܣܵܡ̣ܘ ܪܸܥܝܵܢܵܐ ܦܘܼܪܩܵܢ ܚܲܝܹ̈ܐ ܐܲܝܟ ܣܲܢܘܲܪܬܵܐ ܀|
    block |܃ܡ̇ܐ ܕܐܸܫܬܲܓܼܪܲܬ̤ ܫܲܠܗܹܒܼܝܼܬܼܵܐ ܒܩܲܝܪܲܝ̈ ܚܸܡܬܼܵܐ|
    block |ܢܚܸܬܼ ܚܘܼܡܣܵܢܵܐ ܒܲܕܼܡܘܼܬܼ ܛܲܠܵܐ ܥܲܠ ܗܲܕܵܡܹ̈ܐ ܀|
    block |܃ܒܐܘܼܪܚܵܐ ܕܒܼܵܒܹܠ ܪܕܼܵܘ ܢܲܨܝܼܚܹ̈ܐ ܒܪܸ̈ܥܝܵܢܲܗܘܿܢ|
    block |ܘܲܚܙ̣ܵܘ ܬܲܡܵܢ ܢܘܼܪܵܐ ܕܚܵܒܲܬ̤ ܘܦܲܓܼܪܵܐ ܕܲܙܟܼܵܐ ܀|
    block |܃ܒܗܵܘܢܵܐ ܚܙ̣ܵܐܘܼܗ̇ ܠܗܵܝ̇ ܢܲܒܼܪܲܬܵܐ ܕܲܟܼܡܵܐ ܣܸܠܩܲܬ̤|
    block |ܘܐܲܝܟܲܢ ܩܲܦܲܚ ܪܸܡܙܵܐ ܟܲܣܝܵܐ ܠܪܵܘܡ̇ܐ ܕܕܸܠܩܵܗ̇ ܀|
    block |܃ܕܚܝܼܠܵܐ ܗ̄ܘ̣ܵܬܼ ܛܵܒܼ ܟܲܕܼ ܐܸܫܬܲܪܲܬ̤ ܒܩܲܝܣܹ̈ܐ ܕܚܸܡܬܼܵܐ|
    block |ܘܫܝܼܛ ܗ̄ܘ̣ܵܐ ܘܲܒܼܣܸܐ ܫܘܼܠܵܡ ܕܸܠܩܵܗ̇ ܐܸܙܕܲܟܲܝܲܐܬ̤ ܀|
    block |܃ܥܲܙܝܼܙ ܗ̄ܘ̣ܵܐ ܛܵܒܼ ܗܵܘ̇ ܦܘܼܩܕܼܵܢܵܐ ܕܝܲܗ̣̄ܒܼ ܠܵܗ̇ ܐܘܼܟܼܠܵܐ|
    block |ܘܢܲܫܝܼܫ ܘܲܪܦܸܐ ܚܹܝܠ ܣܘܼܥܪܵܢܵܗ̇ ܒܪܲܪ ܡ̣ܢ ܛܲܟܼܣܵܐ ܀|
    block |܃ܡܛܲܠܩܵܬܝܼܬܼܵܐ ܕܟܼܠܡܵܐ ܕܐܝܼܬܼܵܘܗܝ ܡܸܬܼܚܲܒܿܠܵܢܵܐ|
    block |ܛܥܵܬ̤ ܠܲܟܼܝܵܢܵܗ̇ ܘܲܦ̣ܟܲܗ ܚܲܝܠܵܐ ܕܥܲܙܝܼܙܘܼܬܵܗ̇ ܀|
    block |܃ܦܘܼܡ̇ܐ ܕܐܲܝܵܐ ܕܠܵܐ ܣܒ݂ܲܥ ܡܸܡܬܼܘܿܡ ܡ̣ܢ ܝܲܥܢܘܼܬܼܵܐ|
    block |ܫܕܼܵܘ ܠܹܗ ܓܸܙܪܵܐ ܘܠܵܐ ܦܬ݂ܲܚ ܦܘܼܡܹܗ ܠܘܼܩܒܲܠ ܐܘܼܟܼܠܹܗ ܀|
    block |܃ܠܗܵܝ̇ ܕܐܸܣܬܲܥܪܲܬ̤ ܡ̣ܢ ܒܵܒܼܵܠܝܹ̈ܐ ܒܲܚܬܼܝܼܪܘܼܬܼܵܐ|
    block |ܨܵܪܘ ܢܲܨܝܼܚܹ̈ܐ ܐܲܝܟ ܡܲܚܙܝܼܬܼܵܐ ܩܕܼܵܡ ܥܲܝܢܲܝ̈ܗܘܿܢ ܀|
    block |܃ܬܲܡ̇ܢ ܩܵܡ̣ܘ ܗ̄ܘ̣ܵܘ ܐܵܦ ܐܸܬܼܒܲܩܝܼܘ ܒܥܲܝ̈ܢܲܝ ܠܸܒܵܐ|
    block |ܟܲܕܼ ܐܸܬܼܟܲܢܲܫܘ ܥܲܡܡܹ̈ܐ ܠܡܸܚܙܵܐ ܛܘܼܠܵܩ ܐ̄ܢܵܫܵܐ ܀|
    block |܃ܠܗܵܘ̇ ܫܘܼܠܵܡܵܐ ܕܗܵܘ̇ ܣܘܼܥܪܵܢܵܐ ܣܲܟܿܝܼܘ ܘܲܫܠܸܡ̣ܘ|
    block |ܟܲܕ ܐܸܫܬܿܓܼܪܲܬ̤ ܢܘܼܪܵܐ ܒܢܘܼܪܵܐ ܕܲܛܪܘܼܢܘܼܬܼܵܐ ܀|
    block |܃ܘܸܟܼܒܲܪ ܗܵܕܹܐ ܥܵܢܘ̣ ܐܵܦ ܗܸܢܘ̣ܿܢ ܠܩܵܛܘܿܠܲܝ̈ܗܘܿܢ|
    block |ܕܠܵܐ ܝܵܨ̇ܦܝܼܢܲܢ ܠܡܸܦܲܩ ܪܘܼܚܵܐ ܥܲܠ ܚܘܼܒܵܠܲܢ ܀|
    block |܃ܗܵܘ̇ ܦܘܼܩܕܵܢܵܐ ܕܦܲܓܸܿܕܼ ܦܘܼܡ̇ܐ ܕܫܲܠܗܹܒܼܝܼܬܼܵܐ|
    block |ܗܘ̤ ܦܵܪܹܩ ܠܲܢ ܡ̣ܢ ܫܘܼܢܵܩܵܐ ܕܐܘܼܠܨܵܢܲܝ̈ܟܿܘܿܢ ܀|
    block |܃ܠܗܵܘ̇ ܡܘܼܠܡܵܢܵܐ ܕܠܵܐ ܡܸܬܿܕܿܓܲܠ ܫܡ݂ܲܥܘ ܘܐܸܬܼܠܲܒܲܒܼܘ|
    block |ܕܡܲܢ ܕܲܡܣܲܝܒܲܪ ܥܕܲܡܵܐ ܠܚܲܪܬܼܵܐ ܢܸܚܸܐ ܠܥܵܠܲܡ ܀|
    block |܃ܣܲܒܼܪܵܐ ܕܚܲܝܹ̈ܐ ܫܲܪܲܪ ܐܸܢܘܿܢ ܒܐܘܼܠܨܵܢܲܝ̈ܗܘܿܢ|
    block |ܘܠܵܐ ܐܸܬܼܪܲܦܝܼܘ ܟܲܕܼ ܚܵܫ̇ܝܼܢ ܗ̄ܘ̣ܵܘ ܡ̣ܢ ܟܵܦܘܿܪܹ̈ܐ ܀|
    block |܃ܚܙܵܬܼܵܐ ܕܬܲܗܪܑܵ ܡܸܬܼܚܵܘܝܵܐ ܗ̣̄ܘܵܬܼ ܩܕܼܵܡ ܗܲܝܢܲܝ̈ܗܘܿܢ|
    block |ܘܡܸܬܼܦܲܟܿܣܵܐ ܗ̣̄ܘܵܬܼ ܚܲܡܝܡܘܼܬܼܵܐ ܕܚܘܼܒܵܐ ܒܚܘܼܒܵܐ ܀|
    block |܃ܒܪܸܚܡܲܬܼ ܚܘܼܒܵܐ ܐܲܠܵܗܵܝܵܐ ܡܸܬܼܥܲܩܪܵܐ ܗ̣̄ܘܵܬܼ|
    block |ܪܸܚܡܲܬܼ ܚܘܼܒܵܐ ܕܣܝܼܡ ܒܲܟܼܝܵܢܵܐ ܕܡ̇ܝܘܿܬܼܘܼܬܼܵܐ ܀|
  block
    block |܃ܐܘܿ ܨܸܒܼܝܵܢܵܐ ܩܢܸܐ ܚܹܐܪܘܼܬܼܵܐ ܕܦܵܪܫܘܼܬܵܪܐ|
    block |ܕܲܥܨ̣ܵܐ ܩܛܝܼܪܹܗ ܠܐܲܣܝܼܪܘܼܬܼܵܐ ܕܣܵܡ̣ ܒܵܪܘܿܝܵܐ ܀|
    block |܃ܐܘܿ ܢܸܟܼܝܵܢܵܐ ܕܐܲܣܝܼܪ ܟܠܹܗ ܒܚܲܝܹ̈ܐ ܕܙܲܒܼܢܵܐ|
    block |ܕܚܲܣܢܹ݂ܗ ܚܘܼܒܵܐ ܕܪܸܚܡܲܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܐܘܿ ܕܲܡܡܲܫܟܲܢ ܟܝܵܢܹܗ ܠܡܵܘܬܵܐ ܚܠܵܦ ܣܲܟܼܠܘܼܬܹܗ|
    block |ܘܫܲܪܝܼ ܦܵܪܲܗ ܒܚܲܫܲܝ̈ ܦܲܓܼܪܵܐ ܫܛܵܪ ܚܵܘ̈ܒܵܬܹܐ ܀|
    block |܃ܐܘܿ ܕܲܡܙܲܒܲܢ ܠܐܵܟܹ̇ܠܩܲܪܨܵܐ ܒܐܘܼܟܼܠܵܐ ܕܦܹܐܪܵܐ|
    block |ܕܲܩ̣ܪܵܐ ܚܪܘܼܪܹ̈ܐ ܒܝܲܕܼ ܚܘܼܡܣܵܢܵܐ ܕܲܪ̈ܓܼܝܼܓܼܵܬܼܵܐ ܀|
    block |܃ܥܲܡ ܟܠ ܘܲܒܼܟܼܠ ܥܒ݂ܲܕܼܘ ܬܲܟܼܬܿܘܼܫܹ̈ܐ ܒܸܣܪ̈ܵܢܵܝܹܐ|
    block |ܘܥܲܠ ܟܠ ܐܲܩܠܝܼܘ ܘܲܠܟܼܠ ܚܲܝܸܒܼܘ ܘܲܢܨܲܚ̣ܘ ܘܲܙܟܼܵܘ ܀|
    block |܃ܒܚܲܫܲܝ̈ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ ܢܣ݂ܲܒܼܘ ܙܵܟܼܘܼܬܼܵܐ|
    block |ܘܒܲܣܲܪܘ ܘܐܲܗܸܠܘ ܒܲܪ̈ܓܼܝܼܓܼܵܬܼܵܐ ܕܦܲܓܼܪܵܐ ܘܢܲܦܫܵܐ ܀|
    block |܃ܙܟܼܵܘ ܠܲܥܝܼܪܹ݁ܵܐ ܟܝܵܢܵܐ ܕܲܬܼܪܹܝܢ ܒܝܲܕܼ ܚܘܼܣܵܢܵܐ|
    block |ܘܠܹܗ ܠܲܟܼܝܵܢܵܐ ܕܵܫܘܼܗܝ ܘܲܥܒܲܪܘ ܠܥܸܠ ܡ̣ܢ ܥܘܼܩܣܵܘ̈ܗܝ ܀|
    block |܃ܠܪܸܓܲܬܼ ܦܲܓܼܪܵܐ ܢܸܒܼܥܵܐ ܕܪܵܕܹܐ ܒܐܲܡܝܼܢܘܼܬܼܵܐ|
    block |ܦܣܩ̣ܘܼܗܝ ܫܸܦܝܹܗ ܡ̣ܢ ܗܲܕܵܡܹ̈ܐ ܕܠܵܐ ܢܸܬܼܪܲܓܿܘܿܢ ܀|
    block |܃ܠܪܸܚܡܲܬܼ ܟܸܣܦܵܐ ܐܸܡ̇ܐ ܕܝܸܠܕܲܬ̤ ܟܠ ܒܝܼ̈ܫܬܼܵܐ|
    block |ܣܵܡ̣ܘܼܗ̇ ܒܩܲܒܼܪܵܐ ܕܠܵܐ ܬܘܼܒܼ ܬܸܬܸܿܠ ܦܹܐܪܹ̈ܐ ܠܡܵܘܬܵܐ ܀|
    block |܃ܠܪܸܚܡܲܬܼ ܫܘܼܒܼܚܵܐ ܚܲܒܼܫܘܼܗ̇ ܒܚܸܣܢܹ̈ܐ ܕܡܲܟܿܝܼܟܼܘܼܬܼܵܐ|
    block |ܘܐܸܚܲܕܼܘ ܒܐܲܦܹܝ̈ܗ̇ ܬܲܪ̈ܥܹܐ ܕܚܘܼܒܵܐ ܕܒܵܐ ܡܬܼܚܲܣܢܝܼܢ ܀|
    block |܃ܚܣܵܡܵܐ ܛܪܘܼܢܵܐ ܕܲܟܪܲܕܼ ܘܐܲܩܠܝܼ ܥܲܠ ܟܠ ܚܲܫܝܼ̈ܢ|
    block |ܡܲܟܸܿܟܼܘ ܥܘܼܫܢܵܐ ܕܬܲܩܦܝܼܬܹܗ ܒܡܸܠܲܬܼ ܫܲܝܢܵܐ ܀|
    block |܃ܠܚܸܡܬܼܵܐ ܕܐܝܼܬܹܝܗ̇ ܚܲܝܘܲܬܼ ܒܲܪܵܐ ܕܠܵܐ ܡܸܫܬܿܝܢܵܐ|
    block |ܐܸܣܲܪܘ ܦܲܟܼܪܘܼܗ̇ ܒܒܲܣܝܼܡܘܼܬܼܵܐ ܐܲܝܟ ܫܸܫܠܬܼܵܐ ܀|
    block |܃ܒܚܘܼܬܼܪܲܐ ܐܲܪܝܵܐ ܕܣܵܥܹ̇ܐ ܒܓܼܘܼܡܕܵܐ ܠܡܸܬܼܒܲܪ ܐ̄ܢܵܫܵܐ|
    block |ܐܲܥܸܠܘ ܚܲܒܼܫ̣ܘܼܗܝ ܒܓܼܵܘ ܢܵܡܲܪܬܵܐ ܕܡܲܟܿܝܼܟܼܘܼܬܼܵܐ ܀|
    block |܃ܠܝܲܨܪܵܐ ܒܝܼܫܵܐ ܦܣܲܩ̣ܘ ܘܐܲܪܝܼܡܘܼܗܝ ܡ̣ܢ ܥܸܩܵܪܹܐ|
    block |ܕܠܵܐ ܬܘܼܒܼ ܢܲܚܠܸܦ ܘܢܸܛܥܲܢ ܦܹܐܪܹ̈ܐ ܕܡܲܪܝܼܪܘܼܬܼܵܐ ܀|
    block |܃ܡܲܟܸܿܟܼܘ ܪܵܘܡ̇ܐ ܕܲܪܓܼܝܼܓܼܵܬܼܵܐ ܕܙܵܘܥܹ̈ܐ ܘܪܸ̈ܓܼܫܹܐ|
    block |ܘܫܲܥܒܸܿܕܼܘ ܘܐܸܢܘܿܢ ܬܚܹܝܬܼ ܨܸܒܼܝܵܢܵܐ ܪܵܚܹ̇ܡ ܩܘܼܫܬܵܐ ܀|
    block |܃ܒܙܲܝܢܵܐ ܕܪܘܼܚܵܐ ܚܣ݂ܲܢܘ ܟܠ ܚܲܝ̈ܠܝܼܢ ܕܲܠܓܼܵܘ ܘܕܲܠܒܲܪ|
    block |ܕܡܲܩܪܸܒܼ ܗ̄ܘ̣ܵܐ ܒܹܗ ܨܼܒܼܝܵܢ ܢܲܦܫܵܐ ܐܲܝܟ ܕܲܒܼܕܼܝܼܠܹܗ ܀|
    block |܃ܒܲܕܼܠܵܐ ܕܝܼܠܹܗ ܢܨܲܚ ܨܸܒܼܝܵܢܹܗ ܐܲܝܟ ܕܲܒܼܕܼܝܼܠܹܗ|
    block |ܘܐܸܬܼܚܲܫܒܲܬ̤ ܠܹܗ ܙܵܟܼܘܼܬܼ ܚܲܝܠܵܐ ܐܲܝܟ ܕܲܒܼܕܝܼܠܹܗ ܀|
    block |ܠܵܘܕܼܝܼܠܹܗ ܗ̄ܘ̣ܵܬܼ ܕܢܸܙܟܸܿܐ ܠܚܲܫܹ̈ܐ ܕܲܩܒܼܝܼܥܝܼܢ ܒܹܗ܃|
  block
    block |ܐܸܠܵܐ ܕܚܲܝܠܵܐ ܕܝܲܗ̣̄ܒܼ ܒܹܗ ܚܲܝܠܵܐ ܠܡܸܚܣܲܢ ܚܲܫܘ̈ܗܝ ܀|
    block |܃ܢܘܼܪܵܐ ܕܚܘܼܒܵܐ ܐܲܣܸܦ ܪܘܼܚܵܐ ܒܓܼܵܘ ܪܸܥܝܵܢܵܐ|
    block |ܘܐܲܕܼܠܸܩ ܘܐܵܘܩܸܕܼ ܝܲܥܪܵܐ ܣܲܢܝܵܐ ܕܲܪ̈ܕܼܝܼܓܼܵܬܼܵܐ ܀|
    block |܃ܒܡܘܼܠܟܵܢ ܚܲܝܹ̈ܐ ܠܵܐ ܡ̇ܝ̈ܘܿܬܹܐ ܚܲܪ̣ܵܨܸܒܼܝܵܢܵܐ|
    block |ܘܢܲܬܼܦܹܗ ܚܘܼܒܵܐ ܕܢܹܐܙܲܠ ܢܸܓܼܡܘܿܪ ܨܸܒܼܝܵܢ ܢܲܦܫܹܗ ܀|
    block |܃ܒܙܵܘܥܹ̈ܐ ܟܣܲܝܵ̈ܐ ܡܠܸ݂ܩ ܘܐܸܬܼܡܲܟܝܼ ܠܪܵܘܡ̇ܐ ܕܲܠܥܸܠ|
    block |ܘܲܚ̣ܙܵܐ ܒܗܵܘܢܵܐ ܠܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀|
    block |܃ܒܓܸܦܹ̈ܐ ܕܪܘܼܚܵܐ ܦܪܲܚ̣ܘ ܐܲܪ̈ܥܵܢܹܐ ܘܥܲܠ̣ܘ ܠܲܫܡܲܝܵܐ|
    block |ܘܲܫܡ݂ܲܥܘ ܬܲܡ̇ܢ ܩܵܠ ܗܘܼܠܵܠܵܐ ܕܠܵܐ ܡܸܬܼܡܲܠܲܠ ܀|
    block |܃ܒܲܠܘܼܝܼܬܼ ܦܵܘܠܘܿܣ ܡ̇ܐܢܵܐ ܓܲܒܼܝܵܐ ܪܕܼܵܘ ܢܲܨܝܼܚܹ̈ܐ|
    block |ܘܡܲܢܲܥܘ ܠܐܲܬܼܪܵܐ ܕܲܡܗܲܠܠܝܼܢ ܒܹܗ ܪܘܼܚܵܢܵܐܝܼܬܼ ܀|
    block |܃ܪܸܡܙܵܐ ܕܲܓܼܒܼ݂ܵܝܗܝ ܩܲܪܸܒܼ ܐܸܢܘܿܢ ܒܝܲܕܼ ܨܸܒܼܝܵܢܵܐ|
    block |ܠܡܸܫܡܲܥ ܩܵܠܵܐ ܕܠܵܐ ܡܸܬܼܡܲܠܲܠ ܒܠܸܫܵܢ ܒܸܣܪܵܐ ܀|
    block |܃ܥܲܡܹܗ ܣܠܸܩ̣ܘ ܗ̄ܘ̣ܵܘ ܠܬܼܘܼܠܬܼܵܐ ܕܪܵܘܡ̇ܐ ܒܗܵܘܢܵܐ ܟܲܣܝܵܐ|
    block |ܘܟܲܣܝܼܘ ܫܘܼܦܪܵܐ ܕܢܸܨܚܵܢܲܝ̈ܗܘܿܢ ܒܕܼܘܼܡܚܵܐ ܕܝܼܠܹܗ ܀|
    block |܃ܒܢܝܼܫܵܐ ܬܪܝܼܨܵܐ ܕܐܲܝܠܹܝܢ ܕܲܢܨܲܚ̣ܘ ܕܲܡܝܼܘ ܟܠܫܵܥ|
    block |ܘܲܚܢ̣ܵܘ ܣܲܓܿܝܼ ܣܲܓܼܝܼ ܒܝܲܕܼ ܚܘܼܡܣܵܢܵܐ ܕܪܸ̈ܥܝܵܬܲܝܗܘܿܢ ܀|
    block |܃ܡ̇ܘܬܹܿܗ ܕܗܵܒܹܝܠ ܨܝܼܕܼ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ|
    block |ܘܲܒܼܩܵܛܘܼܠܹܗ ܡܸܬܼܒܲܩܹܝܢ ܗ̄ܘ̣ܵܘ ܟܲܕܼ ܡܸܬܼܢܲܓܲܕ ܀|
    block |܃ܠܩܵܠܵܐ ܕܲܕܼܡܹܗ ܡܸܬܿܬܿܥܝܼܪܝܼܢ ܗ̄ܘ̣ܵܘ ܚܘܼܫܵܒܲܝ̈ܗܘܿܢ|
    block |ܟܲܕܼ ܓܵܥܹ̇ܐ ܗ̄ܘ̣ܵܐ ܠܘܵܬܼ ܚܵܙܹ̇ܐ ܟܠ ܥܲܠ ܩܵܛܘܿܠܹܗ ܀|
    block |܃ܩܪܘܼܒܼܚܵܐ ܪܲܒܵܐ ܥܲܒܼ݂ܕ ܫܲܬܼܝܼܩܵܐ ܥܲܡ ܡܲܪܵܚܵܐ|
    block |ܘܝܲܗ̣̄ܒܹܿܗ ܠܪܸܡܙܵܐ ܕܢܸܥܘܿܠ ܢܸܩܪܸܝܘܗܝ ܩܕܼܵܡ ܕܲܝܢܵܐ ܀|
    block |܃ܩܪܘܼܒܼܚܵܐ ܕܕܲܡ̇ܐ ܚܙ̣ܵܐ ܕܲܝܢܵܐ ܘܛܲܢ ܘܐܸܬܼܥܲܙܲܪ|
    block |ܘܲܦܣ݂ܲܩ ܕܝܼܢܵܐ ܥܲܠ ܩܵܛܘܿܠܵܐ ܠܦܘܼܬܼ ܣܲܟܼܠܘܼܬܹܗ ܀|
    block |܃ܠܲܫܒܼܥܵܐ ܢܸܓܼ̈ܕܹܿܐ ܩ̈ܫܲܝܵܐ ܡܲܬܼܚܹܗ ܠܐܵܫܹ̇ܕܼ ܠܲܕܼܡܵܐ|
    block |ܕܒܲܓܼܙܵܪ ܕܝܼܢܹܗ ܢܣܲܪܸܕܼ ܐ̄ܢܵܫܵܐ ܡ̣ܢ ܨܹܝܕܼ ܩܸܛܠܵܐ ܀|
    block |܃ܩܗܵܕܹܐ ܬܸܢܘܲܝ ܝܲܗ̣̄ܒܼܘ ܓܘܼܫܡܲܝ̈ܗܘܿܢ ܣܵܗ̈ܕܹܿܐ ܒܚܝܼܪܹ̈ܐ|
    block |ܘܠܵܐ ܬܒܲܥ̣ܘ ܨܲܥܪܵܐ ܕܐܘܼܠܨܵܢܲܝ̈ܗܘܿܢ ܡ̣ܢ ܐܵܠܘܿܨܹ̈ܐ ܀|
    block |܃ܒܲܕܼܡ̇ܐ ܕܩܵܥܹ̇ܐ ܐܲܝܟ ܡܲܠܵܠܵܐ ܡܸܢܼܒܲܝܢܝܼܢ ܗ̄ܘ̣ܵܘ|
    block |ܘܗܲܢܝܼܵܐܝܼܬܼ ܫܲܦܲܥܘ ܕܼܡܗܘܿܢ ܕܢܸܩܢܹܐ ܩܵܠܵܐ ܀|
    block |܃ܒܢܸܓܼ̈ܕܹܿܐ ܩ̈ܫܲܝܵܐ ܕܥܲܠ ܡܲܪ̈ܵܚܹܐ ܡܸܬܼܢܲܩܡܝܼܢ ܗ̄ܘ̣ܵܘ|
    block |ܥܝܵܪܬܵܐ ܕܡ̇ܘܬܵܐ ܡ̣ܢ ܩܵܛܘܿܠܹ̈ܐ ܕܚܲܝܸܒܼܘ ܐܸܢܘܿܢ ܀|
    block |܃ܠܵܐ ܪܵܫܹ̇ܝܢ ܗ̄ܘ̣ܵܘ ܠܪ̈ܵܕܼܘܿܦܲܝܗܘܿܢ ܕܥܲܠ ܡ̇ܢ ܗܵܟܲܢ|
    block |ܕܲܡܦܵܣܝܼܢ ܗ̄ܘ̣ܵܘ ܕܗܘ̤ ܐܘܼܠܨܵܢܵܐ ܥܸܠܲܬܼ ܚܲܝܹ̈ܐ ܗ̄ܘ̣ ܀|
    block |ܠܵܐ ܡܲܟܼܪܹܝܢ ܗ̄ܘ̣ܵܘ ܥܲܠ ܚܘܼܒܵܠܵܐ ܕܗܲܕܿܡܲܝ̈ܗܘܿܢ܃|
  block
    block |ܕܨܝܼܪ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ ܢܘܼܚܵܡ ܦܲܓܼܪܵܐ ܀|
    block |܃ܠܵܐ ܡܥܵܩܝܼܢ ܗ̄ܘ̣ܵܘ ܥܲܠ ܦܘܼܪܫܵܢܵܐ ܕܦܲܓܼܪܵܐ ܘܢܲܦܫܵܐ|
    block |ܟܲܕܼ ܚܵܙܹ̇ܝܢ ܗ̄ܘ̣ܵܘ ܕܲܡܫܲܢܹܝܢ ܗ̄ܘ̣ܵܘ ܒܡܵܘܬܵܐ ܠܚܲܝܹ̈ܐ ܀|
    block |܃ܐܘܿ ܪܸܥܝܵܢܵܐ ܟܡܵܐ ܚܲܡܣܸܢ ܗ̄ܘ̣ܵܐ ܘܫܵܛ̇ ܠܲܟܼܝܵܢܵܐ|
    block |ܕܐܲܣܡܝܼ ܘܫܲܬܸܩ ܥܲܠ ܦܘܼܪܫܵܢܵܐ ܕܲܬܼܪܹܝܢ ܓܲܒܹ̈ܐ ܀|
    block |܃ܐܘܿ ܚܹܐܪܘܼܬܼܵܐ ܕܲܟܼܡܵܐ ܒܣܲܪܬܼܵܗ̇ ܠܐܲܣܝܼܪܘܼܬܼܵܐ|
    block |ܘܚܸܫܒܲܬ̤ ܚܘܼܒܵܐ ܕܣܝܼܡ ܒܲܟܼܝܵܢܵܐ ܐܲܝܟ ܠܵܐ ܐܝܼܬܼܵܘܗܝ ܀|
    block |܃ܐܘܿ ܬܲܟܼܬܼܘܼܫܵܐ ܕܥܸܒܼܕܲܬ̤ ܢܲܦܫܵܐ ܗܝ̤ ܥܲܡ ܝܵܬܼܗ̇|
    block |ܘܚܸܣܢܲܬ̤ ܘܲܙܟܼܵܬ̤ ܠܲܛܪܘܼܢܘܼܬܼܵܐ ܕܙܵܘܥܹ̈ܐ ܩ̈ܫܲܝܵܐ ܀|
    block |܃ܗܝ̤ ܥܲܡ ܙܲܘܥܹ̈ܐ ܐܸܚܕܲܬ̤ ܕܲܪܵܐ ܘܙܵܘܥܹ̈ܐ ܥܲܡܵܗ̇|
    block |ܝܸܗ̄ܒܲܬ̤ ܐܝܼܕܼܵܐ ܗܝ̤ ܥܲܡ ܙܲܘܥܹ̈ܐ ܠܚܹܝܠ ܚܹܐܪܘܼܬܼܵܐ ܀|
    block |܃ܚܹܝܠ ܚܹܐܪܘܼܬܼܵܐ ܕܦܵܪܘܿܫܘܼܬܼܵܐ ܢܨܲܚ ܒܐܵܓܼܘܿܢܹ̈ܐ|
    block |ܕܲܠܸܐ ܗ̄ܘ̣ܵܐ ܠܵܗ̇ ܪܸܡܙܵܐ ܟܲܣܝܵܐ ܕܚܵܣܹ̇ܝܠ ܟܠܵܐ ܀|
    block |܃ܒܙܲܝܢܵܐ ܕܪܘܼܚܵܐ ܙܟܼܵܬ̤ ܚܹܐܪܘܼܬܼܵܐ ܟܝܵܢܵܐ ܘܚܲܫܘ̈ܗܝ|
    block |ܐܲܝܟ ܪܲܒܿ ܚܠܝܼܨܵܐ ܙܕܵܟܹ̇ܐ ܒܚܹܝܠ ܡܲܠܟܿܘܼܬܼܵܐ ܀|
    block |܃ܒܚܹܝܠ ܗܵܢ ܙܲܝܢܵܐ ܡܸܬܼܟܲܬܿܫܝܼܢ ܗ̄ܘ̣ܵܘ ܦܲܓܼܪ̈ܵܢܵܝܹܐ|
    block |ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ ܒܡܸܣܝܵܐ ܘܓܸܠܝܵܐ ܀|
    block |܃ܒܝܲܕܼ ܣܘܼܪ̈ܵܢܹܐ ܩܲܒܸܿܠܘ ܒܘܼܩܝܵܐ ܕܚܹܝܠ ܥܘܼܕܪܵܢܹܗ|
    block |ܕܟܼܠ ܕܐܲܩܪܸܒܼ ܒܹܗ ܢܣܲܒܼ ܙܵܟܼܘܼܬܼܵܐ ܘܝܼܪܸܒܼ ܘܐܲܡ̣ܠܸܟ ܀|
    block |܃ܒܥܲܝܢܵܐ ܟܣܝܼܬܼܵܐ ܕܗܲܣܝܡܵܢܘܼܬܼܵܐ ܡܸܬܼܒܲܩܹܝܢ ܗ̄ܘ̣ܵܘ|
    block |ܒܗܵܘ̇ ܐܲܬܼܠܹܝܛܵܐ ܕܠܲܒܼܫܹܗ ܘܐܲܩܪܸܒܼ ܥܲܡ ܚܲܣܝܼܢܵܐ ܀|
    block |܃ܚܲܫܹܗ ܕܐܝܼܘܿܒܼ ܣܝܼܡ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ|
    block |ܘܲܡܕܿܡܹܝܢ ܗ̄ܘ̣ܵܘ ܒܚܘܼܡܣܵܢ ܢܲܦܫܹܗ ܠܘܵܬܼ ܙܵܟܼܘܼܬܼܵܐ ܀|
    block |܃ܐܲܝܟ ܡܲܓܙܝܼܬܼܵܐ ܩ̣ܒܲܥܘ ܬܲܟܼܬܿܘܼܫܹܗ ܠܡܸܚܙܵܐ ܒܗܵܘܢܵܐ|
    block |ܕܐܲܝܟܲܢ ܡܲܩܪܸܒܼ ܦܲܓܼܪܵܢܵܝܵܐ ܥܲܡ ܪܘܼܚܵܢܵܐ ܀|
    block |܃ܒܓܸܠܝܵܐ ܘܟܸܣܝܵܐ ܡܸܬܼܒܲܩܹܝܢ ܗ̄ܘ̣ܵܘ ܐܲܝܟ ܕܲܒܼܓܸܠܝܵܐ|
    block |ܟܲܕܼ ܚܵܙܹ̇ܝܢ ܗ̄ܘ̣ܵܘ ܕܢܵܨܲ̇ܚ ܦܲܓܼܪܵܐ ܘܚܵܐܹ̇ܒܼ ܪܘܼܚܵܐ ܀|
    block |܃ܒܩܵܠ ܙܵܟܼܘܼܬܼܵܐ ܕܒܸܣܪܵܐ ܫܝܼܛܵܐ ܡܸܬܼܠܲܒܿܒܼܝܼܢ ܗ̄ܘ̣ܵܘ|
    block |ܠܡܹܐܚܲܕܼ ܕܲܪܵܐ ܥܲܡ ܚܲܣܝܼܢܵܐ ܒܪܸ̈ܓܼܫܲܝ ܦܲܓܼܪܵܐ ܀|
    block |܃ܗܵܝ̇ ܩܵܠܵܐ ܕܦܲܢܝܼ ܐܝܼܘܿܒܼ ܠܘܵܬܼ ܒܲܪ̄ܬܼ ܙܵܘܓܹܿܗ|
    block |ܡܦܲܢܹܝܢ ܗ̄ܘ̣ܵܘ ܠܹܗ ܠܐܵܟܹ̇ܿܠܩܲܪܨܵܐ ܣܲܒܼܪܵܐ ܣܦܝܼܩܵܐ ܀|
    block |܃ܐܲܝܟ ܫܵܛܝܼܬܼܵܐ ܚܲܫܒ̣ܵܗ̇ ܐܝܼܘܿܒܼ ܠܐܸܠܥܵܐ ܕܢܸܩܦܹܗ|
    block |ܕܝܸܗ̄ܒܲܬ̤ ܫܸܡܥܵܗ̇ ܒܲܫܡܵܐ ܕܗܵܘ̇ ܕܲܠܥܸܙ ܒܵܗ̇ ܀|
    block |܃ܫܵܛܝܵܐ ܙܲܢܝܼ ܒܪܸܓܲܬܼ ܙܵܘܥܹ̈ܐ ܥܲܡ ܫܵܛܝܼܬܼܵܐ|
    block |ܘܥܲܩ̣ܪܹܗ ܟܹܐܢܵܐ ܠܝܲܥܪܵܐ ܕܝܼܥ̣ܵܐ ܒܐܲܪܥܵܐ ܕܢܸܩܦܹܗ ܀|
    block |ܙܸܠ ܠܵܟ ܒܝܼܫܵܐ ܥܲܡ ܙܲܕܿܝܼܩܵܐ ܩ̣ܥܵܘ ܢܲܨܝܼܚܹ̈ܐ܃|
  block
    block |ܙܸܠ ܐܸܫܬܲܛܵܐ ܥܲܡ ܫܵܛ̈ܝܵܬܼܵܐ ܐܲܝܟ ܕܲܡܥܵܕܼ ܐܲܢ̄ܬܿ ܀|
    block |܃ܠܵܐ ܡܲܙܸܠ ܐܲܢ̄ܬܿ ܠܢܲܟܼܦܘܼܬܼ ܢܲܦܫܲܢ ܒܢܸܩܦܵܟ ܣܲܢܝܵܐ|
    block |ܘܠܵܐ ܡܩܲܒܿܠܝܼܢܲܢ ܙܲܪܥܵܐ ܒܝܼܫܵܐ ܒܓܼܵܘ ܚܘܼܫܵܒܲܝ̈ܢ ܀|
    block |܃ܙܸܠ ܐܸܙܕܲܝܲܢ ܒܦܲܓܼܪ̈ܵܢܵܝܹܐ ܠܘܼܩܒܲܠ ܢܲܦܫܲܢ|
    block |ܕܒܸܠܥܵܕܼ ܒܸܣܪܵܐ ܡܚܝܼܠܘܼ ܚܲܝܠܵܟ ܠܵܘܵܬܼ ܬܲܟܼܬܿܘܼܫܵܐ ܀|
    block |܃ܙܸܠ ܟܲܢܸܫ ܠܵܟ ܠܲܟܼ̈ܢܵܘܸܵܬܼܵܟ ܕܲܢܣܲܢܵܘܵܬܼܵܟ ܕܲܢܣܲܝܥܘܼܢܵܟ|
    block |ܕܡ̣ܢ ܫܘܼܪܵܝܵܐ ܒܲܢ ܡܲܩܪܸܒܼ ܐܲܢ̄ܬܿ ܥܲܡ ܐ̄ܢܵܫܘܼܬܲܢ ܀|
    block |܃ܒܐܸܠܥܵܐ ܕܦܲܓܼܪܲܢ ܐܸܚܲܕܿܬܿ ܕܲܪܲܐ ܥܲܡ ܪܹܫ ܓܸܢܣܲܢ|
    block |ܘܐܲܝܟ ܕܲܒܼܣܲܝܦܵܐ ܩܛܲܠܬܵܝܗܝ ܠܐܲܕܼܵܡ ܒܝܲܕܼ ܗܲܕܵܡܹܗ ܀|
    block |܃ܒܩܹܫܬܵܐ ܕܚܵܘܵܐ ܫܕܲܝܬܿ ܐܵܦ ܒܐܝܼܘܿܒܼ ܓܹܐܪܹ̈ܐ ܕܢܸܟܼܠܲܝ̈ܟ|
    block |ܘܩܲܒܸܿܠ ܐܸܢܘܿܢ ܒܣܲܟܿܪܵܐ ܕܟܼܝܼܬܼܵܐ ܕܗܲܝܡܵܢܘܼܬܼܵܐ ܀|
    block |܃ܒܝܵܘܣܸܦ ܐܲܪܡܝܼܬܿ ܟܲܒܼܠܹ̈ܐ ܩܫܲܝ̈ܵܐ ܕܪܸܓܲܬܼ ܒܸܣܪܵܐ|
    block |ܘܲܦܣ݂ܲܩ ܐܸܢܘܿܢ ܒܩܲܠܝܼܠܘܼܬܼܵܐ ܕܙܵܘܥܹ̈ܐ ܢܲܟܼܦܹ̈ܐ ܀|
    block |܃ܘܡܸܛܠ ܕܝܼܠܸܦܬܿ ܒܝܲܕܼ ܢܸܣܝܵܢܵܐ ܠܡܸܙܟܵܐ ܒܙܲܝܢܲܢ|
    block |ܗܵܐ ܥܲܡܲܢ ܒܕܼܝܼܠܲܢ ܒܵܥܹ̇ܝܬܿ ܠܡܸܬܼܟܲܬܵܫܘܼ ܀|
    block |܃ܢܟܼܝܼܠܵܐ ܐܝܼܬܿܝܟ ܘܒܸܐܣܟܹܿܝܡ ܐ̄ܢܵܫܵܐ ܡܲܛܥܹܝܬܿ ܐ̄ܢܵܫܵܐ|
    block |ܘܒܸܠܥܵܕܼ ܐ̄ܢܵܫܵܐ ܠܵܐ ܡܲܩܪܸܒܼ ܐܲܢ̄ܬܿ ܥܲܡ ܒܲܪܢܵܫܵܐ ܀|
    block |܃ܒܫܲܒܼܪܘܼܬܼ ܐ̄ܢܵܫܵܐ ܓܵܡܪܲܬܿ ܝܲܨܪܵܐ ܕܡܲܪܝܼܪܘܼܬܼܵܟ|
    block |ܘܒܹܗ ܡܲܛܥܸܡ ܐܲܢ̄ܬܿ ܠܲܟܼܢܵܘܵܬܹ̈ܐ ܡܸܪܲܬܼ ܡܵܘܬܵܐ ܀|
    block |܃ܬܵܐ ܥܲܡ ܚܲܝܠܵܐ ܒܸܣܪܵܢܵܝܵܐ ܕܲܡܟܲܢܲܫ ܠܵܟ|
    block |ܘܐܲܚܘܿܕܼ ܕܼܪܵܐ ܒܒܸܣܪ̈ܵܢܵܝܹܐ ܥܲܡ ܗܲܕܵܡܲܝ̈ܢ ܀|
    block |܃ܥܘܿܠ ܣܲܬܼܪܹܝܗ̇ ܠܣܲܢܝܘܼܬܼ ܢܲܦܫܵܟ ܒܒܸܣܪܵܐ ܓܲܠܝܵܐ|
    block |ܘܲܓܼܡܘܿܪ ܝܲܨܪܵܟ ܒܒܸܣܪ̈ܵܢܵܝܹܐ ܠܘܵܬܼ ܒܸܪ̈ܢܹܐ ܀|
    block |܃ܠܵܐ ܕܵܚ̇ܠܝܼܢܲܢ ܡ̣ܢ ܨܸܢ̈ܥܵܬܼܵܟ ܟܡܵܐ ܐܸܢ ܩܲܫ̈ܝܵܢ|
    block |ܘܠܵܐ ܥܵܪܩܝܼܢܲܢ ܡ̣ܢ ܩܵܠ ܩܸܫܬܵܐ ܕܲܢܟܼܝܼܠܘܼܬܼܵܟ ܀|
    block |܃ܠܵܟ ܫܵܠ̇ܚܝܼܢܲܢ ܙܲܝܢܲܢ ܡܸܢܲܢ ܐܸܢ ܠܵܐ ܙܟܲܝܢܵܟ|
    block |ܘܠܵܐ ܝܵܗ̇ܒܿܝܼܢܲܢ ܐܲܬܼܪܵܐ ܕܬܸܬܼܪܘܿܥ ܣܸܕܼܪ̈ܲܝ ܩܘܼܫܬܵܐ ܀|
    block |܃ܠܵܐ ܫܵܠܹ̇ܝܢܲܢ ܡ̣ܢ ܬܲܟܼܬܿܘܼܫܵܐ ܟܡܵܐ ܕܐܝܼܡܵܡܵܐ ܗ̄ܘ̣|
    block |ܥܕܲܡ̇ܐ ܕܐܵܬܹ̇ܐ ܪܲܡܫܹܗ ܕܡ̇ܘܬܵܠ ܘܲܡܢܝܼܚ ܦܲܓܼܪ̈ܲܝܢ ܀|
    block |܃ܐܸܢ ܒܵܥܹ̇ܐ ܐܲܢ̄ܬܿ ܕܬܹܐܠܲܦ ܢܝܼܫܵܐ ܕܲܚܠܝܼܨܘܼܬܿܢ|
    block |ܓܡܘܿܪ ܨܸܒܼܝܵܢܵܟ ܒܡܵܘܬܵܐ ܕܲܥܠܲܝܢ ܘܲܚܙܝܼ ܥܒܼܵܕܹ̈ܐ ܀|
    block |܃ܐܸܢ ܪܵܓܵܐ ܠܵܟ ܕܬܸܒܼܩܸܐ ܚܲܝܠܲܢ ܒܝܲܕܼ ܣܘܼܥܪ̈ܵܢܹܐ|
    block |ܩܲܪܸܒܼ ܢܸܓܼ̈ܕܹܿܐ ܘܐܵܘܚܸܕܼ ܢܘܼܪܵܐ ܘܲܠܛܘܿܫ ܣܲܝܦܵܐ ܀|
    block |܃ܠܵܐ ܓܹܝܪ ܪܵܘܡ̇ܐ ܐܵܦܠܵܐ ܥܘܼܡܩܵܐ ܚܫܝܼܒܼ ܠܲܢ ܡܸܕܹܿܡ|
    block |ܘܠܵܐ ܫܘܼܠܛܵܢܹ̈ܐ ܕܲܫܡܲܝܵܢܹ̈ܐ ܡܨܸܝܢ ܙܵܟܹ̇ܝܬ ܠܲܢ ܀|
  block
    block |܃ܐܵܦܠܵܐ ܒܪܝܼܬܼܵܐ ܐ̄ܚܪܹܝܼܬܼܵܐ ܐܸܢܗܘ̤ ܕܬܲܩܪܸܒܼ ܥܲܡܲܢ|
    block |ܠܵܐ ܡܪܲܦܝܵܐ ܠܹܗ ܠܚܘܼܒܵܐ ܕܢܲܦܫܲܢ ܡ̣ܢ ܗܵܘ̇ ܕܲܒܼܪܵܢ ܀|
    block |܃ܐܘܿ ܐܲܬܼܠܹܝܛܹ̈ܐ ܕܙܲܕܿܝܼܩܘܼܬܼܵܐ ܟܡܵܐ ܐܸܬܼܓܲܢ̄ܒܲܪܘ|
    block |ܕܲܙܟܼܵܘ ܒܐܲܪܥܵܐ ܘܫܲܪܝܼܘ ܡܲܩܠܹܝܢ ܥܲܠ ܕܲܫܡܲܝܵܐ ܀|
    block |܃ܚܣܲܢܘ̣ ܠܲܟܪܘܼܢܵܐ ܘܡܲܟܸܿܟܼܘ ܚܲܝܠܹܗ ܒܝܲܕܼ ܚܲܫܲܝ̈ܗܘܿܢ|
    block |ܘܐܲܗܸܠܘ ܘܲܓܼܚܸܟܼܘ ܐܵܦ ܥܲܠ ܡ̇ܘܬܵܐ ܕܲܕܼܚܝܼܠ ܥܲܠ ܟܠ ܀|
    block |܃ܣܢܵܘ̣ ܚܲܝܲܝ̈ܗܘܿܢ ܘܫܵܛ̣ܘ ܠܲܢܝܵܚܹ̈ܐ ܐܲܪ̈ܥܵܢܵܝܹܐ|
    block |ܘܙܲܡܸܢܘ ܦܲܓܼܪܵܐ ܘܢܲܦܫܵܐ ܐܲܟܲܚ̄ܕܼ ܠܲܚܠܘܿܠ ܪܵܘܡ̇ܐ ܀|
    block |܃ܠܗܵܝ̇ ܡܸܫܬܿܘܼܬܼܵܐ ܕܠܵܐ ܡܸܫܬܿܪܝܵܐ ܚ̣ܙܵܘ ܟܲܣܝܵܐܝܼܬܼ|
    block |ܘܨܲܒܸܿܬܼܘ ܗܵܘܢܵܐ ܒܝܲܕܼ ܚܘܼܣܵܢܵܐ ܐܲܝܟ ܕܲܒܼܢܲܚ̈ܬܹܿܐ ܀|
    block |܃ܩܸܢܛܵܐ ܘܚܘܼܒܵܐ ܡܠܹܝܢ ܗ̄ܘ̣ܵܘ ܟܠܫܵܥ ܪܸ̈ܥܝܵܢܲܝܗܘܿܢ|
    block |ܟܲܕܼ ܡܸܬܼܥܲܗܕܼܝܼܢ ܠܗܵܘ̇ ܕܲܣܢܹܝܢ ܗ̄ܘ̣ܵܘ ܢܲܚ̈ܬܹܿܐ ܕܢܲܦܫܹܗ ܀|
    block |܃ܒܹܗ ܚܵܝ̇ܪܝܼܢ ܗ̄ܘ̣ܵܘ ܟܲܕܼ ܢܵܦܹ̇ܩ ܗ̄ܘ̣ܵܐ ܡ̣ܢ ܡܸܫܬܿܘܼܬܼܵܐ|
    block |ܘܲܒܼܫܘܼܢܵܩܹܗ ܡܸܬܼܒܲܩܹܝܢ ܗ̄ܘ̣ܵܘ ܕܲܟܼܡܵܐ ܡܲܪܝܼܪ ܀|
    block |܃ܠܗܵܝ̇ ܡܲܦܲܫܬܵܐ ܕܲܒܼܘܼ̈ܠܵܬܼܵܐ ܡܸܬܿܕܲܟܼܪܝܼܢ ܗ̄ܘ̣ܵܘ|
    block |ܘܠܵܐ ܫܵܠܹ̇ܝܢ ܗ̄ܘ̣ܵܘ ܠܲܡܟܲܢܵܫܘܼ ܡܸܫܚܵܐ ܕܪ̈ܲܚܡܹܐ ܀|
    block |܃ܘܟܲܕܼ ܛܵܒܼ ܪܲܒܿ ܗ̄ܘ̣ܵܐ ܥܘܼܬܼܪܵܐ ܕܚܲܫܹ̈ܐ ܕܟܲܢܸܫܘ ܒܐܲܪܥܵܐ|
    block |ܩܲܢܝܼܛܝܼܢ ܗ̄ܘ̣ܵܘ ܕܕܲܠܡܵܐ ܢܸܚܣܲܪ ܕܸܠܩܹܗ ܕܚܲܫܵܐ ܀|
    block |܃ܒܥܲܝܢܹ̈ܐ ܕܗܵܘܢܵܐ ܡܸܬܼܒܲܩܹܝܢ ܗ̄ܘ̣ܵܘ ܒܲܟܼܬܼܝܼ̈ܒܼܵܬܼܵܐ|
    block |ܘܲܠܘܵܬܼ ܢܝܼܫܵܐ ܕܚܲܬܿܝܼܬܼܘܼܬܼܵܐ ܡܸܬܿܕܲܪܓܼܝܼܢ ܗ̄ܘ̣ܵܘ ܀|
    block |܃ܡܦܵܣܝܼܢ ܗ̄ܘ̣ܵܘ ܓܹܝܪ ܕܲܒܼܛܝܼܠ ܥܲܡܠܵܐ ܒܸܠܥܵܕܼ ܚܘܼܒܵܐ|
    block |ܘܠܵܐ ܡܨܸܐ ܥܵܐܹ̇ܒ ܒܲܬܼܪܲܥ ܪܵܘܡ̇ܐ ܐܸܠܵܐ ܥܲܡܹܗ ܀|
    block |܃ܡܸܠܲܬܼ ܦܵܘܠܘܼܣ ܥܸܒܼܕܲܬ̤ ܐܸܢܘܿܢ ܕܢܸܪܢܘܿܢ ܗܵܕܹܐ|
    block |ܕܒܲܛܸܠ ܐܸܢܹܝܢ ܠܲܫܒܼܝܼ̈ܚܵܬܼܵܐ ܒܸܠܥܵܕܼ ܚܘܼܒܵܐ ܀|
    block |܃ܐܸܢ ܢܒܼܝܼܘܼܬܼܵܐ ܕܪܲܒܵܐ ܡ̣ܢ ܟܠ ܦܵܫܲܬ̤ ܒܐܲܪܥܵܐ|
    block |ܐܲܝܟܲܢ ܣܵܠ̇ܩܝܼܢ ܥܲܡܠܹ̈ܿܐ ܒܨܝܼܪܹ̈ܐ ܠܪܵܡ̇ܐ ܕܲܠܥܸܠ ܀|
    block |܃ܐܸܢ ܡ̇ܘܗܲܒܼܬܼܵܐ ܕܲܒܼܠܸܫܵܢܹ̈ܐ ܢܚܵܫܵܐ ܚܲܫ̣ܒܵܗ̇|
    block |ܡܲܢ̣ܘܼ ܟܥܲܙܸܐ ܩܕܼܵܡ ܒܘܼܚܪܵܢܵܐ ܕܕܝܼܢܵܐ ܟܹܐܢܵܐ ܀|
    block |܃ܗܲܝܡܵܢܘܼܬܼܵܐ ܚܵܣܢܲܬܼ ܛܘܼܪܹ̈ܐ ܩܪ̣ܵܗ̇ ܠܵܐ ܡܸܕܸܿܡ|
    block |ܘܐܲܝܟܲܢ ܢܸܣܒܲܥ ܕܐܝܼܬܼܵܘܗܝ ܡܸܕܹܿܡ ܡܸܕܸܿܡ ܕܲܒܼܨܝܼܪ ܀|
    block |܃ܐܸܢܗܘ̤ ܕܚܲܫܹ̈ܐ ܥܲܡ ܙܸܕܼܩܵܬܼ̈ܐ ܗܘ̤ܵܘ ܝܲܬܿܝܼܪܹ̈ܐ|
    block |ܡܲܢ̣ܘܼ ܕܲܡܨܸܐ ܢܟܲܢܸܫ ܥܘܼܬܼܪܹܗ ܕܚܘܼܒܵܐ ܪܲܒܵܐ ܀|
    block |܃ܠܲܠܡܹܐܝܢ ܚܘܼܒܵܐ ܪܕܼܵܘ ܢܲܨܝܼܚܹ̈ܐ ܒܙܵܘ̈ܥܲܝ ܢܲܦܫܵܐ|
    block |ܘܒܹܗ ܐܲܝܟ ܡܸܪܕܵܐ ܣܵܡ̣ܘ ܣܝܼ̈ܡܵܬܼܵܐ ܕܩܸܢܝܵܢܲܝ̈ܗܘܿܢ ܀|
    block |܃ܚܙ̣ܵܘ ܟܠ ܛܵܒܼ̈ܢ ܕܠܵܐ ܡܸܬܼܦܲܚ̈ܡܵܢ ܥܲܡ ܪܲܒܿܘܼܬܹܗ|
    block |ܘܫܵܛ̣ܘ ܟܠܡܸܕܹܿܡ ܘܲܪܚܸܡܘ ܚܘܼܒܵܐ ܡ̣ܢ ܟܠܡܸܕܹܿܡ ܀|
  block
    block |܃ܒܝܲܕܼ ܚܲܫܲܝ̈ܗܘܿܢ ܒܩ̣ܵܘ ܪܲܒܿܘܼܬܹܗ ܕܠܵܐ ܡܸܬܼܚܲܣܢܵܐ|
    block |ܘܠܵܐ ܒܥ̣ܵܘ ܥܲܡܹܗ ܥܸܕܼܪܵܐ ܐ̄̇ܚܪܹܢܵܐ ܒܐܘܼܠܨܵܢܲܝ̈ܗܘܿܢ ܀|
    block |܃ܠܗܘܿܢ ܦܲܐܝܵܐ ܗ̣̄ܘܵܬܼ ܠܡܸܪܚܲܡ ܚܘܼܒܵܐ ܠܝܵܪܹ̈ܥܲܝ ܚܘܼܒܵܐ|
    block |ܐܵܦ ܠܹܗ ܠܚܘܼܒܵܐ ܠܲܡܥܲܕܿܪܘܼ ܠܲܒܼܢܲܝ̈ ܐ̄ܪܵܙܹܗ ܀|
    block |܃ܕܪܲܚܡܘܼܗܝ ܣܲܓܿܝܼ ܘܠܵܐ ܐܸܬܼܪܲܦܝܼܘ ܡ̣ܢ ܥܸܢܝܵܢܹܗ|
    block |ܐܲܚܸܒܼ ܐܸܢܘܿܢ ܘܥܲܕܲܪ ܐܸܢܘܿܢ ܠܥܸܠ ܡ̣ܢ ܚܲܝܠܵܐ ܀|
    block |܃ܕܲܪܕܼܵܘ ܡܸܢܹܗ ܘܠܵܐ ܦܵܫ̣ܘ ܡܸܢܹܗ ܒܝܲܕܼ ܣܘܼܥܪ̈ܢܹܐ|
    block |ܡܲܢܲܥ ܐܸܢܘܿܢ ܠܲܠܡܹܐܝܢ ܚܲܝܹ̈ܐ ܕܠܵܐ ܫܘܼܠܵܡܵܐ ܀|
    block |܃ܠܗܘܿܢ ܙܵܟܼܘܼܬܼܵܐ ܥܲܡ ܦܘܼܪܥܵܢܵܐ ܕܠܵܐ ܡܸܬܼܚܲܒܲܐܠ|
    block |ܕܲܣܢ̣ܵܘ ܚܲܝܹ̈ܐ ܘܲܪܚܸܡܘ ܣܲܒܼܪܵܐ ܕܠܵܐ ܡܸܬܿܕܲܓܲܠ ܀|
    block |܃ܠܗܘܿܢ ܩܘܼܠܵܣܵܐ ܡ̣ܢ ܟܠ ܦܘܼܡ̈ܝܼܢ ܐܲܝܟ ܙܲܟܝܵܐ|
    block |ܘܠܲܢ ܓܘܼܢܵܝܵܐ ܕܠܵܐ ܕܲܡܹ̇ܝܢܲܢ ܒܢܝܼܫܵܐ ܕܝܼܠܗܘܿܢ ܀|
    block |܃ܠܝܵܪ̈ܬܹܿܐ ܫܲܦܠܹ̈ܐ ܫܒܲܩ̣ܘ ܡܲܪ̈ܗܵܛܹܐ ܡ̣ܢ ܚܲܫܲܝ̈ܗܘܿܢ|
    block |ܘܒܲܕܲܪܘ ܐܸܢܘܿܢ ܒܲܪ̈ܓܼܝܼܓܼܵܬܼܵܐ ܐܲܪ̈ܥܵܢܝܵܬܼܵܐ ܀|
    block |܃ܠܲܚܒܸܢܵܢܹ̈ܐ ܝܲܗ̄ܒܿܘܼܗܝ ܠܥܘܼܬܼܪܵܐ ܕܡ̣ܢ ܥܲܡ̈ܠܲܝܗܘܿܢ|
    block |ܘܠܵܐ ܦܲܪܢܸܣܘ ܒܹܗ ܡܸܣܟܹܿܢܘܼܬܼܵܐ ܕܚܲܝܹ̈ܐ ܕܐ̄ܢܵܫܵܐ ܀|
    block |܃ܒ̈ܢܲܝܵܐ ܪ̈ܦܲܝܵܐ ܫܩܲܠ̣ܘ ܝܵܪܬܿܘܼܬܼܵܐ ܕܪ̈ܘܼܚܵܢܝܵܬܼܵܐ|
    block |ܘܙܲܒܿܢܘܼܗ̇ ܡܲܓܵܢ ܘܠܵܐ ܫܩܲܠܘ ܛܝܼܡܹ̈ܐ ܪ̈ܘܼܚܵܢܵܝܹܐ ܀|
    block |܃ܠܵܘ ܒܲܫܪܵܪܵܐ ܗܘ̤ܵܘ ܝܵܪ̈ܘܿܬܹܐ ܠܥܘܼܬܼܪܵܐ ܕܪܘܼܚܵܐ|
    block |ܘܕܲܓܵܠܵܐܝܼܬܼ ܐܲܚܸܒܼܘ ܘܲܪܚܸܡܘ ܩܘܼܫܬܵܐ ܒܙܹܐܦܵܐ ܀|
    block |܃ܡܸܛܠ ܚܘܼܒܵܐ ܕܐܲܪ̈ܥܵܢܵܝܵܬܼܵܐ ܢܩܸ݂ܦܘ ܠܲܫܪܵܪܵܐ|
    block |ܘܡܸܛܠ ܕܲܪܓܼܵܘ ܕܪܹܫܢܘܼܬܼܵܐ ܠܒܸܫ̣ܘ ܐܸܣܟܹܿܡܵܐ ܀|
    block |܃ܒܪܸܚܡܲܬܼ ܫܘܼܒܼܚܵܐ ܨܲܒܸܿܬܼܘ ܘܲܒܼܢ̣ܵܘ ܢܵܘ̈ܣܹܐ ܠܟܹܐܢܹ̈ܐ|
    block |ܘܲܥܒ݂ܲܘܕܼܘ ܐܸܢܢܘܿܢ ܒܹܝܬܼ ܬܹܐܓܼܘܼܪܬܵܐ ܠܪܸܚܡܲܬܼ ܟܸܣܦܵܐ ܀|
    block |܃ܦܲܚܹ̈ܐ ܕܟܸܣܦܵܐ ܨܠܵܘ ܒܹܝܬܼ ܩܘܼܕܼܫܵܐ ܡܫܲܡܫܲܝ̈ ܩܘܼܕܼܫܵܐ|
    block |ܕܢܲܦܸܠ ܨܲܝܕܵܐ ܕܟܸܣܦܵܐ ܢܕܼܝܼܕܼܵܐ ܠܪܸܚܡܲܬܼ ܟܸܣܦܵܐ ܀|
    block |܃ܡܸܛܠ ܟܸܣܦܵܐ ܩܪܵܡ̣ܘ ܥܲܠ ܐܸܣܹ̈ܐ ܟܸܣܦܵܐ ܢܟܼܝܼܠܵܐ|
    block |ܕܢܸܚܙܸܐ ܟܠܢܵܫ ܦܲܐܝܘܼܬܼ ܟܸܣܦܵܐ ܘܢܲܝܬܸܿܐ ܟܸܣܦܵܐ ܀|
    block |܃ܒܪܸܚܡܲܬܼ ܟܸܣܦܵܐ ܙܲܝܲܚܘ ܓܲܪ̈ܡܹܐ ܒܪܸ̈ܓܼܫܹܐ ܕܠܲܒܲܪ|
    block |ܘܲܒܼܪܸܥܝܵܢܵܐ ܢܲܫܸܩܘ ܟܸܣܦܵܐ ܕܠܵܐ ܣܲܒܼܥܘܼܬܼܵܐ ܀|
    block |܃ܒܪܸܚܡܲܬܼ ܟܸܣܦܵܐ ܙܲܝܲܚܘ ܓܲܪ̈ܡܹܐ ܒܪܸܓܼܫܹܐ ܕܲܠܒܲܪ|
    block |ܘܲܒܼܪܸܥܝܵܢܵܐ ܢܲܫܸܩܘ ܟܸܣܦܵܐ ܕܠܵܐ ܣܲܒܼܥܘܼܬܼܵܐ ܀|
    block |܃ܐܲܩܢܝܼܘ ܐܸܢܘܿܢ ܓܲܪ̈ܡܹܐ ܡܝܼܬܹ̈ܐ ܩܵܠܵܐ ܓܫܝܼܡܵܐ|
    block |ܠܡܸܬܼܒܲܥ ܟܸܣܦܵܐ ܡ̣ܢ ܐ̄ܢܵܫܘܼܬܼܵܐ ܒܹܝܬܼ ܚܸܙܘܵܢܹ̈ܐ ܀|
    block |܃ܣܵܢܲܝܲܝ̈ ܟܸܣܦܵܐ ܕܦܲܣܸܩܘ ܢܸܫ̈ܒܹܿܐ ܕܲܦܪܲܣ ܟܸܣܦܵܐ|
    block |ܥܸܒܼܕܲܬ̤ ܐܸܢܘܿܢ ܪܸܚܡܲܬܼ ܟܸܣܦܵܐ ܨܲܝܕܵܐ ܠܟܸܣܦܵܐ ܀|
    block |܃ܒܚܲܝܠܵܐ ܕܓܼܪ̈ܡܹܐ ܨܒܼܵܬ̤ ܝܲܥܢܘܼܬܼܵܐ ܠܡܸܒܼܠܲܥ ܣܲܓܿܝܼ|
    block |ܘܲܒܼܘܼܕܼܪܵܢܹܗ ܗܢܵܬ̤ ܫܘܼܠܛܵܢܵܐ ܠܡܸܪܕܲܦ ܫܹܐܕܹ̈ܐ ܀|
  block
    block |܃ܠܵܘ ܒܲܫܪܵܪܵܐ ܪܸܕܼܦܲܬ̤ ܐܸܢܘܿܢ ܐܸܠܵܐ ܒܙܹܐܦܵܐ|
    block |ܘܡ̣ܢ ܩܵܠ ܟܸܣܦܵܐ ܥܪܲܩ̣ܘ ܡ̇ܪ̈ܘܿܕܹܐ ܘܠܵܘ ܡ̣ܢ ܩܘܼܫܬܵܐ ܀|
    block |܃ܪܸܚܡܲܬܼ ܟܸܣܦܵܐ ܐܸܓܼܪܲܬ̤ ܐܸܢܘܿܢ ܦܵܥܠܹ̈ܐ ܠܟܲܪܡ̇ܗ̇|
    block |ܕܢܸܗܘܘܿܢ ܦܵܠ̇ܚܝܼܢ ܒܐܸܫܟܵܪ ܥܵܘ̣ܠܵܐ ܐܲܝܟ ܕܲܒܼܩܘܼܫܬܵܐ ܀|
    block |܃ܦܵܠܲ݁ܚ ܕܲܝܘܵܐ ܠܪܸܚܡܲܬܼ ܟܸܣܦܵܐ ܒܪܸ̈ܓܼܫܲܝ ܦܲܓܼܪܵܐ|
    block |ܘܲܡܫܲܡܸܫ ܠܹܗ ܒܲܪ̈ܓܼܝܼܓܼܵܬܼܵܐ ܐܲܝܟ ܕܲܠܡܵܪܵܐ ܀|
    block |܃ܬܵܐ ܦܵܪܘܿܫܵܐ ܡܫܲܥ ܘܐܸܬܿܕܲܡܲܪ ܦܵܪܘܿܫܵܐܝܼܬܼ|
    block |ܕܲܟܼܡܵܐ ܦܸܪܚܲܬ̤ ܪܸܚܡܲܬܼ ܟܸܣܦܵܐ ܒܓܸܦܹ̈ܐ ܕܟܸܣܦܵܐ ܀|
    block |܃ܒܢܝܼܪܵܐ ܕܥܲܡܠܹܗ ܟܸܕܼܢܲܬ̤ ܐܲܟܲܚ̄ܕܼ ܐ̄ܢܵܫܵܐ ܘܫܹ̈ܐܕܹܐ|
    block |ܘܠܵܐ ܣܦܲܩ̣ܘ ܡܲܠܝܼܘ ܚܲܣܝܼܪܘܼܬܼܵܗ̇ ܪܵܘܡ̇ܐ ܘܥܘܼܡܩܵܐ ܀|
    block |܃ܙܟܼܵܬ̤ ܠܲܥܪ̈ܝܼܡܹܐ ܘܠܲܗܸܕܼܝܼܘܿܛܹ̈ܐ ܒܲܗ̈ܦܵܟܼܵܬܼܵܐ|
    block |ܘܲܩܢܵܬ̤ ܕܲܪܓܼܵܐ ܕܪܲܒܵܢܘܼܬܼܵܐ ܠܥܸܠ ܡ̣ܢ ܟܠ ܐ̄ܢܵܫ ܀|
    block |܃ܐܵܦ ܐܲܬܼܠܹܝܛܹ̈ܐ ܕܲܢܨܲܚ̣ܘ ܘܲܙܟܼܵܘ ܒܐܵܓܼܘܿܢ ܩܘܼܫܬܵܐ|
    block |ܚܸܣܢܲܬ̤ ܐܸܢܘܿܢ ܒܐܸܣܟܹܿܝܡ ܚܘܼܒܵܐ ܕܨܹܝܕܼ ܓܲܪ̈ܡܲܝܗܘܿܢ ܀|
    block |܃ܐܲܓܼܪܵܐ ܓܚܘܼܒܵܐ ܬܸܒܼܥܲܬ̤ ܐܸܢܢܘܿܢ ܠܓܲܪ̈ܡܹܐ ܕܢܲܟܼܦܹ̈ܐ|
    block |ܟܲܕܼ ܒܐܸܣܟܹܿܡܵܐ ܘܠܵܘ ܒܲܫܪܵܪܵܐ ܪܸܚܡܲܬ̤ ܐܸܢܘܿܢ ܀|
    block |܃ܡܸܛܠ ܟܸܣܦܵܐ ܐܲܣܓܿܝܼܘ ܘܝܲܩܲܪܘ ܝܲܥܢܹ̈ܐ ܠܟܸܣܦܵܐ|
    block |ܘܲܬܼܒܲܥ̣ܘ ܐܲܓܼܪܵܐ ܕܐܸܣܟܹܿܝܡ ܙܹܐܦܵܐ ܐܲܝܟ ܫܲܪܝܼܪܵܐ ܀|
    block |܃ܠܵܐ ܒܵܥܹ̇ܝܢ ܗ̄ܘ̣ܵܘ ܚܲܪ̈ܡܹܐ ܕܟܹܐܢܹ̈ܐ ܠܲܡܝܲܩܵܪܘܼ|
    block |ܘܠܵܐ ܗ̄ܘ̣ܵܘ ܥܲܠ ܙܡܝܼܪ̈ܵܬܲܢ ܘܥܲܠ ܬܸܫܡܸܫܬܲܢ ܀|
    block |܃ܠܵܐ ܚܸܫܲܚ ܗ̄ܘ̣ܵܐ ܠܙܲܗ̈ܝܲܝ ܢܲܦܫܵܐ ܥܸܛܪܵܐ ܕܡܸܢܲܢ|
    block |ܘܠܵܐ ܠܲܥܛܝܼܦܲܝ̈ ܢܘܼܗܪܵܐ ܓܲܐܝܵܐ ܕܸܠܩܹ̈ܐ ܕܙܲܒܼܢܵܐ ܀|
    block |܃ܒܪܸܚܡܲܬܼ ܢܲܦܫܵܐ ܦܠܸܐ ܗ̄ܘ̣ܵܐ ܠܟܹܐܢܹ̈ܐ ܠܲܡܝܲܩܵܪܘܼ|
    block |ܐܲܝܟ ܕܐܵܦ ܗܸܢܘ̣ܿܢ ܒܙܵܘ̈ܥܲܝ ܢܲܦܫܵܐ ܪܚܸܡ̣ܘ ܠܐܲܠܵܗܵܐ ܀|
    block |܃ܒܟܸܣܝܵܐ ܫܦ݂ܲܪܘ ܗ̄ܘ̣ܵܘ ܐܲܝܟ ܦܵܪ̈ܘܿܫܹܐ ܠܚܸܙܹ̇ܐ ܒܟܸܣܝܵܐ|
    block |ܐܵܦ ܗܘ̤ ܟܲܣܝܵܐ ܝܲܩܲܪ ܐܸܢܘܿܢ ܒܟܸܣܝܵܐ ܘܓܸܠܝܵܐ ܀|
    block |܃ܐܵܦ ܪܹܫܝܼܬܲܢ ܕܲܕܪܲܫ ܐܘܼܪܚܵܐ ܒܚܲܝܹ̈ܐ ܠܪܵܘܡ̇ܐ|
    block |ܠܗܵܘ̇ ܝܲܗ̣̄ܒܼ ܛܘܼܒܼܵܐ ܕܲܕܠܵܐ ܚܙܵܢܼܵܐ ܗܲܝܡܸܢ ܒܲܫܡܹܗ ܀|
    block |܃ܠܢܝܼܫܵܐ ܕܝܼܠܹܗ ܙܵܕܹ̇ܩ ܗ̄ܘ̣ܵܐ ܠܲܢ ܠܡܸܚܢܵܐ ܒܙܵܘ̈ܥܹܐ|
    block |ܘܠܵܐ ܒܲܚܙܵܬܼܵܐ ܢܚܵܘܸܐ ܫܘܼܦܪܵܐ ܠܲܟܼܢܵܘ̈ܬܲܢ ܀|
    block |܃ܠܵܐ ܦܲܐܝܵܐ ܗ̄ܘ̣ܵܬܼ ܕܒܼܐܝܼܩܵܪ ܟܹܐܢܹ̈ܐ ܢܝܲܩܲܪ ܢܲܦܫܲܢ|
    block |ܘܠܵܐ ܙܵܕܹ̇ܩ ܗ̄ܘ̣ܵܘ ܕܢܸܬܼܒܲܥ ܐܸܢܘܿܢ ܐܲܓܼܪܵܐ ܕܥܲܡܠܲܢ ܀|
    block |܃ܡܲܓܼܵܢ ܝܲܗ̄ܒܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܕܲܥܬܲܪܘ ܡܸܢܵܗ̇|
    block |ܘܒܼܵܗ̇ ܒܲܕܼܡܘܼܬܼܵܐ ܘܵܠܹ̇ܐ ܗ̄ܘ̣ܵܐ ܠܲܢ ܠܲܡܫܲܡܵܫܘܼ ܀|
  block
    block |܃ܪܲܒܿܘܼܬܼ ܟܲܪܣܵܐ ܥܸܠܲܬ̤ ܘܲܫܪܵܬ̤ ܒܹܝܬܼ ܡ̇ܝ̈ܘܿܬܹܐ|
    block |ܘܡܸܛܠ ܗܵܢܵܐ ܡܕܼܵܘܲܕܼ ܘܲܫܚܝܼܩ ܥܘܼܡܪܵܐ ܕܐ̄ܢܵܫܵܐ ܀|
    block |܃ܪܸܚܡܲܬܼ ܡܲܣܪܵܐ ܦܸܪܣܲܬ̤ ܢܸܫ̈ܒܹܿܐ ܒܹܝܬܼ ܐܲܪ̈ܥܵܢܹܐ|
    block |ܘܲܢܦ݂ܲܠ ܟܠܢܵܫ ܒܲܡܨܸܝܼ̈ܕܼܵܬܼܵܐ ܕܥܵܠܘܿܒܼܘܼܬܼܵܐ ܀|
    block |܃ܫܘܼܒܼܚܵܐ ܣܪܝܼܩܵܐ ܡܲܟܸܿܟ ܢܲܦܫܹܗ ܒܫܸܡ ܚܲܠܝܘܼܬܼܵܐ|
    block |ܘܐܲܫܩܝܼ ܐܸܢܘܿܢ ܠܲܒܼܢܲܝ̈ܢܵܒܵܐ ܡܸܪܲܬܼ ܡ̇ܘܬܵܐ ܀|
    block |܃ܚܣܵܡܵܐ ܣܲܢܝܵܐ ܥܵܘܪܵܗ̇ ܠܢܲܦܫܵܐ ܡ̣ܢ ܝܼܕܲܥܬܼܵܐ|
    block |ܘܲܚܫܸ݂ܟ ܥܵܠܡܵܐ ܘܫܲܪܝܼ ܡ̇ܐܹ̇ܫ ܐܸܣܹ̈ܐ ܒܛܲܗܪܵܐ ܀|
    block |܃ܥܒ݂ܲܪ ܣܘܼܟܵܠܵܐ ܡ̣ܢ ܪܸܥܝܵܢܵܐ ܕܲܡܠܝܼܠܘܼܬܼܵܐ|
    block |ܘܲܒܼܛܸܠܘ ܙܵܘܥܹ̈ܐ ܕܦܵܘܿܫܘܼܬܼܵܐ ܡ̣ܢ ܒܘܼܝܵܢܵܐ ܀|
    block |܃ܘܐܸܢ ܥܘܼܕܼܪܵܢܵܐ ܕܪܸܡܙܵܐ ܠܵܐ ܡܲܕܼܪܸܟ ܠܲܢ|
    block |ܒܛܸܠܘ ܘܐܸܬܿܕܲܓܲܠܘ ܐܵܦ ܡܘܼܠܟܵܢܹ̈ܐ ܕܲܠܘܵܬܼ ܓܸܢܣܲܢ ܀|
    block |܃ܬܵܘ ܚܲܝܵܒܹܵܐ ܢܸܦܪܘܿܥ ܩܲܠܝܼܠ ܫܛܵܪ ܚܵܘ̈ܒܵܬܲܢ|
    block |ܕܲܠܡܵܐ ܢܸܥܫܲܢ ܝܘܼܩܪܵܐ ܕܥܵܘ̣ܠܲܢ ܘܲܢܛܲܒܲܠ ܠܲܢ ܀|
    block |܃ܬܵܘ ܢܸܬܼܓܵܘܲܣ ܒܲܠܡܹܐܝܢ ܟܹܐܢܹ̈ܐ ܐܲܝܟ ܕܲܒܼܟܹܐܢܹ̈ܐ|
    block |ܕܲܢܥܲܕܿܪܘܼܢܵܢ ܒܚܘܼܒܵܐ ܘܪ̈ܲܚܡܹܐ ܩܕܼܵܡ ܕܲܝܵܢܵܐ ܀|
    block |܃ܬܵܘ ܢܸܥܒܸܿܕܼ ܠܲܢ ܪ̈ܵܚܡܹܐ ܡܸܟܵܐ ܥܲܕܼ ܚܲܝܝܼܢܲܢ|
    block |ܕܲܢܩܲܒܿܠܘܼܢܵܢ ܒܲܡܛܲܠܲܝ̈ܗܘܿܢ ܕܠܵܐ ܡܸܫܬܬܲܪ̈ܝܵܢ ܀|
    block |܃ܬܵܘ ܢܸܬܿܬܲܓܼܪ ܥܲܡ ܟܲܫܝܼܪܹ̈ܐ ܪܘܼܚܵܢܵܐܝܼܬܼ|
    block |ܕܢܸܫܘܸܐ ܠܐܲܓܼܪܵܐ ܕܦܵܥܠܹ̈ܐ ܕܲܛܥܲܢܘ ܝܘܼܩܪܹܗ ܕܝܵܘܡܵܐ ܀|
    block |܃ܢܕܘܼܢ ܪܸܥܝܵܢܲܢ ܒܐܲܝܠܹܝܢ ܕܲܚܛܲܝܢ ܐܲܝܟ ܦܵܪ̈ܘܿܫܹܐ|
    block |ܕܢܸܗܘܸܐ ܚܲܒܼܪܹ̈ܐ ܠܐܲܝܠܹܝܢ ܕܲܣܒܲܠܘ ܢܸܓܼ̈ܕܹܿܐ ܒܚܘܼܒܵܐ ܀|
    block |܃ܕܠܵܐ ܣܵܦ̇ܩܝܼܢܲܢ ܠܲܡܣܲܝܒܵܪܘܼ ܚܲܫܲܝ̈ ܦܲܓܼܪܵܐ|
    block |ܢܸܚܲܫ ܩܲܠܝܼܠ ܒܙܵܘܥܲܝ̈ ܢܲܦܫܵܐ ܚܠܵܦ ܗܲܕܵܡܹ̈ܐ ܀|
    block |܃ܕܲܡܚܝܼܠ ܚܲܝܠܲܢ ܠܲܡܥܲܙܵܝܘܼ ܩܕܼܵܡ ܚܘܼ̈ܬܼܚܵܬܹܐ|
    block |ܢܸܩܪܸܐ ܠܪ̈ܲܓܡܹܐ ܕܚܲܫܘ ܠܲܟܼܝܵܢܲܢ ܕܲܢܥܲܕܿܪܘܼܢܵܢ ܀|
    block |ܥܘܼܢܵܝܵܐ܃ ܒܪܝܼܟ ܡ̇ܪܵܐ ܕܕܼܵܡ̇ܟܿܝܼܢ ܥܲܒܼܕܵܘ̈ܗܝ܃ ܘܗܘ̤ ܡ̇ܘܪܸܒܼ ܕܘܼܟܼܪ̈ܵܢܲܝܗܘܿܢ ܀|
block |ܠܘܼܩܒܲܠ ܝܗ̄ܘܼܕܼܵܝܹ̈ܐ|
  block
    block |ܠܘܼܩܒܲܠ ܝܗ̄ܘܼܕܼܵܝܹ̈ܐ|
  block
    block |ܘܡܸܬ̣ܐ̱ܡܲܪ ܒܥܹܐܕܼܐ ܕܐܘܿܫܲܥܢܹ̈ܐ ܘܐܝܼܬܼܵܘܗܝ|
    block |ܠܘܼܩܒܲܠ ܝܗ̄ܘܼܕܼܵܝܹ̈ܐ|
    block |ܥܘܼܢܵܝܵܐ|
    block |ܒܪܝܼܟ ܡܵܪܵܐ ܕܡ̣ܢ ܦܘܼܡ ܫܲܒܼܪܹ̈ܐ܃ ܓܒܼ݂ܵܐ ܠܹܗ ܫܘܼܒܼܚܵܐ|
    block |ܠܐܝܼܩܵܪܹܗ܃ ܐܲܚܲܝ̈܃|
  block
    block |܃ܬܵܐ ܝܗ̄ܘܼܕܼܵܝܵܐ ܚܬܼܝܼܪ ܒܲܫܡܵܗܹ̈ܐ ܦܲܓܼܪ̈ܵܢܵܝܹܐ|
    block |ܓܠܝܼ ܘܒܲܕܸܿܩ ܠܝܼ ܕܡ̇ܢܲܐ ܗ̄ܝܼ ܥܸܠܬܼܵܐ ܕܓܼܒܼܝܘܼܬܼ ܥܲܡܵܟ ܀|
    block |܃ܡܸܛܠ ܡ̇ܢܵܐ ܓܒܹܝܬܿ ܡ̣ܢ ܟܠܵܐ ܠܐܲܠܵܗ ܟܠܵܐ|
    block |ܘܲܡܝܲܩܲܪ ܐܲܢ̄ܬܿ ܒܲܫܡܵܐ ܘܕܿܪܓܼܵܐ ܠܥܸܠ ܡ̣ܢ ܥܲܡܡܹ̈ܐ ܀|
    block |܃ܠܡܵܢܵܐ ܦܪܝܼܫܲܬܿ ܡ̣ܢ ܫܲܪ̈ܒܼܵܬܼܵܐ ܕܟܼܠܵܗ̇ ܬܹܒܹܝܠ|
    block |ܘܠܵܐ ܡܸܬܼܚܲܠܛܲܬܿ ܥܲܡ ܐܸܡ̈ܘܵܬܼܵܐ ܕܝܲܠܕܼܵܘ̈ܗܝ ܕܐܵܕܼܵܡ ܀|
    block |܃ܠܡܵܢ ܡܸܬܼܢܲܟܼܪܹܝܬܿ ܐܲܝܟ ܢܘܼܟܼܪܵܝܵܐ ܠܲܒܼܢܲܝ̈ ܓܸܢܣܵܝܟ|
    block |ܕܗܵܐ ܡܸܢܹܗ ܐܲܢ̄ܬܿ ܕܡܸܕܼܪܵܐ ܕܐ̄ܢܵܫܵܐ ܓܒܼܝܼܠ ܡ̣ܢ ܥܲܦܪܵܐ ܀|
    block |܃ܚܲܕܼܘܼ ܟܝܵܢܵܐ ܕܐܵܕܼܵܡ̇ܝܹ̈ܐ ܐܘܿ ܒܲܪ ܐܵܕܼܵܡ|
    block |ܘܚܲܕܼܘܼ ܚܲܝܠܵܐ ܕܐܲܬܼܩܸܢ ܠܐܵܕܼܵܡ ܘܲܠܝܲܠ̈ܕܵܬܹܗ ܀|
    block |܃ܟܝܵܢܵܐ ܣܵܗܹ̇ܕܼ ܕܚܲܕܼܘܼ ܟܝܵܢܵܐ ܘܚܲܕܼ ܒܵܪܘܿܝܵܐ|
    block |ܘܐܸܢ ܚܲܕܼ ܐܸܢܘܿܢ ܠܡܵܢ ܦܘܼܪܫܵܢܵܐ ܕܥܲܡܵܐ ܘܥܲܡܡܹ̈ܐ ܀|
    block |ܐܸܢ ܚܲܕܼ ܪܸܡܙܵܐ ܒܪ݂ܵܐ ܟܠܡܼܕܹܿܡ ܡ̣ܢ ܠܵܐ ܡܼܕܸܿܡ܃|
  block
    block |ܠܡܵܢ ܣܵܕܹ̇ܩ ܐܲܢ̄ܬܿ ܒܪܝܼܬܼܵܐ ܫܘܼܝܼܬܼܵܐ ܒܠܵܐ ܫܲܘܝܘܼܬܼܵܟ ܀|
    block |܃ܐܸܢܗܘ̤ ܕܟܹܐܢܵܐ ܗ̄ܘ̣ ܚܲܝܠܵܐ ܕܲܒܼܪܵܐ ܡܠܝܼܠܹ̈ܐ ܘܚܲܪ̈ܫܹܐ|
    block |ܠܡܵܢ ܠܵܐ ܫܲܘܝܵܐ ܣܵܥܘܿܪܘܼܬܹܗ ܠܘܵܬܼ ܬܘܼܩܵܢܵܘ̈ܗܝ ܀|
    block |܃ܠܡܵܢܵܐ ܓ̣ܒܼܵܟ ܠܵܟ ܡ̣ܢ ܟܠ ܥܲܡܡܝܼ̈ܢ ܘܐܲܣܠܝܼ ܠܫܲܪܟܵܐ|
    block |ܘܥܲܠ ܡ̇ܢ ܨܹܐܕܲܝܟ ܥܒ݂ܲܕܼ ܡܘܼܠܟܵܢܵܐ ܘܠܵܐ ܨܹܝܕܼ ܟܠܢܵܫ ܀|
    block |܃ܠܡܵܢܵܐ ܒܥܲܡܵܟ ܐܲܣܪܹܗ ܠܪܲܗܛܵܐ ܕܪܘܼܚ ܓܸܠܝܵܢܵܘ̈ܗܝ|
    block |ܘܬܲܚܸܡ ܘܲܟܼܠ̣ܵܗ̇ ܠܲܢܒܼܝܘܼܬܼܵܐ ܠܓܼܵܘ ܡ̣ܢ ܫܲܒܼܛܲܝ̈ܟ ܀|
    block |܃ܠܡܵܢ ܠܵܟ ܒܲܠܚܘܿܕܼ ܝܲܗ̣̄ܒܼ ܢܵܡܘܿܣܵܐ ܚܲܝܹ̈ܐ|
    block |ܘܢܲܟܼܪܝܼ ܠܥܲܡܡܹ̈ܐ ܡ̣ܢ ܚܲܠܝܘܼܬܼܵܐ ܕܢܸܒܼܥܹܗ ܪܲܒܵܐ ܀|
    block |܃ܠܡܵܢ ܒܵܟ ܚܹܝܠ ܐܵܬܼܘܵܬܹ̈ܗ ܘܲܓܼܒܲܪ̈ܘܵܬܹܗ|
    block |ܘܲܪܸܕܼܵܐ ܠܥܲܡܡܹ̈ܐ ܘܐܲܟܸܿܣ ܠܡܲܠ̈ܟܹܿܐ ܡܸܛܠܵܬܼܵܟ ܀|
    block |܃ܠܡܵܐ ܟܲܝ ܚܘܼܒܵܟ ܫܦܝܼܥ ܨܹܝܕܼ ܚܘܼܒܹܿܗ ܝܲܬܿܪܝܼ ܡ̣ܢ ܟܠ|
    block |ܘܡܸܛܠ ܗܵܕܹܐ ܦܲܪ̣ܥܵܟ ܐܲܓܼܪܵܐ ܕܫܵܘܹ̇ܐ ܠܚܘܼܒܵܟ ܀|
    block |܃ܐܵܘ ܕܲܠܡܵܐ ܟܲܝ ܠܚܘܼܒܹܿܗ ܕܐܲܒܼܪܵܡ ܝܲܩܲܪ ܚܘܼܒܹܿܗ|
    block |ܘܡܸܛܠ ܗܵܕܹܐ ܥܲܒܼ݂ܕܼܵܟ ܝܵܪܬܵܐ ܕܚܘܼܒܹܿܗ ܪܲܒܵܐ ܀|
    block |܃ܡ̇ܕܹܝܢ ܢܸܒܼܥܸܐ ܕܡܸܛܠ ܡ̇ܢܵܐ ܓܒܼ݂ܵܝܗܝ ܠܐܲܒܼܪܵܗܵܡ|
    block |ܘܐܲܝܕܼܵܐ ܗ̄ܝܼ ܥܸܠܬܼܵܐ ܕܲܩܪ̣ܵܝܗܝ ܪܵܚܡܵܐ ܕܒܲܣܝܼܡܘܼܬܹܗ ܀|
    block |܃ܐܸܢ ܐܵܡܲ݁ܪ ܐܲܢ̄ܬܿ ܕܚܘܼܒܹܿܗ ܥܲܒܼ݂ܕܹܿܗ ܪܵܚܡܵܐ ܠܟܲܣܝܵܐ|
    block |ܗܵܐ ܩܲܕܿܝܼܡܵܐ ܓܒܼܝܼܬܹܗ ܠܚܘܼܒܹܿܗ ܘܣܵܗܹ̇ܕ ܡܘܼܫܹܐ ܀|
    block |܃ܪܘܼܚ ܓܸܠܝܵܢܵܐ ܩܪ̣ܵܝܗܝ ܡ̣ܢ ܒܵܒܹܠ ܩܕܼܵܡ ܕܲܢܗܲܝܡܸܢ|
    block |ܘܒܼܵܬܲܪ ܕܲܦܪܵܝܗܝ ܫܒ݂ܲܩ ܚܲܢܦܘܼܬܼܵܐ ܘܝܲܩܲܪ ܩܘܼܫܬܵܐ ܀|
    block |܃ܡ̇ܕܹܝܢ ܠܵܐ ܠܵܟ ܠܡܸܫܬܲܒܼܗܵܪܘܼ ܘܠܵܐ ܠܐܲܒܼܵܗܲܝ̈ܟ|
    block |ܕܗܵܐ ܓܼܒܼܝܘܼܬܼܵܟ ܗ̄ܝܼ ܕܲܐ̄ܚܪܹܝܢ ܕܓܼܵܒܹ̇ܐ ܘܡܲܣܠܸܐ ܀|
    block |܃ܘܢܸܗܘܸܐ ܕܚܘܼܒܹܿܗ ܠܐܲܒܼܪܵܡ ܕܢܸܗܘܸܐ ܓܼܒܼܝܵܐ|
    block |ܗܵܐ ܐܝܼܬܼ ܕܐܲܚܸܒܼ ܩܕܼܵܡ ܓܲܒܼܝܘܼܬܹܗ ܝܲܬܿܝܼܪ ܡܸܢܹܗ ܀|
    block |܃ܐܲܚܸܒܼ ܗܵܒܹܝܠ ܘܚܵܘܝܼ ܚܘܼܒܹܿܗ ܒܝܲܕܼ ܣܘܼܥܪܵܢܵܐ|
    block |ܘܣܵܗܹ̇ܕܼ ܩܸܛܠܹܿܗ ܚܘܼܒܵܐ ܩܲܛ̣ܠܹܗ ܚܣܵܡܵܐ ܀|
    block |܃ܫܦ݂ܲܪ ܗ̄ܘ̣ܵܐ ܐܵܦ ܢܘܿܚ ܒܕܼܵܪܵܐ ܣܲܢܝܵܐ ܡܚܲܒܸܿܠ ܐܘܼܪܚܹܗ|
    block |ܘܗܵܐ ܣܵܗܕܿܘܼܬܼܵܐ ܕܕܲܟܼܝܘܼܬܼ ܢܲܦܫܹܗ ܒܣܸܦܪܹܗ ܕܡܘܼܫܹܐ ܀|
    block |܃ܟܲܗܸܢ ܘܝܼܪܸ݂ܒܼ ܐܵܦ ܡܲܠܟܿܝܼܙܕܹܿܩ ܩܕܼܵܡ ܐܲܠܵܗܹܗ|
    block |ܘܢܹܐܡܲܪ ܐܲܒ̣ܪܵܡ ܕܐܲܪܟܸܿܢ ܪܹܫܹܗ ܩܕܼܵܡ ܒܘܼܪ̈ܟܵܬܹܗ ܀|
  block
    block |܃ܗܵܐ ܗܘ̤ܵܘ ܟܹܐܢܹ̈ܐ ܒܲܪ ܐܲܒܼܪܵܗܵܡ ܕܕܼܵܡܹ̇ܝܢ ܠܐܲܒܼܘܼܟ|
    block |ܠܡܵܢ ܨܹܝܕ ܐܲܒܼܘܼܟ ܗܘ̤ܵܐ ܡܘܼܠܟܵܢܵܐ ܘܠܵܐ ܨܹܐܕܲܝܗܘܿܢ ܀|
    block |܃ܠܡܵܢܵܐ ܡ̣ܠܲܟ ܠܹܗ ܕܒܼܵܟ ܢܸܬܼܒܲܪܟܼܘܼܟ ܥܲܡܡܹ̈ܐ ܕܐܲܪܥܵܐ|
    block |ܘܠܵܐ ܨܒܼܵܐ ܫܲܠܸܡ ܫܘܘܼܕܵܝ ܡܸܠܵܘ̈ܗܝ ܐܲܝܟ ܐܲܢ̄ܬܿ ܀|
    block |܃ܠܦܘܼܬܼ ܪܸܥܝܵܢܵܟ ܐܸܡ̇ܪܹܬܼ ܗܵܕܹܐ ܕܠܵܐ ܨܒܼ݂ܵܐ ܫܲܠܸܡ|
    block |ܠܝܼ ܫܲܪܝܼܪܵܐ ܕܫܸܠܡܲܬ̤ ܗܵܕܹܐ ܒܝܲܕܼ ܣܘܼܥܪ݁ܵܢܹܐ ܀|
    block |܃ܠܡܵܢܵܐ ܫܲܚܠܸܦ ܫܡܹܗ ܖܲܕܼܡ̇ܝܵܐ ܘܲܩ̣ܪܵܝܗܝ ܒܲܐ̄ܚܪܹܝܢ|
    block |ܘܥܲܠ ܡ̇ܢ ܝܲܗ̣̄ܒܼ ܠܹܗ ܐܲܒܼܵܗܘܼܬܼܵܐ ܕܥܲܠ ܟܠ ܥܲܡܡ̈ܝܼܢ ܀|
    block |܃ܐܲܒܼܪܵܡ ܐܲܒܼܵܐ ܗ̄ܘ̣ ܕܥܲܠ ܚܲܕܼ ܥܲܡܵܐ ܫܲܠܝܼܛ ܒܲܠܚܘܿܕܼ|
    block |ܘܫܸܡ ܐܲܒܼܪܵܗܵܡ ܐܲܒܼܵܗܘܼܬܼܵܐ ܗ̄ܝܼ ܕܥܲܠ ܣܲܓܿܝܼ̈ܐܹܐ ܀|
    block |܃ܫܡܹܗ ܩܲܕܼܡܵܝܵܐ ܠܵܐ ܐܝܼܬܼ ܗ̄ܘ̣ܵܐ ܒܹܗ ܗܲܝܡܵܢܘܼܬܼܵܐ|
    block |܃ܘܡ̣ܢ ܕܐܸܫܬܲܪܲܪ ܒܗܲܝܡܵܢܘܼܬܼܵܐ ܗܘ̤ܵܐ ܐܲܒܼܪܵܗܵܡ|
    block |܃ܚܕܼܵܐ ܐܝܼܬܼܘܼܬܼܵܐ ܓܠܵܬ̤ ܦܲܫܸܩܬܹܗ ܠܚܲܝܠܵܐ ܕܲܫܡܹܗ|
    block |ܘܕܼܪܫܲܬ̤ ܐܘܼܪܚܵܐ ܒܝܲܕܼ ܗܸܓܼܝܵܢܵܗ̇ ܕܢܸܪܕܿܘܿܢ ܥܲܡܡܹ̈ܐ ܀|
    block |܃ܗܲܝܡܵܢܘܼܬܹܗ ܥܒܲܕܼܬܹܗ ܕܢܸܗܘܸܐ ܐܲܒܼܵܐ ܕܥܲܡܡܹ̈ܐ|
    block |ܘܡ̇ܢܵܐ ܢܸܥܒܸܿܕܼ ܕܗܵܐ ܩܲܕܿܡܵܐ ܓܒܼܝܼܬܹܗ ܒܲܫܡܹܗ ܀|
    block |܃ܓܒܼܝܼܬܹܗ ܕܐܲܒܼܘܼܟ ܬܵܒܲܥ̇ ܐ̄ܢܵܐ ܠܵܟ ܒܲܪ ܐܲܒܼܪܵܗܵܡ|
    block |ܕܡܵܢܲܐ ܗ̄ܝܼ ܘܥܲܠ ܡ̇ܢ ܡܝܲܩܲܪ ܓܸܢܣܵܟ ܝܲܬܿܝܼܪ ܡ̣ܢ ܟܠ ܀|
    block |܃ܓܠܝܼ ܘܒܲܕܼܿܩ ܠܝܼ ܐܲܝܟ ܒܲܝܬܵܝܵܐ ܓܒܼܝܼܬܹܗ ܘܲܫܡܹܗ|
    block |ܘܫܵܠܹ̇ܡ ܐ̄ܢܵܐ ܠܵܟ ܕܫܲܦܝܼܪ ܪܵܕܹܝܬܿ ܒܗܲܝܡܵܢܘܼܬܹܗ ܀|
    block |܃ܐܸܢ ܠܹܗ ܒܲܠܚܘܿܕܼ ܓܒܼ݂ܵܐ ܒܵܪܘܿܝܵܐ ܡ̣ܢ ܟܠ ܕܲܗܘ̤ܵܘ|
    block |ܠܵܐ ܟܹܐܝܢ ܚܘܼܒܹܿܗ ܕܲܠܚܲܕܼ ܓܵܒܹܿܐ ܘܠܲܐ̄ܚܪܹܝܢ ܡܲܣܠܸܐ ܀|
    block |܃ܠܡܵܢ ܠܵܐ ܓܒܼ݂ܵܐ ܠܹܗ ܟܹܐܢܵܐ ܐ̄ܚܪܹܢܵܐ ܒܕܼܘܼܡܝܵܐ ܕܝܼܠܹܗ|
    block |ܕܕܼܵܡ ܣܵܓܹܿܐ ܗ̄ܘ̣ܵܐ ܓܲܒܵܐ ܕܟܹܐܢܹ̈ܐ ܘܙܵܥܲ݁ ܥܵܘ̣ܠܵܐ ܀|
    block |܃ܘܗܵܐ ܠܵܘ ܟܹܐܢܹ̈ܐ ܗܘ̤ܵܘ ܡ̣ܢ ܟܹܐܢܵܐ ܕܬܲܫܲܪ ܗܵܕܹܐ|
    block |ܘܣܵܗܹ̇ܕܼ ܥܵܘ̣ܠܵܐ ܕܲܒܼܢܵܘ̈ܗܝ ܕܐܲܒܼܪܵܡ ܕܢܘܼܟܼܪܵܝ ܠܐܲܒܼܪܵܡ ܀|
    block |܃ܘܢܸܗܘܸܐ ܕܲܓܼܒܼ݂ܵܝܗܝ ܐܲܝܟܲܢ ܕܲܓܼܒܼ݂ܵܝܗܝ ܕܫܲܠܝܼܛ ܗ̄ܘ̣ ܠܹܗ|
    block |ܫܡܹܗ ܡܸܛܠ ܡ̇ܢ ܫܲܚܠܸܦ ܘܲܩ̣ܪܵܝܗܝ ܐܲܒܼܵܐ ܕܥܲܡܡܹ̈ܐ ܀|
    block |܃ܘܐܸܢ ܫܲܪܝܼܪܵܐ ܕܐܲܒܼܵܐ ܗܵܘܹ̇ܐ ܠܘܵܬܼ ܟܘܼܢܵܝܹܗ|
    block |ܓܒܼܝܼܬܹܗ ܘܲܫܡܹܗ ܥܸܠܬܼܵܐ ܐܸܢܹܝܢ ܕܐܲܒܼܵܗܘܼܬܹܗ ܀|
  block
    block |܃ܡ̇ܢ ܐܵܡܲ݁ܪ ܐܲܢܬܿ ܒܲܪ ܐܲܒܼܪܵܗܵܡ ܥܲܠ ܐܲܒܼܪܵܗܵܡ|
    block |ܐܲܝܟܲܢ ܗܵܘܹ̇ܐ ܐܲܒܼܘܼܟ ܐܲܒܼܵܐ ܠܵܟ ܘܲܠܥܲܡܡܹ̈ܐ ܀|
    block |܃ܡ̇ܕܹܝܢ ܠܲܝܬܿ ܠܵܟ ܡܸܕܸܿܡ ܝܲܬܼܝܼܪ ܫܸܡ ܐܲܒܼܪܵܗܵܡ|
    block |ܕܗܵܐ ܐܵܦ ܥܲܡܡܹ̈ܐ ܒܢܲܝܵ̈ܐ ܐܸܢܘܿܢ ܐܲܟܼܡܵܐ ܕܲܟܼܬܼܝܼܒܼ ܀|
    block |܃ܒܥܸܠܲܬܼ ܥܲܡܡܹ̈ܐ ܣܠ̣ܩ ܐܲܒܼܪܵܗܵܡ ܠܕܲܪܓܼܵܐ ܪܵܡ̇ܐ|
    block |ܡܵܕܹܝܢ ܓܲܠܝܵܐ ܗ̄ܝܼ ܕܥܲܡܡܹ̈ܐ ܗܘ̤ܵܘ ܠܹܗ ܥܸܠܬܼܵܐ ܕܢܹܐܪܲܒܼ ܀|
    block |܃ܬܵܐ ܟܹܝܬܼ ܩܲܠܸܣ ܒܲܪ ܐܲܒܼܪܵܗܵܡ ܠܥܲܡܡܹ̈ܐ ܐ̄ܚܝܵܢܲܝ̈ܟ|
    block |ܕܐܸܠܘܼ ܠܵܐ ܗܘ̤ܵܘ ܒܢܲܝ̈ܵܐ ܠܐܲܒܼܘܼܟ ܠܵܐ ܝܵܪܹܒܼ ܗ̄ܘ̣ܵܐ ܀|
    block |܃ܙܥܘܿܪ ܗ̄ܘ̣ ܐܲܒܼܪܵܐ ܡ̣ܢ ܐܲܒܼܪܵܗܵܡ ܟܡܵܐ ܐܸܢ ܬܹܐܡܲܪ|
    block |ܐܲܟܼܡܵܐ ܕܲܙܥܘܿܪ ܥܲܡܵܐ ܕܝܼܠܹܗ ܡ̣ܢ ܟܠ ܥܲܡܡ̈ܝܼܢ ܀|
    block |܃ܐܸܠܘܼ ܩܵܘܝܲܬ̤ ܐܲܒܼܵܗܘܼܬܹܗ ܒܥܲܡܵܐ ܒܲܠܚܘܿܕܼ|
    block |ܠܵܐ ܫܵܠܹ̇ܐ ܗ̄ܘ̣ܵܐ ܫܡܹܗ ܒܲܥܒܼܵܕܼܵܐ ܠܗܵܝ̇ ܕܐܸܬܼܟܲܢܝܼ ܀|
    block |܃ܙܵܥܲܪ̇ ܗ̄ܘ̣ܵܐ ܠܹܗ ܐܵܦ ܫܘܼܠܛܵܢܵܐ ܕܡ̇ܪܵܐ ܕܲܓܼܒܼ݂ܵܝܗܝ|
    block |ܘܡܸܫܬܲܠܛܝܼܢ ܗ̄ܘ̣ܵܘ ܐܵܦ ܐܲܠܵܗܹ̈ܐ ܝܲܬܼܝܼܪ ܡܸܢܹܗ ܀|
    block |܃ܘܐܸܢܗܘ̤ ܕܲܒܼܢܵܘ̈ܗܝ ܗܵܘܹ̇ܝܢ ܗ̄ܘ̣ܵܘ ܠܹܗ ܒܢܲܝ̈ܵܐ ܒܲܠܚܘܿܕܼ|
    block |ܠܥܲܡܡܹ̈ܐ ܚܲܢܦܹ̈ܐ ܡܸܬܼܦܲܢܝܵܐ ܗ̄ܘ̣ܵܬܼ ܐܲܒܼܵܗܘܼܬܼܵܐ ܀|
    block |܃ܐܸܢ ܒܵܪܘܿܝܵܐ ܥܲܠ ܝܲܠܕܵܬܹ̈ܗ ܡܸܫܬܲܠܲܛ ܗ̄ܘ̣ܵܐ|
    block |ܒܵܙ̇ܝܼܢ ܗ̄ܘ̣ܵܘ ܠܵܗ̇ ܦܬܲܟܼܪܹ̈ܐ ܚܲܪ̈ܫܹܐ ܠܥܵܒܼܘܿܕܘܼܬܹܗ ܀|
    block |܃ܡܢܵܬܼܵܐ ܙܥܘܿܪܬܵܐ ܡܸܬܼܝܲܗ̄ܒܵܐ ܗ̄ܘ̣ܵܬܼ ܠܹܗ ܡ̣ܢ ܕܝܼܠܹܗ|
    block |ܘܲܕܼܠܵܐ ܩܵܠܵܐ ܡܸܬܼܟܲܢܹܝܢ ܗ̄ܘ̣ܵܘ ܡ̇ܪ̈ܵܘܵܬܼܵܐ ܀|
    block |܃ܠܠܵܐ ܐܲܠܵܗܹ̈ܐ ܣܘܿܓܼܐܵܐ ܕܥܲܡܡܹ̈ܐ ܕܠܵܐ ܡܸܢܝܵܢܵܐ|
    block |ܘܠܲܐܠܵܗ ܟܠܵܐ ܥܲܡܵܐ ܙܥܘܿܪܵܐ ܕܫܝܼܛ ܘܲܡܫܲܥܒܲܕ ܀|
    block |܃ܠܵܐ ܒܲܪ ܐܲܒܼܪܵܡ ܠܵܐ ܬܲܙܥܲܪܲܝܗܝ ܠܡܲܬܼܩܸܢ ܟܠܵܐ|
    block |ܕܕܝܼܠܹܗ ܐܸܢܘܿܢ ܥܲܡܡܹ̈ܐ ܕܡܲܣܠܹܝܢ ܠܣܵܪܘܿܒܼܘܼܬܼܵܟ ܀|
    block |܃ܓܒܝܼܬܹܗ ܕܐܲܒܼܘܼܟ ܐܵܚ̇ܕܵܐ ܬܲܪܥܵܐ ܒܐܲܦܲܝ̈ ܡܸܠܲܝ̈ܟ|
    block |ܕܟܼܠܡܲܢ ܕܐܝܼܬܼܵܘܗܝ ܒܲܪ ܐܲܒܼܪܵܗܵܡ ܒܪܵܐ ܗ̄ܘ̣ ܕܐܲܠܵܗܵܐ ܀|
    block |܃ܠܵܐ ܩܢܹܝܬܿ ܡܸܕܹܿܡ ܝܲܬܿܝܼܪ ܡ̣ܢ ܟܠ ܫܸܡ ܒܵܪܘܿܝܵܐ|
    block |ܘܠܵܐ ܫܲܠܝܼܛ ܐܲܢ̄ܬܿ ܠܡܹܐܚܲܕܼ ܬܲܪܥܵܐ ܒܐܲܦܲܝ̈ ܥܲܡܡܹ̈ܐ ܀|
    block |܃ܐ̄ܚܝܵܢܲܝ̈ܟ ܐܸܢܘܿܢ ܓܙܝܼܪܵܐ ܕܲܚܬܼܝܼܪ ܒܛܲܒܼܥܵܐ ܕܒܸܣܪܵܐ|
    block |ܠܡܵܢ ܠܵܐ ܫܵܠ̇ܡܲܬܿ ܠܲܐ̄ܚܝܵܢܘܼܬܼܵܐ ܕܒܹܝܬܼ ܐܲܒܼܪܵܗܵܡ ܀|
    block |܃ܒܫܸܡ ܐܝܼܬܼܘܼܬܹܗ ܝ̣̄ܡܵܐ ܒܵܪܘܿܝܵܐ ܠܐܲܒܼܘܼܟ ܘܐܲܒܼܘܼܢ|
    block |ܕܒܼܵܟ ܢܸܬܼܒܲܪܟܼܘܼܢ ܥܲܡܡܹ̈ܐ ܘܢܸܗܘܘܿܢ ܒܢܲܝ̈ ܝܵܪܬܿܘܼܬܼܵܟ ܀|
    block |܃ܫܲܪܝܼܪ ܩܵܠܵܐ ܕܝܼ̣ܡܵܐ ܒܢܲܦܫܹܗ ܐܵܘ ܠܵܐ ܫܲܪܝܼܪ|
    block |ܗܘ̤ܵܘ ܘܐܸܬܼܒܲܪܲܟܼܘ ܐܵܘ ܕܲܠܡܵܐ ܟܲܝ ܥܬܼܝܼܕܼܵܐ ܀|
    block |܃ܐܸܢܗܘ̤ ܕܲܗܘ̤ܵܬܼ ܗܵܐ ܗܘ̤ܵܘ ܥܲܡܡܹ̈ܐ ܒܢܲܝ̈ ܝܵܪܬܿܘܼܬܹܗ|
    block |ܘܐܸܢ ܬܘܼܒܼ ܠܵܐ ܗܘ̤ܵܬܼ ܡܸܗܘܵܐ ܗܵܘ̇ܝܵܐ ܘܡ̇ܢܵܐ ܬܸܥܒܸܿܕܼ ܀|
    block |ܕܲܗܘ̤ܵܬܼ ܐܲܫܲܪ ܘܣܵܗ̇ܕܿܝܼܢ ܣܸܦܪܹ̈ܐ ܕܫܲܪ݂ ܡܸܠܲܝ̈ܗܘܿܢ܃|
  block
    block |ܘܐܸܢ ܗܘ̤ ܕܠܵܐ ܗܘ̤ܵܬܼ ܕܲܓܵܠ ܡܵܕܹܝܢ ܫܪܵܪܵܐ ܕܲܒܼܗܘܿܢ ܀|
    block |܃ܠܵܐ ܗܘ̤ܵܘ ܥܲܡܡܹ̈ܐ ܒܢܲܝ̈ ܐܲܒܼܪܵܗܵܡ ܐܲܝܟ ܕܐܵܡܲ݁ܪ ܐܲܢ̄ܬܿ|
    block |ܘܥܲܠ ܡ̇ܢ ܡܵܕܹܝܢ ܪܚܝܼܡ ܐܲܒܼܪܵܗܵܡ ܠܗܘܿܢ ܛܵܒ̣ ܡܸܢܵܟ ܀|
    block |܃ܠܵܐ ܐܸܬܼܒܲܪܲܟܼܘ ܒܗܵܝ̇ ܒܲܪ̄̈ܬܼ ܩܵܠܵܐ ܕܒܼܵܟ ܢܸܬܼܒܲܪܟܼܘܼܢ|
    block |ܘܡܸܛܠ ܡ̇ܢܵܐ ܥܠܝܼܠܝܼܢ ܗܸܢ̣ܘܿܢ ܘܐܲܢ̄ܬܿ ܢܲܦܝܼܩ ܐܲܢ̄ܬܿ ܀|
    block |܃ܡܲܢ̣ܘܼ ܐܲܦܢܝܼ ܥܲܛܠܘܼܬܼ ܠܸܒܿܗܘܿܢ ܡ̣ܢ ܨܹܝܕܼ ܛܘܼܥܝܲܝ|
    block |ܘܐܵܘܕܲܥ ܐܸܢܘܿܢ ܫܪܵܪܵܐ ܓܲܠܝܵܐ ܕܫܸܡ ܒܵܪܘܿܝܵܐ ܀|
    block |܃ܡܲܢ̣ܘܼ ܐܲܪܡܝܼ ܒܲܟܼܬܼܝܼܫܘܼܬܼܗܘܿܢ ܢܝܼܪܵܐ ܕܫܲܝܢܵܐ|
    block |ܘܲܟܼܕܿܢ ܐܸܢܘܿܢ ܬܚܹܝܬܼ ܡ̇ܪܘܼܬܼܵܐ ܕܡ̇ܪܹܗ ܕܐܲܒܼܪܵܡ ܀|
    block |܃ܡܲܢ̣ܘܼ ܗܘ̤ܵܐ ܠܗܘܿܢ ܡܵܠܹ̇ܟ ܡܸܠܟܵܐ ܠܡܸܣܢܵܐ ܠܒܼܝܼܫܵܐ|
    block |ܘܐܲܪܡܝܼ ܒܠܸܒܿܗܘܿܢ ܗܸܪܓܵܐ ܛܵܒܼܵܐ ܕܗܲܝܡܵܢܘܼܬܼܵܐ ܀|
    block |܃ܡܲܢ̣ܘܼ ܐܲܥܢܝܼ ܠܪܸ̈ܥܝܵܢܲܝܗܘܿܢ ܒܗܸܪܓܵܐ ܕܚܘܼܒܵܐ|
    block |ܘܦܲܟܲܗ ܡܸܢܗܘܿܢ ܡܸܪܬܼܵܐ ܣܢܝܼܬܼܵܐ ܕܲܦܬܲܟܼܪܘܼܬܼܵܐ ܀|
    block |܃ܡܲܢ̣ܘܼ ܕܪܲܫ ܠܗܘܿܢ ܐܘܼܪܚܵܐ ܫܦܝܼܬܼܵܐ ܕܢܘܼܚܵܡ ܦܲܓܼܪܵܐ|
    block |ܘܐܲܠܸܦ ܐܸܢܘܿܢ ܠܡܸܪܕܵܐ ܒܣܲܒܼܪܵܐ ܕܡܲܠܟܿܘܼܬܼ ܪܵܘܡ̇ܐ ܀|
    block |܃ܡܲܢ̣ܘܼ ܥܲܩ̣ܪܹܗ ܠܒܸܢܝܵܢ ܙܹܐܦܵܐ ܕܲܒܼܢܲܬ̤ ܛܘܼܥܝܲܝ|
    block |ܘܣܲܚܸܦ ܢܲܘܣܹ̈ܐ ܕܨܲܒܸܿܬܼܘ ܫܹܐܪܹ̈ܐ ܠܲܢܝܵܚܲܝ̈ܗܘܿܢ ܀|
    block |܃ܡܲܢ̣ܘܼ ܓܠ̣ܵܐ ܠܗܘܿܢ ܕܚܲܕܼ ܒܵܪܘܿܝܵܐ ܒܪ̣ܵܐ ܟܠܡܸܕܹܿܡ|
    block |ܘܩܲܒܸܿܠ ܘܲܫܠܸܡ ܠܲܟܼܢܼܝܼ̈ܒܼܵܬܼܵܐ ܕܡܸܠܲܝ̈ ܦܘܼܡܹܗ ܀|
    block |܃ܡܲܢ̣ܘܼ ܟܬ݂ܲܒܼ ܠܗܘܿܢ ܣܸܦܪܵܐ ܚܲܕܼܬܼܵܐ ܕܠܵܐ ܝܵ̇ܕܼܥܝܼܢ ܗ̄ܘ̣ܵܘ|
    block |ܘܗܵܐ ܡܸܬܼܗܲܓܹܿܝܢ ܠܹܠܲܝ ܐܝܼܡܵܡ ܒܪ̈ܘܼܚܵܢܝܵܬܼܵܐ ܀|
    block |܃ܐܲܝܢܵܐ ܚܲܝܠܵܐ ܚܲܣܢ݂ܹܗ ܠܥܵܠܡܵܐ ܒܲܥܪܝܼܪܵܝܵܐ|
    block |ܘܐܲܥܸܠ ܚܲܒܼܫܹ݂ܗ ܠܓܼܵܘ ܡ̣ܢ ܚܸܣܢܹ̈ܐ ܕܡܸܠܲܬܼ ܫܲܝܢܵܐ ܀|
    block |܃ܡܲܢ̣ܘܼ ܟܲܒܸܿܫ ܠܐܲܪܒܲܥܦܸܢ̈ܝܵܢ ܒܫܸܡ ܚܲܕܼ ܓܲܒܼܪܵܐ|
    block |ܘܗܵܐ ܡܲܣܩܝܼܢ ܠܹܗ ܚܠܵܦ ܡܲܕܲܐܬܼܵܐ ܩܵܠ ܬܵܘܕܲܝܼܬܼܵܐ ܀|
    block |܃ܡܲܢ̣ܘܼ ܟܲܕܼܢܵܗ̇ ܠܡܲܥ̄ܪܒܼܵܐ ܒܢܝܼܪܵܐ ܕܲܫܡܹܗ ܕܝܼܫܘܿܥ|
    block |ܘܗܵܐ ܝܵܗ̇ܒܵܐ ܠܹܗ ܦܹܐܪܹ̈ܐ ܕܫܘܼܒܼܚܵܐ ܕܠܵܐ ܣܲܒܼܥܘܼܬܼܵܐ ܀|
    block |܃ܡܲܢ ܐܲܡܪܝܼ ܒܵܗ̇ ܒܡܲܕܢܚܵܐ ܦܓܼܘܼܕܹ̈ܐ ܕܗܲܝܡܵܢܘܼܬܼܵܐ|
    block |ܕܠܵܐ ܬܘܼܒܼ ܬܸܪܗܲܛ ܒܲܥܪܝܼܪܵܐܝܼܬܼ ܨܼܝܕܼ ܚܲܢܦܘܼܬܼܵܐ ܀|
    block |܃ܡܲܢ̣ܘܼ ܚܲܒܼܫ̣ܵܗ̇ ܠܓܲܪܒܿܝܵܐ ܩܫܝܼܬܼܵܐ ܒܚܸܣܢܹ̈ܐ ܕܚܘܼܒܵܐ|
    block |ܕܠܵܐ ܬܘܼܒܼ ܬܸܥܒܸܿܕܼ ܩܹܐܪܣܵܐ ܕܥܵܘ̣ܠܵܐ ܥܲܡ ܟܹܐܢܘܼܬܼܵܐ ܀|
    block |܃ܡܲܢ̣ܘܼ ܙܪܲܥ ܒܵܗ̇ ܒܬܲܝܡܢܵܐ ܥܩܲܪܬܼܵܐ ܙܲܪܥܵܐ ܛܵܒܼܵܐ|
    block |ܘܗܵܐ ܛܥܝܼܢ ܥܘܼܒܵܗ̇ ܦܹܐܪܹ̈ܐ ܕܫܘܼܒܼܚܵܐ ܠܲܡܬܲܩܢܵܢܵܗ̇ ܀|
  block
    block |܃ܡܲܢ̣ܘܼ ܒܲܛܸܠ ܫܡܵܗܹ̈ܐ ܫܐܝܼ̈ܠܹܐ ܕܠܵܐ ܐܲܠܵܗܹ̈ܐ|
    block |ܘܫܲܪܲܪ ܒܐܲܪܥܵܐ ܫܡܵܐ ܝܲܩܝܼܪܵܐ ܕܫܸܡ ܐܝܼܬܼܘܼܬܼܵܐ ܀|
    block |܃ܐܲܝܟܵܐ ܐܸܢܘܿܢ ܦܬܲܟܼܪܹ̈ܐ ܚܲܪ̈ܫܹܐ ܕܬܲܩܸܢܘ ܫܹܐܪܹ̈ܐ|
    block |ܕܗܵܐ ܛܠܸܩ̣ܘ ܘܐܵܘܦܝܼܘ ܥܘܼܗܕܵܢܲܝ̈ܗܘܿܢ ܡ̣ܢ ܦܘܼܡ ܐ̄ܢܵܫܵܐ ܀|
    block |܃ܠܡܵܢܵܐ ܐܵܦ ܐܲܢ̄ܬܿ ܟ̣ܠܲܝܬܿ ܥܸܢܝܵܢܵܟ ܡ̣ܢ ܨܹܐܕܲܝܗܘܿܢ|
    block |ܘܠܵܐ ܕܵܒܲܚ̇ ܐܲܢ̄ܬܿ ܒܢܲܝ̈ܟ ܘܲܒܼ̈ܢܵܬܼܵܟ ܐܲܝܟ ܕܲܒܼܩܲܕܼܡܵܐ ܀|
    block |܃ܠܡܵܢ ܒܲܛܝܼܠ ܐܲܢ̄ܬܿ ܘܠܵܐ ܡܢܲܩܸܐ ܐܲܢ̄ܬܿ ܥܲܠ ܪ̈ܡ̇ܬܼܵܐ|
    block |ܕܗܵܐ ܠܲܝܬܿ ܙܲܒܼܢܵܐ ܕܠܵܘ ܩܘܼܛܪ̈ܵܓܲܝܟ ܬܵܢܹ̇ܝܢ ܟܹܐܢܹ̈ܐ ܀|
    block |܃ܒܐܲܝܢܵܐ ܙܲܒܼܢܵܐ ܦܵܫ̣ܬܿ ܡ̣ܢ ܕܸܒܼܚܹ̈ܐ ܕܲܦܬܿܟܼܪܘܼܬܼܵܐ|
    block |ܐܲܟܼܡܵܐ ܕܗܵܫܵܐ ܟܠܹܝܬܿ ܒܲܛܢܵܢܵܐ ܕܠܘܼܩܒܲܠ ܥܲܡܡܹ̈ܐ ܀|
    block |܃ܛܢܵܢܵܟ ܣܲܟܼܠܵܐ ܗ̄ܘ̣ ܘܠܵܘ ܡ̣ܢ ܛܲܝܒܿܘܼ ܟܠܹܝܬܿ ܡ̣ܢ ܕܸܒܿܚܹ̈ܐ|
    block |܃ܘܐܸܠܵܐ ܚܵܘܵܐ ܐܸܡܲܬܼܝ ܩܵܘܝܼܬܿ ܕܠܵܐ ܢܘܼܩܵܝܹ̈ܐ|
    block |܃ܩܸܛܠܵܐ ܕܲܩ̣ܛܲܠܬܿ ܟܠ̣ܵܟ ܡ̣ܢ ܛܘܼܥܝܲܝ ܟܲܕܼ ܠܵܐ ܨܵܒܹ̇ܝܬܿ|
    block |ܘܗܵܐ ܬܘܼܒܼ ܐܲܦܢܝܼ ܠܥܲܡܡܹ̈ܐ ܥܘܼܪ̈ܠܹܐ ܠܒܸܗܬܲܬܼ ܐܲܦܲܝ̈ܟ ܀|
    block |܃ܘܐܸܠܵܐ ܐܸܡܲܪ ܐܸܢܗܘ̤ ܕܐܝܼܬܼ ܒܵܟ ܚܲܝܠܵܐ ܠܡܹܐܡܲܪ|
    block |ܕܡ̇ܢܲܐ ܗ̄ܝܼ ܗܵܕܹܐ ܕܒܸܛܠܲܬ̤ ܛܘܼܥܝܲܝ ܘܗܘ̤ ܡܸܬܼܢܲܨܲܚ ܀|
    block |܃ܡܲܢ̣ܘܼ ܐܲܪܡܝܼ ܛܢܵܢܵܐ ܒܐܲܪܥܵܐ ܠܲܒܼܢܲܝ̈ܢܵܫܵܐ|
    block |ܕܢܸܓܼܒܿܘܿܢ ܡ̇ܘܬܵܐ ܘܢܸܣܢܘܿܢ ܚܲܝܹ̈ܐ ܚܠܵܦ ܗܵܘ̇ ܕܲܩܛ݂ܲܠܬܿ ܀|
    block |܃ܐܲܝܟܲܢ ܐܸܫܟܲܚ ܓܲܒܼܪܵܐ ܙܩܝܼܦܵܐ ܙܟܼܵܗ̇ ܠܲܒܼܪܝܼܬܼܵܐ|
    block |ܘܠܵܗ̇ ܠܲܒܼܪܝܼܬܼܵܐ ܡܲܢ̣ܘܼ ܐܲܠܦܵܗܗ̇ ܕܲܬܼܨܘܼܬܼ ܡܸܠܵܘ̈ܗܝ ܀|
    block |܃ܐܲܝܟܲܢ ܚܲܣܢܹܗ ܠܥܵܠܡܵܐ ܘܚܲܝܠܹܗ ܒܡܲܟܿܝܼܟܼܘܼܬܼܵܐ|
    block |ܘܗܘ̤ ܬܘܼܒܼ ܥܵܠܡܵܐ ܡܲܢ ܐܲܦܝܼܣܹܗ ܕܠܵܐ ܢܸܬܼܣܲܩ ܀|
    block |܃ܒܐܲܝܢܵܐ ܙܲܝܢܵܐ ܥ̣ܒܲܕ ܬܲܟܼܬܿܘܼܫܵܐ ܥܲܡ ܟܠ ܚܲܝ̈ܠܝܼܢ|
    block |ܕܗܵܐ ܠܵܐ ܩܢܹܐ ܗ̄ܘ̣ܵܐ ܙܲܝܢܵܐ ܓܲܠܝܵܐ ܐܲܝܟ ܐܲܪ̈ܥܵܢܹܐ ܀|
    block |܃ܐܲܝܟܲܢ ܐܸܫܟܲܚܘ ܦܵܠܚܹ̈ܐ ܫܝܼܛܹ̈ܐ ܕܲܠܘܹܝܢ ܗ̄ܘ̣ܵܘ ܠܹܗ|
    block |ܠܡܸܥܒܲܕܼ ܩܹܐܪܣܵܐ ܥܲܡ ܚܲܢܦܘܼܬܼܵܐ ܘܝܗ̄ܘܼܕܵܝܘܼܬܼܵܐ ܀|
    block |܃ܠܵܟ ܐܵܡܲ݁ܪ ܐ̄ܢܵܐ ܒܲܪ ܐܲܒܼܪܵܗܵܡ ܥܲܠ ܒܲܪ ܓܸܢܣܵܟ|
    block |ܐܲܝܟܲܢ ܐܲܩܪܸܒܼ ܥܲܡ ܡܚܝܼ̈ܠܵܬܼܵܐ ܘܥܲܡ ܥܲܣ̈ܩܵܬܼܵܐ ܀|
    block |܃ܒܲܪ ܓܸܢܣܵܟ ܗ̄ܘ̣ ܕܲܣܥ݂ܲܪ ܗܵܠܹܝܢ ܕܬܼܵܢܹ̇ܐ ܐ̄ܢܵܐ ܠܵܟ|
    block |ܘܣܵܗ̈ܕܵܢ ܡܸܠܹ̈ܐ ܕܲܢܒܼܝܼܘܼܬܼܵܐ ܕܲܫܠܸ݂ܡ ܨܹܐܕܼܵܘܗܝ ܀|
    block |܃ܐܝܼܬܼܵܘܗܝ ܓܸܢܣܵܟ ܐܵܘ ܠܵܐ ܐܝܼܬܼܵܘܗܝ ܐܘܿ ܝܗ̄ܘܼܕܼܵܝܵܐ|
    block |ܙܩܲܦ̣ܬܵܝܗܝ ܒܲܝܗܘܼܕܼ ܐܵܘ ܠܵܐ ܙܩܲܦܬܼܵܝܗܝ ܓܠܝܼ ܘܒܲܕܸܿܩ ܠܝܼ ܀|
    block |܃ܘܐܸܢܗܘ̤ ܕܐܝܼܬܼܵܘܗܝ ܡ̣ܢ ܡܲܢ ܐܝܼܬܼܵܘܗܝ ܘܐܲܝܢܵܘ ܛܘܿܣܡܹܗ|
    block |ܘܡ̇ܢܲܐ ܗ̄ܝܼ ܥܸܠܬܼܵܐ ܕܲܙܩܝܼܦܘܼܬܹܗ ܘܟܼܵܪܘܙܿܘܬܹܗ ܀|
    block |܃ܕܐܝܼܬܼܵܘܗܝ ܣܵܗ̇ܕܲܝܢ ܫܡܲܝܵܐ ܘܐܲܪܥܵܐ ܕܬܼܵܢܹ̇ܝܢ ܫܘܼܒܼܚܹܗ|
    block |ܕܠܵܐ ܡܨܹܝܬܿ ܕܬܼܟܼܦܘܿܪ ܕܠܵܐ ܫܲܪܝܼܪܵܐ ܟܵܪܘܿܙܘܼܬܹܗ ܀|
  block
    block |܃ܐܸܢܗܘ̤ ܕܐܝܼܬܼܵܘܗܝ ܗܵܕܹܐ ܬܒܲܥܬܼܵܟ ܘܬܼܘܼܒܼ ܬܵܒܲܥ ܐ̄ܢܵܐ|
    block |ܒܚܹܝܠ ܡܲܢ ܐܸܫܟ݂ܲܚ ܚ̣ܣܲܢ ܠܲܒܼܪܝܼܬܼܵܐ ܟܲܕܼ ܗܘ̤ ܒܪܝܼܬܼܵܐ ܗ̄ܘ̣ ܀|
    block |܃ܘܐܸܢ ܬܘܼܒܼ ܠܲܝܬܵܘܗܝ ܐܵܦ ܗܝ̤ ܗܵܕܹܐ ܡܫܲܐܸܠ ܐ̄ܢܵܐ ܠܵܟ|
    block |ܕܐܲܝܟܲܢ ܢܲܨܲܚ ܫܡܹܗ ܒܲܒܼܪܝܼܬܼܵܐ ܟܲܕܼ ܠܵܐ ܐܝܼܬܼܵܘܗܝ ܀|
    block |܃ܐܲܝܟܲܢ ܢܹܐܡܲܪ ܟܲܕܼ ܠܲܝܬܿ ܡܸܕܹܿܡ ܟܠ ܡܸܢܹܗ|
    block |ܘܐܲܝܟܲܢ ܢܲܫܲܪ ܕܲܒܼܠܵܐ ܡܸܕܹܿܡ ܡܗܲܝܡܸܢ ܟܠܢܵܫ ܀|
    block |܃ܡܵܢܲܐ ܗ̄ܝܼ ܗܵܕܹܐ ܕܲܫܒܲܩ̣ܘ ܥܲܡܡܹ̈ܐ ܐܲܠܵܗܲܝ̈ܗܘܿܢ|
    block |ܘܝܵܡܹ̇ܝܢ ܒܲܫܡܵܐ ܕܓܲܒܼܪܵܐ ܕܠܲܝܬܵܘܗܝ ܐܲܝܟ ܕܐܵܡܲܪ ܐܲܢ̄ܬܿ ܀|
    block |܃ܐܸܢ ܗܘ̤ ܕܛܵܥܝܵܐ ܗ̄ܘ̣ ܘܐܲܝܟ ܕܲܠܛܵܥ̇ܝܵܐ ܕܲܛܥ̣ܵܐ ܙܩܲܦܬܼܵܝܗܝ|
    block |ܐܲܝܟܲܢ ܟܲܕܼ ܡ̣ܝܼܬܼ ܐܲܛܥܝܼ ܒܡܵܘܬܹܿܗ ܠܲܕܿܥܹ̇ܝܢ ܒܹܗ ܀|
    block |܃ܘܢܸܗܘܸܐ ܕܲܛܥ̣ܵܐ ܐܲܝܟ ܕܐܵܡܲ݁ܪ ܐܲܢ̄ܬܿ ܟܲܕܼ ܚܵܣ ܕܲܛܥ̣ܵܐ|
    block |ܡܲܢ̣ܘܼ ܢܗܲܝܡܸܢ ܕܛܵܥ̇ܝܵܐ ܘܡܝܼܬܼܵܐ ܡܨܸܐ ܡܲܛܥܸܐ ܟܠ ܀|
    block |܃ܛܥ̣ܵܘ ܣܲܓܝܼ̈ܐܹܐ ܘܐܲܛܥܝܼܘ ܣܲܓܿܝܼ ܒܲܫܡܵܗܲܝ̈ܗܘܿܢ|
    block |ܘܒܼܵܬܲܪ ܙܲܒܼܢܵܐ ܒܛܸܠܘ ܪ̈ܲܒܵܢܹܐ ܘܬܲܠܡܝܼܕܲܝ̈ܗܘܿܢ ܀|
    block |܃ܛܘܼܥܝܲܝ ܕܝܼܠܹܗ ܝܲܬܿܝܼܪ ܚܲܣܝܼܪ ܫܢܝܼ̈ܢ ܚܲܡܫܸܡܐܵܐ|
    block |ܡܹܐܪܲܒܼ ܝܵܪܒܵܐ ܘܐܵܚ̇ܕܼܵܐ ܢܘܼܡܹܐ ܒܟܼܠ ܐܲܬܼܪ̈ܵܘܵܢ ܀|
    block |܃ܡܲܢ̣ܘܼ ܕܐܲܛܥܝܼ ܘܩܵܘܝܼ ܙܹܐܦܹܗ ܒܕܼܘܼܡܝܵܐ ܕܝܼܠܹܗ|
    block |ܘܐܲܝܢܵܘ ܕܲܚܛܲܦ̣ ܫܸܡ ܒܵܪܘܿܝܵܐ ܘܠܵܐ ܐܸܬܼܦܲܪܣܝܼ ܀|
    block |܃ܠܲܝܬܿ ܝܘܼܠܦܵܢܵܐ ܕܩܵܘܝܝܼ ܒܐܲܪܥܵܐ ܐܲܝܟ ܝܘܼܠܦܵܢܹܗ|
    block |ܘܠܵܐ ܬܘܼܠܡܵܕܼܵܐ ܕܝܲܗ̣̄ܒܼ ܬܲܪܒܿܝܼܬܼܵܐ ܐܲܝܟ ܬܘܼܠܡܵܕܹܗ ܀|
    block |܃ܐܵܦܠܵܐ ܡܘܼܫܹܐ ܕܣܵܡ̣ ܢܵܡܘܿܣܵܐ ܡ̣ܢ ܦܘܼܡ ܟܲܣܝܵܐ|
    block |ܠܵܐ ܣܦܲܩ̣ ܟܲܒܸܿܫ ܥܲܡܡܹ̈ܐ ܡܪ̈ܝܼܕܹܐ ܬܚܹܝܬܼ ܦܘܼܩܕܼܵܢܵܘ̈ܗܝ ܀|
    block |܃ܠܵܐ ܣܓܼܕܼܘ ܐ̄ܢܵܫܵܐ ܠܲܫܡܹܗ ܕܡܘܼܫܹܐ ܐܵܘ ܠܲܟܼܬܼܵܒܼܵܘ̈ܗܝ|
    block |ܘܠܵܐ ܨܲܒܸܿܬܼܘ ܠܹܗ ܢܵܘܣܹ̈ܐ ܒܐܲܪܥܵܐ ܐܲܝܟ ܕܲܠܝܼܫܘܿܥ ܀|
    block |܃ܘܗܵܐ ܐܲܠܵܗܵܐ ܟܲܢܝܹܗ ܡ̇ܪܝܵܐ ܒܹܝܬܼ ܐܲܪ̈ܥܵܢܹܐ|
    block |ܘܠܲܝܬܿ ܒܲܥܒܼܝܼܕܹ̈ܐ ܕܲܩܪ̣ܵܝܗܝ ܒܲܫܡܵܐ ܕܐܸܬܼܟܲܢܝܼ ܒܹܗ ܀|
    block |܃ܘܗܵܐ ܐܸܙܕܲܗܝܼ ܘܠܵܐ ܣܦܲܩܘ ܐ̄ܢܵܫܵܐ ܕܲܢܚܘܼܪܘܼܢ ܒܹܗ|
    block |ܘܟܲܕܼ ܛܵܒܼ ܝܼܪܸܒܼ ܠܲܝܬܿ ܐ̄ܢܵܫ ܕܐܵܡܲ݁ܪ ܫܘܼܒܼܚܵܐ ܠܡܘܼܫܹܐ ܀|
    block |܃ܒܛܸܠ ܠܹܗ ܫܘܼܒܼܚܹܗ ܕܡܘܼܫܹܐ ܪܲܒܵܐ ܒܲܪ ܐܲܒܼܪܵܗܵܡ|
    block |ܘܠܲܝܬܿ ܕܲܡܫܲܒܲܚ ܠܲܢܛܘܼܪ̈ܵܬܼܵܐ ܒܸܣܪ̈ܵܢܝܵܬܼܵܐ ܀|
    block |܃ܘܐܸܠܵܐ ܢܹܐܡܲܪ ܟܠ ܝܗ̄ܘܼܕܼܵܝܵܐ ܕܐܝܼܬܼ ܠܹܗ ܕܢܹܐܡܲܪ|
    block |ܐܲܝܟܵܐ ܡܘܼܫܹܐ ܘܡܲܢ ܡ̣ܢ ܐ̄ܢܵܫܵܐ ܓ̣ܡܲܪ ܦܘܼܩܕܵܢܵܘ̈ܗܝ ܀|
    block |ܚܵܘܵܐ ܒܓܸܠܝܵܐ ܝܼܣܲܪܠܵܝܵܐ ܫܘܼܒܼܚܹܗ ܕܡܘܼܫܹܐ܃|
  block
    block |ܐܲܝܟ ܕܲܡܚܵܘܹܝܢ ܥܲܡܡܹ̈ܐ ܫܘܼܒܼܚܹܗ ܕܓܼܒܼܪܵܐ ܕܲܙܩܲܦ̣ܬܿ ܀|
    block |܃ܕܪܲܒܿܘܼ ܡܘܼܫܹܐ ܐ̄ܢܵܐ ܡܵܘܕܹܿܐ ܐ̄ܢܵܐ ܝܲܬܿܝܼܪ ܡܸܢܵܟ|
    block |ܐܸܠܵܐ ܒܨܝܼܪ ܗ̄ܘ̣ ܕܠܵܐ ܡܘܼܫ̈ܚܵܬܼܵܐ ܡ̣ܢ ܫܸܡ ܝܼܫܘܿܥ ܀|
    block |܃ܒܨܝܼܪ ܡ̣ܢ ܝܼܫܘܿܥ ܘܬܼܘܼܒܼ ܐܵܡܲ݁ܪ ܐ̄ܢܵܐ ܕܲܒܼܨܝܼܪ ܣܲܓܿܝܼ|
    block |ܠܵܘ ܒܲܟܼܝܵܢܵܐ ܐܸܠܵܐ ܒܕܲܪܓܼܵܐ ܐܲܠܵܗܝܵܐ ܀|
    block |܃ܕܪܲܒܼ ܡ̣ܢ ܡܘܼܫܹܐ ܣܵܗܹ̇ܕܼ ܪܲܗܛܵܐ ܕܟܼܵܪܘܿܙܘܼܬܹܗ|
    block |ܕܥܸܒܼܪܲܬ̤ ܐܸܢܘܿܢ ܠܫܸܡܫܵܐ ܘܣܲܗܪܵܐ ܒܩܲܠܝܼܠܘܼܬܼܵܗ̇ ܀|
    block |܃ܗܵܐ ܒܟܼܠ ܦܸܢ̈ܝܵܢ ܪܵܥܹ̇ܡ ܩܵܠܵܐ ܕܟܼܵܪܘܿܙܘܼܬܹܗ|
    block |ܘܟܼܠ ܠܸܫܢܝܼ̈ܢ ܓܵܕܼ̇ܠܝܼܢ ܟܠܢܵܫ ܟܠܝܼܠ ܙܵܟܼܘܼܬܹܗ ܀|
    block |܃ܗܵܐ ܝܵܘܢܵܝܹ̈ܐ ܡܙܲܚܝܼܢ ܠܢܝܼܫܵܐ ܕܲܨܠܝܼܒܼܘܼܬܹܗ|
    block |ܐܵܦ ܒܲܪܒܿܪ̈ܵܝܹܐ ܛܥܝܼܢܝܼܢ ܢܝܼܪܵܐ ܕܗܲܝܡܵܢܘܼܬܹܗ ܀|
    block |܃ܘܐܸܢ ܠܵܐ ܨܵܒܹ̇ܝܬܿ ܕܬܸܚܙܼܐ ܒܪܸ̈ܓܼܫܹܐ ܡܸܬܼܚܲܙܝܵܢܹ̈ܐ|
    block |ܡܬܼܘܿܚ ܪܸܥܝܵܢܵܟ ܠܐܲܪܒܲܥܦܸܢ̈ܝܵܢ ܘܲܚܙܝܼ ܚܲܝܠܹܗ ܀|
    block |܃ܚܙܝܼ ܟܲܕܼ ܩܵܥܹ̇ܝܢ ܟܠ ܠܸܫܵܢܝܼ̈ܢ ܫܘܼܒܼܚܵܐ ܠܲܫܡܹܗ|
    block |ܘܲܡܩܲܪܒܼܝܼܢ ܠܹܗ ܕܵܫܢܹ̈ܐ ܕܚܘܼܒܵܐ ܕܪܹ̈ܥܝܵܢܲܗܘܿܢ ܀|
    block |܃ܬܵܐ ܟܹܝܬܼ ܦܲܚܸܡ ܐܘܿ ܝܗ̄ܘܼܕܼܵܝܵܐ ܕܝܼܠܝ ܥܲܡ ܕܝܼܠܵܟ|
    block |ܘܚܵܘܵܐ ܐܸܢ ܐܝܼܬܼ ܚܲܝܹ̈ܠܹܐ ܒܡܸܠܲܝ̈ܟ ܐܲܝܟ ܕܲܒܼܟܼܠܲܝ̈ ܀|
    block |܃ܕܠܵܐ ܚܸܪܝܵܢܵܐ ܢܸܒܼܥܸܐ ܒܥܵܬܼܵܐ ܕܐܝܼܬܼ ܒܲܝܢܵܬܲܢ|
    block |ܘܐܲܝܢܵܐ ܕܚܵܐܹ̇ܒܼ ܢܸܬܸܠ ܐܝܼܕܼܵܐ ܠܐܲܝܢܵܐ ܕܙܵܟܹ̇ܐ ܀|
    block |܃ܐܲܝܢܵܐ ܣܸܦܪ̈ܲܝܟ ܘܡܸܢܗܘܿܢ ܢܹܐܡܲܪ ܚܲܕܼ ܠܘܼܩܒܲܠ ܚܲܕܼ|
    block |ܘܥܲܠ ܡܸܠܲܝܗܘܿܢ ܬܩܘܼܡ ܟܠ ܡܸܠܵܐ ܕܝܼܠܝ ܐܵܦ ܕܝܼܠܵܟ ܀|
    block |܃ܫܵܠܹ̇ܡ ܐ̄ܢܵܐ ܠܵܟ ܐܸܢ ܐܵܡܲ݁ܪ ܐܲܢ̄ܬܿ ܡ̣ܢ ܕܲܟܼܬܼܝܼ̈ܒܼܵܢ|
    block |ܘܠܵܐ ܡܲܣܠܸܐ ܐ̄ܢܵܐ ܡܼܠܲܝ̈ ܪܘܼܚܵܐ ܕܲܢܒܼܝܼܘܼܬܼܵܐ ܀|
    block |܃ܢܹܐܬܼܐ ܡܘܼܫܹܐ ܒܘܼܟܼܪܵܐ ܕܣܵܦܪܹ̈ܐ ܐܲܠܵܗܵܝܹ̈ܐ|
    block |ܘܒܹܝܬܼ ܐܵܬܼܘܵܬܹ̈ܗ ܢܸܒܼܥܸܐ ܒܥܵܬܼܵܐ ܕܗܵܢܵܐ ܕܐܸܬܼܵܐ ܀|
    block |܃ܡܵܢ ܐܵܡܲ݁ܪ ܐܲܢ̄ܬܿ ܡܘܼܫܹܐ ܪܲܒܵܐ ܕܪ̈ܘܼܚܵܢܝܵܬܼܵܐ|
    block |ܓܠܝܼ ܘܦܲܫܸܩ ܠܝܼ ܚܹܝܠ ܣܘܼܟܵܠܵܐ ܕܲܒܼܓܼܵܘ ܣܸܦܪ̈ܲܝܟ ܀|
    block |܃ܢܒܼܝܼܵܐ ܪܲܒܵܐ ܩܵܐܹ̇ܡ ܐܲܟܼܘܵܬܼܝ ܡ̣ܢ ܡܵܝܘܿܬܹ̈ܐ|
    block |ܘܪܲܒܿ ܡܹܢܼܝ ܣܲܓܿܝܼ ܐܲܟܼܡܵܐ ܕܪܵܡ̇ܐ ܫܡܲܝܵܐ ܡܸܢܲܢ ܀|
    block |܃ܢܒܼܝܼܵܐ ܗ̄ܘ̣ ܪܲܒܵܐ ܘܪܲܒܿܘܼ ܕܲܪܓܹܗ ܡ̣ܢ ܕܲܢܒܼܝܹ̈ܐ|
    block |ܘܚܲܝܵܒܼ ܟܠܢܵܫ ܕܠܹܗ ܢܸܫܬܲܥܒܲܕܼ ܐܲܝܟ ܕܲܠܡܵܪܵܐ ܀|
    block |܃ܫܲܪܝܼܪ ܡܘܼܫܹܐ ܐܵܘ ܠܵܐ ܫܲܪܝܼܪ ܒܲܪ ܐܲܒܼܪܵܗܵܡ|
    block |ܫܸܠܡܲܬ̤ ܡܸܠܬܹܗ ܐܵܘ ܩܲܝܵܡ ܠܵܗ̇ ܙܲܒܼܢܵܐ ܕܬܸܫܠܲܡ ܀|
    block |܃ܩܵܡ̣ ܡ̣ܢ ܥܲܡܵܟ ܢܒܼܝܼܵܐ ܕܲܟܼܬܼܝܼܒܼ ܐܵܘ ܠܵܐ ܥܕܲܟܹܿܝܠ|
    block |܃ܗܘ̤ܵܬܼ ܒܲܥ̇ܒܼܵܕܵܐ ܐܵܘ ܐܵܡܲ݁ܪ ܐܲܢ̄ܬܿ ܕܡܸܗܘܵܐ ܗܵܘ̇ܝܵܐ|
    block |ܐܸܢܗܘ̤ ܕܠܵܐ ܗܘ̤ܵܬܼ ܐܲܝܟ ܕܐܲܢ̄ܬܿ ܪܵܢܹ̇ܝܬܿ ܕܡܸܗܘܵܐ܃|
  block
    block |܃ܡܲܢ̣ܘܼ ܗܵܢܵܐ ܕܐܸܬܼܬܼܵܐ ܘܐܲܛܥܝܼ ܒܵܟ ܘܲܒܼܥܲܡܡܹ̈ܐ|
    block |ܕܠܵܐ ܗ̄ܘ̣ܵܐ ܒܲܠܚܘܿܕܼ ܥܲܡܡܹ̈ܐ ܐܲܛܥܝܼ ܐܸܠܵܐ ܐܵܦ ܒܵܟ ܀|
    block |܃ܒܵܟ ܩܲܕܼܡܵܝܑܬܼ ܐܲܛܥܝܼ ܗܵܢܵܐ ܕܐܸܬܼܵܐ ܘܲܩܛ݂ܲܠܬܿ|
    block |ܘܣܵܗ̇ܕܿܝܼܢ ܩܵܠܹ̈ܐ ܬܸܪܥܣܲܪ ܕܐܲܦܢܝܼܘ ܕܡܸܢܵܟ ܐܸܢܘܿܢ ܀|
    block |܃ܡܘܼܫܹܐ ܐܲܟܼܬܸܿܒܼ ܕܡܸܢܵܟ ܩܵܐܹ̇ܡ ܢܒܼܝܼܵܐ ܪܲܒܵܐ|
    block |ܘܒܹܗ ܡܸܬܼܒܲܪܟܼܝܼܢ ܥܲܡܡܹ̈ܐ ܘܗܵܘܹ̇ܝܢ ܒܢܲܝ̈ ܐܲܒܼܪܵܗܵܡ ܀|
    block |܃ܒܝܼ ܠܲܡ ܝܼܡ̇ܝܼܬܼ ܐܸܡ݂ܲܪ ܡ̇ܪܝܵܐ ܠܐܲܒܼܪܵܡ ܟܹܐܢܵܐ|
    block |ܕܒܼܵܟ ܢܸܬܼܒܲܪܟܼܘܢ ܥܲܡܡܹ̈ܐ ܥܘܼܪ̈ܠܹܐ ܘܢܸܗܘܘܿܢ ܙܲܪܥܵܟ ܀|
    block |܃ܡܲܢ̣ܘܼ ܗܵܢܵܐ ܕܒܲܪܸܟ ܥܲܡܡܹ̈ܐ ܒܫܸܡ ܐܲܒܼܪܵܗܵܡ|
    block |ܘܐܲܝܟܲܢ ܓܸܕܼܫܲܬ̤ ܘܲܢܦܲܩ̣ ܡܸܠܹ̈ܐ ܠܘܵܬܼ ܣܘܼܥܪ̈ܵܢܹܐ ܀|
    block |܃ܐܸܢ ܠܵܘ ܗܘ̤ܝܘܼ ܕܐܲܟܼܬܸܿܒܼ ܫܲܪܒܹܿܗ ܡܘܼܫܹܐ ܪܲܒܵܐ|
    block |ܐܲܝܟܲܢ ܕܵܡܹ̇ܐ ܡܸܕܸܿܡ ܕܲܣܥ݂ܲܪ ܠܡܸܕܹܿܡ ܕܲܟܼܬܼܝܼܒܼ ܀|
    block |܃ܟܠܗܘܿܢ ܥܲܡܡܹ̈ܐ ܩܵܥܹ̇ܝܢ ܐܲܟܲܚ̄ܕܼ ܕܗܵܢܵܘ̇ ܕܐܸܬܼܵܐ|
    block |ܘܲܠܡܲܢ ܢܸܫܡܲܥ ܠܵܟ ܒܲܠܚܘܿܕܲܝܟ ܐܵܘ ܠܲܒܼܪܝܼܬܼܵܐ ܀|
    block |܃ܒܪܝܼܬܼܵܐ ܟܠܵܗ̇ ܣܵܗ̇ܕܵܐ ܕܐܸܬܼܵܐ ܒܲܕܿܩܲܒܸܿܠܬܹܗ|
    block |ܘܐܲܢ̄ܬܿܘܼ ܒܲܠܚܘܿܕܼ ܠܵܐ ܫܵܠܹ̇ܡ ܐܲܢ̄ܬܿ ܠܡܸܠܹ̈ܐ ܕܣܸܦܪ̈ܲܝܟ ܀|
    block |܃ܘܐܸܠܵܐ ܓܠܝܼ ܠܝܼ ܐܲܝܟ ܒܲܝܬܵܝܵܐ ܕܠܸܐܡܲܬܼܝ ܐܵܬܹܿܐ|
    block |ܘܐܲܝܢܵܘ ܙܲܒܼܢܵܐ ܕܗܵܘܹ̇ܿܝܢ ܥܲܡܡܹ̈ܐ ܐ̄ܚܝܵܢܵܘ̈ܗܝ ܕܐܲܒܼܪܵܡ ܀|
    block |܃ܘܢܸܗܘܸܐ ܕܐܸܬܹܿܐ ܠܐܸܡܲܬܼܝ ܕܐܵܬܹ̇ܐ ܘܥܵܐܠܝܼܢ ܥܲܡܡܹ̈ܐ|
    block |ܐܲܢ̄ܬܿ ܕܒܲܝܬܵܝܵܐ ܐܢ̄ܬܿ ܠܡܵܢ ܢܲܦܝܼܩܲܬܿ ܡ̣ܢ ܝܵܪܬܿܘܼܬܼܵܟ ܀|
    block |܃ܠܡܵܢܵܐ ܡܲܣܠܹܝܬܿ ܐܲܝܟ ܣܵܪܘܿܚܵܐ ܗܵܐ ܡ̣ܢ ܢܘܼܓܼܪܵܐ|
    block |ܘܒܲܛܝܼܠ ܡܸܢܵܟ ܟܵܗܢܵܐ ܘܡܲܠܟܵܐ ܘܲܡܒܲܕܿܩܵܢܵܐ ܀|
    block |܃ܠܡܵܢܵܐ ܙܪܝܼܩܲܬܿ ܒܐܲܪܒܲܥ ܦܸܢ̈ܝܵܢ ܐܲܝܟ ܕܲܒܼܪܘܼܓܼܙܵܐ|
    block |ܘܲܡܕܲܩܪܝܼܢ ܠܵܟ ܥܲܡܡܹ̈ܐ ܒܥܲܡܠܵܐ ܘܡܲܠ̈ܟܹܿܐ ܒܫܸܩܠܹ̈ܐ ܀|
    block |܃ܠܡܵܢ ܠܵܐ ܩܵܐܹ̇ܡ ܢܒܼܝܼܵܐ ܡܸܢܵܟ ܐܲܝܟ ܕܲܒܼܩܲܕܼܡ̇ܐ|
    block |ܘܲܡܒܲܕܸܿܩ ܠܵܟ ܕܡ̇ܢܲܐ ܗ̄ܝܼ ܥܸܠܬܼܵܐ ܕܗܵܢ ܫܘܼܥܒܵܕܼܵܐ ܀|
    block |܃ܠܵܐ ܗ̄ܘ̣ܵܐ ܙܲܒܼܢܵܐ ܕܲܒܼܛܸܠ ܡܸܢܵܟ ܩܵܠ ܒܘܼܕܵܩܵܐ|
    block |ܠܵܐ ܟܲܕܼ ܒܐܲܪܥܵܟ ܘܠܵܐ ܟܲܕܼ ܕܲܒܼܪܘܼܟ ܥܲܡܡܹ̈ܐ ܒܫܸܒܼܝܵܐ ܀|
    block |܃ܒܡܸܨܪܹܝܢ ܡܘܼܫܹܐ ܒܐܲܪܥܵܐ ܕܲܟܼܢܲܥ̄ܢ ܝܼܫܘܿܥ ܒܲܪܢܘܿܢ|
    block |ܘܒܹܝܬܼ ܒܵܒܼܠܵܝܹ̈ܐ ܚܲܕܼ ܒܲܪ ܡܲܠܟܵܐ ܘܚܲܕܼ ܒܲܪ ܟܵܗܵܢܵܐ ܀|
    block |܃ܘܠܵܐ ܪ̈ܘܼܚܵܢܹܐ ܠܵܐ ܦܵܫ̣ܘ ܘܐܲܗܡܝܼܘ ܡ̣ܢ ܥܘܼܕܼܪܵܢܵܟ|
    block |ܥܕܲܡ̇ܐ ܕܐܸܬܼܵܐ ܗܵܢܵܐ ܕܲܩܛܲܠܬܿ ܘܲܟܼܠܵܐ ܐܸܢܘܿܢ ܀|
    block |܃ܠܡܵܢ ܠܵܐ ܛܵܐܹ̇ܢ ܗܵܘ̇ ܡܲܠܲܐܟܼܵܐ ܒܘܼܟܼܪܹ̈ܐ|
    block |ܘܬܼܵܒܲܥ̇ ܨܲܥܪܵܟ ܐܲܟܼܡܵܐ ܕܲܣܥ݂ܲܪ ܒܐܲܪܥܵܐ ܕܡܸܨܪܹܝܢ ܀|
    block |ܠܡܵܢ ܠܵܐ ܡܲܩܪܸܒܼ ܐܵܦ ܡܝܼܟܼܵܐܝܹܠ ܥܲܡ ܣܵܩܘܿܪ̈ܲܝܟ܃|
  block
    block |ܐܲܟܼܡܵܐ ܕܐܲܩܪܸܒܼ ܥܲܡ ܫܲܠܝܼܛܵܐ ܕܡܲܠܟܿܘܼܬܼ ܦܵܪܹܣ ܀|
    block |܃ܐܲܝܟܵܘ ܚܘܼܒܿܗܘܿܢ ܕܲܫܡܲܝܵܢܹ̈ܐ ܕܨܹܝܕܼ ܐܲܒܼܵܗܲܝ̈ܟ|
    block |ܕܠܵܐ ܡܣܲܝܥܝܼܢ ܠܵܟ ܐܲܟܼܡܵܐ ܕܣܲܝܲܥܘ ܒܕܵܪ̈ܝܼܢ ܕܵܪ̈ܝܼܢ ܀|
    block |܃ܠܵܐ ܗ̄ܘ̣ܵܐ ܙܲܒܼܢܵܐ ܕܐܲܗܡܝܼܘ ܘܲܫܬܼ݂ܩܘ ܐܲܝܟ ܗܵܢ ܙܲܒܼܢܵܐ|
    block |ܘܠܵܐ ܒܘܼܕܵܪܵܟ ܕܲܒܼܒܹܝܬܼ ܥܲܡܡܹ̈ܐ ܕܐܲܓܲܪ ܗܵܟܲܢ ܀|
    block |܃ܗܵܐ ܒܨܝܼܪ ܩܲܠܝܼܠ ܫܢܝܼ̈ܢ ܚܲܡܸܫܡܐܵܐ ܕܡܲܣܠܹܝܬܿ ܘܲܫܕܹܝܬܿ|
    block |ܘܲܟܼܡܵܐ ܕܬܲܓܲܪ ܝܲܬܿܝܼܪ ܡ̇ܬܿܚ ܢܸܓܼܪܵܐ ܕܲܥܠܲܝܟ ܀|
    block |܃ܘܐܸܢܗܘ̤ ܕܬܹܐܡܲܪ ܕܡܸܛܠ ܥܵܘ̣ܠܵܟ ܡܲܓܲܪ ܢܸܓܼܕܵܟ|
    block |ܗܵܐ ܠܵܐ ܣܲܓܿܝܼ ܥܲܘ̣ܠܵܟ ܗܵܫܵܐ ܡ̣ܢ ܕܲܒܼܩܲܕܿܡ̇ܐ ܀|
    block |܃ܦܲܚܸܡ ܘܲܚܙܝܼ ܕܲܒܼܨܝܼܪ ܥܵܘ̣ܠܵܟ ܡ̣ܢ ܕܲܒܼܩܲܕܼܡ̇ܐ|
    block |ܘܡ̇ܟܵܐ ܚܛܝܼܬܼܵܟ ܡ̣ܢ ܗܵܝ̇ ܕܲܣܥ݂ܲܪܬܿ ܒܕܼܵܪܹ̈ܐ ܩܲܕܼܡܹ̈ܐ ܀|
    block |܃ܒܡܲܕܼܒܿܪܵܐ ܐܲܪܓܸܙܬܿ ܒܣܸܓܼܕܲܬܼ ܥܸܓܼܠܵܐ ܘܒܲܒܼ̈ܢܵܬܼ ܡܘܼܐܵܒܼ|
    block |ܘܒܲܐܪܥܵܐ ܕܲܟܼܢܲܥ̄ܢ ܛܥܲܝ̣ܬܿ ܘܐܸܫܬܲܛܝܼܬܿ ܒܟܹܐܦܹ̈ܐ ܘܩܲܝܣܹ̈ܐ ܀|
    block |܃ܠܟܼܠܗܘܿܢ ܟܹܐܒܲܝ̈ܟ ܗܘ̤ܵܐ ܚܘܼܠܡܵܢܵܐ ܘܚܵܢ̣ܘܼܟ ܪ̈ܲܚܡܹܐ|
    block |ܘܗܵܢܵܐ ܟܹܐܒܼܵܐ ܐܲܓܲܪ ܨܹܐܕܲܝܟ ܠܒܲܪ ܡ̣ܢ ܛܲܟܼܣܵܐ ܀|
    block |܃ܘܗܵܐ ܠܵܐ ܟܪܝܼܗ ܐܲܢ̄ܬܿ ܒܕܸܚܠܲܬܼ ܫܹܐܕܹ̈ܐ ܐܲܝܟ ܕܲܒܼܩܲܕܼܡ̇ܐ|
    block |ܘܠܵܐ ܡܕܲܒܲܚ ܐܲܢ̄ܬܿ ܦܹܐܪܹ̈ܐ ܕܟܲܪܣܵܟ ܠܫܹܐܕܹ̈ܐ ܛܲܡ̈ܠܹܐ ܀|
    block |܃ܢܓܲܪ ܠܹܗ ܟܹܐܒܼܵܟ ܘܛܵܟ ܠܲܝܬܿ ܣܲܡܵܐ ܠܲܚܒܼܵܪ̈ܵܬܼܵܟ|
    block |ܘܐܸܠܵܐ ܚܵܘܵܐ ܕܐܸܡܲܬܼܝ ܩܵܘܝܼܬܿ ܕܠܵܐ ܚܘܼܠܡܵܢܵܐ ܀|
    block |܃ܒܡܸܨܪܹܝܢ ܡܲܐܬܹܿܝܢ ܥܲܡ ܬܵܘܣܲܦܬܵܐ ܢܦ݂ܲܠܬܿ ܒܐܸܫܬܼܵܐ|
    block |ܘܐܸܬܼܵܐ ܡܘܼܫܵܐ ܘܲܪܕܲܦ ܡܸܢܵܟ ܥܲܡܠܵܐ ܘܥܵܘ̣ܠܵܐ ܀|
    block |܃ܒܒܼܵܒܹܠ ܫܲܒܼܥܝܼܢ ܟܲܕܼ ܛܲܒܿܝܼܥܲܬܿ ܐܲܝܟ ܕܲܒܼܗܵܘܬܼܵܐ|
    block |ܘܩܵܡ̣ ܕܵܢܝܼܐܹܝܠ ܘܨܲܠܝܼ ܘܲܣܠܸܩ̣ܬܿ ܠܦܘܼܬܼ ܡܘܼܠܟܵܢܵܐ ܀|
    block |܃ܒܟܼܠ ܐܲܬܼܪ̈ܵܘܵܢ ܥܲܡܵܟ ܗܲܠܸܟܼܘ ܐܵܣ̈ܘܵܬܼܵܐ|
    block |ܘܠܵܐ ܐܸܬܼܓܲܪܕܿܝܼ ܣܲܡܵܐ ܕܪܘܼܚܵܐ ܡ̣ܢ ܓܵܘ ܥܲܡܵܟ ܀|
    block |܃ܒܗܵܢܵܐ ܙܲܒܼܢܵܐ ܠܡܵܢ ܠܲܝܬܿ ܐܵܣܝܵܐ ܕܥܵܨܹ̇ܒܼ ܟܹܐܒܲܝ̈ܟ|
    block |ܘܠܵܐ ܡܒܲܕܿܩܵܢܵܐ ܕܲܡܒܲܝܲܐ ܠܵܟ ܡ̣ܢ ܟܲܪܝܘܼܬܼܵܟ ܀|
    block |܃ܘܲܟܼܒܲܪ ܬܲܝܬܸܿܐ ܗܵܝ̇ ܕܲܟܼܬܼܝܼܒܼܵܐ ܕܲܥܒ݂ܲܪ ܙܲܒܼܢܵܗ̇|
    block |ܕܒܼܵܛܹ̇ܠ ܡܸܢܵܟ ܟܵܗܢܵܐ ܘܡܲܠܟܵܐ ܘܣܵܐܹ̇ܡ ܒܸܣܡܹ̈ܐ ܀|
    block |܃ܘܗܵܐ ܫܸܠܡܲܬ̤ ܠܵܗ̇ ܗܵܕܹܐ ܒܒܼܵܒܹܠ ܘܲܒܼܛܸܠܘ ܛܲܟܼܣܲܝ̈ܟ|
    block |ܘܲܦܢ̣݂ܲܝܬܿ ܘܲܣܠܸܩ̣ܬ ܒܝܵܘ̈ܡܲܝ ܟܘܼܪܹܫ ܒܙܵܘܚܵܐ ܪܲܒܵܐ ܀|
    block |܃ܒܝܵܘ̈ܡܲܝ ܟܘܼܪܹܫ ܘܲܒܼܙܘܼܪܒܵܒܹܠ ܣܠܸܩ̣ܬܿ ܐܲܝܟ ܕܲܟܼܬܼܝܼܒܼ|
    block |ܐܵܘ ܣܵܪܹܒܼ ܐܲܢ̄ܬܿ ܐܵܦ ܥܲܠ ܗܵܕܹܐ ܐܲܝܟ ܕܲܡܥܵܕܲܬܿ ܀|
    block |ܡ̇ܕܹܝܢ ܕܲܓܸܿܠܘ ܙܟܲܪܝܵܐ ܘܚܲܓܿܝܼ ܐܵܦ ܡܲܠܲܐܟܼܝܼ܃|
  block
    block |܃ܘܲܟܼܒܲܪ ܒܸܕܼܝܵܐ ܗ̄ܘ̣ ܕܪܲܟܸܿܒܼ ܐܵܦ ܐܹܪܲܡܝܵܐ|
    block |ܘܛܸܠܵܢ̈ܝܵܬܼܵܐ ܕܠܵܐ ܫܲܪܝܼܪ̈ܵܢ ܚ̣ܙܵܐ ܚܲܙܩܝܼܐܹܝܠ ܀|
    block |܃ܡ̇ܕܹܝܢ ܘܠܵܐ ܢ̣ܚܸܬܼ ܘܠܵܐ ܕܵܢܝܼܐܹܝܠ ܠܒܹܝܬܼ ܒܵܒܼܠܵܝܹ̈ܐ|
    block |ܘܠܵܐ ܒܥ̣ܵܐ ܘܐܲܦܝܼܣ ܒܫܘܼܠܵܡ ܫܲܒܼܥܝܼܢ ܥܲܠ ܦܘܼܢܵܝܵܐ ܀|
    block |܃ܦܢ݂ܲܝܬܿ ܐܵܘ ܠܵܐ ܦ̣ܢܲܬܿ ܦܲܢܵܐ ܠܘܼܩܒܲܠܝ ܐܲܝܟ ܕܲܬܼܒܲܥܬܼܵܟ|
    block |ܐܵܘܣܸܦ ܡ̇ܪܝܵܐ ܬܸܢܝܵܐ ܕܐܝܼܕܹܗ ܐܵܘ ܬܘܼܒܼ ܡ̇ܘܣܸܦ ܀|
    block |܃ܬܸܢܝܵܐ ܟܬܼܝܼܒܼܵܐ ܕܡ̇ܘܣܸܦ ܡ̇ܪܝܵܐ ܠܵܐ ܗ̄ܘ̣ܵܐ ܬܘܼܠܬܼܵܐ|
    block |ܠܡܲܢ̣ܘܼ ܢܲܫܲܪ ܠܲܢܒܼܝܼܘܼܬܼܵܐ ܐܵܘ ܠܲܟܼܬܼܝܼ̈ܫܹܐ ܀|
    block |܃ܥܝܵܕܼܵܐ ܗ̄ܘ̣ ܗܵܢܵܐ ܕܝܗ̄ܘܼܕܼܵܝܘܼܬܼܵܐ ܕܗܵܟܲܢ ܬܸܣܪܘܿܒܼ|
    block |ܘܬܸܛܠܘܿܡ ܩܵܠܹ̈ܐ ܕܲܢܒܼܝܼܘܼܬܼܵܐ ܒܚܸܪܝܵܝܘܼܬܼܵܐ ܀|
    block |܃ܡܥܵܕܼ ܐܲܢ̄ܬܿ ܕܬܸܣܪܘܿܒܼ ܒܲܪ ܐܲܒܼܪܵܗܵܡ ܐܲܡܝܼܢܵܐܝܼܬܼ|
    block |ܘܣܵܗܹ̇ܕܼ ܥܸܓܼܠܵܐ ܕܟܲܕܼ ܢܲܩܸܢܬܵܝܗܝ ܩܪܲܝܬܵܝܗܝ ܐܲܠܵܗ ܀|
    block |܃ܒܚܹܝܠ ܐܲܠܵܗܵܐ ܦܲܪ̣ܩܵܟ ܡܘܼܫܹܐ ܡ̣ܢ ܓܵܘ ܡܸܨܪܹܝܢ|
    block |ܘܐܲܢ̄ܬܿ ܐܲܩܸܨܬܵܝܗܝ ܠܗܵܘ̇ ܦܘܼܪܩܵܢܵܐ ܠܕܲܗܒܼܵܐ ܚܫܘܼܠܵܐ ܀|
    block |܃ܘܲܟܼܒܲܬܿ ܕܠܵܐ ܢܲܩܝܼܬܿ ܠܹܗ ܐܲܝܟ ܕܠܲܐܠܵܗܵܐ|
    block |ܘܥܲܠ ܡ̇ܢ ܡ̇ܕܹܝܢ ܒܲܚ̣ܪܵܟ ܡܘܼܫܹܐ ܒܟܼܘܼܪܵܐ ܕܡܲܝ̈ܵܐ ܀|
    block |܃ܘܲܟܼܒܲܪ ܬܹܐܡܲܪ ܕܗܵܐ ܐܵܦ ܥܲܡܡܹ̈ܐ ܣܵܥ̇ܪܝܼܢ ܗܵܕܹܐ|
    block |ܘܲܡܨܲܚܹܝܢ ܠܹܗ ܠܲܫܡܵܐ ܕܝܼܫܘܿܥ ܒܣܘܼܥܪ̈ܵܢܲܗܘܿܢ ܀|
    block |܃ܡܩܲܒܸܿܠ ܐ̄ܢܵܐ ܠܵܟ ܡ̇ܐ ܕܡܲܗܦܸܟ ܐܲܢ̄ܬܿ ܚܲܟܿܝܼܡܵܐܝܼܬܼ|
    block |ܘܡ̇ܠܹ̇ܟ ܐܲܢܵܐ ܠܵܟ ܕܲܬܼܨܘܼܬܼ ܡܸܠܲܝ̈ ܦܵܪܘܿܫܵܐܝܼܬܼ ܀|
    block |܃ܠܵܘ ܥܲܠ ܕܲܚܛܲܝܬܿ ܐܸܡ̇ܪܹܬܼ ܥܲܡܵܟ ܐܵܘ ܐܵܡܲ݁ܪ ܐ̄ܢܵܐ|
    block |ܐܸܠܵܐ ܕܣܵܪܒܲܬܿ ܠܘܼܩܒܲܠ ܢܘܼܗܪܵܐ ܕܠܵܐ ܢܲܗܝܼܪܵܐ ܗ̄ܘ̣ ܀|
    block |܃ܘܐܸܠܵܐ ܚܵܘܵܢܝ ܡ̇ܢܵܘ ܕܲܓܼܠܸܐ ܡ̣ܢ ܝܘܼܠܦܵܢܲܢ|
    block |ܕܲܡܙܲܕܿܩܝܼܢ ܠܹܗ ܫܡܲܝܵܐ ܘܐܲܪܥܵܐ ܘܐܲܢ̄ܬܿ ܟܵܦܲ̄݁ܪ ܐܲܢ̄ܬܿ ܀|
    block |܃ܒܗܵܕܹܐ ܬܸܢܘܲܝ ܬܢܹ̇ܝܬܼ ܣܘܼܪ̈ܚܵܢܲܝܟ ܡ̣ܢ ܕܲܟܼܬܼܝܼ̈ܒܼܵܢ|
    block |ܕܐܹܚܵܘܸܐ ܠܵܟ ܚܸܪܚܘܼܬܼܵܟ ܕܠܘܼܩܒܲܠ ܩܘܼܫܬܵܐ ܀|
    block |܃ܚܸܪܝܵܝܵܐ ܐܲܢ̄ܬܿ ܘܠܵܐ ܡܸܬܿܛܦܝܼܣ ܐܲܢ̄ܬܿ ܠܲܡܚܲܟܿܡܵܢܲܝ̈ܟ|
    block |ܘܣܵܗ̇ܕܿܝܼܢ ܟܹܐܢܹ̈ܐ ܕܲܢܟܲܣܬܿ ܐܸܢܘܿܢ ܥܲܠ ܕܲܟܼܐܵܘ ܒܵܟ ܀|
    block |܃ܥܲܡ ܓܲܠ̈ܝܵܬܼܵܐ ܕܲܒܼܓܼܵܘ ܣܸܦܪܹ̈ܐ ܡܸܬܼܟܲܬܲܫ ܐܲܢ̄ܬܿ|
    block |ܘܠܵܐ ܨܵܒܹ̇ܐ ܐܲܢ̄ܬܿ ܠܲܡܩܲܒܵܠܘܼ ܫܪܵܪܵܐ ܕܲܒܼܗܹܝܢ ܀|
    block |܃ܦܢ݂ܲܝܬܿ ܡ̣ܢ ܒܵܒܹܠ ܘܗܵܕܹܐ ܓܼܠܝܵܐ ܗ̄ܝܼ ܛܵܒܼ ܡ̣ܢ ܫܸܡܫܵܐ|
    block |ܘܡ̇ܐ ܕܡܲܟܿܣܝܼܢ ܠܵܟ ܡ̇ܚܹ̇ܝܬܿ ܟܪܘܿܡ̇ܐ ܕܠܵܐ ܠܲܡ ܣܸܠܩܹ̇ܬܼ ܀|
    block |܃ܐܵܪܵܐ ܦܢܲܝܬܿ ܠܵܟ ܡܵܢ ܣܵܪܹܒܼ ܐܲܢ̄ܬܿ ܓܘܼܡܕܵܢܵܐܝܼܬܼ|
    block |ܘܐܸܠܵܐ ܡܲܢ̣ܘܼ ܒܼܢܵܐ ܠܵܟ ܒܲܝܬܵܐ ܒܐܲܪܥܵܐ ܕܲܝܗܘܼܕܼ ܀|
    block |ܙܟܲܪܝܵܐ ܘܚܲܓܿܝܼ ܢܲܟܿܣܘܼܢ ܓܘܼܡܕܼܵܐ ܕܚܸܪܚܵܘܼܬܼܵܟ܃|
  block
    block |ܕܐܲܪܡܝܼܘ ܐܝܼܕܼܵܐ ܒܲܟܼܬܼܝܼ̈ܒܼܵܬܼܵܐ ܕܝܘܿܡ ܦܘܼܢܵܝܵܟ ܀|
    block |܃ܒܕܼܝܼܢܵܐ ܟܹܐܢܵܐ ܢܸܥܘܿܠ ܥܲܡܵܟ ܐܵܦ ܕܵܢܝܐܹܝܠ|
    block |ܕܩܲܕܹܿܡ ܚܵܘܝܵܟ ܐ̄ܪܵܙ ܡܹܐܬܼܝܼܬܹܗ ܕܡܲܠܟܵܐ ܕܐܲܣܠܝܼܬܿ ܀|
    block |܃ܒܪܘܼܚ ܓܸܠܝܵܢܵܐ ܡܢ̣ܵܐ ܫܵܒܼܘܿܥܹ̈ܐ ܘܛܲܟܸܿܣ ܐܸܢܘܿܢ|
    block |ܘܲܒܼܫܘܼܠܵܡܗܘܿܢ ܨܵܪܹܗ ܠܚܲܫܹܗ ܒܲܕܼܡܘܼܬܼ ܨܲܠܡܵܐ ܀|
    block |܃ܬܢܵܐ ܕܲܒܼܩܸܛܠܹܗ ܚܵܪܒܵܐ ܡܕܼܝܼܢ̄ܬܵܟ ܐܵܘ ܠܵܐ ܟܬܼܝܼܒܼܵܐ|
    block |ܡ̇ܕܹܝܢ ܓܲܠܝܵܐ ܗ̄ܝܼ ܕܐܸܢ ܠܵܐ ܚܪܝܼܒܼܵܐ ܥܬܼܝܼܕܼܵܐ ܕܬܸܚܪܘܿܒܼ ܀|
    block |܃ܐܸܢ ܠܵܐ ܩܛܲܠܬܵܝܗܝ ܠܗܵܘ̇ ܕܲܩܛ݂ܲܠܬܵܝܗܝ ܩܲܝܵܡ ܩܸܛܠܹܗ|
    block |ܘܐܲܢ̄ܬܿ ܩܵܛ̇ܠܲܬܿ ܠܹܗ ܘܗܘ̤ ܡܲܚܪܸܒܼ ܠܹܗ ܠܗܲܝܟܲܠ ܩܘܼܕܼܫܵܟ ܀|
    block |܃ܠܵܐ ܗ̄ܘ̣ܵܐ ܩܛܝܼܪܵܐ ܕܲܢܒܼܝܼܘܼܬܼܵܐ ܥܵܨܹ̇ܐ ܠܝܲܨܪܵܐ|
    block |ܕܐܸܢ ܨܵܒܹ̇ܐ ܐܲܢ̄ܬܿ ܘܐܸܢ ܠܵܐ ܨܵܒܹ̇ܝܬܿ ܬܸܩܛܘܼܠ ܡܲܠܟܵܟ ܀|
    block |܃ܠܵܐ ܗ̄ܘ̣ܵܐ ܕܬܸܩܛܘܿܠ ܠܲܡܚܲܪܪܵܢܵܟ ܩܪܹܝܬܼ ܚܲܦܸܛܬܵܟ|
    block |ܐܸܠܵܐ ܕܐܸܓܼܠܹܐ ܠܒܼܝܼܫܘܼܬܼ ܠܸܒܵܟ ܕܣܵܥܹ̇ܝܬܿ ܠܲܕܡ̇ܐ ܐܢ̄ܬܿ ܀|
    block |܃ܡܸܚܙܵܐ ܚܙܹ̇ܝܬܼܵܟ ܒܥܲܝܢܵܐ ܟܣܝܼܬܼܵܐ ܕܠܲܕܼܡ̇ܐ ܐܲܢ̄ܬܿ|
    block |ܘܩܲܕܿܡܹ̇ܐܼ ܨܵܪܬܹܿܗ ܠܢܸܟܼܠܵܐ ܒܝܼܫܵܐ ܒܕܲܦܵܐ ܕܣܸܦܪܹ̈ܐ ܀|
    block |܃ܠܵܘ ܐ̄ܢܵܐ ܩܪܹܝܬܼܵܟ ܩܵܛܹ̇ܠ ܡܲܠܟܹܿܗ ܒܲܪ ܐܲܒܼܪܵܗܵܡ|
    block |ܢܒܼܝܼܝ̈ܟ ܩܵܥܹ̇ܝܢ ܐܲܝܟ ܫܝܼܦܘܼܪܹ̈ܐ ܥܲܠ ܝܘܿܡ ܩܸܛܠܹܗ ܀|
    block |܃ܝܲܥܩܘܿܒܼ ܐܲܒܼܘܼܟ ܚ̣ܙܵܝܗܝ ܝܲܗܘܼܕܼܵܐ ܠܚܲܫܵܐ ܕܡ̇ܘܬܹܿܗ|
    block |ܘܕܲܡܝܹܗ ܠܚܲܡܪܵܐ ܕܙܵܪܓܵܐ ܚܙܵܬܹܗ ܠܥܹܝܢ ܚܲܙܝܹ̈ܐ ܀|
    block |܃ܐܵܦ ܒܲܪ ܐܝܼܫܲܝ ܚ̣ܙܵܝܗܝ ܠܲܟܼܢܘܼܫܝܵܐ ܫܓܼܝܼܫܵܐ ܕܲܥܠܵܘܗܝ|
    block |ܘܲܦܣ݂ܲܩ ܕܝܼܢܵܐ ܕܲܡܠܸܐ ܪܘܼܓܼܙܵܐ ܥܲܠ ܩܵܛܘܿܠܵܘ̈ܗܝ ܀|
    block |܃ܒܡܲܟܿܝܼܟܼܘܼܬܹܗ ܘܲܕܒܼܚܘܼܬܹܗ ܬܗܲܪ ܐܹܫܲܥܝܵܐ|
    block |ܕܣܲܝܒܲܪ ܘܲܫ̣ܬܸܩ ܘܠܵܐ ܦܬ݂ܲܚ ܦܘܼܡܹܗ ܒܥܸܕܵܢ ܚܲܫܵܐ ܀|
    block |܃ܙܟܲܪܝܵܐ ܒܲܕܡܵܐ ܕܕܲܝܵܬܹܩܵܘ̈ܗܝ ܚܙ̣ܵܝܗܝ ܕܲܡܨܲܒܲܥ|
    block |ܘܫܲܪ̣ܵܐ ܚܒܼܝܼܫܹ̈ܐ ܡ̣ܢ ܓܵܘ ܓܘܼܒܵܐ ܕܠܵܐ ܚܲܝܘܼܬܼܵܐ ܀|
    block |܃ܢܒܼܝܲܝ̈ܟ ܐܸܢܘܿܢ ܗܵܠܹܝܢ ܕܲܬܼܢܹ̇ܝܬܼ ܐܵܘ ܕܲܠܡܵܐ ܠܵܐ|
    block |ܒܪܘܼܚܵܐ ܡܲܠܸܠܘ ܐܵܘ ܡ̣ܢ ܒܸܕܼܝܵܐ ܕܪ̈ܥܝܵܢܲܝܗܘܿܢ ܀|
    block |܃ܐܸܢ ܫܲܪܝܼܪܝܼܢ ܫܠܲܡ ܠܲܫܪܵܪܵܐ ܕܦܸܬܼܓܼܵܡܲܝ̈ܗܘܿܢ|
    block |ܘܐܸܠܵܐ ܐܸܡܲܪ ܕܠܵܐ ܫܲܪܝܼܪܝܼܢ ܘܢܸܫܠܸܐ ܕܪܵܫܵܐ ܀|
    block |܃ܐܵܘ ܐܸܡܲܪ ܥܲܡܝܼ ܡ̣ܢ ܣܸܦܪ̈ܲܝܗܘܿܢ ܘܐܹܦܲܢܸܐ ܠܵܟ|
    block |ܐܵܘ ܚܵܘܵܐ ܠܝܼ ܘܐ̄ܢܵܐ ܝܵܗܹ̇ܒܼ ܐ̄ܢܵܐ ܐܲܬܼܪܵܐ ܠܸܡܠܲܝ̈ܟ ܀|
    block |܃ܐ̄ܢܵܐ ܫܵܠܹ̇ܡ ܐ̄ܢܵܐ ܠܟܼܠܗܘܿܢ ܩܵܠܹ̈ܐ ܕܲܢܒܼܝܼܘܼܬܼܵܐ|
    block |ܘܠܵܐ ܥܵܪܹܡ ܐ̄ܢܵܐ ܡ̣ܢ ܣܘܼܟܵܠܵܐ ܕܦܸܬܼܓܼܵܡܲܝ̈ܗܘܿܢ ܀|
    block |ܡܸܢܗܘܿܢ ܝܸܠܦܹ̇ܬܼ ܕܐܵܘܕܹܿܐ ܒܡܲܠܟܵܐ ܕܲܕܼܢܲܚ̣ ܡܸܢܵܟ܃|
  block
    block |ܘܗܸܢܘ̣ܿܢ ܚܵܘܝܘܼܢܝ ܕܐܸܪܕܹܿܐ ܒܐܘܼܪܚܵܐ ܕܗܲܝܡܵܢܘܼܬܹܗ ܀|
    block |܃ܐܸܢ ܟܵܪ̈ܘܿܙܲܝܟ ܓܠ̣ܵܘ ܠܝܼ ܐ̄ܪܵܙܵܐ ܕܲܒܼܓܼܵܘ ܥܡܵܟ|
    block |ܠܡܵܢ ܚܵܣܹ̇ܡ ܐܲܢ̄ܬܿ ܕܲܗܘܹ̇ܝܬܼ ܚܲܒܼܪܵܐ ܠܒܲܝܬܵܝܘܼܬܼܵܟ ܀|
    block |܃ܠܵܘ ܐ̄ܢܵܐ ܓܒܹ̇ܝܬܼ ܠܝܼ ܕܐܸܗܘܸܐ ܥܲܡܵܟ ܒܲܪ ܝܵܪܬܿܘܼܬܼܵܐ|
    block |ܗܸܢܘ̣ܿܢ ܝܲܗ̣̄ܒܼܘ ܠܝܼ ܡܢܵܬܼܵܐ ܥܲܡܵܟ ܡܵܢ ܟܲܪܝܵܐ ܠܵܟ ܀|
    block |܃ܡܲܠܟܵܟ ܦܲܪ̣ܩܲܢܝ ܡ̣ܢ ܫܘܼܥܒܵܕܼܵܐ ܕܒܼܝܼܫܵܐ ܘܡ̇ܘܬܵܐ|
    block |ܘܚܘܼܒܹܿܗ ܟܲܕܼܢܲܢܝ ܬܚܹܝܬܼ ܡܵܪܘܼܬܹܗ ܡ̇ܢ ܢܵܨܹ̇ܐ ܐܲܢ̄ܬܿ ܀|
    block |܃ܠܕܼܝܼܠܹܗ ܐܸܬܼܵܐ ܘܠܵܐ ܨܒܼܵܘ ܕܝܼܠܹܗ ܕܲܢܩܲܒܿܠܘܼܢܵܝܗܝ|
    block |ܘܕܲܚ̣ܙܵܐ ܕܣܲܩ̣ܪܘܼܗܝ ܓ̣ܒܼܵܐ ܠܹܗ ܥܲܡܵܟ ܘܐܲܣܠܝܼ ܠܕܝܼܠܹܗ ܀|
    block |܃ܐܸܬܼܵܐ ܨܹܐܕܲܝܟ ܐܵܘ ܠܵܐ ܐܸܬܼܵܐ ܐܸܡܲܪ ܩܘܼܫܬܵܐ|
    block |ܓܒܼ݂ܵܐ ܠܹܗ ܥܲܡܡܹ̈ܐ ܐܵܘ ܠܵܐ ܓܒܼܵܐ ܠܹܗ ܬܢܝܼ ܐܲܝܟ ܕܐܝܼܬܹܝܗ̇ ܀|
    block |܃ܐܸܢ ܠܵܘ ܗܘ̤ܝܘܼ ܕܐܸܬܼܵܐ ܨܹܐܕܲܝܟ ܡܲܢ̣ܘܼ ܕܲܒܼܛܲܠ݂ܬܿ|
    block |ܘܐܸܢ ܠܵܐ ܓܒܼ݂ܵܐ ܠܹܗ ܥܲܡܡܹ̈ܐ ܚܠܵܦܲܝܟ ܠܡܵܢ ܡ̇ܘܕܹܿܝܢ ܒܹܗ ܀|
    block |܃ܕܐܸܬܼܵܐ ܓܲܠܝܵܐ ܗ̄ܝܼ ܘܠܲܝܬܿ ܢܲܗܝܼܪܵܐ ܕܢܲܗܝܼܪ ܡܸܢܵܗ̇|
    block |ܘܕܲܓܼܒܼܵܐ ܠܥܲܡܡܹ̈ܐ ܣܵܗ̇ܕܿܝܼܢ ܥܲܡܡܹ̈ܐ ܘܐܲܠܵܗܲܝ̈ܗܘܿܢ ܀|
    block |܃ܥܲܡܡܹ̈ܐ ܕܩܲܒܿܠܘܼܗܝ ܡܵܘܕܹܿܝܢ ܕܐܸܬܼܵܐ ܘܐܲܢ̄ܬܿ ܟܵܦܲ݁ܪ ܐܲܢ̄ܬܿ|
    block |ܘܐܲܠܵܗܲܝ̈ܗܘܿܢ ܝܲܗ̣̄ܒܼܘ ܠܹܗ ܐܝܼܕܼܵܐ ܘܐܲܢ̄ܬܿ ܥܵܪܹܩ ܐܲܢ̄ܬܿ ܀|
    block |܃ܡ̇ܢ ܐܵܡܲ݁ܪ ܐܲܢ̄ܬܿ ܥܲܠ ܣܵܓܼܘܿܕܹ̈ܐ ܘܡܸܣܬܲܓܼܕܵܢܹ̈ܐ|
    block |ܕܗܵܐ ܐܵܦ ܟܸܢܫܹ̈ܐ ܕܲܫܡܲܝܵܢܹ̈ܐ ܫܘܼܒܼܚܹܗ ܬܵܢܹ̇ܝܢ ܀|
    block |܃ܡܠܝܼܠܹ̈ܐ ܘܚܲܪ̈ܫܹܐ ܥܠܵܘܗܝ ܡܸܫܬܲܥܹܝܢ ܒܩܵܠܵܐ ܘܫܸܬܼܩܵܐ|
    block |ܘܐܲܢ̄ܬܿ ܒܲܠܚܘܿܕܲܝܟ ܫܲܬܿܝܼܩ ܦܘܼܡ̇ܟ ܡ̣ܢ ܬܸܫܒܿܘܿܚܬܹܿܗ ܀|
    block |܃ܚܣܵܡܵܐ ܒܝܼܫܵܐ ܥܵܘܪܵܗ̇ ܠܥܲܝܢܵܐ ܕܦܵܪܘܿܫܘܼܬܼܵܟ|
    block |ܘܠܵܐ ܨܵܒܹ̇ܐ ܐܲܢ̄ܬܿ ܠܡܸܚܙܵܐ ܢܘܼܗܪܵܐ ܕܪܲܒܿܘܼܬܼ ܫܘܼܒܼܚܹܗ ܀|
    block |܃ܒܝܼܫܘܼܬܼ ܝܲܨܪܵܟ ܥܒ݂ܲܕܼܬܵܟ ܣܲܡܝܵܐ ܕܠܵܐ ܒܘܼܝܵܢܵܐ|
    block |ܘܟܲܕܼ ܚܵܙܹ̇ܐ ܐܲܢ̄ܬܿ ܠܵܐ ܚܵܙܹ̇ܐ ܐܲܢ̄ܬܿ ܡܸܕܸܿܡ ܪܓܼܠܸܐ ܀|
    block |܃ܐܸܠܘܼ ܪܓܼܝܼܫ ܗܼ̄ܘܲܝܬܿ ܕܠܲܐܝܠܹܝܢ ܛܘܼܒܹ̈ܐ ܢܘܼܟܼܪܵܝܵܐ|
    block |ܟܒܲܪ ܩܵܪܹܐ ܗܼ̄ܘܲܝܬܿ ܫܡܲܝܵܐ ܘܐܲܪܥܵܐ ܕܲܢܒܲܟܿܘܿܢܵܟ ܀|
    block |܃ܐܸܠܘܼ ܡܦܵܣ ܗܼ̄ܘܲܝܬܿ ܒܕܼܝܼܢܵܐ ܕܲܢܛܝܼܪ ܠܡܲܪܵܚܘܼܬܼܵܟ|
    block |ܟܒܲܪ ܒܵܟܹ̇ܐ ܗ̤ܘܲܝܬܿ ܠܹܠܲܝ ܐܝܼܡܵܡ ܘܠܵܐ ܫܵܠܹ̇ܐ ܗܼ̄ܘܲܝܬܿ ܀|
    block |܃ܐܸܬܼܟܲܣܝܼܘ ܠܗܘܿܢ ܛܘܼܒܹ̈ܐ ܘܢܸܓܼܕܹܿܐ ܡ̣ܢ ܪܸܥܝܵܢܵܟ|
    block |ܘܠܵܐ ܚܵܙܹ̇ܐ ܐܲܢ̄ܬܿ ܠܵܐ ܠܲܕܼܩܵܝ̈ܡܵܢ ܘܠܵܐ ܠܕܲܥܬܼܝܼ̈ܕܼܵܢ ܀|
    block |܃ܘܐܸܠܵܐ ܡܲܢ̣ܘܼ ܕܲܣܡܸܐ ܘܲܚܪܸܫ ܒܕܼܘܼܡܚܵܐ ܕܝܼܠܵܟ|
    block |ܕܡܲܣܠܹܝܬܿ ܘܲܫܠܹܝܬܿ ܘܠܵܐ ܦܵܪܹܫ ܐܲܢ̄ܬܿ ܡܸܛܠ ܡ̇ܢܵܐ ܀|
    block |ܗ̤ܘܲܝܬܿ ܢܘܼܟܼܪܵܝܵܐ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ܃|
  block
    block |ܘܢܵܕܿ݁ܝܼܢ ܡܸܢܵܟ ܥܝܼܪܹ̈ܐ ܘܐ̄ܢܵܫܵܐ ܘܠܵܐ ܒܵܗܹ̇ܬܼ ܐܲܢ̄ܬܿ ܀|
    block |܃ܫܕܹܝܬܿ ܐܲܝܟ ܙܸܒܼܠܵܐ ܘܕܼܵܐܹ̇ܫ ܟܠܢܵܫ ܠܥܸܠ ܡ̣ܢ ܪܹܫܵܟ|
    block |ܘܠܵܐ ܡܸܬܼܒܲܩܹܝܬܿ ܕܡ̇ܢܲܐ ܗ̄ܝܼ ܥܸܠܬܼܵܐ ܕܫܝܼܛܘܼܬܼ ܢܲܦܫܵܟ ܀|
    block |܃ܦܸܣܩܲܬ̤ ܐܘܼܪܚܵܐ ܕܲܫܡܲܝܵܢܹ̈ܐ ܡ̣ܢ ܨܹܝܕ ܥܲܡܵܟ|
    block |ܘܠܵܐ ܡܸܬܼܒܲܝܢܲܬܿ ܕܥܲܠ ܡ̇ܢ ܐܲܗܡܝܼܘ ܡ̣ܢ ܬܸܫܡܸܫܬܵܟ ܀|
    block |܃ܒܛܸܠܘ̣ ܓܸܠܝܵܢܹ̈ܐ ܐܲܠܵܗܵܝܹܐ ܡ̣ܢ ܟܵܪ̈ܘܿܙܲܝܟ|
    block |ܘܠܲܝܬܿ ܕܲܡܩܲܪܸܒܼ ܣܲܡܵܐ ܠܟܹܐܒܲܝ̈ܟ ܐܵܦܠܵܐ ܒܠܲܚܡܵܐ ܀|
    block |܃ܠܘܲܝ ܝܵܕܲ݁ܥ ܗܼ̄ܘܲܝܬܿ ܠܡܸܬܼܒܲܩܵܝܘܼ ܒܪܲܒܿܘܼܬܼ ܫܸܦܠܵܟ|
    block |ܘܡܸܬܿܬܲܢܲܚ ܗܼ̄ܘܲܝܬܿ ܥܲܠ ܡܝܼܬܼܘܼܬܼܵܟ ܕܲܕܠܵܐ ܢܵܡܘܿܣ ܀|
    block |܃ܠܘܲܝ ܚܵܙܹ̇ܐ ܗܼ̄ܘܲܝܬܿ ܣܲܢܝܼܘܼܬܼ ܢܲܦܫܵܟ ܫܟܼܝܼܪ ܐܲܢ̄ܬܿ|
    block |ܘܡܸܬܼܢܲܟܲܦ ܗܼ̄ܘܲܝܬܿ ܐܵܦܸܢ ܩܲܠܝܼܠ ܡ̣ܢ ܣܲܢ̈ܝܵܬܼܵܟ ܀|
    block |܃ܠܘܲܝ ܨܵܐܹ̇ܬܼ ܗܼ̄ܘܲܝܬܿ ܩܵܠ ܟܘܼܘܵܢܵܐ ܕܲܡܚܲܟܿܡܵܢܲܝ̈ܟ|
    block |ܘܦܵܬܼ̇ܚܲܬܿ ܗܵܘܢܵܟ ܕܬܸܥܘܿܠ ܨܹܐܕܲܝܟ ܡܸܠܲܬܼ ܚܲܝܹ̈ܐ ܀|
    block |܃ܠܘܲܝ ܡܸܣܬܲܟܿܠܲܬܿ ܒܲܣܬܼܝܼܪ̈ܵܬܼܵܐ ܕܲܒܼܓܼܵܘ ܣܸܦܪܹ̈ܐ|
    block |ܘܚܵܙܹ̇ܝܬܿ ܕܲܫܠܸܡ̣ ܚܲܝܠܵܐ ܕܲܒܼܗܹܝܢ ܒܗܵܢܵܐ ܕܲܙܩܲܦ̣ܬܿ ܀|
    block |܃ܙܩܝܼܦܹܗ ܣܲܚܦܵܟ ܡ̣ܢ ܫܘܼܠܛܵܢܵܐ ܕܪܲܒܿܘܼܬܼ ܕܲܪܓܼܵܟ|
    block |ܘܐܲܣܠܝܼ ܘܲܫܕܵܟ ܡ̣ܢ ܝܵܪܬܿܘܼܬܼܵܐ ܕܒܹܝܬܼ ܐܲܒܼܵܗܲܝ̈ܟ ܀|
    block |܃ܡܵܘܬܹܿܗ ܕܲܗ̤ܵܐ ܥܸܠܲܬܼ ܚܲܝܹ̈ܐ ܠܡܝܼ̈ܬܹܐ ܘܚܲܝܹ̈ܐ|
    block |ܠܵܟ ܥܲܬܼܕܼ ܠܵܟ ܡܲܚܢܘܿܩܝܼܬܼܵܐ ܘܢܸܓܼ̈ܕܹܿܐ ܥܦܝܼܦܹ̈ܐ ܀|
    block |܃ܠܢܓܼ̈ܕܹܿܐ ܥܦܝܼܦܹ̈ܐ ܥܬܼܝܼܕܲܬܿ ܕܬܸܥܘܿܠ ܠܝܘܿܡ ܒܘܼܚܪܵܢܵܐ|
    block |ܩܕܼܵܡ ܗܵܘ̇ ܡܲܠܟܵܐ ܕܕܼܵܢܬܵܝܗܝ ܒܐܲܪܥܵܐ ܚܲܪܡ̇ܢܵܐܝܼܬܼ ܀|
    block |܃ܕܠܵܐ ܚܵܘܣܵܢܵܐ ܡܲܣܪܲܚ ܢܸܓܼ̈ܕܹܿܐ ܥܲܠ ܒܝܼܫܘܼܬܼܵܟ|
    block |ܠܵܘ ܥܲܠ ܕܲܩ̣ܛܲܠܬܿ ܐܸܠܵܐ ܕܲܛܠܲܡ̣ܬܿ ܠܟܼܵܪܘܿܙܘܼܬܹܗ ܀|
    block |܃ܥܝܵܪܬܵܐ ܕܥܲܒܼܕܵܘ̈ܗܝ ܒܐܝܼܕܲܝ̈ܟ ܬܵܒܲܥ̇ ܒܕܼܝܼܢܵܐ ܟܹܐܢܵܐ|
    block |ܕܫܲܕܿܪ ܨܹܐܕܲܝܟ ܒܵܬܲܪ ܩܸܛܠܹܗ ܘܠܵܐ ܨܵܬܿܬܿ ܐܸܢܘܿܢ ܀|
    block |܃ܒܗܘܿܢ ܪܵܕܹܐ ܠܵܗ̇ ܠܛܵܠܘܿܡܘܼܬܼܵܟ ܕܲܛܠܲܡ̣ܬܿ ܣܲܓܿܝܼ|
    block |ܘܲܡܦܲܪܣܸܐ ܠܵܟ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀|
    block |ܥܘܼܢܵܝܵܐ܃ ܒܪܝܼܟܼܘܼ ܕܥܲܩ̣ܪܵܗ̇ ܠܨܸܗܝܘܿܢ ܨܵܠܘܿܒܼܬܵܐ܃ ܘܲܢܨ݂ܲܒܼ ܥܹܕܿܬܵܐ ܡܗܲܝܡܲܢܬܵܐ|
    block |ܒܲܬܼܚܘܼܡܹܝܗ̇ ܀|
block |ܡܐܡܪܐ ܕܚܕ ܦܪܨܘܦܐ|
  block
    block |ܡܐܡܪܐ ܕܚܕ ܦܪܨܘܦܐ|
  block
    block |ܬܘܒ ܡܐܡܪܐ ܐܚܪܢܐ ܠܡܪܝ ܢܲܣܲܝ܃ ܕܚܕ ܦܪܨܘܦܐ܁|
    block |ܥܘܢܝܬܐ ܃ ܟܗܢܐ ܒܥܝܼ ܪ̈ܚܡܐ ܥܠ ܥܠܡܐ ܕܐܚܝܼܕ ܓܘܣܐ ܒܓܼܘ ܓܪܡ̈ܝܢ܀|
    block |ܐܚܝ̈܀|
  block
    block |܃ܩܵܠܵܐ ܚܲܝܠܵܐ ܕܡܲܟܼܪܸܙ ܚ̈ܝܐ ܫܡܥ݂ܘ ܡܵܝܘ̈ܬܹܐ|
    block |ܘܲܣܢ݂ܲܘ ܥܵܠܡܵܐ ܘܪ̈ܓܼܝܼܓܼܬܗ ܥܵܒܼܘܿܪ̈ܝܵܬܐ܀|
    block |܃ܝܘܼܠܦܵܢ ܚܝ̈ܐ ܢܦܼܠ ܒܐܕܢܝ̈ܗܘܢ ܕܒܢܝ̈ ܐܪܥܵܐ|
    block |ܘܫܒܩܘܼܗܿ ܠܐܪܥܵܐ ܘܚܙ݂ܵܘ ܠܫܡܲܝܐ ܠܘܵܬ ܪ̈ܘܼܚܵܢܐ܀|
    block |܃ܘܫܡ݂ܥܘ ܗܘܼܘ ܩܵܠܐ ܕܩܿܪܐ ܠܐܢ̈ܫܐ ܠܒܸܝܬ ܐܠܗܐ|
    block |ܘܲܟܼܕܵܘ ܡܸܢܗܘܢ ܝܘܼܩܪܹܗ ܕܥܵܠܡܵܐ ܘܚܵܙ݂ܵܘ ܠܡܪܘܡܐ܀|
    block |܃ܕܢܚ ܝܘܼܠܦܢܗ ܕܒܪ ܐܠܗܐ ܒܪ̈ܥܝܢܗܘܢ|
    block |ܘܐܲܩܸܠܘ ܪܗܛܐ ܒܐܘܪܚ ܪܘܡܐ ܦܵܪܘܿܫܐܝܼܬ܀|
    block |܃ܫܡܲܥܘ ܦܪ̈ܘܫܐ ܕܐܝܼܬܗܘܼ ܥܠܡܐ ܕܠܐ ܡܬܚܒܠ|
    block |ܘܫܵܛܘܼܗܝ ܠܗܢܐ ܥܠܡܐ ܕܙܒܼܢܐ ܕܫܿܠܡ ܪܗܛܗ܀|
    block |܃ܥܠܡܐ ܒܥܠܡܐ ܚܲܠܦܘ ܟ̈ܐܢܐ ܚܲܟܝܼܡܵܐܝܼܬ|
    block |ܗܢܐ ܕܥܵܒܿܪ ܒܗܘܿ ܕܡ(ܩܲ)ܘܐ ܘܠܐ ܡܬܚܲܒܠ܀|
    block |܃ܥܘܼܡܪܐ ܙܐܲܒܢܐ ܕܡܠܹܐ ܐܘܪ̈ܐ ܣܢ݂ܘ ܦܪ̈ܘܫܹܐ|
    block |ܘܲܪܚܸܡܘ ܥܠܡܐ ܕܡܠܹܐ ܛܘܼܒܹ̈ܐ ܘܠܐ ܡܫܬܚܠܲܦ܀|
    block |܃(ܪ)ܓܐ ܪܒܐ ܥܒܕܘ ܩܕܝܼܫ̈ܐ ܦܵܪܘܫܐܝܼܬ|
    block |ܘܚܲܠܸܦܘ ܐܪܥܐ ܒܥܘܼܡܪܐ ܪܒܐ ܕܫܡܲܝ̈ܢܐ܀|
    block |܃ܐܘܿ ܐܓܼܪܐ ܕܒܝܬ ܐܠܗܐ ܢܣܓܝܼ ܐܘ ܫܪܘ|
    block |ܘܚܲܠܸܦܘ ܐܸܒܠܐ ܒܡܪܓܢܝܬܐ ܕܡܲܠܟܘܼܬ ܪܘܡܐ܀|
    block |܃ܝܗܒ݂ܘ ܠܐ ܡܸܕܡ ܘܲܩܢܲܘ ܥܘܼܬܪܐ ܕܠܵܐ ܡܬܚܲܠܨ|
    block |ܒܚܠܡܐ ܕܥܒܲܪ ܫܪܪܐ ܘܚܝ̈ܐ ܕܠܐ ܫܘܼܠܵܡܐ܀|
    block |܃ܫܡܲܥܘ ܗܘܘ ܩܠܗ ܕܒܪ ܐܠܗܐ ܘ(ܣ)ܚܘ ܠܐܘܼܪܥܗ|
    block |ܘܠܝܘܼܠܦܵܢܹܗ ܗܘ݂ܘ ܬܠܵܡܝܕܐ ܘܥܲܒ̈ܕܐ ܛܒ̈ܐ܀|
    block |܃ܚܙ݂ܘ ܕܦܬܝܚ ܠܗ ܓܲܙܗ ܪܒܐ ܩܕܡ ܡܵܝܘ̈ܬܐ|
    block |ܘܪܗܸܛܘ ܨܐܕܘܗܝ ܘܥܒܪܘ ܡܢܗ ܪܘܚܵܢܐܝܼܬ܀|
    block |܃ܫܡܥ݂ܘ ܗܝܿ ܕܐܡܪ ܕܣܝܡ ܠܐ ܐܩܢܘܢ ܡܸܕܡ ܒܐܪܥܐ|
    block |ܘܦܵܕ ܐܝܼܕ̈ܝܗܘܿܢ ܡܢ݂ ܩܢܝܵܢܐ ܘܡܼܢ ܡܲܪ̈ܗܛܐ܀|
    block |܃ܫܒܩܘ݂ ܥܲܡ̈ܠܗܘܿܢ ܘܢܦܩ݂ܘ (ܥܲܪܛ) ܡܼܢ ܡܲܪܗ̈ܛܐ|
    block |ܘܚܲܦܛܘ ܪܗܛܐ ܠܘܵܬ ܩܢܝܵܢܐ ܕܙܲܕܝܩܘܬܐ܀|
    block |܃ܫܒ݂ܩܘ ܐܒܗ̈ܐ ܐܪܦܝܼܘ ܐܚ̈ܐ ܟܦ݂ܪܘ ܒܲܒܠܝ̈ܐ|
    block |ܘܛܢ݂ܘ ܨܠܝܼܒܐ ܕܥܲܡ̈ܠܐ ܛܒ̈ܐ ܘܛܣܘܠܲܘܡܲܝܐ܀|
    block |܃ܐܪܦܝܼܘ ܢܸܫ̈ܐ ܘܫܵܛܘ ܒܘܼܣܵܡ̈ܐ ܦܓܪ̈ܢܵܝܹܐ|
    block |ܘܐܚܢ ܪ̈ܘܼܚܵܢܐ ܚܝ݂ܵܘ ܦܓܪ̈ܢܹܐ ܠܒܼܝܼ̈ܫܲܝ ܚܲܫܐ܀|
    block |܃ܠܡܵܪܵܐ ܛܵܒܼܵܐ ܕܲܡܠܹܐ ܪ̈ܚܡܹܐ ܢܩܸܦܘ ܩܕܝܼܫ̈ܐ|
    block |ܕܩܪܐ ܐܢܘܿܢ ܒܚܘܼܒܗ ܪܒܐ ܠܘܬ ܝܘܼܠܦܵܢܗ܀|
    block |܃ܠܐ ܢܸܕܬ ܠܗ ܠܗܿܘ ܒܲܣܝܼܡܐ ܘܡܠܹܐ ܪ̈ܚܡܹܐ|
    block |ܕܐܦ ܠܚܛܝ̈ܐ ܢܩܪܐ ܨܐܕܘܗܝ ܒܚܘܼܒܐ ܪܒܐ܀|
    block |܃ܐܲܘ ܠܘܵܬܝ ܠܐܝܐ ܫܩܝܼܠܵܝ ܡܲܘܒ̈ܠܹܐ ܝܲܩܝܼܪ̈ܬܐ|
    block |ܐܬܬܢܝܼܚܘ ܨܐܕܝܟ ܘܲܫܕܘ ܝܘܼܩܪܐ ܕܚܛܗܝ̈ܟܘܿܢ܀|
    block |܃ܐܘܿ ܛܝܒܘܬܼܐ ܕܡܲܠܝܐ ܟܠܗܿ ܡܪܚܡܵܢܘܼܬܐ|
    block |ܐܘܿ ܡܣܟܹܢܐ ܕܪܡܪܸܡܢ ܫܦܠܐ ܕܐܪܥܵܢܝܹܐ܀|
    block |܃ܠܐ ܐܡܪ݂ ܗܘ̤ܐ ܕܫܕܘ ܡܲܘܒ̈ܠܐ ܘܟܢ ܐܬܝܬܘܢ|
    block |ܕܠܐ ܢܬܡܲܚܠܘܿܢ ܡܼܢ ܡܲܪܕܝܼܬܐ ܕܠܘܵܬ ܚܲܝ̈ܐ܀|
    block |܃ܠܐ ܠܡ ܦܩܕ ܕܦܣܩܘ ܡܲܘܒ̈ܠܐ ܕܚܛܗܝ̈ܟܘܢ|
    block |ܕܠܐ ܢܸܬܪܦܘܢ ܘܒܲܦܣܵܩ ܣܲܒܪܐ ܢܦܘܫܘܢ ܒܐܲܪܥܐ܀|
    block |܃ܬܘ ܥܡ ܡܲܘܒ̈ܠܐ ܕܛܗܝ̈ܟܘܢ ܦܩܼܕ ܚܲܢܢܐ|
    block |ܘܐܢܵܐ ܐܲܫܒܿܘܿܩ ܘܐܚܲܣܹܝܟܼܘܿܢ ܡܼܢ ܚܘܒܝ̈ܟܘܢ܀|
    block |ܦܬܝܼܚ ܗ̄ܘ ܐܪܥܐ ܘܠܙܝܼܩܹ̈ܐ ܘܠܚܲܛܝܹ̈ܐ܃|
    block |ܘܲܫܦܝܼܥ ܚܘܼܒܹܿܐ ܕܡܵܪܹ̈ܐ ܒܲܝܬܐ ܘܠܟܼܠ ܩܿܪܹܐ܀|
    block |ܒܬܪ ܗܢܐ ܙܵܪܐ ܛܵܒܐ ܕܡܠܹܐ ܪ̈ܚܡܹܐ܃|
  block
    block |ܪܕܘ ܩܕܝܼܫ̈ܐ ܒܕܵܪ̈ܝܢ ܕܵܪ̈ܝܢ ܘܝܼܪܸܬܘ ܚܲܝ̈ܐ܀|
    block |܃ܟܕ ܒܐܪܐ ܗܘܼܐ ܘܡܼܢ ܕܐܬܥܲܠܝܼ ܠܘܵܬ ܝܵܠܘܕܗ|
    block |ܐܘܪܚܢ ܪܘܡܐ ܡܠܗܿ ܣܝܼ̈ܥܵܬܐ ܕܦܓܪ̈ܢܝܐ܀|
    block |܃ܟܕ ܥܵܒܪ ܗܘܼܐ ܣܦܪܝ ܝܲܡܐ ܕܛܒܪܝܘܣ|
    block |ܨܵܕ ܨܲܝ̈ܕܐ ܘܥܒܿܕ ܐܢܘܿܢ ܒܢܝ̈ ܥܢܝܵܢܗ܀|
    block |܃ܕܒܼܪ ܠܦܫܝܼ̈ܛܐ ܘܡܼܠܐ ܐܢܘܿܢ ܚܟܡܲܬ ܚܝ̈ܐ|
    block |ܘܫܲܕܪ ܐܢܘܿܢ ܠܐܪܒܥܦܢܝ̈ܢ ܠܲܡܣܲܒܿܪܘܼ܀|
    block |܃ܫܪ݂ܐ ܒܹܝܬ ܡܵܟܼܣܐ ܘܣܲܦܩ ܠܒܲܝܬܗ ܡܼܢ ܡܪ̈ܗܵܛܐ|
    block |ܘܲܒܩܢܝܵܢܐ ܕܙܕܝܼܩܘܼܬܐ ܣܲܡܸܝܢ ܚܲܝ̈ܘܗܝ܀|
    block |܃ܐܚܪܢܐ ܡܵܟܣܐ ܥܲܒܕܗ ܫܠܝܼܚܐ ܕܡܠܹܐ ܫܘܼܦܪܵܐ|
    block |ܘܟܠ ܕܩܢܹܐ ܗܘܼܐ ܝܗܼܒ ܠܣܢ̈ܝܼܩܐ ܘܢܩܦܗ ܘܪܕܐ܀|
    block |܃ܚܕܵܐ ܙܢܝܼܬܐ ܫܸܡܥܬ̤ ܛܸܒܿܗ ܕܪܹܐ ܩܢܝܢܗܿ|
    block |ܘܠܸܒܟܲܬ̤ ܪ̈ܓܠܘܗܝ ܘܫܩܠܬ̤ ܡܢܗ ܫܘܼܒܩܢ ܚܲܘ̈ܒܝܗ̈܀|
    block |܃ܢܲܩܦܘܼܗܝ ܓܲܒܪ̈ܐ ܘܪ̈ܗܸܛܘ ܒܬܪܗ ܥܲܒ̈ܕܐ ܘܚܹܐܪ̈ܐ|
    block |ܘܟܲܠ (ܙܲܠܝܼܐ) ܕܚܙ݂ܘ ܙܝܼܘ̤ܗ ܐܬܢܲܟܼ̈ܦܘ ܗ̄ܘܼܘ܀|
    block |܃ܩܲܒܠ ܡܵܟܣ̈ܐ ܘܠܐ ܢܸܕܐ ܠܗ ܡܼܢ ܚܲܛܝ̈ܐ|
    block |ܘܡܠܗܿ ܟܢ̈ܫܐ ܠܐܘܪܚܐ ܕܡܲܣܟܵܐ ܠܪܘܡܐ ܕܠܥܸܠ܀|
    block |܃ܓܲܒܪ̈ܐ ܘܢܸܫ̈ܐ ܪܗܛܘ ܗܘܘ ܘܢܲܩܦ̄ܘܼ ܚܘܼܒܵܢܐܝܼܬ|
    block |ܘܣܲܝܒܪ ܥܡܲܡ̈ܠܐ ܕܙܕܝܩܘܼܬܐ ܡܛܠ ܚܘܼܒܗ܀|
    block |܃ܘܟܕ ܐܬܥܲܠܝܼ ܘܡܼܢ ܝܡܝܼܢܐ ܕܐܒܘܼܗܝ ܝܼܬܒ|
    block |ܝܲܬܝܼܪ ܥܲܬܕܹ ܐܘܼܪܲܚ ܪܘܡܵܐ ܒܲܒܢܝ̈ ܐܵܕܵܡ܀|
    block |܃ܨܵܕܗ ܠܦܘܠܘܿܣ ܟܕ (ܓܵܙܸܡ) ܗ̄ܘܼܐ ܥܠ ܩܕܝܼ̈ܫܘܗܝ|
    block |ܘܥܲܒܕܗ ܢܝܼܫܵܐ ܠܟܼܠ ܢܣܝܘ̈ܢܐ ܕܡܸܛܬܹܗ܀|
    block |܃ܕܢܚ݂ ܗܘܼܐ ܢܘܼܗܪܗ ܒܝܬ ܩܛܪܘܿܢܐ ܩܘܼܪܢܹܝܠܘܿܣ|
    block |ܘܲܥܒܲܕ ܠܒܲܝܬܹܗ ܥܹܕܬܐ ܪܒܬܿܐ ܠܫܘܼ̈ ܕܫܡܸܗ܀|
    block |܃ܐܩܝܼܡ ܣܵܒܹ̈ܐ ܡܼܢ ܪ̈ܲܟܿܝܼܟܹܐ ܘܡܼܢ ܝܲܩܝܼܪܸ̈ܐ|
    block |ܘܫܲܕܪ ܐܢܘܿܢ ܒܥܦܪܗܿ ܕܐܪܥܵܐ܀|
    block |܃ܩܪ݂ܐ ܠܥܠ̈ܝܡܹܐ ܡܼܢ ܒܘܼܣܵܡ̈ܐ ܘܡܼܢ ܦܘܼܢ̄ܩܸ̈ܐ|
    block |ܘܙܲܘܸܕ ܐܢܘܿܢ ܨܘܡ̈ܐ ܥܡ̈ܝܼܠܐ ܘܲܨܠܵܘܵܬܐ܀|
    block |܃ܐܕܝܼܩ ܪܡܙܹܗ ܥܲܠ ܟܲܠ̈ܬܼܐ ܒܓܢܘܿܢܲܝ̈ܗܸܝܢ|
    block |ܘܲܫܒܲܩ ܚܲܬ̈ܢܐ ܒܢ̈ܝ ܡܝܘ̈ܬܐ ܘܐܸܙܲܠ ܒܬܪܗ܀|
    block |܃ܐܲܚܸܬ ܡܲܠ̈ܟܹܐ ܡܼܢ ܩܵܪ̈ܘܟܐ ܙܘܕܝܼܪܗ ܨܸܒܼܬܐ|
    block |ܘܒܲܪܓܸܠ ܐܲܪܗܸܛ ܐܢܘܿܢ ܒܐܘܼܪܚ ܪܘܡܐ܀|
    block |܃ܐܫܠܚ ܐܢܘܿܢ ܡܼܢ ܫܹܐܪ̈ܝܐ ܘܲܢܚ̈ܬܐ ܛܒܹ̈|
    block |ܘܐܲܠܒܸܫ ܐܢܘܿܢ ܢܲܚ̈ܬܐ ܒ̈ܠܲܝܐ ܕܡܣܟܿܢܘܼܬܐ܀|
    block |܃ܕܢܚܼ ܥܲܠ ܡܲܠ̈ܟܐ ܘܕܲܒܲܪ ܐܢܘܿܢ ܚܘܼܒܹܗ|
    block |ܘܥܼܒܲܕ ܐܸܢܘܿܢ ܛܵܒܹ̈ܐ ܠܟܲܪܘܙܘܼܬܹܗ܀|
    block |܃ܒܢܝ̈ ܦܵܠܵܛܝܼܢ ܠܡܲܕܒܪܐ ܨܲܗܝܵܐ ܐܲܦܸܩ ܐܸܢܘܿܢ|
    block |ܘܲܥܒܲܕ ܐܢܘܿܢ ܒܢܝ̈ ܥܢܝܵܢܹܐ ܕܫܡܲܝ̈ܢܐ܀|
    block |܃ܛܘܼܪ̈ܐ ܘܢܐܪܟܹ̈ܐ ܡܠ݂ܵܐ ܐܢܘܿܢ ܣܸܕܪ̈ܐ ܕܡܫܒ̈ܚܵܘܼܬܐ|
    block |ܘܡܲܕܒܪܐ (ܦܲ)ܗܝܵܐ ܓܘܼܕ̈ܐ ܣܕܪ ܒܹܗ ܕܒܢܝ̈ ܢܘܼܗܪܐ܀|
    block |ܫܩܝܼܦ̈ܐ ܪ̈ܡܐ ܘܪ̈ܫܲܝ ܛܘܼܪ̈ܐ ܡܠܹܝܢ ܩܕܝܼܫܘ̈ܗܝ܆|
    block |ܘܪܵܥܿܡܝܼܢ ܡܢܗܘܢ ܩ̈ܠܐ ܪ̈ܚܝܼܡܐ ܕܚܹܝܠ ܚܸܟ̈ܡܵܬܗ܀|
    block |܃ܢܘܼܪܐ ܕܚܘܼܒܹܗ ܐܪܡܝܼ ܒܐܪܥܐ ܒܪ ܐܠܗܐ|
    block |ܘܦܓܪܹܗ ܠܥܠܡܐ ܒܪܸܚܡܲܬ ܚܝ̈ܐ ܪ̈ܘܚܵܢܝܹܐ܀|
    block |܃ܒܢܘܼܪܵܐ ܕܚܘܼܒܗ ܐܲܘܩܕܵܗܿ ܠܪܓܿܬܼܐ ܕܐܪ̈ܥܵܢܝܵܬܼܐ|
    block |ܘܢܲܦܕܹܗ ܠܥܠܡܐ ܠܗܿܘ ܒܘܼܣܵܡܐ ܕܠܐ ܡܬܚܲܒܲܠ܀|
    block |܃ܐܲܩܸܠ ܡܸܢܗ ܝܘܼܩܪܐ ܕܘܟ̈ܠܹܐ ܕܡ̈ܠܝܵܢ ܐܘܼ̈(ܟܿ)|
    block |ܘܟܲܕܢܹܗ ܒܢܝܼܪܗ ܕܗܲܢܝܼ ܘܒܲܣܝܼܡ ܘܢܝܼܚ ܘܡܫܲܝܲܢ܀|
    block |܃ܣܵܡ ܥܠ ܟܲܬܿܦܹܗ ܡܲܘܟܠܐ ܕܪܘܚܵܐ ܕܛܵܒ ܩܠܝܼܠܐ|
    block |ܘܐܲܪܨܹܗ ܒܐܘܼܪܚܹܐ ܕܡܲܣܩܵܐ ܠܪܘܡܐ ܠܒܹܬ ܡܲܠܟܘܼܬܐ܀|
    block |܃ܒܗܕܐ ܐܘܼܚܵܐ ܪܕܘ ܩܲܕܝܼܫ̈ܐ ܒܕܵܪ̈ܝܼܢ ܕܵܪ̈ܝܼܢ|
    block |ܘܥܡ ܐܠܗܐ ܦܠܸܚܘ ܙܗܝܵܐܝܼܬ ܘܲܩܢ݂ܵܘ ܚܝ̈ܐ܀|
    block |܃ܒܙܘܕܐ ܐܘܼܚܵܐ ܪܕܵܐ ܩܲܕܝܫܐ ܕܡܵܐ ܕܡܵܪܗ ܪܥܲܡ|
    block |(ܙܪܝܼܙܵܐܝܼܬܼ) ܦܠܲܚ ܒܐܫܟܵܪܐ ܕܙܕܝܩܘܬܐ܀|
    block |ܡܼܢ ܛܲܠܝܘܼܬܗ|
    block |ܡܼܢ ܛܠܝܘܼܬܹܗ ܠܒܕܗܿ ܠܐܘܼܪܚܵܐ ܕܙܕܝܼܩܘܼܬܐ܃|
  block
    block |ܘܬܪܝܨܵܐܝܼܬ ܪܕܵܐ ܟܹܐܵܘܵܢܵܐ ܕܩܲܕܝܼܫܘܼܬܐ܀|
    block |܃ܐܘܫܸܛ ܨܲܘܪܗ ܘܛܢ݂ ܢܝܼܪܹܗ ܕܒܲܪ ܐܲܠܗܐ|
    block |ܘܟܲܫܝܼܪܐܝܼܬ ܢܓܲܕ ܒܐܫܟܵܪܐ ܕܙܕܝܩܘܼܬܐ܀|
    block |܃ܫܕܵܐ ܡܼܢ ܟܲܬܦܹܗ ܡܲܘܟܠܐ ܕܥܵܠܡܐ ܕܡܲܠܝܐ ܐܘ̈ܪܹܐ|
    block |ܘܲܛܢ ܡܼܵܘܒܿܠܵܐ ܕܒܲܪ ܐܠܗܐ ܕܡܲܠܝܐ ܚܲܝ̈ܐ܀|
    block |܃[܁܁܁]ܘܿܪ ܐܚܢ ܛܲܒܐ ܡܼܢ ܒܝܬ ܢܫܒܲܘ̄ ܕܥܵܠܡܐ ܣܲܟܼܠܵܐ|
    block |ܘܒܲܕܡܘܼܬ ܨܲܦܪܐ ܦܠ݂ܛ ܡܼܢ ܦܲܚ̈ܐ ܕܪܓܝܓܬܼܐ܀|
    block |܃ܥܪ݂ܩ ܡܼܢ ܥܠܡܐ ܕܚܵܢܩ ܠܒܢܘ̈ܗܝ ܒܪ̈ܓܓܬܗ|
    block |ܘܗܘ̤ܐ ܚܲܒܼܪܐ ܠ̈ܟܐܢܐ ܕܦܠܚ݂ܘ ܥܲܡ ܐܠܗܐ܀|
    block |܃ܚܵܣܠܹܗ ܦܘܼܡܗ ܡܼܢ ܥܸܢܝܵܢ̈ܐ ܐܪܥܵܢܝܹܐ|
    block |ܕܒܲܙܡܝܼܪ̈ܬܐ ܪ̈ܘܚܵܢܝܬܼܐ (ܗܿܪܓܼ) ܣܦ̈ܘܵܬܗ܀|
    block |܃ܡܼܕܵܩ ܚܘܼܫܵܒܹܗ ܡܼܢ ܥܢ̈ܝܵܢܹܐ ܐܪ̈ܥܵܢܵܝܹܐ|
    block |ܘܠܗܘܼܠ̈ܠܹܐ ܪ̈ܘܚܵܢܹܐ ܦܲܠܥܐ ܥܲܒܼܕܹܗ܀|
    block |܃ܐܗܡܝܼ ܚܝܵܪܗ ܡܼܢ ܨܒ̈ܘܵܬܗ ܕܥܠܡܐ ܗܵܢܐ|
    block |ܘܡܸܬܒܲܩܐ ܗܘ݂ܵܐ ܒܗܿܢܘܿܢ ܛܘܼܒ̈ܐ ܕܒܹܝܬ ܐܠܗܐ܀|
    block |܃ܣܒ݂ܲܪ ܡܲܫܡܲܥܬܹܗ ܕܠܐ ܬܨܘܼܬ ܩ̈ܠܐ ܦܓܼܪ̈ܢܝܹܐ|
    block |ܘܙܲܟܲܝ ܘܡܲܪܩܗܿ ܕܐܫܡܲܥ ܩ̈ܠܹܐ ܪ̈ܘܚܵܢܝܐ܀|
    block |܃ܐܣܓ ܠܸܒܗ ܡܢ݂ ܚܲܕ̈ܘܵܬܐ ܕܠܹܐ ܡܸܬܩܕ̈ܝܵܢ|
    block |ܘܲܙܠܲܚ ܘܲܡܠܝ݂ܗܝ ܟܠ ܚܕ̈ܘܵܬܐ ܫܡܲܝܵܢ̈ܝܵܬܐ܀|
    block |܃ܚܡܲܠ ܗܘ݂ܐ ܣܲܘܩܹܗ ܡܼܢ ܪ̈ܘܚܵܢܹܐ ܦܓܪ̈ܢܝܹܐ|
    block |ܘܡܸܬܒܲܣܡ ܗܘ݂ܐ ܒܥܸܛܪܹ̈ܐ ܙܟܲܝ̈ܐ ܕܙܕܝܩܘܼܬܐ܀|
    block |܃ܨܲܠܸܠ ܗܘܿܢܗ ܡܼܢ ܨܵܐܘܼܬܐ ܕܐܪ̈ܥ̈ܢܝܵܬܼܐ|
    block |ܘܥܲܠܝܼ ܡܵܡܹܗ ܒܛܲܟܣܵܐ ܪܵܡܵܐ ܕܪ̈ܘܼܚܵܢܹܐ܀|
    block |܃ܟܲܢܸܫ ܢܲܦܫܹܗ ܡܼܢ ܚܘܼܫܵܒܹ̈ܐ ܦܓܪ̈ܢܝܹܐ|
    block |ܘܲܙܠܲܚ ܘܲܡܠܵܗܿ ܟܠ ܥܸܢܝܵܢܹ̈ܐ ܐܠܵܗܵܝ̈ܐ܀|
    block |܃ܫܲܕܪ ܡܲܕܥܹܗ ܠܘܵܬ ܗܿܘ ܡܲܕܥܵܐ ܕܐܠܗܘܼܬܐ|
    block |ܘܡܬܒܲܩܹܐ ܗܘܼܐ ܟܗܵܢܘܿܢ ܚܝ̈ܐ ܕܠܐ ܫܘܼܠܵܡܐ܀|
    block |܃ܝܲܗܼܒ ܗܲܕܵܡܵܘܗ̈ܝ ܠܣܲܗܪ̈ܐ ܥܡܝܼ̈ܠܐ ܘܲܨܠܵܘܵܬܐ|
    block |ܘܩܲܕܝܼܫ (ܪ̈ܓܫܲܘܗܝ) ܒܟܼܠܹܗ ܪܲܗܛܵܐ ܕܙܲܕܝܼܩܘܼܬܐ܀|
    block |ܙܠܝܼ ܗܘܼܐ ܙܘܥ̈ܘܗܝ ܒܢܘܼܗܪܗ ܪܒܐ ܕܙܩܝܦܘܬܐ܆|
    block |ܘܲܢܗܲܪ ܟܠܹܗ ܒܫܸܡܫܵܐ ܡܫܝܼܚܐ ܕܟܠܗ ܢܘܼܗܪܐ ܗ̄ܘ܀|
    block |܃ܩܲܕܝܫ ܢܲܦܫܗ ܘܕܟܝܼ ܦܓܪܗ ܡܪܩ ܚܘܫܵܒ̈ܘܗܝ|
    block |ܘܗܘܼܐ ܟܠܹܗ ܡܵܐܢܵܐ ܕܲܟܼܝܵܐ ܠܪܘܼܡܵܐ ܚܲܝܐ܀|
    block |܃ܨܠܝܼܒܐ ܕܥܡ̈ܠܐ ܛܝܢ ܗܘܼܐ ܢܲܟܦܐ ܥܠ ܟܬܦ̈ܬܗ|
    block |ܘܪ̈ܗܛܐ ܪܲܒܵܐ ܠܒܲܝܟ ܗ̄ܘܼܵܐ ܒܐܘܪܚܐ ܕܒܹܝܬ ܡܲܠܟܘܼܬܼܐ܀|
    block |܃ܙܩܝܼܦܗ ܛܝܢ ܗܘܼܐ ܐܝܟ ܦܘܩܕܝܐ ܕܒܦ ܐܠܗܐ|
    block |ܘܗܼܘ ܠܡ ܙܩܝܼܦ ܗܘܼܐ ܠܥܵܠܡܐ ܟܠܗ (ܘܠܪ̈ܓܡܵܬܹܗ)|
    block |܃ܒܕܡܘܼܬ ܢܸܫܪܐ ܛܣ ܛܘܼܒܢܐ ܠܥܸܠ ܡܼܢ ܦܚ̈ܐ|
    block |ܘܲܛܪܲܦܓܸܦܹ̈ܐ ܠܪܘܡܵܐ ܕܠܥܸܠ ܠܥܕܲܬ ܒܼܘܼܩܪܹ̈ܐ܀|
    block |܃ܙܪܝܼܙ ܗܘܼܐ ܚܲܣܝܵܐ ܒܥܡ̈ܠܐ ܛܒ̈ܐ ܕܙܕܝܩܘܼܬܐ|
    block |ܘܠܐ ܣܲܒܼܥܵܐܝܼܬ ܡܸܬܥܲܠܹܐ ܗ̄ܘܼܵܐ ܒܩܲܕܝܼܫܘܼܬܵܐ܀|
    block |ܒܪܘܿܓܐ ܪܵܡܿܐ ܗܘܿ ܕܒܢ̈ܝܐ ܡܵܡ ܠܲܩܢܘܿܡܹܗ܆|
    block |ܘܟܲܫܝܼܪܐܝܼܬ ܦܠܚ ܒܲܩܪܝܬܐ ܕܐܒܘܼ̄ ܟܲܣܝܐ܀|
    block |ܠܲܘ ܐܝܟ ܥܲܒܕܐ ܦܠܚ ܟܫܝܼܪܐ ܩܕܡ ܡܵܪܘܼܬܐ܆|
    block |ܘܠܘ ܐܓܝܼܪܐ ܚܫܒܼ ܠܲܩܢܘܡܗ ܟܕ ܦܿܠܚ ܗܘܼܐ܀|
    block |܃ܥܲܒܕܐ ܦܿܠܚ ܟܕ ܡܣܬܿܪܓ ܡܼܢ ܫܘܠܛܢܐ|
    block |ܐܦ ܐܓܝܪܐ ܡܣܲܟܐ ܠܐܓܪܗ ܘܢܣܿܒ ܫܥܬܗ܀|
    block |܃ܒܪܐ ܕܝܢ ܦܿܠܚ ܐܝܟ ܕܒܕܝܼܠܗ ܟܲܫܝܼܪܐܝܬ|
    block |ܘܫܲܪ̈ܝܪܐ ܠܗ ܕܝܪܬܐ ܐܝܼܬܘ̈ ܒܝܬ ܝܠܘܕܗ܀|
    block |܃ܠܫܡܫܐ ܕܢܥܪܒ ܡܣܲܟܐ ܥܒܕܐ ܐܦ ܐܓܝܪܐ|
    block |ܘܐܝܟ ܕܒܲܡܫܵܟܼܐ ܦܵܠܚܝܼܢ ܬܪܝܗܘܢ ܘܠܲܘ ܡܼܢ ܚܘܼܒܵܐ܀|
    block |ܝܵܪܬܐ ܥܿܡܠ ܪܒܐ ܚܲܡܝܼܡܐܝܼܬ܆|
  block
    block |ܘܠܩܢܝܵܢܘܗܝ ܘܥܪܒܹܐ ܟܠܫܥ݂ ܟܫܝܼܪܐܝܼܬ܀|
    block |܃ܒܗܵܢܐ ܛܟܣܵܐ ܦܠܚ݂ ܩܕܝܼܫܐ ܕܥܠܘܗܝ ܡܸܠܬܝ|
    block |ܘܟܠܗܘܢ ܚܲܝܘ̈ܗܝ ܥܡ ܐܠܗܐ ܥܡ݂ܠ ܕܟܝܐܝܼܬ܀|
    block |܃ܟܠܗܘܢ ܝܘܡܲܘ̈ܗܝ ܩܡ݂ ܒܐܓܘܢܵܐ ܕܙܕܝܩܘܼܬܐ|
    block |ܘܒܬܲܟܬܘܫܐ ܪܘܵܚܢܝܐ ܕܫܼܥܬܗ ܐܫܬܿܝ܀|
    block |܃ܠܘܩܒܲܠ ܣܕܪ̈ܐ ܕܚܫ̈ܐ ܘܫܐܕܵܐ ܩܡ ܢܲܨܝܼܚܐ|
    block |ܘܲܡܚ݂ܐ ܩܪܵܒܐ ܘܲܙܟܼܐ ܘܲܢܦܲܩ ܓܲܢܒܪܐܝܼܬ܀|
    block |܃ܥܡܓܘܵܝܐ ܘܥܲܡ ܒܪ̈ܝܐ ܣܕܪ ܬܟܬܘܫܐ|
    block |ܘܬܪܥ݂ ܣܕܪ̈ܐ ܘܢܦܩ ܙܲܟܵܝ ܡܼܢ ܐܓܘܢܐ܀|
    block |܃ܣܕܪ̈ܐ ܣܒܝܼܣ̈ܐ ܕܚ̈ܫܐ ܙܟܐ ܗܘ݂ܐ ܒܝܕ ܚܘܼܡܣܵܢܗ|
    block |ܘܝܲܗܠܐ ܕܫܐܕ̈ܐ ܪܕܦ ܩܕܝܫܐ ܒܲܨܠ̈ܘܬ̈ܗ܀|
    block |܃ܦܠܿܚܐ ܗܘܼܐ ܓܝܪ ܕܡܠܹܝܢ ܡܲܠ̈ܟܐ ܠܐ ܡܵܝܘܬܐ|
    block |ܘܡܚܲܙܩ ܗܘ݂ܠ ܟܠܗ ܒܕܝܢܵܐ ܕܙܕܝܩܘܼܬܐ܀|
    block |܃ܠܒܝܼܫ ܗܘ݂ܐ ܚܲܝܠܐ ܕܗܝܡܵܢܘܬܼܐ ܬܪܝܼܨܬ ܫܘܼ̄|
    block |ܘܲܒܫܸܪܝܢܐ ܕܙܕܝܩܘܼܬܐ ܚܙܝܼܩ ܗܘܼܐ ܚܲܣܝܐ܀|
    block |܃ܣܝܼܡ ܗܘܼܐ ܒܪܹܫܗ ܚܕܐ ܣܢܢܘܪܬܐ ܕܪܘܝܵܐ ܚܲܫܠܗܿ|
    block |ܨܠܝܼܒܐ ܚܲܝܐ ܕܙܝܥܝܼܢ ܡܢܗ ܫܐܕ̈ܐ ܒܝܼܫ̈ܐ܀|
    block |܃ܠܒܝܢ ܗܘܼܐ ܒܐܝܕܗ ܩܫܬܐ ܪܒܬܐ ܕܨܘܡܵܐ ܙܲܗܝܐ|
    block |ܘܡܬܝܼܚܐ ܗܘܼܐ ܒܝܲܬܪܐ ܚܠܝܼܡܐ ܕܥܡ̈ܠܐ ܛܒ̈ܐ܀|
    block |܃ܛܝܼܢ ܗܘܼܐ ܓܐܪ̈ܐ ܕܨ̈ܘ̈ܬܐ ܚܠܝܼܡܲܬ ܓܸܦ̈ܐ|
    block |ܘܚܵܢܐ ܒܢܝܼܫܐ ܠܐܓܘ̈ܢܝܗܘܿܢ ܕܫ̈ܐܕܐ ܛܪ̈ܘܢܐ܀|
    block |ܠܒܝܼܟ ܗܘ݂ܐ ܒܐܦܘ̈ܗܝ ܣܲܒܪܐ ܕܢܘܼܪܐ ܕܪܚܡܲܬ ܡܵܪܗ܆|
    block |ܘܒܝܲܡܝܼܢܗ ܢܲܝܙܟܐ ܕܡܲܥܒܸܩ ܒܚܘܼܒܐ ܕܟܝܐ܀|
    block |܃ܣܐܝܢ ܗܘ݂ܐ ܒܪܓܠܘܗܝ ܚܕ ܛܘܼܝܵܒܐ ܛܢܢܐ ܟܐܢܐ|
    block |ܘܒܲܕܡܘܼܬ ܒܲܪܩܐ ܥܠ ܣܕܪ̈ܐ ܕܒܢ̈ܝ ܚܫܒܐ܀|
    block |܃ܩܫܹܐ ܗܘܼܐ ܘܲܠܒܝܼܒ ܙܪܝܼܙ ܗܘ݂ܐ ܘܩܲܠܝܼܠ ܥܝܼܪ ܗܘ݂ܐ ܘܚܦܝܼܛ|
    block |ܡܗܝܼܪ ܗܘ݂ܐ ܘܢܲܨܝܼܚ ܘܲܒܙܟܘܼܬܐ ܫܠܸܡܘܼ ܬܲܘܬ̈ܘ ܫܘ̄܀|
    block |܃ܫܐܕܵܐ ܘܚܫ̈ܐ ܐܦܢܝܼܘ ܚܲܨܐ ܩܓܡ ܢܲܨܝܼܚܐ|
    block |ܘܪܕܝܦܝܢ ܗܘܼܘ ܩܕܡ ܗܘܿ ܦܿܠܚܐ ܕܙܕܝܩܘܼܬܐ܀|
    block |܃ܬܗܲܪܘ ܒܹܗ ܣܕܪ̈ܐ ܕܫܡܲܝ̈ܢܐ ܠܒܝܼܫ̈ܝ ܢܘܼܗܪܐ|
    block |ܟܕ ܡܲܒܪܥ ܗܼܘܐ ܘܪܒܐ ܠܫܐܕܵܐ ܒܢ̈ܝ ܚܫܘܟܐ܀|
    block |܃ܚܕܝܼܘ ܒܗ ܟܢ̈ܫܐ ܕܫܡܝ̈ܢܐ ܘܥܘܼܫܢܐ ܝܲܗܒܘ ܠܗ|
    block |ܒܗܿܘ ܬܟܬܘܫܐ ܕܥܲܡ ܫܘܼܠܛ̈ܢܐ ܒܢ̈ܝ ܐܟܕ̈ܢܐ܀|
    block |܃ܐܩܪܸܟܘ ܘܲܙܟܼܐ ܒܥܘܼܫܢܐ ܡܼܢ ܬܟܬܘܫܐ|
    block |ܘܒܝܬ ܐܠܗܐ ܗܐ ܡܛܒ ܠܗ ܟܠܝܼܠ ܪܒܘܼܬܐ܀|
    block |܃ܡܲܠܵܚܐ ܗܘܼܘ ܕܕܲܒܲܪ ܐܸܠܦܹܗ ܚܲܟܿܝܼܡܐܝܼܬ|
    block |ܒܹܝܬ ܡܟܫܘܿܠܘ ܕܝܲܡܐ ܕܠܝܼܚܵܐ ܡܠܹܐ ܟܹܝܡ̈ܘܢܐ܀|
    block |܃ܟܲܢܫ ܥܘܼܬܪܐ ܕܙܕܝܩܘܼܬܐ ܒܥܡ̈ܠܐ ܛܒ̈ܐ|
    block |ܘܡܠܗܿ ܠܐܠܗ ܘܚܪ ܠܡܐܢܐ ܕܒܸܝܬ ܐܠܗܐ܀|
    block |܃ܒܝܡܐ ܪܒܐ ܪܕܐ ܐܓܼܪܐ ܕܗܲܝܡܢܘܼܬܐ|
    block |ܘܗܼܘ ܐܲܓܪܐ ܘܗܼܘ ܡܲܠܚܐ ܘܩܘܒܪܢܝܛܐ܀|
    block |܃ܩܒܲܩ ܣܘܟܢܐ ܕܗܝܡܢܘܬܐ ܡܪܬ ܓܲܙ̈ܐ|
    block |ܘܐܬܩܸܢ ܨܘܡ̈ܐ ܥܡ̈ܝܼܠܗ ܙܗܝ̈ܐ ܘܨܠ̈ܘܬܐ܀|
    block |܃ܡܬܚ ܟܬܢܐ ܠܒܐ ܕܟܝܵܐ ܘܗܲܘܢܐ ܫܲܦܝܵܐ|
    block |ܒܚܘܼܛܪܐ ܪܡܬܐ ܨܒܝܥܲܬ ܒܲܓܡܐ ܕܒܲܪ ܐܠܗܵܐ܀|
    block |܃ܪܘܼܚܐ ܚܲܝܐ ܐܲܦܪܝܢܝ ܐܠܦܹܗ ܙܲܕܝܼܩܐܝܼܬ|
    block |ܘܠܐ ܐܙܝܼܥܘܗܿ ܡܫܒ̈ܐ ܩܫ̈ܝܐ ܕܪ̈ܓܝܓܬܐ܀|
    block |܃ܦܪܚ ܥܠ ܓܲܠܝ̈ܐ ܘܛܵܣ ܗܘܼܐ ܘܲܥܒܪ ܥܠ ܡܲܟܫܘ̈ܠܐ|
    block |ܘܲܒܬܐܓܼܘܪܬܗ ܡܣܲܝܢ ܠܲܠܡܐܢܐ ܕܫܡܝ̈ܢܐ܀|
    block |܃ܢܛܝܼܪܐ ܐܠܦܹܗ ܒܠܡܹܐܝܢ ܓܲܢܬܐ ܡܲܠܝܲܬ ܛܘܼܒ̈ܐ|
    block |ܥܕ ܗܐ ܕܢܿܚ ܡܘܿܡ ܢܘܼܚܵܡܐ ܘܦܿܬܚ ܓܲܙܘܗܝ܀|
    block |ܠܥܝܢ ܡܲܐ̈ܠܟܐ ܘܒܢܝ̈ܢܐ ܡܩܲܪܒ ܥܘܼܬܪܗ܃|
  block
    block |ܒܟܢܫܐ ܪܒܐ ܕܟܼܢܝܼܫܝܢ ܒܹܗ ܕܵܪ̈ܐ ܟܠܗܘܿܢ܀|
    block |܃ܬܲܡܢ ܦܿܬܚ ܓܲܙܵܐ ܪܒܐ ܕܙܕܝܩܘܼܬܐ|
    block |ܩܕܡ ܗܘܿ ܡܲܠܟܐ ܕܕܝܼܠܗ ܐܢܘܿܢ ܫܡܲܝܐ ܘܐܪܥܐ܀|
    block |ܡܲܘܠܸܡ ܥܘܼܬܪܐ ܕܥܡܠ̈ܘܗܝ ܛܒ̈ܐ ܠܡܪܹܐ ܥܘܼܬܪܐ܆|
    block |ܘܢܣܿܒܼ ܡܢܗ ܚܝ̈ܐ ܘܛܘܒ̈ܐ ܕܠܐ ܫܘܼܠܵܡܐ܀|
    block |܃ܒܟܸܢܫܐ ܢܲܟܦܐ ܕܒܬܘܠ̈ܬܐ ܚܲܟܝܼܡ̈ܬܐ|
    block |ܚܠܝܼܛ ܩܕܝܼܫܐ ܥܲܡ ܠܲܡܦ̈ܝܕܐ ܕܥܡ̈ܠܘܗܝ ܛܒ̈ܐ܀|
    block |܃ܒܕܐܘܚܲܪ ܚܲܬܢܐ ܕܢܹܐܬܐ ܒܫܘܼܗ̄ ܥܡ ܡܲܠܐܟܘ̈ܗܝ|
    block |ܢܵܡ ܘܕܡܸܢ ܠܗ ܥܕ ܗܐ ܕܢܿܚܐ ܗܝܿ ܡܐܬܝܬܐ܀|
    block |܃ܒܟ݂ܢܬ ܙܒܢܐ ܢܡ ܗܘ݂ܵܐ ܚܲܣܝܐ ܙܕܝܩܐܝܼܬ|
    block |܃ܘܗܐ ܠܡ ܡܣܲܟܐ ܠܚܬܢܐ ܕܐܬܿܐ ܘܢܿܦܸܩ ܠܐܘܼܪܥܹܗ|
    block |܃ܗܐ ܡܠܹܐ ܡܐܢܗ ܡܪܚܡܢܘܼܬܐ ܡܸܫܚܐ ܕܟܝܵܐ|
    block |ܘܪܡ ܠܡܦܹܝܕܗ ܘܢܗܪ ܕܠܩܗ ܢܫܟܝܼܚ ܢܘܼܗܪܗ܀|
    block |܃ܡܛܲܝܒ ܕܥܬܝܼܕ ܕܢܐܬܐ ܘܢܫܡܲܥ ܕܐܬܼܐ ܚܲܬܢܐ|
    block |܃ܛܼܢ ܠܡܦܝܕܗ ܘܲܢܦܩ݂ ܠܐܘܼܪܥܹܗ ܒܓܠܝܘܼܬ ܐܦ̈ܐ|
    block |܃ܥ̇ܐܠ ܥܲܡܗ ܠܗܿܘ ܒܘܼܣܵܡܐ ܕܠܐ ܡܸܬܚܲܒܠ|
    block |ܘܗܿܘܐ ܣܡܝܼܟܐ ܒܚܠܘܼܠ ܚܝ̈ܐ ܪ̈ܘܚܵܢܝܐ܀|
    block |܃ܥܒܕܐ ܗ̄ܘܼ ܛܒܐ ܡܗܲܝܡܢܐ ܘܟܹܐܢܐ ܐܦ ܚܲܟܝܼܡܐ|
    block |ܕܦܩܕܗ ܡܵܪܹܗ ܥܠ ܦܘܼܪܢܵܣܵܐ ܕܒܢ̈ܝ ܒܲܝܬܹܗ܀|
    block |܃ܫܩ݂ܠ ܫܘܼܠܛܢܐ ܒܒܝܬܗܿ ܪܒܐ ܕܐܠܗܘܼܬܐ|
    block |ܘܦܲܪܢܣ ܥܘܼܬܪܐ ܪܘܼܚܵܢܝܐ ܠܒܢ̈ܝ ܒܲܝܬܗ܀|
    block |܃ܒܙܒܢܗ ܝܗܒ݂ ܗܘ݂ܐ ܦܪܣܐ ܕܚܲܝ̈ܐ ܪܘܼܚܵܢܐܝܼܬ|
    block |ܘܠܐ ܒܲܨܪ ܗܘ݂ܵܐ ܡܼܢ ܩܢܘܢܐ ܪܘܼܚܢܵܝܐ܀|
    block |܃ܥܝܼܪܐ ܚܦܝܼܛܐ ܙܪܝܼܙܐ ܬܪܝܼܨܐ ܗܘ݂ܵܐ ܒܬܫܡܬܗ|
    block |ܘܒܡܬܩܠܐ ܕܙܕܝܩܘܼܬܐ ܬܩܸܠ ܦܘܼܪܢܵܣܲܘܗܝ܀|
    block |܃ܠܐ ܢܒܗܲܬ ܒܹܗ ܗܝܿ ܡܲܚܫܒܬܐ ܕܡܲܠܝܐ ܬܘܟ̈ܐ|
    block |ܕܡܚܵܪ ܢܐܬܐ ܡܵܪܹܐ ܒܲܝܬܐ ܐܬܬܢܝܼܚ ܩܲܠܝܼܠ܀|
    block |܃ܒܗܝܿ ܡܐܬܝܬܐ ܕܡܲܠܝܐ ܙܲܘܥܵܐ ܡܬܒܲܩܐ ܗܘ݂ܐ|
    block |ܘܩܕܡ ܥܲܝܘ̈ܗܝ ܣܝܼܡ ܗܘ݂ܐ ܟܠܫܵܥ ܝܘܿܡ ܚܘܫܒܵܢܐ܀|
    block |܃ܠܐ ܡܚ݂ܐ ܠܥܒ̈ܕܐ ܙܒܼܢ̈ܝ ܒܲܕܡܐ ܐܘ ܠܐܘܡ̈ܗܵܬܐ|
    block |ܘܠܐ ܠܥܸܣ ܘܐܫܬܲܝ ܥܲܡ ܙܠ̈ܝܼܐܐ ܘܥܡ ܪ̈ܘܝܵܐ܀|
    block |܃ܒܛܟܣܐ ܬܩܢܐ ܘܒܢܟܦܘܼܬܐ ܦܲܪܢܣ ܚܝ̈ܘܗܝ|
    block |ܘܒܚܲܣܝܘܼܬܐ ܓܡܲܪ ܬܫܡܬܗ ܒܪܹܗ ܕܓܼܢܘܢܐ܀|
    block |܃ܡܣܲܟܐ ܗܘ݂ܐ ܓܝܪ ܕܢܦܢܐ ܡܪܗ ܘܚܙܐ ܟܘܼܫܪܗ|
    block |ܟܕ ܥܝܪ ܘܲܚܙܝܼܩ ܘܢܗܿܪ ܟܪܓܗ ܩܕܝܼܫܐܝܼܬ܀|
    block |܃ܛܘܼܒܐ ܢܛܝܼܪ ܠܗ ܗܘܿ ܕܐܬܡܲܠܠ ܒܦܘܡܐ ܕܟܝܵܐ|
    block |ܘܡܩܲܒܠ ܠܗ ܠܥܝܢ ܪ̈ܘܼܚܵܢܐ ܘܦܓܪ̈ܢܝܐ܀|
    block |܃ܟܟܪ̈ܐ ܕܩܲܒܠ ܡܼܢ ܗܘܿ ܡܵܪܐ ܠܐ ܡܵܝܘܿܬܐ|
    block |ܐܬܬܓܲܪ ܒܗܹܝܢ ܟܫܝܼܪܐܝܼܬ ܘܥܲܦ ܝܘܼܬܪܢܗܝܢ܀|
    block |܃ܠܐ ܚܦ݂ܪ ܒܐܪܥܐ ܘܛܫܝܼ ܟܣܦܐ ܪܘܼܚܵܢܝܐ|
    block |ܘܠܐ ܒܲܣܲܪ ܗܘ݂ܐ ܥܲܠ ܫܘܼܠܛܢܗ ܕܡܪܐ ܕܚܙ݂ܩ܀|
    block |܃ܠܵܐ ܐܗܡܝܼ ܗܘ݂ܐ ܡܢ݂ ܬܐܓܘܪܬܐ ܕܡܲܠܝܐ ܚܝ̈ܐ|
    block |ܘܠܐ ܒܲܛܠ ܗܘ݂ܐ ܥܠ ܝܘܬܪܢܐ ܕܙܕܝܩܘܼܬܐ܀|
    block |܃ܐܬܬܓܪ ܗܘ݂ܐ ܒܟܲܟܪ̈ܐ ܕܢܣܒ݂ ܟܫܝܼܪܐܝܼܬ|
    block |ܘܥܬܝܼܕ ܕܢܫܠ݂ܡ ܥܡܢ ܝܘܼܬܪ̈ܢܐ ܒܓܼܠܘܼܬ ܐܦ̈ܐ܀|
    block |܃ܡܐ ܕܡܩܲܪܸܒ ܟܲܟܪ̈ܐ ܕܢܣ݂ܒ ܝܘܼܬܪܢܗܝܢ|
    block |ܚܿܕܐ ܡܪܗ ܘܙܠ̇ܚ ܒܐܦܘ̈ܗܝ ܚܘܼܒܐ ܪܒܐ܀|
    block |܃ܫܿܡܥ ܡܢܗ ܗܝܿ ܒܲܪܬ ܩܠܐ ܕܡܲܠܝܐ ܛܘܼܒ̈ܐ|
    block |ܥܲܒܕܐ ܛܒܐ ܥܘܿܠ ܠܚܲܕܘܬܐ ܕܠܐ ܡܸܫܬܪܝܐ܀|
    block |܃ܥܡ ܒܿܪܬ ܩܿܠܐ ܛܝܿܣܝܼܢ ܨܐܕܘܗܝ ܪ̈ܘܚܵܢܝܐ|
    block |ܘܡܩܲܒܠܝܢ ܠܗ ܘܡܠܘܝܢ ܠܗ ܠܓܢܘܿܢ ܢܘܼܗܪܐ܀|
    block |ܠܨܒܝܵܬ ܡܵܪܗܘܢ ܘܚܿܙܹܝܢ ܥܒ̈ܕܐ ܠܒܝܼܫ̈ܝ ܢܘܼܗܪܐ܃|
  block
    block |ܘܥܠ ܬܫܡܫܬܐ ܡܛܝܒܼܝܢ ܩ̇ܝܡܝܼܢ ܒܕܚܠܐ ܪܒܐ܀|
    block |܃ܡܚܕܐ ܕܫܿܡܥܝܢ ܗܝܿ ܒܲܪܬ ܩܿܠܐ ܕܡܲܠܝܐ ܚܝ̈ܐ|
    block |ܒܕܚܠܐ ܘܚܘܼܒܐ ܡܠܘܝܢ ܟ̈ܐܢܐ ܠܒܝܬ ܡܲܠܟܘܼܬܐ܀|
    block |܃ܘܗܢ݂ܘܿܢ ܗܘܿܝܢ ܠܘܝܼܬܐ ܠ̈ܟܐܢܐ ܕܚܠ݂ܘ ܫܲܦܝܼܪ|
    block |ܘܥܠ ܐܝܼܕ̈ܝܗܘܿܢ ܥܒܲܪܘ ܗܘܼܘ ܦܲܚܬܵܐ ܘܝܼܪܬ ܘܚܝ̈ܐ܀|
    block |܃ܚܠܝܛܐ ܗܼܝ̄ ܥܲܡܗܘܿܢ ܢܦܫܗ ܕܟܐܢܐ ܪܘܚܢܐܝܼܬ|
    block |ܘܡܐ ܕܐܬܢܲܚܡܘ ܥܲܡܗܘܿܢ ܥܿܐܐ ܠܗ̇ܘ ܒܘܼܣܵܡܐ܀|
    block |܃ܦܘܪܥܢ ܥܡܠ̈ܘܗܝ ܗܐ ܚܵܐܪ ܠܗ ܒܲܬܪܥ ܪܘܡܵܐ|
    block |ܘܕܘܼܟܬܗ ܦܩܝܼܕܐ ܒܗܿܝ ܡܫܬܘܬܐ ܕܠܐ ܡܫܬܲܪܝܐ܀|
    block |܃ܒܢܚ̈ܬܐ ܛܒ̈ܐ ܥܿܐܠ ܚܲܣܝܐ ܠܒܸܝܬ ܡܸܫܬܘܬܐ|
    block |ܘܠܝܬ ܠܗ ܩܢܛܐ ܒܫܥܬܐ ܕܣܲܥܪ ܡܲܠܟܐ ܣܡ̈ܝܼܟܐ܀|
    block |܃ܛܘܒܐ ܠܟܸܢܫܢ ܕܐܝܼܬ ܠܗ ܐܒܐ ܒܝܬ ܩܕܝܼܫ̈ܐ|
    block |ܘܒܨܠ̈ܘܬܗ ܝܛܝܪܝܢ ܣܕܪ̈ܝܢ ܡܼܢ ܢܟܝ̈ܢܐ܀|
    block |܃ܗܠ ܕܡܘ̈ܬܗ ܙܠܚܝܢ ܒܐܬܪܐ ܕܒܝܬ ܚܘܼܣܵܝܐ|
    block |ܘܪܫܝܼܡ ܟܘܼܦܪܗ ܥܠ ܩܪ̈ܢܬܗ ܕܡܕܒܚܩܘܼܕܫܐ܀|
    block |ܦܓܪܗ ܨܐܕܝܟ ܘܢܲܦܫܹܗ ܒܣܕܪ̈ܐ ܕܫܡܝ̈ܢܐ܆|
    block |ܓܪ̈ܡܘܗܝ ܒܐܬܪܢ ܘܪܘܚܹܗ ܒܓܢܬܐ ܡܲܠܝܲܬ ܛܘܼ̈ܒܐ܀|
    block |܃ܩܡܠ̈ܘܗܝ ܛܒ̈ܐ ܗܐ ܥܒܝܼܕܝܼܢ ܠܲܢ ܒܹܝܬ ܝܘܠܦܢܐ|
    block |ܘܨܠ̈ܘܬܗ ܫܘܼܪܐ ܪܡܐ ܠܟܢ̈ܫܹܐ ܕܒܢܘ̈ܗܝ܀|
    block |܃ܗܠ ܕܚܝܼܚܗ ܐܝܬܘܗܝ ܣܝܼܡܬܐ ܠܡܣܟܹܢܘܬܢ|
    block |ܘܨܠ̈ܘܬܗ ܛܪܕܢ ܟܐܒܹ̈ܐ ܥܡܢ ܟܘܪ̈ܗܢܐ܀|
    block |܃ܛܘܼܒܐ ܠܟܸܢܫܢ ܕܡܸܙܕܚܝ ܒܗ ܦܓܪܗ ܙܲܗܝܵܐ|
    block |ܘܗܘܼܐ ܝܵܪܬܐ ܠܥܘܼܡܪܐ ܪܒܐ ܕܟ̈ܐܢܐ ܕܐܩܝܼܡܘ܀|
    block |܃ܐܲܘ ܚܲܒܝܼܒ̈ܝ ܢܐܚܘܕ ܓܘܣܵܐ ܒܨܠ̈ܘܬܗ|
    block |ܘܢܡܲܪܐ ܒܹܗ ܘܥܲܡܗ ܢܪܕܐ ܠܐܬܪ ܢܘܼܗܪܐ܀|
    block |܃ܒܢ̈ܝܐ ܐܝܬܝܢ ܕܐܒܐ ܚܲܣܝܐ ܡܠܹܐ ܛܲܝܒܘܼܬܐ|
    block |ܒܬܪ ܐܒܘܢ ܢܪܝܼܡ ܠܲܢ ܓܸܦܹ̈ܐ ܠܒܸܝܬ ܐܠܗܐ܀|
    block |܃ܐܝܟ ܫܘܘ̈ܕܝܐ ܢܗܘܸܐ ܥܲܒ̈ܕܐ ܪ̈ܘܼܚܵܢܝܐ|
    block |ܕܢܚܐ ܐܒܘܼܢ ܒܟܢܫܐ ܕܒܢܘ̈ܗܝ ܪܘܚܵܢܐܝܬ܀|
    block |܃ܗܵܐ ܕܡ̈ܘܵܬܗ ܩܕܝܼܫܵܬ̈ܐ ܝܕܥ̈ܐ ܛܒ̈ܐ|
    block |ܣܕܝܪ̈ܢ ܒܐܘܪܚܵܐ ܕܡܲܣܩܐ ܠܪܘܡܵܐ ܕܒܝܬ ܐܠܗܐ܀|
    block |܃ܗܵܐ ܥܩ̈ܒܵܬܹܗ ܒܐܘܪܚܵܐ ܬܪܝܼܨܬܐ ܕܙܕܝܩܘܼܬܐ|
    block |ܢܪܕܐ ܒܬܪܗ ܘܥܠ ܕܘܪ̈ܟܬܗ ܢܣܝܼܡ ܗܠ̈ܟܬܢ܀|
    block |܃ܒܝܕܥ̈ܐ ܛܒ̈ܐ ܕܦܣ̈ܥܵܬܗ ܩܕܝܼܫܵ̈ܬܐ|
    block |ܢܪܡܐ ܪܗܛܐ ܥܕܡܐ ܠܘܥܕܵܐ ܪܘܚܵܢܝܐ܀|
    block |܃ܢܬܪܘܨ ܚܲܝ̈ܝܢ ܒܐܘܪܚܗ ܕܐܒܘܢ ܦܪܘܫܐܝܼܬ|
    block |ܘܥܡܗ ܢܥܘܠ ܠܗܿܘ ܒܘܼܣܵܡܐ ܕܡܛܝܒ ܠܗ܀|
    block |܃ܐܝܟ ܗܕܝܢܐ ܚܙ݂ܩ ܗܘ݂ܐ ܐܒܘܢ ܩܕܵܡ ܚܲܒܿܝܼܒܼ̄ܘ|
    block |ܕܢܚܲܘܐ ܐܘܪܚܵܢ ܪܘܡܐ ܢܗܝܼܪܐܝܼܬ܀|
    block |܃ܒܫܘܼܠܵܡ ܐܘܼܚܐ ܕܙܕܝܩܘܼܬܐ ܗܐ ܫܪܸܐ ܚܲܣܝܐ|
    block |ܘܚܵܐܪ ܠܲܒܢܘ̈ܗܝ ܕܢܪܕܘܢ ܒܬܪܗ ܩܕܝܼܫܐܝܬ܀|
    block |܃ܗܵܐ ܒܲܠܡܐܢܐ ܕܠܲܝܬ ܒܗ ܩܢܛܐ ܣܡܝܢ ܬܓܵܪܐ|
    block |ܘܠܬܠܵܡܝܼܕܘ̄ ܡܓܼܵܘܙܸܠ ܢܝܼܫܐ ܕܨܐܕܘܗܝ ܢܪܕܘܢ܀|
    block |܃ܣܠܸܩ ܡܼܢ ܝܲܡܐ ܥܲܡ ܬܐܓܘܪܬܗ ܪܘܚܵܢܝܬܐ|
    block |ܘܚܵܐܪ ܠܐܠ̈ܦܐ ܕܒܝ̈ܝ ܒܲܝܬܗ ܪ̈ܘܚܢܝܐ܀|
    block |܃ܪܗܛܗܿ ܠܐܘܼܪܚܵܐ ܒܫܝܼܐܝܬ ܒܪܗ ܕܓܼܢܘܢܐ|
    block |ܘܲܒܫܘܠܡܗܿ ܗܐ ܢܝܼܚ ܘܫܠܹܐ ܠܟܠ ܡܼܢ ܩܢܛܐ܀|
    block |܃ܣܡܸܝܢ ܩܕܝܼܫܐ ܠܗܿܘ ܐܘܵܢܐ ܐܚܪܢܐ ܕܐܘܪܚܹܗ|
    block |ܘܛܲܝܒ ܐܬܪܐ ܠܟܢܫܐ ܕܒܢܘ̈ܗܝ ܪ̈ܘܚܢܝܐ܀|
    block |܃ܘܐܝܢܐ ܕܪܕܐ ܒܐܘܪܚܐ ܬܪܝܨܬܐ ܒܬܪ ܚܲܣܝܐ|
    block |ܨܐܕܘܗܝ ܡܬܐܢܝܼܚ ܘܥܲܡܗ ܦܿܪܚ ܠܐܘܪܥ ܡܪܗ܀|
    block |ܨܠܘܿܬܗ ܢܸܫܐܠ ܘܒܥܩ̈ܒܵܬܗ ܒܚܘܼܒܐ ܢܸܪܗܛ܃|
  block
    block |ܕܡܵܐ ܕܐܬܢܲܚܡܢ ܘܠܒܸܫ ܫܘܼܒܚܐ ܒܗ ܢܬܛܲܦܐ܀|
    block |܃ܨܠܘܿܬܗ ܕܟܐܢܐ ܘܨܠ̈ܘܬܟܘܢ ܒܢܘ̈ܗܝ ܟܲܫܝܼܪ̈ܐ|
    block |ܢܟܢܫ̈ܢ ܡܒܕܪ̈ܐ ܠܐܘܪܚܐ ܕܡܲܘܒܠܐ ܠܚܝ̈ܐ ܚ̈ܕܬܐ܀|
    block |܃ܥܲܡܟܼܘܢ ܐܟܢܘܫ ܒܗܿܘ ܥܕܢܐ ܕܥܠ̈ܡܐ ܡܲܪܗܒ|
    block |ܘܠܐ ܢܢܟܪܘܢܢܝ ܥܒܕ̈ܝ ܡܲܠܟܐ ܠܗܠ ܡܼܢ ܟܐܫܟܘܢ܀|
    block |܃ܡܐ ܕܡܬܪܗܒܝܼܢ ܓܘ̈ܕܝ ܢܘܼܪܐ ܠܡܸܚܲܬ ܠܐܪܥܐ|
    block |ܩܕܡ ܒܲܪ ܡܲܠܟܐ ܕܐܬܐ ܡܢܲܚܡ ܓܢܲܚܡ ܓܢܣܲܢ ܫܝܼܛܐ܀|
    block |܃ܡܵܐ ܕܡܣܬܕܪܝܢ ܟܢ̈ܫܐ ܕܚ̈ܝܼܠܐ ܕܒܝܬ ܓܒܪܐܝܠ|
    block |ܩܕܵܡ ܗܿܘ ܚܲܝܠܐ ܕܢܸܚܿܬ ܕܢܩܪܹܐ ܫܟܝܼܒ̈ܝ ܥܲܦܪܐ܀|
    block |܃ܡܐ ܕܣܪ̈ܦܐ ܦܵܪܚܝܼܢ ܛܝܿܣܝܼܢ ܩܕܡ ܡܐܬܝܬܗ|
    block |ܕܡܪܐ ܕܐܬܐ ܕܢܦܠܘܚ ܚܝ̈ܐ ܟܐܦܝ̈ ܡܝܼ̈ܬܐ܀|
    block |܃ܡܵܐ ܕܟܪ̈ܘܒܹܐ ܛܝܼܢܝܢ ܡܙܲܝܚܝܼܢ ܠܗܿܝ ܡܲܪܟܒܬܐ|
    block |ܕܥܠܝܗܿ ܡܪܲܡܪܡ ܗܿܘ ܕܝܿܢܐ ܕܚܝ̈ܐ ܘܡܝܼ̈ܬܐ܀|
    block |܃ܡܐ ܕܫܝܦܘܪܐ ܐܚܪܵܢܐ ܡܲܙܥܸܩ ܕܚܲܝܲܬ ܡܝܼ̈ܬܐ|
    block |ܘܢܿܦܠ ܙܲܘܥܐ ܘܪܝܿܒܝܼܢ ܡܝܼ̈ܬܐ ܒܓܼܘ ܕܚܝܼܚܐ܀|
    block |܃ܡܵܐ ܕܡܲܙܥܩܐ ܩܪܢܐ ܪܒܬܐ ܕܒܸܝܬ ܡܲܠܟܘܼܬܐ|
    block |ܘܩܿܪܝܐ ܕܵܪ̈ܐ ܡܼܢ ܓܲܘ ܐܪܥܐ ܠܘܿܬ ܢܘܼܚܵܡܐ܀|
    block |܃ܡܐ ܕܥܲܢܝܼܕ̈ܐ ܕܡܝܼܬܘ ܒܲܡܫܝܼܚܐ ܩܿܝܡܝܼܢ ܠܘܼܩܕܡ|
    block |ܘܫܵܠܚܝܼܢ ܘܫܿܕܝܢ ܡܵܝܘܿܬܘܼܬܐ ܘܦܵܪܚܝܼܢ ܒܵܐܬܪ܀|
    block |܃ܡܐ ܕܡܬܟܲܢܫܝܼܢ ܕܵܪ̈ܐ ܟܠܗܘܢ ܠܗܿܘ ܒܝܬ ܕܝܼܢܐ|
    block |ܘܢܦܿܠ ܙܲܘܥܐ ܘܡܲܡܠܹܝܢ ܫܸܬܩܵܐ ܥܠ ܒܸܪܝ̈ܬܐ܀|
    block |܃ܡܵܐ ܕܡܬܦܪܝܢ ܓܦ̈ܐ ܠܚܝ̈ܐ ܘܠܫܘܢܵܩܐ|
    block |ܘܦܵܪܫܝܼܢ ܣܕܪ̈ܐ ܘܠܡܲܠܘܼܬܐ ܘܠܓܼܗܲܢܵܐ܀|
    block |܃ܒܗܿܘ ܥܸܕܵܢܵܐ ܢܫܟܲܚ ܪ̈ܚܡܸܐ ܟܢܫܢ ܟܠܗ|
    block |ܘܥܲܡܗ ܕܚܲܣܝܐ ܐܒܘܢ ܟܐܢܵܐ ܢܹܐܪܲܬܼ ܚܝ̈ܐ܀|
    block |܃ܐܫܘܵܢ ܡܵܪܢ ܠܗܿܘ ܒܘܼܣܵܡܐ ܕܡܢ݂ ܝܲܡܝܼܢܝܢ|
    block |ܘܥܡ ܩܕܝܼܫ̈ܐ ܒܢܝ̈ ܡܲܠܟܘܼܬܟ ܠܟ ܬܫܒܘܚܬܐ܀|
    block |ܥܘܼܢܵܝܵܐ ܃ ܫܘܼܒܚܐ ܠܟ ܕܠܲܝܬ ܐܒܘܵܬܟ܀ ܒܪܐ ܕܣܲܟܝܼܘ ܟ̈ܐܢܐ ܠܣܲܒܪܗ܀|
block |ܡܐܡܪܐ ܕܥܠ ܥܢܝܕ̈ܐ ܘܥܠ ܚܝܬ ܡܝ̈ܬܐ|
  block
    block |ܡܐܡܪܐ ܕܥܠ ܥܢܝܕ̈ܐ ܘܥܠ ܚܝܬ ܡܝ̈ܬܐ|
  block
    block |ܡܸܐܡܪܵܐ܃ ܝܐ܀ ܕܥܲܢܝܼܕܹ̈ܐ܀|
    block |܃ܬܘܼܒܼ ܕܝܼܠܸܗ ܟܲܕܼ ܕܝܼܠܹܗ ܡܸܐܡܪܵܐ ܕܲܚܕܲܥܣܲܪ|
    block |ܘܠܵܚܸ̇ܡ ܠܲܥܪܘܼܒܼܬܼܵܐ ܕܡܲܥܵܠܲܝ ܨܵܘܡܵܐ܁|
    block |ܕܡܸܬܼܟܲܢܝܵܐ ܕܥܲܢܝܼ̈ܕܐ ܀|
    block |ܥܘܼܢܵܝܵܐ܃|
    block |܃ܛܘܼܒ̣ܵܘ̈ܗܝ ܠܐܲܝܢܵܐ ܕܡ̣ܢ ܗܵܢ ܥܵܠܡܵܐ ܓܒ̣ܵܐ ܠܹܗ ܪ̈ܵܚܡܹܐ|
    block |ܡܵܪܹܗ ܕܥܵܠܡܵܐ܀|
    block |ܐܲܚܲܝ̈܀|
  block
    block |܃ܒܫܘܼܦܪܵܐ ܦܲܐܝܵܐ ܕܲܨܠܸܡ ܐ̄ܢܵܫ̈ܐ ܨܒܹܝ̇ܬܼ ܕܐܸܬܼܒܲܩܸܐ|
    block |ܘܥܲܕܼ ܒܵܥܹ̇ܐ ܐ̄ܢܵܐ ܕܐܸܚܙܹܐ ܫܘܼܦܪܹܗ ܚܙܹ̇ܝܬܼ ܡܘܼܟܵܟܹܗ܁|
    block |܃ܚܙܹܝܬܹܗ ܕܲܩܛܝܼܪ ܬܵܓܼܵܐ ܒܐܲܪܥܵܐ ܕܡܲܡܠܸܟ ܥܲܠ ܟܠ|
    block |ܘܗܸܦܟܹܿܬܼ̇ ܘܲܚܙܹܝ̇ܬܼ ܕܲܫܕܹܐ ܒܲܫܝܘܼܠ ܡ̣ܢ ܟܠܵܐ ܀|
    block |܃ܚܙܹܝ̇ܬܼ ܟܲܕܼ ܦܵܩܸܕܼ̇ ܘܡܸܫܬܲܡܥܝܼܢ ܠܹܗ ܡ̈ܠܝܼܠܹܐ ܘܚܲܪ̈ܫܹܐ|
    block |ܘܒܵܬܲܪ ܩܲܠܝܼܠ ܚܙܹ̇ܝܬܼ ܟܲܕܼ ܡܲܗܸܠ ܣܵܣܵܐ ܒܦܲܓܼܪܹܗ܁|
    block |܃ܚܙܹ̇ܝܬܼ ܟܲܕܼ ܝܵܬܸܒܼ̇ ܥܲܠ ܡܲܪ̈ܟܒܼܵܬܼܵܐ ܘܕܲܚܝܼܠ ܚܸܙܘܹܗ|
    block |ܘܬܼܘܼܒܼ ܚܵܪܹܬܼ ܒܹܗ ܕܡܲܪܟܸܿܢ ܪܹܫܹܗ ܒܲܬܼܪܲܥ ܩܲܒܼܪܵܐ ܀|
    block |܃ܚܙܹ̇ܝܬܼ ܕܲܡܨܲܒܸܿܬܼ ܒܲܠܒܼܘܼܫ ܒܘܼܨܵܐ ܘܲܒܼܫܹܐܪ̈ܝܹܐ|
    block |ܘܒܼܵܬܲܪ ܙܲܒܼܢܹ̈ܐ ܚܙܹ̇ܝܬܼ ܕܲܩܪܝܼܡܵܐ ܓܘܵܓܲܝ ܒܐܲܦܵܘ̈ܗܝ܁|
    block |ܚܙܹ̇ܝܬܼ ܟܲܕܼ ܡܲܪܗܸܒܼ ܩܵܠ ܦܘܼܩܕܵܢܹܗ ܠܲܟܼܢܵܘ̈ܬܹܗ|
    block |ܘܲܪܗܸܛ ܡܵܘܬܐ ܘܒܲܠܥܹܗ ܡ̣ܢ ܫܹܠܝ ܘܲܫܬܸܩ ܩܵܠܹܗ ܀|
    block |܃ܚܙܹ̇ܝܬܼ ܟܲܕܼ ܒܵܢܹ̇ܐ ܘܡܵܘܪܸܒܼ ܥܘܼܡܪܹܗ ܕܠܵܐ ܡܘܼܫ̈ܚܵܬܼܵܐ|
    block |ܘܲܒܼܝܘܿܡ ܡܵܘܬܹܗ ܠܵܐ ܐ̄ܢܵܫ ܝܲܗܒܼ ܠܹܗ ܕܲܢܕܲܝܲܪ ܒܹܗ܁|
  block
    block |܃ܚܙܹ̇ܝܬܼ ܕܛܲܝܸܒܼ ܠܹܗ ܢܚ̈ܬܼܐ ܪ̈ܓܼܝܼܓܹܐ ܠܝܘܿܡ ܡܸܫܬܘܼܬܼܵܐ|
    block |ܘܣܲܪܗܸܒܼ ܡܵܘܬܿܐ ܩܛܲܪ ܠܗ ܒܲܫܝܘܿܠ ܓܢܘܢܐ ܕܐܸܒܼܠܵܐ܀|
    block |܃ܚܙܹ̇ܝܬܼ ܟܲܕܼ ܪܵܗܸܛ̇ ܠܲܡܟܲܢܵܫܘܼ ܕܠܵܐ ܣܲܒܼܥܘܼܬܼܵܐ|
    block |ܘܲܒܼܥܘܼܢܕܵܢܹܗ ܚܙ̣ܩ ܟܕܼ ܡܸܣܟܹܿܢ ܡ̣ܢ ܛܒ̈ܬܐ܁|
    block |܃ܕܠܵܐ ܝܘܼܬܼܪܵܢܵܐ ܚܙ̣ܩ ܚܲܝܠܵܢܵܐ ܡ̣ܢ ܓܵܘ ܥܘܼܡܪܹܗ|
    block |ܘܠܵܐ ܢܣܲܒܼ ܙܘܵܕܹ̈ܐ ܠܐܘܼܪܚܵܐ ܕܐܸܙܕܲܡܲܢ ܠܹܗ̇ ܀|
    block |܃ܢܦܲܩ̣ ܡ̣ܢ ܥܘܼܡܪܹܗ ܐܲܝܟ ܡܵܐ ܕܢܦ̣ܩ ܡ̣ܢ ܓܵܘ ܟܲܪܣܵܐ|
    block |ܥܲܪܛܸܠ ܐܸܬ̣ܵܐ ܘܥܲܪܛܸܠ ܐܸܙܲܠ̣ ܚܲܫܵܐ ܗ̄ܘ̣ ܪܲܒܵܐ܁|
    block |܃ܚܲܫܵܐ ܕܫܸܦܠܹܗ ܕܝܲܩܝܼܪ ܡ̣ܢ ܟܠ ܙܲܩܬܹܗ ܠܪܸܥܝܵܢܝ|
    block |ܘܚܸܫܹ̇ܬܼ ܣܲܓܿܝܼ ܥܲܠ ܡܘܼܟܵܟܹܗ ܕܓܸܢܣܲܢ ܫܝܼܛܵܐ ܀|
    block |܃ܚܙܹ̇ܝܬܼ ܪܘܼܡܵܪܡܹܗ ܕܐܲܝܟ ܛܸܠܵܠܵܐ ܥܩܲܪ ܡ̣ܢ ܨܐܕܵܘܗܝ|
    block |ܘܲܚܙܹ̇ܝܬܼ ܫܸܦܠܹܗ ܘܡܘܼܟܵܟ ܢܲܦ̣ܫܹܗ ܕܐܲܓܲܪ ܣܲܓܝܼ܁|
    block |܃ܒܫܸܠܦܹܗ ܚܵ̇ܪܹܬܼ ܕܡܲܓܸܿܣ ܒܲܫܝܼܘܠ ܘܲܥܒܼܝܼܕ ܡܸܕܼܪܵܐ|
    block |ܘܲܪܢܝܹ̇ܬܼ ܕܐܲܝܟܲܢ ܘܐܸܡܲܬܼܝ ܦܵܢܹ̇ܐ ܠܘܵܬܼ ܚܲܝܘܬܼܵܐ ܀|
    block |܃ܪܢܹܝܬܼ ܕܐܲܝܟܲܢ ܟܲܝ ܢܒܵܥܸܝ̇ܢ ܚܲܝܹ̈ܐ ܡ̣ܢ ܡܝܼܬܼܘܼܬܼܵܐ|
    block |ܘܐܲܝܟܲܢ ܗܵܦܸ̇ܟ ܡܸܕܪܹܗ ܫܝܼܛܵܐ ܠܘܵܬܼ ܪܘܼܡܪܵܡܹܗ܁|
    block |܃ܡ̇ܢ ܒܢܸ̇ܐ ܠܹܗ ܠܗܲܝܟܲܠ ܦܲܓܼܪܵܐ ܕܣܲܬܼܪܹܗ ܡܵܘܬܵܐ|
    block |ܘܡ̇ܢ ܡܲܦܵܢܐ ܠܵܗ̇ ܠܢܲܦ̣ܫܵܐ ܨܐܕܘܵܗܝ ܕܲܬܼܗܠܸܠ ܒܹܗ ܀|
    block |܃ܡ̇ܢ ܦܵܬܲܚ̇ ܠܹܗ ܠܬܲܪܥܵܐ ܕܲܫܝܼܘܿܠ ܕܐܲܚܝܼܕܼ ܒܲܐܦܘ̈ܗܝ|
    block |ܘܡ̇ܢ ܡܲܦܸܩ ܠܹܗ ܡ̣ܢ ܓܵܘ ܚܸܣܢܹ̈ܐ ܕܡܵܘܬܐ ܝܲܥܢܵܐ܁|
    block |܃ܐܲܝܢܵܐ ܚܲܝܠܵܐ ܕܢܵܦܲܚ̇ ܒܐܲܦܵܘ̈ܗܝ ܪܘܼܚ ܚܲܝܘܼܬܼܵܐ|
    block |ܘܡܲܩܢܹܐ ܩܵܠܵܐ ܠܪܸ̈ܓܼܫܹܐ ܡܝܼ̈ܬܹܐ ܠܡܸܙܡܲܪ ܫܘܼܒܼܚܵܐ ܀|
    block |܃ܐܲܝܢܵܐ ܪܸܡܙܵܐ ܕܢܵܦܹ̇ܩ ܪܵܗ̇ܛ ܒܐܲܪ̈ܒܼܥܦܸܢܝܵܢ|
    block |ܘܲܡܦܲܪܸܫ ܠܹܗ ܠܡܸܕܼܪܵܐ ܕܐ̄ܢܵܫ̈ܐ ܡ̣ܢ ܗܵܘ̇ ܕܐܲܪܥܵܐ܁|
    block |܃ܡܲܢ̣ܘܼ ܕܦܵܪܸܫ ܡܸܕܼܪ̈ܐ ܕܐܢܫ̈ܐ ܡ̣ܢ ܕܚܝܘ̈ܬܐ|
    block |ܕܐܸܟܲܠ̣ܘ ܐܢܘܢ ܘܡܝܬܼܘ ܘܐܸܬܼܚܲܠܛܘ ܦܲܓܼܪܹ̈ܐ ܒܦܲܓܼܪܹ̈ܐ܀|
    block |܃ܟܡܵܐ ܟܲܝ ܗܵܘܹ̇ܐ ܗܵܘ̇ ܦܘܼܩܕܵܢܵܐ ܕܦܵܩܸ̇ܕ ܠܲܡܩܵܡ|
    block |ܕܗܵܐ ܠܲܝܬܿ ܡܸܢܝܵܢ ܠܐܲܠܦܹ̈ܐ ܕܐܢܫ̈ܐ ܕܲܗܘ̤ܵܘ ܡܸܕܼܪ̈ܐ܁|
    block |܃ܟܡܵܐ ܟܲܝ ܐܲܠܦܹ̈ܐ ܕܫܡܝܵܢ̈ܐ ܢܵܦܩ̇ܝܢ ܒܵܥܝܹ̇ܢ|
    block |ܠܐܲܝܠܝܹܢ ܕܐܸܒܲܕܘ ܒܝܲܡܵܐ ܘܢܲܦܫܵܐ ܒܟ̣ܠ ܐܸܣܟܹܝܡܝܼ̈ܢ܀|
    block |܃ܡ̣ܢ ܐܲܝܟܵܐ ܟܲܝ ܦܢܵܝܹ̇ܢ ܘܐܵܬܹܝ̇ܢ ܒܸܣܪܵܐ ܘܓܲܪ̈ܡܹܐ|
    block |ܕܗܵܐ ܠܲܝܬܿ ܕܘܼܡܝܵܐ ܕܪܘܼܢܵܒܼ ܦܲܓܼܪܵܐ ܒܡܸܕܪܵܐ ܕܐܲܪܥܵܐ܁|
    block |܃ܗܘ̤ ܟܲܝ ܐܝܼܬܼܵܘܗܝ ܡܸܕܼܪܵܐ ܕܐܲܪܥܵܐ ܕܗܵܘܸ̇ܐ ܦܲܓܼܪܵܐ|
    block |ܘܡܲܢ̣ܘܼ ܕܡܨܐ ܠܡܦܪܫ ܡܕܪܐ ܡ̣ܢ ܒܲܪ ܓܸܢܣܹܗ܀|
    block |܃ܗܵܠܹܝܢ ܐܸܢܵܐ ܪܢܝܹ̇ܬܼ ܣܲܟܼܠܵܐܝܼܬܼ ܒܦܲܪܨܘܦ ܣܲܟܸ̈ܠܹܐ|
    block |ܘܲܬܼܢܝ̇ܬܼ ܕܝܼܠܗܘܢ ܐܲܝܟ ܗܵܘ̇ ܕܐܸܢܵܐ ܒܗܘܿܢ ܐܸܬܬܲܚ̇ܕܹܬܼ܁|
    block |܃ܪܸܥܝܵܢ ܣܲܟܼ̈ܠܹܐ ܬܢܹܝ̇ܬܼ ܡ̣ܢ ܪܸܥܝܵܢܝ ܐܲܝܟ ܪܸܥܝܵܢܗܘܿܢ|
    block |ܘܦܵܘܠܘܿܣ ܨܵܬܼܢܝ ܘܚܲܣܕܼܢܝ ܥܡܗܘܿܢ ܐܲܝܟ ܕܲܠܣܲܟܼܠܵܐ܀|
    block |܃ܟܵܪܘܿܙ ܪܘܼܚܵܐ ܘܣܵܗܕܵܐ ܒܚܝܼܪܵܐ ܕܚܵܝܲܬܼ ܡܝܼ̈ܬܹܐ|
    block |ܫܡܲܥ̣ ܦܘܼܠܵܓܼܵܐ ܕܚܲܝܲܬܼ ܡܝܼ̈ܬܹܐ ܘܛܢ ܘܐܸܬܼܥܲܙܲܙ܁|
    block |܃ܣܲܟܼܠܵܐ ܠܲܡ ܩܪ̣ܢܝ ܒܦܲܪܨܘܿܦ ܣܲܟܼ̈ܠܹܐ ܦܠܝܲܓܼܝܼ̈ ܠܸܒܵܐ|
    block |ܕܥܲܠ ܡ̇ܢ ܬܲܪܓܸܿܡܬܿ ܪܸܥܝ̇ܢ ܣܲܟܼ̈ܠܹܐ ܒܐܸܕܲܢܲܝ̈ ܐ̄ܢܵܫܵܐ܀|
    block |܃ܣܲܟܼܠܵܐ ܠܲܡ ܚܘܪ ܒܟܝܢ ܙܲܪܥܐ ܕܐܢ̄ܬܿ ܙܪܥ ܡ̇ܢ ܐܢ̄ܬܿ|
    block |ܕܐܸܢ ܠܵܐ ܡܵܐܸ̇ܬܼ ܠܵܐ ܡܨܐ ܚܲܝܹ̈ܐ ܘܛܵܥܸ̇ܢ ܦܹܐܪܹ̈ܐ܁|
    block |܃ܚܘܪ ܒܲܦܪܸܕܬܼܵܐ ܕܚܸܛܬܼܵܐ ܕܙܲܪܥܵܐ ܕܡܲܪܡܝܼܬܿ ܒܐܲܪܥܵܐ|
    block |ܕܡܵܝ̇ܬܐ ܠܘܼܩܕܼܵܐ ܘܐܟܸܢ ܚܵܝܵܐ ܒܐܪܵܙ ܢܘܼܚܵܡܵܐ ܀|
    block |܃ܗ̤ܝ ܗ̣̄ܝ ܚܸܛܬܼ̇ܐ ܕܢܵܦܠܵܐ ܘܡܵܝ̇ܬܿܐ ܒܲܕܼܡܘܼܬܼ ܦܲܓܼܪܵܐ|
    block |ܗ̤ܝ ܗ̄ܝܼ ܕܫܵܘܚ̇ܵܐ ܡ̣ܢ ܡܲܣܝܘܼܬܼܵܗ̇ ܒܗܸܕܼܪܵܐ ܪܲܒܐ܁|
  block
    block |܃ܒܗܵܢܵܐ ܛܲܟܼܣܵܐ ܡܵܐܸܬܼ̇ ܦܲܓܼܪܵܐ ܘܚܵܝܹ̇ܐ ܦܲܓܼܪܵܐ|
    block |ܘܗ̤ܘܝܘܼ ܟܲܕܼ ܗܘ̤ ܡܸܬܼܚܲܒܿܠܵܢܵܐ ܕܠܵܒܸ̇ܫ ܫܘܼܒܼܚܵܐ ܀|
    block |܃ܗ̤ܘܝܘܼ ܕܩܵܢܹ̇ܐ ܪܸܓܼܫܹܐ ܓ̈ܠܝܐ ܐܲܝܟ ܩܕܼܡ̈ܝܐ|
    block |ܘܢܲܦ̣ܫܵܐ ܗ̄ܝ̣ ܕܝܠܹܗ ܕܗܵܦܟܿܐ ܙܵܡ̇ܪܵܐ ܒܟܸܢܵܪ ܡܸܢܵܘ̈ܗܝ܁|
    block |܃ܒܦܲܓܼܪܵܐ ܘܢܲܦ̣ܫܵܐ ܩܐܸ̇ܡ ܟܠܢܵܫ ܡ̣ܢ ܒܲܪ ܕܐܝܼܬܼܵܘܗܝ|
    block |ܦܲܓܼܪܵܐ ܒܪܸ̈ܓܼܢܵܐ ܘܢܲܦ̣ܫܵܐ ܒܙܵܘ̈ܥܹܐ ܕܩܠܝܼܠܘܼܬܼܵܐ܀|
    block |܃ܦܲܓܼܪܵܐ ܗܵܘܹ̇ܐ ܠܵܐ ܡܵܝܘܿܬܼܵܐ ܚܠܵܦ ܡܝܘ̈ܬܼܵܐ|
    block |ܘܢܲܦ̣ܫܵܐ ܫܠܚܐ ܠܒܼܘܼܫ ܟܲܪܝܘܼܬܼܵܐ ܕܡܵܐܢܹ̈ܐ ܨܵܐܹ̈ܐ܁|
    block |܃ܗܘ̤ ܗܵܘ̇ ܦܲܓܼܪܵܐ ܕܲܗܘ̤ܵܐ ܡܸܕܼܪܵܐ ܗܵܘܹ̇ܐ ܦܲܓܼܪܵܐ|
    block |ܗܘ̤ܝ ܗܵܝ̇ ܢܲܦ̣ܫܵܐ ܕܒܛܠܘ ܩ̈ܠܝܗ̇ ܡܗܠܠܐ ܒܓܼܘܗ̇܀|
    block |܃ܦܵܘܠܘܿܣ ܣܵܗܸ̇ܕܼ ܥܲܠ ܚܘܼܒܵܠܹܗ ܘܥܲܠ ܚܘܼܕܬܗ|
    block |ܕܗܘ̤ ܡܸܬܼܚܲܒܲܠ ܘܗ̤ܘ ܡܸܬܼܚܲܕܲܬܼ ܒܚܲܝܠܵܐ ܕܒܪܝܗܝ܁|
    block |܃ܥܬܼܝܼܕܼ ܠܲܡ ܗܵܢܵܐ ܡܸܬܼܚܲܒܿܠܵܢܵܐ ܕܢܸܠܒܲܫ ܫܘܼܒܼܚܵܐ|
    block |ܘܗܵܢ ܡܵܝܘܿܬܼܵܐ ܕܢܸܚܹܐ ܒܚܲܝܹ̈ܐ ܕܠܵܐ ܡܵܝܘܿܬܹ̈ܐ܀|
    block |܃ܠܵܐ ܬܸܟܼܪܐ ܠܵܟ ܟܝܵܢܵܐ ܕܲܒܼܠܝܼ ܒܡܵܝܘܿܬܼܘܼܬܼܵܐ|
    block |ܘܠܵܐ ܬܸܬܼܦܲܠܲܓ ܥܲܠ ܚܘܼܕܵܬܼܵܐ ܕܦܲܓܼܪܵܐ ܘܢܲܦ̣ܫܵܐ܁|
    block |܃ܩܘܼܡ ܨܘܼܬܼ ܩ̈ܠܹܐ ܕܲܡܣܲܒܿܪܝܼܢ ܠܵܟ ܥܲܠ ܢܘܼܚܵܡܵܐ|
    block |ܘܲܩܢܝܼ ܣܲܒܼܪܵܐ ܕܗܵܘܹ̇ܐ ܣܲܒܼܪܵܐ ܠܡܵܝܘܿܬܼܘܼܬܼܵܟ܀|
    block |܃ܫܡܲܥ̣ ܠܲܢܒܼܝܼܵܐ ܕܩܥ̇ܐ ܒܪܘܼܚܵܐ ܠܓܼܪ̈ܡܹܐ ܡܝܼ̈ܬܹܐ|
    block |ܘܡܲܟܼܪܸܙ ܩܵܠܹܗ ܣܒܲܪܬܼܵܐ ܚܕܲܬܵܐ ܒܹܝܬܼ ܡܵܝܘܿܬܹ̈ܐ܁|
    block |ܫܡ݂ܲܥ ܟܲܕܼ ܩܵܥܹ̇ܐ ܐܲܝܟ ܫܝܼܦܘܿܪܐ ܨܹܝܕܼ ܫܲܬܿܝܼܩܹ̈ܐ|
    block |ܘܲܡܟܲܢܸܫ ܠܹܗ ܠܟܼܠܹܗ ܚܲܝܠܵܐ ܦܲܓܼܪܵܐ ܠܘܵܬܼ ܚܘܼܕܵܬܼܵܐ܀|
    block |܃ܚܲܕܼ ܚܘܼܕܵܬܼܵܐ ܐܲܟܼܪܸܙ ܩܵܠܹܗ ܠܦܲܓܼܪܵܐ ܘܢܲܦ̣ܫܵܐ|
    block |ܘܐܲܫܩܝܼ ܐܸܢܘܿܢ ܟܵܣ ܒܘܼܝܵܐܵܐ ܕܚܲܝܲܬܼ ܡܝܼ̈ܬܹܐ܁|
    block |܃ܨܘܼܬܼ ܬܘܼܒܼ ܩܠܹܗ ܕܲܡܚܲܕܬܼܵܢܵܐ ܕܡܵܝܘܿܬܼܘܬܼܵܐ|
    block |ܕܲܡܚܵܘܹܐ ܠܹܗ ܐܲܝܟ ܕܲܒܼܨܒܼܥܵܐ ܠܚܘܼܕܵܬܼ ܐܢܵܫܵܐ܀|
    block |܃ܫܡ݂ܲܥ ܕܲܡܚܲܣܸܕܼ ܠܙܲܕܘܼܩ̈ܝܹܐ ܦܠܝܼܓܲܝ̈ ܠܸܒܵܐ|
    block |ܘܕܵܐܸ̇ܢ ܥܲܡ̇ܗ ܡ̣ܢ ܢܵܡܘܼܣܹ̈ܐ ܐܲܠܵܗܵܝܹ̈ܐ܁|
    block |܃ܛܵܥܹܝ̇ܢ ܐܢ̄ܬܘܿܢ ܠܲܡ ܕܠܵܐ ܝܵܕܼܥܝܼܢ ܐܢ̄ܬܿܘܿܢ ܠܡܸܩܪܵܐ ܒܣܸܦܪܹ̈ܐ|
    block |ܘܠܵܐ ܦܵܪܫܝܼܢ ܐܢ̄ܬܘܿܢ ܚܹܝܠ ܣܘܼܟܵܠܵܐ ܕܦܸܬܼܓܵܡܲܝ̈ܗܘܿܢ܀|
    block |܃ܒܲܩܝܡܬܼܵܐ ܠܲܡ ܠܲܝܬܿ ܦܘܼܪܫܵܢܵܐ ܕܓܲܒܼܪܹ̈ܐ ܘܢܸܫܹ̈ܐ|
    block |ܕܗܵܘܹ̇ܐ ܟܝܵܢܗܘܿܢ ܠܵܐ ܡܵܝܘܿܬܼܵܐ ܐܲܝܟ ܪ̈ܘܼܚܢܹ̈ܐ܁|
    block |܃ܗܵܐ ܕܪܲܫ̣ ܡܵܪܲܢ ܐܘܼܪܚܵܐ ܚܕܲܬܵܐ ܕܚܲܝܲܬܼ ܡܝܼܬܹ̈ܐ|
    block |ܬܵܘ ܢܸܪܕܹܐ ܒܵܗ̇ ܠܘܵܬܼ ܚܘܼܕܼܵܬܼܵܐ ܕܦܲܓܼܪܵܐ ܘܢܲܦ̣ܫܵܐ܀|
    block |܃ܗܵܐ ܐܲܟܼܪܸܙ ܠܲܢ ܣܲܒܼܪܵܐ ܛܵܒܼܵܐ ܒܩܵܠ ܦܸܬܼܓܼܵܡܘ̈ܗܝ|
    block |ܢܗܲܝܡܸܢ ܕܡܨܐ ܓܵܡܲ݁ܪ ܨܐܹܕܲܝܢ ܫܘܼܘܕܵܝ ܡܸܠܵܘ̈ܗܝ܁|
    block |܃ܗܵܐ ܩܥ̣ܵܐ ܡܵܘܬܵܐ ܐܲܪܝܵܐ ܪܗܝܼܒܼܵܐ ܕܚܲܒܸܿܠ ܓܸܢܣܲܢ|
    block |ܘܐܲܥܕܝܼ ܡܸܢܹܗ ܬܠܵܬܼܵܐ ܦܲܓܼܪ̈ܲܝܢ ܘܐܲܦܢܝܼ ܠܚܲܝܹ̈ܐ܀|
    block |܃ܗܵܐ ܢܚܸܬܼ ܐܵܦ ܗܘ̤ ܠܡܲܪܒܿܘܥܝܼܬܹܗ ܕܒܵܠܲܥ̇ ܐܵܢܵܫ̈ܐ|
    block |ܘܝܲܗܒ̣ ܠܹܗ ܦܲܓܼܪܹܗ ܘܒܲܠܥܹܗ ܘܦܲܠܛܹܗ ܩܲܠܝܼܠܵܐܝܼܬܼ܁|
    block |܃ܗܵܐ ܩ̣ܵܡ ܘܐܲܩܝܼܡ ܠܟܼܠܹܗ ܟܝܵܢܲܢ ܡ̣ܢ ܡܲܦܘܼܠܬܵܐ|
    block |ܘܬܲܪܥܹܗ ܠܫܘܼܪ̈ܐ ܕܲܒܼܢ̣ܵܐ ܡܵܘܬܵܐ ܒܐܲܦܲܝ̈ ܡܝܼܬܼ̈ܐ܀|
    block |܃ܗܵܐ ܢܦܲܩ̣ ܘܐܲܦܢܝܼ ܫܒܼܝܼܬܼܵܐ ܕܐ̄ܢܵܫܵܐ ܡ̣ܢ ܚܲܣܝܼܢܵܐ|
    block |ܘܫܲܩܠܹܗ ܠܙܲܝܢܹܗ ܘܒܲܙ ܡܲܫܪܝܼܬܹܗ ܘܥܲܒܼܕܹܗ ܓܘܼܚܟܵܐ܁|
    block |܃ܗܵܐ ܫܒ̣ܵܐ ܫܒܼܝܼܬܼܵܐ ܘܲܣܠܸܩ ܘܐܲܡܠܸܟ ܠܥܸܠ ܡ̣ܢ ܟܠܵܐ|
    block |ܘܲܥܬܼܝܼܕܼ ܕܢܹܐܬܹܿܐ ܘܲܢܚܲܕܼܬܼ ܟܠ ܒܩܵܠ ܦܸܬܼܓܵܡܵܘ̈ܗܝ܀|
    block |܃ܗܵܐ ܩܪܸܒܼ ܙܲܒܼܢܵܐ ܕܢܸܚܘܿܬܼ ܠܐܲܪܥܵܐ ܐܲܝܟ ܡܵܐ ܕܲܣܠܸܩ|
    block |ܒܦܲܓܼܪܵܐ ܓܲܠܝܵܐ ܘܚܲܝܠܵܐ ܟܲܣܝܵܐ ܕܐܲܠܗܘܼܬܼܵܐ܁|
    block |܃ܗܵܐ ܡܣܲܟܹܝܢ ܠܹܗ ܫܡܲܝܵܐ ܘܐܲܪܥܵܐ ܥܝܼܪܹ̈ܐ ܘܐܵܢܵܫ̈ܐ|
    block |ܕܢܸܫܪܹܐ ܐܸܢܘܿܢ ܡ̣ܢ ܫܘܼܥܒܵܕܼܵܐ ܡܸܬܼܚܲܒܿܠܵܢܵܐ܀|
    block |ܗܵܐ ܡܸܬܿܬܲܢܚܵܐ ܒܪܝܼܬܹܐ ܟܠܵܗ̇ ܥܲܠ ܡܵܝܘ̈ܬܹܐ܃|
  block
    block |ܕܐܸܡܲܬܼܝ ܢܸܗܘܘܿܢ ܠܵܐ ܡܵܝܘ̈ܬܐ ܘܠܵܐ ܚܫܘܫ̈ܐ܁|
    block |ܢܵܚܬܵܐ ܕܐܸܒܼܠܵܐ ܠܒܼܝܼܫܝܼܢ ܐܲܟܼܚܲܕܼ ܡ̈ܠܝܼܠܹܐ ܘܚܲܪ̈ܫܹܐ|
    block |ܕܐܸܡܲܬܝܼ ܢܸܫܠܚܘܢ ܢܵܚܬܵܐ ܣܢܝܵܐ ܕܡܵܝܘܿܬܼܘܼܬܼܵܐ܀|
    block |܃ܚܸܒܼ̈ܠܹܐ ܩܫܝ̈ܐ ܡܵܚܹܝ̇ܢ ܠܐܲܪܥܐ ܐܲܝܟ ܝܲܠܕܬܵܐ|
    block |ܕܐܸܡܲܬܼܝ ܬܵܘܠܸܕܼ ܦܲܓܼܪܹ̈ܐ ܕܐܢܫ̈ܐ ܡ̣ܢ ܓܵܘ ܥܘܼܒܵܗ̇܁|
    block |܃ܚܲܫܵܐ ܪܲܒܐ ܛܥܝܼܢܝܼܢ ܐ̄ܢܵܫ̈ܐ ܘܪ̈ܘܼܚܵܢܵܝܹܐ|
    block |ܕܠܸܐܡܲܬܼܝ ܢܚܙܘܢ ܫܪܵܪܵܐ ܒܥܓܼܝܵܐ ܕܚܘܼܕܵܬܼ ܐܢܵܫ̈ܐ܀|
    block |܃ܒܣܲܒܼܪܵܐ ܡܣܲܟܹܿܝܢ ܥܲܒܼܕܹ̈ܐ ܛܵܒ̈ܐ ܠܡܵܪܵܐ ܒܲܝܬܵܐ|
    block |ܕܐܸܡܲܬܼܝ ܢܸܦܢܹܐ ܡ̣ܢ ܡܸܫܬܿܘܼܬܼܵܐ ܘܢܸܬܸܠ ܐܲܓܼܪܵܐ܁|
    block |܃ܒܣܲܒܼܪܵܐ ܠܒܼܝܼܟܼܝܼܢ ܚܲܟܿܝܼܡ̈ܬܼܵܐ ܠܲܡܦܲܝܼܕܲܝ̈ܗܹܝܢ|
    block |ܕܐܸܡܲܬܼܝ ܢܸܕܼܢܲܚ ܚܲܬܢܵܐ ܕܪܵܘܡܵܐ ܘܢܸܥ̈ܠܵܢ ܥܲܡܹܗ܀|
    block |܃ܠܣܘܼܟܵܝ ܣܲܒܼܪܵܐ ܡܣܲܟܹܝܢ ܟܸܢܫܹ̈ܐ ܕܫܡܝܢ̈ܐ|
    block |ܕܐܲܡܲܬܼܝ ܢܸܕܢܲܚ ܣܲܒܪܐ ܒܓܼܠܝܐ ܘܢܵܘܦܹܐ ܩܸܢܛܵܐ܁|
    block |܃ܠܗܵܘ̇ ܓܸܠܝܵܢܵܐ ܐܲܠܵܗܵܝܵܐ ܡܣܲܟܹܝܢ ܟܠܫܵܥ|
    block |ܕܐܸܡܲܬܼܷܝ ܢܸܬܼ̄ܦܬܲܚ ܬܲܪ̈ܥܲܝ ܪܵܘܡܵܐ ܘܲܢܩܲܒܠܘܼܢܵܝܗܝ܀|
    block |܃ܠܗܵܝ̇ ܒܲܪܬܼ ܩܵܠܵܐ ܨܲܠܝܵܐ ܐܸܕܼܢܵܐ ܕܪܸ̈ܥܝܵܢܲܝܗܘܿܢ|
    block |ܕܐܸܡܲܬܼܝ ܬ[܇܇܇]ܥܹܐ ܘܲܢܙܘܼܥ ܡܵܘܬܵܐ ܘܢܸܒܼܗܲܬܼ ܒܝܼܫܵܐ܁|
    block |܃ܛܲܟܼܣܲܐ ܢ̈ܛܪܝܼܢ ܠܗܵܘ̇ ܦܘܼܩܕܵܢܵܐ ܕܲܡܫܲܡܫܝܼܢ ܠܹܗ|
    block |ܕܐܸܡܲܬܼܝ ܢ̣ܦܩܘܿܕܼ ܘܢܸܩܪܘܢ ܒܐܲܪܥܵܐ ܩܵܠ ܦܘܼܪܩܵܢܵܐ܀|
    block |܃ܒܲܬܼܪܲܥ ܡܲܠܟܵܐ ܩܵܝ̇ܡܝܼܢ ܟܠܢܵܫ ܒܢܲܝ̈ ܦܠܵܛܝܼܢ|
    block |ܕܐܸܡܲܬܼܝ ܢܸܦܘܿܩ ܘܲܢܩܲܒܿܠܘܼܢܵܝܗܝ ܒܐܘܫܲܥܢܲܝ̈ܗܘܿܢ܁|
    block |܃ܟܠܝܼܠ ܙܵܟܼܘܼܬܼܵܐ ܓܵܕܼܠܝܼܢ ܒܐܝܼܕܼܵܐ ܕܙܵܘ̈ܥܹܐ ܕܲܒܼܗܘܿܢ|
    block |ܕܲܢܩܲܪ ܼܘܼܢܵܝܗܝ ܠܲܡܠܸܟ ܡܲܠܟܹ̈ܐ ܕܲܙܟܼܵܐ ܒܩܲܝܣܵܐ܀|
    block |܃ܠܵܐ ܡܸܬܼܡܠܠܵܐ ܪܸܓܲܬܼ ܚܘܼܒܹܿܗ ܕܪܸ̈ܥܝܵܢܲܝܗܘܿܢ|
    block |ܕܲܟ̣ܡܵܐ ܪܓܼܝܼܓܼܝܼܢ ܕܢܸܚܙܘܿܢ ܫܘܼܒܼܚܹܗ ܘܲܢܫܲܒܿܚܘܼܢܵܝܗܝ܁|
    block |܃ܩܸܢܛܵܐ ܘܚܘܼܒܵܐ ܡܲܡܠܸܟ ܐܲܟܼܚܲܕܼ ܥܲܠ ܣܸܕܼܪ̈ܲܝܗܘܿܢ|
    block |ܘܲܪܗܝܼܒܼܝܼܢ ܛܵܒܼ ܢܸܬܼܪܲܦܘܢ ܡ̣ܢ ܛܘܼܝܵܒܼܵܐ܀|
    block |܃ܡܲܚܒܼܝܼܢ ܣܲܓܿܝܼ ܘܪܵܓܝܹ̇ܢ ܣܲܓܿܝܼ ܘܩܵܢ̇ܛܝܼܢ ܣܲܓܿܝܼ|
    block |ܘܐܲܝܟ ܐܲܬܼܠܹܝ̈ܛܹܐ ܪܡܹܝܢ ܒܐܓܼܘܿܢܵܐ ܕܡܘܼܠܟܵܢ ܚܲܝܹ̈ܐ܁|
    block |܃ܒܪܘܼܚܵܐ ܪܵܗ̇ܛܝܼܢ ܒܐܸܣܛܵܕܝܼܘܿܢ ܪܘܼܚܵܢܝܬܿܐ|
    block |ܠܡܸܣܲܒܼ ܐܲܓܼܪܵܐ ܕܗܵܝ̇ ܙܵܟܼܘܼܬܼܵܐ ܕܠܵܐ ܡܸܙܕܲܟܝܵܐ ܀|
    block |܃ܗܵܐ ܡܲܢܲܥ ܠܹܗ ܙܒܲܢ ܦܘܼܪܥܵܢܵܐ ܕܐܓܼܘܿܢܲܝ̈ܗܘܿܢ|
    block |ܘܲܩܪܸܒܼ ܙܲܒܼܢܵܐ ܕܢܸܣܒܼܘܢ ܕܲܫܢܹ̈ܐ ܕܬܲܟܼܬܘܫܲܝ̈ܗܘܿܢ܁|
    block |܃ܗܵܐ ܩܸܪܒܲܬ̤ ܠܵܗ̇ ܡܲܠܟܿܘܼܬܼ ܪܵܘܡܵܐ ܕܡܲܠܟܵܐ ܕܪܵܘܡܵܐ|
    block |ܬܵܘ ܢܸܨܛܲܒܲܬܼ ܪܘܼܚܵܢܵܐܝܼܬܼ ܘܢܸܦܘܿܩ ܠܐܘܼܪܥܹܗ ܀|
    block |܃ܗܵܐ ܡܸܬܿܬܿܪܝܼܡܝܼܢ ܬܲܪ̈ܥܲܝ ܪܘܡܵܐ ܩܕܼܵܡ ܡܹܐܬܝܼܬܹܗ|
    block |ܕܢܸܚܘܿܬܼ ܠܲܐܪܥܵܐ ܘܢܲܣܸܩ ܥܲܡܡܹܗ ܒܢܲܝ̈ ܦܲܠܚܘܼܬܹܗ܁|
    block |܃ܬܲܗܪܵܐ ܪܲܒܵܐ ܘܛܘܼܒܼܵܐ ܘܚܲܫܵܐ ܒܝܘܿܡ ܓܸܠܝܵܢܹܗ|
    block |ܬܲܗܪܵܐ ܕܕܸܢܚܹܗ ܛܘܼܒܵܐ ܠܛܵܒܹ̈ܐ ܘܚܲܫܵܐ ܠܒܼܝܼܫܹ̈ܐ܀|
    block |܃ܒܗܸܕܪܵܐ ܘܫܘܼܒܼܚܵܐ ܡܚܵܘܹܐ ܢܲܦ̣ܫܹܗ ܠܥܝܼܪܹ̈ܐ ܘܐ̄ܢܵܫ̈ܐ|
    block |ܘܡ̣ܢ ܬܸܫܒܿܘܿܚܬܹܗ ܡܠ̇ܝܢ ܐܲܟܚܕܼ ܫܡܲܝܵܐ ܘܐܲܪܥܵܐ܁|
    block |܃ܪܸܡܙܵܐ ܕܚܲܝܠܹܗ ܡܪܝܼܡ ܬܲܚܦܝܼܬܼܵܐ ܕܐܲܦܲܝ̈ ܪܵܘܡܵܐ|
    block |ܘܕܲܢܲܚ̣ ܢܘܼܗܪܵܐ ܕܙܝܘܹܗ ܪܲܒܵܐ ܥܲܠ ܟܠ ܘܲܒܼܟܼܠ܀|
    block |܃ܒܲܕܼܡܘܼܬܼ ܒܲܪܩܵܐ ܕܵܢܲܚ̇ ܢܘܼܗܪܹܗ ܒܐܪ̈ܒܲܥܦܸܢܝܵܢ|
    block |ܘܲܙܥܘܿܪ ܢܘܼܗܪܵܐ ܡܸܬܼܚܲܙܝܵܢܵܐ ܒܦܸܚܡܵܐ ܕܢܘܼܗܪܹܗ܁|
    block |܃ܠܲܝܬܿ ܠܹܗ ܦܸܚܡܵܐ ܠܢܘܼܗܪܵܐ ܕܡܲܒܼܪܸܩ̣ ܡ̣ܢ ܦܲܪܨܘܿܦܹܗ|
    block |ܘܠܵܐ ܬܲܚܘܝܼܬܼܵܐ ܠܩܲܠܝܼܠܘܼܬܼܵܐ ܕܪܲܗܛܵܠ ܕܪܸܡܙܹܗ܀|
    block |܃ܡܲܐ̄ܬܿܝܼܢ ܒܲܪ̈̄ܩܐ ܡ̣ܢ ܦܘܼܩܕܼܵܢܹܗ ܟܡܵܐ ܐܸܢ ܩܲܠܝܼܠ|
    block |ܘܚܸܫܘܿܟ ܢܘܼܗܪܵܐ ܕܐܸܣܦܹܝܪ ܫܸܡܫܵܐ ܒܕܼܘܼܡܝܵܐ ܕܝܼܠܹܗ܁|
    block |ܠܵܐ ܡܸܬܼܡܲܠܠܵܐ ܪܲܒܿܘܼܬܼ ܫܘܼܒܼܚܹܗ ܒܠܸܫܵܢ ܐ̄ܢܵܫܵܐ܃|
  block
    block |ܘܲܙܥܘܿܪ ܦܘܼܡܵܐ ܕܟܼܠ ܕܲܥܒܼܝܼܕܼܵܐ ܗ̄ܘ̣ ܕܢܹܐܡܲܪ ܕܲܟܼܡܐ ܗ̄ܝܼ܀|
    block |܃ܕܚܝܼܠܵܐ ܘܩܲܫܝܵܐ ܫܵܥܬܼܵܐ ܕܕܼܢܚܹܗ ܡ̣ܢ ܟܠ ܫܵܠܝܼ̈ܢ|
    block |ܘܠܲܝܬܼ ܦܲܓܼܪܵܢܵܐ ܘܠܵܐ ܪܘܼܚܵܢܵܐ ܕܠܵܐ ܡܸܬܼܒܿܠܗܐ܁|
    block |܃ܬܘܗܬܐ ܪܲܒܿܬܼܵܐ ܢܵܦ̇ܠܵܐ ܡ̣ܢ ܫܸܠܝ ܥܲܠ ܒܸܪ̈ܝܵܬܵܐ|
    block |ܒܩܵܠ ܦܘܼܩܕܵܢܵܐ ܕܡܲܪܗܸܒܼ ܩܵܠܹܗ ܛܵܒܼ ܡܼܢ ܝܲܡܵܐ܀|
    block |܃ܐܲܝܟ ܐܝܙܓܲܕܵܐ ܪܵܗܸ̇ܛ ܪܸܡܙܵܐ ܩܕܼܵܡ ܦܲܪܨܿܦܹܗ|
    block |ܘܲܡܩܝܼܡ ܛܲܟܼܣܹ̈ܐ ܕܲܫܡܲܝܵܢ̈ܐ ܓܘܼܕܝܼ̈ܢ ܓܘܼܕܝܼ̈ܢ܁|
    block |܃ܒܛܲܟܼܣܵܐ ܗܵܝܡܝܼܢ ܪ̈ܘܼܚܵܢܵܝܹܐ ܩܕܼܵܡ ܪܲܒܿܘܼܬܹܗ|
    block |ܘܲܡܙܲܝܚܝܼܢ ܠܹܗ ܒܩܵܠ ܬܸܫܒܿܘܿܚܬܵܐ ܕܲܠܲܝܬܿ ܠܵܗ̇ ܦܸܚܡܵܐ ܀|
    block |܃ܐܵܠܸܦ ܐܲܠܦܝܼ̈ܢ ܩܵܝ̇ܡܝܼܢ ܩܕܼܵܡܵܘܗܝ ܟܲܕܼ ܕܲܚ̈ܝܼܠܝܼܢ|
    block |ܘܪܸܒܿܘܼ ܪ̈ܒܿܘܵܢ ܬܵܢܹܝ̇ܢ ܫܘܼܒܼܚܹܗ ܕܠܵܐ ܣܲܒܼܥܘܼܬܼܵܐ܁|
    block |܃ܚܘܼܒܹܿܗ ܡܲܡܠܸܟ ܥܲܠ ܐܵܠܦܲܝ̈ܗܘܿܢ ܕܲܫܡܝܢ̈ܐ|
    block |ܘܲܪܗܝܼܒܼܝܼܢ ܛܵܒܼ ܕܲܢܦܲܢܘܼܢ ܠܹܗ ܚܲܘܒܲܬܼ ܚܘܼܒܵܐ܀|
    block |܃ܟܪ̈ܘܿܒܹܐ ܟܕܝܼܢܝܼܢ ܥܝܼܪܹ̈ܐ ܡܙܲܝܚܝܼܢ ܣܪ̈ܵܦܹܐ ܩܵܥܹ̇ܝܢ|
    block |ܩܲܕܲܝܼܫ ܩܲܕܿܝܼܫ ܩܲܕܝܼܫ ܡܲܠܟܿܐ ܕܲܫܪܹܐ ܒܫܘܼܒܼܚܵܐ܁|
    block |܃ܩܲܕܿܝܼܫ ܩܵܥܹܝ̇ܢ ܒܠܸܫܵܢ ܪܘܼܚܵܐ ܪܘܼܚܵܢܵܐܝܼܬ|
    block |ܐܲܝܟ ܗܵܘ̇ ܠܸܥܙܵܐ ܕܲܫܡ݂ܲܥ ܦܵܘܠܘܿܣ ܕܠܵܐ ܡܸܬܼܡܲܠܲܠ܀|
    block |܃ܠܵܐ ܡܸܬܼܡܲܠܠܵܐ ܒܠܸܫܵܢ ܒܸܣܪܵܐ ܗܵܝ̇ ܒܲܪܬܼ ܩܵܠܵܐ|
    block |ܕܲܡܗܲܠܠܝܼܢ ܒܵܗ̇ ܐܲܠܵܗܵܐܝܼܬܼ ܠܲܐܲܠܵܗ ܟܠܵܐ܁|
    block |܃ܒܙܵܘܥܹ̈ܐ ܟܣܲܝܲ̈ܐ ܙܵܡ̇ܪܝܼܢ ܫܘܼܒܼܚ̇ܐ ܠܟܲܣܝܵܐ ܒܓܸܠܝܵܐ|
    block |ܘܟܲܠܝܵܐ ܚܙܵܬܼܗܘܿܢ ܒܐܲܦܝ̈ ܬܲܪܥܵܐ ܦܓܪܢܝܐ܀|
    block |܃ܦܲܓܼܪܵܐ ܚܵܙܝ̇ܢ ܟܲܕܼ ܡܸܙܕܲܝܲܚ ܥܲܠ ܡܲܪܟܲܒܼܬܼܵܐ|
    block |ܘܟܲܣܝܵܐ ܒܓܼܵܘܹܗ ܐܲܠܵܗܘܼܬܼܵܐ ܕܠܵܐ ܡܸܬܼܚܲܙܝܵܐ܁|
    block |܃ܟܣܝܵܐ ܒܓܠܝܐ ܦܩ̇ܕ ܡ̣ܢ ܫܠܝ ܠܘܵܬܼ ܟܢܫܝܼ̈ܗܘܿܢ|
    block |ܠܲܡܝܿܒܼܵܒܼܘ ܩܵܠ ܬܸܫܒܿܘܿܚܬܵܐ ܕܚܘܼܕܵܬܼ ܟܠܵܐ ܀|
    block |܃ܩܵܠ ܚܘܼܕܵܬܼܵܐ ܩܵܥܹ̇ܝܢ ܟܠܗܘܿܢ ܒܐܸܕܼܢܲܝ̈ ܐܲܢܵܫ̈ܐ|
    block |ܘܙܝ̇ܥܐ ܐܲܪܥܵܐ ܒܩܵܠܵܐ ܕܚܝܼܠܵܐ ܕܫܝܼܦܘܿܪ̈ܵܝܗܘܿܢ܁|
    block |܃ܪܥܡܵܐ ܕܩ̈ܵܠܹܐ ܗ̈ܘܹܝܢ ܟܠܗܘܿܢ ܟܡܵܐ ܕܐܝܼܬܿܝܗܘܿܢ|
    block |ܘܐܲܝܟ ܡܸܢܝܵܢܗܘܿܢ ܩܵܠ ܩܲܪ̈ܢܵܬܼܵܐ ܪ̈ܘܼܚܵܢܝܵܬܼܵܐ܀|
    block |܃ܗܕܼܝܼܪܵܐ ܚܙܵܬܼܗܘܿܢ ܘܲܫܒܼܝܼܚ ܡܲܡܠܠܵܐ ܕܦܸܬܼܓܼܵܡܲܝ̈ܗܘܿܢ|
    block |ܘܩܲܠܝܼܾܠ ܪܲܗܛܵܐ ܕܣܘܼܥܪ̈ܵܢܲܝܗܘܿܢ ܛܵܒܼ ܡ̣ܢ ܒܲܪܩܵܐ܁|
    block |܃ܠܥܸܠ ܡ̣ܢ ܟܠܗܘܿܢ ܐܵܬܹ̇ܐ ܒܫܘܼܒܼܚܵܐ ܡܲܠܟܿܐ ܡܫܝܼܚܵܐ|
    block |ܘܲܡܙܲܝܚܝܼܢ ܠܹܗ ܒܩܵܠ ܬܸܫܒܿܘܿܚܬܵܐ ܕܦܲܐܝܵܐ ܠܲܫܡܗ܀|
    block |܃ܪ̈ܲܒ ܡܲܠܐܟܹܐ ܛܥܝܼܢ ܙܵܟܼܘܼܬܼܵܐ ܢܝܼܫܵܐ ܨܠܝܼܒܼܵܐ|
    block |ܘܲܡܚܵܘܹܐ ܠܹܗ ܠܲܫܡܲܝܵ̈ܢܹܐ ܘܠܲܐܪܥܵܢܵܝܹܐ܁|
    block |܃ܩܕܼܵܡܵܘܗܝ ܐܵܬ̇ܐ ܢܝܼܫܵܐ ܕܚܲܫܹܗ ܘܲܕܼܙܵܟܼܘܼܬܹܗ|
    block |ܕܢܸܬܼܟܲܐܪܘܢ ܒܹܗ ܐܲܝܠܹܝܢ ܕܐܲܡ̣ܪܲܚܘ ܘܫܹܐܕܹ̈ܐ ܛܪ̈ܘܢܐ ܀|
    block |܃ܠܘܲܥܕܹܗ ܪܵܗܛ̇ܝܼܢ ܓܘܼܕܹ̈ܐ ܕܥܝܼܪܹ̈ܐ ܘܲܕܼܡܲܠܲܐܟܹ̈ܿܐ|
    block |ܘܒܹܗ ܡܸܬܼܒܲܩܹܝܢ ܒܥܲܝܢܵܐ ܟܣܝܼܬܼܵܐ ܕܪܸ̈ܥܝܵܢܲܝܗܘܿܢ܁|
    block |܃ܡܲܠܟܵܐ ܘܢܝܼܫܹܗ ܢܵܚ̇ܬܼ ܠܲܐܪܥܵܐ ܕܐܸܨܛܲܥܲܪ ܒܹܗ̇|
    block |ܘܬܼܵܒܲܥ̇ ܨܲܥܪܸܗ ܘܝܵܗ̣̇ܒܼ ܕܲܫܢܹ̈ܐ ܠܲܡܩܿܒܲܠܵܢܵܘ̈ܗܝ܀|
    block |܃ܩܵܠܵܐ ܕܩܲܪܢܵܐ ܐܲܠܵܗܵܝܬܵܐ ܡܲܙܥܸܩ ܩܕܼܵܡܵܘܗܝ|
    block |ܘܟܼܵܢܫ̇ܝܼܢ ܘܐܵܬܼܝܹ̇ܢ ܡܝܼ̈ܬܹܐ ܘܚܵܝܹ̈ܐ ܠܘܲܥܕܵܐ ܕܲܫܡܹܗ܁|
    block |܃ܩܲܪܢܵܐ ܐ̄ܚܪܵܝܬܿܐ ܩܵܥ̇ܝܵܐ ܒܚܲܪܬܼܵܐ ܒܫܘܼܠܵܡ ܙܲܒܼܢܹ̈ܐ|
    block |ܘܒܼܵܗ̇ ܡܸܬܼܦܲܬܼܚܝܼܢ ܬܲܪ̈ܥܸܐ ܕܲܫܝܼܘܿܠ ܩܕܼܵܡ ܥܲܢܝܼܪܹ̈ܐ܀|
    block |܃ܪܸܡܙܵܐ ܟܲܣܝܵܐ ܪܵܗܸ̇ܛ ܥܲܡܵܗ̇ ܕܗܵܝ̇ ܒܲܪܬܼ ܩܵܠܵܐ|
    block |ܘܒܲܪܦܵܦ ܥܲܝܢܵܐ ܡܩܝܼܡ ܘܲܡܚܲܕܼܬܼ ܦܲܓܼܪܹ̈ܐ ܕܲܒܼܠܝܼܘ܁|
    block |܃ܩܵܠܵܐ ܘܪܸܡܙܵܐ ܩܵܥܹܝ̇ܢ ܡ̣ܢ ܫܸܠܝ ܒܐܸܕܼܢܲܝ̈ ܡܵܘܬܵܐ|
    block |ܕܦܲܢܵܐ ܫܒܼܝܼܬܼܵܐ ܘܗܲܒܼ ܚܘܫܒܵܢܵܐ ܕܦܲܓܼܪܹ̈ܐ ܕܐܸܒܲܕܼܘ ܀|
    block |ܓܘܼܢܚܵܐ ܪܲܒܵܐ ܢܦ̇ܠ ܒܲܫܝܘܿܠ ܐܸܡܵܐ ܕܡܝܼܬܹ̈ܐ܃|
  block
    block |ܘܲܡܒܿܠܗܝܼܢ ܠܵܗ̇ ܐܲܝܟ ܝܲܠܸܕܬܿܐ ܚܸܒ̈ܠܹܐ ܕܚ̈ܝܼܠܹܐ܁|
    block |܃ܢܸܒܼܥܵܐ ܕܐܢܫ̈ܐ ܗܵܘܹܐ ܥܘܼܒܵܗ̇ ܕܐܸܡܵܐ ܥܩܲܪܬܵܐ|
    block |ܘܲܟܼܡܵܐ ܕܟܼܵܡܲܬ̤ ܗܵܟܲܢ ܦܵܪܥܵܐ ܩܲܠܝܼܠܵܐܝܼܬܼ܀|
    block |܃ܛܲܠܵܐ ܕܪ̈ܲܚܡܹܐ ܪܵܐܸ̇ܣ ܪܸܡܙܵܐ ܒܐܲܦܹܝ̈ܗ̇ ܕܐܲܪܥܵܐ|
    block |ܘܒܲܕܼܡܘܼܬܼ ܙܲܪܥܵܐ ܝܵܥܝ̇ܢ ܦܲܓܼܪܹ̈ܐ ܡ̣ܢ ܕܲܚܝܼܚܵܐ܁|
    block |܃ܩܵܐ̇ܡ ܦܲܓܼܪܵܐ ܒܪܸ̈ܓܼܫܹܐ ܓܠܲܝܼ̈ܐ ܟܠܹܗ ܒܟܼܠܹܗ|
    block |ܘܦܵܢ̇ܝܵܐ ܢܲܦܫܵܐ ܥܲܡ ܚܸܟܼܡܼܵܬܼܵܗ̇ ܕܡܗܠܠܵܐ ܒܗ܀|
    block |܃ܠܝܬܿ ܗܲܕܵܡܵܐ ܕܦܵܐܹ̇ܫ ܡܸܢܹܗ ܕܦܲܓܼܪܵܐ ܒܲܫܝܘܿܠ|
    block |ܘܠܵܐ ܡ̣ܢ ܙܵܘ̈ܥܹܐ ܕܢܲܦܫܵܐ ܛܵܥܹ̇ܐ ܕܠܵܐ ܒܵܗ̇ ܦܵܢܹ̇ܐ܁|
    block |܃ܦܲܓܼܪܵܐ ܘܢܲܦܫܵܐ ܩܵܝ̇ܡܝܼܢ ܐܲܟܼܚܲܕܼ ܒܲܪܦܵܦ ܥܲܝܢܵܐ|
    block |ܘܫܵܠܚ̇ܝܼܢ ܫܵܕ̇ܝܢ ܢܲܚ̈ܬܹܐ ܕܚܲܫܵܐ ܘܠܵܒܼܫܝܼ̇ܢ ܫܘܼܒܼܚܵܐ܀|
    block |܃ܘܩܵܝ̇ܡܝܼܢ ܡܝܼ̈ܬܹܐ ܘܗܵܘܹ̇ܐ ܟܝܵܢܗܘܿܢ ܠܵܐ ܡܵܝܘܿܬܵܐ|
    block |ܘܟܸܢ ܡܸܬܼܚܲܠܦܝܼܢ ܚܲܝ̈ܐ ܕܚܝ̇ܝܢ ܠܵܗ̇ ܠܕܼܡܘܬܼܵܐ܁|
    block |܃ܚܲܕܼ ܦܘܼܩܕܵܢܵܐ ܡܩܝܼܡ ܘܲܡܫܲܚܠܸܦ ܡܝܼ̈ܬܹܐ ܘܚܵܝܹ̈ܐ|
    block |ܘܠܵܐ ܐ̄ܢܵܫ ܛܵܥܹ̇ܐ ܠܵܐ ܡ̣ܢ ܡܝܼ̈ܬܹܐ ܘܠܵܐ ܡ̣ܢ ܚ̈ܝܐ܀|
    block |܃ܩܝܵܡܬܼܵܐ ܫܘܝܵܐ ܥܲܠ ܟܠ ܦܲܓܼܪ̈ܝܢ ܘܥܲܠ ܟܠ ܢܦܫ̈ܢ|
    block |ܘܛܒܼ̈ܐ ܘܒܼܝܼ̈ܫܹܐ ܩܝ̇ܡܝܼܢ ܐܲܟܼܚܲܕܼ ܒܦܲܓܼܪܵܐ ܘܢܵܦ̣ܫܵܐ܁|
    block |܃ܟܠܹܗ ܟܝܵܢܵܐ ܕܡܸܕܼܪܹܗ ܕܐܲܕܵܡ ܦܵܢܹ̇ܐ ܠܚ̈ܝܐ|
    block |ܘܠܲܝܬܿ ܒܝܠܝܕ̈ܐ ܕܦܐ̇ܫ ܒܲܫܝܘܿܠ ܘܠܵܐ ܡܬܼܢܲܚܡ܀|
    block |܃ܚܲܕܼ ܗܘ̤ ܒܲܠܚܘܿܕܼ ܕܛܵܥܹܐ ܬܲܡ̇ܢ ܡ̣ܢ ܡܸܢܝܵܢܵܐ|
    block |ܗܵܘ̇ ܕܲܒܼܪܘܚܵܐ ܕܛܘܥܝܲܝ ܛܵܥܹ̇ܐ ܡܲܛܥܹܐ ܠܐܵܢܵܫܵܐ܁|
    block |܃ܒܲܪ ܐܲܒܼܕܵܢܵܐ ܗ̄ܘ̣ ܕܐܵܒܸܿܕܼ ܒܲܠܚܘܕܼ ܕܡ̣ܢ ܐܵܢܫܘܼܬܼܵܐ|
    block |ܘܠܵܐ ܡܲܫܘܹܝܢ ܠܹܗ ܪ̈ܲܚܡܹܐ ܕܢܸܥܘܿܠ ܡܒܸܢܝ̈ܵܢ ܐܵܢܫ̈ܐ܀|
    block |܃ܒܐܦܘ̈ܗܝ ܒܲܠܚܘܿܕܼ ܐܵܚܕܼ ܪܸܡܙܵܐ ܬܪܲܥ ܢܘܼܚܵܡܵܐ|
    block |ܘܠܵܐ ܡܚܵܘܹܝܢ ܠܹܗ ܐܲܦܲܝ̈ ܡܲܠܟܵܐ ܕܦܵܩܸ̇ܕܼ ܠܲܡܩܵܡ܁|
    block |܃ܒܙܲܝܢܵܐ ܕܚܝܼܠܵܐ ܡܦܲܟܲܪ ܦܲܓܼܪܹܗ ܘܙܵܘܥܲܝ̈ ܢܲܦ̣ܫܹܗ|
    block |ܘܲܡܛܲܒܲܥ ܠܹܗ ܒܗܵܘܬܼܵܐ ܕܲܫܝܘܿܠ ܕܠܵܐ ܫܘܠܵܡܵܐ܀|
    block |܃ܬܲܗܪܵܐ ܪܲܒܵܐ ܡܸܬܼܚܵܘܸܐ ܒܹܗ ܠܲܡܠܝܼܠܘܼܬܼܵܐ|
    block |ܕܐܲܝܟܲܢ ܐܵܒܸ̇ܕܼ ܟܝܵܢܵܐ ܚܲܝܵܐ ܡ̣ܢ ܚܲܝܘܼܬܼܵܐ܁|
    block |܃ܒܹܗ ܡܸܬܼܒܲܩܹܝܢ ܪ̈ܘܼܚܵܢܵܝܹܐ ܘܦܲܓܼܪ̈ܢܵܝܹܐ|
    block |ܐܢܵܫܵܐ ܒܦܲܓܼܪܹܗ ܘܥܝܪܐ ܒܢܲܦ̣ܫܹܗ ܕܡܵܘܦܝܼܢ ܡ̣ܢ ܫܹܠܝ܀|
    block |ܚܕܬܿܐ ܗܵܘܝܵܐ ܒܗܵܘ̇ ܚܘܼܕܬܵܐ ܕܲܡܠܹܐ ܬܲܗܪܵܐ܀|
    block |ܕܟܼܠ ܡܬܚܲܕܲܬܼ ܘܚܲܕ ܡܸܬܼܚܲܒܲܠ ܕܠܵܐ ܚܵܘܣܵܢܵܐ܁|
    block |܃ܬܲܗܪܵܐ ܪܲܒܿܐ ܒܝܘܿܡ ܓܸܠܝܵܢܗ ܕܲܡܠܸܟ ܡ̈ܲܠܟܹܐ|
    block |ܕܲܠܟܼܠ ܕܵܐ̇ܢ ܘܲܠܚܲܕܼ ܫܲܒܸ̇ܩ ܕܠܵܐ ܫܘܼܐܵܠܵܐ܀|
    block |܃ܚܕܼܘܬܼܵܐ ܘܥܵܩܬܼܵܐ ܒܝܘܿܡ ܢܘܼܚܵܡܵܐ ܠܲܬܼܪܹܝܢ ܓܲܒܿܝܼ̈ܢ|
    block |ܛܘܼܒܵܐ ܠܛܒܹ̈ܐ ܘܲܠܥܵܘ̈ܠܹܐ ܢܸܓܼܕܹ̈ܐ ܥܦܝܼ̈ܦܹܐ܁|
    block |܃ܟ̈ܠܝܼܠܹܐ ܘܢܸܓܼܕܹ̈ܐ ܠܒܼܝܼܟ ܦܘܼܩܕܵܢܵܐ ܩܕܼܵܡ ܕܲܝ̇ܢܵܐ|
    block |ܟܠܝ̈ܠܐ ܠܟܹܐܢܸ̈ܐ ܘܢܸܓܼܕܹ̈ܐ ܠܒܼܝܼܫܹ̈ܐ ܕܚܵܒ̣ܘ ܒܐܵܓܼܘܢܵܐ܀|
    block |܃ܫܘܼܒܼܚܵܐ ܘܨܲܥܪܵܐ ܐܲܚܲܝܼܕ ܪܸܡܙܵܐ ܐܲܝܟ ܕܲܒܼܨܸܒܼܥܵܐ|
    block |ܘܝܵܗܸ̇ܒܼ ܫܘܼܒܼܚܵܐ ܠܐܲܝܠܹܝܢ ܕܲܢܨܲܚ̣ܘ ܘܨܲܥܪܵܐ ܠܕܐܲܫܦܸܠܘ܁|
    block |܃ܐܲܝܟ ܫܲܠܝܼܛܵܐ ܩܕܼܵܡ ܦܘܼܩܕܵܢܵܐ ܒܲܬܼܪܲܥ ܡܲܠܥܐ|
    block |ܘܲܠܚܲܕܼ ܡܲܥܸܠ ܘܲܠܚܲܕܼ ܡܲܦܸܩ ܠܚܸܫܟܿܐ ܕܲܠܒܲܪ܀|
    block |܃ܒܟܼܘܼܪܵܐ ܕܕܝܼܢܵܐ ܡܲܥܸܠ ܢܵܣܸ̇ܟ ܠܲܡܠܝܼܠܘܼܬܼܵܐ|
    block |ܘܓܼܵܒܹ̇ܐ ܕܲܗܒܼܵܐ ܫܪܵܪܵܐ ܓܲܠܝܵܐ ܘܡܲܣܠܸܐ ܠܙܹܐܦܵܐ܁|
    block |܃ܒܛܲܒܼܥܵܐ ܕܡܲܠܟܿܐ ܛܵܒܲܥ̇ ܛܵܒܹ̈ܐ ܠܦܲܠܚܘܼܬܼ ܡܲܠܟܵܐ|
    block |ܘܲܠܥܵܘ̈ܠܹܐ ܡܲܣܠܹܐ ܘܫܵܕܹܐ ܒܓܼܵܘ ܓܹܗܲܢܵܐ܀|
    block |܃ܫܲܒܼܛܵܐ ܦܫܝܼܛܵܐ ܐܲܚܝܼܕܼ ܒܐܝܼܕܼܗ ܘܣܵܥܲܪ̈ ܥܵܢܹ̈ܗ|
    block |ܘܲܡܩܝܼܡ ܥܪ̈ܒܹܿܐ ܡ̣ܢ ܝܲܡܝܼܢܹܗ ܐܲܝܟ ܕܐܸܫܬܵܘܕܝܼ܁|
    block |܃ܪܲܒܿ ܦܘܼܪܫܵܢܵܐ ܕܗܵܘ̇ܐ ܬܲܡ̇ܢ ܨܝܕܼ ܡܲܠ̈ܠܹܐ|
    block |ܕܟܲܕܼ ܚܲܕܼ ܐܸܢܘܿܢ ܒܚܲܕܼ ܚܘܼܕܵܬܼܵܐ ܠܵܘ ܚܲܕܼ ܐܸܢܘܿܢ܀|
    block |ܚܲܕܼ ܗܘ̤ ܟܝܵܢܵܐ ܕܲܡܠܝܼܠܘܼܬܼܵܐ ܕܥܝܼܪܹ݁ܐ ܘܐܢܵܫܹ̈ܐ܃|
  block
    block |ܘܠܵܐ ܚܲܕܼ ܐܸܢܘܿܢ ܒܝܲܕܼ ܦܘܼܪܫܵܢܵܐ ܕܣܘܼܥܪ̈ܢܲܝܗܘܿܢ܁|
    block |܃ܒܗܵܘ̇ ܠܲܡ ܝܵܘܡܵܐ ܬܪܹܝܢ ܐܸܢ ܢܸܗܘܘܢ ܒܚܕܹܐ ܥܪܣܐ|
    block |ܚܲܕܼ ܡܸܬܼܥܲܠܹܐ ܠܐܦܝ̈ ܪܵܘܡܵܐ ܘܲܐ̄ܚܪܹܝܢ ܦܵܐܸܫ܀|
    block |܃ܬܲܪܬܹܝܢ ܐܸܢ ܐܝܼܬܼ ܕܛܚܢ̈ܵܢ ܪܲܚܝܵܐ ܒܗܵܘ̇ ܥܕܢܐ|
    block |ܚܕܼܵܐ ܡܸܬܕܲܒܪܵܐ ܘܲܚܕܵܐ ܦܵܝܫܵܐ ܐܲܝܟ ܕܐܝܼܬܹܝܗ̇ ܗ̄ܘ̣ܵܬܼ܁|
    block |܃ܗܵܐ ܚܵܘܝܵܬܹܗ ܡܲܠܲܬܼ ܡܵܪܢ ܠܗܵܘ̇ ܦܘܼܪܫܵܢܵܐ|
    block |ܕܐܲܟܲܢ ܦܵܪܸܫ ܟܹܐܢܹ̈ܐ ܘܢܲܟܼ̈ܦܹܐ ܡ̣ܢ ܥܵܘ̈ܠܹܐ܀|
    block |܃ܨܝܕܼ ܟܠ ܬܸܓܡܝܼ̈ܢ ܚܵܘܝܼ ܕܗܵܘܹ̇ܐ ܗܵܢ ܦܘܼܪܫܵܢܵܐ|
    block |ܘܐܲܝܢ ܡܵܐ ܕܓܼܵܒܹ̇ܐ ܕܟܼܪܵܐ ܐܵܦ ܢܸܩܒܼ̈ܬܼܵܐ܁|
    block |܃ܘܟܲܕܼ ܛܵܒܼ ܬܲܡ̇ܢ ܚܲܕܼ ܗ̄ܘ̣ ܟܝܵܢܵܐ ܕܓܲܒܼܪܹ̈ܐ ܘܢܫܹ̈ܐ|
    block |ܘܚܵܘܝܼ ܕܦܵܫ̇ܝܼܢ ܐܵܦ ܡ̣ܢ ܗܵܠܹܝܢ ܐܵܦ ܡ̣ܢ ܗܵܠܹܝܢ܀|
    block |܃ܒܲܕܡܘܼܬܼ ܒܲܪܩܵܐ ܥܵܒܲܪ ܪܸܡܙܵܐ ܒܹܝܬܼ ܬܸܓܼܡܲܝ̈ܗܘܿܢ|
    block |ܘܲܠܚܲܕܼ ܕܵܒܲܪ ܘܲܠܚܲܕܼ ܫܵܒܸ̇ܩ ܡ̣ܢ ܟܠ ܬܸܓܼܡܝܼ̈ܢ܁|
    block |܃ܛܲܟܼܣܵܐ ܪܲܒܿܐ ܡܠܹܐ ܦܘܪ̈ܫܵܢܵܐ ܐܸܦܵܢ ܦܵܪܹܫ|
    block |ܘܲܠܦܘܼܬܼ ܥܲܡ̈ܠܹܐ ܝܵܗܸ̇ܒܼ ܐܲܓܼܪܵܐ ܐܵܦ ܫܘܼܒܼܩܵܢܵܐ܀|
    block |܃ܒܚܲܕܼ ܦܘܼܪܫܵܢܵܐ ܡܲܫܘܹܐ ܠܐܢܵܫ̈ܵܐ ܘܠܪ̈ܘܼܚܵܢܹܐ|
    block |ܘܐܲܟܼܚܲܕܼ ܒܵܚܲܪ ܫܪܵܪܵܐ ܘܙܹܐܦܵܐ ܕܲܬܼܪܹܝܢ ܓܲܒܹܝ̈ܢ܁|
    block |܃ܠܲܓܢܘܢ ܪܵܘܡܵܐ ܡܲܥܸܠ ܢܟܼ̈ܦܹܐ ܠܒܼܝܼܫܲܝ̈ ܚܘܼܒܵܐ|
    block |ܘܗܵܪܟܵܐ ܒܐܪܥܵܐ ܡܪܦܐ ܠܢܦ̈ܠܐ ܕܠܐ ܐܸܨܛܲܒܲܬܼܘ܀|
    block |܃ܒܐܲܪܥܵܐ ܦܵܝܵܫ̇ܝܼܢ ܪ̈ܵܚܡܲܝ ܐܲܪܥܵܐ ܐܲܝܟܵܐ ܕܲܪܚܸܡܘ|
    block |ܘܪ̈ܓܼܝ ܕܲܠܥܸܠ ܠܥܸܠ ܡܸܬܼܥܲܠܹܝܢ ܒܓܸܦܹ̈ܐ ܕܪܘܚܵܐ܁|
    block |܃ܒܐܲܪܥܵܐ ܡܩܲܒܿܠܝܼܢ ܢܸܓܕ̈ܐ ܥܦܝܼܦܹ̈ܐ ܐܲܝܟ ܡܵܐ ܕܫܵܘܹ̇ܝܢ|
    block |ܘܒܼܵܗ̇ ܡܸܬܼܦܲܪܥܝܼܢ ܚܵܘܒܲܬ ܚܵܘܒܹ̈ܐ ܕܣܘܼܥܪ̈ܢܲܝܗܘܿܢ܀|
    block |܃ܐܲܪܥܵܐ ܗܵܘܝܵܐ ܠܗܘܿܢ ܓܹܗܲܢܼܵܐ ܠܲܒܼܢܲܝ̈ ܐܲܪܥܵܐ|
    block |ܘܗܸܢܘܿܢ ܪܵܕܹܝܢ ܠܲܩܢܘܿܡܲܝ̈ܗܘܿܢ ܒܐܲܝܠܹܝܢ ܕܲܚܛ̣ܵܘ܁|
    block |܃ܗܘ̤ ܠܹܗ ܡܢܲܓܸܕܼ ܝܲܨܪܵܐ ܕܲܒܼܗܘܿܢ ܦܵܪܘܿܫܵܐܝܼܬܼ|
    block |ܕܥܲܠ ܡ̇ܢ ܐܲܗܡܝܼܘ ܡ̣ܢ ܘܵܠܝܼܬܼܵܐ ܒܚܲܝܹ̈ܐ ܕܲܬܼܢܵܢ܀|
    block |܃ܗܢܘ̇ܢ ܕܵܝ̇ܢܝܢ ܠܥܵܘܠܵܐ ܕܲܒܼܗܘܿܢ ܕܚܲܝܵܒܼ ܐܸܢܘܿܢ|
    block |ܘܲܡܦܲܪܣܝܼܢ ܠܹܗ ܒܥܼܘܼܪ ܒܟܼܘܼ ܒܘܼ̃ܟܼܪܢܵܐ ܕܚܘܼܫܵܒܲܝܗ̈ܘܿܢ܁|
    block |܃ܕܝܼܢܵܐ ܪܲܒܿܐ ܐܵܡ̇ܪܝܼܢ ܬܲܡ̇ܢ ܥܲܡ ܚܵܘܒܲܝ̈ܗܘܿܢ|
    block |ܘܲܠܥܹܝܢ ܟܠܢܵܫ ܡܦܲܪܣܝܼܢ ܡܘܼܡܹ̈ܐ ܕܣܬܝܪ̈ܬܐ܀|
    block |܃ܡܲܪܝܼܪ ܢܸܓܼܪܹ̈ܐ ܕܡܸܬܼܢܲܓܼܕܝܢ ܠܹܗ ܡ̣ܢ ܟܠ ܢܸܓܼܕܝܢ|
    block |ܡܵܐ ܕܡܸܬܼܟܲܠܲܠ ܓܲܒܵܐ ܕܟܹܐܢܹ̈ܐ ܘܕܼܝܼܠܗܘܿܢ ܒܵܗܸ̇ܬܼ܁|
    block |܃ܬܲܗܪܵܐ ܪܲܒܿܐ ܚܵܙܹܝܢ ܒܝܼܫܹ̈ܐ ܒܓܲܒܵܐ ܕܛܵܒܹ̈ܐ|
    block |ܕܐܝܟܢ ܦܵܪܚ̇ܝܼܢ ܩܲܠܝܼܠܵܐܝܼܬܼ ܠܐܲܦܲܝ̈ ܪܵܘܡܵܐ܀|
    block |܃ܬܲܗܪܵܐ ܗ̄ܘ̣ ܪܲܒܵܐ ܘܲܟܼܡܵܐ ܕܢܹܐܡܲܪ ܪܲܒܿ ܡ̣ܢ ܬܲܗܪܵܐ|
    block |ܕܒܸܣܪܵܐ ܫܝܼܛܵܐ ܘܥܵܘܥܹܐ ܓܸܦܹ̈ܐ ܕܦܵܪܘܿܚܘܼܬܼܵܐ܁|
    block |܃ܗܵܘ̇ ܦܘܼܩܕܵܢܵܐ ܕܓܲܒܼܠܹܗ ܒܪܵܫܝܼܬܼ ܡ̣ܢ ܕܲܚܝܼܚܵܐ|
    block |ܗܘ̤ ܡܚܲܝܸܠ ܠܵܗ̇ ܠܦܵܪܘܚܘܼܬܹܗ ܠܡܸܦܪܲܚ ܒܐܵܐܲܪ܀|
    block |܃ܗܵܘ̇ ܕܲܢܦܲܚ̣ ܒܹܗ ܪܘܼܚ ܚܲܝܘܬܼܵܐ ܘܲܗܘ̤ܵܐ ܠܲܢܦܸܫ|
    block |ܗܘ̤ ܥܵܒܸ̇ܕܼ ܠܹܗ ܗܲܝܟܲܠ ܪܘܼܚܵܐ ܕܠܵܐ ܡܸܬܼܚܲܒܲܠ܁|
    block |ܗܵܘ̇ ܕܐܸܬܿܬܲܚܬܲܝ ܨܹܝܕܼ ܬܘܼܩܵܢܹܗ ܚܘܼܒܵܢܵܐܝܼܬܼ܀|
    block |ܗܘ̤ ܡܪܝܼܡ ܫܸܦܠܹܗ ܘܲܡܚܲܕܼܬܼ ܠܹܗ ܪܲܚܡܵܢܵܐܝܼܬܼ܀|
    block |܃ܒܚܘܼܒܵܐ ܘܪ̈ܲܚܡܹܐ ܓܲܒܼܠܹܗ ܒܪ̈ܫܝܼܬܼ ܘܲܩܪ̣ܝܵܗܝ ܒܲܫܡܹܗ|
    block |ܘܒܹܗ ܬܘܸܒܼ ܒܲܙܢܵܐ ܡܲܫܲܪ ܨܐܕܵܘܗܝ ܫܘܼܘܕܵܝ ܡܸܠܵܘ̈ܗܝ܁|
    block |܃ܒܨܲܠܡܹܗ ܟܲܢܝܹܗ ܡ̣ܢ ܫܘܼܪܵܐ ܟܲܕܼ ܡܲܬܼܩܸܢ ܠܹܗ|
    block |ܘܲܒܼܱܫܘܼܠܡܵܐ ܒܨܲܠܡܹܗ ܢܵܚܹ̇ܬܸ ܘܲܡܢܲܚܸܡ ܠܹܗ܀|
    block |ܒܨܲܠܡܹܗ ܢܵܚܹ̇ܬܼ ܪܸܡܙܵܐ ܟܲܣܝܵܐ ܠܵܘ ܗܘ̤ ܟܲܣܝܵܐ|
    block |ܘܝܵܗܸ̇ܒܼ ܚܲܝܹ̈ܐ ܠܵܐ ܡܵܝܘܬܹ̈ܐ ܠܡܵܝܘܿܬܼܘܼܬܼܵܐ܁|
    block |܃ܒܐܵܕܼܵܡ ܕܲܬܼܪܹܝܢ ܗܵܘ̇ ܕܐܸܬܿܬܲܚܬܲܝ ܘܠܲܒܫܹܗ ܒܚܘܼܒܵܐ|
    block |ܒܹܗ ܡܸܬܿܬܿܚܬܿܐ ܕܠܵܐ ܫܘܼܢܵܝܵܐ ܒܫܘܼܠܵܡ ܙܲܒܼܢܹ̈ܐ܀|
  block
    block |܃ܦܲܓܼܪܵܐ ܕܲܠܒܸܫ ܨܒܼܝܵܢ ܚܘܼܒܹܿܗ ܘܲܩܪ̣ܵܝܗ ܒܲܫܡܹܗ|
    block |ܗܘ̤ ܡܸܬܼܥܲܛܲܦ ܨܸܒܼܝܵܢܵܐܝܼܬܼ ܘܢܵܚܸ̇ܬ ܠܐܲܪܥܵܐ܁|
    block |܃ܗܵܘ̇ ܕܐܸܣܬܲܠܲܩ ܠܥܹܝܢ ܡܲܠܲܐܟ̈ܐ ܘܲܒܼܢܲܝܢ̈ܵܫܵܐ|
    block |ܗܘ̤ܝܘܼ ܕܐܵܬܹ̇ܐ ܠܲܡܕܵܢ ܐܢܵܫ̈ܐ ܘܪ̈ܘܼܚܵܢܵܝܐ܀|
    block |܃ܒܦܲܓܼܪܵܐ ܓܲܠܝܵܐ ܚܙܵܐܘܼܗܝ ܥܝܼܪܹ̈ܐ ܟܲܕܼ ܡܸܣܬܲܠܲܩ|
    block |ܘܒܵܗ̇ ܒܲܚܙܵܬܼܵܐ ܐܸܡ̣ܲܪܘ ܕܐܵܬܹ̇ܐ ܐܲܝܟ ܡܵܐ ܕܲܣܠܸܩ܁|
    block |܃ܥܲܡ ܓܲܠܝܘܼܬܹܗ ܢܵܚܹ̇ܬܼ ܪܸܡܙܹܗ ܩܲܠܝܼܠܵܐܝܼܬܼ|
    block |ܘܲܡܚܲܕܼܬܼ ܟܠ ܘܡܲܣܸܩ ܥܲܡܹܗ ܠܐܲܬܼܪܵܐ ܕܲܠܥܸܠ܀|
    block |܃ܪܸܡܙܵܐ ܟܲܣܝܵܐ ܩܵܥܹ̇ܐ ܒܓܸܠܝܐ ܩܵܠܵܐ ܕܚܝܼܠܵܐ|
    block |ܘܲܡܙܝܼܥ ܠܲܐܪܥܵܐ ܘܡܲܪܗܸܒܼ ܣܸܕܼܪܸ̈ܐ ܕܫܡܝ̈ܢܐ܁|
    block |܃ܒܩܵܠܵܐ ܦܵܩܸ̇ܕܼ ܠܫܡܝ̈ܢܐ ܘܠܐܪ̈ܥܢܝܐ|
    block |ܕܩܘܼܡܘ ܘܐܸܬܼܚܲܕܲܬܼܘ ܘܲܠܒܸܫܘ ܫܘܼܒܼܚܵܐ ܕܠܵܐ ܡܸܬܼܚܲܒܲܠ܀|
    block |܃ܩܵܠ ܦܘܼܩܕܵܢܹܗ ܡܥܝܼܪ ܠܐܪ̈ܥܢܐ ܡ̣ܢ ܕܲܡܟܿܘܼܬܼܵܐ|
    block |ܘܢܵܕܼܝ̇ܢ ܩܵܝ̇ܡܝܼܢ ܐܲܝܟ ܕܡ̣ܢ ܫܸܢܬܼܵܐ ܕܝܲܩܝܼܪܘܼܬܼܵܐ܁|
    block |܃ܚܕܼܵܐ ܒܲܪܬܼ ܩܵܠܵܐ ܕܡܲܠܝܵܐ ܬܲܗܪܵܐ ܩܵܥܹ̇ܐ ܒܐܲܪܥܐ|
    block |ܘܪܵܥܠܝܼܢ ܡܸܢܹܗ̇ ܡ̈ܠܝܼܠܹܐ ܘܚܲܪ̈ܫܹܐ ܘܡܸܫܬܲܡܥܝܼܢ ܠܵܗ̇܀|
    block |܃ܟܠ ܨܵܐ̇ܬܼ ܠܵܗ̇ ܘܟܼܠ ܓܵܡܲܪ ܠܵܗ̇ ܕܠܵܐ ܫܘܼܘܚܵܪܵܐ|
    block |ܘܒܼܵܗ̇ ܡܸܬܚܕܬܝܢ ܪܵܘܡܵܐ ܘܥܘܼܡܩܵܐ ܘܟܼܠܡܵܐ ܕܲܒܼܗܘܿܢ܁|
    block |ܡ̈ܠܝܼܠ ܣܵܠܵܩ̇ܝܼܢ ܠܕܲܪܓܼܐ ܪܵܡܵܐ ܕܠܲܝܬܿ ܠܹܗ ܦܸܚܡܵܐ܀|
    block |ܘܚܲܪ̈ܫܹܐ ܢܵܚ̇ܝܼܢ ܡ̣ܢ ܥܲܒܼܕܘܼܬܼܵܐ ܕܦܘܼܠܚܵܢ ܐܵܢܵܫ̈ܐ܀|
    block |܃ܒܵܛܸ̇ܠ ܫܸܡܫܵܐ ܡ̣ܢ ܡܲܪܕܝܼܬܼܵܐ ܕܩܲܠܝܼܠܘܼܬܹܗ|
    block |ܘܢܵܐܸ̇ܚ ܣܲܗܪܵܐ ܡ̣ܢ ܫܘܼܚܠܵܦܵܘ̈ܗܝ ܕܲܒܼܟܼܠ ܝܲܪ̈ܚܝܼܢ܁|
    block |܃ܢܵܦܠ̇ܝܼܢ ܟܵܘܟܿܒܹ̈ܐ ܘܕܥܸܟ ܢܘܼܗܪܵܐ ܕܙܲܠܝܼܩܲܝ̈ܗܘܿܢ|
    block |ܘܫܵܠܹ̇ܐ ܡܲܫܒܼܵܐ ܕܪ̈ܘܼܚܹܐ ܕܐܵܐܲܪ ܘܠܵܐ ܬܘܼܒܼ ܡܸܬܿܬܿܙܝܼܥ܀|
    block |܃ܡܵܘܦܹܐ ܚܸܫܟܵܐ ܘܥܵܒܲܪ̇ ܛܲܟܼܣܵܐ ܕܠܸܠܝ ܐܝܼܡܵܡ|
    block |ܘܠܵܐ ܡܸܬܼܡܲܢ̈ܝܵܢ ܫ̈ܥܹܐ ܘܫܲܒܹ̈ܐ ܘܝܲܪܚܲܝ ܫܲܢ̄ܬܵܐ܁|
    block |܃ܝܵܒܸ̇ܫ ܢܒܼܥܵܐ ܕܥܘܼܒܵܗ̇ ܕܲܫܝܘܿܠ ܡ̣ܢ ܟܠ ܦܹܐܪ̈ܝܼܢ|
    block |ܘܣܵܝ̇ܦܵܐ ܒܥܝܼܵܪܵܐ ܘܚܵܝܘܲܬܼ ܫܸܢܵܐ ܘܪ̈ܲܚܫܵܐ ܡܵܘܦܹܐ܀|
    block |܃ܫܵܠܹ̇ܐ ܝܲܡܵܐ ܡ̣ܢ ܬܲܟܼܬܘܼܫܵܐ ܕܓܼ̈ܠܹܐ ܪ̈ܗܝܼܒܹܐ|
    block |ܘܠܵܐ ܬܘܼܒܼ ܪ̈ܵܗܛܵܢ ܐܸܠܦܹ̈ܿܐ ܕܐ̄ܢܵܫ̈ܐ ܠܥܸܠ ܡ̣ܢ ܚܲܨܹܗ܁|
    block |܃ܟܠ ܡܸܫܬܲܚܠܲܦ ܘܟܼܠ ܡܸܬܼܚܲܕܲܬ ܒܚܘܼܕܵܬܼ ܐܢܵܫ̈ܐ|
    block |ܘܥܲܠ ܟܠ ܘܲܒܼܟܼܠ ܡܲܡܠܸܟ ܢܘܼܗܪܵܐ ܕܚܲܕܼ ܒܵܪܘܿܝܵܐ܀|
    block |܃ܟܠ ܡܸܬܼܚܲܪܲܪ ܡ̣ܢ ܥܲܒܼܕܘܼܬܼܵܐ ܕܲܠܘܼܵܬܼ ܐ̄ܢܵܫ̈ܵܐ|
    block |ܘܗ̤ܘ ܒܲܪܢܵܫܵܐ ܡܕܲܝܲܪ ܒܲܐ̃ܬܼܪܵܐ ܕܠܲܝܬܿ ܒܹܗ ܩܸܢܛܵܐ܁|
    block |܃ܒܪܸܡܙܵܐ ܙܥܘܿܪܵܐ ܡܸܫܬܲܚܠܲܦ ܟܠ ܘܡܸܬܼܚܲܕܲܬܼ ܟܠ|
    block |ܘܠܵܐ ܡܸܬܼܡܲܠܠܐ ܩܲܠܝܼܠܘܼܬܹܗ ܕܐܲܝܟܲܢ ܘܲܟܼܡܵܐ ܗ̄ܝ̣܀|
    block |܃ܩܲܠܝܼܠ ܗ̄ܘ̣ ܛܵܒܼ ܗܵܘ̇ ܦܘܼܩܕܵܢܵܐ ܡ̣ܢ ܟܠ ܡܸܕܡ|
    block |ܘܐܸܢ ܐܝܼܬܼ ܡܕܡ ܕܩܲܠܝܼܠ ܣܲܓܝܼ ܡܲܬܿܝܼܢ ܡܸܢܹܗ܁|
    block |܃ܠܲܝܬܿ ܬܘܼܗܵܝܵܐ ܒܹܝܬܼ ܡܲܚܲܬܿܬܼܵܐ ܘܲܠܡܲܣܲܩܬܵܐ|
    block |ܐܵܦܠܵܐ ܐܲܝܟ ܐ̄ܢܵܫ ܕܡܲܛܪܸܦ ܥܲܝܢܹܗ ܬܸܡܪܵܐ ܠܬܸܡܪܵܐ܀|
    block |܃ܥܲܠ ܡܲܪܟܲܒܬܼܵܐ ܕܚܲܨܗ ܕܐܵܐܪ ܡܙܲܝܲܚ ܡܲܠܟܿܐ|
    block |ܠܦܲܠܚܹ̈ܐ ܚܝܼܨܹ̈ܐ ܕܐܲܩܪܸܒܼܘ ܘܲܙܟܼܵܘ ܡܸܛܠ ܚܘܼܒܹܗ܁|
    block |܃ܚܕܼܵܐ ܡܲܪܟܲܒܼܬܼܵܐ ܪܘܼܚܵܢܵܝܬܵܐ ܟܲܕܸܢ ܪܸܡܙܹܗ|
    block |ܘܒܼܵܗ̇ ܬܘܼܒܼ ܡܵܘܬܸܒܼ ܐܲܪ̈ܥܵܢܵܝܹܐ ܘܲܫܡܝܵܢܹ̈ܐ܀|
    block |܃ܗܘ̤ܝܘܼ ܪܸܡܙܹܗ ܕܗܵܘܹ̇ܐ ܥܢܵܢܵܐ ܐܵܦ ܡܲܪܟܼܒܲܬܼܵܐ|
    block |ܘܗܘ̤ܝܘܼ ܕܛܥܝܼܢ ܘܲܡܕܲܒܲܪ ܟܠ ܠܲܐܦܝ̈ ܪܵܘܡܵܐ܀|
    block |܃ܗܘ̤ܝܘܼ ܕܗܵܘܹ̇ܐ ܚܠܵܦ ܟܠܡܸܕܹܿܡ ܠܲܡܠܝܠܘܼܬܼܵܐ|
    block |ܘܒܹܗ ܡܸܬܼܥܲܠܹܝܢ ܥܝܼܪܹ̈ܐ ܘܐ̄ܢܵܫ̈ܐ ܠܐܲܬܼܪܵܐ ܕܲܠܥܸܠ܁|
  block
    block |܃ܗܘ̤ܝܘܼ ܕܚܵܙܸ̇ܩ ܐܲܝܟ ܪܲܒܿܚܲܝܠܵܐ ܩܕܼܵܡ ܣܸܕܲܪ̈ܲܝܗܘܿܢ|
    block |܃ܘܗ̤ܘ ܬܘܼܒܼ ܡܟܲܢܸܫ ܣܸܕܪܸ̈ܐ ܐܚܪܵܢܹܐ ܠܘܲܥܕܵܐ ܕܲܫܡܹܗ|
    block |܃ܚܵܙܸ̇ܩ ܡܲܠܟܿܐ ܒܪܸܫ ܡܲܫܪܝܼܬܹܗ ܠܐܦ̈ܝ ܪܵܘܡܵܐ|
    block |ܘܐܠ̈ܦܐ ܕܥܝܪ̈ܐ ܡ̣ܢ ܝܲܡܝܼܢܹܗ ܘܡ̣ܢ ܣܸܡܵܠܹܗ܁|
    block |܃ܥܲܡܹܗ ܚܵܙ̇ܩܝܼܢ ܒܢܲܝ̈ ܦܲܠܵܛܝܼܢ ܠܲܐܬܼܪܵܐ ܕܢܘܼܗܪܵܐ|
    block |ܕܢܸܗܘܘܿܢ ܥܲܡܹܗ ܒܢܲܝ̈ ܝܪܬܘܬܐ ܒܡܲܠܟܿܘܼܬܼ ܪܵܘܡܵܐ܀|
    block |܃ܪܲܒܵܐ ܗ̄ܝ̣ ܣܲܓܼܝ ܦܠܲܓܐ ܕܚܝܠܗ ܡ̣ܢ ܟܠ ܚܝ̈ܠܝܢ|
    block |ܘܠܵܐ ܡܸܬܼܡܲܠܲܠ ܗܸܕܼܪܵܐ ܘܫܘܼܒܼܚܵܐ ܕܡܸܙܕܲܝܲܚ ܒܹܗ܁|
    block |ܥܲܡܹܗ ܐܝܼܬܹܝܗ̇ ܒܪܝܼܬܼܵܐ ܟܠܵܗ̇ ܕܲܡܠܝܼܠܘܼܬܵܐ܁|
    block |ܐܲܠܦܹ̈ܐ ܕܥܝܼܪܹ̈ܐ ܐܵܦ ܪܸ̈ܒܿܘܵܬܼܵܐ ܕܲܒܼܢܲܝ̈ܢܵܫܵܐ܀|
    block |܃ܟܠܝܼܠ ܬܸܫܒܿܘܿܚܬܵܐ ܕܝܘܿܡ ܙܵܟܼܘܼܬܹܗ ܛܥܝܼܢܝܼܢ ܟܠܗܘܿܢ|
    block |ܘܲܡܩܲܪܒܼܝܼܢ ܠܹܗ ܒܐܝܼܕܼܵܐ ܕܙܵܘ̈ܥܹܐ ܪ̈ܘܼܚܵܢܵܝܹܐ܁|
    block |܃ܫܘܼܒܼܚܹܗ ܬܵܢܹܝܢ ܫܡܲܝܵܐ ܘܐܲܪܥܵܐ ܒܦܘܼܡ ܡ̈ܠܵܠܹܐ|
    block |ܟܲܕܼܦܵܪܥܝܼܢ ܠܹܗ ܚܘܒܬܼ ܚܘܼܒܵܐ ܩܵܠ ܬܸܫܒܿܘܿܚܬܵܐ܀|
    block |܃ܒܲܪܒܘܼܬ ܚܘܒܹܗ ܡܲܩܲܬܼ ܚܘܪܐ ܕܪ̈ܥܝܢܝܗܘܿܢ|
    block |ܟܲܕܼ ܡܸܬܼܝܲܐܒܼܝܼܢ ܕܐܸܡܲܬܼܝ ܦܵܬܲܚ̇ ܬܲܪ̈ܥܲܝ ܪܵܘܡܵܐ܁|
    block |܃ܪܗܝܼܒܼܝܼܢ ܣܲܓܿܝܼ ܠܡܸܚܙܵܐ ܐܘܼܪܚܵܐ ܕܐܸܙܕܲܡܲܢ ܠܹܗ̇|
    block |ܕܢܸܥܠܘܢ ܢܸܣܒܼܘܢ ܡܠܝ̈ܠܹܐ ܘܕܲܫܢܹ̈ܐ ܪ̈ܘܼܚܢܵܝܹܐ܀|
    block |܃ܠܵܐ ܡܸܣܬܲܒܼܥܵܐ ܚܙܵܬܼܵܐ ܕܡܲܠܟܵܐ ܠܪܸ̈ܥܝܵܢܲܝܗܘܿܢ|
    block |ܘܲܟܼܡܵܐ ܕܚܵܙܹ̇ܝܢ ܬܘܼܒܼ ܡܸܬܼܝܲܐܒܹܝܢ ܠܡܸܬܼܒܲܩܵܝܘܼ܁|
    block |܃ܩܕܼܵܡ ܙܵܘܥܲܝ̈ܗܘܿܢ ܪܵܗܸܛ̇ ܪܸܡܙܵܐ ܩܲܠܝܼܠܵܐܝܼܬܼ|
    block |ܘܡܥܒܼܵܪ ܘܐܹܠܵܐ ܕܐܦܝ̈ ܬܪܥܐ ܕܒܹܝܬܼ ܡܲܠܟܿܘܼܬܼܵܐ܀|
    block |܃ܬܲܪܥܵܐ ܪܲܒܵܐ ܦܵܬܼܚ̇ ܡܲܠܟܿܐ ܩܕܼܵܡ ܡܥܠܬܗ|
    block |ܘܥܵܐܸ̇ܠ ܢܵܐܹ̇ܚ ܒܓܼܵܘ ܦܲܠܵܛܝܼܢ ܗܘ̤ ܘܲܕܼܥܲܡܹܗ܁|
    block |܃ܬܲܗܪܵܐ ܘܚܲܫܵܐ ܡܲܠܝܵܐ ܚܙܵܬܼܵܐ ܕܗܵܝ̇ ܡܲܥܲܠܲܬܿܐ|
    block |ܬܲܗܪܵܐ ܠܕܲܠܥܸܠ ܘܚܲܫܵܐ ܠܕܲܠܬܲܚܬܿ ܕܠܵܐ ܡܸܬܼܥܲܠܹܝܢ܀|
    block |܃ܛܲܒܼ ܡ̣ܢ ܛܵܒܹ̈ܐ ܡܸܬܼܒܲܩܝܼܢ ܒܹܗ ܐܵܦ ܥܵܘ̈ܵܠܹܐ|
    block |ܘܗܵܢ̇ܘ ܚܲܫܵܐ ܕܟܲܕ ܚܵܙܹܝ̇ܢ ܠܹܗ ܓܠܝܼܙܝܼܢ ܡܸܢܹܗ܁|
    block |܃ܒܚܲܫܵܐ ܚܵܐ̇ܪ ܗܵܘܢܵܐ ܕܲܒܼܗܘܿܢ ܕܠܵܐ ܣܲܒܼܥܘܼܬܼܵܐ|
    block |ܟܲܕܼ ܡܸܬܼܦܲܬܼܚܝܼܢ ܘܟܲܕܼ ܡܸܬܿܬܲܚܕܝܼܢ ܬܲܪ̈ܥܲܝ ܪܵܘܡܵܐ܀|
    block |܃ܚܙܵܬܼܵܐ ܚܕܲܬܵܐ ܚܵܙܹ̇ܝܢ ܐ̄ܢܵܫܵܐ ܒܲܒܼܢܲܝ̈ܢܫܵܐ|
    block |ܕܟܲܕܼ ܚܲܕ ܐܸܢܘܿܢ ܚܲܕܼ ܡܸܬܼܥܲܠܹܐ ܘܚܲܕܼ ܡܸܬܿܬܲܚܬܹܿܐ܁|
    block |܃ܚܲܕܲܬܵܐ ܚܵܙܹ̇ܝܢ ܐܵܦ ܪ̈ܘܼܚܵܢܹܐ ܬܸܓܼܡܹ̈ܐ ܕܫܹܐܕܹ̈ܐ|
    block |ܕܟܲܕܼ ܪܘܼܚ ܐܸܢܘܿܢ ܠܵܐ ܡܨܹܝܢ ܦܵܪܚ̇ܝܼܢ ܐܲܝܟ ܪ̈ܘܼܚܵܢܹܐ܀|
    block |܃ܒܬܸܡܗܵܐ ܩܵܝܡܝܼܢ ܐ̄ܢܵܫ̈ܐ ܒܝܼܫܹ̈ܐ ܘܫܹܐܕܹ̈ܐ ܛܪ̈ܘܼܢܐ|
    block |ܡܵܐ ܕܡܸܬܼܒܲܩܹܝܢ ܒܬܲܪ̈ܥܲܝ ܪܵܘܡܵܐ ܟܲܕܼ ܡܸܬܿܬܲܚܕܝܼܢ܁|
    block |ܒܵܟܹ̇ܝܢ ܩܵܐܠܹ̇ܝܢ ܠܲܩܢܘܿܡܝܼܗܘܿܢ ܪܵܥܘܿܡܵܐܝܼܬܼ|
    block |ܕܚܵܙܹ̇ܝܢ ܕܐܲܚܝܼܕܼ ܬܪܲܥ ܫܘܼܒܼܩܵܢܵܐ ܩܕܼܵܡ ܐܲܦܲܝܗܘܿܢ܀|
    block |܃ܒܚܲܫܵܐ ܒܵܟܹ̇ܝܢ ܘܒܲܚܢ̈ܓܼܵܬܵܐ ܪ̈ܵܥܘܿܡܵܬܼܵܐ|
    block |ܘܥܲܦܝܼܦܵܐܝܼܬܼ ܬ̇ܢܹܝܢ ܩ̈ܵܠܹܐ ܕܲܬܼܘܵܬܼ ܢܲܦ̣ܫܵܐ܁|
    block |܃ܚܲܫܵܐ ܡܢܲܓܸܕ ܠܝܲܨܪܵܐ ܕܲܒܼܗܘܿܢ ܦܵܪܘܿܫܵܐܝܼܬܼ|
    block |ܘܲܬܼܘܵܬܼ ܢܲܦ̣ܫܵܐ ܕܵܝܢܐ ܡܘܼܡܹ̈ܐ ܕܲܩܢܘܿܡܲܝ̈ܗܘܿܢ܀|
    block |܃ܗܢܘ̣ܢ ܕܝܵܢܝܢ ܥܲܡ ܚܵܘܒܲܝ̈ܗܘܿܢ ܚܲܟܿܝܼܡܵܐܝܼܬܿ|
    block |ܘܐܲܝܟ ܕܲܒܼܟܼܘܼܪܵܐ ܒܵܚܪܝܼܢ ܙܹܐܦܵܐ ܕܪܸ̈ܥܝܵܢܲܝܵܗܘܿܢ܁|
    block |܃ܒܗܵܘܢܵܐ ܕܲܒܼܗܘܿܢ ܬܵܩ̇ܠܝܼܢ ܝܘܩܪܵܐ ܕܲܚܛܵܗܲܝ̈ܗܘܿܢ|
    block |ܘܲܠܦܘܼܬܼ ܥܵܘܠܵܐ ܡܲܣܓܹܿܝܢ ܚܲܫܵܐ ܡܲܪܝܼܪ̈ܐܝܼܬܼ܀|
    block |܃ܡܲܪܝܼܪ ܘܼܩܫܹܐ ܕܝܼܢܵܐ ܟܹܐܢܵܐ ܕܡܸܬܿܬܲܒܼܠܝܼܢ ܒܹܗ|
    block |ܘܠܵܐ ܡܸܬܼܡܲܠܠܐ ܒܠܸܫ̇ܢ ܐ̄ܢܵܫܵܐ ܩܲܫܝܘܼܬܼ ܢܸܓܼܕܵܘ̈ܗܝ܁|
    block |܃ܪܲܒܵܐ ܗ̄ܝ̣ ܗܵܘܬܼܵܐ ܕܢܲܦܠܝܼܢ ܒܵܗ̇ ܐܵܦ ܥܲܡܝܼܩܹ̈ܐ|
    block |ܘܥܲܣܩܹ̈ܐ ܗ̄ܝ̣ ܣܲܓܵܝܼ ܠܡܸܬܼܦܲܠܵܛܘܼ ܡ̣ܢ ܩܲܫܝܘܼܬܵܗ̇܀|
    block |ܥܲܡ ܥܬܿܝܼܪܵܐ ܩܥ̇ܝܢ ܟܠܢܵܫ ܠܘܵܬܼ ܐܲܒܼܪܵܗܵܡ܃|
  block
    block |ܕܚܘܣ ܪܚܡܢܐ ܘܐܲܦܝܼܣ ܪ̈ܲܚܡܹܐ ܕܲܢܕܲܠܘܢܲܢ܁|
    block |܃ܒܥܝܼ ܘܐܸܬܟܫܲܦ ܠܪܸܡܙܵܐ ܟܲܣܝܵܐ ܐܲܝܟ ܕܲܡܥܵܕܲܬܼ|
    block |ܕܢܸܪܘܿܣ ܩܲܠܝܼܠ ܛܲܠܵܐ ܕܪ̈ܲܚܡܐ ܥܲܠ ܒܝܼܫܘܼܬܼܢ܀|
    block |܃ܒܢܲܝ̈ ܠܵܐ ܡܨܝܵܐ ܠܲܡܦܝܼܣܵܢܹ̈ܐ ܥܢ̣ܵܐ ܐܲܒܼܪܵܗܵܡ|
    block |ܕܢܸܥܒܲܪ ܗܵܘܬܵܐ ܕܐܝܼܬܼ ܒܡܸܨܥܲܬܐ ܒܲܝܢܲܢ ܘܲܠܟܼܘܿܢ܁|
    block |܃ܥܗܲܕܼܘ ܕܲܪܚܸܡܬܘܢ ܐܲܪ̈ܥܵܢܝܵܬܵܐ ܘܛܘܼܒܹ̈ܐ ܕܙܲܒܼܢܵܐ|
    block |ܘܠܵܐ ܣܲܝܸܟܼܬܘܢ ܣܲܟܿܝܼܬܿܘܢ ܠܡܘܼܠܟܢ ܚܲܝܹ̈ܐ ܪ̈ܘܼܚܵܢܵܝܹܐ܀|
    block |ܗܵܠܹܝܢ ܬܵܢܹ̇ܐ ܐܲܒܼܪܵܡ ܠܲܒܼܢܵܘ̈ܗܝ ܠܵܐ ܗ̄ܘ̣ܵܐ ܒܩܵܠܵܐ܁|
    block |ܠܦܘܼܬܼ ܕܲܟܼܬܼܝܼܒܼܵܐ ܐܸܡ̇ܪܹܬܼ ܡܸ̈ܠܹܐ ܐܲܝܟ ܗܵܘ̇ ܕܗܘ̤ܝ̈܁|
    block |܃ܠܵܐ ܓܹܝܪ ܗܸܢܘܿܢ ܩܵܪܹܝܢ ܠܲܐܒܼܪܵܡ ܕܲܢܚܘܢ ܐܸܢܘܿܢ|
    block |ܘܠܵܐ ܐܲܒܼܪܵܗܵܡ ܡܨܸܐ ܕܲܢܡܲܠܸܠ ܒܸܠܥܵܕܼ ܪܸܡܙܵܐ܀|
    block |܃ܪܸܡܙܵܐ ܗ̄ܘ̣ ܕܐܲܚܝܼܕ ܬܪܲܥ̣ ܡܲܠܛܟܿܘܼܬܼܵܐ ܩܕܼܵܡ ܐܲܦܲܝܼ̈ܗܘܿܢ|
    block |ܘܗܘ̤ܝܘܼ ܕܩܵܥܹ̇ܐ ܒܦܘܼܡ ܐܲܒܼܪܵܗܵܡ ܘܕܦܝܼܫܘ ܘܐܸܫܬܲܢܲܩܘ܁|
    block |܃ܗ̤ܘܝܘܼ ܕܐܲܚܝܼܕ ܫܲܒܼܛܵܐ ܒܢܸܓܼܕܼ̈ܐ ܕܠܵܐ ܒܐܝܼܕܲ̈ܝܵܐ|
    block |ܘܲܠܦܘܼܬܼ ܥܲܡ̈ܠܹܐ ܡܲܣܪܲܚ ܢܸܓܼܕ̈ܐ ܠܡܸܬܼܢܲܕܼܵܢ̈ܐ܀|
    block |܃ܗܘ̤ ܬܘܼܒܼ ܟܲܕ ܗܘ̤ ܠܒܼܝܼܟ ܒܹܝܬ ܓܲܙܹܐ ܕܛܘܼܒܹ̈ܐ ܠܥܸܠ|
    block |ܘܲܠܦܘܼܬܼ ܚܘܼܒܵܐ ܝܵܗܸܿܒܼ ܐܲܓܼܪܵܐ ܠܪ̈ܵܚܡܲܝ ܚܘܼܒܵܐ܁|
    block |܃ܠܵܐ ܫܘܹܝܢ ܢܸܓܼܕܹ̈ܐ ܕܐܲܝܠܹܝܢ ܕܐܲܥܘܸܠܘ ܒܠܵܐ ܝܲܕܥܬܼܵܐ|
    block |ܘܥܵܠܸܒܼ̇ ܫܘܼܒܼܚܵܐ ܕܐܲܝܠܹܝܢ ܕܥܲܙܝܼܘ ܒܐܵܓܼܘܢ ܥܲܡ̈ܠܹܐ܁|
    block |܃ܠܦܘܼܬܼ ܨܒܼܝܵܢܵܐ ܡܦܲܠܸܓܼ ܪܸܡܙܵܐ ܛܘܼܒܹ̈ܐ ܘܢܸܓܼܕܹ̈ܐ|
    block |ܘܲܠܦܘܼܬܼ ܥܵܘܠܵܐ ܘܙܲܕܝܼܩܘܼܬܼܵܐ ܡܚܲܕܵܐ ܘܲܡܥܝܼܩ܀|
    block |܃ܘܟܲܕ ܛܵܒܼ ܠܵܐ ܐܝܼܬܼ ܒܗܵܘ̇ ܒܘܼܣܵܡܵܐ ܡܸܕܹܡ ܕܲܒܼܨܝܼܪ|
    block |ܐܡܲܪ ܦܵܘܠܘܿܣ ܕܨܡܚܿ ܫܘܼܒܼܚܵܐ ܛܵܒܼ ܡ݂ܢ ܫܘܼܒܼܚܵܐ܁|
    block |܃ܒܫܘܼܒܼܚܵܐ ܪܲܒܵܐ ܕܠܵܐ ܡܼܬܼܡܲܠܲܠ ܫܪܹܝܢ ܥܸܠ̈ܝܹܐ|
    block |ܘܲܒܼܫܘܼܢܵܩܵܐ ܕܠܵܐ ܡܸܬܿܬܲܢܹܐ ܪܡܹܝܢ ܬܲܚܬ̈ܝܹܐ܀|
    block |܃ܒܐܲܬܼܪܵܐ ܕܢܘܼܗܪܵܐ ܡܕܲܝܪܝܼܢ ܟܹܐܢ̈ܐ ܥܝܼܪܹ̈ܐ ܘܐܢܵܫ̈ܵܐ|
    block |ܘܲܒܼܚܸܫܘܿܟܼܵܐ ܫܪܹܝܢ ܥܘ̈ܠܐ ܘܫܹܐܕܹ̈ܐ ܕܐܲܥܘܸܠܘ܁|
    block |܃ܒܥܸܢܝܵܢ ܡܲܠܟܵܐ ܫܪܹܝܢ ܩܲܕܿܝܼܫܹ̈ܐ ܪܘܼܚܵܢܵܐܝܼܬܼ|
    block |ܘܥܲܡܹܗ ܒܵܣܿܡܝܼܢ ܒܐܘܼܘܼܠܵܐ ܕܪܘܼܚܵܐ ܕܠܵܐ ܡܸܬܼܚܲܒܲܠ܀|
    block |܃ܒܣܵܡܗܘܿܢ ܫܘܼܒܼܚܵܐ ܗ̄ܘܼ ܕܠܵܐ ܡܸܣܬܲܒܼܥܵܐ ܗܲܢܝܼܐܘܼܬܹܗ|
    block |ܐܵܦ ܥܸܢܝܵܢܗܘܿܢ ܩܵܠ ܬܵܘܕܝܼܬܼܵܐ ܕܠܵܐ ܫܘܼܠܵܡܵܐ܁|
    block |܃ܫܘܼܒܼܚܵܐ ܠܒܼܝܼܫܝܼܢ ܘܫܘܼܒܼܚܵܐ ܩܵܥܹܝܿܢ ܩܲܕܝܫܵܐܝܼܬܼ|
    block |ܠܗܵܘ̇ ܕܲܒܩܘܕܼܫܹܗ ܨܒܼܵܐ ܕܲܢܫܵܘܬܸܦ ܠܲܥܒܼܵܕܼ ܐܝܼܕܼܵܘܗܝ܀|
    block |܃ܚܵܙܹܝ̇ܢ ܟܹܐܢܹ̈ܐ ܠܟܲܣܝܵܐ ܕܲܟܼܣܹܐ ܘܲܓܼܠܹܐ ܒܫܘܼܒܼܚܹܗ|
    block |ܠܵܐ ܡܸܬܼܦܲܠܓܼܝܼܢ ܕܐܲܝܟܲܢ ܚܵܙܹܝ̇ܢ ܟܲܕ ܠܵܐ ܚܵܙܹܝ̇ܢ܁|
    block |܃ܒܡܸܬܼܚܙܝܵܢܵܐ ܚܵܙܹܝ̇ܢ ܫܘܼܒܼܚܹܗ ܕܲܓܼܢܝܼܙ ܡܢ݂ ܟܠ|
    block |ܘܲܒܼܝܲܕܼ ܓܲܠܝܵܐ ܢܵܚܬܼܵܐ ܚܙܵܬܼܵܐ ܕܪܸ̈ܥܝܵܢܲܝܗܘܿܢ܀|
    block |܃ܒܗܲܝܟܲܠ ܦܲܓܼܪܵܐ ܡܩܲܪܒܼܝܼܢ ܕܸܒܼܚܹ̈ܐ ܕܪܸ̈ܥܝܵܢܲܝܗܘܿܢ|
    block |ܘܠܵܐ ܫܲܠܝܼܛܝܼܢ ܠܡܸܬܼܒܲܩܵܝܘܼ ܒܩܘܕܼܵܫ ܩܘܼܕܼܫܹ̈ܐ܁|
    block |܃ܩܘܼܕܼܫܵܐ ܦܲܓܼܪܵܐ ܗ̄ܘ݂ ܡܸܬܼܚܲܙܝܵܢܵܐ ܕܪܫܝܼܬܼ ܓܸܢܣܲܢ|
    block |ܘܩܘܼܕܼܵܫ ܩܘܼܕܼܫ̈ܐ ܐܲܠܗܘܼܬܼܵܐ ܗ̄ܝ݂ ܕܠܵܐ ܡܸܬܼܚܲܙܝܵܐ܀|
    block |܃ܘܚܲܕܼ ܗܘ̤ ܩܘܼܕܼܫܵܐ ܘܲܩܕܘܿܫ ܩܘܕܼܫܹ̈ܐ ܒܲܚܕܼܵܝܘܼܬܼܵܐ|
    block |ܚܲܕܼ ܐܲܠܵܗܵܐ ܒܗܲܝܟܲܠ ܦܲܓܼܪܵܐ ܕܲܓܼܒܼܵܐ ܠܚܘܼܒܹܿܗ܁|
    block |܃ܚܕܼܵܐ ܬܵܘܕܝܼܬܼܵܐ ܡܩܲܪܒܼܝܼܢ ܐܢܵܫ̈ܐ ܘܪ̈ܘܼܚܢ̈ܝܐ|
    block |ܠܟܲܣܝܵܐ ܒܓܸܿܠܝܵܐ ܐܵܦ ܠܹܗ ܠܓܲܠܝܐ ܒܥܸܠܲܬܼ ܟܲܣܝܵܐ܀|
    block |܃ܒܚܲܕܼ ܗ̄ܘ݂ ܚܘܼܒܵܐ ܐܲܣܝܼܪ ܟܠܵܐ ܨܝܕ ܗܵܘ̇ ܕܲܓܼܠܹܐ|
    block |ܘܗܘ̤ ܒܐܝܼܬܼܘܼܬܼܵܐ ܚܕܼܵܐ ܡܵܪܘܼܬܼܵܐ ܘܚܲܕܼ ܫܘܼܠܛܵܢܵܐ܁|
    block |܃ܥܲܠ ܟܠ ܘܲܒܼܟܼܠ ܡܲܣܥܸܟ ܬܲܡܲܢ ܟܲܣܝܵܐ ܒܓܠܝܵܐ|
    block |ܘܲܒܼܓܲܠܝܘܼܬܹܗ ܕܵܐܹܢ ܟܠܵܐ ܐܲܝܟ ܫܘܼܘܕܵܝܹܗ܀|
  block
    block |܃ܐܵܦ ܥܲܠ ܗܕܹܵܐ ܓܒ̣ܝܵܗܝ ܡ̣ܢ ܟܠܵܐ ܘܫܲܥܒܸܿܕܼ ܠܹܗ̇ ܟܠ|
    block |ܕܢܗܘܘܢ ܚܵܙܹ̇ܝܢ ܡܸܬܿܬܿܕܝܼܵܢܵܢܹ̈ܐ ܠܐܲܝܢܵܐ ܕܕܼܵ ܐܸܢ܁|
    block |܃ܣܢܝܼܩܝܼܢ ܗ̄ܘ̣ܵܘ ܓܹܝܪ ܒܢܲܝ̈ ܡܲܠܟܿܘܿܬܐ ܘܲܒܼܢܲܝ̈ ܚܸܫܟܵܐ|
    block |ܕܢܸܚܙܘܢ ܡܲܢܘ ܡܦܲܠܸܓܼ ܕܲܫܢܹ̈ܐ ܘܡܲܣܪܲܝ ܢܸܓܼܕܹ̈ܐ܀|
    block |܃ܒܵܥܹܝ̇ܢ ܗ̄ܘ̣ܵܘ ܬܘܼܒܼ ܕܢܸܚܙܘܢ ܡܸܕܹܡ ܟܡܵܐ ܐܸܢ ܟܣܝܵܐ ܗ̄ܘ̣|
    block |ܘܲܕܼܠܵܐ ܡܵܨܝܵܐ ܒܲܝܵܐ ܐܸܢܘܿܢ ܠܦܘܼܬܼ ܪܸܓܲܬܼܗܘܢ܁|
    block |܃ܚܲܟܿܝܼܡܵܐܝܼܬܼ ܣܥܲܪ ܟܠ ܕܲܣܥܲܪ ܗܵܘ̇ ܡܲܬܼܩܸܢ ܟܠ|
    block |ܘܠܵܐ ܡܸܬܼܡܲܠܠܵܐ ܚܸܟܼܡܲܬܼ ܚܘܼܒܹܿܗ ܕܲܟܼܡܵܐ ܗ̄ܝ̣ ܘܐܝܟܲܢ܀|
    block |܃ܬܡܝܼܗ ܬܘܼܩܵܢܹܗ ܘܪܲܒܿ ܚܘܼܕܵܬܹܗ ܘܲܓܼܡܝܼܪ ܚܘܼܒܹܗ|
    block |ܘܲܟܼܡܵܐ ܕܢܵܘܪܸܒܼ ܒܨܝܼܪ ܠܫܵܢܲܢ ܡ̣ܢ ܪܲܒܿܘܼܬܹܗ܁|
    block |܃ܚܘܼܒܹܿܗ ܚܵܘܝܼ ܒܗܵܝ̇ ܕܲܒܼܪܵܐ ܟܠ ܘܲܡܚܲܕܸܬܼ ܟܠ|
    block |ܘܲܡܫܵܘܬܸܦ ܟܠ ܒܥܸܢܝܵܢ ܚܘܼܒܵܐ ܕܐܲܠܵܗܘܼܬܹܗ܀|
    block |܃ܠܲܚܠܘܿܠ ܚܘܼܒܹܿܗ ܡܙܲܡܸܢ ܩ̇ܪܐ ܠܲܒܼܢܲܝ̈ ܒܲܝܬܹܗ|
    block |ܘܲܡܚܲܕܹܐ ܠܗܘܿܢ ܒܗܵܝ̇ ܡܲܠܟܿܘܼܬܼܵܐ ܕܬܼܘܼܩܵܢ ܪܵܘܡܵܐ܁|
    block |܃ܒܐܲܬܼܪܵܐ ܕܲܠܥܸܠ ܡܦܲܠܸܓܼ ܥܘܼܬܼܪܵܐ ܕܒܲܣܝܼܡܘܼܬܹܗ|
    block |ܘܝܵܬ̣ܒܼ̇ ܝܵܗܸ̇ܒܼ ܫܛܵܪ ܚܹܐܪܘܼܬܼܵܐ ܠܲܥܒܼܵܕ ܐܝܼܕܼܵܘ̈ܗܝ܀|
    block |܃ܥܘܼܬܼܪܵܐ ܕܚܲܝܹ̈ܐ ܠܵܐ ܡܝܘ̈ܬܐ ܩܢ̇ܝܢ ܐܢܫ̈ܐ|
    block |ܘܲܕܼܠܵܐ ܥܲܡܠܵܐ ܡܕܲܝܪܝܼܢ ܒܐܲܬܼܪܵܐ ܕܪܵܡ ܡ̣ܢ ܚܲܫܹ̈ܐ܀|
    block |܃ܒܲܠܡܹܐܝܢ ܫܲܝܢܵܐ ܢܵܚ̇ܝܼܢ ܐܸܠܦܹ̈ܐ ܕܗܲܕܵܡܲܝ̈ܗܘܿܢ|
    block |ܘܠܵܐ ܬܘܼܒܼ ܫܵܚ̇ܩܝܼܢ ܓܲܠܠܹ̈ܐ ܕܚܲܫܹ̈ܐ ܠܪܸ̈ܥܝܵܢܲܝܗܘܿܢ܀|
    block |܃ܒܚܹܝܠ ܛܲܝܒܿܘܼܬܼܵܐ ܩܢ̇ܝܢ ܚܝܠܐ ܠܡܸܙܡܲܪ ܫܘܼܒܼܚܵܐ|
    block |ܠܗܵܘ̇ ܕܲܒܼܚܘܼܒܹܿܗ ܫܵܘܬܸܿܦ ܐܸܢܘܿܢ ܠܲܫܒܼܝܼܚ̈ܵܬܹܗ܁|
    block |܃ܬܡ̇ܢ ܫܵܠܡܵܐ ܗܵܝ̇ ܕܟܬܼܝܒܼܵܐ ܥܲܠ ܒܲܪܢܵܫܵܐ|
    block |ܕܨܲܠܡܵܐ ܗ̄ܘ̣ ܓܲܠܝܵܐ ܕܡܲܟܪܸܙ ܟܲܣܝܵܐ ܒܝܲܕܼ ܓܲܠܝܘܼܬܹܗ܀|
    block |܃ܬܲܡ̇ܢ ܚܵܙܹܝ̇ܢ ܐ̄ܢܵܫ̈ܐ ܒܐܲܪܥܵܐ ܠܲܟܼܣܹܐ ܡ̣ܢ ܟܠ|
    block |ܘܠܵܐ ܬܘܼܒܼ ܫܵܚ̇ܩܝܼܢ ܠܡܸܒܼܥܵܐ ܒܥ̇ܬܼܵܐ ܕܲܣܬܝܼܪ̈ܵܬܼܵܐ܁|
    block |܃ܬܲܡ̇ܢ ܡܲܡܠܸܟ ܥܲܠ ܟܠ ܘܲܒܼܟܼܠ ܚܲܕܼ ܨܒܼܝܵܢܵܐ|
    block |ܘܠܲܝܬܿ ܕܲܡܥܨܹܐ ܠܦܘܼܬܼ ܦܘܼܪܥܵܢܵܐ ܕܚܘܒܲܬܼ ܚܘܒܐ܀|
    block |܃ܬܡ̇ܢ ܗܘܹ̇ܝܢ ܥܝܼܪܹ̈ܐ ܘܐܢܫ̈ܐ ܚܲܕܼ ܒܐܘܝܘܼܬܼܵܐ|
    block |ܘܒܲܛܸ̇ܠ ܗܪܸܬܼܵܐ ܘܡܵܘܦܹܐ ܚܣܵܡܵܐ ܘܛܵܠܸ̇ܩ ܪܘܼܓܼܙܵܐ܁|
    block |܃ܚܘܼܒܵܐ ܘܫܲܝܢܵܐ ܡܲܡܠܸܟ ܥܲܠ ܟܠ ܘܲܡܫܲܥܒܸܿܕ ܟܠ|
    block |ܘܚܲܕܼ ܨܒܼܝܵܢܵܐ ܡܕܲܒܲܪ ܟܠܵܐ ܐܲܝܟ ܨܸܒܼܝܵܢܹܗ܀|
    block |܃ܫܲܒܼܛܵܐ ܕܪܘܼܓܼܙܵܐ ܐܲܚܝܼܕ ܟܲܣܝܵܐ ܒܐܝܼܕܲܝ̈ ܓܲܠܝܵܐ|
    block |ܘܲܡܕܲܒܲܪܟܿܠ ܠܘܵܬܼ ܟܲܣܝܘܼܬܼܵܐ ܕܒܲܨܠܸܡ ܐ̄ܢܵܫ̈ܐ܁|
    block |܃ܠܘܲܥܕܵܐ ܕܐܢܫ̈ܐ ܪܗܛ̇ܝܼܢ ܐܢܵܫ̈ܐ ܘܪ̈ܘܼܚܵܢܵܝܹܐ|
    block |ܘܡܵܐ ܕܐܸܬܼܩܸܿܪܲܒܼܘ ܠܲܬܼܪܲܥ ܐܢܫܐ ܦܪܲܥ̣ܘ ܬܵܘܕܝܼܬܼܵܐ܀|
    block |܃ܐܲܝܟ ܕܲܒܼܨܲܠܡܵܐ ܡܸܬܼܒܲܩܝܢ ܒܹܗ ܒܲܨܠܸܡ ܐܢܵܫܵܐ|
    block |ܘܲܒܼܓܲܠܝܘܼܬܹܗ ܚܵܙܹ̇ܝܢ ܚܲܝܠܵܐ ܕܚܹܝܠ ܐܝܼܬܼܘܼܬܼܵܐ܁|
    block |܃ܠܵܘ ܠܐܝܼܬܼܘܼܬܼܵܐ ܚܵܙܝܐ ܥܲܝܢܵܐ ܕܲܡܠܝܼܠܘܼܬܼܵܐ|
    block |ܐܸܠܵܐ ܠܨܲܠܡܵܐ ܡܸܬܼܚܲܙܝܵܢܵܐ ܕܕܼܵܡ̇ܐ ܠܟܲܣܝܵܐ܀|
    block |܃ܕܕܼܵܡܹ̇ܐ ܐ̣ܡܪܹ̇ܬܼ ܒܪܲܒܿܘܼܬܼ ܕܲܪܓܼܐ ܠܵܘ ܒܲܟܼܝܵܢܵܐ|
    block |ܕܠܲܝܬܿ ܒܲܥܒܼܝܼܪܹ̈ܐ ܕܕܼܵܡܹ̇ܐ ܟܝܵܢܹܗ ܠܲܟܼܝܵܢ ܟܲܣܝܵܐ܁|
    block |܃ܒܚܘܼܒܵܐ ܐܲܫܘܝ ܠܲܥܒܼܵܕܼ ܐܝܼܕܼܵܘ̈ܗܝ ܕܢܸܬܿܕܲܡܹܐ ܠܹܗ|
    block |ܘܲܒܼܛܲܝܒܿܘܼܬܼܵܐ ܩܪ̣ܵܐ ܘܐܲܩܝܼܡܹܗ ܒܕܲܪܓܼܵܐ ܕܲܫܡܹܗ܀|
    block |܃ܦܘܼܪܣܵܐ ܗ̄ܘ̣ ܗܵܢܵܐ ܐܲܠܵܗܵܝܵܐ ܕܠܵܐ ܡܸܬܼܦܲܫܲܩ|
    block |ܕܐܲܝܟܲܢ ܝܲܩܲܪ ܕܝܼܠܹܗ ܒܕܼܝܠܹܗ ܚܲܟܿܝܡܵܐܝܼܬܼ܁|
    block |܃ܫܟܼ̇ܚܬܼܵܐ ܗ̄ܝ̣ ܗܕܹܐ ܕܗܵܘ̇ ܨܸܒܼܝܵܢܵܐ ܕܫܲܠܝܼܛ ܥܲܠ ܟܠ|
    block |ܘܲܨܢܝܼܥܵܐܝܼܬܼ ܐܲܣܪܹܗ ܠܥܵܠܡܵܐ ܒܐܲܠܵܗܘܼܬܹܗ܀|
    block |܃ܠܹܗ ܬܸܫܒܿܘܿܚܬܼܵܐ ܥܲܠ ܚܸܟܡ̈ܬܹܗ ܕܠܵܐ ܡܸܬܿܕܲܪ̈ܟܵܢ|
    block |ܕܐܲܬܼܩܸܢ ܟܠܵܐ ܘܲܡܚܲܕܼܬܼ ܟܠ ܒܚܘܼܒܵܐ ܘܪ̈ܲܚܡܹܐ܀|
block |ܡܲܪܒܚܲܕ ܒܫܲܒܵܐ ܩܲܕܝܼܫܵܐ ܕܲܩܝܵܡܬܐ|
  block
    block |ܡܲܪܒܚܲܕ ܒܫܲܒܵܐ ܩܲܕܝܼܫܵܐ ܕܲܩܝܵܡܬܐ|
  block
    block |ܐ̄ܚܪܹܢܵܐ ܕܝܼܠܹܗ ܟܲܕ ܕܝܼܠܹܗ܁|
    block |ܡܸܐܡܪܵܐ ܕܲܬܠܬܝܢ ܘܚܲܕ܁|
    block |ܘܡܸܬܐ ܡܲܪܒܚܲܕ ܒܫܲܒܵܐ ܩܲܕܝܼܫܵܐ ܕܲܩܝܵܡܬܐ܀|
    block |ܥܘܢܝܐ܀|
    block |ܒܪܝܼܟܼܘܿ ܡܫܝܼܚܵܐ ܕܲܒܼܝܘܿܡ ܩܝܵܡܬܹܗ ܙܟܝܗ ܠܲܟܼܝܵܢܲܢ ܘܚܲܝܒܹܗ ܠܛܪܘܿܢܵܐ܀|
    block |ܐܲܚܲܝ̈܀|
  block
    block |܃ܡܠܟܵܐ ܕܪܵܘܡܵܐ ܠܒܸܫ ܐܣܟܝܡܵܐ ܐܲܪܥܢܝܵܐ|
    block |ܕܢܸܦܘܿܩ ܢܦܫܐ ܫܒܝܬܐ ܕܐ̄ܢܫ̈ܐ ܡ̣ܢ ܚܲܣܝܼܢܵܐ܁|
    block |܃ܢܦ̣ܩ ܨܒܼܝܢܹܗ ܒܐܣܟܹܝܡ ܐ̄ܢܫܐ ܕܢܚܐ ܠܐ̄ܢܫܐ|
    block |ܘܚܲܙ̣ܝܗܝ ܒܝܼܫܵܐ ܘܠܵܐ ܐܬܒܼܝܿܢ ܒܚܹܝܠ ܟܲܣܝܘܼܬܹܗ܁|
    block |܃ܕܡܘܼܬܼܵܐ ܕܥܲܒܼܕܵܐ ܫܩܲܠ ܒܪܘܿܝܵܐ ܕܲܢܚܲܪܪ ܟܠ|
    block |ܡܣܝܼ ܫܘܼܒܼܚܹܗ ܠܓܼܵܘ ܡ̣ܢ ܢܚܬܐ ܕܡܵܝܘܿܬܘܼܬܐ܁|
    block |܃ܓܒܼܵܐ ܪܒ ܚܲܝܠܵܐ ܡܸܢܹܗ ܕܓܸܢܣܵܐ ܕܫܒܹܐ ܠܒܝܼܫܵܐ|
    block |ܘܙܝܢܗ ܒܪܼܡܚܵܐ ܕܢܸܦܘܿܩ ܘܢܸܦܪܘܿܩ ܠܲܒܢܝ̈ ܥܲܡܹܗ܁|
    block |܃ܝܗ̣ܒ ܠܹܗ ܙܝܢܵܐ ܐܲܠܵܗܵܝܵܐ ܕܢܸܬܟܼܬܲܫ ܒܹܗ|
    block |ܕܡܵܐ ܕܡܬܢܨܲܚ ܢܩܢܐ ܒܚܝܠܹܗ ܫܸܡ ܙܟܼܘܬܵܐ܁|
    block |܃ܙܝܢܵܐ ܕܡܲܠܟܵܐ ܠܒܫ ܪܲܒܿ ܚܲܝܠܵܐ ܦܲܓܼܪܢܵܝܵܐ|
    block |ܘܣܡ ܣܲܢܘܪܬܐ ܕܦܘܪܩܢ ܚ̈ܝܐ ܒܪܸܫ ܪܸܥܝܵܢܹܗ܁|
    block |܃ܪܘܚܢܐܝܼܬ ܠܲܒܼܫܹܗ ܠܙܝܢܵܐ ܠܦܘܼܬ ܟܣܝܘܼܬܗ|
    block |ܘܚܙܩ ܢܦܫܵܐ ܚܠܦ ܗܲܕܡܹ̈ܐ ܠܘܵܬܼ ܬܟܬܘܼܫܵܐ܁|
    block |܃ܒܙܥܲܝ̈ ܢܦܫܵܐ ܙܲܝܸܢ ܢܲܦܫܹܗ ܦܲܓܼܪܢܵܝܵܐ|
    block |ܕܚܙ̣ܐ ܒܪܘܼܚܵܐ ܕܲܒܼܥܸܠܕܲܪܹܗ ܪܘܼܚܵܢܝܵܐ ܗ̄ܘ̣܁|
    block |܃ܒܪܘܼܚܵܐ ܐܲܩܪܸܒܼ ܥܲܡ ܪܘܼܚܵܢܵܐ ܪܹܫܵܐ ܕܵܐܐܪ|
    block |ܕܠܵܐ ܢܬܥܪܩܠ ܒܝܲܕ ܗܕܡܹ̈ܐ ܐܲܪ̈ܥܵܢܵܝܹܐ܁|
    block |܃ܒܦܓܼܪܐ ܘܢܲܦܫܵܐ ܛܲܥܢܹܗ ܠܙܲܝܢܵܐ ܝܗ̣ܒ ܠܹܗ ܡܲܠܟܵܐ|
    block |ܘܠܲܒܼܫܹܗ ܒܚܘܼܒܵܐ ܒܪ̈ܓܫܲܝ ܦܲܓܪܐ ܘܙܡܲܝ̈ ܢܲܦܫܵܐ܁|
    block |܃ܩܪܒܼܵܐ ܟܣܝܵܐ ܥܒܲܕ ܡܝܘܬܵܐ ܒܚܲܝܠܵܐ ܟܣܝܵܐ|
    block |ܘܙܟܝܼ ܠܦܓܼܪܐ ܘܢܲܦܫܵܐ ܘܚܪܲܪ ܐܸܢܘܿܢ܁|
    block |ܫܒܹܐ ܗ̄ܘ̣ܵܐ ܓܸܢܣܹܗ ܠܒܝܼܫܵܐ ܘܡܵܘܬܵܐ ܛܪܘܢܵܐ ܕܡܪܕ܃|
  block
    block |ܘܝܗ̣ܒ ܗ̄ܘ̣ܵܐ ܢܦܫܹܗ ܠܘܵܬ ܬܟܬܘܼܫܵܐ ܕܚܠܦ ܥܲܡܹܗ܁|
    block |܃ܢܦܲܩ ܠܲܩܪܒܼܵܐ ܕܠܘܩܒܼܵܠ ܒܝܼܫܵܐ ܠܚܘܼܪܒܵܐ ܘܲܙܟܵܝܗܝ|
    block |ܘܛܲܝܸܒܼ ܢܦܫܹܗ ܠܘܵܬܼ ܬܲܟܼܬܘܼܫܵܐ ܕܡܵܘܬܼܵܐ ܝܲܥܢܵܐ܁|
    block |܃ܐܚܕܕܲܪܵܐ ܥܲܡ ܚܲܣܝܼܢܵܐ ܒܪܓܲܬ ܠܲܚܡܵܐ|
    block |ܘܦܲܟܼܪܹܗ ܘܲܫܕܵܝܗܝ ܒܝܲܕ ܚܘܡܣܢܵܐ ܕܡ̣ܢ ܚܘܼܬܝ̈ܬܹܐ܁|
    block |܃ܚܒ ܪܘܚܢܐ ܡ̣ܢ ܦܓܼܪܢܐ ܒܚܲܝܠܵܐ ܕܪܘܼܚܵܐ|
    block |ܘܚܣܢ ܦܓܪܐ ܕܕܫܘܗܝ ܚܫ̈ܐ ܠܪܫܵܐ ܕܐܵܐܲܪ܁|
    block |܃ܐܲܗܸܠ ܘܓܚܸܟ ܦܓܼܪܵܬ ܫܝܼܛܵܐ ܥܲܠ ܚܲܣܝܼܢܵܐ|
    block |ܘܒܲܫܩܠܹܗ ܠܙܲܝܢܹܗ ܕܠܵܐ ܬܘܼܒܼ ܢܩܪܸܒܼ ܥܲܡ ܡܝܼ̈ܘܬܐ܁|
    block |܃ܙܸܠ ܠܵܟ ܒܝܼܫܵܐ ܠܘܵܬܼ ܒܲܪ ܙܘܓܵܟ ܐܡ̣ܪ ܗ̄ܘ̣ܵܐ ܠܹܗ|
    block |ܙܸܠ ܛܲܝܸܒܼ ܠܵܟ ܙܲܝܢܵܐ ܐ̄ܚܪܹܢܵܐ ܒܥܠܬ ܡܘܬܵܐ܁|
    block |܃ܙܸܠ ܬܩܢ ܠܟ ܢܫܒ̈ܐ ܕܡܵܘܬܼܵܐ ܒܝܲܕ ܡܘܝ̈ܬܐ|
    block |ܕܐܲܢܬ ܒܠܚܘܿܕܲܝܟ ܡܚܝܼܠ ܗ̄ܘ̣ ܚܲܝܠܵܟ ܡ̣ܢ ܬܟܼܬܘܫܐ܁|
    block |܃ܙܸܠ ܟܲܢܸܫ ܠܵܟ ܒܢܝ̈ܐ ܕܐܘܠܸܕܬ ܒܝܲܕ ܨܢܥ̈ܬܐ|
    block |ܘܙܝܢ ܐܢܘܿܢ ܒܡܐ ܟܠ ܩܪܨܐ ܐܲܝܟ ܕܡܥܕ ܐܲܢ̄ܬ܁|
    block |܃ܩܪܝܼ ܠܵܟ ܚܒܪܹ̈ܐ ܕܕܓܠܘܼܬܵܐ ܕܲܢܣܲܝܼܥܘܼܢܵܟ|
    block |ܕܐܢ̄ܬ ܕܓܠܐ ܐܢ̄ܬ ܘܒܼܕܓ̈ܠܐ ܡ[܁܁܁] ܐ̄ܢܬ ܙ̇ܟܐ ܐ̄ܢܬ̇܁|
    block |܃ܫܪܝܗܝ ܠܲܢܟܼܝܼܠܵܐ ܡ̣ܢ ܬܟܬܘܼܫܵܐ ܒܡܠܐ ܙܒܼܢܵܐ|
    block |ܕܢܐܙܲܠ ܢܪܟܸܒܼ ܦܘܼܪܣܵܐ ܕܡܵܘܬܐ ܒܐܸܣܟܹܝܢ ܕܝܼܢܵܐ܁|
    block |܃ܝܼܕܥ ܗ̄ܘ̣ܵܐ ܠܹܗ ܕܢܡܘܣܐܝܼܬ ܐܡ̇ܪ ܕܝܼܢܵܐ|
    block |ܘܲܒܼܥܘܼܗܵܕܵܢܵܐ ܕܩܕܡܝ̈ܬܐ ܒܥ̇ܐ ܕܢܸܙܟܹܐ܁|
    block |܃ܥܒ̇ܪ ܦܘܩܕܢܵܐ ܕܒܦܪܕܝܣܵܐ ܡܬܥܗܲܕ ܗ̄ܘ̣ܵܐ|
    block |ܘܒܣܟܠܘܼܬܼܵܐ ܐܲܝܟ ܣܗܕܘܼܬܵܐ ܡܬܓܘܣ ܗ̄ܘ̣ܵܐ܁|
    block |܃ܒܪܓܲܬ ܦܹܐܪܵܐ ܐܲܝܟ ܥܲܪܒܵܐ ܡܸܬܩܲܪܲܓܼ ܗ̄ܘ̣ܵܐ|
    block |ܕܗ̤ܝ ܥܪܒܬ̤ ܠܹܗ ܒܓܒܕܘܼܬ ܐ̄ܢܫܐ ܕܙܡܢ ܒܐܡܠܐ܁|
    block |܃ܠܐܪܡܝܼ ܐܝܕܼܵܐ ܕܐܕܡ ܘܚܵܘܵܐ ܡܚܵܬܹܐ ܗ̄ܘ̣ܵܐ ܠܹܗ|
    block |ܕܗܵܐ ܐܒܣܲܝ̈ܟ ܚܲܬܸܡܘ ܘܫܠܡܘ ܩܪܝ ܘܐܣܬܟܠ܁|
    block |܃ܫܛܪܐ ܟܬܲܒܼ ܠܝܼ ܐܵܕܼܵܡ ܒܲܥܸܕܢ ܕܚܵܒܼ ܠܚܛܝܼܬܵܐ|
    block |ܘܲܕܠܵܐ ܦܲܪܥܹܗ ܡܫܟܢ ܠܒܵܢܵܘ̈ܗܝ ܚܠܦ ܪܒܝܬܐ܁|
    block |܃ܡ̣ܢ ܫܘܼܪܝܵܐ ܩܢ̇ܝܬ ܫܘܼܠܛܵܢܵܐ ܥܲܠ ܡܝܘ̈ܬܐ|
    block |ܠܵܐ ܗ̄ܘ̣ܵܐ ܒܛܘܼܫܝܵܐ ܟܬܲܒܘ ܘܐܫܬܥܒܲܕܘ ܐܝܟ ܚܲܝܒܹ̈ܐ܁|
    block |܃ܠܵܘ ܒܲܩܛܝܼܪܵܐ ܫܒܹܐ ܠܝܼ ܓܸܢܣܲܟ ܐܸܠܵܐ ܒܚܘܼܒܵܐ|
    block |ܗܢܘܿܢ ܩܲܒܸܠܘ ܒܝܲܕ ܨܒܝܼܢܵܐ ܕܢܸܗܘܘܿܢ ܥܲܒܼܕܹ̈ܐ܁|
    block |܃ܠܵܐ ܗ̄ܘ̣ܵܐ ܐܵܕܼܵܡ ܘܒܢܲܝ̈ ܕܵܪܹܗ ܚܒܼܘ ܠܝܼ ܒܲܠܚܘܿܕ|
    block |ܕܟܼܠܹܗ ܟܝܢܵܐ ܚܒܝܼܫ ܒܐ ܫܛܪܐ ܕܡܝܘܬܘܬܐ܁|
    block |܃ܘܐܢ ܥܦܪܢܵܐ ܐܲܢ̄ܬ ܘܡܫܘܬܲܦ ܐܲܢ̄ܬ ܒܚܫܲܝ̈ ܦܓܼܪܐ|
    block |ܚܘܪ ܒܟܝܢܵܟ ܘܕܵܥ ܕܚܒܝܼܫ ܐܲܢ̄ܬ ܒܸܐܫܛܵܪ [܁܁܁] ܡܵܪܘܼܬܝ܁|
    block |܃ܠܲܝܬ ܦܓܼܪܢܐ ܩܢܹܐ ܗܕܡܹ̈ܐ ܕܠܵܘ ܡܵܝܘܵܬܼܵܐ ܗ̄ܘ̣|
    block |ܘܐܸܢ ܡܝܘܬܐ ܗ̄ܘ̣ ܬ̇ܚܹܝܬ ܥܲܒܕܘܼܬܼܵܐ ܕܝܼܠܝ ܘܲܕܡܵܘܬܼܵܐ ܗ̄ܘ̣܁|
    block |ܐܘ ܚܵܘܵܐ ܠܝܼ ܕܠܵܘ ܡܝܘܬܵܐ ܐܲܢ̄ܬ ܘܐܗܡܹܐ ܡܢܵܟ܁|
    block |܃ܘܐܢ ܡܵܝܘܬܵܐ ܐܲܢ̄ܬ ܟܝܵܢܵܟ ܫܪܐ ܚܸܪܝܵܢ ܡܸܠܲܝ̈ܟ|
    block |܃ܚܵܘܵܐ ܣܲܩܪܵܐ ܕܝܗ̣ܒ ܠܵܟ ܡܲܠܟܵܐ ܕܠܵܘ ܡܝܘܬܵܐ ܐܲܢ̄ܬ|
    block |ܟܲܕ ܐܦ ܗܕܐ ܠܵܐ ܡܩܒܸܠ ܐ̄ܢܐ ܥܲܠ ܥܲܦܪܢܵܐ܁|
    block |܃ܦܓܪܢܝܵܐ ܐܲܢ̄ܬ ܠܡ̇ܢ ܡܬܒܥ̈ܝܢ ܡ̈ܠܐ ܒܕܝܼܢܵܐ|
    block |ܟܝܫܗ ܕܦܓܼܪܐ ܚܒ̣ܠܐ ܗ̄ܘ̣ ܟܠܹܗ ܕܡܵܝܘܬܘܬܵܐ܁|
    block |܃ܗܠܝܢ ܗܘ̣ ܡܬܚܫܲܒܼ ܗ̄ܘ̣ܵܐ ܐܟ̇ܠܩܪܨܐ|
    block |ܟܲܕ ܡܬܚܫܚ ܒܗܦܟ̈ܬܐ ܕܠܘܼܩܒܼܵܠ ܦܲܓܼܪܵܐ܁|
    block |܃ܒܕܡܘܼܬܼ ܣܟܼܪܵܐ ܐܚܝܼܕ ܗ̄ܘ̣ܵܐ ܠܵܗ̇ ܠܡܝܘܬܘܬܐ|
    block |ܟܕ ܣܒ̇ܪ ܗ̄ܘ̣ܵܐ ܕܒܗ̇ ܙܟܐ ܠܗ ܐܲܝܟ ܡܵܘܬܵܐ܁|
    block |܃ܣܢܝܐ ܒܟܣܝܐ ܡܲܠܸܠ ܗܵܠܹܝܢ ܒܓܵܘ ܚܘܼܫܒܵܘ̈ܗܝ|
    block |ܘܒܕܩ ܠܒܵܐ ܒܗܹܝܢ ܚ̇ܐܪ ܗ̄ܘ̣ܐ ܐܲܝܟ ܕܒܥܓܝܐ܁|
    block |܃ܘܡܸܛܠ ܕܚ̣ܙܵܐ ܒܥܝܵܢܵܐ ܟܣܝܼܬܼܵܐ ܗܸܪܓܹܗ ܕܒܝܼܫܵܐ|
    block |ܓܠܗ̇ ܠܣܢܐܘܼܬܵܐ ܕܒܝܼܫܘܼܬܝܲܨܪܵܐ ܠܟܹܝܢ ܚܙ̈ܝܐ܁|
    block |܃ܒܩܵܠܵܐ ܓܠܝܵܬ ܡܠܸܠ ܐܸܢܹܝܢ ܠܣܬܝܼܪ̈ܬܐ|
    block |ܕܗܵܐ ܠܲܡ ܐܬܐ ܐܟ̇ܠܩܪܨܐ ܕܢܐܡܲܪ ܕܝܼܢܵܐ܁|
    block |ܗܵܐ ܐܪܟܘܼܢܵܐ ܘܐܲܚܝܼܕ ܥܵܠܡܵܐ ܬܒ̇ܥ ܒܐܝܕ̈ܝ܃|
  block
    block |ܕܡܲܠܐ ܙܕܩ̈ܐ ܕܡܝܘܿܬܘܼܵܬܐ ܐܲܝܟ ܡܵܝܘܿܬܹ̈ܐ܁|
    block |܃ܒܐܣܟܹܝܡ ܕܝܼܢܵܐ ܐܡ̣ܪ ܠܘܼܩܒܵܠܝ ܐܲܝܟ ܕܥܲܡ ܐ̄ܢܫܐ|
    block |ܒܪܢܫܵܐ ܐܲܢ̄ܬ ܦܪܘܿܥ ܐܲܝܟ ܐ̄ܢܫܐ ܕܚܲܝܵܒ ܕܝܼܢܵܐ܁|
    block |܃ܒܗܦܘ̈ܬܐ ܕܲܪܫ ܐܵܦ ܥܲܡܝ ܐܲܝܟ ܕܥܲܡ ܐܵܕܼܵܡ|
    block |ܐܕܡܝܵܐ ܐܢ̄ܬ ܥܩܪܵܐ ܕܓܲܪܦܹܗ ܢܲܗܪܵܐ ܕܨܢܥܵܬܝܼ܁|
    block |܃ܡܵܢܵܐ ܚܬܝܼܪ ܐܲܢ̄ܬ ܒܒܢ̈ܬ ܩ̈ܠܐ ܕܗ̣ܘ̈ܝ ܨܹܐܕܲܝܟ|
    block |ܠܵܐ ܬܫܬܒܗܲܪ ܒܕܠܵܐ ܕܝܼܠܵܟ ܕܗܵܐ ܥܲܦܪܵܐ ܐܲܢ̄ܬ܁|
    block |܃ܒܟܼܝܵܢܝ ܚ̇ܐܪ ܐܲܝܟ ܕܒܼܫܝܼܛܵܐ ܣܢܹܐܹܗ ܕܓܸܢܣܲܢ|
    block |ܘܠܵܐ ܡܸܬܼܟܲܩܹܐ ܒܚܲܝܠܵܐ ܕܠܒܼܫܢܝ ܡ̣ܢ ܓܵܘܟܲܪܣܵܐ܁|
    block |܃ܟܣܝܵܐ ܡܸܢܹܗ ܓܠܝܼܘܼܬܼ ܡܲܚܲܬܿܚܬܿܝ ܕܲܠܘܵܬ ܐ̄ܢܫܐ|
    block |ܘܠܵܐ ܝ̇ܕܥ ܠܹܗ ܠܗ̇ܘ ܬܘܼܩܵܢܵܐ ܕܗܘ̤ܵܐ ܒܐܝܼܕ̈ܝ܁|
    block |܃ܐܵܦ ܐ̄ܢܐ ܒܫܬܩܵܐ ܡܣܬܪ ܐ̄ܢܐ ܠܗ̇ ܠܪܒܘܼܬܝ ܡܸܢܗ|
    block |ܥܕܡܵܐ ܕܓ̇ܡܪ ܪܓܬ ܢܟܼܠܹܗ ܒܡܘܬܵܐ ܕܥܠܝܼ܁|
    block |܃ܗܫܵܐ ܒܕܝܼܢܵܐ ܡܚܘܐ ܐ̄ܢܐ ܠܹܗ ܡ̣ܢ ܟܡܘ̈ܣܐ|
    block |ܕܥܘ̇ܠܐܝܬ ܠܟ̇ܠܩܪܨܐ ܒܡܵܝܘܿܬܘܼܬܼܵܐ܁|
    block |܃ܐܸܢ ܡܝܘ̈ܬܐ ܚܝܒܼܝܼܢ ܠܹܗ ܡܸܛܠ ܕܲܚ̣ܛܵܘ|
    block |ܐ̄ܢܐ ܕܕܟܐ ܐ̄ܢܐ ܡ̣ܢ ܟܘ̈ܬܡܬܐ ܡ̇ܢ ܕܐ̇ܢ ܥܲܡܝ܁|
    block |܃ܘܐܸܢ ܗܘ̤ ܕܐܵܕܼܵܢ ܚܸܒ ܘܐܬܡܫܟܢ ܕܫ̣ܡܥ ܡܸܠܟܹܗ|
    block |ܠܝܼ ܕܠܵܐ ܚܣܢܢܝ ܐܦܠܵܐ ܒܪܸܡܙܵܐ ܡ̇ܢ ܡܲܩܪܸܒ ܥܲܡܝܼ܁|
    block |܃ܡܵܕܹܝܢ ܓܲܠܝܵܐ ܗ̄ܝ̣ ܕܥܘܿܠܐܝܬ ܣ̇ܢܐ ܒܓܘܼܡܕܵܐ|
    block |ܘܠܵܘ ܟܐܢܐܝܼܬ ܡܲܡܠܸܟ ܫܲܒܼܛܹܗ ܥܲܠ ܡܵܝܘ̈ܬܹܐ܁|
    block |܃ܘܟܲܕ ܛܵܒܼ ܓܠܝܵܐ ܕܡܚܪܲܪ ܐ̄ܢܵܐ ܡ̣ܢ ܫܘܼܥܒܵܕܹܗ|
    block |ܡܩܒܸܠ ܐ̄ܢܵܐ ܠܹܗ ܒܝܲܕ ܨܒܝܼܢܵܐ ܠܡܘܬܐ ܕܢܟܼܠܹܗ܁|
    block |܃ܒܡܵܘܬܵܐ ܓܵܙ̣ܡ ܘܲܡ̣ܕܚܸܠ ܠܝܼ ܐܲܝܟ ܡܵܘܬܵܐ|
    block |ܘܒܝܲܕ ܡܵܘܬܵܐ ܣܚ̇ܦ ܐ̄ܢܵܐ ܠܹܗ ܡ̣ܢ ܫܘܼܠܛܢܹܗ܁|
    block |܃ܒܙܝܢܵܐ ܕܚܫ̈ܐ ܕܡܝܘܿܬܘܼܬܼܵܐ ܡܩܪܸܒܼ ܠܘܼܩܒܵܠܝ|
    block |ܒܚܫܵܐ ܕܩܢܘܿܡܝ ܡܸܠܦ ܐ̄ܢܵܐ ܠܹܗ ܕܲܡܚܝܼܠ ܚܲܝܠܹܗ܁|
    block |܃ܒܗ̇ܘ ܡܵܐ ܕܣܒܲܪ ܕܐܬܡܫܟܢ ܒܗ ܐܵܕܼܵܡ ܘܒܒܢ̈ܘܗܝ|
    block |ܒܹܗ ܥܛ̇ܐ ܐ̄ܢܵܐ ܫܛܵܪ ܡܵܪܘܬܹܗ ܡ̣ܢ ܡܝܘ̈ܬܐ܁|
    block |܃ܒܡܵܘܬܵܐ ܚܲܬܡܹܗ ܠܲܫܛܵܪ ܚܘܒܹ̈ܐ ܕܓܸܢܣܵܐ ܕܐ̄ܢܫ̈ܐ|
    block |ܘܲܒܝܲܕ ܡܵܘܬܵܐ ܕܒܪܸܫ ܩܲܝܣܵܐ ܡܬܠܚ ܐ̄ܢܵܐ ܠܗ܁|
    block |܃ܠܥܹܝܢ ܪ̈ܘܼܚܵܢܹܐ ܘܦܓܪ̈ܢܝܹܐ ܡܒܛܸܠ ܐ̄ܢܵܐ ܠܹܗ|
    block |ܠܓܙܪܕܝܼܢܵܐ ܕܡܫܐܒܗܲܪ ܒܹܗ ܐܲܝܟ ܙܲܟܵܝܵܐ܁|
    block |܃ܠܫܡܝܢܹ̈ܐ ܘܠܐܪ̈ܥܢܝܹܐ ܡܚܵܘܹܐ ܐ̄ܢ̄ܐ ܠܹܗ|
    block |ܠܦܘܼܪܩܵܢ ܚܲܝܹ̈ܐ ܘܲܠܚܘܼܕܵܬܵܐ ܕܡܸܫܬܲܡܠܹܐ ܒܝܼ܁|
    block |܃ܫܡܲܝܵܐ ܘܐܲܪܥܵܐ ܩ̇ܪܵܬ ܐ̄ܢܵܐ ܠܝܼ ܣܗܕ̈ܐ ܒܚܝܪ̈ܐ|
    block |ܘܒܫܡ ܟܲܣܝܵܐ ܡܚܬܡ ܐ̄ܢܵܐ ܠܹܗ ܠܫܘܼܘܕܵܝ ܡܸܠܲܝ̈܁|
    block |܃ܡܠܝܼ̈ܠܹܐ ܘܚܲܪ̈ܫܹܐ ܗܘ̤ܵܘ ܡܨܥ̈ܝܹܐ ܒܹܝܬ ܠܝܼ ܠܒܝܼܫܵܐ|
    block |ܕܕܠܐ ܕܼܝܢܐ ܡܓܪܓ ܣ̇ܢܐ ܠܡܘܬܐ ܝܲܥܢܵܐ܁|
    block |܃ܘܐܢܗܘ̤ ܥܘ̇ܠ ܘܨܗܐ ܠܥܘ̣ܠܵܐ ܘܨܗܠ ܠܲܕܡܵܐ|
    block |ܕܡܘ ܟܹܐܢܵܐܝܼܬ ܘܐܲܟܸܣܘ ܥܘܼܠܗ ܘܦܪܣܵܘ ܢܟܼܠܗ܁|
    block |܃ܗܵܐ ܡܩܒܸܠ ܐ̄ܢܵܐ ܠܓܙܪ ܕܝܼܢܵܐ ܕܥ̇ܘܠܘܬܗ|
    block |ܘܡܚܘܹܐ ܐ̄ܢܵܐ ܕܠܵܘ ܒܲܩܛܝܼܪܵܐ ܚܣܢܢܝ ܡܵܘܬܵܐ܁|
    block |܃ܗܵܐ ܢܚ̇ܬ ܐ̄ܢܵܐ ܠܥܘܼܡܩܵܐ ܕܫܝܘܿܠ ܐܲܝܟ ܕܠܝܲܡܵܐ|
    block |ܘܩܠܝܼܠܐܝܼܬ ܡܟܪܸܙ ܐ̄ܢܵܐ ܠܹܗ ܠܲܫܡܵܐ ܕܙܵܟܼܘܬܝ܁|
    block |܃ܗܵܐ ܡܫܲܠܸܡ ܐ̄ܢܵܐ ܛܘܼܦܣܹ̈ܐ ܘܐ̄ܪ̈ܵܙܹܐ ܕܪܫܡܘ ܟܸܐܢܹ̈ܐ|
    block |ܘܦܲܪܥ ܐ̄ܢܵܐ ܠܹܗ ܐܓܼܪܐ ܠܝܵܘܢܲܢ ܕܡܝܼܬ ܡܛܠܬܝ܁|
    block |܃ܒܝܲܕ ܣܘܼܥܪ̈ܵܢܹܐ ܡܚܵܘܹܐ ܐ̄ܢܵܐ ܠܵܗ̇ ܠܗ̇ܝ ܡܚܬܬܐ|
    block |ܕܢܚܸܬ ܘܲܣܠܸܩ ܘܐܟܪܙ ܙܟܘܬܝ ܐ̄ܪܙܟܐܝܬ܁|
    block |ܒܐ̄ܪܙܸܐ ܒܠܥܹܗ ܢܘܢܐ ܠܝܘܢܵܢ ܟܕܠܵܐ ܡܝܼܬ|
    block |ܠܝܼ ܒܣܘܥܵܪܵܢܵܐ ܒܠܥ ܡܵܘܬܵܐ ܘܠܵܐ ܡܚܲܒܸܠ ܠܝܼ܁|
    block |܃ܢܪܝܼܡܘܿܢ ܡܸܟܹܝܠ ܬܪ̈ܥܹܐ ܕܲܫܝܘܿܠ ܬܪܥܐ ܩܕܡܝ|
    block |ܕܥܘܠ ܐܦܩ ܫܒܝܼܵܬܐ ܕܐܵܕܼܵܡ ܡ̣ܢ ܚܲܣܝܼܢܵܐ܁|
    block |܃ܐܚܘܼܬ ܒܲܕܡܵܐ ܕܕܝܬܩܹܐ ܚܕܬܐ ܕܩܢܘܿܡܝ|
    block |ܘܐܫܪܐ ܚܒܝܼ̈ܫܹܐ ܕܚܒ̣ܫ ܡܵܘܬܵܐ ܒܓܘܒܐ ܕܫܝܘܿܠ܁|
    block |ܒܕܸܡܝ ܟܵܬܸܢܵܐ ܘܲܡܚܲܬܸܡ ܐ̄ܢܵܐ ܦܘܼܪܩܵܢ ܐ̄ܢܵܫܵܐ܃|
  block
    block |ܕܡܵܘܬܵܐ ܗ̄ܘ̣ ܣܵܗܕܵܐ ܕܡܫܪܪ ܠܵܗ̇ ܠܲܕܝܵܬܸܩܹܐ܁|
    block |܃ܥܲܠ ܪܸܫ ܩܲܝܣܵܐ ܟܵܬܸܒܢܵܐ ܠܵܗ̇ ܒܲܕܡܵܐ ܕܩܢܘܿܡܝ|
    block |ܘܡܬܠܚ ܐ̄ܢܐ ܫܛܵܪ ܚܒ̈ܐ ܕܚܒܼܘ ܠܲܚܛܝܼܬܼܵܐ܁|
    block |܃ܢܚܸܬ ܡܚܐ ܟܠ ܘܼܥ̣ܡܕ ܒܫܝܘܿܠ ܝܡܐ ܡܝܬܐ|
    block |ܘܠܩܢܝܼ ܐܸܢܘܿܢ ܚܝܠ ܚܘܬܐ ܠܡ̈ܝܐ ܡܝ̈ܬܐ܁|
    block |܃ܒܡܫܒܼܐ ܒܚܲܝܐ ܐܲܙܝܼܥ ܐܸܢܘܿܢ ܠܲܕܠܵܐ ܪܸ̈ܓܼܫܹܐ|
    block |ܘܫܪܝ ܪ̈ܕܝܢ ܐܠܦܵܐ ܕܡܝ̈ܐܬܐ ܠܘܥܕܵܐ ܕܚܲܝܹ̈ܐ܁|
    block |܃ܒܙܘܥ̈ܐ ܕܫܬܩܵܐ ܩܥ̣ܐ ܓܲܢ̄ܒܪܵܐ ܒܡܵܘܬܵܐ ܝܲܥܢܵܐ|
    block |ܘܐܚܕܹܗ ܓܘܼܢܚܵܐ ܒܛܒܵܐ ܚܲܕܬܵܐ ܕܦܘܼܢܵܝ ܡܝܼ̈ܬܹܐ܁|
    block |܃ܗܒܼܠܝ ܫܩܝܼܬܵܐ ܕܒܢܝ̈ ܐܕܵܡ ܕܝܲܗ̣̄ܒܠܟ ܒܝܼܫܵܐ|
    block |ܟܕܼܘ ܫܥܒܕܬ ܠܒܲܢܲܝ̈ ܚܸܐܕܹ̈ܐ ܒܢܝܼܪܵܟ ܩܲܫܝܵܐ܁|
    block |܃ܙܵܥ ܘܐܬܒܠܗܝ ܡܵܘܬܵܐ ܛܪܘܿܢܵܐ ܒܩܵܠ ܦܸܬܓܼܵܡܵܘ̈ܗܝ|
    block |ܘܐܦܸܩ ܠܘܿܓܕܹܗ ܫܒܝܼܬܼܵܐ ܕܐ̄ܢܵܫܐ ܟܕܠܵܐ ܨ̇ܒܐ܁|
    block |܃ܢܦ̣ܩܘ ܐܲܣܝܼܪܹ̈ܐ ܡ̣ܢ ܓܵܘܓܘܼܒܵܐ ܕܠܵܐ ܚܝܘܬܵܐ|
    block |ܘܐܟܪܸܙܘ ܣܲܒܼܪܵܐ ܕܚ̇ܝܬ ܡܝ̈ܬܐ ܠܲܕܠܵܐ ܣܲܒܼܪܵܐ܁|
    block |܃ܣܒܪܬܐ ܚܲܕܬܵܐ ܐܲܝܬܝܼܘ ܡܝ̈ܬܐ ܠܚ̈ܝܐ ܡܝ̈ܬܐ|
    block |ܘܛܠ̣ܡܘ ܚ̈ܝܐ ܠܩܵܠܵܐ ܚܲܕܬܵܐ ܕܡܲܠܸܠܘ ܡܝܼܬܹ̈ܐ܁|
    block |܃ܗܘ̤ܵܘ ܐܝܼܙܓܲܕܹ̈ܐ ܒܩܝܼܪܹ̈ܐ ܕܚܘ ܠܡܝ̈ܬܐ ܚܲܝܹ̈ܐ|
    block |ܘܐܫܡܥ ܛܸܒܵܐ ܕܩܵܠ ܦܘܼܪܩܵܢܵܐ ܒܐܸܕܢܲܝ̈ ܟܠܢܵܫ܁|
    block |܃ܠܩܵܠ ܥܢܝܼܕ̈ܐ ܡܬܢܚܡܝܼܢ ܗ̄ܘ̣̇ܘ ܡܝ̈ܬܐ ܕܥܘ̣ܠܵܐ|
    block |ܟܲܕ ܚ̇ܙܝܢ ܗ̄ܘ̣ܵܘ ܚܘܼܕܵܬ ܦܓܪܵܐ ܘܦܡܵܝ ܢܲܦܫܵܐ܁|
    block |܃ܡܝ̈ܬܐ ܠܡܝܼ̈ܢܬ ܡܫܬܥܝܼܢ ܗ̄ܘ̣ܵܘ ܚܕܬ̇ܐ ܕܗܘ̤ܬ|
    block |ܕܐܝܟܢ ܚܣܢܹܗ ܡܘܵܬܐ ܠܡܘܬܵܐ ܘܢܚܡ ܡܝܼ̈ܬܹܐ܁|
    block |܃ܬܲܗܪܵܐ ܪܲܒܵܐ ܡܸܬܡܠܲܠ ܗ̄ܘ̣ܵܐ ܒܐܲܪܥܵܐ ܕܲܝܗܘܿܕ|
    block |ܟܕ ܦܓ̇ܥ ܗ̄ܘ̣ܵܐ ܡܝܼܬܵܐ ܒܝܼܚܐ ܕܝ̇ܕܥ ܗ̄ܘ̣ܵܐ ܠܹܗ܁|
    block |܃ܠܘ ܥܢܝܼܕܹ̈ܐ ܕܡܝܼܬܘ ܡ̣ܢ ܢܘܓܼܪܐ ܚܵܝܘ ܒܲܨܠܝܼܒܵܐ|
    block |ܕܟܼܠܢܵܫ ܠܐܲܚܘܼܗܝ ܘܠܒܢܲܝ̈ ܓܸܢܣܹܗ ܡܸܫܬܵܘܕܲܥܘܵܬܐ܁|
    block |܃ܠܵܐ ܓܹܝܪ ܢܲܝܲܚܡ ܡ̣ܢ ܩܕܡ̈ܝܐ ܕܪܲܚܝܼܩܝܼܢ ܗ̄ܘ̣ܵܘ|
    block |ܕܕܠܡܵܐ ܬܕܲܓܸܠ ܥܝܢܵܐ ܕܒܸܣܪܐ ܒܣܵܗܕܘܼܬ ܩܘܼܫܵܬܐ܁|
    block |܃ܡܸܢܹܗ ܕܕܪܐ ܕܩܝܡܝܢ ܗ̄ܘ̣ܵܘ ܒܚ̈ܝܐ ܕܬܢܢ|
    block |ܡܢܹܗ ܐܩܝܼܡ ܕܢܗܘܘܿܢ ܣܗܕ̈ܐ ܕܟܼܵܪܘܿܙܘܼܬܹܗ܁|
    block |܃ܐܘܿ ܓܢ̄ܒܪܐ ܕܢܚܸܬ ܠܫܝܘܿܠ ܒܐܹܘܪܚܵܐ ܕܟܼܠܢܵܫ|
    block |ܘܦܣܒܗ̇ ܠܐܘܪܚܐ ܕܡܪܕܝܼܬ ܐ̄ܢܫ̈ܐ ܕܠܒܹܝܬ ܡܝ̈ܬܐ܁|
    block |܃ܐܘ ܠܩܒܝܼܪܵܐ ܕܒܠܥܹܐ ܡܵܘܬܵܐ ܘܠܵܐ ܐܸܬܚܒܲܠ|
    block |ܐܘܿ ܦܓܪܢܐ ܕܠܵܐ ܐܬܪܦܝܼ ܪܝܟܼܵܒ ܦܓܼܪܹܗ܁|
    block |܃ܐܘ ܐܬܠܝܵܛܐ ܕܐܚܲܕ ܕܲܪܵܐ ܥܲܡ ܚܲܣܝܼܢܵܐ|
    block |ܘܐܣܒܪ ܕܢܦ̣ܠ ܘܗܦܟ ܣܲܚܦܹܗ ܘܐܩܝܼܡ ܓܸܬܣܹܗ܁|
    block |܃ܢܦ̣ܠ ܐܲܝܟ ܕܨܒܼܵܐ ܒܦܓܼܪܐ ܘܢܲܦܫܵܐ ܐܲܝܟ ܚܲܝܒܹ̈ܐ|
    block |ܘܩܡ ܘܐܬܢܚܡ ܘܐܩܝܼܡ ܦܲܓܼܪܵܐ ܘܚܲܪܪ ܢܲܦܫܵܐ܁|
    block |܃ܒܗܵܕܹܐ ܬܢܘܝ ܐܸܚܲܕ ܕܲܪܵܐ ܥܲܡ ܚܲܣܝܼܢܵܐ|
    block |ܕܒܙܟܘܼܬܹܗ ܢܚܲܪܪ ܓܸܢܣܹܗ ܡ̣ܢ ܥܲܒܼܓܘܼܬܼܵܐ܁|
    block |܃ܒܡܵܘܬܹܗ ܚܣܢܹܗ ܚ̇ܣܢ ܟܠܐ ܡܚܐ ܠܟܠܐ|
    block |ܒܗ̇ܘ ܡܵܐ ܕܣܒܪ ܕܚܵܝܒܼ ܐ̄ܢܵܫܵܐ ܒܗ ܐܸܫܬܦܠ܁|
    block |ܒܡܵܘܬܵܐ ܟܬܲܒܼܘ ܠܹܗ ܫܛܪ ܥܲܒܼܕܘܼܬܵܐ ܐܵܕܼܵܡ ܘܲܒܢ̈ܘ܃ ؟؟؟|
    block |ܘܲܒܝܲܕ ܡܵܘܬܵܐ ܚܲܪܲܪ ܐܵܕܼܵܡ ܠܐܕܡ ܘܲܒܼܢܵܘ̈ܗܝ܁|
    block |܃ܡܝܼܬ ܡܝܘܬܵܐ ܐܵܕܼܵܡ ܕܲܬܪܹܝܢ ܡܸܛܠ ܐܵܕܼܵܡ|
    block |ܘܩܡ ܒܲܪ ܐܕܡ ܘܐܚܼܝ ܠܐܵܕܼܵܡ ܘܠܝܠܕ̈ܬܹܗ܁|
    block |܃ܡܝܬܼ ܦܓܼܪܢܐ ܕܡܪܟܸܒ ܗ̣ܵܘܐ ܒܥܪ̈ܩܝ ܪܘܼܚܵܐ|
    block |܃ܘܩܡ ܘܐܬܢܚܲܡ ܒܚܹܝܠ ܐܘܼܡܵܢܵܐ ܕܣܲܬܪܗ ܘܲܒܢ̣ܵܝܗܝ|
    block |܃ܒܢܘܼܚܵܡ ܦܓܼܪܹܗ ܚܕܝܼܘ ܐܪ̈ܥܢܐ ܘܫܡܝ̈ܢܹܐ|
    block |ܘܐܦܨܲܚ ܐܸܢܘܿܢ ܕܟܼܡܝܼܪܝܼܢ ܗ̣̄ܘܵܘ ܡܛܠ ܡܵܘܬܹܗ܁|
    block |܃ܚܕܝܼܘ ܪ̈ܘܚܢܹܐ ܕܲܙܟܼܵܐ ܒܡܵܘܬܹܗ ܠܡܵܘܬܼܵܐ ܝܲܥܢܵܐ|
    block |ܘܢܚܸܬܘ ܙܚܘ ܦܓܼܪܗ ܒܩܲܒܼܪܵܐ ܐܲܝܟ ܙܟܲܝܵܐ܁|
    block |܃ܗܝܟܠ ܡܲܠܟܵܐ ܥܒܼܝܼܕ ܗ̣̄ܘܵܐ ܦܓܼܪܹܗ ܠܫܡܝܢܹ̈ܐ|
    block |ܘܡܲܗܠܠܝܼܢ ܗ̣̄ܘܵܘ ܩܵܠ ܙܵܟܘܬܵܐ ܠܚ̇ܣܢ ܡܵܘܬܵܐ܁|
    block |ܫܘܼܒܼܚܵܐ ܩܥ̣ܘ ܠܹܗ ܟܲܕ ܣܵܠܸܩ ܗ̄ܘ̣ܵܐ ܡ̣ܢ ܓܵܘ ܩܲܒܼܪܵܐ܃|
  block
    block |ܒܪܝܼܟ ܕܒܼܡܘܬܹܗ ܩܛܠܗ ܠܡܵܘܬܼܵܐ ܕܚܸܒܼܠ ܐ̄ܢܵܫܵܐ܁|
    block |܃ܟܡܝܼܪܝܼܢ ܗ̄ܘ̣ܵܘ ܛܵܒܼ ܥܲܠ [܁܁܁]ܘܼܢܵܕܢܹܗ ܐܲܝܟ ܕܥܲܠ ܡܲܠܟܵܐ|
    block |ܘܐܠܒܸܫ ܐܢܘܿܢ ܓܘܢܐ ܦܲܐܝܵܐ ܒܝܘܿܡ ܢܘܼܚܵܡܹܗ܁|
    block |܃ܒܝܲܕ ܚܘܪ̈ܐ ܚܘܼܝ ܐܢܘܿܢ ܠܲܫܡܲܝܵܢܹܐ|
    block |ܕܢܲܠܸܦ ܐܸܢܘܿܢ ܥܲܠ ܚܘܼܕܵܬܵܐ ܕܗܵܘܹܐ ܒܐܝܼܕܵܘ̈ܗܝ܁|
    block |܃ܚܙܵܬܵܐ ܕܬܲܗܪܵܐ ܚܵܘܝܼ ܥܝܼܪܹ̈ܐ ܠܐܪ̈ܥܢܝܐ|
    block |ܠܒܼܘܫܵܐ ܦܐܝܵܐ ܕܠܒܼܫܝܼܢ ܦܓܼܪ̈ܐ ܒܝܘܿܡ ܢܘܼܚܵܡܵܐ܁|
    block |܃ܒܝܲܕ ܦܐܝܘܬܵܐ ܕܠܒܘܫܝ̈ܗܘܢ ܐܠܦ ܐܸܢܘܿܢ|
    block |ܕܒܐܬ̤ܐ ܕܫܲܝܢܵܐ ܙܪܲܥ ܒܐܕܢܲܝ̈ܗܘܿܢ ܩܵܠ ܦܘܼܪܩܵܢܵܐ܁|
    block |܃ܡ̇ܢ ܒܲܥܝܵܬ̇ܝܼܢ ܚܲܝܵܐ ܒܡܝܼ̈ܬܹܐ ܠܢܫ̈ܐ ܐܸܡ̣ܪܘ|
    block |ܬܚܸ̈ܝܢ ܕܩܡ ܘܐܸܬܢܲܚܲܡ ܘܚܲܣܢܹܗ ܠܡܵܘܬܵܐ܁|
    block |܃ܥܲܓܸܠܘ ܟܹܐܦܵܐ ܡ̣ܢ ܦܘܼܡ ܩܲܒܼܪܵܐ ܒܪܸܡܙܵܐ ܟܣܝܵܐ|
    block |ܘܦܬܚ̣ܘ ܬܲܪܥܵܐ ܩܕܵܡ ܥܝܢܝܗܹ̈ܝܢ ܘܥܵܠܹܝ̈ܢ ܘܲܚܙ̈ܝ܁|
    block |܃ܠܡ̇ܢ ܟܲܝ ܫܩܠܘܼܗ̇ ܥܝܼܪܹ̈ܐ ܠܟܹܐܦܵܐ ܕܛܒܼܝܵܥܐ ܗ̣̄ܘܵܬ|
    block |ܕܥܣܩܐ ܗ̣̄ܘܵܬ ܠܹܗ ܠܐܟܐ ܡܘܬܐ ܕܥܪܝܼܡ ܟܹܐܦܵܐ܁|
    block |܃ܗܵܐ ܢܘܼܚܡܵܐ ܕܥܣܸܩ ܣܲܓܝܼ ܒܪܸܡܙܵܐ ܣܲܥܪܹܗ|
    block |ܘܐܝܟܵܢ ܟܐܦܵܐ ܕܦܫܝܼܩܵܐ ܗ̣̄ܘܵܬ ܠܵܐ ܐܲܪܝܼܡܵܗ̇܁|
    block |܃ܦܓܼܪܹܗ ܦܠܸܛ ܡ̣ܢ ܦܘܼܡ ܡܵܘܬܵܐ ܐܪܝܵܐ ܪܗܝܼܒܼܵܐ|
    block |ܘܟܹܐܦܵܐ ܕܫܝܼܛܵܐ ܩܪܵܐ ܪ̈ܘܚܢܹܐ ܕܲܢܪܝܼܡܘܼܢܵܗ̇܁|
    block |܃ܠܵܐ ܥܣܩܵܐ ܗ̣̄ܘܵܬ ܠܗ̇ܘ ܦܘܼܩܕܢܵܐ ܕܢܲܚܸܡ ܦܲܓܼܪܹܗ|
    block |ܕܢܪܝܼܡ ܟܹܐܦܵܐ ܐܦܲܝ̈ ܬܲܪܥܵܐ ܘܐܲܣܸܢ ܢܸܦܘܿܩ܁|
    block |܃ܡܛܠ ܥܲܝܢܵܐ ܕܦܓܪ̈ܢܝܹܐ ܫܲܩܠܵܗ̇ ܠܟܹܐܦܵܐ|
    block |ܕܢܸܚܙܘܿܢ ܩܲܒܼܪܵܐ ܘܡܐܢܲܝ̈ ܦܓܼܪܐ ܘܢܩܢܘܿܢ ܣܲܒܼܪܵܐ܁|
    block |܃ܠܫܘܼܪܵܪ ܐ̄ܢܫܐ ܦܬܚܹܗ ܠܩܲܒܼܪܵܐ ܩܕܼܵܡ ܚܙ̈ܝܐ|
    block |ܕܠܵܐ ܢܸܬܦܠܓܘܿܢ ܥܲܠ ܢܘܼܚܵܡܹܗ ܕܕܲܠܡܵܐ ܠܵܐ ܩܵܡ܁|
    block |܃ܕܩܡ ܫܲܪܝܼܪܵܐ ܗ̄ܝ̣ ܘܗܵܕܹܐ ܕܢܝܼܚܵܐ ܛ̇ܒܼ ܡ̣ܢ ܫܸܡܫܵܐ|
    block |ܘܣܗ̇ܕ ܪܗܛܵܐ ܕܟܵܪܘܿܙܘܼܬܹܗ ܠܐܪ̈ܒܲܠܦܸܢܚܵܢ܁|
    block |܃ܘܟܲܕ ܛܵܒܼ ܓܠܝܵܐ ܩܝܵܡܬܹܗ ܠܟܼܠܵܐ ܒܝܲܕ ܣܘܼܥܪ̈ܵܢܹܐ|
    block |ܠܥܛܠܝ̈ ܠܸܒܵܐ ܘܣܡܚ̈ ܢܦܫܵܐ ܠܵܐ ܫܪܝܼܪܵܐ܁|
    block |܃ܕܩܡ ܘܐܬܢܚܲܡ ܗܵܐ ܬܲܚܘܼܝܵܬܐ ܕܪܲܒܘܼܬ ܚܲܝܠܹܗ|
    block |ܕܒܛܠ ܛܘܥܝܲܝ ܘܫ̣ܪܐ ܦܟܵܪܹ݁ܐ ܕܡܝܘܬܘܬܐ܁|
    block |܃ܩܡ ܠܬܠܬܵܐ ܘܠܵܐ ܬܐܕܓܠ ܫܘܼܘܕܵܝ ܡܸܠܵܘ̈ܗܝ|
    block |ܘܫܡܠܝܼ ܐ̄ܪܙܐ ܕܨܪ ܒܲܪ ܡܲܬܲܝ ܒܟܲܪܣܐ ܕܒܘܼܢܵܐ܁|
    block |܃ܬܠܵܬܵܐ ܝܵܘܡܝܼ̈ܢ ܗܘ̣ܐ ܒܲܬܗܘܿܡ̈ܐ ܢܒܝܼܵܐ ܒܐ̄ܪܙܵܐ|
    block |ܘܓܡ̇ܪ ܐ̄ܪܙܵܐ ܬܠܬܐ ܝܵܘܡܝܼ̈ܢ ܒܝܲܕ ܣܘܼܥܪ̈ܢܹܐ܁|
    block |܃ܒܝܘܢܢ ܐ̄ܪܙܐ ܕܡܝܼܬ ܟܲܕ ܠܵܐ ܡܝܼܬ ܘܦܫ̣ܐ ܠܝܲܚܹ̈ܐ|
    block |ܘܗܪܟܐ ܥܒܕܐ ܕܡܝܼܬ ܒܲܫܪܪܵܐ ܘܠܵܐ ܐܸܬܼܒܲܠ܁|
    block |܃ܣܠܸܡ ܒܲܪ ܡܲܬܲܝ ܡ̣ܢ ܓܵܘ ܝܲܡܵܐ ܐܲܝܟ ܡ̇ܐ ܕܢܚܸܬ|
    block |ܘܨܵܪܬܚܘܼܝܵܬܐ ܕܡܵܘܬܵܐ ܘܚܲܝܹ̈ܐ ܘܦܘܼܢܝܵ ܥܲܡܡܹ̈ܐ܁|
    block |܃ܒܗܵܕܹܐ ܬܢܘܝ ܫܲܕܪܹܗ ܪܸܡܙܵܠ ܒܬܲܪ ܥܲܡܡܹ̈ܐ|
    block |ܕܢܨܘܪ ܐ̄ܪܙܐ ܕܗܵܕܹܐ ܕܗܘ̤ܵܬ ܒܫܘܼܠܵܡ ܙܲܒܼܢܹ̈ܐ܁|
    block |܃ܐܵܦ ܪܹܫܝܼܬܵܐ ܕܚܠܦ ܟܠ ܡܝܬܼ ܡܛܠ ܟܠܐ|
    block |ܘܩܡ ܘܐܬܢܚܲܡ ܘܐܟܪܸܙ ܚܝ̈ܐ ܠܥܲܡܵܐ ܘܥܲܡܡܹ̈ܐ܁|
    block |܃ܢܦܲܩ ܡ̣ܢ ܒܲܒܼܪܵܐ ܘܲܫܒܲܩ ܢܲܚܬܵܘ̈ܗܝ ܐܲܝܟ ܣܗܕܘܵܬܼܵܐ|
    block |ܕܫܠܚܵܗ̇ ܡܸܟܹܝܠ ܠܡܝܘܬܘܼܬܼܵܐ ܘܲܠܒܸܫ ܫܘܼܒܼܚܵܐ܁|
    block |܃ܬܲܪܬܹܝܢ ܐܘܕܲܥ ܒܢܚ̈ܬܐ ܕܫܒ̣ܩ ܐܲܝܟ ܝܵܕܘܿܥܵܐ|
    block |ܕܠܗ ܠܵܐ ܚܵܫܚܝܼܢ ܘܗ̇ܘܝܢ ܣܵܗܕܹ̈ܐ ܠܘܵܬ ܛܵܠܘܡܹ̈ܐ܁|
    block |܃ܓܠܝܵܐ ܗ̣̄ܘܵܬ ܠܹܗ ܠܛܘܿܡܘܼܬܼܵܐ ܕܒܢܲܝ̈ ܝܲܥܩܘܿܒܼ|
    block |ܕܡܚܦܝܼܢ ܠܵܗ̇ ܒܡܹܐ ܟܲܠܩܪܨܵܐ ܠܣܝܡܲܬܼ ܢܲܚܬܵܘ̈ܗܝ܁|
    block |܃ܒܢܚ̈ܬܐ ܕܫܒܲܩ ܦܪܣܝܼ ܢܟܼܠܵܐ ܕܪ̈ܥܝܢܝܗܘܿܢ|
    block |ܕܐܝܟܵܢ ܐܲܪܦܝܼܘ ܢܚܬ̈ܐ ܒܩܲܒܼܪܵܐ ܐܓܢܒܲܝ̈ ܦܓܼܪܹܗ܁|
    block |܃ܒܡܘܼܪܵܐ ܘܥܠܘܝ ܚܢܝܼܛ ܗ̄ܘ̣ܐ ܦܓܼܪܗ ܘܣܝܼܡ ܒܙܗܝܼܪܘ|
    block |܃ܘܠܫܩܘܠܵܘ̈ܗܝ ܒܢܚ̈ܬܐ ܦܫܝܼܩ ܗ̄ܘ̣ܵܐ ܕܲܢܫܫܘܼܢܵܝ̈|
    block |܃ܐܸܢ ܕܹܝܢ ܓܲܢܒܘܼܗܝ ܐܲܝܟ ܥܪ̈ܘܩܐ ܠܒܝܼܫܝ̈ ܩܢܛܵܐ|
    block |ܐܝܟܵܢ ܦܲܪܩܸܘ ܘܟܪܟܼܘ ܢܚܬ̈ܐ ܒܲܒܼܗܝܼܠܘܼܬܵܐ܁|
    block |ܚܣܡܵܐ ܥܟܝܪܐ ܣܡܝܼ ܐܢܘܢ ܠܐܟܠܝ̈ ܩܪܨܐ܃|
  block
    block |ܘܠܵܐ ܐܬܒܩܝܼܘ ܒܢܘܼܗܪܵܐ ܓܠܝܵܐ ܕܦܘܼܚܡ ܦܲܓܼܪܹܗ܁|
    block |܃ܒܢܚܬܐ ܕܟܸܣܦ̇ܐ ܨܒܼܘ ܕܢܟܣܘܢ ܠܪܵܪܘܿܙܘܼܬܹܗ|
    block |ܘܬܠܚܗ ܠܢܚ̇ܬܐ ܕܙܩܪ ܢܟܼܠܐ ܘܠܐ ܩܘܿܪ̈ܵܘܗܝ܁|
    block |܃ܒܟܣܦܵܐ ܙܒܢܘܼܗ̇ ܡ̣ܢ ܝܼܗܘܕܵܐ ܠܥܒܕܘܼܬ ܡܵܘܬܵܐ|
    block |ܘܡ̣ܢ ܕܐܬܢܚܡ ܛܠܡܘ ܢܘܚܡܹܗ ܒܘܣܦܐ ܢܟܼܝܵܠܐ܁|
    block |܃ܘܡܵܢܵܐ ܢܥܒܕ ܟܸܣܦܵܐ ܢܟܝܼܠܵܐ ܠܩܘܼܫܬܐ ܓܠܝܵܐ|
    block |ܟܕ ܡܬܡܠ݂ܲܐ ܐܲܝܟ ܟܵܪܘܿܙܵܐ ܒܦܘܼܡ ܫܲܬܝܼܩܹ̈ܐ܁|
    block |܃ܟܐܦ̈ܐ ܘܩܒܪ̈ܐ [܁܁܁]ܐܦܝ̈ ܬܲܪܲܥܐ ܩܥ̣ܵܘ ܠܲܡܠܝܼ̈ܠܹܐ|
    block |ܕܩܘܡܘ ܛܒܝܼ̈ܥܐ ܘܩܒܸܠܘ ܣܒܼܪܐ ܕܚ̇ܝܬ ܡܝܼ̈ܬܹܐ܁|
    block |܃ܘܐܸܢ ܫܬܝܩ̈ܐ ܘܕܠܵܐ ܦܘܼܡܵܐ ܩܥ̣ܵܘ ܙܟܘܬܹܗ|
    block |ܒܛܝܼܠ ܡܕܹܝܢ ܢܟܼܠܹܗ ܕܟܸܣܦܵܐ ܘܠܵܐ ܡܢܗܝܡܢ܁|
    block |܃ܡܠܝܼ̈ܠܹܐ ܘܚܪ̈ܫܹܐ ܣܗ̈ܕܐ ܗܘ̣ܘ ܠܹܗ ܠܘܵܬ ܛܠܘܿܡܹ̈ܐ|
    block |ܘܐܪܡܝܼܘ ܐܝܕܵܐ ܒܕܝܬܩܹܐ ܕܡܘܬܹܗ ܘܚܲܝܵܘ̈ܗܝ܁|
    block |܃ܣܦܪܐ ܡܗܝܼܪܵܐ ܘܚܲܝܵܠܬ ܕܪܘܼܚܵܐ ܫܸܡ ܙܟܼܘܬܐ|
    block |ܝܗ̣ܒ ܬܚܘܼܝܼܬܵܐ ܒܐܦܝ̈ ܬܲܪܥܵܐ ܕܣܕܩܹܗ ܠܲܬܪܹܝܢ܁|
    block |܃ܘܚܵܘܝܼ ܕܫܒܸܩܹܗ ܠܗܝܟܠ ܕܒܼܚܵܐ ܕܚܘܣܵܝ ܥܡܐ|
    block |ܘܠܵܐ ܬܘܼܒܼ ܨ̇ܒܐ ܒܕܡܵܐ [܁܁܁]ܢܓܠܹܐ ܠܬܪܥܘܼܬ ܐ̄ܢܵܫܵܐ܁|
    block |܃ܒܐܦܝ̈ ܬܪܥܵܐ ܓ̣ܠܐ ܠܘܼܚܵܡܹܗ ܕܥܲܠ ܡܪ̈ܚܹܐ|
    block |ܕܐܸܢ ܫܲܬܝܼܩܵܐ ܒܠ̣ܥ ܘܫܐܬܲܩ ܟܡܵܐ ܡܲܠܠܹ̈ܐ|
    block |܃ܢܓܼܕܐ ܕܪܘܓܼܙܐ ܚܝܒܼܵܐ ܗ̣̄ܘ̈ܬ ܦܪܘܿܫܘܼܬܵܐ|
    block |ܘܐܪܝܼܡ ܫܒܼܛܐ ܘܡ̣ܚܐ ܠܢܝ̇ܬܐ ܚܠܵܦ ܪܸܥܝܵܢܵܐ܁|
    block |܃ܚܡܠܹܗ ܠܣܝܦܵܐ ܕܓܼܙܪ ܕܝܼܢܹܗ ܠܓܼܘ ܡ̣ܢ ܪ̈ܲܚܡܵܘܗܝ|
    block |ܘܐܪܝܼܡ ܐܝܕܗ ܕܢܚܬ ܫܒܛܹܗ ܘܟܼܠܝܗܝ ܚܘܼܒܹܗ܁|
    block |܃ܠܵܐ ܬܒ̇ܥ ܐ̄ܢܐ ܥܝܪܬܵܐ ܕܡܘܬܹܗ ܐܲܝܟ ܚܝܒܹ̈ܐ|
    block |ܕܠܵܐ ܦܐܝܵܐ ܗ̣̄ܘܵܬ ܠܡܚܐ ܐ̄ܢܫ̈ܐ ܕܢܵܘܒܸܕ ܐ̄ܢܫ̈ܐ܁|
    block |܃ܠܚ̈ܝܹܐ ܕܐ̄ܢܫ̈ܐ ܐܡ̣ܪ ܕܐܸܬܲܝܬ ܠܵܘ ܠܐܒܕܢܵܐ|
    block |ܘܫܪܪ ܐܢܹܝܢ ܠܒܢ̈ܬ ܩܵܠܵܘ̈ܗܝ ܒܝܲܕ ܣܘܼܥܵܪ̈ܵܢܵܘܗܝ܁|
    block |܃ܡܝܼܬ ܡܛܠ ܟܠ ܘܐܚܝܼ ܠܟܼܠܐ ܐܝܟ ܕܐܫܬܘܕܝܼ|
    block |ܘܫܡܠܝܼ ܘܓܼܡܪ ܣܥܘܿܪܘܼܬܼܵܐ ܕܚܠܦ ܟܠܐ܁|
    block |܃ܡܝܼܬ ܒܟܼܝܢܹܗ ܐܵܕܼܵܡ ܕܲܬܪܹܝܢ ܠܦܘܼܬ ܡܝܘ̈ܬܐ|
    block |ܘܙܩܦ ܥܲܡܹܗ ܡܝܘܬܘܬܐ ܘܐܲܚܝܵܗ̇ ܒܚܲܝܵܘ̈ܗܝ܁|
    block |܃ܝܗ̣ܒ ܒܢܝܢܵܐ ܕܗܝܟܠ ܦܓܼܪܬ ܕܣܲܬܪܘܼܗܝ ܒܝܼ̈ܫܹܐ|
    block |ܘܫܲܟܸܠܸܠ ܘܲܒܼܢܵܝܗܝ ܡܸܠܬܹܗ ܕܐܲܒܼܵܐ ܐܲܝܟ ܫܘܼܘܕܵܝܹܗ܁|
    block |܃ܢܚܬ ܒܟܝܢܵܐ ܡܘܠܸܕ ܚܫ̈ܐ ܘܥ̣ܡܕ ܒܫܝܘܿܠ|
    block |ܘܐܣܸܩ ܥܡܹܗ ܨܝܕܵܐ ܕܐ̄ܢܫ̈ܐ ܠܚܝ̈ܐ ܚܕ̈ܬܹܐ܁|
    block |܃ܬܪܥܹܗ ܠܒܘܼܪܐ ܕܒ̣ܢܐ ܡܵܘܬܵܐ ܒܐܦܲܝ̈ ܡܝܼ̈ܬܐ|
    block |ܘܕܪܲܫ ܐܘܼܪܚܵܐ ܠܡܵܝܘܿܬܘܼܬܼܵܐ ܠܘܵܬ ܚܲܝܘܼܬܵܐ܁|
    block |܃ܐܲܪܝܼܡ ܩܠܹܗ ܐܝܟ ܪܒ ܚܝܠܐ ܩܕܼܵܡ ܦܠܚ̈ܘܗܝ|
    block |ܕܩܘܼܡܘ ܘܐܬܠܒܲܒܼܘ ܕܐܢܵܐ ܙܟܝܬܹܗ ܠܡܘܵܬܐ ܘܒܝܼܫܵܐ܁|
    block |܃ܐܸܢܵܐ ܐܚܕܸܬ ܕܲܪܐ ܟܣܝܵܐ ܒܦܲܓܼܪܵܐ ܓܲܠܝܵܐ|
    block |ܘܲܠܚܣܝܼܢܵܐ ܙܟܹܝܬ ܒܐܵܓܼܘܿܢܵܐ ܘܒܙ̇ܬ ܥܘܼܬܪܹܗ܁|
    block |܃ܕܝܼܢܵܐ ܟܸܐܢܵܐ ܐܡ̇ܪܬ ܥܲܡܹܗ ܩܕܼܵܡ ܕܝ̇ܢܐ|
    block |ܘܟܸܢ ܚܝܒܬܗ ܕܥܘ̇ܠܐܝܼܬ ܫܒܹܐ ܠܹܗ ܓܸܢܣܲܢ܁|
    block |܃ܫܛܵܪܐ ܕܥܘܼܠܵܐ ܐܦܸܩ ܚܵܘܝܼ ܩܕܼܵܡ ܢܵܡܘܿܣܹ̈ܐ|
    block |ܕܠܵܐ ܡܚܬܡ ܗ̄ܘ̣ܵܐ ܒܐܪܡܝܼ ܐܝܼܕܼܵܐ ܕܣܗ̈ܕܐ ܒܚܝܼܪܹ̈ܐ܁|
    block |܃ܘܟܲܕ ܐܬܥܓܝܲܬ̤ ܕܲܓܵܠܘܼܬܼܵܐ ܕܟܣܝܵܐ ܒܡܸܠܵܘ̈ܗܝ|
    block |ܓ̣ܥܪ ܒܹܗ ܡܲܠܟܵܐ ܘܦ̣ܩܕ ܘܫܕܝܗܝ ܠܐܟܣܘܼܪܝܼܵܐ܁|
    block |܃ܡܸܟܹܝܠ ܕܙܟ̇ܝܬ ܘܚܒܼ ܚܲܣܝܼܢܵܐ ܣܢܹܐܗ ܕܓܸܢܣܲܢ|
    block |ܡܫܘܬ̤ܦܢܐ ܒܗ̇ ܒܪܒܘܼܬ ܙܟܘܼܬܝ ܐܵܦ ܠܟܢܘ̈ܬܝ܁|
    block |܃ܚܝܠܐ ܕܚ̈ܝܹܐ ܡܝܘܿܬ̈ܐ ܝܲܗ̣̄ܒ ܠܝܼ ܪܘܼܚܵܐ|
    block |ܒܹܗ ܡܙܝܢ ܐ̄ܢܵܐ ܠܚܵܫܘܿܫܘܼܬܼܵܐ ܠܘܼܩܒܲܠ ܚܲܫܹ̈ܐ܁|
    block |܃ܗܵܐ ܚܫܝܼܠ ܙܝܥܵܐ ܪܘܚܢܝܵܐ ܠܒܣܪ̈ܢܝܐ|
    block |ܠܒܫܘ ܡܝܘܬ̈ܐ ܘܐܩܪܸܒܘ ܘܲܙܟ̣ܵܘ ܪܘܼܚܵܢܵܐܝܼܬ܁|
    block |܃ܒܓܼܙܪ ܕܝܼܫܵܐ ܕܡܵܘܬܐ ܚܒܼܢܘܢ ܘܐܬܡܫܟܫܬܘܢ|
    block |ܬܵܘ ܣܒܼܘ ܡܓܲܢ ܫܛܪ ܚܘܒ̈ܝܟܘܢ ܘܲܩܢܵܘ ܚܲܝܹ̈ܐ܁|
    block |ܒܡܵܘܬܵܐ ܕܲܩܢܘܿܡܝ ܕܫܬܹܗ ܠܡܵܘܵܢܬ ܕܚܒܠ ܐ̄ܢܫ̈ܐ܃|
  block
    block |ܘܒܝܲܕ ܙܟܼܘܬܝ ܚܵܒܼ ܘܐܬܦܪܣܝܼ ܪܫܵܐ ܕܐܵܐܲܪ܁|
    block |܃ܐܘ ܙܟܘܬܵܐ ܕܟܕ ܡܸܙܕܟܝܐ ܙܟܬ̤ ܠܛܪ̈ܘܢܐ|
    block |ܐܘ ܡܦܘܠܵܬܐ ܕܦܓܼܪܢܝܵܐ ܕܢܦ̣ܠ ܘܐܲܩܝܼܡ܁|
    block |܃ܢܦ̣ܠ ܡܝܘܬܵܐ ܗܝܟܠ ܒܣܪܐ ܕܒܹܢܐ ܒܪܘܼܚܵܐ|
    block |ܘܚܕܸܬ ܘܒܢ̣ܝܗܝ ܨܒܼܝܵܢ ܡܲܠܵܟܵܐ ܕܥܡ̇ܪ ܗ̄ܘ̣ܵܐ ܒܹܗ܁|
    block |܃ܡܢ̣ܘ ܕܢܦ̣ܠ ܬܚܬܝܼ ܡܵܘܬܵܐ ܪܚܡܝ ܡܘܬܼܵܐ|
    block |ܘܐܝܫܵܘ ܕܦܪܥ ܫܛܪ ܚܒ̈ܐ ܐܲܝܟ ܚܲܝܵܒܼܵܐ܁|
    block |܃ܕܡܲܢܘܼ ܡܵܘܬܼܵܐ ܕܡܝܼܬܼ ܒܲܟܼܝܵܢܵܐ ܘܩܡ ܒܫܪܪܐ|
    block |ܕܡ̇ܢ ܗ̣ܝ ܩܝܵܡܬܼܵܐ ܕܐܵܦ ܫܬܝܼ̈ܩܹܐ ܗܘ̤ܘ ܟܪ̈ܘܙܹܝܗ̇܁|
    block |܃ܓ̣ܠܘ ܠܲܡ ܢܝܼܫܵܐ ܕܪܸ̈ܥܝܢܲܝܟܘܿܢ ܕܢܚܫܐ ܠܩܘܼܒܼܠܹܗ|
    block |ܠܡ̇ܢ ܨܵܒܹ̇ܝܬܘܿܬ ܕܬܸܩܪܘܿܢ ܡܚܵܬܐ ܕܙܟܼܵܐ ܠܡܵܘܬܵܐ܁|
    block |܃ܠܐܝܢܵܐ ܟܝܢܵܐ ܠܚܲܡ ܚܲܫܵܐ ܐܵܦ ܙܟܘܬܵܐ|
    block |ܓܠ̣ܘ ܘܒܕܸܩܘ ܠܲܢ ܐܘܿ ܒܚܘܿܪܹ̈ܐ ܕܫܲܪܝܼܪ̈ܬܵܐ܁|
    block |܃ܘܐܸܢܗܘ̤ ܕܡܸܠܬܼܵܐ ܝܲܠܕܹܗ ܕܐܲܒܼܵܐ ܚܲܫ ܒܟܼܝܵܢܹܗ|
    block |ܡܕܝܢ ܟܝܢܲܢ ܠܵܐ ܚܲܫ ܥܲܡܹܗ ܒܡܵܘܬܵܐ ܕܝܵܬܹܗ܁|
    block |܃ܘܐܸܢܗܘ̤ ܕܠܵܐ ܡܝܼܬ ܘܐܦ ܐܬܢܲܚܲܡ ܟܝܵܢܲܢ ܫܝܼܛܵܐ|
    block |ܡܕܝܢ ܕܓܠ ܘܣܪܝܼܩ ܣܲܒܼܪܵܐ ܕܚ̇ܝܬ ܡܝܼܬܹ̈ܐ܁|
    block |܃ܐܢ ܠܟܝܼܢܵܬ ܠܵܐ ܚܵܫܘܿܫܵܐ ܒܠ݂ܲܥ ܗ̄ܘ̣ܵܐ ܡܵܘܬܐ|
    block |ܐܝܟܢ ܟܝ ܚܫ ܒܗ ܒܟܝܢܹܗ ܐܵܘ ܒܲܟܼܝܢܲܢ܁|
    block |܃ܐܸܢ ܒܟܝܢܹܗ ܛܥܡܹܗ ܠܚܲܫܵܐ ܗܕܐ ܕܪܘܫܥܵܐ ܗ̣̄ܝ|
    block |ܟܠܹܗ ܟܲܝ ܚܲܫ ܐܘ ܒܡܢܬܐ ܚܲܫ ܘܐܸܬܢܣܝܼ܁|
    block |܃ܘܗܵܐ ܠܲܝܬ ܡܕܡ ܕܠܵܘ ܚܫܘܿܫܵܐ ܗ̄ܘ̣ ܐܘ ܚܵܫܘܿܫܵܐ ܗ̄ܘ̣|
    block |ܕܡܸܢܹܗ ܚܐܸܫ ܘܡܸܢܹܗ ܡܩܵܘܹܐ ܕܠܵܐ ܫܘܼܠܡܵܬܐ܁|
    block |܃ܐܸܢ ܝܼܚܝܼܕܵܐ ܢܦ̣ܠ ܒܟܼܝܢܹܗ ܬܚ̈ܬܝ ܡܵܘܬܵܐ|
    block |ܡܕܹܝܢ ܦܣܩܗ̇ ܠܐ ܡܝܼܢܘܼܬܼܵܐ ܕܫܸܡ ܐܝܼܬܘܼܬܼܵܐ܁|
    block |܃ܘܐܢܗܘ̤ ܕܢܦ̣ܠ ܐܲܝܟ ܡܠܬܘܘܿܢ ܠܵܘ ܐܲܝܟ ܕܝܼܠܲܢ|
    block |ܡ̇ܢ ܐܲܩܝܼܡܹܗ ܡ̣ܢ ܡܦܘܠܬܹܗ ܘܝܲܗ̄ܒ̣ܠܗ ܚܲܝܹ̈ܐ܁|
    block |܃ܕܗܘ̤ ܠܩܢܘܡܹܗ ܢܩܲܝܡ ܢܦܝܠܵܬ ܗܕܐ ܥܲܣܩܵܐ ܗ̣̄ܝ|
    block |ܘܕܐܚܪܝܢ ܢܩܝܼܡܝܼܘܗܝ ܣܢܝܼܩܵܐ ܐܝܼܬܵܘܗܝ ܐܵܦ ܚܲܣܝܼܪܵܐ܁|
    block |ܐܢܗܘ̤ ܕܪܘܼܚ̇ܐ ܘܚܲܝܠܹܗ ܕܐܲܒܼܵܐ ܬܪܨܡܲܦܘܼܠܠܹܗ܁|
    block |ܗܵܐ ܐܬܚܙܝܲܬ̤ ܕܣܓܝܼ ܡܬܚܬܲܝ ܡ̣ܢ ܐܝܼܬܘܼܬܼܵܐ܁|
    block |܃ܘܐܢܗܘ̤ ܕܒܨܝܼܪ ܡ̣ܢ ܐܝܼܬܘܼܬܼܵܐ ܠܘܵ ܐ̄ܢܐ ܐܡ̇ܪܸܬ|
    block |ܠܡ̇ܢ ܢܨܝܢܲܢ ܥܲܡ ܐܪܝܼܘܿܣ ܐܲܝܟ ܢܘܟܼܪܵܝܵܐ܁|
    block |܃ܡܛܠܗܵܕܹܐ ܛܪܕܬܹܗ ܥܕܬܵܐ ܠܒܲܪ ܡ̣ܢ ܬܪ̈ܥܹܝܗܝ|
    block |ܕܡܙܥܲܪ ܠܲܒܼܪܐ ܘܡܬܚܬܐ ܠܹܗ ܡ̣ܢ ܝܵܠܘܕܹܝܗ܁|
    block |܃ܘܐܸܢ ܗܵܟܲܢܵܐ ܗ̄ܝ̣ ܗܵܕܹܐ ܕܥܘ̣ܠܐ ܗ̄ܘ̣ ܠܡܐܡܲܪ ܗܵܟ̣ܵܢ|
    block |ܓܕܘܼܠܘ ܠܹܗ ܟܠܝܼܠܵܐ ܠܡܬܪܓܡܢܐ ܕܫܲܦܝܼܪ ܬܲܪܓܸܡ܁|
    block |܃ܠܟܼܘܿܢ ܗ̄ܘ̣ ܐܸܡ̇ܪܬ ܕܣܥܘܿܪܘ ܗܵܕܹܐ ܚܢܲܢ ܠܵܐ ܡܨܝܵܐ|
    block |ܗܘܬܼܵܐ ܪܒܬܼܵܐ ܒܝܢܲܢ ܘܲܠܗܘܿܢ ܠܵܐ ܡܬܥܒܼܪܵܐ܁|
    block |܃ܠܵܐ ܫܠܡܝܼܢܲܢ ܠܗܝܼܢܲܢ ܠܗܪ̈ܛܝܼܩܹܐ ܢܚܬܐ ܣܕܝܼܩܵܐ|
    block |ܘܠܵܐ ܡܪܡܝܼܢܲܢ ܚܡܪܵܐ ܛܵܒܼܵܐ ܒܙܩ̈ܐ ܕܛܘܥܝܝ܁|
    block |܃ܠܐ ܝܗܒܝܢܲܢ ܩܘܼܕܫܵܐ ܕܟܿܝܵܐ ܕܗܝܡܢܘܼܬܲܢ|
    block |ܠܟܠܒܹ̈ܐ ܦܐܩ̈ܐ ܕܠܵܐ ܡܣܬܟܠܝܼܢ ܚܹܝܠ ܐܝܼܬܘܼܬܵܐ܁|
    block |܃ܠܡ̇ܢ ܡܪܝܢܲܬ ܡܪܓܢܝܬܐ ܕܬܵܘܕܝܼܬ ܢܦܫܲܢ|
    block |ܩܕܼܵܡ ܪ̈ܥܝܢܹܐ ܪ̈ܚܡܲܝ ܙܒܼܠܵܐ ܐܲܝܟ ܚܝܘܬ̈ܐ܁|
    block |܃ܠܵܐ ܪܕܝܢܲܢ ܒܐܘܼܪܚܵܐ ܕܬܵܘܫܵܐ ܥܲܡ ܛܥ̈ܝܐ|
    block |ܘܠܐ ܚܙܩܝܢܢ ܒܲܫܒܝܼܠ ܙܹܐܦܵܐ ܕܚܵܫܘܿܫܘܼܬܼܵܐ܁|
    block |܃ܠܵܐ ܡܬܚܬܝܢܲܢ ܠܪܡ ܡ̣ܢ ܟܠܐ ܠܘܵܬ ܡܘܿܟܵܟ̣ܵܐ|
    block |ܘܠܵܐ ܡܡܝܬܝܼܢܲܢ ܠܗ̇ܝ ܚܲܝܘܼܬܵܐ ܝܗܒܬ̤ ܚܲܝܹ̈ܐ܁|
    block |܃ܟܝܵܫܵܐ ܗ̄ܘ̣ ܕܢܦ̣ܠ ܒܫܝܘܿܠ ܗܵܘܬܼܵܐ ܬܚܬܝ ܡܘܵܬܼܵܐ|
    block |ܒܝܲܕ ܡܝܘܿܬܵܐ ܕܡܝܼܬ ܒܲܟܼܝܵܢܹܗ ܠܒܘܼܛܵܠ ܡܵܘܬܵܐ܁|
    block |܃ܠܨܦܐ ܓܒܝܠܐ ܡ̣ܢ ܕܚܝܼܚܐ [ܢ]ܢܩܫ ܗ̄ܘ̣ܵܐ ܡܘܬܵܐ|
    block |ܘܗ̣ܦܟ ܓܒܼܠܗ ܡܠܩܢ ܟܠܐ ܪܘܼܚܢܵܐܹܝܬ܁|
    block |܃ܗܘ̤ܝܘ ܕܥܡ̣ܪ ܝܘܡ̈ܐ ܬܠܵܬܐ ܥܲܡ ܥܢܝܼ̈ܕܹܐ|
    block |ܘܗܘ̤ ܐܬܢܚܲܡ ܒܲܬܠܝܼܵܬܵܝܵܐ ܘܢܚܸܡ ܓܸܢܣܲܢ܁|
    block |ܚܣܡܵܐ ܥܘܼܝܪܐ ܣܡܝܼ ܐܸܢܘܿܢ ܠܐܟܼܠܲܝ̈ ܩܪܨܐ܃|
  block
    block |ܘܠܵܐ ܐܬܒܩܝܼܘ ܒܢܘܼܗܪܵܐ ܓܠܝܵܐ ܕܢܘܼܕܚܵܡ ܦܲܓܼܪܹܗ܁|
    block |܃ܒܢܚܬܐ ܕܟܣܦܵܐ ܨܒܘ ܕܢܘܣܘܢ ܠܟܪܘܙܘܬܹܗ|
    block |ܘܬܠܚܗ ܠܢܚ̇ܬܐ ܕܙܩܲܪ ܢܟܼܠܐ ܘܲܥܙܩܘܼܪ̈ܵܘܗܝ܁|
    block |܃ܒܟܸܣܦܵܐ ܙܒܢܘܼܗ̇ ܝܼܗܘܼܕܵܐ ܠܥܲܒܼܕܘܼܬ ܡܵܘܬܼܵܐ|
    block |ܘܡ̣ܢ ܕܐܬܢܚܡ ܛܠ̣ܡܘ ܢܘܚܡܹܗ ܒܟܸܣܦܵܐ ܢܟܝܼܠܵܐ܁|
    block |܃ܘܡܵܢܵܐ ܢܸܥܒܸܕ ܟܸܣܦܵܐ ܢܘܼܝܼܠܵܐ ܠܩܘܼܫܬܼܵܐ ܓܠܵܝܐ|
    block |ܟܲܕ ܡܬܡܥܲܠ ܐܲܝܟ ܟܵܪܘܿܙܵܐ ܐܒܦܘܼܡ ܫܲܬܼܝܼܩܹ̈ܐ܁|
    block |܃ܟܸܐܦܹ̈ܐ ܘܩܲܒܼܪܹ̈ܐ ܘܐܦܲܝ̈ ܬܪ̈ܥܐ ܩܥ̣ܵܘ ܠܲܡܠܝܼ̈ܠܹܐ|
    block |ܕܩܘܡܘ ܛܒܝܼ̈ܥܹܐ ܘܩܲܒܸܠܘ ܣܒܪܼܐ ܕܚܝ̇ܬ ܡܝ̈ܬܐ܁|
    block |܃ܘܐܼܢ ܫܬܝܼܩܹ̈ܐ ܘܲܕܠܵܐ ܦܘܼܡܵܐ ܩܥ̣ܘ ܙܟܘܬܹܗ|
    block |ܒܲܛܝܼܠ ܡܵܕܹܝܬ ܢܸܟܼܠܗ ܕܟܸܣܦܵܐ ܘܠܵܐ ܡܸܬܼܗܲܝܡܢ܁|
    block |܃ܡܠܝܼ̈ܠܹܐ ܡܝܪ̈ܫܹܐ ܣܗ̈ܕܐ ܗܘ̣ܘ ܠܹܗ ܠܘܵܬ ܛܠܘܿܡܹ̈ܐ|
    block |ܘܐܪܡܝܼܘ ܐܝܼܕܼܵܐ ܒܲܕܝܬܩܹܐ ܕܡܵܘܬܹܗ ܘܚܲܝܵܘ̈ܗܝ܁|
    block |܃ܣܦܪܐ ܡܗܝܼܪܵܐ ܘܚܲܝܵܠܵܐ ܕܪܘܼܚܵܐ ܕܫܸܡ ܙܟ̣ܘܬܵܐ|
    block |ܝܗ̣ܒ ܬܚܘܝܼܬܵܐ ܒܐܦܲܝ̈ ܬܲܪܥܵܐ ܕܣܲܕܩܹܗ ܠܲܬܪܹܝܢ܁|
    block |܃ܘܚܘܝܼ ܕܫܒܩܹܗ ܠܗܲܝܟܠ ܕܒܼܚܵܐ ܕܚܘܼܣܵܝ ܥܲܡܵܐ|
    block |ܘܠܵܐ ܬܘܼܒܼ ܨܵܒܹܐ ܒܲܕܡܵܐ ܓܢܥܓܼܐ ܠܬܲܪܥܘܼܬ̤ ܐ̄ܢܵܫ̈ܐ܁|
    block |܃ܒܐܦܝ̈ ܬܪܥܵܐ ܓ̣ܠܐ ܠܘܼܚܵܡܹܗ ܕܥܲܠ ܡܘ̈ܚܹܐ|
    block |ܕܐܸܢ ܫܲܬܝܼܩܵܐ ܒܠܸܠ ܘܐܫܬܬܲܩ ܟܡܵܐ ܡܲܠܠܹܐ܁|
    block |܃ܢܓܼܪܵܐ ܕܪܘܓܼܙܐ ܚܲܝܵܒܵܐ ܗ̄ܘ̣ܵܬ ܦܪܘܿܫܘܼܬܵܐ|
    block |ܘܐܪܝܼܡ ܫܲܒܼܛܵܐ ܘܲܡܚܵܐ ܠܢܚ̇ܬܵܐ ܚܠܦ ܪܸܥܝܵܢܵܐ܁|
    block |܃ܚܲܡܠܹܗ ܠܣܲܝܦܵܐ ܕܓܙܪܕܝܼܢܹܗ ܠܓܘ ܡ̣ܢ ܪ̈ܚܡܘܗܝ|
    block |ܘܐܪܝܼܡ ܐܝܼܕܹܗ ܕܢܚܬ ܫܲܒܛܹܗ ܘܟܼܠܝܗܝ ܚܘܼܒܹܗ܁|
    block |܃ܠܵܐ ܬܒ̇ܥ ܐ̄ܢܐ ܥܝܵܪܬܵܐ ܕܡܘܬܹܗ ܐܲܝܟ ܚܲܝܒܹ̈ܐ|
    block |ܕܠܵܐ ܠܐ[܁܁܁] ܗ̄ܘ̣ܵܬ ܠܢܫܲܚܹܐ ܐ̄ܢܫ̈ܐ ܕܢܵܘܒܸܕ ܐ̄ܢܵܫ̈ܐ܁|
    block |܃ܠܚܝܹ̈ܐ ܕܐ̄ܢܫ̈ܐ ܐܡ̣ܪ ܕܐܸܬܲܝܬ ܘܠܵܘ ܠܐܲܒܼܕܵܢܵܐ|
    block |ܘܫܪܵܪ ܐܢܝܢ ܠܒܢ̈ܬ ܩܵܠܵܘ̈ܗܝ ܒܝܲܕ ܣܘܼܥܪ̈ܵܘܗܝ܁|
    block |܃ܡܝܼܬ ܡܸܛܠ ܟܠ ܘܐܲܚܝܼ ܠܟܼܠܵܐ ܐܲܝܟ ܕܐܸܫܬܵܘܙܝܼ|
    block |ܘܫܲܡܠܝܼ ܘܓܼܡܪ ܣܥܘܿܪܘܼܵܬܐ ܕܚܝܠ ܟܠܐ܁|
    block |܃ܡܝܼܬܼ ܒܟܝܢܹܗ ܐܕܡ ܕܲܬܼܪܹܝܢ ܠܦܘܼܬ ܡܘܝܬܹ̈ܐ|
    block |ܘܙܩ̣ܦ ܥܲܡܹܗ ܡܵܝܘܼܬܘܼܬܼܵܐ ܘܐܲܚܝܵܗ̇ ܒܚܲܝܵܘ̈ܗܝ܁|
    block |܃ܝܗ̣ܒ ܒܢܝܢܵܐ ܕܗܝܘܠ ܦܓܼܪܵܬ ܕܣܬܪܘܼܗܝ ܒܝܼ̈ܫܹܐ|
    block |ܘܫܟܼܠܠ ܘܲܒܢ̣ܵܝܗܝ ܡܠܬܹܗ ܕܐܲܒܼܵܐ ܐܲܝܟ ܫܘܼܘܕܵܝܹܗ܁|
    block |܃ܢܚܸܬ ܒܟܝܢܐ ܡܘܠܕ ܚܫ̈ܐ ܘܥܡܕ ܒܫܝܘܿܠ|
    block |ܘܐܣܸܩ ܥܲܡܹܗ ܨܝܕܵܐ ܕܐܢܫ̈ܐ ܠܚܲܝܹ̈ܐ ܚܲܕܬܹ̈ܐ܁|
    block |܃ܬܪܥܹܗ ܠܫܘܼܪܵܐ ܡܘܬܐ ܒܐܦܲܝ̈ ܡܝܼ̈ܬܐ|
    block |ܘܲܕܪܲܫ ܐܘܼܪܚܵܐ ܠܡܵܝܘܿܬܘܼܬܵܐ ܠܘܵܬ ܚܲܝܘܼܬܼܵܐ܁|
    block |ܐܲܪܝܼܡ ܩܠܹܗ ܐܲܝܟ ܪܒ ܢܚܠܐ ܩܕܡ ܦܠܚܘ̈ܗܝ܁|
    block |ܕܩܘܡܘ ܘܐܸܬܼܠܲܒܲܒܼܘ ܕܐܢܐ ܙܟܝܬܗ ܠܡܵܘܬܼܵܐ ܘܒܼܝܼܫܵܐ|
    block |܃ܐܢܵܐ ܐܚ̇ܕܬ ܕܲܪܐ ܟܲܣܝܵܐ ܒܦܓܼܪܐ ܓܲܠܝܵܐ|
    block |ܘܲܠܚܲܣܝܼܢܵܐ ܙܟܹܝܬ ܒܐܵܓܼܘܿܢܵܐ ܘܒܸܪܙܸܬ ܥܘܼܬܼܪܹܗ܁|
    block |܃ܕܝܼܢܵܐ ܟܹܐܢܵܐ ܐܸܡ̇ܪܸܬ ܥܲܡܹܗ ܩܕܼܵܡ ܕܝ̇ܢܐ|
    block |ܘܟܸܢ ܚܝܒܬܿܗ ܕܥܘ̇ܠܐܝܬ ܫܒܹܐ ܠܹܗ ܓܸܢܣܲܢ܁|
    block |܃ܫܛܪܐ ܕܥܘ̣ܠܐ ܐܦܸܩ ܚܵܘܝܼ ܩܕܼܵܡ ܢܸܡܘ̈ܣܹܐ|
    block |ܕܠܵܐ ܡܚܲܬܼܡ ܗ̄ܘ̣ܵܐ ܒܐܪܡܝܼ ܐܝܼܕܵܐ ܕܣܗ̈ܕܐ ܒܚܕ̈ܐ܁|
    block |܃ܗܘܝ̤ܘ ܕܢܚܸܬܼ ܠܬܲܚܬܝ̈ܬܐ ܕܐܪ̈ܥܢܝܹܐ|
    block |ܘܗܘܝ̤ܘ ܕܲܣܠܸܩ ܠܥܸܠ ܡ̣ܢ ܟܠܐ ܕܢܪܝܼܡ ܟܠܐ܁|
    block |܃ܒܪܘܟܵܒܼ ܦܓܼܪܹܗ ܩܒܲܥܘ ܡܲܪ̈ܚܐ ܨܨ̈ܐ ܘܪܘܼܡܚܵܐ|
    block |ܘܒܚܘܕܬܹܗ ܥܛ̣ܝܗܝ ܠܫܛܪܐ ܕܚܫܲܝ̈ ܦܲܓܼܪܵܐ܁|
    block |܃ܢܚܸܬ ܥܲܠ ܐܲܪܝܵܐ ܠܡܪܒܘܥܝܼܬܹܗ ܒܙܲܝܢܵܐ ܕܪܘܼܚܵܐ|
    block |ܘܐܥܕܝܼ ܓܙܪܐ ܕܓܢܣܹܗ ܕܐܕܡ ܕܲܡܒܲܣܒܸܣܘܵܐ܁|
    block |ܩܵܥ̣ܵܐ ܒܵܗ̇ ܒܫܝܘܿܠ ܐܲܝܟ ܚܲܣܝܼܢܵܐ ܘܙܵܥ ܫܬܐܣܹܝ̈ܗ̇܁|
    block |ܘܬܒܲܪ ܬܲܪ̈ܥܹܝܗ̇ ܘܦܣܩ ܡܘܼܟܼܠܝ̈ܗ̇ ܘܲܒܙܵܗ̇ ܡܲܦ̣ܩ܁|
    block |܃ܐܲܪܝܼܡܘ ܬܲܪ̈ܥܹܐ ܐܦܲܝ̈ ܬܲܪ̈ܥܹܐ ܟܲܕ ܢܦ̇ܩ ܗ̄ܘ̣ܵܐ|
    block |ܘܡܗܠܠܝܼܢ ܗ̄ܘ̣ܵܘ ܪ̈ܘܚܢܝܹܐ ܠܚܹܝܠ ܙܵܟܘܬܹܗ܁ [ܐܢܐ ܚܡܫܐ ܓ̱ܪ̈ܙܐ ܕܘܼܙܝܼܢ̈ܐ܁]|
    block |ܫܡܝܵܐ ܘܐܪܥܵܐ ܦܘܡ̈ܐ ܗܘ̤ܘ ܠܹܗ ܚܠܵܦ ܛܵܠܘܡܹ̈ܐ܃|
  block
    block |ܕܛܠ̣ܡܘ ܚ̈ܝܐ ܩܥ̣ܵܘ ܥܲܢܝܼ̈ܕܹܐ ܘܚܬܡܘ ܚܪ̈ܫܹܐ܁|
    block |܃ܟܸܢܫܲܝ̈ ܪܘܡܵܐ ܒܚܸܬܘ ܠܐܝܩܪܹܗ ܕܐܲܪܥܵܢܵܝܵܐ|
    block |ܘܙܲܚܲܝܘ ܡܘܬܹܗ ܘܐܲܟܕܲܙܘ ܚܲܝܵܘ̈ܗܝ ܠܲܟܢܘ̈ܬܹܗ܁|
    block |܃ܣܒܼܪܐ ܕܚ̈ܝܐ ܐܝܬܝܼܘ ܥܝܼܪܹ̈ܐ ܠܒܹܝܬܼ ܡܝܘ̈ܬܐ|
    block |ܩܘܡܘ ܘܐܬܠܒܲܒܼܘ ܥܦܪ̈ܢܝܹܐ ܒܒܘܼܛܵܠ ܡܵܘܬܵܐ܁|
    block |܃ܩܥ̣ܵܘ ܘܐܡ̣ܪܘ ܠܹܗ ܠܡܚܒܠܢܵܐ ܕܗܕܡܲܝ̈ܟܘܿܢ|
    block |ܕܐܝܵܟܘ ܥܘܼܩܣܵܟ ܚܸܘܝܵܐ ܕܩܲܛܠܲܢ ܒܐܘܼܟܼܠܹܗ ܕܦܵܐ[܁܁܁]ܐ܁|
    block |܃ܬܢܘ ܘܐܗܸܠܘ ܒܹܗ ܟܕܓ̇ܚܟܝܢ ܐ̄ܢܬܘܿܢ ܥܲܠ ܨܢ̈ܬܹܗ|
    block |ܕܡܵܢܵܐ ܥܒ̇ܕ ܕܦܣܩܘܼܗܝ ܚ̈ܝܐ ܠܐܝܼܠܢ ܡܵܟܵܬܐ|
    block |܃ܒܝܲܕ ܦܸܠܐܬܵܐ ܡܠܸܠܘ ܫܡܹܗ ܒܕܡܘܼܬ ܫܸܡܫܘܿܢ|
    block |ܕܦܓܼܪܐ ܕܒܠܥ̣ܬ ܗ̄ܘ̣ܵܐ ܠܹܗ ܢܒ̣ܥܐ ܡܵܘܠܹܕܼ ܚܲܝܹ̈ܐ܁|
    block |܃ܡ̣ܢ ܓܵܘ ܐܘܼܟܼܠܵܐ ܢܦ݂ܲܩ ܠܲܢ ܐܘܼܟܼܠܵܐ ܪܘܚܵܢܝܵܐ|
    block |ܘܡ̣ܢ ܕܚܝܼܝܲܢ ܡܵܘܠܸܕ ܚܲܫܹ̈ܐ ܪܕܬ̤ ܚܠܝܘܼܬܼܵܐ܁|
    block |܃ܢܚܕܘܢ ܥܡܲܢ ܫܡܲܝܵܐ ܘܐܪܫܵܐ ܡܠܝ̈ܠܐ ܘܚܲܪ̈ܫܹܐ|
    block |ܕܕܒܚܵܐ ܕܡ̣ܢܲܢ ܪܥܝܼ ܠܡܪܐ ܥܲܡ ܒܪ̈ܝܬܹܗ܁|
    block |܃ܚܕ ܪܫܝܬܵܐ ܩܪܸܒܼ ܓܢܣܢ ܠܐ ܠܗܘܼܬܵܐ|
    block |ܘܝܗ̣ܒ ܠܲܡ ܒܐܝܼܕܹܗ ܐܬ̤ܐ ܕܫܲܝܢܵܐ ܘܚܘܼܕܬ ܟܠܐ܁|
    block |܃ܥܡܲܢ ܢܘܕܘܢ ܐܪ̈ܥܢܝܹܐ ܘܫܡܝܫܹ̈ܐ|
    block |ܒܪܝܟ ܕܒܦܓܼܪܢ ܚܵܘܝܼ ܚܘܼܒܹܗ ܠܘܵܬ ܬܘܼܩܵܢܵܘ̈ܗܝ܀|
    block |ܫܠܸܡ܀|
block |ܡܲܪܒܲܥܪܘܿܒܼܬܵܐ ܕܚܲܫܵܐ|
  block
    block |ܡܲܪܒܲܥܪܘܿܒܼܬܵܐ ܕܚܲܫܵܐ|
  block
    block |ܝܝܼܠܹܗ ܟܲܕ ܕܝܼܠܹܗ܁|
    block |ܡܸܐܡܪܵܐ ܕܥܸܣܪܝܢ ܘܫܲܒܥܵܐ܁|
    block |܃ܘܡܸܬܐ ܡܲܪܒܲܥܪܘܿܒܼܬܵܐ ܕܚܲܫܵܐ ܥܘ[ܐ] ܒܪܝܼܟ ܕܒܩܸܛܠܹܗ ܩܲܛܠܵܗ̇ ܠܲܚܛܝܼܬܼܵܐ|
    block |ܘܲܒܼܡܘܼܟܵܟܹܗ ܫܲܝܸܢ ܠܪ̈ܓܼܙܐ܀|
    block |ܐܲܚܲܝ̈܀|
  block
    block |܃ܒܲܪܢܵܫܵܐ ܡܵܐܢܵܐ ܕܚܸܨܦܵܐ|
    block |ܕܣܝܼܡܵܐ ܒܹܗ ܣܝܼܡܲܬ ܚܲܝܹ̈ܐ܁|
    block |܃ܠܵܘ ܕܝܼܠܹܗ ܗ̤ܝ ܪܲܒܘܼܬܼܵܐ|
    block |ܐܸܠܵܐ ܕܚܲܝܠܐ ܕܥܵܒܼܘܿܕܹܗ܁|
    block |܃ܒܡܵܐܢܵܐ ܫܝܼܛܵܐ ܡܸܬܿܬܿܣܝܼ̈ܡܵܢ|
    block |ܝܩܝܼܪ̈ܬܵܐ ܕܒܹܝܬܼ ܐܵܕܵܡ܁|
    block |܃ܘܟܲܕ ܛܵܒܼ ܫܝܼܛܵܐ ܗ̄ܘ̣ ܒܲܟܼܝܵܢܹܗ|
    block |ܫܒܝܼܚ̇ܵܬܐ ܒܹܗ ܡܸܬܼܢܲܛܪ̈ܵܢ܁|
    block |܃ܒܡܵܐܢܵܐ ܕܢܩܐ ܐܲܬܒܼܪܵܐ|
    block |ܣܝܼܡܝܼܢ ܓܲܙ̈ܐ ܡܝܘ̈ܬܐ܁|
    block |܃ܘܒܦܓܪܢ ܡܵܘܠܸܕ ܚܲܫܹ̈ܐ|
    block |ܫܪܵܐ ܒܹܗ ܐܝܼܬܝܵܐ ܕܠܵܐ ܚܵܐܸܫ܁|
    block |܃ܚܸܨܦܵܐ ܫܝܼܛܵܐ ܒܲܪܢܫܵܐ|
    block |ܘܫܝܼܛ ܒܲܟܼܝܵܢܹܗ ܐܲܝܟ ܚܸܨܦܵܐ܁|
    block |܃ܘܲܕܗܵܘܹܐ ܥܘܼܡܪܵܐ ܠܒܵܪܘܿܝܹܗ|
    block |ܥܲܒܼܕܹܗ ܡܵܐܢܵܐ ܝܲܩܝܼܪܵܐ܁|
    block |܃ܫܒܚܼܝ ܗ̄ܘ̣ܵܐ ܘܲܦܐܹܐ ܬܘܼܩܵܢܹܗ|
    block |ܟܲܕܼ ܛܵܒܼ ܡܕܪܐ ܐܝܼܬܼܵܘܗܝ ܗ̄ܘ̣ܵܐ܁|
    block |ܘܕܫܡܲܥ ܡܸ̈ܠܹܐ ܕܢܵܟܼܘܿܠܹܗ܃|
  block
    block |ܦܫܵܐ ܠܫܝܼܛܘܼܬܵܐ ܕܲܟܼܝܵܢܹܗ܁|
    block |܃[܁܁܁]ܠܐ ܒܣܡܬ̤ ܠܹܗ ܠܒܼܵܪܘܿܝܵܐ|
    block |ܕܢܲܗܸܠ ܒܝܼܫܵܐ ܒܬܘܼܩܵܢܹܗ܁|
    block |܃ܕܠܵܐ ܢܸܫܬܲܒܼܗܲܪ ܚܲܣܵܡܵܐ|
    block |ܕܒܚܲܝܠܹܗ ܚܲܣܢܹܗ ܠܐܵܕܼܵܡ܁|
    block |܃ܫܲܩܠܹܗ ܠܡܵܐܢܵܐ ܕܐܸܬܼܚܲܒܲܠ|
    block |ܕܡܸܕܪܹܗ ܕܐܵܕ̇ܡ ܡܵܘܝܬܵܐ܁|
    block |܃ܘܓܲܒܼܠܹܗ ܒܪܘܼܚܵܐ ܚܠܦ ܡܲܝ̈ܐ|
    block |ܕܢܼܗܘܹܐ ܫܲܪܝܼܪ ܬܘܼܩܸܢܹܗ܁|
    block |܃ܕܬܲܒܼܪܹܗ ܡܵܘܬܵܐ ܠܲܟܼܝܵܢܹܗ|
    block |ܘܚܲܒܸܠ ܫܘܼܪܵܐ ܕܨܘܼܪܵܬܹܗ܁|
    block |܃ܢܣܟܗ ܒܟܼܘܪܵܐ ܪܘܼܚܵܢܵܐ|
    block |ܕܠܵܐ ܢܸܫܚܲܬ̤ ܬܘܼܒܼ ܒܲܚܛܝܼܬܵܐ܁|
    block |܃ܫܲܩܠܹܗ ܠܨܲܠܡܲܗ ܒܵܪܘܿܝܵܐ|
    block |ܘܥܲܒܼܕܹܗ ܢܵܘܣܵܐ ܘܥܡ̣ܪ ܒܹܗ܁|
    block |܃ܕܠܵܐ ܢܸܫܬܲܠܲܛ ܚܲܣܵܡܵܐ|
    block |ܕܒܗܝܟܠ ܡܲܠܟܵܐ ܓܸܥܡܲܪ܁|
    block |܃ܚܲܕ ܡ̣ܢ ܓܸܢܣܵܐ ܕܡܵܝܘܿܬܹ̈ܐ|
    block |ܓܒܼܵܐ ܠܹܗ ܐܝܼܬܼܝܵܐ ܘܥܡ̣ܪ ܒܹܗ܁|
    block |܃ܘܲܒܼܪܘܼܟܵܒܼܵܐ ܕܬܘܼܩܵܢܹܗ|
    block |ܐܣܪܗ ܠܚܘܼܒܵܗ̇ ܕܲܒܼܪܝܼܬܼܵܐ܁|
    block |܃ܘܡܸܢܹܗ ܕܡܸܕܪܵܐ ܕܒܹܝܬܼ ܐܵܕܵܡ|
    block |ܪܲܟܼܒܼ ܨܲܠܡܵܐ ܐܲܝܟ ܐܵܕܵܡ܁|
    block |܃ܘܓܼܡܪܗ ܒܚܲܫܹ̈ܐ ܕܡܝܘ̈ܬܐ|
    block |ܒܝܲܕ ܚܲܝܠܵܐ ܕܐܲܠܵܗܘܼܬܹܗ܁|
    block |܃ܒܝܲܕ ܚܲܝܵܠܐ ܕܪܘܼܚܵܐ ܓܲܒܼܠܹܗ|
    block |ܕܠܵܐ ܙܪܥܵܐ ܕܫܵܘܬܵܦܘܼܬܼܵܐ܁|
    block |܃ܕܢܸܗܘܹܐ ܕܵܡܹܐ ܒܟܼܠܡܸܕܹܡ|
    block |ܠܐ̇ܕܵܡ ܨܲܠܡܵܐ ܩܲܕܡܵܝܵܐ܁|
    block |܃ܕܐܝܟܢܐ ܕܒܝܲܕ ܐܵܕܼܵܡ|
    block |ܥܲܠ ܡܵܘܬܵܐ ܘܚܲܒܸܠ ܓܸܢܣܹܗ܁|
    block |܃ܒܐܵܕܼܵܡ ܨܲܠܡܵܐ ܬܪܲܝܢܐ|
    block |ܢܸܫܪܹܐ ܟܒܝܼ̈ܫܹܐ ܡ̣ܢ ܡܵܘܬܵܐ܁|
    block |܃ܒܟܼܠܗܹܝܢ ܕܐܵܕܵܡ ܐܸܫܬܵܘܬܲܦ|
    block |ܒܲܪܢܫܵܐ ܐܵܕܼܵܡ ܕܲܬܼܪܹܝܢ܁|
    block |܃ܘܡ̣ܢ ܕܐܸܬܬܲܣܝܼ ܒܝܲܕܼ ܚܲܫܹ̈ܐ|
    block |ܦܪܲܩ ܡ̣ܢ ܡܵܘܬܵܐ ܠܡܵܝܘ̈ܬܹܐ܁|
    block |܃ܬܫܥܵܐ ܝܪ̈ܚܝܼܢ ܐܲܝܟ ܛܲܟܼܣܵܐ|
    block |܃ܒܟܲܪܣܵܐ ܕܒܸܣܪܵܐ ܡܕܲܝܲܪܘܵܐ|
    block |ܘܒܚܸܒܼܠܹ̈ܐ ܘܚܫ̈ܐ ܕܝܠܕܵܐ܁|
    block |܃ܕܢܲܚ ܡ̣ܢ ܟܲܪܣܵܐ ܕܝܵܠܸܕܬܹܗ|
    block |ܝܢܸܩ ܚܲܠܒܼܵܐ ܐܲܝܟ ܫܲܒܼܪܵܐ܁|
    block |܃ܕܢܚܘܹܐ ܕܒܲܪ ܓܸܢܣܲܢ ܗ̄ܘ̣|
    block |܃ܘܩܲܕܲܒܼ ܕܒܼܚܹ̈ܐ ܐܲܝܟ ܟܠܢܵܫ|
    block |ܕܢܸܦܪܘܿܠ ܩܘܼܒܵܠ ܛܲܝܒܲܘܼܬܼܵܐ܁|
    block |܃ܐܲܪܡܝܼ ܓܙܘܼܪܬܵܐ ܥܲܠ ܦܲܓܼܪܹܗ|
    block |ܕܢܸܫܬܲܪܪ ܒܹܗ ܡܘܼܠܟܵܢܵܐ܁|
    block |܃ܕܢܸܗܘܘܿܢ ܥܲܡܹ̈ܐܗ ܝܪ̈ܘܬܐ|
    block |ܒܗܘܼܬܪܵܐ ܕܒܘܪ̈ܟܵܬܹܗ ܕܐܲܒܼܪܵܡ܁|
    block |܃ܐܸܬܼܪܒܝܼ ܐܲܝܟ ܝܠܘܼܕܵܐ|
    block |ܕܝܠܘܼܕܵܐ ܗ̄ܘ̣ܵܐ ܒܫܪܪܐ܁|
    block |܃ܘܒܼܝܲܕ ܚܲܝܠܵܐ ܕܛܲܝܒܘܼܬܵܐ|
    block |ܬܸܐܕܲܪܓ ܠܲܓܼܡܝܼܪܘܼܬܵܐ܁|
    block |܃ܩܪܸܒܼ ܠܲܟܼܡܵܕܵܐ ܕܲܒܼܡܲܝ̈ܵܐ|
    block |ܕܢܸܕܪܘܿܫ ܐܘܼܪܚܵܐ ܠܡܝܘ̈ܬܹܗ܁|
    block |܃ܘܟܲܕ ܕܟܼܝܵܐ ܗ̄ܘ̣ܵܐ ܒܲܩܢܘܿܡܹܗ|
    block |ܕܟܼܝܼ ܛܲܡ̈ܐܹܐ ܒܲ[ܩܢܘܿ]ܡܹܗ ܒܲܥܡܵܕܹܗ܁|
    block |܃ܥܲܡܹܗ ܗ̄ܘ̣ܵܐ ܡ̣ܢ ܫܘܼܪܵܝܵܐ|
    block |ܡܸܠܬܹܗ ܕܐܲܒܼܵܐ ܚܝܼܕܵܝܵܐ܁|
    block |܃ܥܲܡܹܗ ܗ̄ܘ̣ܵܐ ܘܒܹܗ ܥܡ̇ܪ ܗ̄ܘ̣ܵܐ|
    block |ܘܠܵܐ ܡܫܵܘܬܲܦ ܗ̄ܘ̣ܵܐ ܒܡܵܟܬܹ̈ܐ܁|
    block |܃ܗܘ̤ ܒܲܟܼܝܢܹܗ ܪܵܒܸܐ ܗ̄ܘ̣ܵܐ|
    block |ܒܚܸܟܡܬܐ ܘܲܒܼܛܲܝܒܲܘܼܬܵܐ܁|
    block |܃ܘܐܝܼܬܝܵܐ ܒܕܝܼܠܹܗ ܡܩܵܘܹܐ ܗ̄ܘ̣ܵܐ|
    block |ܕܠܵܬ ܫܘܼܓܼܢܵܝܵܐ ܘܫܘܼܚܠܵܦܵܐ܁|
    block |܃ܥܲܡ ܐ̄ܢܫܐ ܡܬܗܦܟ ܗ̄ܘ̣ܵܐ|
    block |ܒܪܢܫܵܐ ܐܕܼܵܡ ܕܬܪܹܝܢ܁|
    block |܃ܕܢܦܢܹܐ ܠܐ̄ܢܫܐ ܡ̣ܢ ܛܘܿܥܝܲ|
    block |ܠܝܲܕ ܥܬܐ ܕܚܲܝܹ̈ܐ ܕܐܵܘܒܸܕܘ܁|
    block |܃ܠܟܐܒܹ̈ܐ ܕܦܲܓܼܪܵܐ ܡܲܐܣܹܐ ܗ̄ܘ̣ܵܐ|
    block |ܕܠܵܐ ܣܲܡܡܵܢܹ̈ܐ ܐ̄ܢܵܫܝܹ̈ܐ܁|
    block |܃ܘܡܘܼܡܹ̈ܐ ܕܢܲܦܫܵܐ ܡܕܲܟܹܐ ܗ̄ܘ̣ܵܐ|
    block |ܒܚܲܝܠܵܐ ܕܪܘܼܚܵܐ ܩܲܕܝܼܫܵܐ܁|
    block |܃ܒܛܝܢܐ ܡܥܲܘܪ ܒܒ̈ܬܐ|
    block |ܥܝܢܹ̈ܐ ܦܵܬܲܚ ܕܣܲܡܵܝ̈ܐ܁|
    block |܃ܘܡ̣ܢ ܢܲܚ̈ܬܹܐ ܕܥܲܠ ܗܲܕܡܵܘ̈ܗܝ|
    block |܃ܡܡܲܚܬܐ ܩܢܬ̤ ܚܘܼܠܡܵܢܵܐ|
    block |܃ܝܲܗ̄ܒ̣ ܠܲܚܓܼܝܼܪܹ̈ܐ ܗܲܕܡܹ̈ܐ|
    block |ܘܠܡܫܪ̈ܝܐ ܗܠܪܬܹ̈ܐ܁|
    block |܃ܘܦܬܲܚ ܐܸܕܢܹ̈ܐ ܣܟܝܼܪ̈ܵܬܐ|
    block |ܘܨܵܬܼ ܚܲܠܝܘܼܬܵܐ ܕܦܸܬܓܵܡܵܘ̈ܗܝ܁|
    block |܃ܠܟܸܐܒܹ̈ܐ ܓܠ̈ܝܐ ܪܵܕܸܦ ܗ̄ܘ̣ܵܐ|
    block |ܘܚܵܘܒܹ̈ܐ ܟܣܲܝܵ̈ܐ ܡܲܐܣܹܐ ܗ̄ܘ̣ܵܐ܁|
    block |܃ܘܒܓܠܝ̈ܬܐ ܡܚܵܬܹܐ ܗ̄ܘ̣ܵܐ|
    block |ܕܫܲܠܝܼܛ ܗ̄ܘ̣ ܥܲܠ ܟܲܣܝ̈ܬܐ܁|
    block |ܠܡܵܘܬܵܐ ܒܩܵܠܵܐ ܦܲܩܕ ܗ̄ܘ̣ܵܐ܃|
  block
    block |܃ܕܢܦܢܹܐ ܠܡܝܼ̈ܬܹܐ ܕܒܼܠܥ|
    block |܃ܘܲܒܼܚܘܼܬܵܡܵܐ ܕܦܸܬܼܓܵܡܵܘ̈ܗܝ|
    block |ܡܝܼ̈ܬܐ ܠܚ̈ܝܐ ܦܵܢܹܝܢ ܗ̄ܘ̣ܵܘ܁|
    block |܃ܡܝ̈ܬܐ ܠܬܵܬܼܵܐ ܕܐܸܬܼܢܚܲܡܘ|
    block |ܣܵܗܕܹ̈ܐ ܗܘ̤ܘ ܠܹܗ ܫܲܪܝܼܪܹ̈ܐ܁|
    block |܃ܟܲܕ ܩܵܠܹܝܢ ܥܲܠ ܢܘܼܚܵܡܵܐ|
    block |ܕܡܼܟܹܝܠ ܡܵܘܬܵܐ ܒܵܛܹܠ ܠܹܗ܁|
    block |܃ܠܕܲܝܘܹ̈ܐ ܒܡܸܠܬܹܗ ܪܵܕܹܦ ܗ̄ܘ̣ܵܐ|
    block |ܕܲܢܫܲܢܘܿܢ ܡ̣ܢ ܥܘܼܡܪ̈ܲܝܗܘܿܢ܁|
    block |܃ܟܲܕ ܩܵܥܹܝܢ ܠܹܗ ܡܵܪ̈ܘܿܕܹܐ|
    block |ܕܠܵܐ ܢܫܲܢܸܩ ܠܲܢ ܒܲܪܕܘܝܼܕ܁|
    block |܃ܐܵܦ ܗܸܢܘܿܢ ܟܲܕܼ ܠܵܐ ܨܵܒܹܝܢ|
    block |ܩܲܕܸܡܘ ܐܲܟܼܪܸܙܘ ܫܘܼܠܛܵܢܹܗ܁|
    block |܃ܕܲܥܬܝܼܕ ܕܢܸܬܿܬܿܒܲܥ ܟܲܣܝ̈ܬܐ|
    block |ܒܕܝܼܢܐ ܟܹܐܢܵܐ ܕܒܘܼܚܵܪܢܹܗ܁|
    block |܃ܒܚܘܼܠܡܵܢܵܐ ܕܦܲܓܼܪܵܐ ܚܵܘܝܼ|
    block |ܕܐܵܦ ܚܵܘܒܹ̈ܐ ܕܐ̄ܢܵܫܵܐ ܡܲܐܣܹܐ܁|
    block |܃ܘܲܒܼܗܝܼ̈ܬܐ ܬܠܬܵܐ ܕܐܩܝܼܡ|
    block |ܩܝܵܡܬܼܵܐ ܐܲܟܼܪܸܙ ܠܲܫܒܼܝܼܪܹ̈ܐ܁|
    block |܃ܒܕܲܝܘܹ̈ܐ ܕܪܕܦ ܡ̣ܢ ܐ̄ܢܫܐ|
    block |ܫܪ̣ܵܝܗܝ ܠܫܘܼܠܛܵܢܹܗ ܕܢܲܟܼܝܼܠܵܐ܁|
    block |܃ܘܐܲܦܢܝܼ ܫܒܝܼܬܹܗ ܕܫܲܒܵܝܵܐ|
    block |ܒܐ̄ܢܵܫܵܐ ܕܐܲܥܕܝܼ ܡ̣ܢ ܐܝܼܕܵܘ̈ܗܝ܁|
    block |܃ܩܥܵܐ ܚܲܣܵܡܵܐ ܘܐܸܬܼܡܲܪܡܲܪ|
    block |ܘܐܲܙܥܸܩ ܘܐܲܝܸܠܸܠ ܒܲܒܼܟܼܵܬܼܵܐ܁|
    block |܃ܕܓܢ̄ܒܿܪܵܐ ܢܦܲܩ ܠܲܩܪܵܒܼܵܐ|
    block |ܕܢܥܕܹܐ ܫܒܝܼܬܹܗ ܕܫܲܒܵܝܵܐ܁|
    block |܃ܟܲܢܸܫ ܚܲܝܠܵܐ ܕܫܘܼܠܛܵܢܹܗ|
    block |ܛܪܘܼܢܵܠ ܠܘܩܒ̣ܵܠ ܙܲܟܵܝܵܐ܁|
    block |܃ܟܲܕ ܣܒ̇ܪ ܗ̄ܘ̣ܵܐ ܕܚܵܣܸܢ ܠܹܗ|
    block |ܒܝܲܕܼ ܡܵܘܬܐ ܠܡܲܚܹܐ ܡܝܼ̈ܬܹܐ܁|
    block |܃ܒܲܩܪܵܒܼܵܐ ܕܠܘܼܩܒܼܵܠ ܐܵܕܼܵܡ|
    block |ܚܸܘܝܵܐ ܠܒܸܫ ܙܲܝܢܵܐ ܘܐܲܩܪܸܒܼ܁|
    block |܃ܘܗܵܫܵܐ ܠܘܼܩܒܵܠ ܦܪܘܿܩܲܢ|
    block |ܒܐܵܕܼܵܡ ܐܲܩܪܸܒܼ ܥܲܡ ܐܵܕܼܵܡ܁|
    block |܃ܒܢܲܝ̈ ܐܲܒܼܪܗܵܡ ܕܐܸܬܚܲܪܲܪܘ|
    block |ܡ̣ܢ ܥܲܒܼܕܘܼܬܼܵܐ ܕܡܸܨܪ̈ܝܹܐ܁|
    block |܃ܙܝܼܢܵܐ ܗܘ̤ܵܘ ܠܹܗ ܠܲܢܟܼܝܼܠܵܐ|
    block |ܘܲܠܒܸܫ ܘܐܲܩܪܸܒܼ ܥܲܡ ܡܵܪܲܢ܁|
    block |܃ܒܥܹܐܕܵܐ ܕܦܸܨܚܵܐ ܫܓܼܫ ܐܸܢܘܿܢ|
    block |ܛܪܘܢܐ ܠܦܠܚ̈ܐ ܕܓܼܒܼܐ ܠܹܗ܁|
    block |܃ܕܲܢܣܲܝܥܘܼܢܵܝܗܝ ܡܲܪ̈ܚܹܐ|
    block |ܒܝܲܕܼ ܣܲܝ̈ܦܹܐ ܕܠܫܵܢܲܝ̈ܗܘܿܢ܁|
    block |܃ܦܲܥ̈ܠܹܐ ܗܘ̣ܘ ܠܹܗ ܠܲܢܟܝܼܠܵܐ|
    block |ܒܢܲܝ̈ ܐܵܪܲܡ ܠܘܼܩܒܼܵܠ ܐܵܕܼܵܡ܁|
    block |܃ܘܫܲܡܠܝܼ ܪܸܓܼܬܹܗ ܒܐܝܼܕܲܝ̈ܗܘܿܢ|
    block |ܐܲܝܟ ܕܒܚܘܝܵܐ ܠܘܵܬ ܐܵܕܼܵܡ܁|
    block |܃ܠܵܘ ܕܝܼܠܹܗ ܗ̄ܘ̣ܵܐ ܨܒܼܝܵܢܵܐ|
    block |ܕܒܥܹܕܵܐ ܢܸܣܥܹܐ ܠܩܸܛܠܵܐ܁|
    block |܃ܡܫܝܼܚܵܐ ܫܲܡܠܝܼ ܒܲܥܒܼܵܕܵܐ|
    block |ܡܕܿܒܼܪܵܢܘܼܬܵܐ ܕܐ̄ܢܵܫܘܼܬܹܗ܁|
    block |܃ܒܥܹܐܕܵܐ ܝܲܗ̣ܒܼ ܢܲܦܫܹܗ ܠܕܒܸܚܵܐ|
    block |ܕܢܸܚܙܘܿܢ ܡܵܘܬܹܗ ܣܲܓܼܝ̈ܐܹܐ܁|
    block |܃ܕܡܵܐ ܕܡܸܬܼܢܲܚܲܡ ܡ̣ܢ ܩܲܒܼܪܵܐ|
    block |ܢܸܗܘܘܿܢ ܣܵܗܕ̈ܐ ܕܢܘܼܚܵܡܹܗ܁|
    block |܃ܠܕܒܼܚܵܐ ܕܦܸܨܚܵܐ ܐܸܬܛܲܝܲܒܼ|
    block |ܐܸܡܪܹܗ ܚܲܝܵܐ ܕܐܲܠܵܗܵܐ܁|
    block |܃ܕܒܝܲܕܼ ܕܒܼܚܵܐ ܕܲܩܢܘܿܡܹܗ|
    block |ܢܪܥܐ ܠܥܠܡܵܐ ܥܲܡ ܡܵܪܹܗ܁|
    block |܃ܥܒܲܕ ܦܸܨܚܵܐ ܐܲܝܟ ܢܵܡܘܿܣܵܐ|
    block |ܘܓܠ̣ܐ ܒܦܸܨܚܵܐ ܥܲܠ ܦܸܨܚܹܗ܁|
    block |܃ܘܲܦܠܸܓܼ ܦܓܼܕܲܗ ܠܬܲܠܡܝܼܕܼܵܘ̈ܗܝ|
    block |ܪܗܒܘܢ ܚܲܝܹ̈ܐ ܠܡܝܘ̈ܬܐ܁|
    block |܃ܒܥܒܕܵܐ ܚܵܘܝܼ ܚܘܼܒܹܗ|
    block |ܒܲܪ ܐܵܕܼܵܡ ܠܲܒܢܲܝ̈ ܓܸܢܣܹܗ܁|
    block |܃ܕܝܼܵܗܒܹܗ ܠܦܲܓܼܪܹܗ ܡܹܐܟܘܠܬܐ|
    block |ܩܕܼܵܡ ܚܲܫܵܐ ܕܲܨܠܝܼܒܼܘܼܬܹܗ܁|
    block |܃ܐܸܬܢܲܒܝܼ ܥܲܠ ܕܥܬܼܝ̈ܕܵܢ|
    block |ܥܲܠ ܚܲܫܹܗ ܘܥܲܠ ܡܘܼܟܵܟܹܗ܁|
    block |܃ܘܓܼܠܐ ܘܒܲܕܸܩ ܥܲܠ ܢܸܟܼܠܹܗ|
    block |ܕܝܼܗܘܼܕܵܐ ܡܫܠܸܡ ܪܲܒܹܗ܁|
    block |܃ܒܚܲܝܵܠܐ ܕܪܘܼܚܵܐ ܐܸܬܿܥܲܙܲܙ|
    block |ܥܲܠ ܒܝܼܫܘܼܬܹܗ ܕܡܲܪܵܚܵܐ܁|
    block |܃ܕܠܵܐ ܦܸܟܗܲܬ̤ ܡܲܪܝܼܪܘܼܬܹܗ|
    block |ܒܚܲܠܝܘܼܬܗ ܕܐ̄ܪܵܙܵܐ ܕܢܲܣܲܒܼ܁|
    block |܃ܥܒܼܕܹܗ ܒܐ̄ܪܙܵܐ ܫܵܘܬܵܦܵܐ|
    block |ܘܠܵܐ ܦܵܫ ܡ̣ܢ ܪܸܢܝܹܗ ܕܩܸܛܠܵܐ܁|
    block |܃ܐܲܫܝܼܓ ܪܸ̈ܓܼܠܵܘܗܝ ܡܲܚܹܐ ܟܠ|
    block |ܘܠܵܐ ܐܬܟܚܲܕ ܛܵܠܘܿܡܵܐ܁|
    block |܃ܝܵܕܲܥ ܗ̄ܘ̣ܵܐ ܠܹܗ ܠܲܢܟܼܝܼܠܵܐ|
    block |ܩܕܼܵܡ ܓܲܒܼܝܘܼܬܹܗ ܕܩܛܘܿܠܵܐ ܗ̄ܘ̣܁|
    block |܃ܘܛܲܠܢܹܗ ܒܚܘܼܒܹܗ ܒܲܣܝܼܡܵܐ|
    block |ܘܠܵܐ ܦܲܪܣܝܼ ܠܢܟܼܝܼܠܘܼܬܹܗ܁|
    block |܃ܒܠܸܠܝܵܐ ܢܦܲܩ ܗ̄ܘ̣ܵܐ ܙܹܐܦܵܢܵܐ|
    block |ܕܢܫܠܡ ܪܲܒܹܗ ܠܡܲܪ̈ܵܚܹܐ܁|
    block |܃ܕܢܟܼܝܼܠܵܐ ܡܲܪܗܼܒܼ ܗ̄ܘ̣ܵܐ ܠܹܗ|
    block |ܕܢܸܓܼܡܘܿܪ ܒܐܝܼܕܵܘ̈ܗܝ ܨܒܼܝܵܢܹܗ܃|
  block
    block |܃ܪܓܼܝܼܓܼ ܗ̄ܘ̣ܵܐ ܠܩܛܠܹܗ ܚܣܵܡܵܐ|
    block |ܩܕܲܡ ܝܵܘܡܵܐ ܕܝܼܠܝܼܕܘܼܬܹܗ܁|
    block |܃ܘܒܝܗܘܼܕܵܐ ܐܲܝܟ ܡܨܥܝܵܐ|
    block |ܐܲܝܬܝܼ ܠܓܸܠܝܵܐ ܬܲܪܥܝܼܬܹܗ܁|
    block |܃ܗܘ̤ܵܐ ܝܗܘܼܕܵܐ ܐܲܝܟ ܐܲܝܟ ܐܝܼܙܓܲܕܵܐ|
    block |ܠܐܵ ܟܼܠܩܲܪܨܵܐ ܚܲܣܡܵܐ܁|
    block |܃ܘܫܲܕܪܹܗ ܠܟܸܢܫܵܐ ܕܡܲܪ̈ܚܹܐ|
    block |ܕܢܨܘܕܘܢ ܚ̈ܝܐ ܠܡܵܘܬܐ܁|
    block |܃ܒܛܝܼ̈ܡܹܐ ܙܲܒܼܢܹܗ ܓܲܢܵܒܵܐ|
    block |ܠܙܵܒܸܢ ܥܵܠܡܹ̈ܐ ܡ̣ܢ ܡܵܘܬܵܐ܁|
    block |܃ܫܩ݂ܲܠ ܛܝܼܡܵܘ̈ܗܝ ܡܲܚܢܘܼܩܝܼܬܐ|
    block |ܘܙܲܒܸܢ ܚܲܝܹ̈ܐ ܠܒܹܝܬܼ ܡܝܼ̈ܬܐ܁|
    block |܃ܐܘ ܡܙܒ̇ܢ ܚ̈ܝܐ ܠܡܵܘܬܵܐ|
    block |ܕܠܵܐ ܚܵܫܸܒ ܘܐܟܢ ܙܒܢ܁|
    block |܃ܝܲܗ̣̄ܒ ܡܘܗܲܒܼܬܵܐ ܕܠܵܐ ܦܸܚܡܵܐ|
    block |ܘܲܫܩܲܠ ܛܝܼܡܹ̈ܐ ܙܠܝܠܐ܁|
    block |܃ܒܬܠܬܝܼܢ ܕܟܸܣܦܵܐ ܘܲܒ̇ܢܹܗ|
    block |ܠܲܡܚܲܪܪܵܢܹܗ ܕܟܼܝܼܵܢܲܢ܁|
    block |܃ܘܫܠܡܲܬ̤ ܡܸܠܬܹܗ ܕܢܒܝܼܵܐ|
    block |ܕܚ̣ܙܵܐ ܒܪܘܼܚܵܐ ܩܕܼܵܡ ܕܵܪܹ̈ܐ܁|
    block |܃ܫܲܡܠܝܼ ܟܠܗܹܝܢ ܒܲܩܢܘܿܡܹܗ|
    block |ܡܲܚܹܐ ܟܠ ܡܸܛܠ ܟܠܐ܁|
    block |܃ܘܐܸܬܼܢܲܒܝܼ ܥܲܠ ܡܘܼܟܵܟܹܗ|
    block |ܘܥܲܠ ܨܒܼܝܵܢܵܐ ܕܬܲܠܡܝܼܕܵܘ̈ܗܝ܁|
    block |܃ܟܠܟܼܘܿܢ ܠܲܡ ܡܬܟܫܠܝܼܢ ܐ̄ܢܬܘܿܢ|
    block |ܡܵܐ ܕܲܩܪܸܒܼ ܙܲܒܼܢܵܐ ܕܚܲܫܵܐ܁|
    block |܃ܘܫܵܒܼܩܝܼܬܘܿܢ ܠܝܼ ܒܲܠܚܘܿܕܲܝ|
    block |ܘܠܵܐ ܡܥܲܙܝܼܬܘܿܢ ܒܐܘܼܠܨܢܲܝ̈܁|
    block |܃ܒܚܘܼܒܹܗ ܫܸܡܥܘܿܢ ܐܸܫܬܲܒܼܗܲܪ|
    block |ܘܲܠܚܵܬܿ ܡܵܪܲܢ ܐܡ̣ܪ ܗ̄ܘ̣ܵܐ܁|
    block |܃ܕܠܵܐ ܡܸܡܬܘܿܡ ܟܵܦܪ ܐ̄ܢܵܐ ܒܵܟ|
    block |ܘܠܵܐ ܡܲܫܦܸܠ ܐ̄ܢܵܐ ܩܕܼܵܡ ܚܲܫܹ̈ܐ܁|
    block |܃ܒܲܐܡܹܝܢ ܚܲܬܸܡ ܡܚܐ ܟܠ|
    block |ܠܘܵܬܼ ܫܘܼܒܵܗ̇ ܪܹܗ ܕܚܲܡܝܼܡܵܐ܁|
    block |܃ܕܲܬܠܵܬܼ ܙܲܒܼܢܝܼܢ ܡܬܪܦܐ ܐܲܢ̄ܬ|
    block |ܒܟܼܦܘܪܝܵܐ ܒܥܸܕܲܢ ܚܲܫܹ̈ܐ܁|
    block |܃ܚܵܘܝܼ ܐܸܢܘܿܢ ܠܬܿܠܡܝܼܕܵܘ̈ܗܝ|
    block |ܕܚܲܫܵܐ ܒܨܒܝܵܢܹܗ ܣܒ̇ܠ܁|
    block |܃ܘܠܵܐ ܗ̄ܘ̣ܵܐ ܩܛܝܼܪܵܬ ܥܵܨܐ ܠܹܗ|
    block |ܠܘܵܬܼ ܡܘܼܟܵܟܹܗ ܕܲܨܠܝܼܒܼܵܐ܁|
    block |܃ܩܘܡܘ ܠܲܡ ܢܵܐܙܲܠ ܐܸܡܲܪ ܗ̄ܘ̣ܵܐ|
    block |ܟܲܕ ܩܪܸܒܼ ܠܹܗ ܙܒܼܢܵܐ ܕܚܲܫܵܐ܁|
    block |܃ܟܲܕ ܡܘܼܕܲܥ ܕܲܒܼܨܒܝܵܢܹܗ|
    block |ܝ̇ܗܒ ܢܲܦܫܹܗ ܠܐܚܘܼܪ̈ܘܗܝ܁|
    block |܃ܢܦ݂ܲܩ ܕܢܨܠܹܐ ܒܲܠܚܘܿܕܵܘܗܝ|
    block |ܘܲܕܒܲܪ ܥܲܡܹܗ ܠܬܲܠܡܝܼܕܵܘ̈ܗܝ܁|
    block |܃ܕܒܲܨܠܘܿܬܹܗ ܢܲܐܠܸܦ ܐܸܢܘܿܢ|
    block |ܕܚܵܫܚܝܢ ܪ̈ܲܚܡܹܐ ܒܐܘܼܠܨܵܢܵܐ܁|
    block |܃ܬܠܵܬ ܙܲܒܼܢܝܼ̈ܢ ܨܠܝܼ ܒܚܲܫܵܐ|
    block |ܘܗܵܕܹܐ ܐܸܡ݂ܪ ܒܲܨܠܘܿܬܹܗ܁|
    block |܃ܕܐܸܢܗܘ̤ ܕܡܵܨܝܵܐ ܠܵܐ ܐܸܫܬܝܼܘܗܝ|
    block |ܠܟܵܣܹܗ ܕܡܵܘܬܵܐ ܒܵܠܘܿܥܵܐ܁|
    block |܃ܒܚܲܫܵܐ ܨܲܠܝܼ ܦܵܘܿܩܲܢ|
    block |ܩܕܼܵܡ ܚܲܫܹܗ ܐܲܝܟ ܚܵܫܘܿܫܵܐ܁|
    block |܃ܘܩܸܛܪܬ̤ ܕܘܼܥܬܼܵܐ ܕܗܲܕܵܡܵܘ̈ܗܝ|
    block |ܡ̣ܢ ܣܘܼܪܵܕܹܗ ܕܨܲܒܝܼܒܼܵܐ܁|
    block |܃ܐܸܬܼܚܘܝܼ ܠܹܗ ܡ̣ܢ ܫܡܲܝܵܐ|
    block |܃ܡܠܐܟܼܵܐ ܕܡܝܲܚܠ ܠܹܗ|
    block |܃ܕܠܵܐ ܢܫܦܠ ܒܹܗ ܒܐܓܼܘܿܢܵܐ|
    block |ܕܙܟܼܘܬܵܐ ܢܵܣܸܒܼ ܡܸܢܹܗ܁|
    block |܃ܒܩܵܠܹ̈ܐ ܕܡܠܹܝܢ ܠܘܼܒܵܒܼܵܐ|
    block |ܡܚܲܝܸܠ ܗ̄ܘ̣ܵܐ ܠܹܗ ܡܠܐܟܼܵܐ܁|
    block |܃ܪܘ[܁܁܁]ܐ ܕܟܵܣܹܗ ܕܡܘܬܼܵܐ ܝ̇ܒܗ ܠܵܟ|
    block |ܟܠܝܼܠܵܐ ܒܵܬܼܪܸ ܙܵܟܘܿܬܵܟ܁|
    block |܃ܠܵܐ ܬܲܫܦܸܠ ܒܡܚ̈ܠܬܐ|
    block |ܒܸܣܪܢܵܐ ܓܸܢܣܹܗ ܕܐܵܕܼܵܡ܁|
    block |܃ܕܠܲܫܒܝܼܚ̈ܬܐ ܡܩܲܪܸܒ ܠܵܟ|
    block |ܨܠܝܼܒܵܐ ܒܫܘܼܠܵܡ ܐܵܓܘܿܢܵܟ܁|
    block |܃ܣܲܝܒܵܪ ܚܲܫܹ̈ܐ ܚܵܫܘܿܫܵܐ|
    block |ܘܐܸܫܬܝܼ ܟܵܣܵܠ ܕܒܹܝܬܼ ܐܵܕܼܵܡ܁|
    block |܃ܕܠܲܪܘܡܵܐ ܡܸܬܥܲܠܹܐ ܐܲܢ̄ܬܿ|
    block |܃ܒܵܬܲܪ ܚܲܫܵܐ ܘܡܘܼܟܵܟܼܵܐ|
    block |܃ܢܹܐܬܘܢ ܗܫܐ ܛܥ̈ܝܐ|
    block |ܐܸܘܛܸܝܟܹܐ ܘܡܢܘ̈ܬܐ܁|
    block |܃ܘܲܢܚܵܘܘܿܢ ܐܲܝܟ ܕܡܥܵܕܝܢ|
    block |ܨܠܘܿܬܵܐ ܘܚܲܫܵܐ ܕܡ̇ܢ ܐܸܢܘܿܢ܁|
    block |܃ܡܲܢܘ̣ ܕܨܲܠܝܼ ܩܕܼܵܡ ܚܲܫܵܐ|
    block |ܚܲܟܝܼܡܵܐ ܚܲܣܝܼܪ ܗܵܘܢܵܐ܁|
    block |܃ܘܠܲܡ̇ܢ ܚܲܝܸܠ ܪܘܼܚܵܫܵܐ|
    block |ܓܠܝܼ ܘܒܲܕܸܩ ܠܝܼ ܣܘܼܟܵܠܟ܁|
    block |܃ܝܵܪܲܥܢܵܐ ܐܲܝܟ ܕܡܥܕ ܐܲܢ̄ܬܿ|
    block |ܠܪܵܘܡܵܐ ܕܠܲܥ̣ܠ ܣܵܠܸܩ ܐܲܢ̄ܬܿ܁|
    block |܃ܘܠܐܝܼܬܝܵܐ ܡܸܠܬܼܵܐ ܕܡ̣ܢ ܐܲܒܼܵܐ|
    block |ܠܚܲܫܵܐ ܡܬܲܚܬܹܐ ܓܘܼܪܦܵܟ܁|
    block |܃ܐܘ ܓܘܼܢܚܐ ܕܠܵܐ ܡܸܬܡܲܠܲܠ|
    block |ܐܘ ܥܘ̣ܠܐ ܕܠܵܐ ܡܸܬܼܚܲܣܹܐ܁|
    block |܃ܕܚܝܼܠܵܐ ܕܐܲܚܝܼܕ ܠܲܒܼܪܝܼܬܼܵܐ|
    block |ܡܚܝܼܠܵܐ ܥܲܒܼܕܘܼܗܝ ܒܐܵܓܼܘܿܢܵܐ܁|
    block |܃ܐܘܿ ܨܒܼܝܵܢܵܐ ܡܲܪܚܵܐ|
    block |ܕܟܼܡܵܐ ܐܲܡܪܲܚ ܘܐܸܫܠܲܥܠܝܼ܁|
    block |ܕܗܘ̇ ܕܥܒܲܕ ܪܘܼܚ ܡܲܠܲܐܟܵܘ̈ܗܝ܃|
  block
    block |ܡ̣ܢ ܥܝܼܪܵܐ ܡܸܬܚܲܝܲܠ ܗ̄ܘ̣ܵܐ܁|
    block |܃ܠܡܲܢܘ ܡܨܲܠܹܐ ܗ̄ܘ̣ܵܐ ܡܸܠܬܵܐ|
    block |ܐܘ ܕܲܓܠܝܼܙ ܡ̣ܢ [܁܁܁] ܒܘܼܝܵܢܵܐ܁|
    block |܃ܕܫܘܼܠܛܵܢܵܐ ܩܢܐ ܒܐܝܼܬܘܼܬܵܐ|
    block |ܒܲܕܡܘܼܬܼ ܐܲܒܼܵܐ ܝܵܠܘܿܕܹܗ܁|
    block |܃ܐܲܝܟܵܢ ܐܲܫܠܸܦ ܡ̣ܢ ܚܲܫܹ̈ܐ|
    block |ܗܘ̇ ܚܲܝܠܵܐ ܕܛܥܝܼܢ ܛܠܵܐ܁|
    block |܃ܘܥܘܼܕܪܢܵܐ ܠܡ̇ܢ ܫܵܐܸܠ ܗ̄ܘ̣ܵܐ|
    block |ܗܘ̇ ܝܵܗܘܒܼܵܐ ܕܛܒ̈ܬܐ܁|
    block |܃ܡ̇ܢ ܣܲܝܥܹܗ ܒܒܵܪܘܿܝܘܼܬܼܵܐ|
    block |ܟܲܕ ܐܲܝܬܝܼ ܟܠ ܠܲܗܘܵܝܵܐ܁|
    block |܃ܕܗܵܫܵܐ ܒܚܲܫܹܗ ܕܨܲܠܝܼܫܵܐ|
    block |ܩܪ̣ܵܐ ܡܲܠܐܟܼܵܐ ܠܥܘܼܕܪܵܢܹܗ܁|
    block |܃ܚܡܘܠ ܓܘܼܕܦܲܝ̈ܟ ܡܲܪܵܚܵܐ|
    block |ܠܵܐ ܚܵܫܚܝܼܢ ܠܲܢ ܦܘܼܫܵܩܲܝ̈ܟ܁|
    block |܃ܙܪܲܥܵܐ ܗ̄ܝ̣ ܛܵܒܵܐ ܬܵܘܕܝܼܬܲܢ|
    block |ܠܵܐ ܬܸܚܠܘܿܛ ܒܵܗ̇ ܙܝܼܙܵܢܲܝ̈ܟ܁|
    block |܃ܠܵܐ ܬܸܬܲܚܬܹܐ ܡܸܠܬܹܗ ܕܐܲܒܼܵܐ|
    block |ܠܚܫܹ̈ܐ ܕܩܢܹܝܢ ܡܝܘܬ̈ܐ܁|
    block |܃ܘܠܵܐ ܬܲܣܩܝܼܘܗܝ ܠܝܼܚܝܼܕܵܝܵܐ|
    block |ܥܲܠ ܥܘܼܕܪܢܵܐ ܕܬܘܼܩܵܢܹܗ܁|
    block |܃ܡ̇ܢ ܡܲܠܸܠ ܐܲܝܟ ܗܵܢ ܥܘ̣ܠܵܐ|
    block |ܡ̇ܢ ܐܲܡܪܲܚ ܐܲܝܟ ܗܵܢ ܛܥܝܵܐ܁|
    block |܃ܕܚܲܝܠܵܐ ܡܝܲܚܸܠ ܪ̈ܘܚܫܐ|
    block |ܡܚܝܼܠܵܐ ܚܲܫܒܘܼܗܝ ܒܲܨ ܠܝܼܒܵܐ܁|
    block |܃ܠܵܐ ܬܛܥܘܿܢ ܐܵܘ ܡܪ̈ܚܹܐ|
    block |ܠܵܐ ܒܨܝܼܪ ܡܸܠܬܐ ܡ̣ܢ ܐܲܒܼܘܼܗܝ܁|
    block |܃ܘܠܵܘ ܥܘܼܕܪܢܵܐ ܫܵܐܸܠ ܗ̄ܘ̣ܵܐ|
    block |ܒܪܵܘܿܝܵܐ ܡ̣ܢ ܪܘܼܚܵܢܵܐ܁|
    block |܃ܦܲܓܼܪܢܵܐ ܗ̄ܘ̣ ܕܡܨܠܹܐ ܗ̄ܘ̣ܵܐ|
    block |ܕܣܢܝܼܩ ܗ̄ܘ̣ܵܐ ܥܲܠ ܥܘܼܕܪ̈ܢܵܐ܁|
    block |܃ܚܵܫܘܿܫܵܐ ܕܚܸܠ ܡ̣ܢ ܚܲܫܹ̈ܐ|
    block |ܕܠܘܹܝܢ ܚܲܫܹ̈ܐ ܠܲܟܼܝܵܢܹܗ܁|
    block |܃ܒܲܪ ܓܸܢܣܲܢ ܡܸܬܟܲܫܲܦ ܗ̄ܘ̣ܵܐ|
    block |ܚܠܵܦ ܢܲܦܫܹܗ ܘܟܢܘ̈ܬܐ܁|
    block |܃ܕܝ̇ܕܲܥ ܗ̄ܘ̣ܵܐ ܕܚܵܫܲܓ ܗ̄ܘ̣ܵܐ ܠܹܗ|
    block |ܥܘܼܕܪܵܢܵܐ ܒܥܸܕܵܢ ܚܲܫܵܐ܁|
    block |܃ܗܘ̤ܝܘ ܕܲܕܼܚܸܠ ܡ̣ܢ ܚܲܫܵܐ|
    block |܃ܕܚ̣ܙܵܐ ܟܝܵܢܹܗ ܕܡܵܝܘܬܵܐ ܗ̄ܘ̣|
    block |܃ܘܥܲܠ ܗܵܕܹܐ ܡܚܲܝܸܠ ܗ̄ܘ̣ܵܐ ܠܹܗ|
    block |ܡܠܐܟܼܵܐ ܒܥܸܕܵܬ ܚܲܫܵܐ܁|
    block |܃ܒܫܲܪܵܪܵܐ ܨܲܠܝܼ ܘܲܕܚܸܠ|
    block |ܘܠܵܘ ܒܐܣܟܹܝܡܵܐ ܫܐܝܼܠܵܐܹܝܬ܁|
    block |܃ܘܒܲܫܪܵܪܵܐ ܡܚܲܝܸܠ ܗ̄ܘ̣ܵܐ ܠܹܗ|
    block |ܡܲܠܲܐܟܵܐ ܐܲܝܟ ܕܠܐ ܠܹܝܛܵܐ܁|
    block |܃ܐܸܢ ܠܵܘ ܒܲܫܪܵܪܵܐ ܨܠܝܼ|
    block |ܡܵܕܹܝܢ ܠܵܐ ܗ̄ܘ̣ܵܐ ܒܲܪܢܵܫܵܐ ܗ̄ܘ̣܁|
    block |܃ܒܲܛܝܼܠ ܡܵܕܹܝܢ ܬܘܼܟܠܵܢܲܢ|
    block |܃ܠܵܐ ܬܛܲܒܥܘܼܢܵܝܗܝ ܡܲܪ̈ܚܹܐ|
    block |ܠܲܟܼܝܢܲܢ ܒܗܵܘܬܵܐ ܕܡܵܘܬܐ܁|
    block |܃ܫܒܘܩܘ ܡܸܬܪܡܪܲܡ ܕܝܼܚܝܲܢ|
    block |ܒܐܲܝܼܩܵܪܵܐ ܥܲܡ ܒܲܪ ܓܸܢܣܲܢ܁|
    block |܃ܨܠܝܼ ܒܚܲܫܵܐ ܚܵܫܘܿܫܵܐ|
    block |ܘܩܲܒܸܿܠ ܐܝܼܬܝܵܐ ܒܵܥܘܿܬܹܗ܁|
    block |܃ܘܐܲܫܠܸܡ ܢܲܦܫܹܗ ܠܐ ܚܘܿܕܘ̈ܗܝ|
    block |ܕܢܫܡܠܹܐ ܠܒ̇ܕܐ ܕܐܲܒܼܘܼܗܝ܁|
    block |܃ܡܛܠܝܼ ܟܸܢܫܵܐ ܕܡܲܪ̈ܚܹܐ|
    block |ܘܝܗܘܼܕܵܐ ܐܲܝܟ ܗܕܚ̣ܐ܁|
    block |܃ܘܩܪܒ ܘܫܠܡܗ ܠܚܢܢܐ|
    block |ܘܢܲܫܩܹܗ ܢܟܝܼܠܐ ܠܒܲܣܝܼܡܵܐ܁|
    block |܃ܐܘܿ ܬܲܠܡܝܼܕܵܐ ܙܹܐܦܵܢܵܐ|
    block |ܐܘܿ ܪܵܚܡܵܐ ܕܲܢܟܝܼܠ ܚܘܼܒܹܗ܁|
    block |܃ܕܛܲܥܝܼܢ ܣܲܝܦܲܐ ܒܪܸܥܝܵܢܹܗ|
    block |ܘܒܣܦܘ̈ܬܹܗ ܢܘܼ̈ܫܩܵܬܵܐ܁|
    block |܃ܥܲܠ ܗܝ̇ ܕܐܝܬܝܬ ܐܡ̣ܪ ܠܹܗ|
    block |ܕܩܪ̣ܝܗܝ ܪܚܡܐ ܟܲܕܲܒܼܵܐ܁|
    block |܃ܣܥܘܿܪ ܨܒܼܝܵܢܵܟ ܡܲܪܵܚܵܐ|
    block |ܡ̇ܢ ܢܫܸܩ ܐܲܢ̄ܬܿ ܠܝܼ ܒܐܣܟܹܡܵܐ܁|
    block |܃ܒܢܘܿܫܩܬܐ ܠܲܡ ܡܲܫܠܸܡ ܐܲܢ̄ܬܿ ܠܝܼ|
    block |ܬܲܠܡܝܼܕܵܐ ܡܙܲܒܸܢ ܪܲܒܹܗ܁|
    block |܃ܠܡܵܢܵܐ ܡܟܲܣܹܐ ܐܲܢ̄ܬܿ ܒܲܫܠܵܡܵܐ|
    block |ܣܲܝܦܵܐ ܠܛܝܼܫܵܐ ܕܪܥܝܟܟ܁|
    block |܃ܠܡ̇ܢ ܒܵܥܹܝܢ ܐ̄ܢܬܘܿܢ ܐܡ̣ܪ ܗ̄ܘ̣ܵܐ|
    block |ܒܗܝܼܠܵܐ ܠܟܸܢܫܵܐ ܕܡܪ̈ܚܹܐ܁|
    block |܃ܘܐܲܪܡܝܼ ܐܸܢܘܿܢ ܥܲܠ ܐܲܪܥܵܐ|
    block |ܕܲܢܚܵܘܹܐ ܚܹܝܠ ܪܲܒܘܼܬܹܗ܁|
    block |܃ܣܝܦ̈ܐ ܫܩܲܠܘ ܗ̄ܘ̣ܵܘ ܬܲܠܡܝܼܕܹ̈ܐ|
    block |ܕܚܙ̣ܵܘ ܕܣܥ̣ܘ[܁܁܁] ܡܲܪ̈ܵܚܹܐ܁|
    block |܃ܘܪܬܲܚ ܫܸܡܥܘܿܢ ܒܲܛܢܵܢܵܐ|
    block |ܐܲܝܟ ܕܢܫܠܸܡ ܫܘܼܘܕܵܝܹܗ܁|
    block |܃ܒܐܸܕܢܵܐ ܕܦܣܲܩ ܣܒ̇ܪ ܗ̄ܘ̣ܵܐ|
    block |ܕܡܫܡܠܹܐ ܚܘܼܒܵܐ ܕܪܲܒܹܗ܁|
    block |܃ܘܐܦ ܝ̇ܕܥ ܟܠ ܦܲܢܝܼ ܠܹܗ|
    block |ܕܟܲܕܘܿ ܣܦܸ̇ܩ ܥܘܼܕܪܵܢܵܟ܁|
    block |܃ܚܵܘܝܼ ܚܘܼ ܒܹܗ ܒܲܣܝܼܡܵܐ|
    block |ܐܲܝܟ ܕܦܲܐܹܐ ܗ̄ܘ̣ܵܐ ܠܡܹܐܬܝܼܬܹܗ܁|
    block |܃ܘܣܵܡܲܗ̇ ܠܹܐܕܢܵܐ ܒܪܸܫ ܓܘܼܫܡܵܐ|
    block |ܘܠܵܐ ܒܗܸܬ ܟܹܢܫܵܐ ܕܡܲܪ̈ܚܹܐ܁|
    block |܃ܠܒܹܝܬ ܕܝܼܢܵܐ ܢܲܓܼܕܘܼܗܝ ܘܐܸܙܲܠ|
    block |܃ܕܢܸܫܬܐ ܐܲܝܟ ܚܲܝܵܒܼܵܐ|
    block |ܘܫܲܒܼܩܘܼܗܝ ܘܲܥܪܲܩܘ ܬܲܠܡܝܼܕܼܵܘ̈ܗܝ܃|
  block
    block |ܘܠܵܐ ܩܵܘܝܼܘ ܥܲܡܹܗ ܒܚܲܫܵܐ܁|
    block |܃ܫܸܡܥܘܿܢ ܒܵܬܪܹܗ ܐܙ̇ܠ ܗ̄ܘ̣ܵܐ|
    block |ܕܢܚܙܹܐ ܚܲܪܬܵܐ ܕܫܘܼܐܵܠܹܗ܁|
    block |܃ܓܲܪܓܹܗ ܚܘܼܒܹܗ ܠܛܢܢܐ|
    block |ܘܥ݂ܲܠ ܥܲܡ ܪܲܒܹܗ ܠܒܹܝܬܼ ܕܝܢܵܐ܁|
    block |܃ܫܲܐܠܘܼܗܝ ܕܲܚ̈ܫܹܐ ܠܬܲܡܝܼܡܵܐ|
    block |ܕܠܡܵܐ ܐܵܦ ܐܲܢ̄ܬܿ ܬܲܠܡܝܼܕܵܐ ܐܲܢ̄ܬܿ܁|
    block |܃ܘܩܝܬ̤ ܗ̄ܘ̣ܵܬ ܚܲܡܝܼܡܘܼܬܹܗ|
    block |ܘܛܥ̣ܐ ܠܟܼܠܗܘܿܢ ܫܘܼܘܕܵܝܵܘ̈ܗܝ܁|
    block |܃ܚܲܫܵܐ ܕܡܵܘܬܵܐ ܐܲܙܝܼܥܹܗ|
    block |ܠܗܘ̇ ܪܹܫܵܐ ܕܲܬܪܹܥܣܲܪܬܵܐ܁|
    block |܃ܘܐܸܬܪܦܝܼ ܘܚܵܒܼ ܨܒܼܝܵܢܹܗ|
    block |ܒܟܦܘܼܪܝܵܐ ܕܬܲܠܵܬܼ ܙܲܒܼܢܝܼ̈ܢ܁|
    block |܃ܒܨܲܦܪܵܐ ܚܵܪܒܹܗ ܦܪܘܿܩܲܢ|
    block |ܟܲܕ ܢ̇ܦܸܩ ܡ̣ܢ ܒܹܝܬ ܕܝܼܢܵܐ܁|
    block |܃ܘܒܲܚܝܵܪܹܗ ܡܲܟܸܣ ܗ̄ܘ̣ܵܐ ܠܹܗ|
    block |ܕܐܲܝܟܵܘ ܚܘܼܬܪܵܟ ܛܲܢܵܢܵܐ܁|
    block |܃ܐܸܬܬܲܢܲܚ ܫܸܡܥܘܿܢ ܘܲܒܼܕܵܐ|
    block |ܕܥܲܗܕܹܗ ܪܲܒܹܗ ܫܘܼܘܕܵܝܹܗ܁|
    block |܃ܕܐܸܫܬܵܘܕܝܼ ܕܠܵܐ ܟܦ̇ܪ ܐ̄ܢܵܐ|
    block |ܘܝܼܡܵܐ ܕܠܵܐ ܝܵܕܲܥ ܐܲܢ̄ܐ ܠܹܗ܁|
    block |܃ܠܵܐ ܐܩܨ ܠܗ ܣܲܟܼܠܘܼܬܼܵܐ|
    block |ܪܲܒܵܐ ܠܪܹܫܵܐ ܕܬܲܠܡܝܼ̈ܕܹܐ܁|
    block |܃ܕܥܲܠ ܗ̇ܝ ܫܲܒܼܩܹܗ ܕܢܬܪܦܹܐ|
    block |ܕܬܣܲܒܼ ܡܸܠܬܹܗ ܫܘܼܠܵܡܵܐ܁|
    block |܃ܪܸܫ ܒܸܢܝܵܢܵܐ ܕܝܘܼܠܦܵܢܹܗ|
    block |ܣܵܡܹܗ ܠܪܹܫܵܐ ܕܲܫܠܝܼܚ̈ܐ܁|
    block |܃ܘܒܟܦܘܪܝܹܗ ܘܲܬܼܘܵܬܼ ܢܲܦܫܹܗ|
    block |ܕܪܲܫ ܒܹܗ ܐܘܼܪܚܵܐ ܠܐܒܝܼ̈ܕܹܐ܁|
    block |܃ܩܕܼܵܡ ܦܝܼܠܛܘܿܣ ܐܲܩܝܼܡܘܼܗܝ|
    block |ܠܙܲܟܵܝܵܐ ܐܲܝܟ ܚܲܝܵܒܼܵܐ܁|
    block |ܟܲܕ ܫܵܓܼܫܝܼܢ ܠܹܗ ܠܕܝ̇ܢܐ|
    block |ܕܡܲܠܟܘܼܬܼܵܐ ܨܒܼܵܐ ܕܢܸܚܛܘܿܦ ܠܹܗ܁|
    block |܃ܘܥܲܠ ܗܵܕܹܐ ܡܫܲܐܸܠ ܗ̄ܘ̣ܵܐ ܠܹܗ|
    block |ܦܝܼܠܵܛܘܿܣ ܟܲܕܼ ܕܵܐܸܢ ܠܹܗ܁|
    block |ܕܐܸܢ ܡܲܠܟܵܐ ܐܲܢ̄ܬ ܐܲܝܟ ܕܐܸܡ݂ܲܪܘ܁|
    block |ܒܢܲܝ̈ ܥܵܡܵܟ ܘܲܟܼܢܵܘܵܬ̈ܟ܁|
    block |܃ܠܵܐ ܕܹܝܢ ܦܲܢܝܼ ܦܸܬܼܓܼܵܡܵܐ|
    block |ܕܫܬܩܵܐ ܦܐܹܐ ܗ̄ܘ̣ܵܐ ܠܡܘܼܟܵܟܹܗ܁|
    block |܃ܕܬܫܠܡ ܡܸܠܬܹܗ ܒܥ̇ܒܕܐ|
    block |ܕܠܵܐ ܦܬܲܚ ܦܘܼܡܹܗ ܒܡܡܟܹܗ܁|
    block |܃ܩܕܼܵܡ ܦܝܼܠܵܛܘܿܣ ܩܵܥܹܝܢ ܗ̄ܘ̣ܵܘ|
    block |ܒܢܲܝ̈ ܐܲܒܼܪܵܗܵܡ ܛܵܠܘܿܡܹ̈ܐ܁|
    block |܃ܕܙܩܘܦܝܗܝ ܠܚܲܝܵܒܼ ܡܵܘܬܵܐ|
    block |ܕܫܲܓܼܫܹܗ ܠܥܲܡܲܢ ܘܐܲܙܝܼܗ܁|
    block |܃ܕܝ̇ܢܐ ܕܠܵܘ ܡ̣ܬ ܥܲܡܵܐ ܗ̄ܘ̣|
    block |ܙܲܕܸܩ ܘܩ̣ܥܐ ܕܙܲܟܵܝܵܐ ܗ̄ܘ̣܁|
    block |܃ܘܥܲܡܵܐ ܕܝܵܕܲܥ ܠܐܲܠܵܗܵܐ|
    block |ܒܙܹܐܦܵܐ ܚܲܦܝܗ̇ ܠܟܹܐܢܘܼܬܼܵܐ܁|
    block |܃ܩܲܒܠܘܼܗܝ ܠܕܡܹܗ ܛܵܠܘܿܡܹ̈ܐ|
    block |ܕܢܸܗܘܹܐ ܥܠܲܝܗܘܿܢ ܠܲܬܒܲܥܵܬܐ܁|
    block |܃ܕܠܥܝܵܪܬܵܐ ܕܩܸܛܠܹܗ ܣܵܡܡܘܼܗ̇|
    block |ܕܢܸܬܚܲܝܒܘܿܢ ܒܵܗ̇ ܝܲܠܕܲܝ̈ܗܘܿܢ|
    block |܃ܐܲܫܝܼܓ ܐܝܼܕܼܵܘ̈ܗܝ ܕܝ̇ܢܐ|
    block |ܘܚܲܣܝܼ ܢܲܦܫܹܗ ܡ̣ܢ ܩܸܛܠܹܗ܁|
    block |܃ܘܕܲܒܼܪܘܼܗܝ ܘܲܢܦܲܩ̣ܘ ܛܵܠܘܿܡܹ̈ܐ|
    block |ܕܢܨܥܪܘܼܢܵܝܗܝ ܒܨܠܝܼܒܼܵܐ܁|
    block |܃ܚܘܼܫܵܒܼܵܐ ܕܢܟܼܠܵܐ ܪܵܟܸܒܘ|
    block |ܥܲܡ ܪܵܒܗܘܿܢ ܐܵܟ̇ܠܩܲܪܨܵܐ܁|
    block |܃ܕܒܨܠܝܼܒܼܵܐ ܫ̇ܘܹܐ ܕܢܡܘܼܬ|
    block |ܐܲܝܟ ܥܒ̇ܪ ܥܲܠ ܢܵܡܘܿܣܵܐ܁|
    block |܃ܥܲܡ ܓܲܝܵܣܹ̈ܐ ܐܬܪܥܝܼܘ|
    block |ܕܢ̄ܨܚ ܕܢܨܚܘܢܵܝܗܝ ܡܲܪ̈ܚܹܐ܁|
    block |܃ܕܟܲܕ ܚܵܝܪܝܼܢ ܒܹܗ ܚܲܙ̈ܝܹܐ|
    block |ܥܲܡ ܣܪ̈ܘܿܚܹܐ ܢܸܡܢܘܼܢܵܝܗܝ܁|
    block |܃ܒܪܸܫ ܩܲܝܣܵܐ ܪܲܟܸܒܘ ܩܲܒܼܥܘܼܗܝ|
    block |ܕܢܸܗܘܹܐ ܚܙܵܬܐ ܠܚܲܙ̈ܝܹܐ܁|
    block |܃ܟܲܕ ܗܘ̤ ܕܝܼܠܹܗ ܡܫܲܡܠܹܐ ܗ̄ܘ̣ܵܐ|
    block |ܡܵܘܬܹܗ ܒܓܸܠܝܵܐ ܡܲܟܼܪܸܙ ܗ̄ܘ̣ܵܐ܁|
    block |܃ܡ̣ܢ ܟܵܗܢܹ̈ܐ ܡܬܡܝܲܩ ܗ̄ܘ̣ܵܐ|
    block |ܘܡ̣ܢ ܥܲܡܵܐ ܡܸܬܒܲܙܲܚ ܗ̄ܘ̣ܵܐ܁|
    block |ܕܗ̇ܘ ܥܘܼܡܪܵܐ ܕܐܠܗܘܼܬܵܐ܁|
    block |܃ܘܐܲܠܵܗܘܼܬܵܐ ܡܙܝܼܥܵܐ ܗ̄ܘ̣ܵܬ|
    block |ܠܲܟܼܝܵܢܹܗ ܥܲܠ ܡܡܵܟܹܗ܁|
    block |܃ܢܚܬܐ ܕܐܒܼܥܵܐ ܠܒܼܝܼܫܝܼܢ ܗ̄ܘ̣ܵܘ|
    block |ܫܡܲܝܵܐ ܘܐܲܪܥܵܐ ܘܟܼܠ ܕܒܼܗܘܿܢ܁|
    block |܃ܥܲܠ ܗܘ̇ ܦܓܼܪܐ ܩܕܝܼܫܵܐ|
    block |ܕܡܨܛܥܪ ܗ̄ܘ̣ܵܐ ܡ̣ܢ ܛܲܡ̈ܐܹܐ܁|
    block |܃ܫܸܡܫܵܐ ܥܪܲܩ̣ ܩܛܲܫܝܼ ܢܘܼܗܪܹܗ|
    block |ܘܣܲܗܪܵܐ ܠܲܕܡܵܐ ܐܸܫܬܲܚܠܲܦ܁|
    block |ܕܠܵܐ ܢܸܬܒܲܣܡܘܿܢ ܛܵܠܘܿܡܹ̈ܐ܃|
  block
    block |ܡ̣ܢ ܦܲܐܝܘܼܬܵܐ ܕܕܸܠܩܲܝ̈ܗܘܿܢ܁|
    block |܃ܠܐܲܪܥܵܐ ܙܵܘܥܵܐ ܡܲܪܥܸܠ ܗ̄ܘ̣ܵܐ|
    block |ܘܫܘܼ݁ܥܹܐ ܘܟܸܐܦܹ̈ܐ ܡܨܲܪܹܐ ܗ̄ܘ̣ܵܐ܁|
    block |܃ܟܲܕ ܡܟܣܝܼܢ ܗ̄ܘ̣ܵܘ ܫܲܬܝܼ̈ܩܹܐ|
    block |ܠܠܸܒܵܐ ܩܲܫܝܵܐ ܕܡܲܪ̈ܚܹܐ܁|
    block |܃ܪܘܼܚܵܐ ܨܪܵܐ ܠܐܲܦܲܝ̈ ܬܲܪܥܵܐ|
    block |ܘܨܲܥܪܹܗ ܠܗܲܝܟܵܠ ܚܘܼܣܵܝܵܐ܁|
    block |܃ܘܚܵܘܝܼ ܕܡܲܪܦܹܐ ܘܫܵܒܸܩ ܠܹܗ|
    block |ܕܣܕܩܹܗ ܠܢܚܬ̇ܐ ܕܢܲܟܼܦܘܼܬܹܗ܁|
    block |܃ܩܲܒܼܪܹ̈ܐ ܕܟܸܐܢܹ̈ܐ ܐܸܬܦܲܬܲܚܘ|
    block |ܕܐܲܙܝܼܥ ܐܸܢܘܿܢ ܦܘܼܩܕܵܢܵܐ܁|
    block |܃ܕܢܸܗܘܘܸܐ ܡܝܼ̈ܬܹܐ ܟܵܪ̈ܙܿܘܹܐ|
    block |ܕܲܩܝܵܡܘܬܹܗ ܕܡܲܚܹܐ ܡܝܼ̈ܬܐ܁|
    block |܃ܒܨܨܹ̈ܐ ܣܲܬܪܘܼܗܝ ܡܲܪ̈ܲܚܹܐ|
    block |ܠܝܘ ܠܝܵܘܣܸܦ ܕܪܟܸܒܼ ܠܹܗ ܡܸܠܬܵܐ܁|
    block |܃ܘܡܸܠܬܐ ܐܲܙܝܼܥ ܫܲܬܝܼܩܹ̈ܐ|
    block |܃ܕܢܕܘܢܘܿܢ ܥܲܡ ܡܲܠܠܹ̈ܐ|
    block |܃ܡܸܨܥܲܬ̤ ܓܲܝܵܣܹ̈ܐ ܙܲܩܦܘܼܗܝ|
    block |ܐܲܝܟ ܣܵܥܘܿܪܵܐ ܕܒܼܝܼ̈ܫܬܵܐ܁|
    block |܃ܘܟܲܕ ܠܵܐ ܨܒܹܝܢ ܚܬܡܘ ܗ̄ܘ̣ܵܘ|
    block |ܦܠܸܐܬܵܐ ܕܢܒܼܝܼܘܼܬܵܐ܁|
    block |܃ܠܓܝܣܵܐ ܕܡ̣ܢ ܝܲܡܝܼܢܵܐ|
    block |ܬܿܗܪܵܐ ܢܓܕܹܗ ܠܲܬܘܬܵܐ܁|
    block |܃ܘܒܲܚܲܒܿܪܹܗ ܡܸܬܥܲܕܲܠ ܗ̄ܘ̣ܵܐ|
    block |ܕܢܫܠܝܘܼܗܝ ܡ̣ܢ ܓܘܼܕܦܹܗ܁|
    block |܃ܒܩ̈ܠܹܐ ܕܲܡܠܹܝܢ ܚܸ̈ܢܵܓܬܐ|
    block |ܡܬܟܫܲܦ ܗ̄ܘ̣ܵܐ ܓܲܝܵܣܵܐ܁|
    block |܃ܟܲܕ ܫܵܐܸܠ ܗ̄ܘ̣ܵܐ ܫܘܼܒܼܩܵܢܵܐ|
    block |ܕܢܸܫܘܝܲܝ ܪ̈ܲܚܡܹܐ ܒܝܘܿܡ ܕܝܼܢܵܐ܁|
    block |܃ܒܥܲܝܢܵܐ ܟܣܝܼܬܼܵܐ ܕܪܸܥܝܵ[܁܁܁]ܐ|
    block |ܚܙܵܗ̇ ܠܡܲܠܟܘܼܬܵܐ ܕܲܫܡܲܝܵܐ܁|
    block |܃ܘܲܠܘܵܬܼ ܡܵܪܲܢ ܐܸܡ̣ܪ ܗ̄ܘ̣ܵܐ|
    block |ܕܐܫܘܢܝ ܕܐܸܚܙܝܼܗ̇ ܠܡܲܠܟܘܼܬܵܟ܁|
    block |܃ܐܘ ܬܗܪܵܐ ܕܒܓܝܵܣܵܐ|
    block |܃ܡܸܬܼܡܲܠܲܠ ܗ̄ܘ̣ܵܐ ܠܐܲܪ̈ܥܵܢܹܐ|
    block |܃ܕܠܨܠܝܼܒܵܐ ܕܲܨܲܠܝܼܒܼ ܥܲܡܹܗ|
    block |ܡܲܠܟܘܼܬܼܵܐ ܫܵܐܸܠ ܗ̄ܘ̣ܵܐ ܠܹܗ܁|
    block |܃ܠܵܐ ܕܹܝܢ ܛܲܠܡܹܗ ܡܲܚܹܐ ܟܠ|
    block |ܠܓܼܝܵܣܵܐ ܐܲܓܼܪܵܐ ܕܡܸܠܵܘ̈ܗܝ܁|
    block |܃ܘܦܲܢܝܼ ܘܝܲܗ̣̄ܒ ܠܹܗ ܦܘܼܪܥܵܢܵܐ|
    block |܃ܡܲܠܟܘܼܬܼܵܐ ܚܠܵܦ ܬܵܘܕܝܼܬܼܵܐ|
    block |܃ܒܥ̇ܒܕܵܐ ܓܲܡܪܹܗ ܨܐܕܵܘܗܝ|
    block |ܠܫܘܼܘ ܕܐܸܫܬܵܘܕܝܼ ܠܹܗ܁|
    block |܃ܕܐܲܥܠܹܗ ܥܲܡܹܗ ܒܝܲܕܼ ܢܲܦܫܹܗ|
    block |ܠܦܪܕܿܝܼܣܵܐ ܒܲܥܕܲܢ ܡܵܘܬܹܗ܁|
    block |܃ܐܘܿ ܬܲܗܪܵܐ ܕܲܒܼܓܵܓܘܿܠܬܵܐ|
    block |ܒܡܝܘܬܵܐ ܡܸܬܡܲܡܠܲܠ ܗ̄ܘ̣ܵܐ܁|
    block |܃ܕܦܲܓܼܪܵܐ ܕܲܩܒܝܼܥ ܒܲܨܠܝܼܒܼܵܐ|
    block |ܐܘܼܪܚܵܐ ܠܲܠܕܼܢ ܕܵܪܸܫ ܗ̄ܘ̣ܵܐ܁|
    block |܃ܐܘ ܡܝܼܬܵܐ ܕܡܘܼܬܹܗ ܐܲܟܼܪܸܙ|
    block |ܚܵܝܵܬ ܡܝܼ̈ܬܐ ܠܥܲܢܝܼܕ̈ܐ܁|
    block |܃ܐܘ ܦܟܝܼܪܵܐ ܕܲܒܼܪܸܫ ܩܲܝܣܵܐ|
    block |ܕܫܪܐ ܦܟܪܹ̈ܐ ܕܲܚܛܝܼܬܼܵܐ܁|
    block |܃ܒܚܲܫܹ̈ܐ ܕܡܵܘܬܵܐ ܚܵܐܹ̇ܫ ܗ̄ܘ̣ܵܐ|
    block |܃ܦܲܓܼܪܵܐ ܠܒܘܿܫܹܗ ܕܝܼܚܝܼܕܵܐ|
    block |܃ܘܠܵܐ ܫܲܒܼܩܹܗ ܘܫܲܢܝܼ ܡܸܢܹܗ|
    block |ܐܵܦܠܵܐ ܒܲܥܕܢ ܡܘܼܟܵܟܹܗ܁|
    block |܃ܠܹܗܘ̤ ܡܲܓܼܥܸܠ ܗ̄ܘ̣ܵܐ ܢܲܦܫܹܗ|
    block |ܡܝܘܬܵܐ ܟܲܕ ܟܪܝܵܐ ܠܹܗ܁|
    block |܃ܕܒܼܐܝܼܕܲܝ̈ܟ ܠܲܡ ܣܵܐܸܡ ܐ̄ܢܵܐ ܢܲܦܫܝ|
    block |ܦܢܵܗ̇ ܠܥܘܼܡܪܗ̇ ܒܲܫܠܵܡܵܐ܁|
    block |܃ܪܫܹܗ ܐܪܟܸܢ ܒܨܠܝܼܒܼܵܐ|
    block |ܘܐܫܠܸܡ ܢܲܦܫܹܗ ܠܒܵܪܘܿܝܵܐ܁|
    block |܃ܟܲܕ ܣܵܗܸܕ ܫܘܼܢܵܝ ܢܲܦܫܹܗ|
    block |ܕܡܵܘܬܹܗ ܠܵܐ ܗ̄ܘ̣ܵܐ ܕܩܲܛܝܼܪܵܐ ܗ̄ܘ̣܁|
    block |܃ܗܵܐ ܥܸܕܲܢܵܐ ܕܲܡܚܵܘܹܐ|
    block |ܚܲܫܵܐ ܘܡܵܘܬܵܐ ܕܡ̇ܢ ܐܸܢܘܼܢ܁|
    block |܃ܟܲܕ ܡܲܠܸܦ ܠܲܢ ܒܲܪ ܓܸܢܣܲܢ|
    block |ܕܠܵܐ ܡܫܵܘܬܲܦ ܡܸܠܬܐ ܒܚܲܫܵܘ̈ܗܝ܁|
    block |܃ܒܐܝܕܲܝ̈ܟ ܠܲܡ ܣܵܐܸ̇ܡ ܐ̄ܢܵܐ ܢܲܦܫܝ|
    block |ܢܸܒܥܹܐ ܢܲܦܫܵܐ ܕܡ̇ܢ ܐܝܼܬܹܝܗ̇܁|
    block |܃ܕܡܸܠܬܐ ܚܝܕܵܐ ܕܡ̣ܢ ܐܲܒܼܵܐ|
    block |ܐܘ ܕܟܢܬܢ ܒܲܪ ܐܵܕܼܵܡ܁|
    block |܃ܠܲܝܬ ܢܦܲܫܵܐ ܠܲܐ ܠܗܘܼܬܼܵܐ|
    block |ܗܪܛܝܼܩܵܐ ܠܵܐ ܬܛܥܐ܁|
    block |܃ܕܠܵܐ ܗ̄ܘ̣ܵܐ ܒܢܦܫܵܐ ܡܬܩܝܡܵܐ|
    block |ܚܝܘܼܬܵܐ ܕܐܲܠܵܗܘܼܬܼܵܐ܁|
    block |܃ܢܲܦܫܵܐ ܕܡܝܘܬܵܐ ܐܝܼܬܹܝܗ̇|
    block |ܗܘ̇ ܕܲܠܒܝܼܫ ܗ̄ܘ̣ܵܐ ܗܲܕܵܡܹ̈ܐ܁|
    block |܃ܘܕܩܪܒ ܚܲܫ̈ܐ ܠܗܲܕܵܡܵܘ̈ܗܝ|
    block |ܫܲܢܲܝܲܬ̤ ܡܸܢܹܗ ܒܐܘܼܠܨܵܢܵܐ܁|
    block |܃ܕܢܲܦܫܵܐ ܐܝܼܬ ܗ̄ܘ̣ܵܐ ܒܗ̇ܘ ܦܲܓܼܪܵܐ|
    block |ܕܲܓܼܒܼ̇ܐ ܡܸܠܬܐ ܠܲܥܡܘܪܹܝܗ܁|
    block |܃ܣܗܕܐ ܗܝ̤ ܥܲܠ ܫܘܼܢܵܝܵܗ̇|
    block |ܕܫܒܩܬܹܗ ܒܠܸܕܢ ܚܲܫܵܐ܁|
  block
    block |܃ܚܵܫܘܿܫܵܐ ܗ̄ܘ̣ܵܐ ܕܚܵܐܸ̇ܫ ܗ̄ܘ̣ܵܐ|
    block |܃ܒܚܫ̈ܐ ܩܫܝ̈ܐ ܕܲܨܠܝܼܒܵܐ|
    block |܃ܟܲܕ ܩ̇ܥܐ ܗ̄ܘ̣ܵܐ ܒܚܸܢ̈ܓܬܐ|
    block |ܕܐܲܠܗܝ ܐܲܠܵܗܝ ܠܵܐ ܬܸܪܦܝܫܝ܁|
    block |܃ܠܵܘ ܡܸܠܬܐ ܡܸܬܟܫܦ ܗ̄ܘ̣ܵܐ|
    block |ܠܲܐܒܘܼܗܝ ܕܐܝܼܬܼܵܘܗܝ ܚܲܕ ܥܲܡܹܗ܀|
    block |܃ܠܲܝܬܿ ܐܲܠܵܗܵܐ ܠܲܐܠܵܗܵܝܵܐ|
    block |܃ܐܘܛܝܹܟܹܐ ܡ̇ܢ ܢ̇ܨܐ ܐܲܢ̄ܬ|
    block |܃ܠܵܘ ܡܸܠܬܐ ܐܲܪܟܸܢ ܪܸܫܹܗ|
    block |ܘܲܐܫܸܠܡ ܢܲܦܫܹܗ ܒܲܨܠܝܼܫܵܐ܁|
    block |܃ܢܸܒܼܥܐ ܕܚܲܝܹ̈ܐ ܠܵܐ ܡܵܐܸܬ̇|
    block |ܚܡܘܿܠ ܓܘܼܕܵܦܝ̈ܟ ܡܲܪܚܵܐ܁|
    block |܃ܠܵܐ ܗ̄ܘ̣ܵܐ ܒܐܝܼܬܵܝܐ ܐܸܬܩܥܘ|
    block |ܨܨ̈ܝܐ ܘܪܘܼܡܚܵܐ ܕܒܕܦܢܵܐ|
    block |܃ܠܲܝܬܿ ܗܲܕܵܡܹ̈ܐ ܠܚܝܼܕܵܐ|
    block |ܗܪܣܝܘܛܵܐ ܠܵܐ ܬܡܪܲܚ܁|
    block |܃ܒܸܣܪܵܢܵܐ ܗ̄ܘ̣ ܕܡܩܒܠ ܗ̄ܘ̣ܵܐ|
    block |ܦܲܓܼܪܹܗ ܒܩܲܝܣܵܐ ܕܲܨܠܝܼܒܵܐ܁|
    block |܃ܗܘ̤ ܡܩܲܪܸܒ ܗ̄ܘ̣ܵܐ ܒܵܠܘܿܬܵܐ|
    block |ܕܲܣܬܝܼܩ ܗ̄ܘ̣ܵܐ ܥܲܠ ܥܘܼܕܪܵܢܵܐ܁|
    block |܃ܦܲܓܼܪܵܢܵܐ ܗ̄ܘ̣ ܕܛܠܸܢ ܡܵܘܬܵܐ|
    block |ܕܡܵܝܘܬܵܐ ܗ̄ܘ̣ܵܐ ܒܲܟܸܝܵܢܹܗ܁|
    block |܃ܘܠܝܼܚܝܼܕ̇ܐ ܡܸܬܟܲܫܲܦ ܗ̄ܘ̣ܵܐ|
    block |ܕܒܲܥܥܓܼ ܢܦܫܹܗ ܢܦܫܐ ܠܹܗ܁|
    block |܃ܗܘ̤ ܐܲܪܟܸܢ ܪܸܫܹܗ ܒܩܲܝܣܵܐ|
    block |ܘܐܲܫܠܸܡ ܢܦܲܫܹܗ ܠܒܵܪܘܿܝܵܐ܁|
    block |܃ܘܟܲܕ ܢܲܦܫܹܗ ܫܢܝܲܬ̤ ܠܲܥܕܼܢ|
    block |ܦܲܓܼܪܹܗ ܩܵܘܝܼ ܒܓܼܵܘ ܩܲܒܼܪܵܐ܁|
    block |܃ܠܵܐ ܫܲܒܩܹܗ ܡܸܠܬܹܗ ܕܐܲܒܼܵܐ|
    block |܃ܠܥܘܼܡ[܁܁܁] ܕܟܼܝܵܐ ܕܓܼܒܼܵܬ ܠܹܗ|
    block |܃ܘܟܲܕ ܒܹܗ ܗܘ̣ܐ ܡ̣ܢ ܫܘܼܪܵܝܵܐ|
    block |ܒܡܵܟ̈ܬܹܗ ܠܵܐ ܚܵܐܸܫ̇ ܗ̄ܘ̣ܵܐ܁|
    block |܃ܠܵܐ ܡ̣ܢ ܡܬܘܿܡ ܫܲܢܝܼ ܡܸܢܹܗ|
    block |ܠܵܐ ܒܚܲܫܹ̈ܐ ܘܠܵܐ ܒܲܨܠܝܼܒܼܵܐ܁|
    block |܃ܘܠܵܐ ܡܸܡܬܘܿܩ ܚܲܫ ܒܲܟܼܝܢܹܗ|
    block |ܒܚܲܫܹ̈ܐ ܕܣܲܝܒܵܪ ܒܲ[܁܁܁]ܗ ܦܲܓܼܪܵܢܵܐ܁|
    block |܃ܒܲܠܥܹܗ ܡܵܘܬܵܐ ܠܡܵܝܘܬܿܐ|
    block |ܘܠܵܐ ܚܙ̣ܵܐ ܚܒ̇ܠܐ ܒܹܝܬܼ ܡܝܼ̈ܬܹܐ܁|
    block |܃ܕܠܵܐ ܝܸܗܒܲܬ̤ ܠܹܗ ܢܒܼܝܼܘܼܬܼܵܐ|
    block |ܠܡܵܘܬܼܵܐ ܕܢܸܣܥܹܐ ܥܲܠ ܦܲܓܼܪܹܗ܁|
    block |܃ܒܪܘܼܡܚܵܐ ܕܩܪܘܼܗܝ ܒܹܝܬܼ ܐܸܠܥܵܘ̈ܗܝ|
    block |ܘܲܪܕܵܐ ܕܡܵܐ ܘܡܲܝ̈ܐ ܡܸܢܹܗ܁|
    block |܃ܘܠܵܐ ܬܒܲܪ ܓܲܪܡܵܐ ܒܗܲܕܵܡܵܘ̈ܗܝ|
    block |ܐܲܝܟ ܐܪܙܐ ܕܐܟܬܼܒܼ ܡܘܼܫܹܐ܁|
    block |܃ܦܲܠܸܓܘ ܢܲܚܬܵܘ̈ܗܝ ܡܲܪ̈ܚܹܐ|
    block |ܘܲܐܪܡܝܼܘ ܦܸܣܹ̈ܐ ܒܲܝܢܵܬܗ̈ܘܿܢ܁|
    block |ܘܫܸܠܡܲܬ̤ ܡܸܠܬܹܗ ܒܥܒ̇ܕܐ|
    block |ܢܒܝܼܘܼܬܵܐ ܕܐܲܒܼܘܼܗܝ ܕܵܘܝܼܕ܁|
    block |܃ܐܚܸܬܼܘ ܦܲܓܼܪܹܗ ܡ̣ܢ ܩܲܝܣܵܐ|
    block |ܘܲܒܼܩܲܒܼܪܵܐ ܐܲܥܸܠܘ ܣܵܡܘܼܗܝ܁|
    block |܃ܘܠܵܐ ܚܲܒܸܠ ܡܵܘܬܹܗ ܠܦܲܓܼܪܹܗ|
    block |ܕܠܵܐ ܐܓ̇ܪ ܗ̄ܘ̣ܵܐ ܒܹܝܬܼ ܡܝܼ̈ܬܹܐ|
    block |܃ܬܠܵܬܐ ܝܵܘܡܝܼ̈ܢ ܩܵܘܝܼ ܗ̄ܘ̣ܵܐ|
    block |ܒܓܵܘ ܩܲܒܼܪܵܐ ܡܲܚܹܐ ܚܝܼ̈ܬܹܐ܁|
    block |܃ܘܐܸܡ̣ܪ ܕܝܼܢ̇ܐ ܥܲܡ ܡܵܘܬܵܐ|
    block |ܘܲܫܪ̣ܵܐ ܘܒܲܛܸܠ ܫܘܼܠܛ̇ܢܹܗ܁|
    block |܃ܥܲܡܹܗ ܗ̄ܘ̣ܵܐ ܡܸܠܬܐ ܕܠܲܒܼܫܹܗ|
    block |ܟܲܕ ܡܲܓܲܣ ܗ̄ܘ̣ܵܐ ܒܓܵܘ ܩܲܒܼܪܵܐ܁|
    block |܃ܘܠܵܐ ܚܵܐܹ̇ܫ ܗ̄ܘ̣ܵܐ ܒܝܲܕܼ ܚܲܫܵܘ̈ܗܝ|
    block |ܕܪܵܡ ܗ̄ܘ̣ ܟܝܵܢܹܗ ܡ̣ܢ ܚܲܫܹ̈ܐ܁|
    block |܃ܒܡܲܠܲܟܹ̈ܐ ܡܙܲܚܲܝ ܗ̄ܘ̣ܵܐ ܠܹܗ|
    block |ܡܸܠܬܐ ܠܦܲܓܼܪܹܗ ܩܲܕܝܼܫܵܐ܁|
    block |܃ܘܡܲܣܟܝܼܢ ܠܹܗ ܪ̈ܘܼܚܵܢܹܐ|
    block |ܠܪܸܡܙܵܐ ܕܝܼܠܹܗ ܕܡܲܚܐ ܟܠ܁|
    block |܃ܫܲܠܸܡ ܨܹܐܕܼܵܘܗܝ ܫܘܼܘܕܵܝܵܘ̈ܗܝ|
    block |ܡܸܠܬܹܗ ܕܐܲܒܼܵܐ ܚܼܝܼܕܵܐ܁|
    block |܃ܘܡ̣ܢ ܕܲܫܪܵܐ ܡܵܘܬܵܐ ܠܦܲܓܼܪܹܗ|
    block |ܢܲܚܡܹܗ ܠܲܬܠܵܬܵܐ ܝܵܘܡܝܼ̈ܢ܁|
    block |܃ܐܘ ܡܝܼܬܼܵܐ ܕܒܲܠܥܹܗ ܡܵܘܬܵܐ|
    block |ܘܗܲܦܟ ܩܲܛܠܹܗ ܠܩܵܛܘܿܠܹܗ܁|
    block |܃ܘܬܲܒܼܪܹܗ ܠܥܘܼܩܣܹܗ ܡܲܪܝܼܪܵܐ|
    block |ܘܲܦܪܗܗ̇ ܠܡܸܪܬܹܗ ܡ̣ܢ ܐ̄ܢܵܫܵܐ܁|
    block |܃ܐܘ ܥܲܦܪܵܢܵܐ ܕܐܸܬܟܲܬܲܫ|
    block |ܥܲܡ ܪܘܚܵܐ ܘܪܹܫܵܐ ܕܐܵܐܲܪ܁|
    block |܃ܘܦܲܪܣܝܼ ܠܫܸܐܕܹ̈ܐ ܒܙܵܟܘܼܬܹܗ|
    block |ܘܐܒܗܸܬ ܐܸܢܘܿܢ ܒܲܩܢܘܿܡܹܗ܁|
    block |܃ܩܪܵܒܼܵܐ ܥܒܲܕ ܗ̄ܘ̣ܵܐ ܒܲܪ ܓܸܢܣܲܢ|
    block |ܥܲܡ ܡܵܘܬܵܐ ܘܐܵܟ̇ܠܩܲܪܨܵܐ܁|
    block |܃ܘܲܙܟܼܵܐ ܒܚܲܝܠܵܐ ܕܠܵܒܘܿܫܹܗ|
    block |ܠܲܛܪ̈ܘܢܹܐ ܬܪܹܝܢ ܕܐܸܫܬܲܥܠܝܼܘ܁|
    block |܃ܩܪܒܐ ܗ̄ܘ̣ܵܐ ܕܚܵܒܼ ܒܹܗ ܐܵܕܼܵܡ|
    block |ܘܚܵܒܼ ܟܠܹܗ ܟܝ̇ܢܹܗ ܥܲܡܹܗ܁|
  block
    block |܃ܠܲܒܼܫܹܗ ܐܝܼܬܵܝܵܬ ܠܒܲܪ ܐܵܕܼܵܡ|
    block |ܘܲܙܟܲܝ ܒܹܗ ܠܲܒܢܲܝ̈ ܓܸܢܣܹܗ܁|
    block |܃ܠܲܬܠܬܵܐ ܝܵܘܡܝ̈ܢ ܫܲܠܚܵܗ̇|
    block |ܠܡܵܝܘܿܬܘܼܬܼܵܐ ܕܟܼܝܵܢܹܗ܁|
    block |܃ܘܩܲܛܠܗ̇ ܒܒܸܣܪܹܗ ܠܲܚܛܝܼܬܼܵܐ|
    block |ܘܝܲܗ̄ܒ̣ ܙܵܟܼܘܬܵܐ ܠܡܵܝܘ̈ܬܹܐ܁|
    block |܃ܒܚܲܝܠܵܐ ܕܐܝܼܬܝܵܐ ܕܥܡ̣ܪ ܒܹܗ|
    block |ܢܚܸܬ ܠܐܵܓܼܘܿܢܵܐ ܘܐܸܬܢܨܚ܁|
    block |܃ܘܲܒܼܚܠܵܐ ܕܝܼܠܹܗ ܚܲܣܢܹܗ|
    block |ܠܡܵܘܬܐ ܘܒܲܛܸܠ ܫܘܼܠܛܵܢܹܗ܁|
    block |܃ܥܲܡܹܗ ܗ̄ܘ̣ܵܐ ܟܲܕ ܚܵܐܸܫ ܗ̄ܘ̣ܵܐ|
    block |ܘܠܵܐ ܡܫܵܘܿܬܼܦ ܗ̄ܘ̣ܵܐ ܒܡܵܟܵܬܹ̈ܗ܁|
    block |܃ܘܡ̣ܢ ܕܐܸܬܼܢܣܝܼ ܠܟܼܠܡܸܕܹܡ|
    block |ܓܲܡܪܹܗ ܒܚܲܫܵܐ ܕܲܩܢܘܿܡܹܗ܁|
    block |܃ܠܗܲܝܟܵܠ ܦܲܓܼܪܹܗ ܒܲܪܵܝܵܐ|
    block |ܫܪܵܐ ܡܵܘܬܵܐ ܒܝܲܕܼ ܡܲܪ̈ܵܚܹܐ܁|
    block |܃ܘܲܒܢ̣ܝܗܝ ܡܸܠܬܐ ܘܲܥ̣ܡܪ ܒܹܗ|
    block |ܒܸܢܝܵܢܵܐ ܕܠܵܐ ܬܘܼܒ ܙ̇ܐ̇ܥ܁|
    block |܃ܠܗܵܢܵܐ ܢܵܘܣܵܐ ܐܡ̣ܪ ܗ̄ܘ̣ܵܐ|
    block |ܕܲܫܪܵܐܘܼܗܝ ܘܲܡܩܝܼܡ ܐ̄ܢܵܐ ܠܹܗ܁|
    block |܃ܟܲܕ ܡܲܠܸܦ ܠܹܗ ܠܫܵܡܘܿܥܹ̈ܐ|
    block |ܕܫܪܝܵܐ ܗ̄ܘ̣ ܕܦܲܓܼܪܵܐ ܒܲܠܚܘܿܕ܁|
    block |܃ܠܵܐ ܡܸܫܬܲܪܝܵܐ ܐܝܼܬܘܼܬܼܵܐ|
    block |ܕܠܲܝܬ ܫܘܼܪܵܝܵܐ ܠܐܝܼܬܘܼܬܼܵܐ܁|
    block |܃ܫܪܵܝܵܐ ܕܦܲܓܼܪܵܐ ܗ̄ܘ̣ ܡܵܝܘܬܵܐ|
    block |ܘܗܘ̤ ܛܥܸܡ ܡܵܘܬܵܐ ܒܲܠܚܘܿܕ̇ܘܗܝ܁|
    block |܃ܒܲܫܪܵܝܵܐ ܕܦܲܓܼܪܸܗ ܐܲܠܸܦ|
    block |ܕܒܲܪܢܵܫܵܐ ܗ̄ܘ̣ܵܐ ܚܵܫܘܿܫܵܐ܁|
    block |܃ܘܲܕܩܡ ܠܲܬܠܬܵܐ ܝܵܘܡܝܼܢ|
    block |ܚܵܘܝܼ ܚܲܝܠܵܐ ܕܐܲܩܝܼܡܹܗ܁|
    block |܃ܒܨܝܼܪ ܗ̄ܘ̣ܵܐ ܟܝܵܢܲܢ ܡܵܝܘܬܵܐ|
    block |ܕܗܘ̤ ܢܸܗܘܹܐ ܠܹܗ ܦܪܵܘܿܩܵܐ܁|
    block |܃ܘܠܲܒܼܫܹܗ ܐܝܼܬܝܵܐ ܠܟܼܝܼܢܲܢ|
    block |ܘܚܲܪܪ ܒܹܗ ܟܠܹܗ ܓܸܢܣܲܢ܁|
    block |܃ܪܵܡܵܐ ܒܚܘܒܹܗ ܐܸܬܬܲܚܬܼܝ|
    block |ܕܲܢܩܝܼܡ ܠܐܵܕܵܡ ܡܝܘܬܵܐ܁|
    block |܃ܘܲܒܙܲܝܢܵܐ ܕܚܵܒܼ ܒܹܗ ܐܵܕܼܵܡ|
    block |ܙܲܟܼܝܹܗ ܐܝܼܢܝܐ ܠܒܲܪ ܐܵܕܼܵܡ܁|
    block |܃ܠܡܲܟܝܼܟܼܵܐ ܨܒܼܵܐ ܕܢܥܲܠܹܐ|
    block |ܠܵܘ ܗܘ̤ ܢܚܸܬܼ ܨܝܕ ܡܵܟ̈ܬܼܵܐ܁|
    block |܃ܠܥܲܦܪܢܵܐ ܪܲܡܪܸܡ ܘܐܲܣܸܩ|
    block |ܠܐ ܝܼܩܵܪܵܐ ܕܥܲܡ ܪܲܒܘܼܬܹܗ܁|
    block |܃ܥܝܼܪܬܵܐ ܕܥܒܲܪ ܦܘܼܩܕܵܢܵܐ|
    block |ܚܝܒܼ ܗ̄ܘ̣ܵܐ ܓܸܢܣܹܗ ܕܐܵܕܼܵܡ܁|
    block |ܘܲܕܠܵܐ ܦܲܪܥܘܼܗ̇ ܡܵܝܘ̈ܬܹܗ܁|
    block |ܦܲܪܥܵܗ̇ ܐܝܼܬܝܵܐ ܒܒܲܪ ܐܵܕܼܵܡ܁|
    block |܃ܡܵܝܘܬܵܐ ܡܝܼܬ ܒܲܟܼܝܵܢܹܗ|
    block |ܘܐܝܼܬܝܵܐ ܩܵܘܝܼ ܒܲܘܼܝܵܢܹܗ܁|
    block |܃ܘܲܒܼܝܲܕ ܚܲܝܠܵܐ ܕܐܝܼܬܘܼܬܵܐ|
    block |ܙܟܼܵܐ ܡܵܝܘܬܵܐ ܘܐܸܢܲܚܲܡ܁|
    block |܃ܠܵܘ ܥܵܒܘܿܕܼܵܐ ܚܵܐܸ̇ܫ ܗ̄ܘ̣ܵܐ|
    block |ܒܚܲܫܹ̈ܐ ܕܡܵܘܬܵܐ ܕܲܨܠܝܼܒܵܐ܁|
    block |܃ܒܲܪ ܐܵܕܵܡ ܗ̄ܘ̣ܵܐ ܕܦܪܥ ܗ̄ܘ̣ܵܐ|
    block |ܒܚܲܫܹܗ ܫܛܪܐ ܕܒܹܝܬ ܐܵܕܼܵܡ܁|
    block |܃ܡܕܿܒܼܪܵܢܘܼܬܵܐ ܡܲܠܝܼ ܒܹܗ|
    block |ܒܦܲܓܪܵܢܵܐ ܚܠܵܦ ܡܵܝܘ̈ܬܐ܁|
    block |܃ܘܲܒܼܡܵܘܬܹܗ ܘܲܒܼܢܘܼܚܵܡܗ|
    block |ܟܠܹܗ ܟܝܵܢܲܢ ܡܝܼܬ ܘܲܚܝܵܐ܁|
    block |܃ܠܒܼܘܫܹܗ ܥܒܕܗ ܠܟܲܣܝܘܼܬܹܗ|
    block |ܘܡܲܚܙܝܼܬܵܐ ܠܲܢ ܡܵܝܘ̈ܬܹܐ܁|
    block |܃ܕܲܒܼܙܵܘ̈ܥܹܐ ܕܢܲܦܫܵܐ ܢ̣ܚܙܹܐ|
    block |ܠܟܲܣܝܼܘܼܬܹܗ ܒܲܐܒܘܿܫ ܦܲܓܼܪܢ܁|
    block |܃ܠܫܲܝܢܵܐ ܕܡܠܝܼܠܹ̈ܐ ܢܲܣܒܹܗ|
    block |ܐܲܝܟ ܪܹܫܝܼܬܵܐ ܡ̣ܢ ܟܠܲܢ܁|
    block |܃ܕܢܹܐܣܘܿܪ ܒܹܗ ܚܘܼܒܵܐ ܕܲܫܪܵܐ|
    block |ܐܵܕܼܵܡ ܒܲܥܒܵܪ ܦܘܼܩܕܵܢܹܗ܁|
    block |܃ܠܟܼܠܹܗ ܟܝܵܢܵܐ ܕܡܲܠܝܼ̈ܠܹܐ|
    block |ܝܲܩܲܪ ܒܵܗ ܒܲܢܣܝܼܒܘܼܬܹܗ܁|
    block |܃ܕܡܚܝܢܢ ܠܲܢ ܒܲܟܼܝܵܢܵܐ|
    block |ܫܘܬܸܦ ܐܸܢܘܿܢ ܒܐܢܩܵܪܹܗ܁|
    block |܃ܠܗܵܕܹܐ ܪܲܒܘܼܬܵܐ ܕܲܡܛܲܬ̤|
    block |ܠܲܡܠܝܼ̈ܠܹܐ ܒܝܲܕ ܒܲܪ ܓܸܢܣܲܢ܁|
    block |ܛܲܠܡܘܼܗ̇ ܥܛܠ̈ܐ ܘܚܪ̈ܚܹܐ܁|
    block |ܒܗܦܟ̈ܬܐ ܕܡܸܠܲܝ̈ܗܘܿܢ܁|
    block |܃ܠܵܐ ܫܒܼܩܝܼܢ ܠܹܗ ܠܲܟܼܝܢܲܢ|
    block |ܕܢܸܬܝܩܲܪ ܒܲܫܒ̈ܝܼܚܵܐܬܐ܁|
    block |܃ܘܠܵܐ ܝܵܗܒܝܼܢ ܠܹܗ ܕܢܸܬܪܲܡܪܲܡ|
    block |ܥܲܡ ܐܲܠܵܗܵܐ ܢܵܣܘܿܒܹܗ܁|
    block |܃ܬܪܹܝܢ ܥܘ̤ܠ̈ܐ ܕܠܵܐ ܡܬܚܣܝܼܢ|
    block |ܒܛܢܘ ܘܝܼܠܸܕܘ ܗܲܪ̈ܛܝܼܩܹܐ܁|
    block |܃ܕܬܲܚܬܝܼܘ ܐܝܼܬܝܵܐ ܠܫܝܼ̈ܛܵܬܐ|
    block |ܘܛܠܡܘ ܦܓܪܢ ܡ̣ܢ ܚܲܝܹ̈ܐ܁|
    block |܃ܣܲܢܐܹ̈ܐ ܕܦܓܪܐ ܐܝܼܬܲܝܗܘܿܢ|
    block |ܘܦܠܝܼܓܝ̈ ܥܲܠ ܐܲܝܬܘܼܬܵܐܘ|
    block |܃ܕܠܐܝܼܬܝܵܐ ܥܒܲܕܘ ܠܹܗ ܫܘܼܪܵܝܵܐ|
    block |ܘܦܓܪܐ ܛܠ̣ܡܘ ܠܲܢܣܝܼܒܘܼܬܹܗ܁|
    block |܃ܩܪܵܒܼܗܘܿܢ ܠܘܼܩܒܵܠ ܐܝܼܬܘܼܬܼܵܐ ܗ̄ܘ̣|
    block |ܕܡܲܚܫܝܼܢ ܠܹܗ ܒܝܲܕ ܡܸܠܲܝ̈ܗܘܿܢ܁|
  block
    block |ܘܬܲܟܼܘܼܫܗܘܿܢ ܥܲܡ ܐ̄ܢܸܫܘܼܬܵܐ ܗ̄ܘ̣ܵ[ܐ]|
    block |ܕܠܵܐ ܡܫܘܹܝܢ ܠܵܗ̇ ܠܪܒܘܼܬܼܵܐ܁|
    block |܃ܥܲܡ ܣܦܪܹ̈ܐ ܕܡܸܠܲܝ̈ ܪܘܼܚܵܐ|
    block |ܢ̇ܨܝܹܢ ܟܠܢܵܫ ܘܲܕܬܝܼܫܝܼܢ܁|
    block |܃ܕܡܚܘܝܼܢ ܠܲܢ ܦܘܼܪܫܵܢܵܐ|
    block |ܕܟܼܝܢܹ̈ܐ ܬܪܹܝܢ ܕܗܘ̤ܘ ܚܹܕ܁|
    block |܃ܠܵܐ ܫܡܥܝܼܢ ܗܲܪ̈ܛܝܼܩܹܐ|
    block |ܠܟܵܪ̈ܘܿܙܹܐ ܕܡܸܠܲܝ̈ ܪܵܘܼܚܵܐ܁|
    block |܃ܕܩ̇ܥܹܝܢ ܒܲܕܡܘܼܬ ܫܝܼܦܘܿܪܹ̈ܐ|
    block |ܥܲܠ ܪܘܼܡܪܡܹܗ ܕܒܲܪ ܓܸܢܣܲܢ܁|
    block |܃ܢܸܐܬܹܐ ܪܹܫܵܐ ܕܲܫܠܚܹ̈ܐ|
    block |ܘܢܲܟܸܣ ܒܸܕܝܵܐ ܕܡܸܠܲܝ̈ܗܘܿܢ܁|
    block |܃ܘܥܲܡ ܝ̄ܗܘܕ̈ܝܹܐ ܚܲܒܼܪ̈ܝܗܘܿܢ|
    block |ܒܩܲܛܪܸܓܼ ܐܸܢܘܿܢ ܠܲܣܡܲܝܵ̈ܐ܁|
    block |܃ܢܹܐܡܲܪ ܟܹܐܦܵܐ ܠܲܚܬܝܼܪܹ̈ܐ ܠܲܚܬܝܼܪܹ̈ܐ|
    block |ܝ̄ܗܘܕ̈ܝܹܐ ܚܕ̈ܬܹܐ ܕܲܢܒ݂ܲܥܘ܁|
    block |܃ܕܡܵܪܝܵܐ ܘܲܡܫܝܼܚܵܐ ܥܲܒܼܕܹܗ|
    block |ܐܲܠܵܗܵܐ ܠܦܓܪܢ ܕܢܣܲܒܼܘ|
    block |܃ܡܢܘ ܠܡܢܘ ܥܒܲܓ ܡܵܪܵܝܵܐ|
    block |ܫܸܡܥܘܿܢ ܒܘܼܟܼܪܵܐ ܕܬܵܘܕܝܼܬܿܢ܁|
    block |܃ܦܲܫܸܩ ܠܲܢ ܚܹܝܠ ܬܵܡ̣ܝܬܵܟ|
    block |ܕܢܲܟܸܣ ܒܵܗ̇ ܠܗܪ̈ܛܝܼܩܹܐ܁|
    block |܃ܐܹܝܬܵܝܵܐ ܠܲܡ ܡܸܠܬܹܗ ܕܐܲܒܼܵܐ|
    block |ܫܩ̣ܠ ܠܟܼܝܢܲܢ ܘܥܡ̣ܪ ܒܗ܁|
    block |܃ܘܥܲܒܼܕܹܗ ܡܵܪܝܵܐ ܘܲܡܫܚܵܐ|
    block |ܒܐܝܼܩܪܵܐ ܥܲܡ ܪܲܒܘܼܬܹܗ܁|
    block |܃ܠܗܵܢܵܐ ܝܼܫܘܿܥ ܕܲܨܠܲܒܼܬܘܿܢ|
    block |ܫܡܲܥ̣ܘ ܝܗ̄ܘܕܝܹ̈ܐ ܬܲܪ̈ܲܝܵܢܹܐ܁|
    block |܃ܫܵܘܬܵܦܵܐ ܥܲܒܼܕܹܗ ܒܫܘܼܒܼܚܵܐ|
    block |ܐܝܼܬܼܝܵܐ ܘܪܲܡܪܸܡ ܫܘܼܠܛܵܢܹܗ܁|
    block |܃ܗܘ̤ ܪܹܫܝܼܬܹܗ ܕܲܟܼܝܵܢܲܢ|
    block |ܟܲܟܸܣ ܐܸܢܘܿܢ ܠܲܚܬܝܼܪܹ̈ܐ܁|
    block |܃ܕܚܵܘܝܼ ܒܵܬܲܪ ܢܘܼܚܵܡܹܗ|
    block |ܪܘܼܟܵܒܼ ܦܲܓܼܪܹܗ ܠܬܲܠܡܝܼܕ̈ܵܘܗܝ܁|
    block |܃ܢ̄ܨܘܿܬܿ ܢܨܘܬܘܢܵܝܗܝ ܥܲܡ ܬܠܡܝܼ̈ܕܹܐ|
    block |ܐܵܦܸܢ ܟܦܪܝܼܢ ܒܐ̄ܢܫܘܼܬܹܗ܁|
    block |܃ܕܪܘܼܚܵܐ ܠܵܐ ܩܢܹܐ ܗܲܕܡܹ̈ܐ|
    block |ܐܲܝܟ ܡܵܐ ܕܚܵܘܝܼ ܠܬܲܠܡܝܼܕܵܘ̈ܗܝ܁|
    block |܃ܓܘܼܫܘܼܢܵܫܝ ܠܲܡ ܘܐܸܬܒܲܩܵܘ|
    block |ܒܲܦܓܼܪܵܐ ܘܓܲܪ̈ܡܹܐ ܕܲܩܢܹܐ ܐ̄ܢܵܐ܁|
    block |܃ܘܐܲܟܼܪܸܙܘ ܗܕܹܐ ܒܟܼܠ ܥܲܡܡܝܼ̈ܢ|
    block |ܕܒܦܲܓܼܪܵܐ ܘܓܲܪ̈ܡܹܐ ܩܵܡܸ̇ܬ܁|
    block |܃ܗܵܐ ܚܵܘܝܼ ܠܲܢ ܓܲܠܝܵܐܝܼܬܼ|
    block |ܒܬܲܪ ܩܸܛܠܹܗ ܘܢܘܼܚܵܡܹܗ܁|
    block |܃ܕܦܲܓܼܪܢܵܐ ܗ̄ܘ̣ ܕܛܠܸܡ ܡܵܘܬܵܐ|
    block |ܘܠܵܐ ܡܫܘܬܦ ܡܸܠܬܐ ܒܚܲܫܵܘ̈ܗܝ܁|
    block |܃ܘܐܸܢ ܠܵܐ ܢܸܐܡܪܘܿܢ ܓܲܠܝܵܐܝܼܬܼ|
    block |ܡܚܫܲܝ̈ ܠܐܝܼܬܝ̇ܐ ܒܡܸܠܲܝ̈ܗܘܿܢ܁|
    block |܃ܕܒܵܪܘܿܝܵܐ ܗ̄ܘ̣ ܕܡܲܚܵܘܹܐ ܗ̄ܘ̣ܵܐ|
    block |ܒܸܣܪܵܐ ܘܓܲܪ̈ܡܹܐ ܒܲܟܼܝܢܹܗ܁|
    block |܃ܥܠܲܝܗܘܿܢ ܢܸܗܦܘܿܟ ܪܸܫܝܵܢܵܐ|
    block |ܕܬܼܒܲܥܬܼܵܐ ܕܗܵܠܹܝܢ ܕܬܢ̇ܝܬ܁|
    block |܃ܕܒܬ ܕܒܲܠܒܸܠܘ ܘܐܲܟܼܪܸܙܘ ܦܘܼܪܫܵܢܵܐ|
    block |ܕܡܲܟܼܪܸܙ ܦܲܓܼܪܵܐ ܕܐܝܼܬܘܼܬܼܵܐ܁|
    block |܃ܒܲܬܼܪܹܝܢ ܫܘܼܪ̈ܝܹܐ ܚܲܒܼܒܘܼܗܝ|
    block |ܠܒܼܵܪܘܿܝܵܐ ܕܠܵܐ ܫܘܼܪܝܵܐ܁|
    block |܃ܚܲܕ ܡ̣ܢ ܟܲܪܣܵܐ ܕܒܲܪܬ ܐ̄ܢܵܫܵܐ|
    block |ܘܐ̄ܚܪܢܐ ܡ̣ܢ ܓܵܘ ܩܲܒܼܪܵܐ܁|
    block |܃ܐܘܿܗ ܡ̣ܢ ܓܘܼܡܕܵܐ ܕܡܲܪ̈ܚܹܐ|
    block |ܕܟܼܡܵܐ ܐܲܡܪܲܚܘ ܘܐܸܫܬܲܥܠܝܼܘ܁|
    block |܃ܕܐܝܼܬܼܘܼܬܼܵܐ ܕܠܵܐ ܡܸܬܕܲܪܟܵܐ|
    block |ܣܝ̄ ܣܲܝܟܘܼܗ̇ ܒܟܲܪܣ̇ܐ ܘܲܒܼܩܲܒܼܪܵܐ܁|
    block |܃ܬܵܘ ܐܲܚܲܝ̈ ܐܲܝܟ ܦܪ̈ܘܼܫܹܐ|
    block |ܢܸܒܼܚܘܿܪ ܒܘܼܫܵܬܐ ܡ̣ܢ ܙܹܐܦܵܐ܁|
    block |܃ܘܲܢܫܝܼܓ ܢܚܬ̇ܐ ܕܬܘܕܝܼܬܲܢ|
    block |ܡ̣ܢ ܬܸܛܪܐ ܕܗܲܪ̈ܛܝܼܩܹܐ܁|
    block |܃ܢܸܦܣܘܿܩ ܐܸܢܘܿܢ ܡ̣ܢ ܓܘܼܫܡܢ|
    block |ܠܗܕܡܹ̈ܐ ܢܣܝܼ̈ܣܹܐ ܘܡܲܪ̈ܥܹܐ܁|
    block |܃ܕܗܵܐ ܪܗܸܛ ܟܹܐܒܵܐ ܕܡܸܠܲܝ̈ܗܘܿܢ|
    block |ܘܐܚܕ ܢܘܿܡܹ̈ܐ ܒܣܓܼܝܼ̈ܠܹܐ܁|
    block |܃ܢܛܪܘܿܕ ܐܸܢܘܿܢ ܡ̣ܢ ܥܢ̈ܐ|
    block |ܠܕܸܐܒܹ̈ܐ ܕܒܲܣܒܸܣܘ ܡܲܪܥܝܿܬܵܐ܁|
    block |܃ܕܒܸܐܣܟܹܝܡ ܐܸܡܕܹ̈ܐ ܡܸܬܼܕܡܲܝܼܢ|
    block |ܟܲܕ ܢܘܼܟܼܪ̈ܵܚܹܝܢ ܠܲܫܪܵܪܵܐ܁|
    block |܃ܠܵܐ ܢܸܚܠܘܿܛ ܒܹܗ ܒܲܫܪܵܪܲܢ|
    block |ܙܝܼܙܵܢܹ̈ܐ ܕܦܸܬܼܓܵܡܲܝ̈ܗܘܿܢ܁|
    block |܃ܕܡܵܘܥܝܼܢ ܟܠܢܵܫ ܦܘܼܠܸܓܹ̈ܐ|
    block |ܒܬܘܕܝܼܬܵܐ ܕܥܲܠ ܐܝܼܬܘܼܬܵܐ܁|
    block |܃ܢܹܐܣܘܿܪ ܚܘܼܒܵܐ ܕܬܲܪܥܲܝܬܲܢ|
    block |ܒܗܲܝܡܵܢܘܼܬܗܘܿܢ ܕܲܫܠܝܼܚܹ̈ܐ܁|
    block |܃ܕܗܸܢܘܿܢ ܚܲܙܩܘܼܗ̇ ܠܐ̄ܢܵܫܘܼܬܲܢ|
    block |ܒܬܘܕܝܼܬܼܵܐ ܕܗܲܝܡܵܢܘܼܬܼܵܐ܁|
    block |܃ܒܬܵܘܕܝܼܬܹܗ ܕܫܸܡܥܘܿܢ ܢܸܒܢܹܐ|
    block |ܒܸܢܝܵܢܵܐ ܕܗܲܝܡܵܢܘܼܬܲܢ܁|
    block |܃ܘܒܲܠܘܝܼܬܹܗ ܕܦܵܘܠܘܿܣ ܢܸܕܲܕܹܐ|
    block |ܕܕܲܪܲܫ ܐܘܼܪܚܵܐ ܠܲܫܡܲܝܵܐ܁|
    block |ܒܫܲܘܝܘܼܬܵܐ ܕܲܬܪܹܥܣܲܪܬܵܐ܃|
  block
    block |܃ܢܵܘܕܹܐ ܥܲܡܗܘܿܢ ܐܲܝܟ ܫܸܡܥܘܿܢ|
    block |܃ܕܡܵܪܝܵܐ ܘܲܡܫܝܼܚܵܐ ܥܲܒܼܕܗ|
    block |ܒܵܪܘܿܝܵܐ ܠܦܓܼܪܢ ܕܢܲܣܲܒ܀ ܫܠܸܡ܀|
block |ܥܠ ܓܠܝ̈ܢܐ ܐܠܗ̈ܝܐ ܕܗܘܘ ܠܘܬ ܐܒܗ̈ܬܐ ܘܢܒ̈ܝܐ|
  block
    block |ܥܠ ܓܠܝ̈ܢܐ ܐܠܗ̈ܝܐ ܕܗܘܘ ܠܘܬ ܐܒܗ̈ܬܐ ܘܢܒ̈ܝܐ|
  block
    block |ܡܐܡܪܐ ܬܪܝܢܐ|
    block |ܕܚܲܕܼܒܫܲܒܵܐ ܕܲܬܼܪܹܝܢ ܕܣܘܼܒܵܪܵܐ|
    block |ܥܠ ܓܠܝ̈ܢܐ ܐܠܗ̈ܝܐ ܕܗܘܘ ܠܘܬ ܐܒܗ̈ܬܐ ܘܢܒ̈ܝܐ|
    block |ܥܘܼܢܵܝܵܐ|
    block |ܒܪܝܼܟܼܘܼ ܕܡܲܠܸܦ ܘܪܵܕܹܐ ܘܩܵܢܹ̇ܐ ܠܲܢ܃ ܐܲܚܲܝ̈܃|
  block
    block |܃ܨܠܸܡ ܓܸܠܝܵܢܵܘ̈ܗܝ ܨܵܪ ܒܵܪܘܿܝܵܐ ܒܪܸܥܝܵܢ ܐ̄ܢܵܫܵܐ|
    block |܃ܘܫܲܪܝܼܘ ܐ̄ܢܵܫܵܐ ܠܲܡܨܵܪ ܨܲܠܡܹ̈ܐ ܪ̈ܘܼܚܵܢܵܝܹܐ|
    block |܃ܣܲܡ ܚ̣ܿܝܘܼܬܼܵܐ ܣܵܡ ܒܲܟܼܝܵܢܵܐ ܡܠܸܐ ܡܝܼܬܼܘܼܬܼܵܐ|
    block |ܘܲܩܢ̣ܵܘ ܚܲܝܹ̈ܐ ܠܵܐ ܡ̇ܝ̈ܘܿܬܹܐ ܒܪܸ̈ܥܝܵܢܲܝܗܘܿܢ ܀|
    block |܃ܒܪܸ̈ܥܝܵܢܲܝܗܘܿܢ ܬܲܪܓܸܿܡ ܥܲܡܗܘܿܢ ܕܒܸܣܪ̈ܵܢܵܝܹܐ|
    block |ܘܐܲܠܸܦ ܐܸܢܘܿܢ ܠܡܸܬܼܗܲܓܵܝܘܼ ܒܲܣܬܼܝܼܪ̈ܵܬܹܗ ܀|
    block |܃ܪܘܼܚܵܢܵܐܝܼܬܼ ܚܵܘܝܼ ܐܸܢܘܿܢ ܙܢܲܝ̈ ܨܸܒܼܝܵܢܹܗ|
    block |ܕܢܸܗܘܘܿܢ ܚܵܙܹ̇ܝܢ ܒܝܲܕܼ ܓܲܠ̈ܝܵܬܼܵܐ ܠܲܕܼܠ̈ܝܵܢ ܀|
    block |܃ܠܵܐ ܓܲܠ̈ܝܵܬܼܵܐ ܓܠ̣ܵܐ ܠܲܟܼܝܵܢܗܘܿܢ ܡ̣ܢ ܫܘܼܪܵܝܵܐ|
    block |ܘܚܲܟܸܿܡ ܐܸܢܘܿܢ ܠܡܸܣܬܲܟܵܠܘܼ ܚܹܝܠ ܪܲܒܿܘܼܬܹܗ ܀|
    block |܃ܚܹܝܠ ܪܲܒܿܘܼܬܹܗ ܓܠ̣ܵܐ ܒܲܓܼܒܼܝܼܠܬܵܐ ܕܡܸܕܼܪܹܗ ܕܐܵܕܼܵܡ|
    block |ܘܐܲܠܦܹܗ ܕܢܹܐܡܲܪ ܙܢܲܝ̈ ܪܘܼܟܵܒܼܵܐ ܕܲܓܼܒܼܝܼܠܘܼܬܹܗ ܀|
    block |܃ܡ̣ܢ ܕܲܚܝܼܚܵܐ ܗܘ̤ܵܐ ܪܘܼܟܵܒܹܗ ܕܒܲܪ ܕܲܚܝܼܚܵܐ|
    block |ܘܡ̣ܢ ܕܐܸܬܼܪܲܟܲܒܼ ܢ̣ܦܲܚ ܒܹܗ ܢܲܦܫܵܐ ܪܘܼܚܵܢܝܬܵܐ ܀|
    block |܃ܒܢܲܦܸܫܹܗ ܬܲܪܓܸܿܡ ܥܲܠ ܬܘܼܩܵܢܵܐ ܕܐܸܠܥܵܐ ܕܡܸܢܹܐ|
    block |ܘܫܲܪܝܼ ܕܢܹܐܡܲܪ ܕܡܸܢܹܗ ܐܝܼܬܹܝܗ̇ ܡܢܵܬܼܵܐ ܕܚܵܘܵܐ ܀|
    block |܃ܒܪܘܼܚ ܓܸܠܝܵܢܵܐ ܝܲܠܦ̣ܵܗ̇ ܠܗܵܕܹܐ ܡܸܬܼܝܲܠܦܵܢܵܐ|
    block |ܘܠܘ ܕܝܼܠܹܗ ܗ̄ܘ̣ܵܬܼ ܕܢܹܐܡܲܪ ܥܸܠܬܼܵܐ ܕܟܲܣܝܵܐ ܡܸܢܹܗ ܀|
    block |܃ܟܣܸܐ ܗ̄ܘ̣ܵܐ ܡܸܢܹܗ ܐ̄ܪܵܙ ܦܘܼܪܩܵܢܵܐ ܕܦܲܓܼܪܹܗ ܘܢܲܦܫܹܗ|
    block |ܘܡ̣ܢ ܕܐܸܬܿܬܲܩܲܢ ܩܢ̣ܵܐ ܒܘܼܝܵܢܵܐ ܠܡܸܚܙܵܐ ܩܢܘܿܡܹܗ ܀|
    block |܃ܒܥ̣ܿܝܢܵܐ ܕܪܘܼܚܵܐ ܚܵܝ̣ܪ ܒܲܟܼܝܵܢܹܗ ܕܲܟܼܡܵܐ ܡܟܲܝܲܢ|
    block |ܘܩܲܠܸܣ ܘܐܵܘܪܸܒܼ ܠܲܡܬܲܩܢܵܢܵܐ ܕܝܼܠܹܗ ܘܲܕܼܟܼܠ ܀|
    block |܃ܗܵܐ ܫܘܼܪܵܝܵܐ ܕܐܘܼܡ̇ܢܘܼܬܼܵܐ ܕܪܘܼܚ ܓܸܠܝܵܢܵܐ|
    block |܃ܕܫܲܪܝܼ ܡ̇ܪܝܵܐ ܠܡܸܓܼܠܵܐ ܚܘܼܒܹܿܗ ܠܐܲܪ̈ܥܵܢܵܝܹܐ|
  block
    block |ܕܢܲܠܸܦ ܐܸܢܘܿܢ ܕܲܟܼܡܵܐ ܪܚܝܼܡ ܠܹܗ ܓܸܢܣܵܐ ܕܐ̄ܢܵܫܵܐ ܀|
    block |܃ܪܸܚܡܲܬܼ ܚܘܼܒܹܿܗ ܚܵܘܝܼ ܠܐ̄ܢܵܫܵܐ ܒܝܲܕܼ ܓܸܠܝܵܢܵܘ̈ܗܝ|
    block |ܘܟܲܕܼ ܗܘ̤ ܟܲܣܝܵܐ ܗ̄ܘ̣ ܬܲܪܓܸܿܡ ܥܲܡܹܗ ܙܢܲܝ̈ ܟܲܣܝܘܼܬܹܗ ܀|
    block |܃ܚܲܝܠܵܐ ܕܡܸܢܹܗ ܠܥܸܙ̣ ܥܲܡ ܗܵܘܢܵܐ ܟܲܣܝܵܐ ܕܲܒܼܗܘܿܢ|
    block |ܘܫܲܪܝܼܘ ܠܵܥܙܝܼܢ ܪܘܼܚܵܢܵܐܝܼܬܼ ܒܕܼܘܼܡܝܵܐ ܕܝܼܠܹܗ ܀|
    block |܃ܒܬܲܪܬܹܿܝܢ ܕܸܡ̈ܘܵܢ ܡܠܸܠ ܥܲܡܗܘܿܢ ܒܲܦܓܲܪ ܘܲܒܼܪܘܼܚ|
    block |ܠܦܘܼܬܼ ܕܲܟܼܝܵܢܗܘܿܢ ܦܲܓܼܪܵܢܵܝܵܐ ܘܪܘܼܚܵܢܵܝܵܐ ܗ̄ܘ̣ ܀|
    block |܃ܠܲܒܼܒܹܝܬܼ ܐܲܒܼܪܵܡ ܓܘܫܡܵܢܵܐܝܼܬܼ ܡܸܬܼܚܵܘܹܐ ܗ̄ܘ̣ܵܐ|
    block |ܘܐܲܝܟ ܕܲܒܼܐ̄ܢܵܫܵܐ ܚܵܝ̇ܪܝܼܢ ܗ̄ܘ̣ܵܘ ܒܹܗ ܒܓܸܒܝܵܢ ܡܸܠܵܘ̈ܗܝ ܀|
    block |܃ܓܘܼܫܡܵܢܵܐܝܼܬܼ ܐܲܟܸܿܣ ܠܐܵܕܼܵܡ ܥܲܠ ܣܲܟܼܠܘܼܬܹܗ|
    block |ܘܐܲܝܟ ܩܵܠ ܐ̄ܢܵܫܵܐ ܫ̣ܡܲܥ ܗܲܠܟܼܬܹ̈ܗ ܒܓܼܵܘ ܦܲܪܕܲܝܣ̈ܐ ܀|
    block |܃ܒܹܗ ܒܠܸܫܵܢܗܘܿܢ ܐܲܥܢܝܼ ܐܸܢܘܿܢ ܒܗܸܪܓܵܐ ܕܥܲܡܹܗ|
    block |ܘܐܲܠܸܦ ܐܸܢܘܿܢ ܠܲܡܩܲܪܵܒܼܘܼ ܕܸܒܼܚܹ̈ܐ ܕܚܘܼܒܵܐ ܀|
    block |܃ܕܸܒܼܚܹ̈ܐ ܕܚܘܼܒܵܐ ܐܲܠܸܦ ܐܸܢܘܿܢ ܕܲܢܩܲܪܒܼܘܼܢ ܠܹܗ|
    block |ܕܲܒܼܝܲܕܼ ܕܸܒܼܚܹ̈ܐ ܢܲܠܸܦ ܐܸܢܘܿܢ ܕܝܵ̇ܕܲܥ ܟܠܵܐ ܗ̄ܘ̣ ܀|
    block |܃ܒܕܸܒܼܚܹ̈ܐ ܒܲܚ̣ܝܪܹܗ ܠܝܲܨܪܵܐ ܟܲܣܝܵܐ ܕܕ̈ܥܝܵܢܲܝܗܘܿܢ|
    block |ܘܐܲܟܸܿܣ ܠܩܵܐܹܝܢ ܕܠܵܐ ܕܲܟܼܝܵܐ ܗ̄ܘ̣ܵܬܼ ܟܲܣܝܘܼܬܼ ܢܲܦܫܹܗ ܀|
    block |܃ܒܩܵܠܵܐ ܓܲܠܝܵܐ ܡܲܠܸܠ ܥܲܡܹܗ ܕܲܣܥܹܐ ܢܲܦܫܹܐ|
    block |ܕܠܵܐ ܡܩܲܒܸܿܠ ܐ̄ܢܵܐ ܕܸܒܼܚܵܐ ܕܠܵܐ ܕܟܹܐ ܡ̣ܢ ܟܘܼ̈ܬܼܡ̇ܬܼܵܐ ܀|
    block |܃ܠܒܼܝܼܫܘܼ ܗܲܦܟ̣ܵܗ̇ ܩܵܐܹܝܢ ܒܝܼܫܵܐ ܠܡܲܟܿܣܵܢܘܼܬܼܵܐ|
    block |ܘܲܚܠܵܦ ܚܲܫܵܐ ܘܲܬܼܘܵܬܼ ܢܲܦܫܵܐ ܐܵܘܠܸܕܼ ܩܸܛܠܵܐ ܀|
    block |܃ܩ̣ܛܲܠ ܩܵܛ̇ܘܿܠܵܐ ܘܛܲܫܹܝܗ ܠܲܕܼܡ̇ܐ ܚܣܝܼܡܵܐ ܕܐܲܚܘܼܗܝ|
    block |ܘܲܩܪ̣ܵܝܗܝ ܩܵܠܵܐ ܓܘܼܫܡܢܵܐܝܼܬܼ ܕܐܲܝܟܵܘ ܗܵܒܹܝܠ ܀|
    block |܃ܓܘܼܫܡܵܢܵܐܝܼܬܼ ܬܲܒܼܥܹܗ ܠܲܕܼܡ̇ܐ ܓܘܼܫܡܵܢܵܝܵܐ|
    block |ܘܚܵܘܝܼ ܕܐܝܼܬܼ ܠܹܗ ܙܲܒܼܢܵܐ ܠܡܸܦܢܵܐ ܠܘܵܬܼ ܚܲܝܘܼܬܵܐ ܀|
    block |܃ܬܪܹܝܢ ܦܘܼܪ̈ܥܵܢܝܼܢ ܡܸܫܬܲܡܥܝܼܢ ܗ̄ܘ̣ܵܘ ܒܲܕܼܡܵܐ ܕܡܲܠܸܠ|
    block |ܒܸܗܬܲܬܼ ܫܹܐܕܹ̈ܐ ܘܚܲܕܼܘܲܬܼ ܟܸܢܫܹ̈ܐ ܕܲܫܡܲܝܵܢܹ̈ܐ ܀|
    block |܃ܒܗܵܕܹܐ ܬܸܢܘܲܝ ܐܲܩܢܝܼ ܩܵܠܵܐ ܠܠܵܐ ܩܢܹܐ ܩܵܠܵܐ|
    block |ܕܲܢܵܘܕܲܥ ܕܐܝܼܬܼ ܠܹܗ ܘܲܒܼܪܵܐ ܠܲܟܼܝܵܢ ܐ̄ܢܵܫܵܐ ܀|
    block |܃ܠܲܟܼܝܵܢ ܐ̄ܢܵܫܵܐ ܚܲܟܸܿܡ ܛܵܒܼܵܐ ܒܟܼܠܗܘܿܢ ܕܵܪܹ̈ܐ|
    block |ܘܲܠܝܘܼܠܦܵܢܗܘܿܢ ܨܵܪ̣ ܓܸܠܝܵܢܹ̈ܐ ܒܟܼܠ ܐܸܣܟܹܿܡܝܼ̈ܢ ܀|
    block |܃ܡܸܛܠܵܬܼܗܘܿܢ ܫܲܢܝܹܗ ܠܲܚܢܘܿܟ ܘܢܲܛܪܹ̰̣݂ܗ ܒܚܲܝܹ̈ܐ|
    block |ܕܢܲܩܸܠ ܡܸܢܗܘܿܢ ܗܵܘ̇ ܠܘܼܚܵܡܵܐ ܕܲܒܼܦܲܪܕܲܝܣܵܐ ܀|
    block |܃ܗܵܪܟܵܐ ܒܗܵܘܢܵܐ ܐܲܫܡܲܪ ܐܸܢܘܿܢ ܥܲܠ ܢܘܼܚܵܡܵܐ|
    block |ܘܨܵܪ̣ ܬܲܚܘܝܼܬܼܵܐ ܕܠܵܐ ܐܲܒܼܕܵܢܗܘܿܢ ܒܚܲܕܸ ܒܲܪܢܵܫܵܐ ܀|
    block |܃ܣܲܒܼܪܵܐ ܕܚܘܼܕܵܬܼ ܐ̄ܢܵܫܵܐ ܬܼܗܲܪ ܗ̄ܘ̣ܵܐ ܐܵܦ ܠܲܡܟ|
    block |ܘܲܓܼܠ̣ܵܐ ܘܚܵܘܝܹܗ ܒܫܲܝܢܵܐ ܕܗܵܘܹ̇ܐ ܒܝܲܠܕܼܵܐ ܕܡܸܢܹܗ ܀|
  block
    block |܃ܒܢܘܿܚ ܒܲܛܸܠ ܗ̄ܘ̣ܵܐ ܩܹܐܪܣܵܐ ܩܲܫܝܵܐ ܕܡܵܡܘܿܠ ܡܲܝ̈ܵܐ|
    block |ܘܡܸܫܬܲܪ̈ܝܢ ܗ̣̄ܘܲܝ̈ ܐܵܦ ܠܵܘ̈ܛܵܬܼܵܐ ܕܲܒܼܦܲܪܕܲܝܣܵܐ ܀|
    block |܃ܒܩܵܠܵܐ ܓܲܠܝܵܐ ܐܲܫܡܲܥ ܐܸܢܘܿܢ ܩܵܠ ܚܘܼܒܵܠܗܘܿܢ|
    block |ܘܒܲܣܼ̇ܪܘ ܘܐܲܩܠܝܼܘ ܥܲܠ ܗܵܘ̇ ܩܵܠܵܐ ܕܟܼܵܘܸܝܢ ܐܸܢܘܿܢ ܀|
    block |܃ܢܘܿܚ ܒܲܠܚܘܿܕܼܵܘܗܝ ܫܲܡ̣ܥܹܗ ܠܩܵܠܵܐ ܘܲܠܣܘܼܟܵܠܹܗ|
    block |ܘܗܲܝܡܸܢ ܘܐܲܫܲܪ ܕܡܸܬܓܲܡܪܝܼܢ ܗ̄ܘ̣ܵܘ ܙܢܲܝ̈ ܠܘܼܚܵܡܵܘ̈ܗܝ ܀|
    block |܃ܡ̣ܢ ܠܘܼܚܵܡܵܘ̈ܗܝ ܕܚܸܝܠ ܙܲܕܿܝܼܩܵܐ ܒܲܪ ܙܲܕܿܝܼܩܵܐ|
    block |ܘܲܥܒ݂ܲܕܼ ܒܲܝܬܵܐ ܕܲܡܣܲܬܲܪ ܗ̄ܘ̣ܵܐ ܣܪܝܼܕܼܵܐ ܕܥܵܠܡܵܐ ܀|
    block |܃ܣܪܝܼܕܼܵܐ ܩܲܠܝܼܠ ܦܵܫ̣ ܡ̣ܢ ܚܲܪ̈ܫܹܐ ܘܡ̣ܢ ܡܲܠܵܠܹ̈ܐ|
    block |ܘܐܲܥܒܲܪ ܐܸܢܘܿܢ ܠܐܲܪܥܵܐ ܦܐܝܼܬܼܵܐ ܘܲܡܫܲܝܲܢܬܵܐ ܀|
    block |܃ܒܩܵܠܵܐ ܓܫܝܼܡܵܐ ܡܲܫܡܲܥ ܗ̄ܘ̣ܵܐ ܠܹܗ ܠܢܘܿܚ ܥܲܠ ܗܵܠܹܝܢ|
    block |ܕܐܲܝܟܲܢ ܥܵܐ̇ܠܝܼܢ ܘܐܲܝܟܲܢ ܢܵܦ̇ܩܝܼܢ ܡ̣ܢ ܩܹܒܼܘܿܬܼܵܐ ܀|
    block |܃ܒܹܗ ܒܗܵܢ ܩܵܠܵܐ ܬܲܪܓܸܿܡ ܥܲܡܹܗ ܒܵܬܲܪ ܙܲܒܼܢܵܐ|
    block |ܘܐܲܠܦܹܗ ܛܲܟܲܣܵܐ ܕܐܲܝܟܲܢ ܢܹܐܟܼܘܿܠ ܒܣܲܪ ܚܲܝ̈ܘܵܬܼܵܐ ܀|
    block |܃ܒܩܵܠܵܐ ܓܫܝܼܡܵܐ ܒܲܪܸܟ ܐܵܦ ܗܘ̤ ܠܝܲܠܕܵܐ ܕܡܸܢܹܗ|
    block |ܘܲܟܼܕܲܝܢ ܠܲܬܼܪܹܝܢ ܬܚܹܝܬܼ ܫܘܼܥܒܵܕܼܵܐ ܕܫܹܝܬܼ ܫܲܦܝܼܪܵܐ ܀|
    block |܃ܡ̣ܢ ܫܹܝܬܼ ܚܵܘܝܼ ܕܕܼܵܢܲܚ ܣܲܒܼܪܵܐ ܠܲܟܼܝܵܢ ܐ̄ܢܵܫܵܐ|
    block |ܘܡܸܛܠ ܗܵܕܹܐ ܐܲܦܢܝܼ ܠܲܒܼܢܵܘ̈ܗܝ ܠܥܘܼܡܪܵܐ ܕܥܲܡܹܗ ܀|
    block |܃ܡܸܢܹܗ ܥܬܝܼܕܸ ܗ̄ܘ̣ܵܐ ܕܢܸܗܘܹܐ ܐܲܒܼܪܵܡ ܒܲܪ ܡܘܼܠܟܵܢܵܐ|
    block |ܘܒܹܗ ܡܸܬܿܬܿܢܝܼܚ ܗ̄ܘ̣ܵܐ ܪܲܗܛܵܐ ܬܥܝܼܫܵܐ ܕܥܸܣܪܝܼܢ ܫܲܪ̈ܒܼܵܢ ܀|
    block |܃ܒܗܵܕܹܐ ܬܸܢܘܲܝ ܢܲܓܼܕܹܿܗ ܪܹܡܙܵܐ ܡ̣ܢ ܓܵܘ ܒܵܒܹܠ|
    block |ܕܢܸܗܘܹܐ ܪܹܫܵܐ ܠܓܼܵܒܼܝܘܼܬܼ ܥܲܡܵܐ ܘܡܘܼܠܟܵܢ ܥܲܡܡܹ̈ܐ ܀|
    block |܃ܒܪܘܼܚ ܒܲܕܲܩ ܠܹܗ ܕܦܘܿܩ ܡ̣ܢ ܐܲܪܥܵܐ ܕܝܼܠܝܼܕܼܘܼܬܼܵܟ|
    block |ܘܩܲܒܸܿܠ ܘܲܫ̣ܩܸܠ ܠܗܵܝ̇ ܒܲܪܬܼ ܩܵܠܵܐ ܕܠܸܥܙܲܬ̤ ܥܲܡܹܗ ܀|
    block |܃ܒܩܵܠܵܐ ܘܫܸܬܼܩܵܐ ܘܲܡܕܪܸܫ ܗ̄ܘ̣ܵܐ ܠܥܲܒܼܕܵܐ ܛܵܒܼܵܐ|
    block |ܕܡ̇ܐ ܕܡܸܬܼܚܲܟܲܡ ܢܸܟܼܕܲܘܿܢ ܠܲܒܼܢܵܘ̈ܗܝ ܒܢܝܼܪܵܐ ܕܡ̇ܪܹܗ ܀|
    block |܃ܒܗܵܘ̇ ܡܘܼܠܟܵܢܵܐ ܕܲܠܘܵܬܼ ܙܲܪܥܹܗ ܡܫܲܪܲܪ ܗ̄ܘ̣ܵܐ ܠܹܗ|
    block |ܘܡܸܬܼܝܲܐܲܒܼ ܗ̄ܘ̣ܵܐ ܕܢܹܐܠܲܦ ܫܲܦܝܼܪ ܕܠܹܐܡܲܬܼܝ ܗܵܘܹ̇ܐ ܀|
    block |܃ܕܠܹܐܡܲܬܼܝ ܗܵܘܹ̇ܐ ܘܐܲܝܟܲܢ ܗܵܘܹ̇ܐ ܫܲܐܸܠ ܐܲܒܼܪܵܡ|
    block |ܘܲܥܢ̣ܵܝܗܝ ܡ̇ܪܝܵܐ ܒܩܵܠܵܐ ܓܲܠܝܵܐ ܘܡܲܠܸܠ ܥܲܡܹܗ ܀|
    block |܃ܣܲܒܼ ܚܲܝ̈ܘܬܼܵܐ ܘܲܥܒܸܕܼ ܕܸܒܼܚܹ̈ܐ ܠܫܹܡܝ ܝܲܩܝܼܪܵܐ|
    block |ܘܡܲܠܸܦ ܐ̄ܢܵܐ ܠܵܟ ܕܐܲܝܟܲܢ ܗܵܘܹ̇ܐ ܡܘܼܠܟܵܢܝ ܨܹܐܕܲܥܟ ܀|
    block |܃ܒܲܬܼܠܵܬܼ ܚܲܝ̈ܘܵܢ ܨܘܿܪ ܫܘܼܥܒܵܕܼܵܐ ܕܕܼܵܪܹ̈ܐ ܬܠܵܬܼܵܐ|
    block |ܕܗܵܘܹ̇ܐ ܙܲܪܥܵܟ ܒܹܝܬܼ ܢܘܼܟܼܪ̈ܵܝܹܐ ܘܟܸܢ ܡܸܬܼܚܲܪܲܪ ܀|
  block
    block |܃ܬܠܵܬܼܵܐ ܣܲܒܼ ܠܵܟ ܕܲܛܠܹܝܢ ܘܲܦܐܹܝܢ ܠܦܘܼܬܼ ܢܵܡܘܿܣܵܐ|
    block |ܕܗܵܟܲܢ ܬܵܒܲܥ̇ ܕܢܸܗܘܘܿܢ ܕܸܒܼܚܹ̈ܐ ܢܵܡܘܿܣܵܝܹ̈ܐ ܀|
    block |܃ܦܲܠܸܓܼ ܐܸܢܘܿܢ ܘܣܝܼܡ ܗܲܕܵܡܵܐ ܠܘܼܩܒܲܠ ܚܲܒܼܪܹܗ|
    block |ܘܨܘܼܪ ܫܘܼܥܒܵܕܗܘܿܢ ܟܲܕܼ ܡܸܫܬܲܚܩܝܼܢ ܚܲܕܼ ܠܘܼܩܒܲܠ ܀|
    block |܃ܒܝܲܕܼ ܫܘܿܦܢܝܼܢܵܐ ܘܲܒܼܒܲܪ ܝܵܘܢܵܐ ܕܠܵܐ ܡܸܬܼܦܲܠܓܼܝܼܢ|
    block |ܡܬܼܘܿܠ ܕܘܼܝܵܪܗܘܿܢ ܕܲܒܼܓܼܵܘ ܚܘܼܪܒܵܐ ܘܲܒܼܓܼܵܘ ܫܲܝܢܵܐ ܀|
    block |܃ܒܛܲܝܪܵܐ ܕܢܵܚ̇ܬܐ ܥܲܠ ܗܲܕܵܡܹ̈ܐ ܕܲܡܦܲܠܸܓܼ ܐܲܢ̄ܬܿ|
    block |ܨܘܼܪ ܢܸܟܼܝܵܢܹ̈ܐ ܕܡܲܟܹܿܝܢ ܠܲܒܼܢܲܝ̈ܢ ܥܲܡܡܹ̈ܐ ܛܪ̈ܘܼܢܹܐ ܀|
    block |܃ܒܗܵܝ̇ ܕܲܒܼܛܝܼܠ ܠܵܟ ܘܢܵܛ̇ܪܲܬܿ ܕܸܒܼܚܲܝ̈ܟ ܡ̣ܢ ܦܵܪܲܚܬܼܵܐ|
    block |ܥܗܲܕܼ ܠܲܒܼܛܝܼܠܘܼܬܼܝ ܕܲܟܼܡܐ ܒܛܝܼܠ ܠܵܗ̇ ܥܲܠ ܝܲܠ̈ܕܵܬܼܵܟ ܀|
    block |܃ܒܕܲܥܪܲܒܼ ܫܹܡܫܵܐ ܘܟܸܢ ܐܸܬܼܩܲܒܲܠ ܙܢܲܝ̈ ܕܸܒܼ̈ܚܵܬܼܵܟ|
    block |ܩܢܝܼ ܒܘܼܝܵܢܵܐ ܕܪܲܚܝܼܩ ܙܲܒܼܢܵܐ ܕܡܘܼܠܟܵܢܝ ܨܹܐܕܲܝܟ ܀|
    block |܃ܒܕܸܐ ܟܼܠ݂ܲܬ̤ ܢܘܼܪܵܐ ܘܓܸܡ̣ܪܵܬ̤ ܕܸܒܼܚܲܝ̈ܟ ܗܲܢܝܼܵܐܝܼܬܼ|
    block |ܚܙܝܼ ܕܲܒܼܣܸܡ ܠܝܼ ܨܹܒܼܝܵܢ ܚܘܼܒܵܟ ܛܵܒܼ ܡ̣ܢ ܕܸܒܼܚܹ̈ܐ ܀|
    block |܃ܗܵܠܹܝܢ ܝܠܸܦ̣ ܐܲܒܼܪܵܡ ܓܲܒܼܝܵܐ ܒܩܵܠܵܐ ܓܲܠܝܵܐ|
    block |ܘܗܲܝܡܸܢ ܘܐܲܫܲܪ ܕܲܥܬܼܝܼܕܼ ܙܲܒܼܢܵܐ ܕܡܸܬܼܕܲܡܪ̈ܵܢ ܒܹܗ ܀|
    block |܃ܗܵܪܟܵܐ ܒܠܸܠܝܵܐ ܗܘ̤ܵܐ ܬܘܼܪܓܵܡܵܐ ܕܐܲܝܠܹܝܢ ܕܲܬܼܢܹ̇ܝܬ|
    block |ܠܵܐ ܗ̄ܘ̣ܵܐ ܒܚܸܠܡܵܐ ܐܵܦܠܵܐ ܒܚܸܙܘܵܐ ܪܘܼܚܵܢܵܝܵܐ ܀|
    block |܃ܓܠ̣ܵܐ ܒܘܼܕܵܩܵܐ ܕܐܝܼܬܼ ܒܹܗ ܚܸܙܙܵܐ ܠܩܵܠܵܐ ܓܫܝܼܡܵܐ|
    block |ܐܲܟܼܡܵܐ ܕܲܦܪ݂ܲܫ ܦܲܓܼܪܵܐ ܕܐ̄ܢܵܫܵܐ ܚܲܕܼ ܡ̣ܢ ܚܲܒܼܪܹܗ ܀|
    block |܃ܓܘܼܫܡܵܢܵܐܝܼܬܼ ܡܚܵܘܹܐ ܗ̄ܘ̣ܵܐ ܠܹܗ ܙܢܲܝ̈ ܓܸܠܝܵܢܵܘ̈ܗܝ|
    block |ܒܗܵܘܿܢܵܐ ܕܲܡܥܵܕܼ ܟܝܵܢܵܐ ܓܫܝܼܡܵܐ ܠܡܸܬܼܒܲܩܵܝܘܼ ܀|
    block |܃ܒܗܵܢ ܐܸܣܕܲܡܵܐ ܥܲܠ ܗ̄ܘ̣ܵܐ ܨܹܐܕܼܵܘܗܝ ܗܘ̤ ܘܲܕܼܥܲܡܹܗ|
    block |ܘܟܲܕܼ ܠܲܝܬܿ ܓܘܼܫܡܵܐ ܚܵܘܝܹܗ ܬܲ̇ܡ̇ܢ ܚܙܵܬܼܵܐ ܕܓܼܘܼܫܡܵܐ ܀|
    block |܃ܬܠܵܬܼܵܐ ܓܲܒܼܪ̈ܝܼܢ ܚܙ̣ܵܐ ܙܲܕܿܝܼܩܵܐ ܒܲܬܼܪܲܥ ܒܲܝܬܹܿܗ|
    block |ܘܩܲܒܸܿܠ ܐܸܢܘܿܢ ܐܲܝܟ ܕܲܠܓܲܒܼܪܵܐ ܠܦܘܼܬ ܐܸܣܟܹܿܡܵܐ ܀|
    block |܃ܗܵܝ̇ ܕܲܥܬܼܝܼܕܼܵܐ ܓܠ̣ܵܐ ܠܹܗ ܠܟܹܐܢܵܐ ܒܗܵܕܹܐ ܕܲܣܥ݂ܲܪ|
    block |ܕܲܥܬܼܝܼܕܼ ܝܲܠܕܹܿܗ ܕܢܸܥܡܲܪ ܒܲܒܼܪܹܗ ܚܘܼܒܵܢܵܐܝܼܬܼ ܀|
    block |܃ܒܪܹܗ ܕܐܲܒܼܪܵܗܵܡ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ ܢܵܘܣܵܐ ܠܚܘܼܒܹܿܗ|
    block |ܘܩܲܕܹܿܡ ܕܲܪܫ̣ܵܗ̇ ܠܐܘܼܪܚܵܐ ܕܕܸܢܚܹܗ ܥܲܕܼܠܵܐ ܢܸܕܢܲܚ ܀|
  block
    block |܃ܕܸܢܚܹܗ ܒܲܕܸܿܩ ܥܲܠ ܡܲܥܲܠܬܵܐ ܕܲܠܒܹܝܬܼ ܥܲܒܼܕܹܿܗ|
    block |ܕܐܸܡܲܬܼܝ ܕܢܸܕܼܢܲܚ ܠܵܐ ܢܸܬܼܢܲܟܼܪܸܐ ܫܪܵܪܵܐ ܠܐ̄ܪܵܙܵܐ ܀|
    block |܃ܦܲܓܼܪܵܐ ܕܝܼܠܹܗ ܡ̇ܢܹܐ ܗ̄ܘ̣ܵܐ ܠܵܗ̇ ܠܦܲܓܼܪܵܢܘܼܬܹܗ|
    block |ܘܚܵܘܝܵܗ̇ ܒܐ̄ܪܵܙܵܐ ܥܲܕܼܠܵܐ ܬܸܗܘܹܐ ܦܲܓܼܪܵܢܵܐܝܼܬܼ ܀|
    block |܃ܒܫܸܡ ܪܲܒܿܘܼܬܹܗ ܩܵܪܹ̇ܐ ܗ̄ܘ̣ܵܐ ܠܹܗ ܒܲܕܼܒܼܝܼܚܘܬܼܵܐ|
    block |ܘܐܲܪܟܸܿܢ ܚܘܼܒܹܿܗ ܘܲܩܪ̣ܵܐ ܢܲܦܫܹܗ ܒܲܫܡܵܐ ܕܓܼܒܼܪܵܐ ܀|
    block |܃ܐܲܝܟ ܕܲܒܼܓܲܒܼܪܵܐ ܚܵܐܲ݁ܪ ܗ̄ܘ̣ܵܐ ܒܹܗ ܐܵܦ ܐܲܒܼܪܵܗܵܡ|
    block |ܘܡܸܬܼܪܲܥܹܐ ܗ̄ܘ̣ܵܐ ܕܲܠܙܲܕܿܝܼܩܹ̈ܐ ܡܝܲܩܲܪ ܘܲܡܢܝܼܚ ܀|
    block |܃ܚܙܵܬܼܵܐ ܕܢܲܟܼܦܹ̈ܐ ܡܸܬܼܥܲܛܲܦ ܗ̄ܘ̣ܵܐ ܡ̇ܪܵܐ ܘܥܲܒܼܕܵܘ̈ܗܝ|
    block |ܘܲܕܼܚܝܼܠܝܼܢ ܗ̄ܘ̣ܵܘ ܘܲܪܚܝܼܡܝܼܢ ܗ̄ܘ̣ܵܘ ܒܥܲܝܢܲܝ̈ ܟܹܐܢܵܐ ܀|
    block |܃ܒܚܘܼܒܵܐ ܪܲܒܵܐ ܩܲܒܸܿܠ ܐܸܢܘܿܢ ܐܲܝܟ ܕܲܠܟܹܐܢܹ̈ܐ|
    block |ܘܐܲܢܝܼܚ ܐܸܢܘܿܢ ܒܐܘܼܟܼܠܵܐ ܘܫܸܩܝܵܐ ܦܲܓܼܪܵܢܵܝܵܐ ܀|
    block |܃ܚܙܵܬܼܵܐ ܕܐܘܼܟܼܠܵܐ ܡܚܵܘܹܝܢ ܗ̄ܘ̣ܵܘ ܠܹܗ ܠܦܲܓܼܪܵܢܵܝܵܐ|
    block |ܘܟܲܕܼ ܐܵܟܼ̇ܠܝܼܢ ܗ̄ܘ̣ܵܘ ܠܵܐ ܐܵܟܼ̇ܠܝܼܢ ܗ̄ܘ̣ܵܘ ܫܲܪܝܼܪܵܐܝܼܬܼ ܀|
    block |܃ܠܚܘܼܒܹܿܗ ܕܐܲܒܼܪܵܡ ܡܢܝܼܚ ܗ̄ܘ̣ܵܐ ܚܘܼܒܿܗܘܿܢ ܒܐܘܼܟܼܠܵܐ ܕܚܵܘܝܼܘ|
    block |ܠܵܘ ܕܐܵܟܼ̇ܠܝܼܢ ܗ̄ܘ̣ܵܘ ܐܸܠܵܐ ܐܲܠܦܘܼܗܝ ܪܸܚܡܲܬܼ ܚܘܼܒܿܗܘܢ ܀|
    block |܃ܪܸܚܡܲܬܼ ܚܘܼܒܹܿܗ ܚܵܘܝܼ ܛܵܒܼܵܐ ܒܐܲܝܠܹܝܢ ܕܲܣܥ݂ܲܪ|
    block |ܕܥܲܠ̣ ܨܹܝܕܼ ܥܲܒܼܕܹܿܗ ܓܘܼܫܡܵܢܵܐܝܼܬܼ ܟܲܕܼ ܠܵܐ ܡܓܲܫܲܡ ܀|
    block |܃ܬܪܹܝܢ ܪ̈ܘܼܚܵܢܹܐ ܓܲܫܹܡ ܥܲܡܹܗ ܒܗܵܝ̇ ܡܲܥܲܠܬܵܐ|
    block |ܠܵܘ ܕܐܸܬܼܓܲܫܲܡ ܐܸܠܵܐ ܕܲܢܛ݂ܲܪ ܙܢܵܐ ܕܲܚܙܵܬܼܵܐ ܀|
    block |܃ܚܙܵܬܼܵܐ ܗ̄ܘ̣ܵܬܼ ܓܹܝܪ ܗܵܝ̇ ܕܐܸܬܼܚܲܙܝܲܬ̤ ܓܘܼܫܡܵܢܵܐܝܼܬܼ|
    block |ܘܗܵܢܵܘ̇ ܬܲܗܪܵܐ ܕܟܲܕܼ ܠܲܝܬܿ ܓܘܼܫܡܵܐ ܨܵܪܲܬ̤ ܓܘܼܫܡܵܐ ܀|
    block |܃ܬܲܗܪܵܐ ܪܲܒܵܐ ܣܥ݂ܲܪ ܒܵܪܘܿܝܵܐ ܨܹܐܝܕܼ ܐܲܒܼܪܵܗܵܡ|
    block |ܕܚܵܘܝܼ ܝܵܬܹܗ ܓܘܼܫܡܵܢܵܐܝܼܬܼ ܟܲܕܼ ܠܵܐ ܚܵܘܝܼ ܀|
    block |܃ܚܵܘܝܼ ܓܘܼܫܡܵܐ ܟܲܕܼ ܠܲܝܬܿ ܓܘܼܫܡܵܐ ܠܐܲܠܵܗܘܼܬܹܗ|
    block |ܘܐܸܟܲܠ̣ ܘܐܸܫܬܿܝܼ ܟܲܕܼ ܠܵܐ ܡܩܲܒܸܿܠ ܟܝܵܢܹܗ ܐܘܼܟܼܠܵܐ ܀|
    block |܃ܠܲܝܬܿ ܠܲܟܼܝܵܢܹܗ ܟܝܵܢܵܝ̈ܬܼܵܐ ܕܐܝܼܬܼ ܠܲܟܼܝܵܢܹ̈ܐ|
    block |ܕܐܵܦ ܗܘ̤ ܟܝܵܢܹܗ ܢܘܼܟܼܪܵܝ ܗ̄ܘ̣ ܠܹܗ ܫܡܵܐ ܕܲܟܼܝܵܢܹ̈ܐ ܀|
    block |܃ܡ̣ܢ ܠܵܐ ܫܡܵܗܹ̈ܐ ܡܟܲܢܹܝܢܲܢ ܠܹܗ ܫܡܵܐ ܕܲܟܼܝܵܢܹ̈ܐ|
    block |ܒܗܵܝ ܕܲܥܒܼܝܼܕܼܵܐ ܡܥܵܕܼ ܡܸܬܼܚܲܫܚ ܒܡܸܕܹܿܡ ܕܲܡܟܼܵܢ ܀|
    block |܃ܒܗܵܢܵܐ ܥܝܵܕܼܵܐ ܩܝܼܪܵܐ ܠܲܟܼܝܵܢܹܗ ܡ̇ܪܹܐ ܟܝܵܢܹ̈ܐ|
    block |ܕܥܲܠ݂ ܨܹܝܕܼ ܐ̄ܢܵܫܵܐ ܒܐܸܣܟܹܿܝܡ ܐ̄ܢܵܫܵܐ ܒܲܫܡܵܐ ܫܐܝܼܠܵܐ ܀|
  block
    block |܃ܒܲܫܡܵܐ ܫܐܝܼܠܵܐ ܗܘ̤ܵܬܼ ܗܵܝ̇ ܕܲܗܘ̤ܵܬܼ ܒܒܹܝܬܼ ܐܲܒܼܪܵܗܵܡ|
    block |ܘܠܵܐ ܐ̄ܢܵܫ ܢܸܪܢܹܐ ܕܫܲܪܝܼܪܵܐܝܼܬܼ ܗܘ̤ܵܬܼ ܐܲܝܟ ܕܲܟܼܬܼܝܼܒܼ ܀|
    block |܃ܡܘܼܫܹܐ ܟܲܬܼ̣ ܒܵܗ̇ ܠܗܵܝ̇ ܡܲܥܲܠܬܵܐ ܐܲܝܟ ܕܐܸܬܼܦ̣ܿܩܕܼ|
    block |ܘܣܵܡ̣ܵܗ̇ ܒܣܸܦܪܹܗ ܐܲܝܟ ܫܲܬܼܐܸܣܬܼܵܐ ܠܒܸܢܝܵܢ ܩܘܼܫܬܵܐ ܀|
    block |܃ܠܒܸܢܝܵܢ ܩܘܼܫܬܵܐ ܣܥ݂ܲܪ ܟܠ ܕܲܣܥ݂ܲܪ ܡ̇ܪܵܐ ܒܥܲܒܼܕܵܘ̈ܗܝ|
    block |ܘܛܵܒܼ ܡ̣ܢ ܟܠܗܹܝܢ ܗܵܕܹܐ ܕܲܣܥ̣ܲܪ ܠܘܵܬܼ ܐܲܒܼܪܵܗܵܡ ܀|
    block |܃ܒܙܲܪܥܹܗ ܕܐܲܒܼܪܵܐ ܥܬܼܝܼܕܼ ܗ̄ܘ̣ܵܐ ܕܢܸܥܒܸܿܕܼ ܦܘܼܪܩܵܢ ܐܢܵܫܵܐ|
    block |ܘܝܲܩܪܹܗ ܠܟܹܐܢܵܐ ܒܐ̄ܪܵܙ ܦܘܼܪܩܵܢܵܐ ܕܕܼܵܢܚ̇ ܡܸܢܹܗ ܀|
    block |܃ܠܵܐ ܟܹܝܬܼ ܢܸܪܢܹܐ ܪܸܢܝܵܐ ܣܲܟܼܠܵܐ ܥܲܠ ܒܵܪܘܿܝܵܐ|
    block |ܐܲܝܟ ܡ̇ܐ ܕܪܵܢܹ̇ܝܢ ܗܲܪ̈ܛܝܼܩܹܐ ܠܦܝܼܓܲܝ̈ ܠܸܒܵܐ ܀|
    block |܃ܪܸܢܝܵܐ ܣܲܟܼܠܵܐ ܫܸܡܥܹ̇ܬܼ ܕܪܵܢܹ̇ܝܢ ܥܲܠ ܕܐܲܝܟ ܗܵܠܹܝܢ|
    block |ܘܡܸܛܠ ܗܵܕܹܐ ܥܸܗ̇ܕܹܿܬܼ ܐܸܢܘܿܢ ܒܡܸܨܥܲܬܼ ܡܸܠܲܝ̈ ܀|
    block |܃ܡܸܛܠܵܬܼܗܘܿܢ ܪܕܹܝ̇ܬܼ ܒܲܫܒܼܝܼܠܵܐ ܕܬܸܢܝܵܐ ܕܡܸܠܹ̈ܐ|
    block |ܕܝܵ̇ܕܲܥ ܐ̄ܢܵܐ ܠܹܗ ܠܬܼܵܘܫܵܐ ܣܲܢܝܵܐ ܕܪ̣̈ܥܝܵܢܲܝܗܘܿܢ ܀|
    block |܃ܠܵܐ ܛܲܥܝܵܐ ܠܝܼ ܕܲܟܼܡܵܐ ܡܕܼܵܘܲܕܼ ܫܒܼܝܼܠ ܡܸܠܲܝ̈ܗܘܿܢ|
    block |ܘܲܟܼܡܵܐ ܕܠܝܼܠ ܠܗܘܿܢ ܠܲܡܥܲܩܵܡܘܼ ܠܲܬܼܪ̈ܝܼܨܵܬܼܵܐ ܀|
    block |܃ܒܲܡܥܲܩܢܘܼܬܼܗܘܿܢ ܚܵܪ̣ܘ ܚܘܼܫܵܒܲܝ̇ ܥܸܕܵܢܝܼ̈ܢ|
    block |ܘܠܵܐ ܫ̣ܠܝܼܘ ܘܫܵܠܹ̇ܝܢ ܡ̣ܢ ܬܲܟܼܬܿܘܼܫܵܐ ܕܥܲܡ ܒܝܼܫܘܼܬܼܗܘܿܢ ܀|
    block |܃ܫܸܡ ܒܝܼܫܘܼܬܼܗܘܿܢ ܬܢܹ̇ܝܬܼ ܙܲܒܼ̈ܢܵܬܼܵܐ ܣܲܓܿܝܼ̈ܐܬܼܵܐ|
    block |ܠܵܘ ܕܐܸܫܬܲܒܼܗܲܪ ܐܸܠܵܐ ܕܐܲܟܸܿܣ ܠܠܵܐ ܪܲܕܼܝܘܼܬܼܗܘܿܢ ܀|
    block |܃ܠܵܐ ܪܲܕܼܝܵܐܝܼܬܼ ܪܵܕܹܝܢ ܟܠܫܵܥ ܒܐܘܼܪܚܵܐ ܕܣܸܦܪܹ̈ܐ|
    block |ܘܲܡܕܵܘܕܼܝܼܢ ܠܵܗ̇ ܠܡܲܪܕܿܝܼܬܼ ܐ̄ܢܵܫܵܐ ܒܚܸܪ̈ܝܵܢܲܝܗܘܿܢ ܀|
    block |܃ܒܚܸܪ̈ܝܵܢܲܝܗܘܿܢ ܓܲܪܓܼܘܼܢܝ ܐܵܦ ܠܝܼ ܒܟܼܠ ܥܸܕܼܵܢܝܼ̈ܢ|
    block |ܘܠܵܐ ܝܵܗ̇ܒܿܝܼܢ ܠܝܼ ܕܐܸܪܕܹܿܐ ܒܫܸܠܝܵܐ ܒܐܘܼܪܚܵܐ ܕܡܸܠܲܝ̈ ܀|
    block |܃ܒܲܫܒܼܝܼܠ ܚܸܙܘܹ̈ܐ ܐܲܠܵܗܵܝܹ̈ܐ ܪܓܼܝܼܓܼ ܐ̄ܢܵܐ ܕܐܸܪܕܹܿܐ|
    block |܃ܕܐܸܕܲܥ ܘܐܵܘܕܲܥ ܕܡ̇ܢܲܐ ܗ̄ܝ̣ ܥ̣ܠܬܼܵܐ ܕܫܘܼܚܠܵܦܲܝ̈ܗܘܿܢ|
    block |܃ܫܘܼܚܠܵܦܲܝ̈ܗܘܿܢ ܚܙܹ̇ܝܬܼ ܕܲܣܒܼܝܼܣܝܼܢ ܒܟܼܠܗܘܿܢ ܫܘܼܦܪܹ̈ܐ|
    block |ܘܡܸܫܬܿܥܹܝܢ ܠܵܗ̇ ܠܡܸܠܲܬܼ ܩܘܼܫܬܵܐ ܒܲܦܓܲܪ ܘܒܼܪܘܚ ܀|
    block |܃ܒܲܦܓܲܪ ܘܲܒܼܪܘܼܚ ܫ̣ܡܲܥ ܐܵܦ ܐܝܼܣܚܵܩ ܡܲܡܠܠܵܐ ܕܪܘܼܚܵܐ|
    block |ܕܲܡܥܲܗܸܕܼ ܠܹܗ ܗܵܘ̇ ܡܘܼܠܟܵܢܵܐ ܕܲܠܘܵܬܼ ܐܲܒܼܘܼܗܝ ܀|
    block |ܒܡܘܼܠܟܵܢ ܐܲܒܼܘܼܗܝ ܡܸܬܼܒܲܩܸܐ ܗ̄ܘ̣ܵܐ ܒܲܪ ܚܲܟܿܝܼܡܵܐ ܀|
    block |ܘܡܸܬܼܚܲܦܲܛ ܗ̄ܘ̣ܵܐ ܕܢܲܫܠܸܡ ܠܲܒܼܢܵܘ̈ܗܝ ܡܘܼܠܟܵܢ ܚܲܝܹ̈ܐ ܀|
    block |܃ܐܲܝܟ ܐܲܬܼܠܹܝܛܵܐ ܛܲܝܸܒܼ ܢܲܦܫܹܗ ܠܘܵܬܼ ܒܘܼܪ̈ܟܵܬܼܵܐ|
    block |ܘܲܨܒܼܵܐ ܕܢܸܿܬܸܿܠ ܘܲܟܼܝܼܠܵܝܗܝ ܪܸܡܙܵܐ ܐܲܠܵܗܵܝܵܐ ܀|
    block |܃ܠܥܹܣܘܿ ܒܘܼܟܪܵܐ ܨܒܼܵܐ ܕܲܢܒܲܪܸܟ ܡܠܸܐ ܒܘܼܪ̈ܟܵܬܼܵܐ|
    block |ܘܠܵܐ ܐܦܸܣ ܠܹܗ ܗܵܘ̇ ܦܘܼܩܕܵܢܵܐ ܕܫܲܠܝ̣ܛ ܥܲܠ ܟܠ ܀|
  block
    block |܃ܐܲܝܟ ܕܒܼܵܐܓܼܘܿܢܵܐ ܪܡܸܐ ܗ̄ܘ̣ܵܐ ܟܹܐܢܵܐ ܒܓܼܘܼܠܵܢ ܡܸܠܵܘ̈ܗܝ|
    block |ܘܒܼܵܥܹ̇ܐ ܕܢܸܬܸܿܠ ܘܲܟܼܠܹܐ ܘܩܵܐܹ̇ܡ ܒܹܝܬܼ ܦܘܠܵܓܹ̈ܐ ܀|
    block |܃ܐܘܿ ܠܬܸܕܼܡܘܼܪܬܵܐ ܕܨܹܝܕܼ ܙܲܕܿܝܼܩܵܐ ܡܸܣܬܲܥܪܵܐ ܗ̄ܘ̣ܵܬܼ|
    block |ܕܿܪܓܼܝܼܓܼ ܕܢܸܬܸܿܠ ܘܠܵܐ ܡܨܹܐ ܓܵܡܲ݁ܪ ܕܥܵܨܹ̇ܐ ܗ̄ܘ̣ܵܐ ܠܹܗ ܀|
    block |܃ܘܟܲܕܼ ܠܵܐ ܨܵܒܹ̇ܐ ܣܥ݂ܲܪ ܒܵܪܘܿܝܵܐ ܒܨܸܒܼܝܵܢ ܥܲܒܼܕܹܿܗ|
    block |ܘܝܲܗ̄ܒܼ݂ ܡܘܼܠܟܵܢܵܐ ܕܒܹܝܬܼ ܐܲܒܼܪܵܗܵܡ ܠܲܕܼܫܵܘܹ̇ܐ ܠܹܗ ܀|
    block |܃ܗܵܪܟܵܐ ܒܚܘܼܒܵܐ ܥܨ̣ܵܝܗܝ ܠܲܬܼܪܝܼܨܵܐ ܠܡܸܣܥܲܪ ܗܵܠܹܝܢ|
    block |ܘܛܵܒܼ ܟܹܐܢܵܐ ܗ̄ܘ̣ܵܬܼ ܗܵܝ̇ ܕܐܸܣܬܲܥܪܲܬ̤ ܒܲܬܼܪܹܝܢ ܐܲܚܝܼ̈ܢ ܀|
    block |܃ܚܙ̣ܵܐ ܗ̄ܘ̣ܵܐ ܝܲܥܩܘܿܒܼ ܗܵܘ̇ ܨܸܒܼܝܵܢܵܐ ܕܲܚܙܹܐ ܠܹܗ ܟܠ|
    block |ܘܩܲܕܹܿܡ ܘܲܓܼܒܼܵܝ݂ܗܝ ܥܲܕܼܠܵܐ ܢܸܦܘܿܩ ܡ̣ܢ ܓܵܘ ܟܲܪܣܵܐ ܀|
    block |܃ܟܹܐܢܵܐ ܡ̇ܕܹܝܢ ܓܒܼܝܼܬܼܵܐ ܕܲܓܼܒܼܵܐ ܐܲܠܵܗ ܟܠܵܐ|
    block |ܘܫܵܘܝܲܬܼ ܕܬܸܗܘ̤ܐ ܢܵܛ̇ܪܲܬܼ ܓܲܙܵܐ ܕܡܘܿܠܟܵܢ ܚܲܝܹ̈ܐ ܀|
    block |܃ܡܘܼܠܟܵܢ ܚܲܝܹ̈ܐ ܛܥܝܼܢ ܗ̄ܘ̣ܵܐ ܝܲܥܩܘܿܒܼ ܒܙܵܘܥܲܝ̈ ܢܲܦܫܹܗ|
    block |ܘܲܚ̣ܘܲܩ ܒܐܘܼܪܚܵܐ ܘܲܚ̣ܙܵܐ ܚܸܙܘܵܐ ܒܫܘܼܪܵܝ ܐܘܼܪܚܹܗ ܀|
    block |܃ܚܙ̣ܵܐ ܣܸܒܿܠܬܼܵܐ ܕܩܵܝ̇ܡܵܐ ܒܐܲܪܥܵܐ ܘܪܹܫܵܗ̇ ܒܪܵܘܡܵܐ|
    block |ܘܐܲܠܵܗ ܟܠܵܐ ܠܥܸܠ ܡ̣ܢ ܪܵܘܡ̇ܐ ܕܐܲܪܝܼܟܼܘܼܬܼܵܗ̇ ܀|
    block |܃ܚ̣ܙܵܐ ܡܲܠܲܐܟܹ̈ܐ ܕܣܵܠ̇ܩܝܼܢ ܘܢܵܚ̇ܬܼܝܼܢ ܩܲܠܝܼܠܵܐܝܼܬܼ|
    block |ܘܲܡܫܲܡܠܹܝܢ ܗ̄ܘ̣ܵܘ ܨܸܒܼܝܵܢ ܡ̇ܪܝܵܐ ܕܫܲܕܲܪ ܐܸܢܘܿܢ ܀|
    block |܃ܗܵܢܵܐ ܗ̄ܘ̣ ܚܸܠܡܵܐ ܕܲܚܙ̣ܵܐ ܝܲܥܩܘܿܒܼ ܠܵܘ ܥܸܠܵܘܹ̈ܐ|
    block |ܘܟܲܕܼ ܕܲܡܝܼܟ ܗ̄ܘ̣ܵܐ ܚܙ̣ܵܐ ܠܲܚܙܵܬܼܵܐ ܕܠܵܐ ܡܸܬܼܚܲܙܝܵܐ ܀|
    block |܃ܠܵܐ ܗ̄ܘ̣ܵܐ ܒܥܲܝܢܹ̈ܐ ܚܙ̣ܵܐ ܠܣܸܒܿܠܬܼܵܐ ܘܠܵܐ ܠܪ̈ܘܼܚܵܢܹܐ|
    block |ܐܵܦܠܵܐ ܠܡܵܪܝܵܐ ܡܨܹܐ ܗ̄ܘ̣ܵܐ ܕܢܸܚܙܹܐ ܐܲܝܟ ܒܲܪܢܵܫܵܐ ܀|
    block |܃ܚܙܵܬܼܵܐ ܗ̄ܘ̣ܵܬܼ ܓܹܝܪ ܕܲܡܚܵܘܝܵܐ ܗ̄ܘ̣ܵܬܼ ܙܢܲܝ ܣܘܼܥܪ̈ܵܢܹܐ|
    block |ܘܲܡܒܲܕܿܩܵܐ ܗ̄ܘ̣ܵܬܼ ܥܲܠ ܡܲܚܲܬܿܬܹܿܗ ܘܥܲܠ ܡܲܣ̣ܿܩܬܹܿܗ ܀|
    block |܃ܠܹܗ ܡܠܲܒܸܿܒ̣ ܗ̄ܘ̣ܵܐ ܡܲܣܩܵܐ ܘܡܲܚܬܼܵܐ ܕܪ̈ܘܼܚܵܢܵܝܹܐ|
    block |ܘܡܲܠܸܦ ܗ̄ܘ̣ܵܐ ܠܹܗ ܕܠܵܐ ܬܸܡܐܲܢ ܠܹܗ ܒܥܲܡܠܵܐ ܕܐܘܼܪܚܹܗ ܀|
    block |܃ܘܐܸܢ ܪ̈ܘܼܚܵܢܹܐ ܫܚܝܼܩܝܼܢ ܣܲܓܿܝܼ ܒܣܘܼܥܪ̈ܵܢܲܝܗܘܿܢ|
    block |ܟܡܵܐ ܠܹܗ ܙܵܕܹܿܩ ܕܠܵܐ ܢܸܬܼܪܲܩܸܐ ܩܕܼܵܡ ܛܘܼܪ̈ܵܩܹܐ ܀|
    block |܃ܡܲܓܿܪܲܬܼ ܪܘܼܚܵܐ ܡܲܠܸܦ ܗ̄ܘ̣ܵܐ ܠܹܗ ܚܸܙܘܵܐ ܕܲܚܙ̣ܵܐ|
    block |ܘܕܲܡܣܲܝܒܲܪ ܕܹܝܢ ܥܬܼܝܼܕܼ ܕܲܢܩܲܒܸܿܠ ܐܲܓܼܪܵܐ ܕܥܲܠܵܘ̈ܗܝ ܀|
    block |܃ܒܗܲܝܡܵܢܘܼܬܼܵܐ ܘܣܲܒܼܪܵܐ ܘܚܘܼܒܵܐ ܡܫܲܪܲܪ ܗ̄ܘ̣ܵܐ ܠܹܗ|
    block |ܘܡܸܛܠ ܗܵܕܹܐ ܩܪ̣ܵܝܗܝ ܗ̄ܘ̣ܵܐ ܠܐܲܬܼܪܵܐ ܕܒܹܝܬܼ ܐܲܠܵܗܵܐ ܀|
  block
    block |܃ܒܹܝܬܼ ܐܲܠܵܗܵܐ ܟܲܢܝܵܗ̇ ܠܕܸܘܼܟܿܬܼܵܐ ܕܚܸܙܘܵܐ ܕܲܚ̣ܙܵܐ|
    block |ܘܲܢܕܲܪ ܢܸܕܼܪܵܐ ܕܲܢܫܲܡܠܹܐ ܒܹܗ ܙܢܲܝ̈ ܡܲܥܣܵܪܹ̈ܐ ܀|
    block |܃ܚ̣ܙܵܐ ܬܘܼܒܼ ܚܸܙܘܵܐ ܕܕܸܵܡܹ̇ܐ ܠܗܵܢܵܐ ܒܫܘܼܠܵܡ ܥܲܡܠܵܘ̈ܗܝ|
    block |ܕܡܲܠܸܦ ܗ̄ܘ̣ܵܐ ܠܹܗ ܡ̇ܐ ܕܐܲܠܦܹܗ ܒܫܘܼܪܵܝ ܐܘܼܪܚܹܗ ܀|
    block |܃ܥܪܘܼܩܝܵܐ ܪܗܝܼܒܼܵܐ ܥ̣ܪܲܩ ܟܲܕܼ ܢܵܦܹ̇ܩ ܡ̣ܢ ܒܹܝܬܼ ܠܵܒܼܵܢ|
    block |ܘܕܼܵܡܹ̇ܐ ܗ̄ܘ̣ܵܐ ܛܵܒܼ ܠܗܵܝ̇ ܡܲܚܲܬܿܬܼܵܐ ܕܲܠܒܹܝܬܼ ܢܲܗܪ̈ܝܼܢ ܀|
    block |܃ܒܹܗ ܒܲܥܪܘܼܩܝܹܗ ܚܙ̣ܵܐ ܡܲܫܪܝܼܬܼܵܐ ܕܲܫܡܲܝܵܢܹ̈ܐ|
    block |ܕܲܡܥܲܗܕܹܝܢ ܠܹܗ ܥܲܠ ܗܵܘ̇ ܚܸܙܘܵܐ ܕܲܚܙ̣ܵܐ ܒܒܹܝܬܼ ܐܹܝܠ ܀|
    block |܃ܚܙ̣ܵܐ ܕܲܕܼܚܝܼܠܵܐ ܚܙܵܬܼܵܐ ܕܛܲܟܼܣܹ̈ܐ ܕܲܡܫܲܡܫܝܼܢ ܗ̄ܘ̣ܵܘ|
    block |ܘܲܩܪܸ݂ܒܼ ܘܐܸܚܲܝܼܕܼ ܠܪܹܫܵܐ ܕܲܒܼܗܘܿܢ ܐܲܝܟ ܕܲܠܓܲܒܼܪܵܐ ܀|
    block |܃ܕܲܪܵܐ ܚܠܝܼܨܵܐ ܐܸܚܲܝܼܕܼ ܥܲܡܹܗ ܕܪܘܼܚܵܢܵܝܵܐ|
    block |ܘܡܸܬܼܟܼܬܲܫ ܗ̄ܘ̣ܵܐ ܕܢܸܣܲܒܼ ܡܸܢܹܗ ܚܹܝܠ ܒܘܼܪ̈ܟܵܬܼܵܐ ܀|
    block |܃ܒܲܪܸܟܲܝܗܝ ܠܲܡ ܐܸܡܲܪ ܝܲܥܩܘܿܒܼ ܠܪܘܼܚܵܢܵܝܵܐ|
    block |ܘܫܲܐ ܠܹܗ ܡ̇ܢܵܘ̇ ܫܡܵܐ ܕܲܩܢܘܿܡ̇ܟ ܘܐܸܡ݂ܲܪ ܝܲܥܩܘܿܒܼ ܀|
    block |܃ܠܵܐ ܠܲܡ ܡܸܟܹܿܝܠ ܢܸܬܼܟܲܢܹܐ ܠܵܟ ܗܵܢ ܟܘܼܢܵܝܵܐ|
    block |ܐܸܠܵܐ ܢܸܗܘܹܐ ܫܵܡܟ ܝܼܣܪܵܝܸܠ ܚܙ̣ܵܐ ܠܐܲܠܵܗܵܐ ܀|
    block |܃ܠܵܘ ܠܐܲܠܵܗܵܐ ܚܙ̣ܵܐ ܒܲܪ ܐܝܼܣܚܵܩ ܓܘܼܫܡܵܢܵܐܝܼܬܼ|
    block |ܐܠܵܐ ܚܸܙܘܵܐ ܕܡܸܬܼܡܲܠܲܠ ܗ̄ܘ̣ܵܐ ܒܫܸܡ ܐܲܠܵܗܵܐ ܀|
    block |܃ܒܪܸ̈ܓܼܫܹܐ ܚܙ̣ܵܝܗܝ ܗ̄ܘ̣ܵܐ ܗܵܢܵܐ ܚܸܙܘܵܐ ܟܹܐܢܵܐ ܝܲܥܩܘܿܒܼ|
    block |ܘܐܲܝܟ ܕܲܠܓܲܒܼܪܵܐ ܠܒ݂ܲܟ ܗ̄ܘ̣ܵܐ ܒܐܝܼܕܼܵܘ̈ܗܝ ܠܪܘܼܚܵܢܵܝܵܐ ܀|
    block |܃ܗܘ̤ ܪܘܼܚܵܢܵܐ ܡܲܠܸܦ ܗ̄ܘ̣ܵܐ ܠܹܗ ܕܢܹܐܚܘܿܕܼ ܕܲܪܵܐ|
    block |ܕܡ̇ܐ ܕܚܵܣܹ̇ܢ ܠܹܗ ܢܸܕܴܲܥ ܕܲܡܨܹܐ ܠܡܸܚܣܲܢ ܠܐܲܚܘܼܗܝ ܀|
    block |܃ܗܵܕܹܿܐ ܗ̄ܝܼ ܥܸܠܬܼܵܐ ܕܕܼܪܵܪܘܼܬܼܵܐ ܕܲܗܘ̤ܵܐܼ ܗܵܪܟܵܐ|
    block |ܕܲܡܥܲܗܕܼܵܐ ܗ̄ܘ̣ܵܬܼ ܥܲܠ ܗܵܘ̇ ܚܸܙܘܵܐ ܕܲܒܼܣܸܒܿܠܬܼܵܐ ܀|
    block |܃ܚܲܕܼ ܗ̄ܘ̣ ܢܝܼܫܵܐ ܕܗܵܘ̇ ܒܘܼܕܵܩܵܐ ܘܲܕܼܗܵܢ ܕܲܬܼܢܵܢ|
    block |ܬܲܡ̇ܢ ܚܸܠܡܵܐ ܘܗܵܪܟܵܐ ܚܸܙܘܵܐ ܕܲܒܼܥܸܠܵܘܹ̈ܐ ܀|
    block |܃ܒܥܸܠܵܘܹ̈ܐ ܚܙ̣̰ܵܗ̇ ܠܗܵܝ̇ ܡܲܫܪܝܼܬܼܵܐ ܕܲܫܡܲܝܵܢܹ̈ܐ|
    block |ܘܟܲܢܝܗ̇ ܠܕܼܘܼܟܿܬܼܵܐ ܒܫܸܡ ܣܘܼܥܪܵܢܵܐ ܕܝܼܠܹܗ ܕܚܸܘܙܵܐ ܀|
    block |܃ܦܢܘܼܐܹܝܠ ܟܲܢܝܵܗ̇ ܠܕܼܘܼܟܲܬܼ ܚܸܙܘܵܐ ܕܐܸܬܼܚܵܘܝܼ ܠܹܗ|
    block |ܥܲܠ ܗܵܝ̇ ܕܲܚ̣ܙܵܐ ܠܪܘܼܚܵܢܵܝܵܐ ܐܲܦܝܼ̈ܢ ܒܐܲܦܝܼ̈ܢ ܀|
    block |܃ܠܪܘܼܚܵܢܵܐ ܗ̄ܘ̣ܵܘ ܕܲܚܙܵܐ ܘܐܸܚܲܝ̣ܕܼ ܓܘܼܫܡܵܢܵܐܝܼܬܼ|
    block |ܘܠܵܘ ܠܲܟܼܝܵܢܵܐ ܕܲܒܼܪ̣ܵܐ ܒܪܝܼܬܼܵܐ ܡ̣ܢ ܠܵܟ ܡܸܕܹܿܡ ܀|
    block |܃ܠܵܐ ܡܸܬܼܚܲܙܝܵܐ ܗܵܝ̇ ܐܝܼܬܼܘܼܬܼܵܐ ܡ̣ܢ ܚܲܙܵܝܹ̈ܐ|
    block |ܘܠܵܐ ܚܲܙܵܝܹ̈ܐ ܡܨܹܝܢ ܕܲܢܚܘܼܪܘܼܢ ܒܲܓܼܢܝܼܙܘܼܬܹܗ ܀|
    block |܃ܠܟܹܐܢܹ̈ܐ ܐܲܠܸܦ ܒܐܸܣܟܹܿܝܡ ܚܸܙܘܵܐ ܫܸܡ ܐܝܼܬܼܘܼܬܹܗ|
    block |ܕܢܲܪܡܹܐ ܛܢܵܢܵܐ ܒܲܕܠܵܐ ܟܹܐܢܝܼ̈ܢ ܕܢܸܗܘܘܿܢ ܟܹܐܢܹ̈ܐ ܀|
    block |ܟܹܐܝܢ ܗ̄ܘ̣ܵܐ ܝܲܥܩܘܿܒܼ ܘܲܪܚܝܼܡܝܼܢ ܗ̄ܘ̣ܵܘ ܙܢܲܝ̈ ܕܘܼܒܵܪ̈ܵܘܗܝ܃|
  block
    block |ܘܫܲܦܝܼܪ ܣ̣ܵܡ ܠܹܗ ܫܡܵܐ ܚܲܙܵܝܵܐ ܕܐܲܠܵܗܘܼܬܼܵܐ ܀|
    block |܃ܒܥܲܝܢܵܐ ܕܪܘܼܚܵܐ ܚܵܘܝܹܗ ܚܙܵܬܼܵܐ ܠܵܐ ܡܓܲܫܲܡܬܵܐ|
    block |ܘܐܲܠܦܹܗ ܛܲܟܼܣܵܐ ܕܲܢܨܘܼܪ ܕܘܼܡܝܵܗ̇ ܩܕܼܵܡ ܚܲܙܵܝܹ̈ܐ ܀|
    block |܃ܚܲܝܠܵܐ ܪܲܒܵܐ ܩܢܹܐ ܗ̄ܘ̣ܵܐ ܚܸܙܘܵܐ ܕܐܸܬܼܚܵܘܝܼ ܠܹܗ|
    block |ܘܝܲܗ̄ܒܹܿܗ ܠܲܒܼܢܵܘ̈ܗܝ ܐܲܝܟ ܝܵܪܬܿܘܼܬܼܵܐ ܕܡ̣ܢ ܐܲܠܵܗܵܐ ܀|
    block |܃ܒܪܘܼܚ ܒܲܪܸܟ ܗ̄ܘ̣ܵܐ ܟܹܐܢܵܐ ܠܲܒܼܢܵܘ̈ܗܝ ܐܲܝܟ ܕܐܸܬܼܦܲܩܲܕܼ|
    block |ܘܲܓܼܠ̣ܵܐ ܘܒܲܕܹܿܩ ܥܲܠ ܫܘܼܠܵܡܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܪܘܼܚܵܢܵܐܝܼܬܼ ܚܵܪ̣ ܐܵܦ ܝܵܘܣܸܦ ܒܲܕܼܪ̈ܲܚܝܼܩܵܢ|
    block |ܘܦܲܫܸܡ ܐܸܢܹܝܢ ܚܸܙܘܵܐ ܕܟܲܦܹ̈ܐ ܘܲܕܢܲܗܝܼܪܹ̈ܐ ܀|
    block |܃ܪܲܒܿܘܼܬܼ ܕܲܪܓܹܗ ܘܡܘܼܟܵܟ ܐܲܚܵܘ̈ܗܝ ܨܵܪ ܗ̄ܘ̣ܵܐ ܒܚܸܠܡܵܘ̈ܗܝ|
    block |ܕܗܘ̤ ܡܸܬܼܪܲܡܪܲܡ ܘܐܲܚܵܘ̈ܗܝ ܢܵܚ̇ܬܼܝܼܢ ܠܕܲܪܓܼܵܐ ܕܥܲܒܼ̈ܕܹܿܐ ܀|
    block |܃ܒܟܼܠ ܐܸܣܟܹܿܡܝܼ̈ܢ ܡܚܲܟܹܿܡ ܗ̄ܘ̣ܵܐ ܠܗܘܿܢ ܡ̇ܪܝܵܐ ܠܥܲܒܼܕܵܘ̈ܗܝ|
    block |ܕܢܸܗܘܘܿܢ ܣܵܗ̈ܕܹܿܐ ܕܲܒܛܝܼܠܘܼܬܹܗ ܕܲܠܘܬܼ ܐ̄ܢܵܫܵܐ ܀|
    block |܃ܚܲܕܼ ܡ̣ܢ ܣܵܗ̈ܕܹܿܐ ܕܲܒܼܛܝܼܠܘܼܬܹܗ ܣ̣ܵܡܹܗ ܠܐܝܼܘܿܒܼ|
    block |ܘܛܵܒܼ ܡ̣ܢ ܟܠܢܵܫ ܠܵܚܹ̇ܡ ܗ̄ܘ̣ܵܐ ܠܹܗ ܫܸܡ ܣܵܗܕܿܘܼܬܹܗ ܀|
    block |܃ܣܵܗܕܵܐ ܒܚܝܼܪܵܐ ܗܘ̤ܵܐ ܒܲܪ ܥܹܣܘܿ ܡܙܲܒܸܿܢ ܕܲܪܓܹܗ|
    block |ܘܚܵܘܝܼ ܕܲܡܨܹܝܢ ܒܢܲܝ̈ ܥܵܘܵܠܹ̈ܐ ܕܢܸܗܘܘܿܢ ܟܹܐܢܹ̈ܐ ܀|
    block |܃ܟܹܐܝܢ ܗ̄ܘ̣ܵܐ ܐܝܼܘܿܒܼ ܘܫܲܪܝܼܪܵܐ ܗ̄ܘ̣ܵܬܼ ܗܲܝܡܵܢܘܼܬܹܗ|
    block |ܘܫܲܦܝܼܪ ܣ̣ܵܡܹܗ ܢܒܼܝܼܵܐ ܠܲܫܡܹܗ ܒܲܣܦܲܪ ܟܹܐܢܹ̈ܐ ܀|
    block |܃ܠܟܹܐܢܹ̈ܐ ܝ̣ܿܩܲܪ ܨܸܒܼܝܵܢ ܟܲܣܝܵܐ ܒܟܼܠܗܘܼܢ ܕܵܪܹ̈ܐ|
    block |ܘܨܵܪ̣ ܟܹܐܢܘܼܬܼܗܘܿܢ ܒܲܕܼܡܘܼܬܼ ܨܲܠܡܵܐ ܩܕܼܵܡ ܚܲܙܵܝܹ̈ܐ ܀|
    block |܃ܨܠܸܡ ܟܹܐܢܘܼܬܹܗ ܨܵܪ̣ ܒܹܗ ܒܡܘܼܫܹܐ ܟܹܐܝܢ ܨܸܒܼܝܵܢܵܐ|
    block |ܘܣܵܝ̣ܡܹܗ ܕܢܸܗܘܹܐ ܣܵܦ̇ܪܵܐ ܡܗܝܼܪܵܐ ܕܲܣܬܼܝܼܪ̈ܵܬܹܗ ܀|
    block |܃ܛܵܒܼ ܡ̣ܢ ܟܠܢܵܫ ܓܠ̣ܵܐ ܠܹܗ ܐ̄ܪ̈ܵܙܹܐ ܕܲܣܬܿܝܼܪ̈ܵܬܹܗ|
    block |ܘܐܲܪܝܼܡ ܕܲܪܓܹܗ ܠܥܸܠ ܡ̣ܢ ܕܲܪ̈ܓܹܐ ܕܲܟܼܢܵܘܵܬܹ̈ܐ ܀|
    block |܃ܪܲܒܿ ܚܲܙܝܹ̈ܐ ܕܲܣܬܝܼܪ̈ܵܬܹܗ ܥܲܒܼ݂ܕܹܿܗ ܒܐܲܪܥܵܐ|
    block |ܘܐܲܠܦܹܗ ܕܲܢܨܘܼܪ ܠܠܵܐ ܓܲܠ̈ܝܵܬܼܵܐ ܐܲܝܟ ܓܲܠ̈ܝܵܬܼܵܐ ܀|
    block |܃ܚܙܵܬܼܵܐ ܕܢܘܼܪܵܐ ܨܵܪ̣ ܠܹܗ ܒܛܘܼܪܵܐ ܩܕܼܵܡ ܒܒܼܵܬܹ̈ܗ|
    block |ܘܡܸܢܵܗ̇ ܕܡܘܼܪܵܐ ܝܲܒܸܿܠ ܨܹܐܕܵܘܗܝ ܩܵܠܵܐ ܕܲܫܡܹܗ ܀|
    block |܃ܒܐܵܕܼܫܵܐ ܫܝܼܛܵܐ ܚܙܵܗܝ ܠܲܚܙܵܬܵܐ ܕܐܸܬܼܚܵܘܝܲܬ̤ ܠܹܗ|
    block |ܒܣܲܢܝܵܐ ܕܲܣܢܹܐ ܘܠܲܝܬܿ ܒܹܗ ܦܹܐܪܹ̈ܐ ܕܗܲܢܝܼܐܘܼܬܼܵܐ ܀|
    block |܃ܒܡܸܕܹܿܡ ܕܲܒܼܣܸܐ ܡܥܵܕܼ ܒܪܵܘܿܝܵܐ ܡܚܵܘܹܐ ܚܲܝܠܹܗ|
    block |ܕܢܵܠܸܦ ܠܐ̄ܢܵܫܵܐ ܕܡ̣ܢ ܠܵܐ ܡܸܕܸܿܡ ܒܪ̣ܵܗ̇ ܠܲܒܼܪܝܼܬܼܵܐ ܀|
    block |܃ܡܝܲܬܲܪ ܡܸܕܹܿܡ ܡ̣ܢ ܠܵܐ ܡܸܕܹܿܡ ܟܡܵܐ ܐܸܢ ܫܝܼܛܵܐ ܗ̄ܘ̣|
    block |ܐܲܟܼܡܵܐ ܕܫܲܪܝܼܪ ܩܢܘܿܡ̇ܐ ܕܩܵܐܹ̇ܡ ܡ̣ܢ ܛܸܠܵܠܵܐ ܀|
    block |ܒܣܲܢܝܵܐ ܫܝܼܛܵܐ ܚܵܘܝܼ ܠܡܘܼܫܹܐ ܚܙܵܬܼܵܐ ܕܬܲܗܪܵܐ܃|
  block
    block |ܢܘܼܪܵܐ ܘܣܲܢܝܵܐ ܘܣܲܢܝܵܐ ܒܢܘܼܪܵܐ ܘܠܵܐ ܡܸܬܿܛܲܠܲܩ ܀|
    block |܃ܚܙܵܬܼܵܐ ܘܩܵܠܵܐ ܡܵܬܼܒܲܕܿܩܝܼܢ ܗ̄ܘ̣ܵܘ ܡ̣ܢ ܓܵܘ ܢܘܼܪܵܐ|
    block |ܘܓܼܘܼܫܡܵܢܵܐܝܼܐܼ ܡܸܬܼܒܲܩܸܐ ܗ̄ܘ̣ܵܐ ܒܚܸܙܘܵܐ ܘܒܵܩܵܐ ܀|
    block |܃ܡܘܼܫܹܐ ܩܪ̣ܵܐ ܠܹܗ ܩܵܠܵܐ ܠܝܼܣܲܪܠܵܝܵܐ|
    block |ܘܚܵܘܝܹܗ ܕܝܵ̇ܕܲܥ ܕܡܲܢ̣ܘܼ ܘܒܲܪ ܡܲܢ ܘܚܵܘܝܹܗ ܛܘܼܗܡܹܗ ܀|
    block |܃ܐ̄ܢܵܫ ܐ̄ܢܵܫ ܡ̇ܪܝܵܐ ܕܒܹܝܬܼ ܐܲܒܼܵܗܲܝ̈ܟ ܐܸܡ݂ܲܪ ܗ̄ܘ̣ܵܐ ܠܹܗ|
    block |ܘܐܸܬܚܹܝܬܼ ܕܐܸܦܪܘܿܩ ܙܲܪܥܹܗ ܕܐܲܒܼܪܵܡ ܡ̣ܢ ܥܲܒܼܕܿܘܼܬܼܵܐ ܀|
    block |܃ܗܵܠܹܝܢ ܒܪܼ̈ܫܹܐ ܡܸܫܬܹܿܡ̈ܥܵܢ ܗ̣̄ܘܲܝ̈ ܠܡܸܬܼܪܲܓܼܫܵܢܵܐ|
    block |ܘܒܲܦܓܲܪ ܘܲܒܼܪܘܼܚ ܡܸܬܼܚܲܙ̈ܝܵܢ ܗ̣̄ܘܲܝ̈ ܠܡܸܬܼܚܲܙܝܵܢܵܐ ܀|
    block |܃ܒܐܵܬܼܵܐ ܓܫܝܼܡܬܵܐ ܐܵܠܦܹܗ ܚܲܝܠܵܐ ܕܫܸܡ ܡ̇ܪܘܼܬܹܗ|
    block |ܘܫܲܚܠܸܦ ܚܘܼܛܪܵܐ ܘܥܲܒܼ݂ܕܹܿܗ ܚܸܘܝܵܐ ܫܲܪܝܼܪܵܐܝܼܬܼ ܀|
    block |܃ܒܹܗ ܒܗܵܢ ܚܘܼܛܪܵܐ ܪܕܼܵܐ ܠܡܸܨܪ̈ܝܹܐ ܒܲܥܣܲܪ ܡܲܚ̈ܘܵܢ|
    block |ܘܒܹܗ ܦܠܲܓܼ ܝܲܡܵܐ ܘܲܥܒ݂ܲܪ ܥܲܡܵܐ ܐܲܝܟ ܕܲܒܼܝܲܒܼܫܵܐ ܀|
    block |܃ܠܵܐ ܗ̄ܘ̣ܵܐ ܚܘܼܛܪܵܐ ܩܢܹܐ ܗ̄ܘ̣ܵܐ ܚܲܝܠܵܐ ܕܫܹܡ ܡ̇ܪܘܼܬܹܗ|
    block |ܐܸܠܵܐ ܚܲܝܠܵܐ ܐܲܠܵܗܵܝܵܐ ܣܥ݂ܲܪ ܒܹܗ ܗܵܠܹܝܢ ܀|
    block |܃ܒܹܗ ܒܗܵܢ ܚܲܝܠܵܐ ܚܲܠܝܼ ܡܲܝ̈ܵܐ ܕܡܲܪܝܼܪܝܼܢ ܗ̄ܘ̣ܵܘ|
    block |ܘܲܒܼܦܘܼܩܕܵܢܹܗ ܐܲܣܸܩ ܣܲܠܘܲܝ ܘܐܲܚܸܬܼ ܡܲܢܢܵܐ ܀|
    block |܃ܒܹܗ ܒ̣ܙܲܥ ܟܹܐܦܵܐ ܘܐܲܪܕܲܝܼ ܡܲܝܵ̈ܐ ܡ̣ܢ ܛܲܪܵܢܵܐ|
    block |ܘܡܲܠܝܼ ܠܥܲܡܵܐ ܣܘܼܢܩܵܢ ܫܸܩܝܵܐ ܘܫܘܼܟܠܵܝ ܚܘܼܒܵܐ ܀|
    block |܃ܚܹܝܠ ܪܲܒܿܘܼܬܹܗ ܚܵܘܝܼ ܠܟܼܠܵܐ ܒܗܵܠܹܝܢ ܕܲܣܥ݂ܲܪ|
    block |ܘܬܲܪܓܸܿܡ ܐܸܢܹܝܢ ܒܐܝܼܕܲܝ̈ ܓܲܒܼܪܵܐ ܠܲܥܓܵܐ ܘܦܹܐܩܵܐ ܀|
    block |܃ܓܲܒܼܪܵܐ ܦܹܐܩܵܐ ܓ݂ܒܼܵܐ ܡ̣ܢ ܟܠܹܗ ܟܝܵܢ ܡ̇ܝܘܿܬܹ̈ܐ|
    block |ܘܲܓܼܠ̣ܵܐ ܒܐܝܼܕܹܗ ܚܹܝܠ ܐܝܼܬܼܘܼܬܹܗ ܘܬܼܘܼܩܵܢ ܟܠܵܐ ܀|
    block |܃ܡ̇ܪܝܵܐ ܕܲܬܼܪܹܝܢ ܣ̣ܵܡܹܗ ܒܐܲܪܥܵܐ ܟܝܵܢ ܡ̇ܝܘܿܬܹ̈ܐ|
    block |ܘܝܲܗ̄ܒܼ ܒܹܗ ܚܲܝܠܵܐ ܕܢܸܬܢܹܐ ܒܛܲܟܼܣܵܐ ܬܘܼܩܵܢ ܥܵܠܡܹ̇ܐ ܀|
    block |܃ܬܘܼܩܵܢ ܥܵܠܡܹ̈ܐ ܚܵܘܝܹܗ ܒܛܘܼܪܵܐ ܪܘܼܚܵܢܵܐܝܼܬܼ|
    block |ܕܐܲܝܟܲܢ ܬܸܩܢܲܬ̤ ܒܪܝܼܬܼܵܐ ܒܪܵܫܝܼܬܼ ܡ̣ܢ ܠܵܐ ܡܸܕܹܿܢ ܀|
    block |܃ܪܸܚܡܲܬܼ ܗܵܠܹܝܢ ܫ̣ܚܲܩܬܹܗ ܠܗܵܘܢܹܗ ܕܝܼܣܲܪ ܠܵܝܵܐ|
    block |ܘܫܲܪܝܼ ܕܲܢܦܝܼܣ ܕܚܵܘܵܢܝ ܫܘܼܒܼܚܵܐ ܕܐܲܠܵܗܗܘܼܬܼܵܟ ܀|
    block |܃ܐܲܝܟ ܕܲܠܐ̄ܢܵܫܵܐ ܣܒ݂ܲܪ ܗ̄ܘ̣ܵܐ ܡܘܼܫܹܐ ܕܚܵܙܹ̇ܐ ܗ̄ܘ̣ܵܐ ܠܹܗ|
    block |ܘܠܵܐ ܝܵ̇ܕܲܥ ܗ̄ܘ̣ܵܐ ܕܠܵܐ ܡܸܬܼܚܲܙܝܵܐ ܗܵܝ̇ ܟܲܣܝܘܼܬܼܵܐ ܀|
    block |ܐܲܝܟ ܕܲܠܪܵܚ̇ܡܵܐ ܚܵܘܝܹܗ ܚܠܵܦ ܟܲܣܝܘܼܬܹܗ܃|
  block
    block |ܘܨܵܪ̣ ܬܲܚܘܝܼܬܼܵܐ ܕܪܲܒܿܘܼܬܼ ܫܘܼܒܼܚܹܗ ܕܐܲܦܵܘ̈ܗܝ ܀|
    block |܃ܚܙܵܬܼܵܐ ܕܫܘܼܒܼܚܹܗ ܥܒ݂ܲܕܼܬܹܗ ܠܦܹܐܩܵܐ ܫܒܼܝܼܚ ܡ̣ܢ ܟܠܢܵܫ|
    block |ܘܠܵܐ ܣܦܲܩ̣ ܥܲܝܢܹ̈ܐ ܒܸܣܪ̈ܵܢܝܵܬܼܵܐ ܕܲܢܚܘܼܪ̈ܵܢ ܒܹܗ ܀|
    block |܃ܠܵܘ ܠܐܲܠܵܗܵܐ ܚ̣ܙܵܐ ܡܝܘܿܬܼܵܐ ܒܸܣܪܵܢܵܐܝܼܬܼ|
    block |ܕܗܵܕܹܐ ܥܲܣܩܵܐ ܘܠܵܐ ܡܸܬܿܕܲܪܟܵܐ ܡ̣ܢ ܡܵܠܵܠܹ̈ܐ ܀|
    block |܃ܫܘܼܒܼܚܹܗ ܚܵܘܝܹܗ ܚܲܝܠܵܐ ܕܲܟܼܣܸܐ ܡ̣ܢ ܟܠ ܒܸܪ̈ܝܵܢ|
    block |ܕܢܸܗܘܹܐ ܝܵ̇ܕܲܥ ܕܐܲܠܵܗܘܼܬܹܗ ܠܵܐ ܡܸܬܿܕܲܪܟܵܐ ܀|
    block |܃ܡܲܠܲܐܟܼܵܐ ܗ̄ܘ̣ܵܐ ܕܲܡܫܲܡܸܫ ܗ̄ܘ̣ܵܐ ܕܘܼܟܲܬܼ ܡ̇ܪܝܵܐ|
    block |ܘܗܘ̤ ܡܚܵܘܹܐ ܗ̄ܘ̣ܵܐ ܚܙܵܬܼܵܐ ܕܬܲܗܪܵܐ ܠܥܹܝܢ ܙܲܝܚܹ̈ܐ ܀|
    block |܃ܕܝܼܠܹܗ ܐܸܢܹܝܢ ܟܠܗܹܝܢ ܕܲܗܘܲܝ̈ ܒܛܘܼܪܵܐ ܕܣܝܼܢܲܝ|
    block |ܘܠܲܝܬܿ ܒܲܪܬܼ ܩܵܠܵܐ ܕܲܫ̣ܡܲܥ ܡܘܼܫܹܐ ܕܠܵܘ ܗܘ̤ ܠܲܥܙܵܗ̇ ܀|
    block |܃ܦܵܘܠܘܿܣ ܣܵܗܹ̇ܕܼ ܕܡܲܠܲܐܟܼܵܐ ܗ̄ܘ̣ܵܐ ܕܝܲܗ̄ܒܼ݂ ܢܵܡܘܿܣܵܐ|
    block |ܠܵܐ ܗ̄ܘ̣ܵܐ ܕܗܘ̤ ܝܲܗ̄ܒܼ݂ ܐܸܠܵܐ ܕܒܼܐܝܼܕܼܵܘ̈ܗܝ ܡܸܬܼܡܲܠܲܠ ܗ̄ܘ̣ܵܐ ܀|
    block |܃ܠܹܗ ܠܡܲܠܲܐܟܼܵܐ ܡܙܝܼܥ ܗ̄ܘ̣ܵܐ ܪܸܡܙܵܐ ܐܲܠܵܗܝܵܐ|
    block |ܘܲܡܬܲܪܓܸܿܡ ܗ̄ܘ̣ܵܐ ܙܢܲܝ̈ ܢܵܡܘܿܣܵܐ ܒܐܸܕܼܢܲܝ̈ ܡܘܼܫܹܐ ܀|
    block |܃ܐܲܝܟ ܡܸܨܥܵܝܵܐ ܥܒܼܝܼܕܼ ܗ̄ܘ̣ܵܐ ܡܘܼܫܹܐ ܒܹܝܬܼ ܠܹܗ ܠܥܲܡܵܐ|
    block |ܘܲܡܦܲܫܸܩ ܗ̄ܘ̣ܵܐ ܘܲܡܡܲܠܸܠ ܗ̄ܘ̣ܵܐ ܪܘܼܚܵܢܵܐܝܼܬܼ ܀|
    block |܃ܐܲܝܟ ܕܒܼܐܘܿܪܓܵܢܘܿܢ ܢܵܩܹ̇ܫ ܗ̄ܘ̣ܵܐ ܒܹܗ ܪܘܼܚܵܐ ܒܦܘܼܡܹܗ|
    block |ܘܡܲܡܲܠܸܠ ܗ̄ܘ̣ܵܐ ܩܵܠܹ̈ܐ ܫܒܼܝܼܚܹ̈ܐ ܒܐܸܕܢܲܝ̈ ܥܲܡܵܐ ܀|
    block |܃ܐܘܿ ܠܗܵܘ̇ ܚܲܝܠܵܐ ܠܵܐ ܩܢܹܐ ܩܵܠܵܐ ܡܸܬܼܪܲܓܼܫܵܢܵܐ|
    block |ܕܲܡܬܲܪܓܸܿܡ ܗ̄ܘ̣ܵܐ ܙܢܲܝ̈ ܨܸܒܼܝܵܢܹܗ ܒܲܥܒܼܵܕܼ ܐܝܼܕܵܘ̈ܗܝ ܀|
    block |܃ܬܠܵܬܼ ܙܲܒܼܢܵܬܼܵܐ ܣܵܥ̇ܲܪ ܗ̄ܘ̣ܵܐ ܠܵܗ̇ ܠܣܵܥܘܿܪܘܼܬܹܗ|
    block |ܨܹܝܕܼ ܪ̈ܘܼܚܵܢܹܐ ܘܨܹܝܕܼ ܒܲܪ ܥܲܡܪ̈ܲܡ ܘܲܒܼܢܲܝ̈ ܥܲܡܹܗ ܀|
    block |܃ܡ̣ܢ ܚܲܕܼ ܠܲܐ̄ܚܪܹܝܢ ܡܝܲܒܸܿܠ ܗ̄ܘ̣ܵܐ ܠܹܗ ܠܠܸܥܙܵܐ ܕܥܲܡܹܗ|
    block |ܒܲܕܼܡܘܼܬܼ ܡܲܠܟܵܐ ܕܦܵܩܹ̇ܕܼ ܠܲܐ̄ܚܪܹܝܢ ܘܲܐ̄ܚܪܹܝܢ ܠܲܐ̄ܚܪܹܝܢ ܀|
    block |܃ܗܘ̤ ܐܲܝܟ ܡܲܠܟܵܐ ܡܸܙܕܲܝܲܚ ܗ̄ܘ̣ܵܐ ܡ݂ܢ ܪ̈ܘܼܚܵܢܹܐ|
    block |ܘܪ̈ܚܵܢܵܝܹܐ ܡܝܲܒܿܠܝܼܢ ܡܸܠܵܘ̈ܗܝ ܠܐܲܪ̈ܥܵܢܵܝܹܐ ܀|
    block |܃ܕܘܼܟܲܬܼ ܪ̈ܓܼܠܵܘܗܝ ܚܵܘܝܼ ܒܛܘܼܪܵܐ ܐܲܝܟ ܦܲܓܼܪܵܢܵܐ|
    block |ܘܟܲܕܼ ܠܲܝܬܿ ܦܲܓܼܪܵܐ ܨܵܪ̣ ܕܸܡ̈ܘܵܬܼܵܐ ܦܲܓܼܪ̈ܵܢܝܵܬܼܵܐ ܀|
    block |܃ܣܲܩܪܵܐ ܚܕܲܬܵܐ ܝܲܗ̄ܒܼ݂ ܠܐܘܿܪܓܵܢܘܿܢ ܕܚܵܘܝܼ ܒܲܫܡܹܗ|
    block |ܕܲܟܼܬܼܝܼܒܼܵܐ ܗ̄ܘ̣ܵܬܼ ܒܐܲܪܬܹܿܝܢ ܠܘܼܚܹ̈ܐ ܡܸܟܵܐ ܘܡܸܟܵܐ ܀|
    block |܃ܐܲܠܦܵܐ ܒܹܝܛܵܐ ܒܲܟܵܪ̈ܵܬܼܵܐ ܟܬܼܝܼ̈ܒܼܵܢ ܗ̣̄ܘܲܝ̈ ܒܗܹܝܢ|
    block |ܘܩܲܕܿܝܼ̈ܡܵܢ ܗ̣̄ܘܲܝ̈ ܠܟܼܠ ܐܵܬܼ̈ܘܵܬܼܵܐ ܕܲܒܼܟܼܠ ܣܸܦܪ̈ܝܼܢ ܀|
    block |ܪܲܒܿ ܪ̈ܲܒܵܢܹܐ ܥܲܒܼ݂ܕܹܿܗ ܠܡܘܼܫܹܐ ܒܹܝܬܼ ܐܲܪ̈ܥܵܢܹܐ܃|
  block
    block |ܘܗܘ̤ ܗܓܼܵܐ ܠܘܼܩܕܼܵܡ ܗܸܓܼܝܵܢ ܡܸܠܵܘ̈ܗܝ ܒܲܟܼܬܼܝܼ̈ܒܼܵܬܼܵܐ ܀|
    block |܃ܗܵܘ̇ ܦܘܼܩܕܵܢܵܐ ܕܨܵܪ̣ ܒܸܪ̈ܝܵܬܵܐ ܡ̣ܢ ܠܵܐ ܡܸܕܹܿܡ|
    block |ܗܘ̤ ܟܬ݂ܲܒܼ ܐܸܢܹܝܢ ܠܵܘ ܒܐܝܼ̈ܕܲܝܵܐ ܐܸܠܵܐ ܒܪܸܡܙܵܐ ܀|
    block |܃ܠܵܘ ܐܝܼ̈ܕܲܝܵܐ ܦܲܓܼܪ̈ܵܢܝܵܬܼܵܐ ܩܢܹܐ ܒܵܪܘܿܝܵܐ|
    block |ܐܲܟܼܡܵܐ ܕܲܟܼܬܼܝܼܒܼ ܕܐܝܼܕܼܵܐ ܕܡ̇ܪܝܵܐ ܟܸܬܼ݂ܒܲܬ̤ ܐܸܢܹܝܢ܀|
    block |܃ܒܐܸܣܟܹܿܝܡ ܐܝܼ̈ܕܹܐ ܡܥܵܕܼ ܡܸܬܼܚܲܫܲܚ ܒܟܼܠ ܐܸܣܟܹܿܡܝܼ̈ܢ|
    block |ܠܦܘܼܬܼ ܕܐܵܦ ܐ̄ܢܵܫܵܐ ܒܐܝܼܪܹ̈ܐ ܣܵܥ̇ܪܝܼܢ ܣܘܼܥܪ̈ܵܢܲܝܗܘܿܢ ܀|
    block |܃ܒܗܵܢ ܐܸܣܟܹܿܡܵܐ ܣܥ݂ܲܪ ܨܹܝܕܼ ܡܘܼܫܹܐ ܘܝܼܫܘܿܥ ܒܲܪܢܘܿܢ|
    block |ܘܐܝܼܕܵܐ ܒܐܝܼܕܼܵܐ ܨܹܝܕܼ ܙܲܕܿܝܼܩܹ̈ܐ ܕܲܒܼܟܼܠ ܕܵܪ̈ܝܼܢ ܀|
    block |܃ܚܲܕܼ ܡܲܠܲܐܟܼܵܐ ܥܒ݂ܲܕܼ ܐܝܼܙܓܲܕܵܐ ܠܣܵܥܘܿܪܘܼܬܹܗ|
    block |ܗܵܘ̇ ܕܐܸܬܼܟܲܢܝܼ ܫܡܹܗ ܡܝܼܟܼܵܐܹܝܠ ܘܲܥܙܵܙܵܐܹܝܠ ܀|
    block |܃ܥܠܵܘܗܝ ܐܸܡ݂ܲܪ ܠܹܗ ܡܘܼܫܹܐ ܒܛܘܼܪܵܐ ܟܲܕܼ ܐܲܦܝܼܣܹܗ|
    block |ܕܗܵܐ ܠܲܡ ܡܲܠܲܐܟܼܝ ܐܵܙܹ̇ܠ ܩܕܼܵܡܲܝܟ ܘܲܡܕܲܒܼܪ ܠܵܟ ܀|
    block |܃ܒܲܫܡܹܗ ܟܲܢܝܹܗ ܠܲܡܫܲܡܫܵܢܵܐ ܕܐܲܠܵܗܘܼܬܹܗ|
    block |ܘܦܲܩ̣ܕܹܿܗ ܠܡܘܼܫܹܐ ܕܢܸܕܼܚܲܠ ܡܸܢܹܗ ܐܲܝܟ ܕܡ̣ܢ ܡ̇ܪܝܵܐ ܀|
    block |܃ܗܘ̤ܝܘܼ ܕܚܵܘܝܹܗ ܠܝܼܫܘܿܥ ܒܲܪܢܘܿܢ ܚܙܬܼܵܐ ܕܓܲܒܼܪܵܐ|
    block |ܕܲܡܚܲܙܲܩ ܗ̄ܘ̣ܵܐ ܒܡܵܐܢܲܝ̈ ܙܲܝܢܵܐ ܡܸܬܼܚܲܙܝܵܢܵܐ ܀|
    block |܃ܠܵܘ ܓܲܒܼܪܵܐ ܗ̄ܘ̣ܵܐ ܡܸܬܼܚܲܙܝܵܢܵܐ ܐܲܝܟ ܡܵܐ ܕܐܲܡܝܼܪ|
    block |ܐܸܠܵܐ ܕܡܘܼܬܼܵܐ ܠܓܲܒܼܪܵܐ ܟܲܕܼ ܠܲܝܬܿ ܓܲܒܼܪܵܐ ܀|
    block |܃ܪܲܒ ܚܲܝܠܵܐ ܐ̄ܢܵܐ ܕܚܲܝ̈ܠܵܘܬܼܵܐ ܐܼܡ݂ܲܪ ܗ̄ܘ̣ܵܐ ܠܹܗ|
    block |ܘܐܸܬܹܿܝܬܼ ܗܵܫܵܐ ܕܐܲܠܦܵܟ ܛܲܟܼܣܵܐ ܕܲܡܕܲܒܿܪܵܢܘܼܬܼܝ ܀|
    block |܃ܐ̄ܢܵܐ ܐ̄ܢܵܐ ܕܣܸܥܪܹܬܼ ܟܠܗܹܝܢ ܕܲܗ̤ܘܲܝ̈ ܒܐܝܼܕܼܵܐ ܕܡܘܼܫܹܐ|
    block |ܘܐ̄ܢܵܐ ܣܥܲ݁ܪ ܐ̄ܢܵܐ ܗܸܠܹܝܢ ܕܗܵܘ̈ܝܢ ܒܐܝܼܕܲܝ̈ܟ ܕܝܼܠܵܟ ܀|
    block |܃ܗܘ̤ ܗܵܢ ܓܲܒܼܪܵܐ ܕܲܩܪ̣ܵܐ ܢܲܦܫܹܗ ܒܲܫܡܵܐ ܕܓܲܒܼܪܵܐ|
    block |ܗܘ̤ܝܘܼ ܕܲܣܥ݂ܲܪ ܟܠܗܘܿܢ ܩܹܐܪ̈ܣܹܐ ܕܲܟܼܢܲܥܵܢܵܝܹ̈ܐ ܀|
    block |܃ܗܘ̤ ܫܩ݂ܲܠ ܐܲܪܥܵܐ ܕܦܵܠܸܣܛܝܼܢܹܐ ܘܝܲܗ̄ܒܼ ܠܝܼܣܪܵܝܼܠ|
    block |ܘܲܫܡܠܝܼ ܘܲܓܼܡ݂ܲܪ ܗܵܘ̇ ܡܘܼܠܟܵܢܵܐ ܕܲܠܘܵܬܼ ܐܲܒܼܪܵܡ ܀|
    block |܃ܗܘ̤ ܚܵܘܝܼ ܠܹܗ ܠܓܸܕܼܥܘܿܢ ܐܵܬܼܵܐ ܒܓܸܙܬܼܵܐ ܘܛܲܠܵܐ|
    block |ܕܲܡܨܹܐ ܚܵܝ̇ܪܸܒܼ ܠܡܸܕܼܝܵܢܵܝܹ̈ܐ ܒܸܠܥܸܕܼ ܙܲܝܢܵܐ ܀|
    block |܃ܒܸܠܥܵܕܼ ܙܲܝܢܵܐ ܐܲܠܦܹܗ ܠܓܸܕܼܥܘܿܢ ܠܡܸܬܟܼܬܵܫܘܼ|
    block |ܕܡ̇ܐ ܕܡܸܬܼܢܲܨܲܚ ܠܵܐ ܢܸܫܬܲܒܼܗܲܪ ܒܡܵܐܢܲܝ̈ ܙܲܝܢܵܐ ܀|
    block |܃ܗܘ̤ ܒܲܕܹܿܩ ܠܵܗ̇ ܐܵܦ ܠܲܕܼܒܼܘܿܪܵܐ ܕܬܼܩܪܸܐ ܠܒܼܵܪܵܩ|
    block |ܕܢܸܦܘܿܩ ܢܲܒܼܗܸܬܼ ܠܚܘܼܬܼܪܹܗ ܕܣܝܼܣܪܵܐ ܓܲܢ̄ܒܵܪ ܚܲܝܠܵܐ ܀|
  block
    block |܃ܗܘ̤ܝܘܼ ܐܲܠܦܵܗ̇ ܐܵܦ ܠܲܥܢܵܐܝܼܠ ܙܢܲܝ̈ ܨܹܢ̈ܥܵܬܼܵܐ|
    block |ܕܒܸܐܣܟܹܿܝܡ ܚܘܼܒܵܐ ܬܨܘܼܕ ܠܲܨܢܝܼܥܵܐ ܕܡܲܟܸܿܟ ܠܥܲܡܵܐ ܀|
    block |܃ܒܐܝܼܕܲܝ̈ ܢܸܫܹ̈ܐ ܡܲܟܿܟܹܗ ܠܚܘܼܬܼܪܵܐ ܕܡܲܠܟܲܝ̈ ܚܵܨܘܿܪ|
    block |ܕܢܲܟܼܪܸܙ ܚܲܝܠܵܐ ܕܲܡܫܲܕܿܪܵܢܹܗ ܕܚܹܝܠ ܟܠ ܡܸܫܟܲܚ ܀|
    block |܃ܗܘ̤ܝܘܼ ܓܠ̣ܵܐ ܠܵܗ̇ ܠܐܲܢ̄ܬܿܬܹܗ ܕܲܡܢܘܿܚ ܥܸܠܬܹܗ ܕܫܸܡܫܘܿܢ|
    block |ܕܐܲܝܟܲܢ ܚܵܣܹ̇ܢ ܠܲܦܠܸܫܬܵܝܼ̈ܐ ܒܐܵܬܼܵܐ ܕܣܲܥܪܹܗ ܀|
    block |܃ܒܪܹܫ ܗܲܕܼܵܡ̇ܘ̈ܗܝ ܚܵܘܝܵܗ̇ ܠܐܲܬܼܵܐ ܕܓܼܢ̄ܒܵܪܘܼܬܹܗ|
    block |ܕܢܸܗܘܹܐ ܝܵ̇ܕܲܥ ܕܠܵܘ ܐ̄ܢܵܫܵܝܵܐ ܗ̄ܘ̣ ܚܹܝܠ ܪܲܒܿܘܼܬܹܗ ܀|
    block |܃ܗܘ̤ ܬܘܼܒܼ ܓܼܫܹܡ ܠܐܐܲܪ ܫܲܪܝܵܐ ܘܥܲܒܼ݂ܕܹܿܗ ܓܘܼܫܡܵܐ|
    block |ܘܐܲܚܸܬܼ ܡܸܛܪܵܐ ܐܲܟܼܡܵܐ ܕܲܫܐܹ݂ܠ ܟܵܗܢܵܐ ܫܡܘܼܐܹܝܠ ܀|
    block |܃ܒܩܵܠܵܐ ܕܪܲܥܡܵܐ ܐܲܟܿܣܹܗ ܠܥܲܡܵܐ ܕܲܫܐܸ̣ܠܘ ܡܲܠܐܟܵܐ|
    block |ܕܢܲܠܸܦ ܐܸܢܘܿܢ ܕܠܵܘ ܟܹܐܢܵܐܝܼܬܼ ܓ̣ܡܲܪܘ ܪܸܓܲܬܼܗܘܿܢ ܀|
    block |܃ܗܘ̤ ܒܵܪܘܿܝܵܐ ܣܥ݂ܲܪ ܟܠ ܕܲܣܥ݂ܲܪ ܒܝܲܕܼ ܪܘܼܚܵܢܵܐ|
    block |ܘܠܵܘ ܪܘܼܚܵܢܵܐ ܡܨܹܐ ܗ̄ܘ̣ܵܐ ܕܢܸܣܥܘܿܪ ܕܪ̈ܡܵܢ ܡܸܢܹܗ ܀|
    block |܃ܒܝܲܕܼ ܪ̈ܘܼܚܵܢܹܐ ܣܥ݂ܲܪ ܗ̄ܘ̣ܵܐ ܚܲܝܠܹܗ ܨܹܝܕ ܒܸܪ̈ܝܵܬܼܵܐ|
    block |ܠܵܐ ܗ̄ܘ̣ܵܐ ܕܲܣܢܝܼܩ ܐܸܠܵܐ ܕܢܵܘܕܲܥ ܕܡ̇ܪܝܵܐ ܗ̄ܘ̣ ܕܥܲܠ ܟܠ ܀|
    block |܃ܠܵܐ ܣܢܝܼܩ ܚܲܝܠܹܗ ܥܲܠ ܥܘܼܕܪܵܢܵܐ ܕܲܥܒܼܵܕܼ ܐܝܼܕܼܵܘ̈ܗܝ|
    block |ܘܣܵܗ̇ܕܵܐ ܒܪܝܼܬܼܵܐ ܕܗܘ̤ ܒܲܠܚܘܿܕܘܗܝ ܩܪ̣ܵܗ̇ ܘܐܲܩܝܼܡܵܗ̇ ܀|
    block |܃ܠܵܘ ܒܐܝܼܕܲܝ̈ܗܘܿܢ ܣܥ݂ܲܪ ܟܠ ܕܲܣܥ݂ܲܪ ܣܵܥܲ݁ܪ ܟܠܵܐ|
    block |ܕܗܵܐ ܠܲܝܬܿ ܡܸܢܝܵܢ ܠܐܲܝܠܹܝܢ ܕܲܣܥ݂ܲܪ ܒܸܠܥܵܕܲܝܗܘܿܢ ܀|
    block |܃ܗܘ̤ܵܘ ܓܸܠܝܵܢܹ̈ܐ ܥܲܠ ܙܲܕܿܝܼܩܹ̈ܐ ܒܕܵܪܪ̈ܝܼܢ ܕܵܪ̈ܝܼܢ|
    block |ܘܠܵܐ ܗ̄ܘ̣ܵܐ ܗܸܢܘ̣ܿܢ ܫܲܡܫܘ ܐܸܢܘܿܢ ܠܓܸܠܝܵܢܲܝ̈ܗܘܿܢ ܀|
    block |܃ܗܵܐ ܢܒܼܝܼܘܼܬܹܗ ܕܟܹܐܢܵܐ ܕܵܘܝܼܕܼ ܒܪܘܼܚܵܐ ܙܲܡ̣ܪܵܗ̇|
    block |ܘܠܵܐ ܩܵܪܹ݁ܒܼ ܠܵܗ̇ ܚܲܕܼ ܡ̣ܢ ܛܲܟܼܣܹܐ ܕܲܡܫܲܡܫܵܢܹ̈ܐ ܀|
    block |܃ܚܲܝܠܵܐ ܕܪܘܼܚܵܐ ܠܥܸ݂ܙ ܥܲܡ ܢܲܦܫܹܗ ܕܲܕܟܹܐ ܢܲܦܫܵܐ|
    block |ܘܪܲܟܼܵܒܼ ܩܵܠܹ̈ܐ ܕܲܙܡܝܼܪ̈ܵܬܼܵܐ ܪ̈ܘܼܚܵܢܝܵܬܼܵܐ ܀|
    block |܃ܠܵܐ ܗ̄ܘ̣ܵܐ ܒܪܹ̈ܓܼܫܹܐ ܫܵܡܲܥ ܗ̄ܘ̣ܵܐ ܠܹܗ ܠܠܸܥܙܵܐ ܕܥܲܡܹܗ|
    block |ܐܸܠܵܐ ܒܗܵܘܢܵܐ ܕܝܵ̇ܕܲܥ ܠܲܡܨܲܬܼ ܡܲܡܠܠܵܐ ܕܪܘܼܚܵܐ ܀|
    block |܃ܪܘܼܚܵܢܵܐܝܼܬܼ ܙܡ݂ܲܪ ܟܠ ܕܲܙܡ݂ܲܪ ܡܗܝܼܪ ܙܲܡ̇ܪܹ̈ܐ|
    block |܃ܘܠܲܝܬܿ ܒܲܙܡܵܪܹܗ ܡܸܕ݂ܿܡ ܕܠܵܐ ܗ̄ܘ̣ܵܐ ܒܸܠܥܵܕܼ ܪܘܼܚܵܐ|
    block |ܘܠܵܐ ܡܲܠܲܐܟܼܵܐ ܡܬܿܪܓܸܿܡ ܗ̄ܘ̣ܵܐ ܠܹܗ ܘܟܸܢ ܙܵܡܲ݁ܪ ܗ̄ܘ̣ܵܐ ܀|
    block |܃ܚܲܝܠܵܐ ܕܪܘܼܚܵܐ ܢܵܩܹ̇ܫ ܗ̄ܘ̣ܵܐ ܒܹܗ ܒܟܸܢܵܪ ܢܲܦܫܹܗ|
    block |ܘܲܡܡܲܠܠܝܼܢ ܗ̄ܘ̣ܵܘ ܪ̈ܓܼܫܲܝ̈ ܦܲܓܼܪܹܗ ܛܲܟܼܣܵܐ ܕܡܸܢܹ̈ܐ ܀|
    block |܃ܐܲܝܟ ܕܲܒܼܩܲܢܝܵܐ ܠܒܼܝܼܟ ܗ̄ܘ̣ܵܐ ܪܘܼܚܵܐ ܠܠܸܫܵܢ ܦܘܼܡܹܗ|
    block |ܘܟܼܵܬܹܿܒܼ ܗ̄ܘ̣ܵܐ ܒܹܗ ܙܲܢܝ̈ ܩܝܼ̈ܢܵܬܼܵܐ ܪ̈ܘܼܚܵܢܝܵܬܼܵܐ ܀|
    block |܃ܒܗܵܢܵܐ ܛܲܟܼܣܵܐ ܦܪ̈ܝܼܫܵܢ ܡܸܠܵܘ̈ܗܝ ܡ̣ܢ ܕܲܢܒܼܝܼ̈ܐ|
    block |ܘܠܵܐ ܡܸܬܼܩܲܪ̈ܝܵܢ ܒܗܵܘ̇ ܩܸܪܝܵܢܵܐ ܕܲܢܒܼܝܼܘܼܬܼܵܐ ܀|
    block |ܫܸܡ ܡܲܙܡܘܿܪܹ̈ܐ ܕܲܙܡܝܼܪ̈ܵܬܼܵܐ ܪܫܝܼܡ ܒܲܟܼܬܼܵܒܹܗ܃|
  block
    block |ܘܠܲܝܬܿ ܗ̄ܘ̣ܵܐ ܬܲܡ̇ܢ ܦܸܬܼܓܼܵܡ ܡ̇ܪܝܵܐ ܘܡܸܠܬܹܗ ܕܡ̇ܪܝܵܐ ܀|
    block |܃ܚܲܕܼ ܗ̄ܘ̣ ܡ̇ܪܝܵܐ ܕܬܲܪܓܸܿܡ ܡܸܠܬܹܗ ܒܦܘܼܡ ܫܲܪܝܼܪ̈ܵܘܗܝ|
    block |ܐܝܼܬܼ ܕܲܒܼܪܸܡܙܵܐ ܘܐܝܼܬܼ ܕܲܒܼܡܲܡܠܠܵܐ ܦܫܝܼܛܵܐ ܘܫܲܪܝܵܐ ܀|
    block |܃ܒܡܲܡܠܠܵܐ ܩܫܝܼܛܵܐ ܫܡ݂ܲܥ ܐܲܚܝܼܵܐ ܦܘܼܩܕܵܢ ܡ̇ܪܹܗ|
    block |ܘܣܲܕܼܩܹܗ ܠܢܲܝܬܵܐ ܕܲܡܟܲܣܲܝ ܗ̄ܘ̣ܵܐ ܠܣܸܕܼܩܹ̈ܐ ܬܪܸܥܣܲܪ ܀|
    block |܃ܒܓܸܠܝܵܢ ܪܘܼܚܵܐ ܩܲܒܿܠܵܗ̇ ܠܗܵܕܹܐ ܫܝܼܠܘܿܢܵܝܵܐ|
    block |ܘܝܲܗ̄ܒܼ݂ ܠܒܲܪ ܢܵܒܼܵܟ ܥܸܣܪܵܐ ܨܪ̈ܘܵܢ ܡ̣ܢ ܬܿܟܼܣܝܼܬܹܗ ܀|
    block |܃ܗܵܪܟܵܐ ܒܓܸܠܝܵܐ ܗܘ̤ܵܐ ܣܘܼܥܪܵܢܵܐ ܘܠܵܐ ܗ̄ܘ̣ܵܐ ܒܐ̄ܪܵܙܵܐ|
    block |ܕܓܸܠܝܵܢܵܐܝܼܬܼ ܫܩ݂ܲܠ ܝܘܿܪܲܒܼܥܵܡ ܥ̣ܣܪܵܐ ܨܪ̈ܵܘܵܢ ܀|
    block |܃ܒܓܸܠܝܵܐ ܟܠ̣ܵܐ ܗ̄ܘ̣ܵܐ ܐܵܦ ܐܹܠܝܼܵܐ ܫܡܲܝܵܐ ܘܐܲܪܥܵܐ|
    block |ܘܲܒܼܣܘܼܥܪ̈ܵܢܹܐ ܬܲܚܡܹܗ ܠܐܵܐܲܪ ܡ̣ܢ ܡܲܪܕܿܝܼܬܹܗ ܀|
    block |܃ܒܓܸܠܝܵܐ ܩܲܒܸܿܠ ܐܘܼܟܼܠܵܐ ܓܲܠܝܵܐ ܡ̣ܢ ܦܘܼܩ ܥܘܼܪ̈ܒܹܐ|
    block |ܘܲܒܼܗܲܕܵܡܹ̈ܐ ܡܲܢܲܥ ܘܲܡ̣ܛܵܐ ܠܘܵܬܼ ܨܵܪܦܵܝܬܵܐ ܀|
    block |܃ܒܛܸܠܝܵܐ ܐܲܣܓܿܝܼ ܩܲܡܚܵܐ ܘܡܸܫܚܵܐ ܒܹܝܬܼ ܐܲܪܡܲܠܬܵܐ|
    block |ܘܲܚ̣ܝܐ ܘܐܲܚܝܼ ܐܲܝܟ ܨܸܒܼܝܵܢܵܐ ܕܗܵܘ̇ ܕܲܨܒܼܵܐ ܒܹܗ ܀|
    block |܃ܒܓܸܠܝܵܐ ܐܲܥܕܲܝܼ ܡܝܼܬܼܵܐ ܓܲܠܝܵܐ ܡ̣ܢ ܦܘܼܡ ܡ̇ܘܬܵܐ|
    block |ܘܲܠܥܹܝܢ ܟܠܢܵܫ ܠܲܣܸܩ ܕܸܒܼܚܹ̈ܐ ܘܐܲܚܸܬܼ ܢܘܼܪܵܐ ܀|
    block |ܓܘܼܫܡܵܢܵܐܝܼܬܼ ܫܡ݂ܲܥ ܒܲܪܬܼ ܩܵܠܵܐ ܘܲܚܙ̣ܵܐ ܚܸܙܘܵܐ ܀|
    block |܃ܒܥܲܝܢܹ̈ܐ ܕܦܲܓܼܪܵܐ ܚܙ̣ܵܐ ܗ̄ܘ̣ܵܐ ܙܵܘܥܵܐ ܘܢܘܼܪܵܐ ܘܪܘܼܚܵܐ|
    block |ܒܵܗ̇ ܒܲܕܼ ܡܘܼܬܵܪܐ ܫܡ݂ܲܥ ܗ̄ܘ̣ܵܐ ܩܵܠܵܐ ܕܡܲܡܠܠܵܐ ܢܝܼܚܵܐ ܀|
    block |܃ܗܵܠܹܝܢ ܒܓܸܠܝܵܐ ܩܲܒܸܿܠ ܐܸܢܘܿܢ ܒܲܪ ܬܵܘܬܵܒܹ̈ܐ|
    block |ܘܲܦܢ̣ܵܐ ܕܢܸܪܕܹܐ ܠܘܼܩܒܲܠ ܢܝܼܫܵܐ ܕܐܸܬܼܚܵܘܝܼ ܠܹܗ ܀|
    block |܃ܗܵܪܟܵܐ ܠܵܐ ܐ̄ܢܵܫ ܢܨܘܼܪ ܦܸܠ̈ܐܵܬܼܵܐ ܦܲܟܿܝܼ̈ܗܵܬܵܐ|
    block |ܐܸܠܵܐ ܒܓܸܠܝܵܐ ܢܩܲܒܸܿܠ ܐܸܢܹܝܢ ܐܲܝܟ ܕܐܸܬܼܡܲܠܲܠ ܀|
    block |܃ܡܲܡܠܠܵܐ ܗ̄ܘ̣ ܗܵܢܵܐ ܓܲܠܝܵܐ ܘܕܲܟܼܝܵܐ ܕܠܵܐ ܬܲܚܦܝܼܬܼܵܐ|
    block |ܘܠܲܝܬܿ ܒܹܗ ܕܘܼܡܝܵܐ ܕܚܸܠܡܲܝ̈ ܚܸܠܡܹ̈ܐ ܪܘܼܚܵܢܵܐܝܼܬܼ ܀|
    block |܃ܒܗܵܕܹܐ ܐܘܼܪܚܵܐ ܕܓܸܠܝܵܢ ܡܸܠܹ̈ܐ ܪܕܼܵܐ ܐܹܠܝܼܫܵܥ|
    block |ܘܩܲܒܸܿܠ ܪܘܼܚܵܐ ܘܲܣܥ݂ܲܪ ܚܲܝܠܹ̈ܐ ܠܥܹܝܢ ܚܲܙܝܼ̈ܐ ܀|
    block |܃ܠܥܹܝܢ ܚܲܙܵܝܹ̈ܐ ܐܲܣܝܼ ܡܲܝ̈ܵܐ ܒܡܸܠܚܵܐ ܘܚܸܨܦܵܐ|
    block |ܘܫܲܕܲܪ ܩܲܝܣܵܐ ܒܵܬܲܪ ܦܲܪܙܠܵܐ ܘܕܲܠܝܹܗ ܠܪܵܘܡ̇ܐ ܀|
  block
    block |܃ܒܡܸܠܬܼܵܐ ܓܠܝܼܬܼܵܐ ܠܵܛ̣ ܠܲܛܠܵܝܹ̈ܐ ܕܨܲܚܝܘܼܗܝ ܡܲܓܵܢ|
    block |ܘܢܦ݂ܲܩ ܕܸܒܵܝ̈ܐ ܘܦܲܪܸܬܼ ܐܸܢܘܿܢ ܕܠܵܐ ܚܵܘܣܵܢܵܐ ܀|
    block |܃ܕܠܵܐ ܬܲܚܦܝܼܬܼܵܐ ܝܲܗ̄ܒܼ ܠܵܗ̇ ܝܲܠܕܵܐ ܠܫܝܼܠܘܿܡ̇ܝܬܵܐ|
    block |ܘܲܕܼܡ̣ܝܼܬܼ ܡܸܢܫܹܠܝ ܦܢ̣ܵܐ ܘܐܲܩܝܼܡܹܗ ܡ̣ܢ ܒܹܝܬܼ ܡܝܼ̈ܬܹܐ ܀|
    block |܃ܒܹܗ ܒܗܵܢ ܛܲܟܼܣܵܐ ܐܲܣܓܿܝܼ ܡܲܝܵܐ ܒܐܲܬܼܪܵܐ ܚܘܼܪܒܵܐ|
    block |ܘܝܲܗ̄ܒܼ݂ ܬܘܼܪܣܵܝܵܐ ܠܡܲܠ̈ܟܹܿܐ ܬܠܵܬܼܵܐ ܕܲܨܪܝܼܟܼܝܼܢ ܗ̄ܘ̣ܵܘ ܀|
    block |܃ܘܒܼܵܗ̇ ܒܲܕܼܡܘܼܬܼܵܐ ܦܲܟܲܗ ܡܸܪܬܼܵܐ ܕܲܒܼܓܼܵܘ ܩܲܕܼܣܵܐ|
    block |ܘܐܲܣܓܿܝܼ ܠܲܚܡܵܐ ܘܲܥܒܲܕܼ ܣܲܒܼܥܵܐ ܕܠܵܐ ܒܲܥܝܵܕܼܵܐ ܀|
    block |܃ܒܥܲܝܢܵܐ ܕܦܲܓܼܪܵܐ ܚܙ̣ܵܐ ܠܪ̈ܘܼܚܵܢܹܐ ܕܲܟܼܪܝܼܟܼܝܼܢ ܠܹܗ|
    block |ܘܲܡ̣ܚܵܐ ܒܬܸܡܗܵܐ ܠܐܲܕܼܘܿܡܵܝܹ̈ܐ ܘܥܵܘܲܪ ܐܸܢܘܿܢ ܀|
    block |܃ܒܓܸܠܝܵܢ ܪܘܼܚܵܐ ܚ̣ܙܵܐ ܠܐܝܼܙܓܲܕܵܐ ܕܐܸܬܼ݂ܵܐ ܠܡܵܘܬܹܿܗ|
    block |ܘܩܲܕܹܿܡ ܒܲܕܸܿܩ ܕܒܼܵܛܹ̇ܠ ܩܹܐܪܣܵܐ ܘܗܵܘܹ̇ܐ ܣܲܒܼܥܵܐ ܀|
    block |܃ܚܲܕܼ ܓܘܼܫܡܵܢܵܐ ܐܵܘܚܸܕܼ ܩܸܫܬܵܐ ܒܐܝܼܕܵܐ ܕܡܲܠܟܵܐ|
    block |ܘܚܵܘܝܹܗ ܕܙܵܟܹ̇ܐ ܬܠܵܬܼ ܙܲܒܼ̈ܢܵܬܼܵܐ ܠܐܲܕܼܘܿܡ̇ܝܹ̈ܐ ܀|
    block |܃ܪܘܼܚܵܐ ܕܠܵܐ ܓܫܘܿܡ ܝܲܗ̣̄ܒܼ ܒܹܗ ܪܘܼܚܵܐ ܒܵܬܲܪ ܡܵܘܬܹܿܗ|
    block |ܘܐܲܩܝܼܡ ܡܝܼܬܼܵܐ ܕܲܢܩܸܦ̣ ܡ̣ܢ ܫܹܠܝ ܠܲܫܪܲܕܿܘܼܕܹܗ ܀|
    block |܃ܗܵܘ̇ ܦܘܼܩܕܵܢܵܐ ܕܝܲܗ̄ܒܼ ܠܹܗ ܐܲܥܦܵܐ ܕܲܢܒܼܝܼܘܼܬܼܵܐ|
    block |ܗܘ̤ ܣܥ݂ܲܪ ܒܐܝܼܕܼܵܘ̈ܗܝ ܙܢܲܝ̈ ܐܵܬܼ̈ܘܼܬܼܵܐ ܕܪ̈ܵܡܵܢ ܡܸܢܹܗ ܀|
    block |܃ܪܵܡܝܼܢ ܣܲܓܿܝܼ ܙܢܲܝ̈ ܓܸܠܝܵܢܹ̈ܐ ܕܩܲܒܸܿܠ ܟܹܐܢܵܐ|
    block |ܘܡ̇ܟܵܐ ܗ̄ܝܼ ܣܲܓܿܝܼ ܡܚܝܼܠܘܼܬܼ ܐ̄ܢܵܫܵܐ ܡ̣ܢ ܕܐܲܝܟ ܗܵܠܹܝܢ ܀|
    block |܃ܠܗܵܢܵܐ ܫܘܼܒܼܚܵܐ ܚܙ̣ܵܐ ܐܹܫܲܥܝܵܐ ܒܓܼܵܘ ܒܹܝܬܼ ܩܘܼܕܫܵܐ|
    block |ܘܚ݂ܲܫ ܘܐܸܬܿܬܿܢܲܝ ܥܲܠ ܕܵܘܝܘܼܬܼܵܐ ܕܲܟܼܝܵܢ ܐ̄ܢܵܫܵܐ ܀|
    block |܃ܘܵܝܠܝܼ ܠܕܵܘܝܵܐ ܐܸܡ݂ܲܪ ܟܹܐܢܵܐ ܩܕܼܵܡ ܓܸܠܝܵܢܵܐ|
    block |ܕܛܲܡ̈ܐܵܢ ܣܸܦ̈ܘܵܬܼܝ ܘܲܛܡܲܐ ܥܲܡܵܐ ܕܒܹܝܬܼ ܐܲܒܼܵܗܲܝ̈ ܀|
    block |܃ܪܘܼܚܵܢܵܐܝܼܬܼ ܚ̣ܙܵܗ̇ ܠܲܚܙܵܬܵܐ ܕܐܸܬܚܵܘܝܲܬ̤ ܠܹܗ|
    block |ܘܲܬܼܡ݂ܲܗ ܘܲܬܼܗܲܪ ܒܪܲܒܿܘܼܬܼ ܚܸܙܘܵܐ ܘܫܝܼܛܘܼܬܼ ܐ̄ܢܵܫܵܐ ܀|
    block |܃ܚܙܵܬܼܵܐ ܕܚܝܼܠܬܵܐ ܕܡܲܠܝܵܐ ܬܲܗܪܵܐ ܚܙ̣ܵܐ ܐܹܫܲܥܝܵܐ|
    block |ܡܲܠܟܵܐ ܕܥܲܠ ܟܠ ܘܚܲܝ̈ܠܵܘܵܬܵܐ ܕܲܡܙܲܚܝܼܢ ܠܹܗ ܀|
    block |܃ܠܵܐ ܗ̄ܘ̣ܵܐ ܒܥܲܝܢܹ̈ܐ ܚܙ̣ܵܐ ܠܲܬܼܪܘܿܢܘܿܣ ܕܐܲܠܵܗܘܼܬܼܵܐ|
    block |ܘܠܵܐ ܕܲܣܪ̈ܵܦܹܐ ܒܫܸܡܥܵܐ ܩܵܒܸܿܠ ܩܘܼܕܵܫܲܝ̈ܗܘܿܢ ܀|
    block |܃ܚܸܙܘܵܐ ܗ̄ܘ̣ܵܐ ܓܹܝܪ ܠܵܐ ܓܘܼܫܡܵܢܵܐ ܕܲܚܙܵܐ ܒܗܵܘܢܵܐ|
    block |ܘܫܸܡ ܐܲܠܵܗܵܐ ܨܝܼܪ ܗ̄ܘ̣ܵܐ ܒܓܼܵܘܹܗ ܘܠܵܘ ܐܲܠܵܗܵܐ ܀|
    block |܃ܠܵܘ ܐܲܠܵܗܵܐ ܝ̄ܬܸܒܼ ܐ̄ܢܵܫܵܐܝܼܬܼ ܒܓܼܵܘ ܩܘܼܕܼܫܵܐ|
    block |ܘܠܵܘ ܠܪ̈ܘܼܚܵܢܹܐ ܐܝܼܬܼ ܗ̄ܘ̣ܵܐ ܓܸܦܹ̈ܐ ܐܲܝܟ ܦܵܪܲܚܬܼܵܐ ܀|
    block |ܐܵܦܠܵܐ ܓܡܘܼܪܬܵܐ ܕܐܸܬܼܩܲܪܒܲܬ̤ ܠܹܗ ܠܵܐ ܗ̄ܘ̣ܵܬܼ ܓܡܘܼܪܬܵܐ܃|
  block
    block |ܐܸܠܵܐ ܛܲܟܼܣܵܐ ܕܐ̄ܪܵܙ ܦܘܼܪܩܵܢܲܢ ܕܗܵܘܹ̇ܐ ܒܚܲܪܬܼܵܐ ܀|
    block |܃ܒܐ̄ܪܵܙ ܦܘܼܪܩܵܢܵܐ ܩܲܪܝܼܵܗ ܣܪܵܦܵܐ ܠܘܵܬܼ ܣܸܦ̈ܘܬܹܗ|
    block |ܘܼܕܪܲܫ ܐܘܼܪܚܵܐ ܠܗܵܘ̇ ܚܘܼܣܵܝܵܐ ܕܟܼܠܗܘܿܢ ܥܲܡܡܹ̈ܐ ܀|
    block |܃ܒܟܼܠܒܿܬܼܵܐ ܐܲܚ̣ܕܵܗ̇ ܠܵܐ ܓܘܼܫܡܵܢܵܐ ܠܓܼܘܼܫܡܵܢܝܼܬܼܵܐ|
    block |ܘܗܵܢܵ̇ܘ ܬܲܗܪܵܐ ܕܚܵܓܼ ܡ̣ܢ ܡܸܕܹܿܡ ܕܲܒܼܨܝܼܪ ܡܸܢܹܗ ܀|
    block |܃ܒܨܝܼܪܵܐ ܗ̄ܝܼ ܓܡܘܼܪܬܵܐ ܡ̣ܢ ܡܲܠܲܐܟܼܵܐ ܕܠܵܐ ܒܲܡܫܘܼܚܬܼܵܐ|
    block |ܘܡ̇ܢܲܐ ܗ̄ܝܼ ܗܵܕܹܐ ܕܙܵܥ ܡܲܠܲܐܟܼܵܐ ܡ̣ܢ ܫܲܬܲܝܼܩܵܐ ܀|
    block |܃ܠܵܘ ܠܲܓܼܡܘܼܪܬܵܐ ܠܵܐ ܦܵܪܘܿܫܬܵܐ ܝܲܩܲܪ ܥܝܼܪܵܐ|
    block |ܐܸܠܵܐ ܠܐ̄ܪܵܙܵܐ ܕܡܸܬܼܒܲܕܹܿܩ ܗ̄ܘ̣ܵܐ ܡ̣ܢ ܫܲܠܝܘܼܬܹܗ ܀|
    block |܃ܗܵܪܟܵܐ ܢܹܐܠܲܦ ܟܡܵܐ ܪܲܒܿ ܚܲܝܠܹܗ ܕܐ̄ܪܵܙ ܦܘܼܪܩܵܢܲܢ|
    block |ܕܠܵܐ ܐܸܬܼܩܲܪܲܒܼ ܣܪܵܦܵܐ ܕܪܘܼܚܵܐ ܠܘܵܬܼ ܒܘܼܕܵܩܵܗ̇ ܀|
    block |܃ܗܵܪܟܵܐ ܢܸܒܼܗܲܬܼ ܚܘܼܬܼܪܵܐ ܣܲܟܼܠܵܐ ܕܝܗ̄ܘܼܕܼܵܝܘܼܬܼܵܐ|
    block |ܕܩܵܪܹ̇ܝܢ ܒܣܸܦܪܹ̈ܐ ܘܠܵܐ ܡܸܬܼܒܲܝܢܝܼܢ ܒܣܘܼܟܵܠ ܣܸܦܪܹ̈ܐ ܀|
    block |܃ܒܒܸܗܬܿܬܼܵܐ ܢܩ̈ܘܼܡ̇ܢ ܐܵܦ ܣܝܼ̈ܥܵܬܼܵܐ ܕܗܲܪ̈ܛܝܼܩܹܐ|
    block |ܕܠܵܐ ܝܵܗ̇ܒܿܝܼܢ ܠܹܗ ܠܦܲܓܼܪܹܗ ܕܡ̇ܪܲܢ ܕܢܸܗܘܹܐ ܦܲܓܼܪܵܐ ܀|
    block |܃ܕܝܼܥܵܐ ܟܹܐܢܵܐ ܢܚܲܝܸܒܼ ܐܸܢܘܿܢ ܠܲܟܼܪ̈ܘܿܡܬܼܵܢܹܐ|
    block |ܕܛܵܝ̇ܫܝܼܢ ܣܲܥܪܵܐ ܕܚܲܫܲܝ̈ ܦܲܓܼܪܵܐ ܒܐܵܠܵܗܘܼܬܼܵܐ ܀|
    block |܃ܒܚܲܝܵܒܼܘܼܬܼܵܐ ܕܠܵܐ ܙܵܟܼܘܼܬܼܵܐ ܢܩܘܼܡܘܼܢ ܟܠܢܵܫ|
    block |ܕܲܡܥܵܘܟܼܝܼܢ ܠܝܼ ܡ̣ܢ ܡܲܪܕܿܝܼܬܼܵܐ ܕܲܫܒܼܝܼܠ ܡܸܠܲܝ̈ ܀|
    block |܃ܒܲܫܒܼܝܼܠ ܚܸܙܘܹ̈ܐ ܐܲܠܵܗܝܹ̈ܐ ܪܓܼܝܼܓܼ ܐ̄ܢܵܐ ܕܐܸܪܕܹܿܐ|
    block |ܘܗܵܐ ܡܣܲܟܹܿܐ ܐ̄ܢܵܐ ܕܐܲܚܝܼ ܪܸܥܝܵܢܝ ܒܒܼܘܼܕܵܩܲܝ̈ܗܘܿܢ ܀|
    block |܃ܡ̣ܢ ܒܲܪ ܐܵܡܘܿܨ ܨܹܝܕܼ ܒܲܪ ܒܹܪܝܼ ܚܸܙܩܲܬ̤ ܡܸܠܲܬܼܝ|
    block |ܘܬܸܡܗܹ̇ܬܼ ܣܲܓܿܝܼ ܒܪܘܼܚ ܓܼܠܝܵܢܵܐ ܕܲܗܘ̤ܵܐ ܨܹܐܕܼܵܘܗܝ ܀|
    block |܃ܙܸܠ ܠܲܡ ܣܲܒܼ ܠܵܟ ܬܲܪܬܹܿܝܢ ܢܸܫܝܼ̈ܢ ܙܲܠܝܼ̈ܠܵܬܼܵܐ|
    block |ܘܲܒܼܫܵܛܝܘܼܬܼܗܹܝܢ ܨܘܼܪ ܒܝܼ̈ܫܵܬܼܵܐ ܕܬܲܪܬܹܿܝܢ ܫܲܪ̈ܒܼܵܢ ܀|
    block |܃ܕܠܵܐ ܟܘܼܚܵܕܼܵܐ ܩܲܒܸܿܠ ܥܘܼܡܪܵܐ ܕܥܲܡ ܫܵܛ̈ܝܵܬܼܵܐ|
    block |ܘܚܵܘܵܐ ܠܥܲܡܵܐ ܕܲܟܼܡܵܐ ܢܕܼܝܼܕܼܝܼܢ ܣܘܼܥܪ݁ܵܢܲܝܗܘܿܢ ܀|
    block |܃ܒܙܲܠܝܼ̈ܠܵܬܼܵܐ ܨܘܼܪ ܕܸܡ̈ܘܵܬܼܵܐ ܕܙܲܠܝܼܠܘܼܬܼܗܘܿܢ|
    block |ܘܲܒܼܚܲܠܕܲܝ̈ܗܹܝܢ ܓܙܘܿܪ ܠܘܼܚܵܡܵܐ ܥܲܠ ܚܵܘ̈ܒܲܝܗܘܿܢ ܀|
    block |܃ܫܡܵܗܹ̈ܐ ܕܲܒܼܢܲܝ̈ܟ ܢܸܗܘܘܿܢ ܢܸܓܼܪܹ̈ܐ ܥܲܠ ܣܵܪ̈ܘܿܚܹܐ|
    block |ܕܡܵܐ ܕܡܸܬܼܢܲܓܿܕܼܝܼܢ ܢܦܘܼܫܘܼܢ ܩܲܠܝܼܠ ܡ̣ܢ ܒܝܼ̈ܫܵܬܼܵܐ ܀|
    block |ܒܢܸܫܲܝ̈ܟ ܘܲܒܼܢܲܝ̈ܟ ܢܲܓܸܿܕܼ ܐܸܢܘܿܢ ܠܡܲܠܝܲܝ̈ ܥܵܘܼܠܵܐ܃|
  block
    block |ܘܐܵܘܕܲܥ ܐܸܢܘܿܢ ܕܐܝܼܬܼ ܟܹܐܢܘܼܬܼܵܐ ܘܐܝܼܬܼ ܫܘܼܒܼܩܵܢܵܐ ܀|
    block |܃ܗܵܢܵܘ̇ ܢܝܼܫܵܐ ܕܲܢܒܼܝܼܘܼܬܹܗ ܕܗܘܿܫܵܥ ܕܲܟܼܝܵܐ|
    block |ܘܕܼܵܡܹ̇ܐ ܠܕܼܝܼܠܹܗ ܐܵܦ ܒܘܼܕܵܩܵܐ ܕܡܸܠܬܹܗ ܕܝܘܼܐܹܝܠ ܀|
    block |܃ܫܸܡܥܵܐ ܕܚܝܼܠܵܐ ܐܲܫܡܲܥ ܐܸܢܘܿܢ ܠܲܒܼܢܲܝ̈ ܥܲܡܹܗ|
    block |ܘܐܲܬܼܡܲܗ ܐܸܢܘܿܢ ܒܲܙܢܲܝ̈ ܢܸܓܼ̈ܕܹܿܐ ܕܡܸܠܲܝ̈ ܦܘܼܡܹܗ ܀|
    block |܃ܫܡܲܥܘ ܩܲܫܝܼܫܹ̈ܐ ܘܙܘܼܥܘ ܥܵܡܘܿܪܹ̈ܝܗ̇ ܕܟܼܠܵܐ ܐܲܪܥܵܐ|
    block |ܕܗܵܐ ܩܪܸܒܼ ܙܲܒܼܢܵܐ ܕܡܸܬܼܚܲܒܿܠܝܼܢ ܐ̄ܢܬܿܘܿܢ ܩܕܼܵܡ ܥܵܩܵܬܼ̈ܐ ܀|
    block |܃ܩܲܡܨܵܐ ܘܙܵܚܠܵܐ ܐܵܦ ܨܲܪܨܘܼܪܵܐ ܩܪ̣ܵܐ ܠܫܲܒܵܝܹ̈ܐ|
    block |ܘܲܣܕ݂ܲܪ ܐܸܢܘܿܢ ܠܢܸ̈ܓܼܕܹܿܐ ܕܡܸܢܗܘܿܢ ܚܲܕܼ ܒܵܬܲܪ ܚܲܕܼ ܀|
    block |܃ܠܵܐ ܗ̄ܘ̣ܵܐ ܩܲܡܨܵܐ ܚܙ̣ܵܐ ܚܲܙܵܝܵܐ ܕܲܣܬܼܝܼܪ̈ܵܬܼܵܐ|
    block |ܐܸܠܵܐ ܚܘܼܪܒܵܐ ܕܐܵܬܼܘܿܪ̈ܝܹܐ ܘܲܕܼܒܼܵܒܼܠܵܝܹ̈ܐ ܀|
    block |܃ܠܐܵܬܼܘܿܪ̈ܵܝܹܐ ܟܲܢܝܼ ܩܲܡܨܵܐ ܘܙܵܚܠܵܐ ܕܪܵܫܹ̇ܦ|
    block |ܘܲܠܒܼܵܒܼܠܵܝܹ̈ܐ ܩܪ̣ܵܐ ܨܲܪܨܘܼܪܵܐ ܕܡ̇ܚܹ̇ܐ ܘܡ̇ܘܒܸܿܫ ܀|
    block |܃ܗܵܢܵܘ̇ ܚܲܝܠܵܐ ܕܡܸܠܬܹܗ ܕܡܸܠܬܹܗ ܕܝܘܼܐܹܝܠ ܟܵܪܘܿܙ ܪܘܼܚܵܐ|
    block |ܘܥܲܡ ܠܘܼܚܵܡܵܘ̈ܗܝ ܚܠܝܼܛ ܒܲܟܼܝܵܢܵܐ ܕܝܘܿܡ ܦܘܼܢܵܝܵܐ ܀|
    block |܃ܠܢܝܼܫܵܐ ܕܝܼܠܹܗ ܚ̣ܢܵܐ ܐܵܦ ܥܵܡܘܿܣ ܪܵܥܝܵܐ ܕܥܵܢ̈ܵܐ|
    block |ܘܐܲܪܝܼܡ ܩܵܠܹܗ ܘܢܲܓܸܕܼ ܐܲܟܼܚ̄ܕܼ ܥܲܡܵܐ ܘܥܲܡܡܹ̈ܐ ܀|
    block |܃ܒܚܲܕܼ ܠܘܼܚܵܡܵܐ ܚ̣ܒܲܫ ܚܲܙܵܝܵܐ ܥܲܡܵܐ ܘܥܲܡܡܹ̈ܐ|
    block |ܘܐܲܠܸܦ ܐܸܢܘܿܢ ܕܫܵܠ̇ܡܵܐ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܀|
    block |܃ܐܵܦ ܥܘܿܒܲܕܿܝܵܐ ܒܩܵܠ ܠܘܼܚܵܡܵܐ ܫܲܪܲܪ ܡܸܠܵܘ̈ܗܝ|
    block |ܘܡܲܟܿܟܹܗ ܠܚܘܼܬܼܪܵܐ ܕܐܲܕܼܘܿܡܝܹ̈ܐ ܒܲܓܼܙܪ ܕܝܼܢܹܗ ܀|
    block |܃ܝܵܘܢܵܢ ܫܲܡܸܫ ܬܲܪܬܹܿܝܢ ܒܲܚܕܼܵܐ ܒܲܢܒܼܝܼܘܼܬܹܗ|
    block |ܗܦܘܼܟܼܝܵܐ ܕܢܝܼܢܘܹܐ ܘܲܬܼܝܵܒܼܘܼܬܼܵܐ ܕܟܼܠܗܘܿܢ ܥܲܡܡܹ̈ܐ ܀|
    block |ܦܘܼܢܵܝ ܥܲܡܡܹ̈ܐ ܚܙ̣ܵܐ ܒܲܪ ܡܲܬܲܝ ܒܢܓܼ̈ܕܹܿܐ ܕܢܝܼܢܘܹܐ܃|
  block
    block |ܘܙ̣ܵܥ ܘܐܸܬܼܒܲܠܗܝܼ ܕܥܵܐ̇ܠܝܼܢ ܥܲܡܡܹ̈ܐ ܘܢܵܦܹ̇ܩ ܥܲܡܵܐ ܀|
    block |܃ܥܪܘܼܩܝܵܐ ܪܗܝܼܒܼܵܐ ܐܲܪܡܝܼ ܠܢܲܦܫܹܗ ܒܲܪ ܥܸܒܼܪ̈ܵܝܹܐ|
    block |ܕܠܵܐ ܢܸܬܼܟܲܢܸܐ ܢܒܼܝܼܵܐ ܕܡܲܟܼܪܸܙ ܢܘܼܟܼܪܵܝܘܼܬܼܵܐ ܀|
    block |܃ܪܘܼܚܵܐ ܕܐܵܐܲܪ ܫܲܕܲܪ ܪܘܼܚܵܐ ܥܲܠ ܥܵܪܘܿܩܵܐ|
    block |ܘܨܵܕܹܗ ܒܚܲܡܪܵܐ ܘܐܲܥܸܠ ܚܲܒܫܹܗ ܒܟܲܪܣܵܐ ܕܢܘܼܢܵܐ ܀|
    block |܃ܒܣܘܼܛܡܹ̈ܐ ܕܒܸܣܪܵܐ ܐܲܣܪܹ̣̰݂ܗ ܡ̇ܪܹܗ ܠܥܲܒܼܕܵܐ ܪܗܝܼܒܼܵܐ|
    block |ܕܠܵܐ ܢܸܬܼܝܲܠܲܦ ܠܡܸܣܢܵܐ ܫܲܝܢܵܐ ܕܲܒܼܢܲܝ̈ܢܵܫܵܐ ܀|
    block |܃ܠܫܲܝܢܵܐ ܕܐ̄ܢܵܫܵܐ ܩܪ̣ܵܝܗܝ ܓܸܠܝܵܢܵܐ ܐܲܠܵܗܵܝܵܐ|
    block |ܘܲܕܼܠܵܐ ܐܸܙܲܠ ܩܲܒܼ݂ܪܹܗ ܒܢܘܼܢܵܐ ܘܢܲܚܡܹܗ ܒܐ̄ܪܵܙܵܐ ܀|
    block |܃ܐ̄ܪܵܙܵܐ ܗ̄ܘ̣ܵܬ ܓܹܝܪ ܗܵܝ̇ ܡܲܚܲܬܿܬܵܐ ܕܲܠܓܼܵܘ ܝܲܡܵܐ|
    block |ܕܗܵܘ̇ ܦܘܼܪܩܵܢܵܐ ܕܗܵܘܹ̇ܐ ܒܚܲܪܬܼܵܐ ܠܟܼܠܗܘܿܢ ܥܲܡܡܹ̈ܐ ܀|
    block |܃ܒܐ̄ܪܵܙ ܦܘܼܪܩܵܢܵܐ ܕܡ̇ܘܬܹܿܗ ܕܡ̇ܪܲܢ ܡ̣ܝܼܬܼ ܒܲܪ ܡܲܬܿܝ|
    block |ܘܲܒܼܦܘܼܢܵܝܵܐ ܕܐܵܬܼܘܿܪ̈ܵܝܹܐ ܚܲܝܹ̈ܐ ܕܟܼܠ ܐ̄ܢܵܫ ܀|
    block |܃ܠܟܼܠܹܗ ܟܝܵܢܵܐ ܐܲܦܢܝܼ ܝܵܘܢܵܢ ܒܝܲܕܼ ܢܝܼܢܘܸܝܹ̈ܐ|
    block |ܘܲܕܼܪܲܫ̣ ܐܘܼܪܚܵܐ ܠܟܼܵܪܘܿܙܘܬܼܵܐ ܕܲܠܒܹܝܬܼ ܥܲܡܡܹ̈ܐ ܀|
    block |܃ܡܫܲܓܼܢܲܝ ܗܵܟܹܝܠ ܛܲܟܼܣܵܐ ܕܡܸܠܬܹܗ ܡ̣ܢ ܕܲܢܒܼܝܹ̈ܐ|
    block |ܒܲܕܼܠܵܐ ܫܵܘܬܸܿܦ ܠܲܒܼܢܲܝ̈ ܥܲܡܹܗ ܒܲܢܒܼܝܼܘܼܬܹܗ ܀|
    block |܃ܡܝܼܟܵܪܐ ܒܐܘܼܪܚܵܐ ܕܲܟܼܢܵܘܵܬܹ̈ܗ ܗܘ̤ܵܬܼ ܡܲܪܕܿܝܼܬܹܗ|
    block |ܘܗܵܘ̇ ܬܘܼܪܓܵܡܵܐ ܕܬܲܪܓܸܿܡ ܥܵܡܘܿܣ ܬܲܪܓܸܿܡ ܐܵܦ ܗܘ̤ ܀|
    block |܃ܩܵܠܹ̈ܐ ܕܚܝܼܠܹ̈ܐ ܐܲܫܡܲܥ ܐܵܦ ܗܘ̤ ܠܲܒܼܢܲܝ̈ ܥܲܡܹܗ|
    block |ܘܕܲܪܸܫ ܐܸܢܘܿܢ ܒܫܸܡܥܵܐ ܕܫܸܒܼܝܵܐ ܘܲܕܼܦܘܼܢܵܝܵܐ ܀|
    block |܃ܪܘܼܚܵܢܵܝܐ ܗ̄ܘ̣ܵܐ ܙܢܵܐ ܕܓܸܠܝܵܢܹܗ ܕܢܵܘܣܵܐ ܕܪܘܼܚܵܐ|
    block |ܘܲܒܼܪܘܼܚ ܒܲܕܹܿܩ ܕܐܵܬܹ̇ܐ ܡܫܝܼܚܵܐ ܘܦܵܪܹܩ ܥܲܡܡܹ̈ܐ܀|
    block |܃ܢܵܚܘܿܡ ܒܲܕܹܿܩ ܥܲܠ ܡܲܦܘܼܠܬܵܐ ܕܐܵܬܼܘܿܪ̈ܵܝܹܐ|
    block |ܘܡ̇ܐ ܕܡܸܬܼܡܲܟܿܟܼܝܼܢ ܢܵܐ̇ܲܚ ܥܲܡܵܐ ܡ̣ܢ ܫܘܼܥܒܵܕܼܵܐ ܀|
    block |܃ܠܚܲܒܼܩܘܿܩ ܫܲܓܼܪܹܗ ܛܢܵܢܵܐ ܟܹܐܢܵܐ ܥܲܠ ܥܵܘܵܠܹ̈ܐ|
    block |ܘܗܲܝܡܸܢ ܘܐܲܫܲܪ ܕܗܵܘܝܵܐ ܬܒܲܥܬܼܵܐ ܠܛܲܢܵܘܼܬܹܗ ܀|
  block
    block |܃ܨܦܲܢܝܵܐ ܚܲܬܸ ܢܸܓܼ̈ܕܹܿܐ ܕܚܲܒܼܪ̈ܵܘܗܝ ܒܫܸܒܼܝܵܐ ܕܥܲܡܹܗ|
    block |ܘܲܦܢ̣ܵܐ ܘܒܲܕܹܿܩ ܕܒܼܵܛܹܠ̇ ܢܝܼܪܵܐ ܕܡܲܠܟܿܘܼܬܼ ܒܵܒܹܠ ܀|
    block |܃ܚܲܓܿܝܼ ܚܲܦܸܛ ܥܲܠ ܒܸܢܝܵܢܵܐ ܕܗܲܝܟܲܠ ܩܘܼܕܫܵܐ|
    block |ܘܚܵܘܝܼ ܠܥܲܡܵܐ ܥܲܠ̣ ܡܹܐܬܼܝܼܬܼܵܐ ܕܐܸܣܩܘܿܬܼܵܝܹ̈ܐ ܀|
    block |܃ܙܟܲܪܝܵܐ ܪܵܡܝܼܢ ܙܢܲܝ̈ ܓܸܠܝܵܢܹ̈ܐ ܕܲܢܒܼܝܼܘܼܬܹܗ|
    block |ܘܲܫܒܼܝܼܚ ܝܘܼܩܢܵܐ ܕܚܸܙܘܹ̈ܐ ܕܚܝܼܠܹ̈ܐ ܕܲܚ̣ܙܵܐ ܒܗܵܘܢܹܗ ܀|
    block |܃ܒܗܵܘܢܹܗ ܚܵܘܝܹܗ ܪ̈ܘܼܚܵܢܝܵܬܼܵܐ ܪܘܼܚܵܐ ܕܲܓܼܒܼܵܝܗܝ|
    block |ܘܒܼܪܸܥܝܵܢܹܗ ܨܵܪ ܕܸܡ̈ܘܵܬܼܵܐ ܕܠܵܐ ܪܘܼܟܵܒܼܵܐ ܀|
    block |܃ܪܘܼܚܵܢܵܐܝܼܬܼ ܚ̣ܙܵܐ ܡܲܪ̈ܟܿܒܼܵܬܼܵܐ ܘܪ̈ܲܟܵܒܲܝܗܹܝܢ|
    block |ܕܡܸܫܬܲܕܿܪ̈ܲܢ ܗ̣̄ܘܲܝ̈ ܠܐܲܒܼܕܵܢ ܥܲܡܡܹ̈ܐ ܕܡܲܟܸܿܟܼܘ ܥܲܡܵܐ ܀|
    block |܃ܒܪܘܼܚ ܐܸܬܼܒܲܩܝܼ ܐܵܦ ܒܲܡܢܵܪܬܵܐ ܕܪܘܼܚ ܛܲܝܒܿܘܼܬܼܵܐ|
    block |ܘܲܕܼܠܵܐ ܒܪ̈ܓܼܫܹܐ ܚܵܝ̣ܪ ܒܲܫܪ̈ܓܹܐ ܕܲܠܥܸܠ ܡܸܢܵܗ̇ ܀|
    block |܃ܟܲܗܝܼܢܘܼܬܹܗ ܕܥܲܡܵܐ ܒܲܕܲܩ ܒܲܙ̈ܢܲܝ ܚܸܙܘܵܘ̈ܗܝ|
    block |ܕܡܸܬܼܦܲܢܝܵܐ ܠܗܘܿܢ ܪܹܫܵܢܘܼܬܼܵܐ ܕܡܵܠ̈ܟܹܿܐ ܘܟܼܵܗܢܹ̈ܐ ܀|
    block |܃ܒܲܬܼܪܹܝܢ ܙܝ̈ܬܿܝܼܢ ܡ̣ܬܲܠ ܟܵܗܢܘܼܬܼܵܐ ܐܵܦ ܡܲܠܟܿܘܼܬܼܵܐ|
    block |ܘܲܚ̣ܙܲܐ ܕܩܵܝ̇ܡܝܼܢ ܡ̣ܢ ܝܲܡܝܼܢܵܐ ܘܡ̣ܢ ܣܸܡܵܠܵܐ ܀|
    block |܃ܒܫܸܡ ܣܘܼܥܪ̈ܵܢܹܐ ܟܲܢܝܼ ܐܸܢܘܿܢ ܠܲܫܡܵܗܲܝ̈ܗܘܿܢ|
    block |ܠܚܲܕܼ ܒܲܣܝ̣ܡܵܐ ܘܲܐ̄ܝܪܹܝܢ ܚܲܒܼܠܵܐ ܕܡܲܚܵܪܘܼܬܼܵܐ ܀|
    block |܃ܒܡܲܓܼܠܵܐ ܨܵܪܹܗ ܠܲܓܼܙܵܪ ܕܝܼܢܵܐ ܕܥܲܠ ܟܠ ܥܲܡܡܹ̈ܐ|
    block |ܘܲܒܼܩܲܪ̈ܢܵܬܼܵܐ ܙܢܲܝ̈ ܒܘܼܛܵܠܵܐ ܕܪܹܫܵܢܘܼܬܼܵܐ ܀|
    block |܃ܪܘܼܚܵܢܵܐܝܼܬܼ ܨܵܪ ܟܠ ܡܸܕܹܿܡ ܢܒܼܝܼܵܐ ܕܪܘܼܚܵܐ|
    block |܃ܘܩܲܕܹܿܡ ܒܲܕܹܿܩ ܐܵܦ ܗܘ̤ ܩܹܐܪܣܵܐ ܕܲܒܼܢܲܝ̈ ܝܵܘܵܢ|
    block |܃ܗܵܢܵܘ̇ ܢܝܼܫܵܐ ܕܪܘܼܚ ܓܸܠܝܵܢܹ̈ܐ ܕܲܢܒܼܝܼܘܼܬܼܵܐ|
    block |ܘܠܹܗ ܠܗܵܢ ܢܝܼܫܵܐ ܚܢ̣ܵܐ ܡܲܠܲܐܟܼܝܼ ܡܚܲܬܸܿܡ ܐ̄ܪ̈ܵܙܹܐ ܀|
    block |܃ܒܲܕܼܡܘܼܬܼ ܛܲܒܼܥܵܐ ܗܘ̤ܵܘ ܦܸܬܼܓܼܵܡܵܘܗܝ ܕܡܲܠܐܟ ܪܘܼܚܵܐ|
    block |ܘܚܲܬܲܡ ܡܸܠܹ̈ܐ ܕܲܢܒܼܝܼܘܼܬܼܵܐ ܘܕܲܫܠܝܼܚܘܼܬܼܵܐ ܀|
  block
    block |܃ܪܘܼܚܵܐ ܚܵܘܝܹܗ ܥܲܠ ܡܹܐܬܼܚ̣ܬܹܗ ܕܐܲܢܛܝܼܟܼܪܝܼܣܛܘܿܣ|
    block |ܕܐܲܝܟܲܢ ܐܵܬܹ̇ܐ ܒܲܪ ܬܵܘܬܵܒܹ̈ܐ ܘܲܡܫܲܠܹܐ ܠܹܗ ܀|
    block |܃ܩܹܐܪ̈ܣܹܐ ܩ̈ܫܲܝܵܐ ܕܕܲܝܘܹ̈ܐ ܟܬܝܼܫܹ̈ܐ ܡܫܲܠܹܐ ܢܒܼܝܼܵܐ|
    block |ܘܲܡܦܲܪܣܸܐ ܠܵܗ̇ ܠܗܵܝ̇ ܛܵܥܝܘܼܬܼܵܐ ܠܥܹܝܢ ܚܲܙܵܝܹ̈ܐ ܀|
    block |܃ܒܗܵܕܹܐ ܬܸܢܘܲܝ ܢܲܛܪܹܗ ܡ̇ܟܹ̇ܐ ܒܪܝܼܬܼܵܐ|
    block |ܕܲܢܚܵܘܹܐ ܒܹܗ ܚܹܝܠ ܪܲܒܿܘܼܬܹܗ ܠܥܵܠܡܹ̈ܐ ܕܬܵܬܹ̇ܝܢ ܀|
    block |܃ܚܹܝܠ ܪܲܒܿܘܼܬܹܗ ܓܠ̣ܵܐ ܠܲܢܒܼܝܼܵܘ̈ܗܝ ܡ̇ܪܹܐ ܢܒܼܝܼ̈ܐ|
    block |ܘܐܲܠܸܦ ܐܸܢܘܿܢ ܕܲܒܼܝܲܕܼ ܐ̄ܢܵܫܵܐ ܢܚܲܟܹܿܡ ܐܸܢܘܿܢ ܀|
    block |܃ܒܝܲܕܼ ܐܹܪܲܡܝܵܐ ܚܲܟܿܡܹܗ ܠܥܵܠܡܵܐ ܒܲܥܪܝܼܪܵܐ|
    block |ܘܐܲܝܟ ܕܲܠܢܝܼܪܵܐ ܟܲܕܼܢܹܗ ܒܢܝܼܪܵܐ ܕܡܸܠܲܝ̈ ܦܘܼܡܹܗ ܀|
    block |܃ܢܝܼܪܵܐ ܕܩܲܝܣܵܐ ܐܲܪܡܝܼ ܒܨܵܘܪܹܗ ܒܲܪ ܚܹܝܠܲܩܝܵܐ|
    block |ܘܫܲܪܝܼ ܦܵܠܲܚ ܪܸܥܝܵܢ ܐ̄ܢܵܫܵܐ ܒܩܵܠ ܦܸܬܼܓܼܵܡܵܘ̈ܗܝ ܀|
    block |܃ܗܵܢܵ̇ܘ ܢܝܼܫܵܐ ܕܦܲܠܵܚܘܼܬܹܗ ܕܦܵ݁ܠܚܵܐ ܚܝܼܨܵܐ|
    block |ܡܸܠܹ̈ܐ ܕܪܘܼܚܵܐ ܕܲܡܬܲܪܓܸܿܡ ܗ̄ܘ̣ܵܐ ܒܐܸܕܲܢܝ̈ ܥܲܡܵܐ ܀|
    block |܃ܐܵܦ ܒܲܪ ܒܿܘܿܙܝܼ ܗܵܕܹܐ ܓ̣ܒܼܵܐ ܠܹܗ ܒܹܝܬܼ ܒܵܒܼܵܠܵܝܹ̈ܐ|
    block |ܕܢܸܦܠܘܿܚ ܐ̄ܢܵܫܵܐ ܒܩܵܠ ܓܸܠܝܵܢܹ̈ܐ ܐܲܠܵܗܵܝܹ̈ܐ ܀|
    block |܃ܒܒܼܵܒܹܠ ܩܲܒܸܿܠ ܪܘܼܚ ܓܸܠܝܵܢܵܐ ܒܲܪ ܓܵܠܘܼܬܵܐ|
    block |ܐܲܝܟܵܐ ܕܲܣܒ݂ܲܪܘ ܥܲܡܵܐ ܘܥܲܡܡܹ̈ܐ ܕܠܲܝܬܿ ܐܲܠܵܗܵܐ ܀|
    block |܃ܙܲܢܝ̈ ܡܲܪܟܲܒܼܬܼܵܐ ܚܵܘܝܹܗ ܪܸܡܙܵܐ ܐܲܠܵܗܵܐ|
    block |ܕܲܟܼܕܼܝܼܢ ܗ̄ܘ̣ܵܐ ܒܵܗ̇ ܥܵܠܵܡܵܐ ܟܠܹܗ ܡܠܝܼ̈ܠܹܐ ܘܚܲܪ̈ܫܹܐ ܀|
    block |܃ܟܠܝܼ̈ܠܹܐ ܘܚܲܪ̈ܫܹܐ ܚܙ̣ܵܐ ܕܲܟܼܕܝܼܢܝܼܢ ܬܚܹܝܬܼ ܒܵܪܘܿܝܵܐ|
    block |ܘܗܘ̤ ܒܵܪܘܿܝܵܐ ܟܲܕܼ ܡܸܙܕܲܝܲܚ ܠܥܸܠ ܡ̣ܢ ܟܠܵܐ ܀|
    block |܃ܠܵܘ ܡܲܪܟܲܒܼܬܼܵܐ ܗ̄ܝܼ ܗܵܝ̇ ܡܲܪܟܲܒܼܬܼܵܐ ܕܲܚܙ̣ܵܐ ܢܒܝܼܵܐ|
    block |ܘܠܵܘ ܓܘܼܫܡܵܢܵܐ ܗ̄ܘ̣ ܪܲܗܛܵܐ ܕܓܼܝܼܓܼܠܹ̈ܐ ܕܲܠܬܿܚܬܿ ܡܸܢܵܗ̇ ܀|
    block |܃ܠܵܐ ܗ̤ܘܲܝ̈ ܓܝܼܓܼܠܹ̈ܐ ܕܲܗ̤ܘܲܝ ܪ̈ܗܛܵܢ ܒܲܪ ܒܸܣܬܿܪܵܐܝܼܬܼ|
    block |ܘܠܵܘ ܚܲܝ̈ܘܵܬܼܵܐ ܕܩܲܢ̈ܝܵܢ ܝܘܼܩܢܵܐ ܕܐܲܪܒܲܥ ܐܲܦܝܼ̈ܢ ܀|
    block |܃ܪܘܼܚܵܐ ܪܲܟܼܒܼܵܗ̇ ܗܵܝ̇ ܡܲܪܟܲܒܼܬܼܵܐ ܠܵܐ ܡܪܲܟܲܒܼܬܵܐ|
    block |ܘܪܘܼܚܵܢܵܐܝܼܬܼ ܚܙ̣ܵܗ̇ ܚܲܙܩܝܼܐܹܝܠ ܡܗܝܼܪ ܚܲܙܵܝܹ̈ܐ ܀|
    block |܃ܠܝܼܣܲܪ̈ܠܵܝܹܐ ܘܲܠܒܵܒܼܠܵܝܹ̈ܐ ܪܫ̣ܵܐ ܒܲܚܙܵܬܹܗ|
    block |ܕܲܪܢܵܘ̣ ܕܠܲܝܬܵܘܗܝ ܐܲܠܵܗ ܟܠܵܐ ܒܟܼܠ ܐܲܬܼܪ̈ܵܘܵܢ ܀|
    block |ܠܗܵܝ̇ ܡܲܪܢܝܼܬܼܵܐ ܘܡܸܠܬܼܵܐ ܩܲܦܲܚ ܒܗܵܢܵܐ ܚܸܙܘܵܐ܃|
  block
    block |ܕܢܵܘܕܲܥ ܕܐܝܼܬܼܵܘܗܝ ܥܲܠ ܟܠ ܘܲܒܼܟܼܠ ܘܲܠܒܲܪ ܡ̣ܢ ܟܠ ܀|
    block |܃ܒܗܵܕܹܐ ܬܸܢܘܲܝ ܨܵܪ̣ ܕܸܡ̈ܘܵܬܼܵܐ ܕܠܵܐ ܕܸܡ̈ܘܵܬܼܵܐ|
    block |ܘܐܲܠܦܹܐ ܠܥܲܒܼܕܹܿܗ ܕܲܢܨܘܼܪ ܐܸܢܹܝܢ ܒܬܸܢܝܵܐ ܕܡܸܠܵܘ̈ܗܝ ܀|
    block |܃ܐܘܼ ܡ̇ܢܘܼܬܼܵܐ ܐܲܠܵܗܵܝܵܬܵܐ ܚ̣̄ܠܸܦ ܒܲܪ ܒܘܿܙܝܼ|
    block |ܘܫܲܪܝܼ ܕܲܢܨܘܼܪ ܫܪܵܪ ܓܸܠܝܵܢܵܘ̈ܗܝ ܩܕܼܵܡ ܚܲܙܝܹ̈ܐ ܀|
    block |܃ܠܟܼܠܹܗ ܥܲܡܵܐ ܚܵܟܝܹܗ ܠܚܸܙܘܵܐ ܕܐܸܬܼܚܵܘܝܼ ܠܹܗ|
    block |ܘܣܲܗܸܕܼ ܐܸܢܘܿܢ ܕܠܵܐ ܢܸܬܼܦܲܠܓܼܘܼܢ ܥܲܠ ܡ̇ܐ ܕܲܫܡ݂ܲܥܘ ܀|
    block |܃ܫܸܡܥܵܐ ܕܗܵܠܹܝܢ ܐܲܫܡܲܥ ܐܸܢܘܿܢ ܐܵܦ ܕܵܢܝܼܐܹܝܠ|
    block |ܘܦܲܫܸܩ ܠܚܸܠܡܹ̈ܐ ܘܐܲܟܸܿܣ ܠܡܲܠ̈ܟܹܿܐ ܥܲܠ ܐܲܦܲܝ̈ܗܘܿܢ ܀|
    block |܃ܒܚܸܠܡܹ̈ܐ ܐܲܠܦܹܗ ܪܘܼܚܵܢܵܝܵܐ ܙܢܲܝ̈ ܟܲܣ̈ܝܵܬܼܵܐ|
    block |ܘܟܲܕܼ ܚܸܠܡܹ̈ܐ ܗ̄ܘ̣ܵܘ ܫܲܡܸܫܘ ܛܲܟܼܣܵܐ ܕܲܢܒܼܝܼܘܼܬܼܵܐ ܀|
    block |܃ܒܥܲܝܢܵܐ ܕܪܘܼܚܵܐ ܕܲܢܒܼܝܼܘܼܬܼܵܐ ܚܙ̣ܵܐ ܟܠ ܡܸܕܹܿܡ|
    block |ܘܠܲܝܬܿ ܠܹܗ ܡܸܕܹܿܡ ܕܠܵܘ ܡ̇ܢ ܪܘܼܚܵܐ ܗܘ̤ܵܐ ܒܘܼܕܵܩܹܗ ܀|
    block |܃ܪܘܼܚܵܐ ܚܵܘܝܹܗ ܠܡܸܦܪܲܫ ܚܸܠܡܹ̈ܐ ܕܨܲܠܡܵܐ ܪܲܒܵܐ|
    block |ܘܲܒܼܒܼܘܼܕܵܩܹܗ ܒܵܒܼܠܵܝܹ̈ܐ ܘܲܣܓܸܕܼܘ ܩܘܕܼܡ̇ܘܗܝ ܀|
    block |܃ܒܪܘܼܚܵܐ ܓܠ̣ܵܐ ܠܹܗ ܠܡܲܠܟܵܐ ܛܪܘܼܢܵܐ ܥܲܠ ܡܘܼܟܵܟܹܗ|
    block |ܘܲܦܢ̣ܵܐ ܘܚܲܟܼܡܹܗ ܕܡ̇ܐ ܕܡܸܬܼܡܲܟܲܟ ܬܘܼܒܼ ܡܸܬܼܪܲܡܪܲܡ ܀|
    block |܃ܒܹܗܘ̤ ܒܪܘܼܚܵܐ ܚ̣ܙܵܐ ܠܲܫܪܵܝܵܐ ܕܡܲܠܟܿܘܼܬܼ ܒܵܒܹܠ|
    block |ܟܵܬܼ̇̄ܒܵܐ ܠܹܗ ܐܝܼܕܵܪܐ ܕܪܘܼܚܵܐ ܠܵܐ ܡܓܲܫܲܡܬܵܐ ܀|
    block |܃ܗܘ̤ܝܘܼ ܪܘܼܚܵܐ ܕܚܵܘܝܹܗ ܚܸܙܘܵܐ ܕܪܲܒܼ ܡ̣ܢ ܚܸܙܘܹ̈ܐ|
    block |ܕܲܡܣܲܝܸܟ ܗ̄ܘ̣ܵܐ ܥܵܠܡܵܐ ܟܠܹܗ ܠܓܼܵܘ ܡ̣ܢ ܣܵܟܹܘ ܀|
    block |܃ܒܝܲܡܵܐ ܪܲܒܵܐ ܡܵܬ̣ܠܹܗ ܠܚܸܙܘܵܐ ܕܐܸܬܼܚܵܘܝܼ ܠܹܗ|
    block |ܘܐܲܪܒܲܥ ܪ̈ܘܼܚܹܐ ܫܡܲܝܵܢ̈ܝܵܬܼܵܐ ܠܥܸܠ ܡ̣ܢ ܚܲܨܲܚ ܀|
    block |܃ܐܲܪܒܲܥ ܚܲܝ̈ܘܵܢ ܚܙ̣ܵܐ ܟܲܕܼ ܣܵܠ̈ܩܵܢ ܡܸܢܹܗ ܕܚܲܡܵܐ|
    block |ܘܲܡܫܲܓܼܢܲܝ ܗ̄ܘ̣ܵܐ ܚܸܙܘܵܐ ܕܟܼܠܗܹܝܢ ܚܕܼܵܐ ܡ̣ܢ ܕܲܚܕܼܵܐ ܀|
    block |܃ܐܲܪܝܵܐ ܘܢܸܡܪܵܐ ܘܕܸܒܵܐ ܫܟܼܝܼܪܬܵܐ ܟܲܢܝܼ ܠܲܬܼܠܵܬܼ|
    block |ܘܲܠܗܵܝ̇ ܕܐܲܪܒܲܥ ܠܵܐ ܨܒ݂ܼܵܐ ܟܲܢܝܼ ܒܫܸܡ ܚܲܝ̈ܘܵܬܼܵܐ ܀|
    block |܃ܚܲܝ̄ܘܬܼܵܐ ܗ̄ܝܼ ܐܵܦ ܗܝ̤ ܟܡܵܐ ܐܸܢ ܢܹܐܡܵܪ ܕܲܕܼܚܝܼܠ ܚܸܙܘܵܗ̇|
    block |ܕܗܵܐ ܒܫܘܼܪܵܝܵܐ ܐܲܪܒܲܥ ܚܲܝ̈ܘܵܢ ܐܸܡ݂ܲܪ ܕܲܚܙܹ̇ܝܬܼ ܀|
    block |܃ܠܵܘ ܚܲܝ̈ܘܵܬܼܵܐ ܓܘܼܫܡܵܢ̈ܝܵܬܼܵܐ ܚܙ̣ܵܐ ܒܲܪ ܫ̣ܒܼܝܵܐ|
    block |ܐܸܠܵܐ ܛܘܼܦܣܵܐ ܕܪܹܫܵܢܘܼܬܼܵܐ ܕܥܲܡܡܹ̈ܐ ܕܐܲܪܥܵܐ ܀|
    block |ܒܐܲܪܝܵܐ ܕܚܝܼܠܵܐ ܟܲܢܝܼ ܠܒܼܵܒܹܠ ܪܹܫ ܒܘܼܠܒܵܠܵܐ܃|
  block
    block |ܘܲܒܼܫܸܡ ܢܸܡܪܵܐ ܟܲܢܝܼ ܠܟܼܘܼܪܹܫ ܪܹܫܵܐ ܕܦܵܪܹܣ ܀|
    block |܃ܒܕܸܒܵܐ ܐܲܡܬܸܿܠ ܠܡܲܠܟܿܘܼܬܼ ܡ̇ܕܲܝ ܡܚܝܼܠܲܬܼ ܚܲܝܠܵܐ|
    block |ܘܒܲܪܒܼܝܼܥܵܝܬܵܐ ܠܲܒܼܢܲܝ̈ ܝܵܘܵܢ ܡܗܝܼܪܲܝ ܗܵܘܢܵܐ ܀|
    block |܃ܒܝܲܡܵܐ ܪܲܒܵܐ ܡ̣ܬܲܠ ܥܵܡܪܬܵܐ ܕܟܼܠܵܗ̇ ܐܲܪܥܵܐ|
    block |ܘܒܲܐܪܒܲܥ ܪ̈ܘܼܚܝܼܢ ܚܲܝ̈ܠܵܘܵܬܼܵܐ ܕܲܫܡܲܝܵܢܹ̈ܐ ܀|
    block |܃ܠܗܘܿܢ ܠܪ̈ܘܼܚܵܢܹܐ ܦܲܠܸܓܼ ܥܵܠܡܵܐ ܟܠܹܗ ܒܟܼܠܹܗ|
    block |ܘܗܸܢܘܿܢ ܣܵܥ̇ܪܝܼܢ ܣܵܥܘܿܪܘܼܬܼܵܐ ܕܐܲܪܒܲܥ ܦܸܢ̈ܝܵܢ ܀|
    block |܃ܠܹܗ ܠܲܢܒܼܝ̣ܵܐ ܚܲܟܸܿܡ ܪܘܼܚܐ ܒܗܵܢܵܐ ܚܸܙܘܐ|
    block |ܘܐܲܠܦܹܗ ܕܒܼܵܛ̈ܠܵܢ ܘܦܵܢܹ̇ܐ ܥܲܡܵܐ ܘܝܵ̇ܬܹܒܼ ܒܐܲܪܥܵܐ ܀|
    block |܃ܒܚܸܠܡܹ̈ܐ ܕܠܸܠܝܵܐ ܚܙ̣ܵܐ ܠܲܚܙܵܬܼܵܐ ܕܡܲܠܝܵܐ ܬܲܗܪܵܐ|
    block |ܘܟܲܕܼ ܛܵܒ̣ ܚܸܠܡܵܐ ܗ̄ܝܼ ܛܲܟܼܣܵܐ ܡܡܲܠܝܵܐ ܕܲܢܒܼܝܼܘܼܬܵܐ ܀|
    block |܃ܢܒܼܝܼܵܐ ܗ̄ܘ̣ ܟܹܐܢܵܐ ܒܲܪܓܵܠܘܼܬܼܵܐ ܡܡܲܟܸܿܟ ܡܲܠ̈ܟܹܿܐ|
    block |ܘܲܢܒܼܝܼܵܐܝܼܬܼ ܒܲܕܿܩܹܗ ܠܚܸܙܘܵܐ ܕܐܲܪܒܲܥ ܚܲܝ̈ܘܵܢ ܀|
    block |܃ܚܸܙܘܹ̈ܐ ܣܒܼܝܼܣܹ̈ܐ ܚܵܘܝܹܗ ܪܘܼܚܵܐ ܒܟܼܠܗܘܿܢ ܚܸܙܘܵܘ̈ܗܝ|
    block |ܘܲܒܼܫܘܼܠܵܡܵܐ ܨܵܪ̣ ܠܹܗ ܕܡܘܼܬܼܵܐ ܕܡ̇ܘܬܹܿܗ ܕܡ̇ܪܵܢ ܀|
    block |܃ܕܡܘܼܬܼܵܐ ܕܡ̇ܘܬܹܿܗ ܨܵܪ̣ ܠܹܗ ܠܟܹܐܢܵܐ ܒܲܪ ܥܸܒܼܿܪ̈ܵܝܹܐ|
    block |ܘܲܩܪ̣ܵܝܗܝ ܒܲܫܡܹܗ ܡܫܝܼܚܵܐ ܕܐܵܬܹ̇ܐ ܠܚܘܼܬܵܡ ܐ̄ܪ̈ܵܙܹܐ ܀|
    block |܃ܒܡܵܘܬܹܿܗ ܒܲܕܲܩ ܕܠܲܝܬܿ ܬܘܼܒܼ ܡܸܕܹܿܡ ܒܵܬܲܪ ܡ̇ܘܬܹܿܗ|
    block |ܕܲܡܫܲܡܠܹܐ ܠܹܗ ܠܪܲܗܛܵܐ ܫܚܝܼܩܵܐ ܕܲܢܒܲܝܼܘܼܬܼܵܐ ܀|
    block |܃ܛܲܒܼܥܵܐ ܐܲܪܡܝܼ ܢܒܼܝܼܵܐ ܕܪܘܼܚܵܐ ܥܲܠ ܓܸܠܝܵܢܹ̈ܐ|
    block |ܘܚܲܬܸܿܡ ܐܸܢܘܿܢ ܕܢܸܗܘܘܿܢ ܒܲܙܗܝܼܪ ܥܕܲܡ̇ܐ ܠܕܹܢܚܹܗ ܀|
    block |܃ܡܸܛܠ ܕܸܢܚܹܗ ܗ̤ܘܲܝ̈ ܟܠ ܕܲܗ̤ܘܲܝ̈ ܒܹܝܬܼ ܥܸܒܼܪ̈ܵܝܹܐ|
    block |ܘܩܲܕܹܿܡܘ ܒܲܕܲܩܘ ܢܒܼܝܹ̈ܐ ܘܡܲܠ̈ܟܹܿܐ ܥܲܕܼܠܵܐ ܢܸܗܘܹܐ ܀|
    block |܃ܠܕܼܢܚܹܗ ܐܲܟܼܪܸܙ ܐܵܦ ܓܲܒܼܪܝܼܠ ܓܲܒܼܪܵܐ ܕܪܘܼܚܵܐ|
    block |ܘܗܵܕܲܐ ܗ̄ܝܼ ܥܸܠܬܵܐ ܕܒܼܵܗ̇ ܐܸܫܬܲܕܲܪ ܨܹܝܕܼ ܕܵܢܝܼܐܹܝܠ ܀|
    block |܃ܫܸܡ ܓܲܒܼܪܝܼܠ ܫ̣ܡܲܥ ܕܵܢܝܹܐܝܠ ܓܲܒܼܪܵܐ ܕܪܸܓܿܬܵܪܐ|
    block |ܘܲܬܼܡ݂ܲܗ ܣܲܓܿܝܼ ܒܛܸܒܵܐ ܕܲܫܡ݂ܲܥ ܕܠܵܐ ܡܥܲܝܲܕܼ ܒܹܗ ܀|
    block |܃ܠܵܐ ܫܡ݂ܥ ܗ̄ܘ̣ܵܐ ܠܹܗ ܫܸܡ ܓܲܒܼܪܝܹܠ ܘܠܵܐ ܟܠܹܗ|
    block |ܥܕܲܡ̇ܐ ܕܫܲܡ̣ܥܹܗ ܡ̣ܢ ܪܘܼܚܵܢܵܐ ܕܲܩܪ̣ܵܝܗܝ ܒܲܫܡܗ ܀|
    block |܃ܫܡܵܐ ܗ̄ܘ̣ ܓܹܝܪ ܚܲܕܼܬܼܵܐ ܗܵܢ ܫܘܼܡ̇ܗܵܐ ܕܲܫܡ݂ܲܥ ܟܹܐܢܵܐ|
    block |ܘܕܼܵܡܹ̇ܐ ܕܪܲܗܛܵܐ ܢܵܡܘܿܣܵܝܵܐ ܡܫܲܠܸܐ ܒܲܫܡܹܗ ܀|
    block |܃ܫܸܡ ܡܝܼܟܼܵܐܹܝܠ ܐܝܼܬܼ ܗ̄ܘ̣ܵܐ ܒܪܲܗܛܵܐ ܢܵܡܘܿܣܵܝܵܐ|
    block |ܗܵܘ̇ ܕܐܵܦ ܗܵܫܵܐ ܩܪ̣ܵܝܗܝ ܫܲܠܝ̣ܛܵܐ ܕܚܹܝܠܹܗ ܕܥܲܡܵܐ ܀|
    block |܃ܗܘ̤ܝܘܼ ܕܡ̣ܿܠܝܼ ܡܕܲܒܼܪܵܢܘܼܬܼܵܐ ܢܵܡܘܿܣܵܝܬܵܐ|
    block |ܡ̣ܢ ܫܘܼܪܵܝܵܐ ܕܓܲܒܼܝܘܼܬܼ ܥܲܡܵܐ ܥܕܲܡ̇ܐ ܠܚܲܪܬܼܵܐ ܀|
    block |ܡ̣ܢ ܨܸܝܕܼ ܗܵܓܼܵܪ ܗܘ̤ܵܐ ܫܘܼܪܵܝܵܐ ܕܣܵܥܘܿܪܘܼܬܹܗ܃|
  block
    block |ܥܕܲܡ̇ܐ ܕܲܫܡ݂ܲܥ ܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܡܲܪܝܲܡ ܀|
    block |܃ܦܪܵܬܼܘܿܙܡܝܼܵܐ ܣܝܼܡܵܐ ܗ̄ܘ̣ܵܬ ܠܹܗ ܡܼܢ ܒܵܪܘܿܝܵܐ|
    block |ܘܕܲܚܙ̣ܵܐ ܕܩܸܪܒܲܬ̤ ܝܲܗ̄ܒܵܗ̇ ܠܚܲܒܼܪܹܗ ܪܹܫܢܘܼܬܹܗ ܀|
    block |܃ܪܹܫܢܘܼܬܼܵܐ ܕܝܼܣܲܪ̈ܠܵܝܹܐ ܫ̣ܩܲܠ ܓܲܒܼܪܝܼܠ|
    block |ܘܝܲܗ̄ܒܵܗ̇ ܠܥܲܡܡܹ̈ܐ ܐܲܝܟ ܣܘܼܟܵܝܵܐ ܕܲܢܒܼܝܼܘܼܬܼܵܐ ܀|
    block |܃ܒܲܢܒܼܝܼܘܼܬܼܵܐ ܚܵܘܝܹܗ ܠܲܫܡܹܗ ܓܲܒܼܪܵܐ ܢܒܼܝܼܵܐ|
    block |ܕܠܵܐ ܢܸܬܼܢܲܟܼܪܸܐ ܟܲܕܼ ܡܸܫܬܲܕܲܪ ܒܐܝܼܙܓܲܕܿܘܼܬܼܵܐ ܀|
    block |܃ܥܬܼܝܼܕܼ ܗ̄ܘ̣ܵܐ ܕܢܹܐܬܸܐ ܘܢܲܬܸܿܐ ܣܒܲܪܬܼܵܐ ܕܕܸܢܚܹܗ ܕܡܵܪܲܢ|
    block |ܘܡܲܬܼܒܲܝܲܐ ܗ̄ܘ̣ܵܬܼ ܕܡ̇ܢܵܐ ܗ̄ܘ̣ ܗܵܢܵܐ ܫܡܵܐ ܢܘܼܟܼܪܵܝܵܐ ܀|
    block |܃ܐܸܠܘܼ ܠܲܝܬܿ ܗ̄ܘ̣ܵܐ ܫܡܹܗ ܒܹܝܬܼ ܐܪ̈ܟܹܿܐ ܕܲܢܒܼܝܼܘܼܬܼܵܐ|
    block |ܠܵܐ ܡܩܲܒܿܠܝܼܢ ܗ̄ܘ̣ܵܘ ܝܲܣܲܪ̈ܠܵܝܹܐ ܠܟܵܪܘܿܙܘܼܬܹܗ ܀|
    block |܃ܡܸܬܼܦܲܠܓܼܝܼܢ ܗ̄ܘ̣ܵܘ ܐܵܦ ܟܵܪ̈ܘܿܙܹܐ ܕܟܼܵܪܘܿܙܘܼܬܼܵܐ|
    block |ܕܐܵܪܵܐ ܡܲܢ̣ܘܼ ܗܵܢ ܓܲܒܼܪܝܹܠ ܕܢܘܼܟܼܪܵܝ ܒܲܫܡܹܗ ܀|
    block |܃ܠܗܵܢ ܦܘܼܠܵܓܼܵܐ ܫ̣ܪܵܐ ܕܵܢܝܼܐܹܝܠ ܒܲܢܒܼܝܼܘܼܬܼܵܐ|
    block |ܘܣ̣ܵܡܹܗ ܠܲܫܡܵܐ ܐܲܝܟ ܗܲܕܿܝܼܐܵܐ ܒܫܘܼܠܵܡ ܣܸܦܪܹܗ ܀|
    block |܃ܐܘܼܪܚܵܐ ܕܪܲܫ ܒܹܗ ܒܗܵܢ ܫܘܼܡ̇ܗܵܐ ܕܫܸܡ ܓܲܒܼܪܝܼܠ|
    block |ܕܫܵܠܹ̇ܐ ܪܲܗܛܵܐ ܕܫܸܡ ܡܝܼܟܼܵܐܹܝܠ ܘܥܵܐܹ̇ܠ ܕܝܼܠܹܗ ܀|
    block |܃ܫܸܡ ܡܝܼܟܼܵܐܹ̇ܝܠ ܫܸܡ ܡܲܠܲܐܟܼܵܐ ܗ̄ܘ̣ ܪܘܼܚܵܢܵܝܵܐ|
    block |ܘܫܸܡ ܓܲܒܼܪܝܹܠ ܓܲܒܼܪܵܐ ܗ̄ܘ̣ ܕܲܫܠܝܼܚ ܡ̣ܢ ܐܲܠܵܗܵܐ ܀|
    block |܃ܫܸܡ ܗܵܢ ܓܲܒܼܪܵܐ ܥܲܠ ܗܵܢ ܓܲܒܼܪܵܐ ܕܡܸܢܲܢ ܩܵܥܹ̇ܐ|
    block |ܗܵܘ̇ ܕܐܵܦ ܟܹܐܢܵܐ ܓܲܒܼܪܵܐ ܟܲܢܝܹܗ ܒܟܼܵܪܘܿܙܘܼܬܹܗ ܀|
    block |܃ܘܐܸܠܵܐ ܡ̇ܢܿܘ ܗܵܢ ܫܘܼܡ̇ܗܵܐ ܕܲܫܡܵܐ ܘܲܫܡܵܐ|
    block |ܕܗܵܐ ܚܲܕܼ ܐܸܢܘܿܢ ܘܪܘܼܚܵܐ ܐܸܢܘܿܢ ܕܠܵܐ ܪܘܼܟܵܒܼܵܐ ܀|
    block |܃ܠܲܝܬܿ ܠܲܟܼܝܵܢܵܐ ܕܪ̈ܘܼܚܵܢܵܝܹܐ ܫܡܵܗܹ̈ܐ ܓܫܝܼܡܹ̈ܐ|
    block |ܘܡ̇ܢܲܐ ܗ̄ܝܼ ܗܵܕܹܐ ܕܠܲܬܼܪܹܝܢ ܒܲܠܚܘܿܕܼ ܐܝܼܬܼ ܫܘܼܡ̇ܗܹ̈ܐ ܀|
    block |܃ܗܵܐ ܬܸܫܡܸܫܬܼܗܘܿܢ ܡܚܵܘܝܵܐ ܫܡܵܗܹ̈ܐ ܕܲܩܢܘܿܡܲܝ̈ܗܘܿܢ|
    block |ܘܟܲܕܼ ܚܲܕܼ ܐܸܢܘܿܢ ܦܪܝܼܫ ܫܘܼܡ̇ܗܵܐ ܡ̣ܢ ܫܘܼܡܵܗܵܐ ܀|
    block |܃ܫܸܡ ܡܝܼܟܼܵܐܹܝܠ ܩܲܫܝܘܼܬܼ ܢܸܓܼ̈ܕܹܿܐ ܚܠܝܼܛܵܐ ܒܲܫܡܹܗ|
    block |ܘܡܸܛܠ ܗܵܕܹܐ ܥܦܝܼܦ ܟܘܼܢܵܝܹܗ ܒܣܸܦܪܹܗ ܕܡܘܼܫܹܐ ܀|
    block |܃ܫܸܡ ܓܲܒܼܪܝܹܠ ܓܲܒܼܪܵܐ ܕܫܲܝܢܵܐ ܡܠܹܐ ܟܘܼܢܵܝܹܗ|
    block |ܘܣܵܗ̇ܕܵܐ ܡܲܪܝܲܡ ܕܝܲܗ̣̄ܒܼ ܠܵܗ̇ ܣܒܲܪܬܼܵܐ ܕܡܲܠܝܵܐ ܫܠܵܡܵܐ ܀|
    block |܃ܣܒܲܪܬܼܵܐ ܕܫܲܝܢܵܐ ܝܲܗ̄ܒܼ݂ ܓܲܒܼܪܝܹܠ ܠܕܲܟܼܝܲܬܼ ܢܲܦܫܵܐ|
    block |ܘܟܲܕܼ ܚܕܲܬܵܐ ܗ̄ܘ̣ܵܬܼ ܩܲܒܸܿܠܬܼܵܗ̇ ܗ̤ܝ ܒܗܲܝܡܵܢܘܼܬܼܵܐ ܀|
    block |ܛܵܒܼ ܚܕܲܬܵܐ ܗ̄ܘ̣ܵܬܼ ܗܵܝ ܕܐܸܬܼܟܲܪܙܲܬ̤ ܡ̣ܢ ܪܘܼܚܵܢܵܐ܃|
  block
    block |ܕܒܼܵܛ̇ܢܵܐ ܒܬܼܘܼܠܬܵܐ ܒܸܠܥܵܕܼ ܢܸܩܦܵܐ ܘܫܵܘܬܵܦܘܼܬܼܵܐ ܀|
    block |܃ܒܚܲܝܠܵܐ ܕܪܘܼܚܵܐ ܕܲܚ̣ܩܹܗ ܠܪܸܢܝܵܐ ܡ̣ܢ ܪܸܥܝܵܢܵܗ̇|
    block |ܕܲܦܫܹܝܼ̈ܩܵܢ ܠܹܗ ܐܵܦ ܥܲܣ̈ܩܵܬܼܵܐ ܕܐܝܼܬܼ ܠܲܟܼܝܵܢܵܐ ܀|
    block |܃ܒܣܲܓܿܝܼ̈ܐܵܬܼܵܐ ܫܲܪܪܵܗ̇ ܠܡܸܠܬܼܵܐ ܕܝܼܠܹܗ ܕܒܲܛܢܵܐ|
    block |ܘܝܲܗ̄ܒܼ݂ ܬܲܚܘܝܼܬܼܵܐ ܡ̣ܢ ܐܹܠܝܼܫܒܲܥ ܕܒܲܛܢܵܐ ܣܒܲܪ ܀|
    block |܃ܠܹܗ ܠܗܵܢ ܓܲܒܼܪܵܐ ܪܘܼܚܵܢܵܝܵܐ ܚܙ̣ܵܐ ܗ̄ܘ̣ܵܐ ܙܟܲܪܝܵܐ|
    block |ܘܗܘ̤ܝܘܼ ܕܣܲܒܲܪܹܿܗ ܥܲܠ ܗܵܘ̇ ܝܲܠܕܵܐ ܕܪܲܒܿ ܡ̣ܢ ܝܲܠ̈ܕܹܿܐ ܀|
    block |܃ܒܗܲܝܟܲܠ ܩܘܼܕܼܫܵܐ ܚܙ̣ܵܝܗܝ ܗ̄ܘ̣ܵܐ ܙܟܲܪܝܵܐ ܠܡܲܠܲܐܟ ܪܘܼܚܵܐ|
    block |ܘܙܵܥ̣ ܘܐܸܬܼܒܲܠܗܝܼ ܡ̣ܢ ܬܸܫܒܿܘܿܚܬܵܐ ܕܥܲܠ ܦܲܪܨܘܿܦܹܗ ܀|
    block |܃ܐ̄ܢܵܐ ܐ̄ܢܵܐ ܓܲܒܼܪܵܐ ܕܫܹܡܝ ܓܲܒܼܪܝܹܠ ܐܸܡ݂ܲܪ ܗ̄ܘ̣ܵܐ ܠܹܗ|
    block |ܘܫܲܠ̣ܚܲܢܝ ܡ̇ܪܝܵܐ ܕܐܲܝܬܹܿܐ ܣܒܲܪܬܼܵܐ ܕܒܲܛܵܢܐ ܕܲܒܼܪܵܟ ܀|
    block |܃ܒܪܵܟ ܐܝܼܙܓܲܕܵܐ ܗ̄ܘ̣ ܩܕܼܵܡ ܗܵܘ̇ ܕܐܵܬܹ̇ܐ ܠܦܘܼܪܩܵܢ ܐ̄ܢܵܫܵܐ|
    block |ܘܐܸܬܹܝ̇ܬܼ ܕܐܸܓܼܠܹܐ ܕܗܵܐ ܡܲܛܝܼ ܠܹܗ ܝܵܘܡܵܐ ܕܕܸܢܚܹܗ ܀|
    block |܃ܒܫܸܬܼܩܵܐ ܬܲܚܡܹܗ ܕܠܵܐ ܢܸܣܬܵܘܲܕ ܡܸܕܲܡ ܕܲܫ̣ܡܲܥ|
    block |ܥܕܲܡ̇ܐ ܕܫܵܠ̇ܡܵܐ ܦܪܵܬܼܘܿܙܡܝܼܵܐ ܕܝܵܘܡܵܐ ܕܝܲܠܕܹܿܗ ܀|
    block |܃ܗܵܢ ܫܘܼܪܵܝܵܐ ܕܐܝܼܙܓܲܕܿܘܼܬܹܗ ܕܪܘܼܚܵܢܵܝܵܐ|
    block |ܕܣܲܒܲܪ ܒܲܛܢܹܗ ܕܲܛܒܸܠܵܪܵܐ ܕܲܩܕܼܵܡ ܡܲܠܟܵܐ ܀|
    block |܃ܡܸܟܵܐ ܫܲܪܝܼ ܕܢܸܕܼܪܘܿܫ ܐܘܼܪܚܵܐ ܕܕܸܢܚܹܗ ܕܡ̇ܪܲܢ|
    block |ܘܐܝܼܕܼܵܐ ܣܥ݂ܲܪ ܚܸܙܘܵܢܹ̈ܐ ܕܝܘܿܡ ܓܸܠܝܵܢܹܗ ܀|
    block |܃ܗܘ̤ܝܘܼ ܕܚܵܘܝܹܗ ܝܵܘܡ̇ܐ ܕܝܲܠܕܹܿܗ ܠܪ̈ܵܥܵܘܵܬܼܵܐ|
    block |ܘܗܘ̤ ܬܘܼܒܼ ܐܲܫܡܲܥ ܩܵܠܵܐ ܕܫܘܼܒܚܹܗ ܒܹܝܬܼ ܐܲܪ̈ܥܵܢܹܐ ܀|
    block |܃ܕܝܼܠܹܗ ܐܸܢܹܝܢ ܟܠ ܕܐܸܬܼܡܲܠܲܠ ܒܟܼܵܪܘܿܙܘܼܬܼܵܐ|
    block |ܘܗ̤ܘܝܘܼ ܕܫܲܡܸܫ ܙܢܲܝ̈ ܓܸܠܝܵܢܹ̈ܐ ܠܘܵܬܼ ܬܲܠܡܝܼܪܹ̈ܐ ܀|
    block |܃ܗܘ̤ܝܘܼ ܕܲܩ̣ܪܸܒܼ ܒܥܸܕܼܵܢ ܚܲܫܵܐ ܨܹܝܕܼ ܦܵܪܘܿܩܲܢ|
    block |ܘܗܘ̤ܝܘܼ ܕܠܲܒܿܒܹܗ ܕܠܵܐ ܢܸܬܼܪܲܦܸܐ ܒܫܸܡܥܵܐ ܕܡ̇ܘܬܵܐ ܀|
    block |܃ܗܘ̤ܝܘܼ ܕܲܥܓܸܿܠ ܟܹܐܦܵܐ ܪܲܒܿܬܼܵܐ ܡ̣ܢ ܦܘܼܡ ܩܲܒܼܪܵܐ|
    block |ܘܠܹܗ ܚ̣ܙܲܝ̈ ܢܸܫܹ̈ܐ ܟܲܕܼ ܩܵܐܹ̇ܡ ܗ̄ܘ̣ܵܐ ܒܲܕܼܡܘܼܬܼ ܓܲܒܼܪܵܐ ܀|
    block |܃ܗܘ̤ ܥܲܡ ܚܲܒܼܪܹܗ ܩܵܡ̣ ܡ̣ܢ ܫܸܠܝܵܐ ܩܕܼܵܡ ܬܲܠܡܝܼܕܹ̈ܐ|
    block |ܘܐܲܬܼܡܲܗ ܐܸܢܘܿܢ ܒܦܲܐܝܘܼܬܼ ܫܘܼܒܼܚܵܐ ܕܠܒܼܝܼܫܝܼܢ ܗ̄ܘ̣ܵܘ ܀|
    block |܃ܗܘ̤ ܣܥ݂ܲܪ ܟܠܗܹܝܢ ܕܲܗ̤ܘܲܝ̈ ܘܗܵܘ̈ܝܵܢ ܒܟܼܵܪܘܿܙܘܼܬܼܵܐ|
    block |ܐܲܟܼܡܵܐ ܕܲܣܥ݂ܲܪ ܐܵܦ ܡܝܼܟܼܵܐܹܝܠ ܒܕܸܘܼܒܵܪ ܥܲܡܵܐ ܀|
    block |܃ܗܵܘ̇ ܨܸܒܼܝܵܢܵܐ ܕܕܲܒܲܪ ܥܲܡܵܐ ܒܝܲܕܼ ܡܝܼܟܼܵܐܹܝܠ|
    block |ܗܘ̤ ܒܓܲܒܼܪܝܹܠ ܣܥ݂ܲܪ ܒܲܚܕܲܬܵܐ ܙܢܲܝ̈ ܓܸܠܝܵܢܵܘ̈ܗܝ ܀|
    block |܃ܪܲܒܿܘܼ ܕܲܪܓܹܗ ܕܪܘܼܚܵܢܵܝܵܐ ܡ̣ܢ ܪ̈ܘܼܚܵܢܹܐ|
    block |ܐܲܟܼܡܵܐ ܕܪܲܒܵܐ ܟܵܪܘܿܙܘܼܬܹܗ ܡ̣ܢ ܟܠ ܡܸܕܹܿܡ ܀|
  block
    block |܃ܪܲܒܿܘܼ ܣܲܓܿܝܼ ܫܡܵܐ ܕܲܡܫܝܼܚܵܐ ܡ̣ܢ ܟܠ ܒܸܪ̈ܝܵܢ|
    block |ܡ̇ܪܹܝܢ ܪܲܒܿܘܼ ܡܣܲܒܲܪ ܒܲܛܢܹܗ ܡ̣ܢ ܟܠ ܚܲܒܼܪ̈ܵܘܗܝ ܀|
    block |܃ܠܪܲܒܿܘܼܬܼ ܕܲܪܓܹܗ ܝܲܒܪܬ̤ ܡܸܠܲܬܼܝ ܠܵܘ ܫܝܼܥܵܐܝܼܬܼ|
    block |ܐܸܠܵܐ ܕܐܵܘܕܲܥ ܕܲܟܼܡܵܐ ܫܒܼܝܼܚܵܐ ܣܒܲܪܬܼܵܐ ܕܐܲܟܼܪܸܙ ܀|
    block |܃ܫܒܼܝܼܚ ܦܘܼܪܩܵܢܵܐ ܕܐܲܟܼܪܸܙ ܒܐܲܪܥܵܐ ܒܥܹܝܢ ܐܲܪ̈ܥܵܢܹܐ|
    block |ܘܣܵܗ̇ܕܿܝܼܢ ܥܲܡܲܢ ܫܡܲܝܵܐ ܘܐܲܪܥܵܐ ܕܪܲܒܼ ܦܘܼܪܩܵܢܲܢ ܀|
    block |܃ܒܪܲܒܿܘܼܬܼ ܚܲܝܠܹܗ ܬܿܗܝܼܪܝܼܢ ܗ̄ܘ̣ܵܘ ܟܸܢܫܲܝ̈ ܪܵܘܡ̇ܐ|
    block |ܘܲܡܫܲܡܫܝܼܢ ܗ̄ܘ̣ܵܘ ܙܢܲܝ̈ ܓܸܠܝܵܢܵܘ̈ܗܝ ܠܥܹܝܢ ܟܵܪ̈ܘܿܙܵܘܗܝ ܀|
    block |܃ܡܲܠܲܐܟ ܪܘܼܚܵܐ ܓ̣ܒܼܵܐ ܠܦܝܼܠܝܼܦܘܿܣ ܚܲܕܼ ܡ̣ܢ ܫܲܒܼܥܝܼܢ|
    block |ܕܢܹܐܙܲܠ ܢܲܟܼܪܸܙ ܣܒܲܪܬܼܵܐ ܕܚܲܝܹ̈ܐ ܠܲܕܼܠܵܐ ܣܲܒܼܪܵܐ ܀|
    block |܃ܒܚܲܝܕܼ ܕܹܝܢ ܓܲܒܼܪܵܐ ܕܐܲܦܢܝܼ ܒܡܸܠܬܹܗ ܠܗܲܝܡܵܢܘܼܬܼܵܐ|
    block |ܨܵܪ̣ ܒܹܗ ܐܲܠܦܹ̈ܐ ܕܡܸܕܼܝܼܢܵܝܹ̈ܐ ܘܲܕܟܼܘܼܫܵܝܹ̈ܐ ܀|
    block |܃ܗܵܪܟܵܐ ܫܠ̣ܡܲܬ̤ ܡܹܠܬܹܗ ܕܡ̇ܪܲܝܢ ܗܵܝ̇ ܕܐܸܡ݂ܲܪ ܗ̄ܘ̣ܵܐ|
    block |ܕܝܘܼܠܦܵܢܝ ܐܸܬܹܝ̇ܬܼ ܕܐܲܪܡܹܐ ܒܹܝܬܼ ܐܲܪ̈ܥܵܢܹܐ ܀|
    block |܃ܛܵܒܼ ܡ̣ܢ ܢܘܼܪܵܐ ܣܸܦܲܬ̤ ܢܘܼܪܵܐ ܕܟܼܵܪܘܿܙܘܼܬܹܗ|
    block |ܘܐܸܚ̣ܕܲܬ̤ ܢܘܿܡܹܐ ܒܟܼܠܗܘܿܢ ܥܲܡܡܹ̈ܐ ܒܝܲܡܵܐ ܘܝܲܒܼܫܵܐ ܀|
    block |܃ܒܚܹܝܠ ܪܲܒܿܘܼܬܹܗ ܚ݂ܲܣܢܹܗ ܠܥܵܠܡܵܐ ܒܲܥܪܝܼܪܵܝܵܐ|
    block |ܘܡܲܟܸܿܟ ܚܘܼܬܼܪܵܐ ܕܝܼܗ̄ܘܼܕܼܵܝܘܼܬܼܵܐ ܘܲܕܼܚܲܢܦܘܼܬܼܵܐ ܀|
    block |܃ܒܐܲܪܥܵܐ ܕܲܝܗܘܼܕܼ ܢܨܲܚ̣ܘ ܟܵܪ̈ܘܿܙܹܐ ܕܗܲܝܡܵܢܘܼܬܼܵܐ|
    block |ܘܡ̣ܢ ܐܘܼܪܸܫܠܹܡ ܗܘ̤ܵܐ ܫܘܼܪܵܝܵܐ ܠܡܸܠܬܵܐ ܕܐܲܟܼܪܸܙܘ ܀|
    block |܃ܒܪܘܼܚ ܓܸܠܝܵܢܵܐ ܕܲܪܫܵܝ̣ܗ̇ ܫܸܡܥܘܿܢ ܠܐܘܼܪܚܵܐ ܕܥܲܡܡܹ̈ܐ|
    block |ܘܐܲܪܡܝܼ ܡܨܝܼܕܲܬܹܿܗ ܘܨܵܕܹܗ ܠܘܼܩܕܲܡ ܠܩܘܼܪܢܹܠܝ̣ܘܿܣ ܀|
    block |܃ܚܸܙܘܵܐ ܪܲܒܵܐ ܚ̣ܙܵܐ ܒܲܪ ܝܘܿܢܵܐ ܠܐܲܦܲܝ̈ ܪܵܘܡ̇ܐ|
    block |ܢܲܚܬܵܐ ܦܲܐܝܵܐ ܕܲܚܒܼܝܼܫܝܼܢ ܒܹܗ ܡ̣ܢ ܟܠ ܓܸܢܣܝܼ̈ܢ ܀|
    block |܃ܟܠܗܘܿܢ ܥܲܡܡܹ̈ܐ ܬܠܹܝܢ ܗ̄ܘ̣ܵܘ ܒܗܵܘ̇ ܡܵܐ ܕܲܚܙ̣ܵܐ|
    block |ܘܗܵܢܵܘ̇ ܬܲܗܪܵܐ ܕܲܒܼܚܲܕܼ ܢܲܝܬܵܐ ܚܙ̣ܵܐ ܟܠܡܸܕܲܡ ܀|
    block |܃ܚܸܙܘܵܐ ܗ̄ܘ̣ܵܐ ܓܹܝܪ ܕܲܒܼܪܸܥܝܵܢܵܐ ܗܵܢܵܐ ܚܸܙܘܵܐ|
    block |ܘܪܘܼܚܵܢܵܐܝܼܬܼ ܚ̣ܙܵܝܗܝ ܗ̄ܘ̣ܵܐ ܟܹܐܦܵܐ ܘܠܵܐ ܗ̄ܘ̣ܵܐ ܒܲܦܓܲܪ ܀|
    block |܃ܪܘܼܚܵܢܵܐܝܼܬܼ ܫܲܡ̣ܥܹܗ ܠܩܵܠܵܐ ܕܩܘܼܡ ܟܘܿܣ ܘܐܲܟܼܘܿܠ|
    block |ܟܲܕܼ ܡܲܠܹܦ ܠܹܗ ܕܠܵܐ ܗ̄ܘ̣ܵܐ ܢܵܐܹ̇ܕ ܡ̣ܢ ܚܲܛܵܝܹ̈ܐ ܀|
    block |܃ܠܥܲܡܡܹ̈ܐ ܛܲܡ̈ܐܹܐ ܟܲܢܝܼ ܒܲܫܡܵܐ ܕܓܸܢܣܵܐ ܚܲܪܫܵܐ|
    block |ܕܲܡܩܲܒܸܿܠ ܠܗܘܿܢ ܨܹܒܼܝܵܢ ܟܲܣܝܵܐ ܒܒܲܝܬܵܝܘܼܬܼܵܐ ܀|
    block |܃ܒܩܘܼܪܢܹܠܝܼܘܿܣ ܕܲܪܫ̣ܵܗ̇ ܠܐܘܼܪܚܵܐ ܕܦܘܼܢܵܝ ܥܲܡܡܹ̈ܐ|
    block |ܘܩܲܕܲܡ ܨܵܪܵܗ̇ ܒܡܲܠܦܵܢܘܼܬܹܗ ܕܪܹܫ ܬܠܡܝܼܕܹ̈ܐ ܀|
    block |܃ܡܲܠܲܐܟ ܪܘܼܚܵܐ ܚ̣ܙܵܐ ܦܲܓܼܪܵܢܵܐ ܦܲܓܼܪܵܢܵܐܝܼܬܼ|
    block |ܘܦܲܩܕܹܿܗ ܕܢܸܩܪܹܐ ܠܦܲܓܼܪܵܢܵܝܵܐ ܘܢܲܩܢܹܝܘܗܝ ܚܲܝܹ̈ܐ ܀|
  block
    block |܃ܠܬܲܗܪܵܐ ܫܵܘ̇ܝܵܐ ܡܸܠܬܼܵܐ ܕܐܸܡ݂ܲܪ ܪܘܼܚܵܢܵܝܵܐ|
    block |ܕܒܼܝܲܕܼ ܐ̄ܢܵܫܵܐ ܡܲܠܸܦ ܐ̄ܢܵܫܵܐ ܘܗܘ̤ ܠܵܐ ܡܲܠܸܦ ܀|
    block |܃ܛܲܟܼܣܵܐ ܪܲܒܵܐ ܢܛ̣ܲܪ ܡܲܠܲܐܟܼܵܐ ܒܐܝܼܙܓܲܕܿܘܼܬܹܗ|
    block |ܕܠܵܐ ܐܸܬܼܩܲܪܲܒܼ ܠܕܲܪܓܼܵܐ ܪܵܡ̇ܐ ܕܪܹܫܵܢܘܼܬܼܵܐ ܀|
    block |܃ܠܲܫܠܝܼܚܘܼܬܼܵܐ ܝܲܗ̄ܒܼ݂ ܦܘܼܩܕܵܢܵܐ ܡܵܪܹܐ ܫܠܝܼܚܹ̈ܐ|
    block |ܕܲܢܡܲܠܠܘܼܢܵܗ̇ ܠܟܼܵܪܘܿܙܘܼܬܼܵܐ ܒܐܸܕܢܲܝ̈ ܥܵܡܡܹ̈ܐ ܀|
    block |܃ܙܸܠܘ ܠܲܡ ܬܲܠܡܸܕܼܘ ܘܐܲܥܡܸܕܼܘ ܘܐܲܠܸܦܘ ܒܟܼܠܗܘܿܢ ܥܲܡܡܹ̈ܐ|
    block |ܒܫܸܡ ܐܝܼܬܼܘܼܬܼܵܐ ܫܡܵܗܹ̈ܐ ܬܠܵܬܼܵܐ ܚܲܕܼ ܨܸܒܼܝܵܢܵܐ ܀|
    block |܃ܠܗܵܘ̇ ܦܘܼܩܕܵܢܵܐ ܫܠܸ݂ܡ ܪܘܼܚܵܢܵܐ ܟܲܕܼ ܐܸܫܬܲܕܲܪ|
    block |ܘܐܸܡ݂ܲܪ ܡܸܠܬܼܵܐ ܘܠܵܐ ܨܒܼܵܐ ܓܲܡ̣ܪܵܗ̇ ܒܝܲܕܼ ܣܘܼܥܪ̈ܵܢܹܐ ܀|
    block |܃ܗܵܢܵܘ̇ ܢܝܼܫܵܐ ܕܐܝܼܙ ܓܲܠܘܵܬܼ ܐ̄ܢܵܫܵܐ|
    block |ܕܲܒܼܝܲܕܼ ܐ̄ܢܵܫܵܐ ܢܸܩܪܘܿܢ ܐ̄ܢܵܫܵܐ ܠܟܼܪܘܿܙܘܼܬܼܵܐ ܀|
    block |܃ܠܐ̄ܢܵܫܵܐ ܓ̣ܒܼܵܐ ܗ̄ܘ̣ܵܐ ܐܵܦ ܗܘ̤ ܪܹܫܵܐ ܕܲܒܼܢܲܝ̈ܢܵܫܵܐ|
    block |ܘܲܒܼܗܘܿܢ ܫܲܕܲܪ ܠܲܡܨܵܕܼ ܐ̄ܢܵܫܵܐ ܠܕܸܚܠܲܬܼ ܩܘܼܫܬܵܐ ܀|
    block |܃ܒܲܡܨܝܼ̈ܕܼܵܬܹܗ ܨܵܕܿܗ ܠܥܵܠܡܵܐ ܒܲܪܝܼܪܵܝܵܐ|
    block |ܘܐܲܥܸܠ ܚܲܒܼ݂ܫܹܗ ܠܓܼܵܘ ܡ̣ܢ ܚܸܣܢܹ̈ܐ ܕܗܲܝܡܵܢܘܼܬܼܵܐ ܀|
    block |܃ܒܗܵܕܹܐ ܡܨܝܼܕܼܿܬܵܐ ܨܵܕܹܗ ܠܦܵܘܠܘܿܣ ܡܗܝܼܪ ܨܲܝܵܕܹ̈ܐ|
    block |ܘܫܲܕܿܪܹܗ ܒܐܘܼܪܚܵܐ ܕܟܼܵܪܘܿܙܘܼܬܼܵܐ ܕܲܠܒܹܝܬܼ ܥܲܡܡܹ̈ܐ ܀|
    block |܃ܡܵܐܢܵܐ ܓܲܒܼܝܵܐ ܩܪ̣ܵܝܗܝ ܟܲܕܼ ܩܲܪܒܹܗ ܠܫܲܠܝܼܚܘܼܬܼܵܐ|
    block |ܘܚܵܘܝܹܗ ܕܲܡܨܹܐ ܠܡܸܓܼܡܲܪ ܐ̄ܢܵܫܵܐ ܒܗܲܝܡܵܢܘܼܬܼܵܐ ܀|
    block |܃ܛܵܒܼ ܡ̣ܢ ܟܠ ܐ̄ܢܵܫ ܓ̣ܡܲܪ ܨܸܒܼܝܵܢܵܐ ܕܲܡܫܲܕܲܪܵܢܹܗ|
    block |ܘܡܸܛܠ ܗܵܕܹܐ ܫ̣ܘܵܐ ܠܓܸܠܝܵܢܹ̈ܐ ܕܪܵܡܝܼܢ ܡܸܢܹܗ ܀|
    block |܃ܪܵܡܲܐ ܗ̄ܝܼ ܣܲܓܿܝܼ ܕܐ̄ܢܵܫ ܢܸܬܼܥܲܠܹܐ ܠܒܼܬܼܘܼܠܬܵܐ ܕܪܵܘܡܵܐ|
    block |ܘܟܲܕܼ ܛܵܒܼ ܪܵܡ̇ܐ ܫܸܠܡܲܬ̤ ܨܹܐܕܼܵܘܗܝ ܐܲܟܼܡܵܐ ܕܲܟܼܬܼܝܼܒܼ ܀|
    block |܃ܐܲܡܝܼܪ ܕܐܸܙܲܠ݂ ܠܐܲܬܪܵܐ ܕܲܥܕܹܢ ܕܡܲܒܼܥܲܕܼ ܣܲܓܿܝܼ|
    block |ܘܲܫܡܲܥ ܬܲܡ̇ܢ ܡܲܡܠܠܵܐ ܕܠܵܐ ܫܡܝܼܥ ܠܲܒܼܢܲܝ̈ܢܵܫܵܐ ܀|
    block |܃ܐܘܿ ܠܬܸܕܡܘܼܪܬܵܐ ܕܠܵܐ ܡܸܬܼܡܲܠܠܵܐ ܡ̣ܢ ܡܲܠܵܠܹ̈ܐ|
    block |ܕܲܫܡ݂ܲܥ ܡܸܫܥܵܐ ܘܡܲܠܸܠ ܡܲܡܠܠܵܐ ܕܠܵܐ ܡܸܬܼܡܲܠܲܠ ܀|
    block |܃ܐܵܪܵܐ ܓܲܒܼܪܵܐ ܥܲܣܩܵܐ ܗ̄ܝ̣ ܡܸܠܬܼܵܐ ܕܡܲܠܸܠ ܦܘܼܡܵܟ|
    block |ܘܠܵܐ ܐ̄ܢܵܫ ܝܵ̇ܕܲܥ ܐܲܝܟܲܢ ܢܸܬܼܢܹܐ ܩܕܼܵܡ ܫܵܡܘܿܥܹ̈ܐ ܀|
    block |܃ܐܸܢ ܕܹܝܢ ܫܲܠܝܼܛ ܠܲܡܡܲܠܵܠܘܼ ܡܸܠܹ̈ܐ ܕܲܫܡ݂ܲܥܬܿ|
    block |ܐܲܢ̄ܬܿ ܐܲܝܟܲܢܵܐ ܫܡܲܥ̣ܬܿ ܐܵܘ ܡܲܠܸܠܬܿ ܡܸܠܹ̈ܐ ܕܲܥ̣ܣܸܩ ܀|
    block |܃ܥܲܡܩܵܐ ܗ̄ܝܼ ܣܲܓܿܝܼ ܡܸܠܬܼܵܐ ܦܵܘܠܘܿܣ ܓܲܒܼܝܵܐ|
    block |ܘܣ̈ܗܹ̇ܕܼ ܐܵܦ ܗܘ̤ ܕܠܵܐ ܣܦ̣݂ܲܩ ܦܲܫܹܩ ܚܹܝܠ ܣܘܼܟܵܠܵܗ̇ ܀|
    block |ܝܵ̇ܕܲܥ ܐ̄ܢܵܐ ܠܲܡ ܕܐܸܙܹ̇ܠ̄ܬܼ ܠܲܥܕܹܝܢ ܗܘ̤ ܬܢܵܗ̇ ܠܗܵܕܹܐ܃|
  block
    block |ܘܠܵܐ ܝܵܕܲܥ ܐ̄ܢܵܐ ܕܐܲܝܟܲܢ ܐܸܙ̇ܠ̄ܬܼ ܐܸܠܵܐ ܕܐܸܙܹ̇ܠ̄ܬܼ ܀|
    block |܃ܕܐܸܙ̇ܠ̄ܝܬܼ ܒܲܠܚܘܿܕܼ ܓܠ̣ܵܐ ܠܝܼ ܪܘܼܚܵܐ ܪܘܼܚܵܢܵܐܝܼܬܼ|
    block |ܘܠܵܐ ܣܦ݂ܲܩ ܪܸܥܝܵܢܝ ܠܡܸܬܼܒܲܩܵܝܘܼ ܒܐܘܼܪܚܵܐ ܕܐܸܙܹܿܠ̄ܬܼ ܀|
    block |܃ܢܹܐܡܲܪ ܡ̇ܕܹܝܢ ܠܐܲܝܢܵܐ ܕܐܵܡܲ݁ܪ ܕܡܸܠܬܹܗ ܕܦܵܘܠܘܿܣ|
    block |܃ܕܐܸܢܗܘ̤ ܕܠܵܐ ܝܼܕܲܥ ܡܲܪܵܚܘܼܬܼܵܐ ܗ̄ܝܼ ܕܲܢܕܼܘܼܢ ܥܲܡܹܗ|
    block |܃ܡܲܪܵܚܘܼܬܼܵܐ ܗ̄ܝܼ ܠܡܸܬܼܒܲܥ ܡܸܠܹ̈ܐ ܕܠܵܐ ܡܸܬܼܡܲܠ̈ܠܵܢ|
    block |ܘܚܲܬܿܝܼܪܵܝܼܬܼ ܕܠܵܐ ܐ̄ܢܵܫ ܫܲܠܝܼܛ ܕܢܸܫܡܲܥ ܐܸܢܹܝܢ ܀|
    block |܃ܐܹܝܢ ܠܵܐ ܫܲܠܝܼܛ ܟܝܵܢ ܡ̇ܝ̈ܘܿܬܹܐ ܠܡܸܫܡܲܥ ܐܸܢܹܝܢ|
    block |ܥܕܲܡ̇ܐ ܕܗܵܘܹ̇ܐ ܠܵܐ ܡܵܝܘܿܬܼܵܐ ܘܟܸܢ ܫܵܡܲ݁ܥ ܠܗܹܝܢ ܀|
    block |܃ܚܕܲܬܼܵܐ ܗ̄ܝܼ ܕܲܗܘ̤ܵܬܼ ܨܹܝܕܼ ܗܵܘ̇ ܓܲܒܼܪܵܐ ܕܡܲܠܸܠ ܐܸܢܹܝܢ|
    block |ܘܫܲܦܝܼܪ ܐܼܡ݂ܲܪ ܕܡܲܠܸܠ ܘܲܫܡ݂ܲܥ ܕܠܵܐ ܒܲܥܝܵܕܼܵܐ ܀|
    block |܃ܕܠܵܐ ܒܲܥܝܵܕܼܵܐ ܫܲܡ̣ܥܹܗ ܠܡܲܡܠܠܵܐ ܕܠܵܐ ܡܸܬܼܡܲܠܲܠ|
    block |ܡ̇ܕܹܝܢ ܓܲܠܝܵܐ ܗ̄ܝܼ ܕܥܲܒܼܪܹܗ ܠܛܲܟܼܣܵܐ ܕܡ̇ܝܘܿܬܼܘܼܬܼܵܐ ܀|
    block |܃ܦܵܘܠܘܿܣ ܒܲܠܚܘܼܕܸ ܨܒܼܵܐ ܕܲܢܕܲܡܹܐ ܒܠܵܐ ܡܵܝܘܿܬܹ̈ܐ|
    block |ܘܣܵܗܹ̇ܕ ܚܲܝܠܵܐ ܕܝܲܗ̄ܒܼ݂ ܠܹܗ ܚܲܝܠܵܐ ܠܡܸܣܥܲܪ ܗܵܠܹܝܢ ܀|
    block |܃ܕܚܹܝܠ ܒܵܪܘܿܝܵܐ ܗ̄ܝܼ ܕܢܸܥܒܸܿܕܼ ܡܸܕܹܿܡ ܡ̣ܢ ܠܵܐ ܡܸܕ݂ܿܡ|
    block |ܘܲܢܪܝܼܡ ܥܲܒܼܕܵܘ̈ܗܝ ܠܥܸܠ ܡ̣ܢ ܡܸܕܹܿܡ ܡܸܬܼܡܲܠܲܠ ܀|
    block |܃ܗܘ̤ܝܘܼ ܕܐܲܠܸܦ ܙܢܲܝ̈ ܚܸܟܼ̈ܡܵܬܹܗ ܠܲܒܼܢܲܝ̈ ܒܲܝܬܹܿܗ|
    block |ܘܬܲܪܓܸܿܡ ܡܸܕܹܿܡ ܕܲܥܣܸܩ ܫܸܡܥܹܗ ܠܡܸܬܼܡܲܠܵܠܘܼ ܀|
    block |܃ܚܲܝܠܹܗ ܚܲܝܹܠ ܠܲܡܚܝܼܠܘܼܬܼܵܐ ܕܪܸܥܝܵܢ ܐ̄ܢܵܫܵܐ|
    block |ܘܕܲܪܫܘܼܗܝ ܠܥܵܠܡܵܐ ܒܲܫܒܼܝܼ̈ܚܵܬܼܵܐ ܕܠܵܐ ܚܲܙ̈ܝܵܢ ܠܹܗ ܀|
    block |܃ܫܒܼܝܼ̈ܚܵܢ ܗ̣̄ܘܲܝ̈ ܛܵܒܼ ܡܸܠܹ̈ܐ ܕܡܲܠܸܠܘ ܫܠܝܼܚܹ̈ܐ ܒܐܲܪܥܵܐ|
    block |ܘܠܵܐ ܐ̄ܢܵܫ ܝܵ̇ܕܲܥ ܕܢܸܬܼܢܹܐ ܚܲܝܠܵܐ ܕܣܘܼܟܵܠܲܝ̈ܗܘܿܢ ܀|
    block |܃ܚܲܟܿܝܼܡܵܐܝܼܬܼ ܣܥܲܪ ܟܠ ܕܲܣܥܲܪ ܡܚܲܟܸܿܡ ܐ̄ܢܵܫܵܐ|
    block |ܘܐܸܣ݂ܲܪ ܟܠܵܐ ܒܚܘܼܒܵܐ ܫܲܠܡܵܐ ܕܥܲܡ ܡܵܪܹܟܠ ܀|
    block |܃ܠܗܵܢܵܐ ܢܝܼܫܵܐ ܕܫܲܝܸܢ ܟܠܵܐ ܥܗ݂ܲܕܼܘ ܚܘܼܫܵܒܲܝ̈|
    block |ܘܚܸܠܛܹ̇ܬܼ ܫܲܪܒܹܿܗ ܒܫܲܪܒܵܐ ܕܚܸܙ̈ܘܹܐ ܐܲܠܵܗܵܝܹ̈ܐ ܀|
    block |܃ܡܸܛܠܵܬܹܗ ܗܘ̤ܵܘ ܐܵܦ ܚܸܙܘܹ̈ܐ ܕܲܚ̣ܙܵܘ ܟܹܐܢܹ̈ܐ|
    block |ܘܐܲܝܟ ܗܲܕܿܝܼ̈ܐܹܐ ܕܲܪܫܘ̣ܘܼܗ̇ ܠܐܘܼܪܚܵܐ ܕܝܘܿܡ ܓܸܠܝܵܢܹܗ ܀|
    block |܃ܝܘܿܡ ܓܸܠܝܵܢܹܗ ܐܲܢܝܼܚ ܪܲܗܛܵܐ ܕܟܼܠ ܓܸܠܝܵܢܝܼ̈ܢ|
    block |ܘܐܸܣܲܪ̣ ܐ̄ܢܵܫܵܐ ܘܲܫܡܲܝܵܢܹ̈ܐ ܒܫܲܝܢܵܐ ܕܥܲܡܹܗ ܀|
    block |܃ܒܫܲܝܢܵܐ ܕܥܲܡܹܗ ܗܘ̤ܵܬܼ ܬܲܪܥܘܼܬܼܵܐ ܒܹܝܬܼ ܠܹܗ ܘܲܠܟܼܠ|
    block |ܘܠܵܐ ܦܵܫ̣ ܡܸܕܹܿܡ ܕܠܵܐ ܐܸܫܬܲܚܲܢ ܥܲܡ ܒܵܪܘܿܝܵܐ ܀|
    block |ܒܝܲܕܼ ܒܲܪܢܵܫܵܐ ܣܲܥ̣ܪܵܗ̇ ܠܗܵܕܹܐ ܪܵܚܹ̇ܡ ܐ̄ܢܵܫܵܐ܃|
  block
    block |ܘܒܹܗ ܫ̣ܪܵܐ ܣܝܵܓܼܵܐ ܘܒܲܛܸܠ ܡܵܘܬܵܐ ܘܲܒܼܥܸܠܕܲܪܵܐ ܀|
    block |܃ܒܹܗ ܡ̣ܠܲܟ ܚܲܝܹ̈ܐ ܠܵܐ ܡܵܝܘܿܬܹ̈ܐ ܠܡܵܝܘܿܬܼܘܼܬܼܵܐ|
    block |ܘܢܲܚܡܹܗ ܒܣܲܒܼܪܵܐ ܥܲܕܼܠܵܐ ܢܹܐܬܸܐ ܝܘܿܡ ܢܘܼܚܵܡܵܐ ܀|
    block |܃ܝܵ̇ܕܲܥ ܗ̄ܘ̣ܵܐ ܠܹܗ ܠܥܼܡܪܵܐ ܕܙܲܒܼܢܵܐ ܕܲܫܚܝܼܩ ܪܲܗܛܹܗ|
    block |ܘܩܲܕܹܿܡ ܛܲܝܸܒܼ ܥܘܼܡܪܵܐ ܐ̄ܚܪܹܢܵܐ ܕܢܝܼܚ ܘܲܡܫܲܝܲܢ ܀|
    block |܃ܡܦܵܣ ܗ̄ܘ̣ܵܐ ܕܲܫܚܝܼܩ ܟܝܵܢ ܡܵܝܘܿܬܹ̈ܐ ܒܡܵܝܘܿܬܼܘܼܬܼܵܐ|
    block |ܘܐܸܫܬܵܘܕܲܝܼ ܠܹܗ ܕܫܵܪܹܐ ܡܸܢܹܗ ܢܝܼܪܵܐ ܕܡܵܘܬܵܐ ܀|
    block |܃ܓܲܠܝܵܐ ܗ̄ܘ̣ܵܬܼ ܠܹܗ ܗܵܕܹܐ ܕܲܣܥ̣ܲܪ ܒܫܘܼܠܵܡ ܙܲܒܼܢܹ̈ܐ|
    block |ܘܩܲܕܹܿܡ ܘܲܓܼܠ̣ܵܐ ܒܝܲܕܼ ܓܸܠܝܵܢܹ̈ܐ ܕܓܼܠ̣ܵܐ ܠܥܲܒܼܕܵܘ̈ܗܝ ܀|
    block |܃ܐܲܝܟ ܗܲܕܲܝܼ̈ܐܹܐ ܗܘ̤ܵܘ ܩܲܕܲܝܫܹ̈ܐ ܩܕܼܵܡ ܨܸܒܼܝܵܢܹܗ|
    block |ܘܲܕܼܪܲܫ ܐܘܼܪܚܵܐ ܕܢܸܪܕܿܘܿܢ ܐ̄ܢܵܫܵܐ ܠܘܵܬܼ ܨܸܒܼܝܵܢܹܗ ܀|
    block |܃ܗܵܐ ܚ̣ܙܵܘ ܐ̄ܢܵܫܵܐ ܟܡܵܐ ܪܵܚܹ̇ܡ ܠܹܗ ܠܓܸܢܣܵܐ ܕܐ̄ܢܵܫܵܐ|
    block |ܕܒܹܗ ܒܲܟܼܝܵܢܵܐ ܡܚܵܘܹܐ ܚܘܼܒܵܐ ܕܒܲܣܝܼܡܘܼܬܹܗ ܀|
    block |܃ܚܘܼܒܹܿܗ ܚܵܘܝܼ ܒܝܲܕܼ ܚܸܙܘܵܢܹ̈ܐ ܕܕܼܡ̈ܘܵܢ ܕܸܡ̈ܘܵܢ|
    block |ܘܣܲܝܸܟ ܐܸܢܘܿܢ ܒܲܚܕܼܵܐ ܕܡܘܼܬܼܵܐ ܕܚܲܕܼ ܒܲܪܢܵܫܵܐ ܀|
    block |܃ܚܲܕܼ ܒܲܪܢܵܫܵܐ ܓ̣ܒܼܵܐ ܡ̣ܢ ܟܠܹܗ ܟܝܵܢ ܡܵܝܘܿܬܹ̈ܐ|
    block |ܘܩܲܪ̣ܵܝܗܝ ܒܲܫܡܹܗ ܘܝܲܗ̄ܒܼ݂ ܠܹܗ ܪܲܪܓܼܵܐ ܕܐܲܠܵܗܘܼܬܹܗ ܀|
    block |܃ܚܙܝܼ ܒܲܪܢܵܫܵܐ ܟܡܵܐ ܐܲܪܝܼܡܵܟ ܡܲܬܼܩܸܢ ܟܼܠܵܐ|
    block |ܕܲܢܣ݂ܲܒܼ ܕܝܼܠܵܟ ܘܝܲܗ̄ܒܼ݂ ܠܵܟ ܕܝܼܠܹܗ ܚܘܼܒܵܢܵܐܝܼܬܼ ܀|
    block |܃ܫܒܼܝܼܚ ܨܸܒܼܝܵܢܵܐ ܕܲܩܪ̣ܵܝܗܝ ܒܲܫܡܵܐ ܕܲܫܒܼܝܼ̈ܚܵܬܹܗ|
    block |ܘܲܙܥܘܿܪ ܦܘܼܡܵܐ ܕܟܼܠܵܗ̇ ܒܪܝܼܬܼܵܐ ܕܢܵܘܕܿܘܿܢ ܥܲܡܲܢ ܀|
    block |܃ܠܵܐ ܡܸܬܼܦܲܪܥܵܐ ܚܵܘܒܲܬܼ ܚܘܼܒܵܐ ܕܲܗܘ̤ܵܬܼ ܨܹܐܕܲܝܢ|
    block |ܡܨܹܝܢ ܬܵܢܹ̇ܝܢ ܡܠܝܼ̈ܠܹܐ ܘܚܲܪ̈ܫܹܐ ܙܢܲܝ̈ ܪܲܒܿܘܼܬܹܗ ܀|
    block |܃ܗܘ̤ ܠܹܗ ܒܲܠܚܘܿܕܼ ܣܵܦܹ̇̄ܩ ܕܲܢܦܝܼܣ ܚܠܵܦ ܦܘܼܪܩܵܢܲܢ|
    block |ܒܲܪ ܝܵ̇ܕܲܥ ܠܲܢ ܕܲܒܼܨܝܼܪ ܓܸܢܣܲܢ ܡ̣ܢ ܦܘܼܪܥܵܢܵܐ ܀|
    block |܃ܠܵܘ ܦܘܼܪܥܵܢܵܐ ܒܵܥܹ̇ܐ ܡܸܢܲܢ ܗܵܘ̇ ܠܵܐ ܣܢܝܼܩܵܐ|
    block |ܐܸܠܵܐ ܕܢܲܠܦܲܢ ܕܡܵܐ ܕܲܦܪܲܥܢ݂ܲܢ ܢܸܚܕܹܿܐ ܒܟܼܝܼܠܲܢ ܀|
    block |܃ܠܲܢ ܗ̄ܘ̣ ܡܲܠܸܦ ܒܲܕܼ ܚܲܦܸܛ ܠܲܢ ܥܲܠ ܦܘܼܪܥܵܢܵܐ|
    block |ܘܗܵܕܹܐ ܕܚܘܼܒܵܐ ܗ̄ܝܼ ܘܠܵܘ ܕܲܢܡܲܠܹܐ ܣܘܼܢܩܵܢ ܢܲܦܫܹܗ ܀|
    block |܃ܫܵܘܹ̇ܐ ܠܫܘܼܒܼܚܵܐ ܡ̣ܢ ܟܠ ܦܘܼܡܝܼ̈ܢ ܫܒܼܝܼܚ ܒܐܝܼܬܼܘܼܬܹܗ|
    block |ܟܲܕܼ ܫܘܼܒܼܚܹܗ ܒܹܗ ܡܚܲܦܸܛ ܠܥܲܒܼܕܵܘ̈ܗܝ ܕܢܲܫܒܿܚܘܼܢܵܝܗܝ ܀|
    block |ܥܘܢܝܼܬܼܵܐ܃ ܒܪܝܼܟܼܘܼ ܕܪܲܡܪܸܡ ܠܥܲܒܼܕܵܘ̈ܗܝ ܒܓܸܠܝܵܢܹܗ܁|
    block |ܘܲܥܒ݂ܲܕܼ ܐܸܢܘܿܢ ܢܵܘܣܹ̈ܐ ܠܪܲܒܿܘܼܬܹܗ ܀|
block |ܥܠ ܓܠܝܢ̈ܐ ܐܠܗܝ̈ܐ ܕܗܘܘ ܠܘܬ ܐܒܪܗܡ|
  block
    block |ܥܠ ܓܠܝܢ̈ܐ ܐܠܗܝ̈ܐ ܕܗܘܘ ܠܘܬ ܐܒܪܗܡ|
  block
    block |ܡܐܡܪܐ ܩܕܡܝܐ|
    block |ܕܚܲܕܼܒܿܫܲܒܵܐ ܩܲܕܼܡܵܝܵܐ ܕܣܘܼܒܵܪܵܐ|
    block |ܥܠ ܓܠܝܢ̈ܐ ܐܠܗܝ̈ܐ ܕܗܘܘ ܠܘܬ ܐܒܪܗܡ ܀|
    block |ܥܘܼܢܵܝܵܐ|
    block |ܥܝܼܪܵܐ ܠܡܲܪܝܲܡ ܓܠ̣ܵܐ ܘܣܲܒܿܪܵܗ̇܃ ܕܡܸܢܹܟܼܝ ܕܿܢܲܚ|
    block |܃ܢܘܼܗܪܹܗ ܕܥܵܠܡܵܐ܃ ܐܲܚܲܝ̈|
  block
    block |܃ܬܘܵܬܼ ܪ̣ܥܝܵܢܵܐ ܬܘ̣ܵܬܲܢܝ ܕܐܸܦܢܹܐ ܠܘܵܬܼ ܝܘܼܠܦܵܢܵܐ|
    block |ܘܐܸܪܕܹܿܐ ܒܐܘܼܪܚܵܐ ܕܝܥ̣ܢܝܵܢ ܣܸܦܪܹ̈ܐ ܕܦܵܫܹ̇ܬܼ ܡܸܢܵܗ̇ ܀|
    block |܃ܒܥܸܢܝܵܢ ܣܸܦܪܹ̈ܐ ܐܲܠܵܗܵܝܹ̈ܐ ܥܢܹܐ ܗ̄ܘ̣ܵܐ ܪܸܥܝܵܢܝ|
    block |ܘܲܪܚܝܼܡ ܗ̄ܘ̣ܵܐ ܠܝܼ ܡܹܐܡܪܵܐ ܕܲܟܼܝܵܐ ܕܣܘܼܟܵܠܲܝ̈ܗܘܿܢ ܀|
    block |܃ܒܣܘܼܟܵܠܲܝ̈ܗܘܿܢ ܡܸܬܼܒܲܩܸܐ ܗ̄ܘܹ̇ܝܬܼ ܕܲܟܼܡܵܐ ܪܓܼܝܼܓܼܝܼܢ|
    block |ܘܠܵܐ ܫܵܠܹ̇ܐ ܗ̄ܘܹ̇ܝܬܼ ܠܡܸܒܼܥܵܐ ܒܥܵܬܼܵܐ ܕܐ̄ܪ̈ܵܙܹܐ ܕܲܒܼܗܘܿܢ ܀|
    block |܃ܒܐ̄ܪܵܙ ܡܸܠܲܝ̈ܗܘܿܢ ܫܚܝܼܩ ܗ̄ܘ̣ܵܐ ܪܸܥܝܵܢܝ ܠܹܠܲܝ ܐܝܼܡܵܡ|
    block |ܘܡܸܬܼܝܲܐܲܒܼ ܗ̄ܘܹ̇ܝܬܼ ܠܡܸܕܲܥ ܚܲܝܠܵܐ ܕܩܵܢܘܿܢܲܝ̈ܗܘܿܢ ܀|
    block |܃ܒܗܵܢ ܥܸܢܝܵܢܵܐ ܥܢܹܐ ܗ̄ܘ̣ܵܐ ܪܸܥܝܵܢܝ ܪܵܥܹ̇̄ܐ ܒܡܸܠܹ̈ܐ|
    block |ܘܲܫܒܼ݂ܵܢܝ ܒܝܼܫܵܐ ܘܥܵܘܟܲܢܝ ܡܸܢܹܗ ܟܲܕܼ ܠܵܐ ܪܥܹܐ ܐ̄ܢܵܐ ܀|
    block |܃ܒܡܲܐܝܼܢܘܼܬܼܵܐ ܐܲܝܟ ܕܲܒܼܫܸܢܬܼܵܐ ܛܒ݂ܲܥܘ ܚܘܼܫܵܒܲܝ̈|
    block |ܘܥܲܠܘ̣ ܚܘܼܬܼܚܵܬܹ̈ܐ ܐܲܝܟ ܓܲܝܵܣܹ̈ܐ ܘܚܲܠܸܨܘ ܥܸܢܝܵܢܝ ܀|
    block |܃ܦܲܚܹ̈ܐ ܕܫܹܬܿܩܵܐ ܨܠܵܘ̣ ܠܝܼ ܚܲܫܹ̈ܐ ܕܲܒܼܗܲܕܵܡܲܝ̈|
    block |ܘܲܫܬܹ݂ܩܘ ܙܵܘܥܹ̈ܐ ܡ̣ܢ ܥܸܢܝܵܢܵܐ ܕܲܥܢܹܝܢ ܗ̄ܘ̣ܵܘ ܒܹܗ ܀|
  block
    block |܃ܬܘܵܬܼܵܐ ܕܗܵܠܹܝܢ ܫܚܲܩ̣ܬܲܢܝ ܣܲܓܿܝ̣ ܠܒܲܪ ܡ̣ܢ ܛܲܟܼܣܵܐ|
    block |ܘܐܲܝܟ ܕܡ̣ܢ ܫܸܢܬܼܵܐ ܢܵܕܹܬܼ ܩܵܡܹ̇ܬܼ ܠܩܵܠ ܝܘܼܠܦܵܢܵܐ ܀|
    block |܃ܗܘ̤ ܝܘܼܠܦܵܢܵܐ ܩ̣ܪܵܢܝ ܘܐܲܥܝܼܪܲܢܝ ܡ̣ܢ ܡܲܐܝܼܢܘܼܬܼܝ|
    block |܃ܘܐܲܝܟ ܕܲܠܫܲܒܼܪܵܐ ܓܲܪܸܓܼ ܢܲܓܼܕܲܢܝ ܠܘܵܬܼ ܥܸܢܝܵܢܹܗ|
    block |܃ܥܕܲܡ̇ܐ ܠܐܸܡܲܬܼܝ ܕܲܡܟܲܬܿ ܫܲܠܦܵܐ ܪܵܚܹ̇ܡ ܫܸܢܬܼܵܐ|
    block |ܩܘܼܡ ܨܘܼܬܼ ܩܵܠܹ̈ܐ ܕܣܸܦܪ̈ܲܝ ܪܘܼܚܵܐ ܕܿܡܠܹܝܢ ܬܲܗܪܵܐ ܀|
    block |܃ܬܲܗܪܵܐ ܪܲܒܵܐ ܡܠܹܝܢ ܓܸܠܝܵܢܹ̈ܐ ܕܣܸܦܪ̈ܲܝ ܪܘܼܚܵܐ|
    block |ܘܣܵܗܹ̇ܕ ܡܘܼܫܹܐ ܕܿܗܘ̤ܵܐ ܒܘܼܟܼܪܵܐ ܕܪܹܫ ܓܸܠܝܵܢܹ̈ܐ ܀|
    block |܃ܗܘ̤ ܐܸܫܬܲܥܝܼ ܕܐܲܝܟܲܢ ܬܸܩܢܲܬ̤ ܒܪܝܼܬܼܵܐ ܒܪܵܫܝܼܬܼ|
    block |ܘܗܘ̤ ܒܲܕܹܿܩ ܠܲܢ ܥܲܠ ܫܘܼܪܵܝܵܐ ܘܝܘܼܒܵܠ ܓܸܢܣܲܢ ܀|
    block |܃ܒܣܸܦܪܹܗ ܚܙܲܝܢܵܗ̇ ܠܐܘܼܪܚܵܐ ܕܡܲܠܝܵܐ ܡܲܪܕܿܝܼܬܼ ܐ̄ܢܵܫܵܐ|
    block |ܘܒܲܕܼܡܘܼܬܼ ܡܝܼܠܹ̈ܐ ܣܕܼܝܼܪܝܼܢ ܗ̄ܘ̣ܵܘ ܒܵܗ̇ ܙܢܲܝ̈ ܥܘܼܗܕܵܢܹ̈ܐ ܀|
    block |܃ܐܲܝܟ ܫܲܬܼܐܸܣܬܼܵܐ ܣ̣ܵܡܹܗ ܠܐܵܕܼܵܡ ܪܹܫ ܐ̄ܢܵܫܘܼܬܼܵܐ|
    block |ܘܐܝܼܕܵܐ ܒܐܝܼܕܼܵܐ ܥܕܲܡ̇ܐ ܕܿܡ̣ܛܵܐ ܠܘܵܬܼ ܐܲܒܼܪܵܗܵܡ ܀|
    block |܃ܥܸܣܪܝܼܢ ܫܲܪ̈ܒܼܵܢ ܡ̣ܢܵܐ ܡ̣ܢ ܐܵܕܼܵܡ ܥܕܲܡܵܐ ܠܐܲܒܼܪܵܡ|
    block |ܘܨܹܝܕܼ ܐܲܒܼܪܵܗܵܡ ܫܲܚܠܸܦ ܛܲܟܼܣܵܐ ܕܡܲܪܕܿܝܼܬܼ ܡܸܠܬܹܗ ܀|
    block |܃ܒܐܲܒܼܪܵܡ ܣܲܝܸܟ ܪܲܗܛܵܐ ܕܡܸܠܵܘ̈ܗܝ ܟܲܕ ܠܵܐ ܣܲܝܸܟ|
    block |ܘܫܲܪܝܼ ܡܝܵܘܹܐ ܙܢܲܝ̈ ܓܸܠܝܵܢܹ̈ܐ ܕܲܗܘ̤ܵܘ ܨܹܐܕܼܵܘܗܝ ܀|
    block |܃ܪܘܼܚ ܓܸܠܝܵܢܹ̈ܐ ܓܠ̣ܵܐ ܠܹܗ ܒܪܘܼܚܵܐ ܪܘܼܚܵܢܵܐܝܼܬܼ|
    block |ܘܲܓܼܠ̣ܵܐ ܘܒܲܕܿܩ ܥܲܠ ܒܵܪܘܿܚܵܐ ܘܲܡܫܲܡܫܵܢܵܘ̈ܗܝ ܀|
    block |܃ܒܝܲܕ ܐܲܒܼܪܵܗܵܡ ܓ̣ܡܲܪ ܨܸܒܼܝܵܢܹܗ ܪܵܚܹ̇ܡ ܐ̄ܢܵܫܵܐ|
    block |ܘܐܸܫܬܵܘܕܿܝܼ ܠܹܗ ܕܒܹܗ ܡܸܬܼܒܲܪܟܼܝܼܢ ܥܲܡܡܹ̈ܐ ܕܐܲܪܥܵܐ ܀|
    block |܃ܐܲܒܼܵܐ ܕܥܲܡܡܹ̈ܐ ܩ̣ܪܵܝܗܝ ܒܵܪܘܿܝܵܐ ܠܪܵܚܡܵܐ ܕܚܘܼܒܹܿܗ|
    block |ܘܣ̣ܵܡ ܬܵܘܕܿܝܼܬܼܵܐ ܕܗܲܝܡܵܢܘܼܬܹܗ ܩܕܼܵܡ ܚ̣ܿܙܵܝܹ̈ܐ ܀|
    block |܃ܠܗܲܝܡܵܢܘܼܬܹܗ ܝܲܗ̄ܒܹܿܗ ܠܓܲܙܵܐ ܕܫܘܼܘܕܵܝ ܡܸܠܵܘ̈ܗܝ|
    block |ܕܢܸܕܼܪܘܿܫ ܐܘܼܪܚܵܐ ܠܘܵܬܼ ܐܝܼܬܼܘܼܬܹܗ ܠܟܼܠ ܕܲܡܗܲܝܡܸܢ ܀|
    block |܃ܒܗܲܝܡܵܢܘܼܬܹܗ ܐܸܡ̣ܲܪ ܕܝܵ̇ܕܲܥ ܠܐܲܠܵܗ ܟܠܵܐ|
    block |ܘܐܸܬܼܚܲܫܒܲܬ̤ ܠܹܗ ܙܲܕܿܝܼܩܘܼܬܼܵܐ ܕܡ̣ܢ ܨܸܒܼܝܵܢܵܐ ܀|
    block |ܨܸܒܼܝܵܢ ܢܲܦܫܹܗ ܗܘ̤ܵܐ ܗܲܕܿܝܼܐܵܐ ܠܡܲܪܕܿܝܼܬܼ ܥܲܡܠܵܘ̈ܗܝ܃|
  block
    block |ܘܡܲܙܲܥ ܘܲܡ̣ܛܵܐ ܠܘܵܬܼ ܡܘܼܠܟܵܢܹ̈ܐ ܕܪܵܡܝܼܢ ܡܸܢܹܗ ܀|
    block |܃ܒܝܲܕ ܡܘܼܠܟܵܢܹ̈ܐ ܐܲܣܪܹܗ ܠܪܵܚܡܹܗ ܪܵܚܹ̇ܡ ܟܹܐܢܹ̈ܐ|
    block |ܘܫܲܐ̣ ܠܹܗ ܪܵܚܡܹܗ ܕܐܲܝܟܲܢ ܘܐܸܡܲܬܼܝ ܗܵܘܹ̇ܝܢ ܨܹܐܕܼܵܘ̈ܗܝ ܀|
    block |܃ܐܲܝܟܲܢ ܐܸܕܲܥ ܕܫܵܠ̈ܡܵܢ ܨܹܐܕܲܝ ܡܸܠܲܝ̈ ܚܘܼܒܵܟ|
    block |ܘܲܡܩܝܼܢܲܬܼ ܠܝܼ ܒܝܵܪܬܿܘܼܬܿ ܐܲܪܥܵܐ ܐܲܝܟ ܕܐܸܫܬܵܘܕܿܝܼܬܿ ܀|
    block |܃ܒܕܸܒܼܚܵܐ ܚܵܘܝܹܗ ܡ̇ܪܵܐ ܠܥܲܒܼܕܹܿܗ ܢܝܼܫܵܐ ܕܚܘܼܒܹܿܗ|
    block |ܘܲܒܼܚܲܝ̈ܘܵܬܼܵܐ ܓܠ̣ܵܐ ܘܒܲܕܹܿܩ ܠܹܗ ܥܲܠ ܕܲܥܬܼܝܼ̈ܕܼܵܝܼܢ ܀|
    block |܃ܬܠܵܬܼ ܚܲܝ̈ܘܵܬܼܵܐ ܣܲܒ̣ ܠܵܟ ܐܲܒܼܪܵܡ ܠܫܘܼܘܕܵܝ ܡܸܠܲܝ̈|
    block |ܥܸܓ̣ܠܵܐ ܬܘܼܠܬܵܐ ܘܕܸܟܼܪܵܐ ܬܘܼܠܬܵܐ ܘܥܸܙܵܐ ܬܘܼܠܬܵܐ ܀|
    block |܃ܡ̣ܢ ܦܵܪܲܚܬܼܵܐ ܣܲܒ̣ ܠܵܟ ܬܲܪܬܹܿܝܢ ܠܦܘܼܬܼ ܡܘܼܠܟܵܢܵܐ|
    block |ܘܲܒܼܫܘܼܦܢܝܼܢܵܐ ܘܲܒܼܒܲܪ ܝܵܘܢܵܐ ܐܲܢܝܼܚ ܢܲܦܫܵܟ ܀|
    block |܃ܦܲܠܸܓܼ ܦܲܓܼܪܹ̈ܐ ܘܣܝܼܡ ܗܲܕܵܡܹ̈ܐ ܚܲܕ ܠܘܼܩܒܲܠ ܚܲܕ|
    block |ܘܲܒܼܦܘܼܠܵܓܼܗܘܿܢ ܨܘܼܪ ܬܲܚܘܝܼܬܼܵܐ ܕܗܵܝ̇ ܕܵܥܬܼܝܼܕܼܵܐ ܀|
    block |܃ܣܝܼܡ ܦܲܪܲܚܬܼܵܐ ܟܲܕܼ ܠܵܐ ܦܠܝܼܓܼܵܐ ܠܲܡ̈ܢܵܘܵܬܼܵܐ|
    block |ܘܲܒܫܲܠܡܘܼܬܼܗܘܿܢ ܡܬܼܘܿܚ ܪܸܥܝܵܢܵܟ ܠܘܵܬܼ ܫܘܼܠܵܡܵܐ ܀|
    block |܃ܒܗܵܠܹܝܢ ܐܲܠܦܹܗ ܡܵܪܵܐ ܛܵܒܼܵܐ ܙܢܲܝ̈ ܨܸܒܼܝܵܢܹܗ|
    block |ܕܢܸܗܘܹܐ ܡ̇ܬܲܚ ܚܚܪܵܐ ܕܗܵܘܢܹܗ ܠܘܵܬܼ ܕܲܥܬܼܝܼ̈ܕܵܢ ܀|
    block |܃ܓ̣ܡܲܕ ܙܲܕܝܼܩܵܐ ܝܸܨܝܵܢ ܡܲܪܹܗ ܘܛܲܝܸܒܼ ܕܵܒܼܚܹ̈ܐ|
    block |ܘܦܲܠܸܓܼ ܐܸܢܹܝܢ ܠܲܡ̈ܢܵܘܵܬܼܐ ܬܲܪܬܲܥܸܣܪܹ̈ܐ ܀|
    block |܃ܣܵܝ̣ܡ ܫܘܼܦܢܝܼܢܵܐ ܐܵܦ ܒܲܪ ܝܵܘܢܵܐ ܕܠܵܐ ܦܘܼܠܵܓܼܵܐ|
    block |ܘܲܡܣܲܟܹܿܐ ܗ̄ܘ̣ܵܐ ܕܬܸܚܘܿܬܼ ܢܘܼܪܵܐ ܘܬܹܐܟܼܘܿܠ ܕܒܸܚܵܘ̈ܗܝ ܀|
    block |܃ܒܲܙܗܝܼܪܘܼܬܼܵܐ ܢ̇ܵܛܲܪ ܗ̄ܘ̣ܵܐ ܠܹܗ ܠܕܸܒܼܚܵܐ ܕܡܵܪܹܗ|
    block |ܘܠܵܐ ܫܵܒܹ̇ܩ ܗ̄ܘ̣ܵܐ ܠܛܲܝܪܵܐ ܠܡܹܐܟܲܠ ܡ̣ܢ ܕܸܒܼܚܵܬܹ̈ܗ ܀|
    block |܃ܟܠܹܗ ܝܵܘܡܵܐ ܢ̣ܛܲܪ ܕܸܒܼܚܬܹܗ ܡ̣ܢ ܢܸܟܼܝܵܢܹ̈ܐ|
    block |ܘܡܲܥܪܲܒܼ ܫܸܡܫܵܐ ܫܘ̣ܵܐ ܠܓܸܠܝܵܢܵܐ ܐܲܠܵܗܵܝܵܐ ܀|
    block |܃ܚܝ̣ܙܵܐ ܬܲܢܘܼܪܵܐ ܕܣܵܠ̇ܩܵܐ ܡܸܢܹܗ ܫܲܠܗܹ ܒܼܝܼܬܼܵܐ|
    block |ܘܠܲܡܦܹܝܕ ܢܘܼܪܵܐ ܕܥܵܒܲ̇ܕ ܘܐܵܟܹ̇ܠ ܦܘܼܠܵܓܼ ܕܸܒܼܚܵܘ̈ܗܝ ܀|
    block |܃ܬܲܗܪܵܐ ܪܲܒܵܐ ܢ̣ܦܲܥ ܗ̄ܘ̣ܵܐ ܡ̣ܢ ܫܹܠܝ ܥܲܠ ܪܸܥܝܵܢܹܗ|
    block |ܘܡܸܬܿܕܲܡܲܪ ܗ̄ܘ̣ܵܐ ܕܲܟܼܡܵܐ ܡܛܲܟܲܣ ܒܝܘܼܒܵܠ ܕܸܒܼܚܹܗ ܀|
    block |܃ܚܹܝܠ ܒܵܪܘܿܝܵܐ ܚܲܟܿܡܹܗ ܠܡܸܕܲܥ ܐ̄ܪܵܙ ܓܸܠܝܵܢܹ̈ܐ|
    block |ܕܢܸܗܘܹܐ ܝܵ̇ܕܲܥ ܕܪܲܚܝܼܩ ܙܲܒܼܢܵܐ ܕܗܵܠܹܝܢ ܕܲܚܝ̣ܙܵܐ ܀|
    block |܃ܗܵܫܵܐ ܕܲܫܠܹܡ ܣܸܕܪܵܐ ܕܡܸܠܹ̈݁ܐ ܕܲܟܼܬܼܝܼ̈ܒܼܵܬܼܵܐ|
    block |ܢܸܦܢܹܐ ܢܸܬܼܢܹܐ ܚܹܝܠ ܣܘܼܟܵܠܵܐ ܕܲܟܼܣܸܐ ܒܡܠܹ̈ܐ ܀|
  block
    block |܃ܡܸܠܹ̈ܐ ܫܸܡܥܹ̇ܬܼ ܕܲܪܫܲܝ̣ܡ ܡܘܼܫܹܐ ܒܣܸܦܪܵܐ ܕܲܟܼܬ݂ܲܒܼ|
    block |ܘܲܡܕܲܣܝ̈ܵܢ ܗ̣̄ܘܲܝ̈ ܡܸܠܹ̈ܐ ܒܡܸܠܹ̈ܐ ܐܲܝܟ ܕܲܒܼܢܲܚܬܵܐ ܀|
    block |܃ܢܲܚܬܵܐ ܕܡܸܠܹ̈ܐ ܦܪܝܼܣ ܗ̄ܘ̣ܵܐ ܥܠܲܝܗܹܝܢ ܕܡܸܠܲܝ̈ ܪܘܼܚܵܐ|
    block |ܘܲܒܼܥܹ̇ܝܬܼ ܕܐܸܕܲܥ ܡ̇ܢܲܐ ܗ̄ܝܼ ܥܸܠܬܼܵܐ ܕܲܡܟܲܣ̈ܝܵܢ ܗ̣̄ܘܲܝ̈ ܀|
    block |܃ܠܵܐ ܓܲܠܝܘܼܬܼܗܹܝܢ ܥܒ݂ܲܕܼܬܲܢܝ ܕܐܸܒܼܥܹܐ ܒܥܵܬܼܵܐ ܕܼܒܼܗܹܝܢ|
    block |ܕܐܸܕܲܥ ܘܐܵܘܕܲܥ ܠܪ̈ܚܡܲܝ ܗܸܪ̈ܓܹܿܐ ܕܪ̈ܘܼܚܵܢܝܵܬܼܵܐ ܀|
    block |܃ܬܵܐ ܫܵܡܘܿܥܵܐ ܫܡܲܥ ܣܘܼܟܵܠܵܐ ܕܕܸܒܼܚܹܗ ܕܐܲܒܼܪܵܡ|
    block |ܘܚܘܼܪ ܘܐܸܬܼܒܲܝܲܢ ܕܲܟܼܡܵܐ ܪܓܼܝܼܓܼܝܼܢ ܙܢܲܝ̈ ܕܸܒܼܚܵܬܹ̈ܐ ܀|
    block |܃ܒܲܬܼܠܵܬܼ ܚܲܝ̈ܘܵܢ ܐܲܠܦܹܗ ܠܡܸܕܲܥ ܫܘܼܥܒܵܕ ܙܲܪܥܹܗ|
    block |ܘܲܒܼܫܘܼܥܒܵܕܼܗܘܿܢ ܚܵܘܝܹܗ ܛܲܟܼܣܵܐ ܕܡܸܢܝܵܢ ܫܲܒܼܛܹ̈ܐ ܀|
    block |܃ܠܫܲܒܼܛܹ̈ܐ ܬܪܸܥܣܲܪ ܡܸܬܼܦܲܠܲܓܼ ܗ̄ܕܵܐ ܙܲܪܥܹܗ ܕܟܹܐܢܵܐ|
    block |ܘܩܲܕܹܿܗ ܦܲܠܓܹܗ ܒܝܲܕܼ ܦܘܼܠܵܓܼܵܐ ܕܲܬܼܠܵܬܼ ܚܝ̈ܘܵܢ ܀|
    block |܃ܬܠܵܬܼܵܐ ܕܵܪܹ̈ܐ ܡܸܫܬܲܝܥܒܲܕܼ ܗ̄ܘ̣ܵܐ ܒܝܲܕܼ ܢܘܼܟܼܪ̈ܵܝܹܐ|
    block |ܘܨܵܪ݂ܹܗ ܠܥܲܡܠܵܐ ܕܲܬܼܥܝܼܫܘܼܬܹܗ ܒܫܲܬܿܝܼ̈ܩܵܬܼܵܐ ܀|
    block |܃ܒܲܥܠܲܝܡܘܼܬܹܗ ܟܵܕܹܢ ܗ̄ܘ̣ܵܐ ܠܹܗ ܒܢܝܼܪܵܐ ܕܥܲܒܼ̈ܕܹܿܐ|
    block |ܘܡܸܛܠ ܗܵܕܹܐ ܦܲܩܕܹܗ ܬܘܼܠܬܵܐ ܠܲܡܕܿܒܵܚܘܼ ܀|
    block |܃ܒܕܸܒܼܚܹ̈ܐ ܥܬܼܝܼܕ ܗ̄ܘ̣ܵܐ ܠܲܡܝܲܩܵܪܘܼ ܫܸܡ ܒܵܪܘܿܝܵܐ|
    block |ܘܥܲܒܼ݂ܕܹܿܗ ܠܕܸܒܼܚܹܗ ܐܲܝܟ ܗܲܕܿܝܼܠܵܐ ܩܕܼܵܡ ܝܲܠܕܵܬܹ̈ܐ ܀|
    block |܃ܒܫܸܡ ܚܲܝ̈ܘܬܼܵܐ ܡܲܠܸܜ ܗ̄ܘ̣ܵܐ ܠܹܗ ܙܢܲܝ̈ ܚܵܘܣܵܢܵܐ|
    block |ܘܨ̣ܵܪ ܠܹܗ ܛܘܼܦܣܵܐ ܕܢܸܚܙܹܐ ܫܲܦܝܼܪ ܠܢܝܼܫܵܐ ܕܡܵܪܹܗ ܀|
    block |܃ܟܠܹܗ ܛܲܟܼܣܵܐ ܢܵܡܘܿܣܵܝܵܐ ܨܵܪ ܠܹܗ ܒܕܸܒܼܚܵܘ̈ܗܝ|
    block |ܒܥܸܪܒܵܐ ܘܬܼܵܘܪܵܐ ܘܲܒܼܫܘܿܦܢܝܼܢܵܐ ܘܲܒܼܪܲܪ ܝܵܘܢܵܐ ܀|
    block |܃ܡ̣ܢ ܚܲܝ̈ܘܵܬܼܵܐ ܐܲܠܦܹܗ ܕܢܸܣܹ̈ܐ ܬܠܵܬܼܵܐ|
    block |ܘܡ̣ܢ ܦܵܪ̈ܚܵܬܼܵܐ ܬܪܹܝܢ ܟܲܕ ܫܵܠ̇ܡܝܼܢ ܒܲܫܡܵܗܲܝ̈ܗܘܿܢ ܀|
    block |܃ܒܪ̈ܵܚܫܲܝ ܒܐܲܪܥܵܐ ܚܵܘܝܹܗ ܥܲܡܠܹܗ ܒܹܝܬܼ ܢܘܼܟܼܪ̈ܵܝܹܐ|
    block |ܘܲܒܼܦܵܪ̈ܘܿܚܹܐ ܓܼܠܵܐ ܠܹܗ ܕܡܲܫܩܸܠ ܡ̣ܢ ܫܘܼܥܒܵܕܼܵܐ ܀|
    block |܃ܒܝܲܕ ܫܘܿܦܢܝܼܢܵܐ ܥܘܼܡܪܵܐ ܕܒܲܪܵܐ ܨܵܐܼ̈̄ܪ ܗ̄ܘ̣ܵܐ ܠܹܗ|
    block |ܘܲܒܼܒܲܪ ܝܵܘܢܵܐ ܢܝܵܚܬܵܐ ܕܒܲܐܪܥܵܐ ܕܲܟܼܢܲܥܢܵܝܹ̈ܐ ܀|
    block |ܒܪܵܚܹ̇ܡ ܚܘܼܪܒܵܐ ܒܚܘܼܪܒܵܐ ܕܲܠܒܲܪ ܡܕܹܿܪܸܫ ܗ̄ܘ̣ܵܐ ܠܹܗ ܀|
    block |ܘܲܒܼܒܲܪ ܫܲܝܢܵܐ ܒܕܼܘܼܒܵܪ ܥܲܡܡܹ̈ܐ ܘܲܡܕܹܝܼ̈ܢܵܬܼܵܐ ܀|
    block |܃ܒܗܵܕܹܐ ܬܸܢܘܲܝ ܠܵܐ ܦ̣ܪܲܫ ܐܸܢܘܿܢ ܟܲܕܼ ܡܸܬܿܕܲܒܼܚܝܼܢ|
    block |ܒܲܕܼܠܵܐ ܓܠܝ̣ܛ ܗ̄ܘ̣ܵܐ ܥܲܡܵܐ ܒܥܲܡܡܹ̈ܐ ܒܚܘܼܪܒܵܐ ܘܫܲܝܢܵܐ ܀|
    block |܃ܒܲܕܼ ܢܵ̇ܛܲܪ ܗ̄ܘ̣ܵܐ ܐܲܒܼܪܵܡ ܦܲܓܼܪܹ̈ܐ ܡ̣ܢ ܢܸܟܼܝܵܢܹ̈ܐ|
    block |ܒܥܘܼܕܼܪܵܢ ܡܵܪܹܗ ܕܥܲܠ ܝܲܠܕܼܵܬܹ̈ܗ ܡܸܬܼܒܲܩܸܐ ܗ̄ܘ̣ܵܐ ܀|
    block |ܒܛܲܝܪܵܐ ܟܲܢܝܵܗ̇ ܠܡܲܟܼܝܵܢܘܼܬܼܵܐ ܕܐܵܓܸܒܼܛܵܝܹ̈ܐ܃|
  block
    block |ܘܚܵܘܝܼ ܕܚܲܣܝܼܢ ܚܹܝܠ ܥܘܼܕܼܪܵܢܹܗ ܡ̣ܢ ܡܸܨܪ̈ܵܝܹܐ ܀|
    block |܃ܗܵܝ ܥܲܒܼܕܿܘܼܬܼܵܐ ܕܒܹܝܬܼ ܡܸܨܪ̈ܵܝܹܐ ܨܵܪܼ ܚܵܘܝܼ ܠܹܗ|
    block |ܘܡܸܛܠܗܵܕܹܐ ܣ̣ܵܡ ܗܲܕܵܡܵܐ ܠܘܼܩܒܲܠ ܚܲܒܼܪܹܿܗ ܀|
    block |܃ܘܠܵܐ ܣܦ̇ܩܝܼܢ ܗ̄ܘ̣ܵܘ ܠܲܡܥܲܕܵܪܘܼ ܠܲܐ̄ܚܪܹܢܵܐ|
    block |ܒܗܵܢ ܫܘܼܥܒܵܕܵܐ ܡܸܬܼܒܲܩܸܐ ܗ̄ܘ̣ܵܐ ܝܵܕܲܥ ܟܠܵܐ ܀|
    block |܃ܘܩܲܕܲܡ ܡܲܬ̣ܼܠܹܗ ܒܲܬܼܠܵܬܼ ܚܲܝ̈ܘܵܢ ܬܠܵܬܼܵܐ ܕܵܪ̈ܝܼܢ|
    block |܃ܒܫܘܼܠܵܡ ܝܵܘܡ̇ܐ ܚܵܘܝܹܗ ܙܲܒܼܢܵܐ ܕܡܸܬܼܦܲܪܩܝܼܢ ܒܹܗ|
    block |ܕܡ̇ܐ ܕܡܸܫܬܲܚܩܝܼܢ ܟܸܢ ܡܸܬܼܚܲܪܪܝܼܢ ܡ̣ܢ ܥܲܒܼܕܿܘܼܬܼܵܐ ܀|
    block |܃ܒܩܘܼܒܵܠ ܕܸܒܼܚܹܗ ܦܘܼܪܩܵܢ ܙܲܪܥܹܗ ܡܸܬܼܒܲܕܲܩ ܗ̄ܘ̣ܵܐ|
    block |ܒܗܵܝ ܕܐܵܟܼ̇ܠܵܐ ܗ̄ܘ̣ܵܬܼ ܢܘܼܪܵܐ ܠܕܸܒܼܚܵܘ̈ܗܝ ܗܲܢܝܼܵܐܝܼܬܼ ܀|
    block |܃ܒܢܘܼܪܵܐ ܚܵܘܝܹܗ ܦܘܼܪܩܵܢ ܙܲܪܥܹܗ ܕܲܟܼܡܵܐ ܢܲܗܝܼܪ|
    block |ܕܲܠܥܹܝܢ ܟܠܢܵܫ ܡܸܬܼܚܲܪܲܪ ܗ̄ܘ̣ܵܐ ܡ̣ܢ ܥܲܒܼܕܿܘܼܬܼܵܐ ܀|
    block |܃ܬܪܹܝܢ ܣܘܼܥܪ̈ܵܢܹܐ ܨܵܪ̣ ܠܹܗ ܒܚܸܙܘܵܐ ܕܫܲܠܗܹܒܼܝܼܬܼܵܐ|
    block |ܚܪܘܼܪܹ̈ܐ ܕܥܲܡܹܗ ܘܢܸܓ̣̈ܕܹܿܐ ܩ̈ܫܲܝܵܐ ܕܐܵܓܹܝܼܛܵܝܹ̈ܐ ܀|
    block |܃ܒܙܲܗܪܵܐ ܕܢܘܼܪܵܐ ܒܩܘܼܒܵܠ ܕܵܒܼܚܵܘ̈ܗܝ ܡܵܬܼܒܲܩܸܐ ܗ̄ܘ̣ܵܐ|
    block |ܘܲܒܼܬܼܢܵܢܵܐ ܒܥܲܙܝܼܙܘܼܬܼܵܐ ܕܡܸܬܼܢܲܓܿܕܼܵܢܹ̈ܐ ܀|
    block |܃ܦܵܪܘܿܫܵܐܝܼܬܼ ܡܸܬܼܒܲܩܸܐ ܗ̄ܘ̣ܵܐ ܒܠܵܐ ܦܵܪܘܿܫܬܵܐ|
    block |ܕܲܡܚܲܕܿܝܵܐ ܗ̄ܘ̣ܵܬܼ ܘܲܡܥܝܼܩܵܐ ܗ̄ܘ̣ܵܬܼ ܠܲܬܼܪܹܝܢ ܓܲܒܿܝܼ̈ܢ ܀|
    block |܃ܗܲܢܝܼܵܐܝܼܬܼ ܐܵܟܼ̇ܠܵܐ ܗ̄ܘ̣ܵܬܼ ܠܹܗ ܠܕܸܒܼܚܹܗ ܕܐܲܒܼܪܵܡ|
    block |ܒܵܟܼ ܥܵܒܼ̇ܪܵܐ ܗ̄ܘ̣ܵܬܼ ܡ̣ܢ ܚܲܕܼ ܠܲܐ̄ܚܪܹܝܢ ܐܲܝܟ ܦܵܪܘܿܫܬܵܐ ܀|
    block |܃ܐܵܦ ܗܘ̤ ܟܹܐܢܵܐ ܒܗܵܢ ܦܘܼܪܫܵܢܵܐ ܬ̣ܗܲܪ ܘܐܸܬܿܕܲܡܲܪ|
    block |ܕܲܟܼܡܵܐ ܦ̇ܪ̇ܫܵܐ ܘܲܟܼܡܵܐ ܢܵܛ̇ܪܵܐ ܛܲܟܼܣܵܐ ܕܐܘܼܟܼܠܵܗ̇ ܀|
    block |܃ܡܘܼܫܹܐ ܐܸܡ݂ܲܪ ܕܢܦ݂ܲܠ ܬܸܡܗܵܐ ܥܲܠ ܐܲܒܼܪܵܗܵܡ|
    block |ܒܗܵܝ̇ ܕܐܸܬܿܕܲܒܼܪ ܗ̄ܘ̣ܵܐ ܗܵܘܢܹܗ ܠܲܡܚܵܪ ܒܲܕܪ̈ܲܚܝܼܩܵܢ ܀|
    block |܃ܪ̈ܲܚܝܼܩܵܢ ܗ̣̄ܘܲܝ̈ ܗܵܠܹܝܢ ܕܲܚܙ̣ܵܐ ܒܝܲܕܼ ܓܸܠܝܵܢܵܐ|
    block |ܘܡܸܛܠ ܗܵܕܹܐ ܡܸܬܿܬܿܡܲܗ ܗ̄ܘ̣ܵܐ ܘܡܸܬܼܕܲܡܲܪ ܗ̄ܘ̣ܵܐ ܀|
    block |܃ܩܵܠ ܓܸܠܝܵܢܵܐ ܡܚܲܟܸܿܡ ܗ̄ܘ̣ܵܐ ܠܹܗ ܠܡܸܙܵܐ ܕܟܲܣ̈ܝܵܢ|
    block |ܕܢܸܗܘܹܐ ܝܵ̇ܕܲܥ ܕܫܲܪܝܼܪ ܚܸܙܘܵܐ ܘܪܲܚܝܼܩ ܙܲܒܼܢܹܗ ܀|
    block |܃ܡܸܕܲܥ ܬܸܕܲܥ ܐܵܡܲ݁ܪ ܗ̄ܘ̣ܵܐ ܠܹܗ ܡ̇ܪܵܐ ܠܥܲܒܼܕܹܿܗ|
    block |ܕܥܵܡܘܿܪܵܐ ܠܲܡ ܢܸܗܘܹܐ ܙܲܪܥܵܝܟ ܒܹܝܬܼ ܢܘܼܟܼܪ̈ܵܝܹܐ ܀|
  block
    block |܃ܐܲܪܒܲܥܡܐܵܐ ܠܲܡ ܫ̈ܢܲܝܵܐ ܢܸܗܘܹܐ ܥܲܒܼܕܵܐ ܠܥܲܒܼ̈ܕܹܿܐ|
    block |ܘܡ̣ܢ ܫܘܼܥܒܵܕܼܵܐ ܕܲܟܼܢ̇ܘܵܬܹ̈ܐ ܢܹܐܠܲܦ ܡܵܪܘܼܬܼܝ ܀|
    block |܃ܐ̄ܢܵܐ ܐ̄ܢܵܐ ܪܸܫܡܹ̇ܬܼ ܫܸܡ ܥܲܒܼܕܿܘܼܬܼܵܐ ܒܹܝܬܼ ܐܲܪ̈ܥܵܢܹܐ|
    block |܃ܘܣܵܡ̇ܬܹܿܗ ܠܢܝܼܪܵܐ ܕܫ̣ܡ ܒܲܪ ܚܹܐܪܹ̈ܐ ܥܲܠ ܚܵܡ ܥܲܒܼܕܵܐ|
    block |܃ܒܗܵܝ̇ ܥܲܒܼܕܿܘܼܬܼܵܐ ܕܲܟܼܕܲܝܢ ܟܹܐܢܵܐ ܠܚܵܡ ܙܲܠܝܼܠܵܐ|
    block |ܒܵܗ̇ ܟܵܕܹܿܢ ܐ̄ܢܵܐ ܠܙܲܪܥܵܟ ܕܝܼܠܵܝܟ ܐܲܝܟ ܕܠܵܐ ܦܘܼܠܚܵܢܝ ܀|
    block |܃ܒܗܵܕܹܐ ܬ̣ܢܘܲܝ ܣܵܡܹ̇ܬܼ ܒܐܲܪܥܵܐ ܫܸܡ ܥܲܒܼܕܿܘܼܬܼܵܐ|
    block |ܕܐܵܘܕܲܥ ܡ̇ܪܘܼܬܼܝ ܕܡ̇ܪܵܐ ܐܝܼܬܲܝ ܕܥܲܒܼ̈ܕܹܿܐ ܘܚܹܐܪܹ̈ܐ ܀|
    block |܃ܥܲܠ ܫܹܝܡ ܣܵܡ̇ܬܹ̇ܐ ܠܫܸܡ ܝܲܩܝܼܪܵܐ ܒܦܘܼܡ ܙܲܕܼܝܼܩܵܐ|
    block |ܘܲܒܼܚܵܡ ܟܸܕܼܢܹ̇ܬܼ ܒܢܝܼܪܵܐ ܕܡ̇ܪܘܼܬܼܝ ܠܟܼܠ ܕܲܥܒܼܝܼܕܼܵ ܗ̄ܘ̣ ܀|
    block |܃ܗܵܐ ܪܹܫܡܹ̇ܬܼ ܠܵܟ ܐܲܒܼܪܵܡ ܪܵܚܹܡܝ ܐܘܼܪܚܵܐ ܫܦܝܼܬܼܵܐ|
    block |ܪܕܼܝܼ ܬܲܩܢܵܐܝܼܬܼ ܒܝܲܕܼ ܓܲܠ̈ܝܵܬܼܵܐ ܠܘܵܬܼ ܟܲܣ̈ܝܵܬܼܵܐ ܀|
    block |܃ܗܵܐ ܚܸܘܝܼܬܵܟ ܥܲܒܼܕܿܘܼܬܼ ܙܲܪܥܵܟ ܘܚܹܐܪܘܼܬܼ ܙܲܪܥܵܟ|
    block |ܕܲܒܼܬܲܪ̈ܬܲܝܗܹܝܢ ܢܹܐܠܲܦ ܛܲܟܼܣܵܐ ܕܥܲܒܼ̈ܕܹܿܐ ܘܚܹܐܪܹ̈ܐ ܀|
    block |܃ܒܝܲܕ ܢܸܣܝܵܢܵܐ ܡܲܠܸܦ ܐ̄ܢܵܐ ܠܹܗ ܙܢܲܝ̈ ܦܘܼܩܕܵܢܲܝ̈|
    block |ܕܢܸܗܘܹܐ ܝܵ̇ܕܲܥ ܠܡܸܛܲܪ ܛܲܟܼܣܵܐ ܒܹܝܬܼ ܠܝܼ ܠܐ̄ܢܵܫܵܐ ܀|
    block |܃ܒܟܼܘܼܪ ܥܲܒܼܕܿܘܼܬܼܵܐ ܒܵܚܲ݁ܪ ܐ̄ܢܵܐ ܠܹܗ ܠܝܲܨܪܵܐ ܕܢܲܦܫܹܗ|
    block |ܕܒܲܥܡܝܼܠܵܬܼܵܐ ܢܸܒܼܥܹܐ ܦܘܼܪ̈ܣܹܐ ܕܲܡܢܝܼܚܝܼܢ ܠܹܗ ܀|
    block |܃ܬܠܵܬܼܵܐ ܕܵܪ̈ܝܼܢ ܢܸܗܘܹܐ ܥܲܒܼܕܵܐ ܠܥܲܒܼܕܵܐ ܕܥܲܒܼ̈ܕܹܿܐ|
    block |ܘܲܪܒܼܝܼܥ̈ܝܵܐ ܢܸܫܪܹܐ ܡܸܢܹܗ ܢܝܼܪܵܐ ܕܥܲܡܠܹܗ ܀|
    block |܃ܒܗܵܠܹܝܢ ܡܸܠܹ̈ܐ ܫܲܪܲܪ ܡ̇ܪܝܵܐ ܠܐܲܒܼܪܵܡ ܥܲܒܼܕܹܿܗ|
    block |ܘܲܦܥ̣ܵܐ ܘܚܵܝܹܗ ܙܢܲܝ̈ ܓܸܠܝܵܢܹ̈ܐ ܕܪܲܒܿ ܡ̣ܢ ܗܵܢܵܐ ܀|
    block |܃ܪܲܒܵܐ ܙܚܵܬܼܵܐ ܕܲܒܼܚܲܕܼ ܥܲܝܢܹ̈ܐ ܛܵܒܼ ܡ̣ܢ ܡܸܠܹ̈ܐ|
    block |ܐܲܟܼܡܵܐ ܕܢܲܗܝܼܪ ܢܘܼܗܪܹܗ ܕܫܸܡܫܵܐ ܡ̣ܢ ܚܸܫܘܿܟܼܵܐ ܀|
    block |܃ܡܸܠܹ̈ܐ ܗ̤ܘܲܝ̈ ܓܹܝܪ ܕܡܸܬܼܡܲܠ̈ܠܵܢ ܗ̄ܘܲܝ̈ ܒܥܸܕܵܢ ܕܸܒܼܚܹ̈ܐ|
    block |ܘܪ̈ܲܚܝܼܩܵܢ ܗ̣̄ܘܲܝ̈ ܡ̣ܢ ܣܘܼܥܪ̈ܵܢܹܐ ܛܵܘܪܵܐ ܪܲܒܵܐ ܀|
    block |܃ܒܗܵܢ ܓܸܠܝܵܢܐ ܚܙܵܬܼܵܐ ܓܠܝܼܬܼܵܐ ܡܸܬܼܒܲܕܿܩܵܐ ܗ̄ܘ̣ܵܬܼ|
    block |ܘܲܛܥܝܼܢܵܐ ܗ̄ܘ̣ܵܬܼ ܣܒܲܪܬܼܵܐ ܚܕܲܬܵܐ ܕܒܲܛܢܵܐ ܘܝܲܠܕܵܐ ܀|
    block |܃ܒܥܸܕܵܢ ܛܲܗܪܵܐ ܡܸܬܼܒܲܕܲܩ ܗ̄ܘ̣ܵܐ ܗܵܢ ܓܸܠܝܵܢܵܐ|
    block |ܒܗܵܘ̇ ܥ̣ܕܵܢܵܐ ܕܥܲܙܝܼܙ ܣܲܓܿܝܼ ܢܘܼܗܪܹܗ ܕܫܸܡܫܵܐ ܀|
    block |܃ܒܥܲܝܢܹ̈ܐ ܕܦܲܓܼܪܵܐ ܚܵܙܹ̇ܐ ܗ̄ܘ̣ܵܐ ܠܹܗ ܟܹܐܢܵܐ ܠܚܸܘܙܵܐ|
    block |ܟܲܕܼ ܡܸܬܼܒܲܩܸܐ ܒܝܲܕܼ ܢܲܗܝܼܪܵܐ ܒܡܵܪܹܗ ܕܢܘܼܗܪܵܐ ܀|
    block |܃ܬܠܵܬܼ ܕܸܡ̈ܘܵܬܼܵܐ ܕܓܲܒܼܪܹ̈ܐ ܬܠܵܬܼܵܐ ܚ̣ܙܵܐ ܙܲܕܿܝܼܩܵܐ|
    block |ܘܲܡܗܲܠܟܼܝܼܢ ܗ̄ܘ̣ܵܘ ܠܘܵܬܼ ܕܸܡ̈ܘܵܬܼܵܐ ܕܲܥܛܝܼܦܝܼܢ ܗ̄ܘ̣ܵܘ ܀|
  block
    block |܃ܐܲܝܟ ܕܒܼܓܲܒܼܪܹ̈ܐ ܚܵܐ݁ܲܪ ܗ̄ܘ̣ܵܐ ܒܗܘܿܢ ܐܵܦ ܐܲܒܼܪܵܗܵܡ|
    block |ܘܠܵܐ ܝܵ̇ܕܲܥ ܗ̄ܘ̣ܵܐ ܕܲܚܙܵܬܼܵܐ ܗ̄ܘ̣ܵܬܼ ܕܠܵܐ ܪܘܼܟܵܒܼܵܐ ܀|
    block |܃ܕܠܵܐ ܪܘܼܟܵܒܼܵܐ ܗ̄ܘ̣ ܟܝܵܢ ܪ̈ܘܼܚܵܢܹܐ ܘܲܕܼܠܵܐ ܓܘܼܫܡܵܐ|
    block |ܘܡ̇ܐ ܕܡܸܫܬܿܕܲܪܝܼܢ ܨܹܝܕܼ ܐܲܪ̈ܥܵܢܹܐ ܡܚܵܘܹܝܢ ܓܘܼܫܡܵܐ ܀|
    block |܃ܠܵܘ ܒܲܫܪܵܪܵܐ ܓܘܼܫܡܵܐ ܩܢܹܝܢ ܗ̄ܘ̣ܵܘ ܠܘܵܬܼ ܫܘܼܚܠܵܦܵܐ|
    block |ܐܸܠܵܐ ܕܡܘܼܬܼܵܐ ܠܵܐ ܡܪܲܟܲܒܼܬܵܐ ܡܚܵܘܹܝܢ ܒܐܵܐܲܪ ܀|
    block |܃ܚܲܝܠܵܐ ܪܲܒܵܐ ܩܢܹܝܢ ܒܲܒܼܪܝܼܬܼܗܘܿܢ ܡ̣ܢ ܚܹܝܠ ܟܲܣܝܵܐ|
    block |ܘܒܹܗ ܒܗܵܘ̇ ܚܲܝܠܵܐ ܡܚܵܘܹܝܢ ܚܲܝܠܵܐ ܕܐܲܠܵܗܘܼܬܹܐ ܀|
    block |܃ܚܲܝܠܹܗ ܡܗܲܠܸܟ ܥܲܡ ܬܘܼܩܵܢܵܘ̈ܗܝ ܐܲܟܼܡܵܐ ܕܨܵܒܹ̇ܐ|
    block |ܘܝܲܬܿܝܼܪ ܡ̣ܢ ܟܠ ܒܚܲܝܠܲܝ̈ ܪܵܘܡܵܐ ܣܵܥܲ݁ܪ ܗܵܕܹܐ ܀|
    block |܃ܪܘܼܚܵܐ ܪܲܟܹܿܒܼ ܟܲܕܼ ܠܵܐ ܪܲܟܲܒܼ ܒܪܘܼܚ ܓܸܠܝܵܢܵܐ|
    block |ܘܥܲܠ̣ ܨܹܝܕܼ ܐܲܒܼܪܵܡ ܒܲܬܼܠܵܬܼ ܕܸܡ̈ܘܵܢ ܓܘܼܫܡܵܢ̈ܝܵܬܼܵܐ ܀|
    block |܃ܬܠܵܬܼܵܐ ܓܲܒܼܪ̈ܝܼܢ ܚܙ̣ܵܐ ܡ̣ܢ ܫܸܠܝܵܐ ܕܐܵܬܹ̇ܝܢ ܠܐܘܼܪܥܹܗ|
    block |ܘܲܣܘ݂ܲܚ ܣܲܓܿܝܼ ܘܩܲܒܸܿܠ ܐܸܢܘܿܢ ܐܲܝܟ ܕܲܠܓܲܒܼܪܹ̈ܐ ܀|
    block |܃ܒܚܘܼܒܵܐ ܪܲܒܵܐ ܢܦܲܩ݂ ܠܘܼܩܒܲܠܗܘܿܢ ܠܦܘܼܬܼ ܪܲܒܿܘܼܬܼܗܘܿܢ|
    block |ܒܗܵܘ̇ ܐܸܣܟܹܿܡܵܐ ܕܲܡܩܲܒܸܿܠ ܗ̄ܘ̣ܵܐ ܒܥܘܼܡܪܹܗ ܠܐ̄ܢܵܫܵܐ ܀|
    block |܃ܐܲܝܟ ܕܲܠܐ̄ܢܵܫܵܐ ܩܲܒܸܿܠ ܐܸܢܘܿܢ ܐܲܒܼܪܵܡ ܟܹܐܢܵܐ|
    block |ܘܟܸܢ ܐܸܬܼܚܲܟܲܡ ܕܠܵܘ ܐ̄ܢܵܫܵܐ ܗܘ̤ܵܘ ܐܸܠܵܐ ܪܘܼܚܵܐ ܀|
    block |܃ܪ̈ܘܼܚܵܢܵܝܹܐ ܠܒܸ݂ܫܘ ܐܸܣܟܹܿܡܵܐ ܦܲܓܼܪܵܢܵܝܵܐ|
    block |ܘܥܲܠ̣ܘ ܨܹܝܕܼ ܥܲܒܼܕܵܐ ܕܲܢܣܲܒܿܪܘܼܢܵܝܗܝ ܣܒܲܪܬܼܵܐ ܚܕܼܿܬܵܐ ܀|
    block |܃ܡ̇ܪܵܐ ܘܥܲܒܼܕܵܘ̈ܗܝ ܥܲܠ̣ܘ ܨܹܝܕ ܥܲܒܼܕܵܐ ܪܵܚܹ̇ܡ ܡ̇ܪܹܗ|
    block |ܘܲܥܛܝܼܦܝܼܢ ܗ̄ܘ̣ܵܘ ܕܡܘܼܬܼܵܐ ܕܥܲܒܼ̈ܕܹܿܐ ܘܲܕܼܥܵܒܼܘܿܕܼܵܐ ܀|
    block |܃ܕܡܘܼܬܼܵܐ ܕܥܲܒܼܕܵܐ ܥܬܝܼܕܸ ܗ̄ܘ̣ܵܐ ܕܢܸܣܲܒܼ ܐܲܠܵܗ ܟܠܵܐ|
    block |ܘܩܲܕܹܿܡ ܨܵܪܵܗ̇ ܠܗܵܝ ܕܥܬܼܝܼܕܼܵܐ ܒܝܲܕܼ ܐܲܒܼܪܵܗܵܡ ܀|
    block |܃ܡ̣ܢ ܐܲܒܼܪܵܗܵܡ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ ܡܚܲܪܿܪ ܐ̄ܢܵܫܵܐ|
    block |ܘܲܕܪܲܫ ܐܘܼܪܚܵܐ ܠܗܵܝ̇ ܕܲܥܬܼܝܼܕܼܵܐ ܒܗܵܕܹܐ ܕܲܣܥ݂ܲܪ ܀|
    block |܃ܥܬܝܼܕܼ ܗ̄ܘ̣ܵܐ ܡܸܠܬܼܵܐ ܝܲܠܕܹܿܗ ܕܐܲܒܼܵܐ ܕܢܸܣܲܒܼ ܐ̄ܢܵܫܵܐ|
    block |ܘܢܸܩܪܹܿܝܘܗܝ ܒܲܫܡܹܗ ܥܪܵܐ ܕܐܲܠܵܗܵܐ ܡܲܠܟܿܐ ܘܡܵܪܵܐ ܀|
    block |܃ܦܲܓܼܪܵܐ ܓܲܠܝܵܐ ܥܬܼܝܼܕܼ ܗ̄ܘ̣ܵܐ ܕܢܸܥܒܸܿܕܸ ܢܵܘܣܵܐ ܠܚܘܼܒܹܿܗ|
    block |ܘܥܲܠ̣ ܨܹܝܕܼ ܐܲܒܼܪܵܡ ܒܵܗ̇ ܒܲܕܼܡܘܼܬܼܵܐ ܦܲܚܼܪܵܢܵܝܬܵܐ ܀|
    block |܃ܝܕܲܥ ܗ̄ܘ̣ܵܐ ܠܹܗ ܠܙܲܪܥܹܗ ܕܐܲܒܼܪܵܡ ܕܡܸܬܼܥܲܕܿܠܵܢܵܐ ܗ̄ܘ̣|
    block |ܕܩܲܕܹܿܡ ܦܲܣܩ̣ܵܗ̇ ܠܥܸܠܬܼܵܐ ܕܝܲܨܪܹܗ ܒܝܲܕܼ ܡܲܥܲܠܬܹܿܗ ܀|
    block |ܡܦܵܣ ܗ̄ܘ̣ܵܐ ܕܐܵܡ̇ܪܝܼܢ ܕܐܲܝܟܲܢ ܗܵܘܹ̈ܐ ܐ̄ܢܵܫܵܐ ܐܲܠܵܗ܃|
  block
    block |ܘܚܵܘܝܵܗ̇ ܠܗܵܕܹܐ ܒܐܸܣܟܹܿܝܡ ܦܲܓܼܪܵܐ ܦܲܓܼܪܵܐ ܕܚܵܕܝܼ ܠܐܲܒܼܪܵܡ ܀|
    block |܃ܒܦܲܓܼܪܵܐ ܕܐ̄ܢܵܫܵܐ ܚܙ̣ܵܐ ܐܲܒܼܪܵܗܵܡ ܠܐܲܠܵܗ|
    block |ܠܵܐ ܗ̄ܘ̣ܵܐ ܦܲܓܼܪܵܐ ܐܸܠܵܐ ܒܲܙܢܵܐ ܕܕܼܵܡܹ̇ܐ ܠܦܲܓܼܪܵܐ ܀|
    block |܃ܠܵܘ ܦܲܓܼܪܵܐ ܗ̄ܘ̣ܵܐ ܕܲܚܙ̣ܵܐ ܟܹܐܢܵܐ ܐܲܝܟ ܡܵܐ ܕܲܚܙ̣ܵܐ|
    block |ܐܸܠܵܐ ܦܲܓܼܪܵܐ ܕܕܼܵܡܹ̇ܐ ܠܦܲܓܼܪܵܐ ܟܲܕܼ ܠܲܝܬܿ ܦܲܓܼܪܵܐ ܀|
    block |܃ܐܵܦ ܐܲܒܼܪܵܗܵܡ ܒܗܵܕܹܐ ܬܸܢܘܲܝ ܡܸܬܼܦܲܠܲܓܼ ܗ̄ܘ̣ܵܐ|
    block |ܕܐܵܪܵܐ ܗ̄ܘ̣ ܦܲܓܼܪܵܐ ܕܲܡܚܵܘܹܐ ܠܹܗ ܐܵܘ ܠܵܘ ܦܲܓܼܪܵܐ ܗ̄ܘ̣ ܀|
    block |܃ܗܲܝܡܵܢܘܼܬܹܗ ܥܒܲܕܼܬܹܗ ܠܟܹܐܢܐ ܕܢܸܗܘܹܐ ܟܹܐܢܵܐ|
    block |ܘܲܚܙ̣ܵܐ ܠܟܲܣܝܵܐ ܒܦܲܓܼܪܵܐ ܓܲܠܝܵܐ ܘܗܲܝܡܸܢ ܕܐܝܼܬܼܵܘܗܝ ܀|
    block |܃ܚܙ̣ܵܐ ܠܲܬܼܠܵܬܼܵܐ ܕܲܥܛܝܼܦܝܼܢ ܗ̄ܘ̣ܵܘ ܚܲܕ ܐܸܣܟܹܿܡܵܐ|
    block |ܘܫܲܒ݂ܲܩ ܠܲܬܼܪܹܝܢ ܘܡܲܠܸܠ ܥܲܡ ܚܲܕܼ ܐܲܝܟ ܕܲܠܡܵܪܵܐ ܀|
    block |܃ܡ̇ܪܝܵܐ ܟܲܢܝܹܗ ܐܲܒܼܪܵܐ ܟܹܐܢܵܐ ܠܡܵܪܵܐ ܟܹܐܢܵܐ|
    block |ܘܲܒܼܥ̣ܵܐ ܡܸܢܹܗ ܕܢܸܥܘܿܠ ܨܹܐܕܼܵܘܗܝ ܐܲܝܟ ܥܲܒܼܕܹܿܗ ܀|
    block |܃ܐܵܦ ܒܵܪܘܿܝܵܐ ܫ̣ܡܲܥ ܒܵܥܘܼܬܹܗ ܐܲܟܼܡܵܐ ܕܐܲܦܝܼܣ|
    block |ܘܥܲܠ̣ ܥܲܡ ܥܲܒܼܕܵܘ̈ܗܝ ܕܲܢܨܘܼܪ ܛܘܼܦܸܣܵܐ ܦܲܓܼܪܵܢܵܝܵܐ ܀|
    block |܃ܒܦܲܓܼܪܵܐ ܕܐ̄ܢܵܫܵܐ ܡܪܲܥ̣ܐ ܗ̄ܘ̣ܵܐ ܟܠ ܥܲܡ ܪܲܒܿܘܼܬܹܗ|
    block |ܘܲܕܼܒܲܪ ܥܲܡܹܗ ܬܪܹܝܢ ܪ̈ܘܼܚܵܢܹܐ ܘܥܲܠ̣ ܨܹܝܕܼ ܥܲܒܼܕܹܗ ܀|
    block |܃ܠܗܵܘ̇ ܠܘܼܚܵܡܵܐ ܕܲܒܼܦܲܪܕܲܝܣܵܐ ܒܲܛܸܠ ܗܵܫܵܐ|
    block |ܘܪܲܥܝܼ ܗ̄ܘ̣ܵܐ ܠܹܗ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀|
    block |܃ܟܠ ܥܲܡ ܟܠܵܐ ܐܲܝܬܿܝܼ ܥܲܡܹܗ ܠܒܹܝܬܼ ܐܲܒܼܪܵܗܵܡ|
    block |ܘܐܲܣܡܸܟ ܐܸܢܘܿܢ ܒܲܚܫܵܡܝܼܬܼܵܐ ܥܲܡ ܪܲܒܿܘܼܬܹܗ ܀|
    block |܃ܫܡܲܝܵܐ ܘܐܲܪܥܵܐ ܙܲܡܸܢ ܘܲܩܪܵܐ ܠܒܹܝܬܼ ܐܲܒܼܪܵܗܵܡ|
    block |ܕܲܢܚܵܘܹܐ ܠܗܘܿܢ ܪܲܒܿܘܼܬܼ ܚܘܼܒܹܿܗ ܕܲܠܘܵܬܼ ܐ̄ܢܵܫܵܐ ܀|
    block |܃ܪܲܒܿܘܼܬܼ ܚܘܼܒܹܿܗ ܓܠ̣ܵܐ ܠܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ|
    block |ܒܗܵܝ̇ ܡܲܥܲܠܬܵܐ ܕܥܲܠ̣ ܥܲܡ ܥܲܒܼܕܵܘܗܝ ܠܘܵܬܼ ܒܲܪ ܒܲܝܬܹܿܗ ܀|
    block |܃ܣܝܵܓܼܵܐ ܕܚܸܡܬܼܵܐ ܕܒܹܝܬܼ ܠܹܗ ܠܐ̄ܢܵܫܵܐ ܫ̣ܪܵܐ ܒܹܝܬܼ ܐ̄ܢܵܫܵܐ|
    block |ܘܲܩܪ̣ܵܐ ܣܵܗ̈ܕܹܿܐ ܠܲܫܡܲܝܵܢܹ̈ܐ ܒܬܲܪܥܘܼܬܼ ܐ̄ܢܵܫܵܐ ܀|
    block |܃ܒܬܲܪܥܘܼܬܼ ܐ̄ܢܵܫܵܐ ܗܘ̤ܵܘ ܐܵܦ ܗܸܢܘܲܢ ܪ̈ܵܚܡܹܐ ܠܐ̄ܢܵܫܵܐ|
    block |ܘܲܚܕܼܝܼܘ ܕܲܗܘ̤ܵܬܼ ܚܕܼܵܐ ܫܲܘܝܘܼܬܼܵܐ ܠܗܘܿܢ ܘܲܠܐ̄ܢܵܫܵܐ ܀|
    block |ܚܕܼܵܐ ܫܲܘܝܘܼܬܼܵܐ ܥܒ݂ܲܪ ܒܵܪܘܿܝܵܐ ܠܟܼܠ ܥܲܡ ܟܠܵܐ܃|
  block
    block |ܘܐܲܢܝܼܚ ܐܸܢܘܿܢ ܒܲܚܫܵܡܝܼܬܵܐ ܕܲܥܒ݂ܲܪܸ ܐܲܒܼܪܵܡ ܀|
    block |܃ܗܘ̤ ܥܲܡ ܕܝܼܠܹܗ ܥܲܠ̣ ܨܹܝܕ ܕܝܼܠܹܗ ܟܣܹܐ ܡ̣ܢ ܟܠܵܐ|
    block |ܘܬܲܡܝܼܗܝܼܢ ܗ̄ܘ̣ܵܘ ܫܡܲܝܵܐ ܘܐܲܪܥܵܐ ܒܬܸܡܗܵܐ ܕܲܥܠܵܘܗܝ ܀|
    block |܃ܡܠܝܼܠܹ̈ܐ ܘܚܲܪ̈ܫܹܐ ܡܸܬܿܕܲܡܪܝܼܢ ܗ̄ܘܵܘ ܒܩܵܠܵܐ ܘܫܸܬܼܩܵܐ|
    block |ܟܲܕܼ ܚܵܙܹܿܝܢ ܗ̄ܘ̣ܵܘ ܕܠܵܐ ܩܢܹܐ ܣܵܟܼܵܐ ܕܲܣܡܝܼܟ ܒܐܲܪܥܵܐ ܀|
    block |܃ܐܘܿ ܠܲܣܡܵܟܼܵܐ ܪܘܼܚܵܢܵܝܵܐ ܘܦܲܓܼܪܵܢܵܝܵܐ|
    block |ܕܲܣܡܝܼܟ ܗ̄ܘ̣ܵܐ ܒܹܗ ܡ̇ܪܵܐ ܘܥܲܒܼܕܼܵܘ̈ܗܝ ܒܲܚܕܼܵܐ ܫܲܘܝܘܼ ܀|
    block |܃ܐܘܿ ܠܫܵܪܘܼܬܼܐ ܕܲܡܬܲܩܢܵܐ ܗ̄ܘ̣ܵܬܼ ܒܹܝܬܼ ܐܲܒܼܪܵܗܵܡ|
    block |ܘܡܸܬܼܐܲܟܼܠܵܐ ܗ̄ܘ̣ܵܬܼ ܘܠܵܐ ܡܸܬܼܐܲܟܼܠܵܐ ܡ̣ܢ ܐܵܟܼܘܿܠܹ̈ܝܗ̇ ܀|
    block |܃ܐܘܿ ܟܡܵܐ ܪܲܒܿ ܗ̄ܘ̣ܵܐ ܗܵܘ̇ ܬܘܼܩܵܢܵܐ ܕܲܥܝܼܒ݂ܲܕܼ ܟܹܐܢܵܐ|
    block |ܕܲܣܦ̣ܲܩ ܐܘܼܟܼܠܹܗ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀|
    block |܃ܫܡܲܝܵܐ ܘܐܲܪܥܵܐ ܣܡܝܼܟܼܝܼܢ ܗ̄ܘ̣ܵܘ ܒܹܗ ܒܒܲܝܬܹܿܗ ܕܟܹܐܢܵܐ|
    block |ܐܲܠܵܗ ܟܠܵܐ ܕܠܵܐ ܣܘܼܝܵܟܼܵܐ ܘܕܝܼܠܹܗ ܒܣܵܟܼܵܐ ܀|
    block |܃ܗܵܘ̇ ܬܘܼܩܵܢܵܐ ܕܗܵܘܹ̇ܐ ܒܪܵܘܡ̇ܐ ܓܠ̣ܵܐ ܠܹܗ ܠܐܲܒܼܪܵܡ|
    block |ܒܗ̈ܝ̇ ܫܵܪܘܼܬܼܵܐ ܕܲܣܡܝܼܟ ܗ̄ܘ̣ܵܐ ܒܵܗ̇ ܥܲܡ ܪ̈ܘܼܚܵܢܹܐ ܀|
    block |܃ܒܲܒܼܪܹܗ ܕܐܲܒܼܪܵܡ ܡܣܲܝܸܟ ܗ̄ܘ̣ܵܐ ܠܹܗ ܠܨܸܒܼܝܵܢ ܚܘܼܒܹܿܗ|
    block |ܘܲܓܼܠ̣ܵܗ̇ ܠܗܵܕܹܐ ܒܚܘܼܒܵܐ ܪܲܒܵܐ ܕܚܵܘܝܼ ܠܐܲܒܼܪܵܡ ܀|
    block |܃ܚܘܼܒܹܿܗ ܪܲܒܵܐ ܚܵܘܝܹܗ ܠܟܹܐܢܐ ܒܲܕܼ ܥܲܠ̣ ܨܹܐܕܼܵܘܗܝ|
    block |ܘܨܵܪ ܠܹܗ ܛܘܼܦܣܵܐ ܕܪܲܚܝܼܩܵܬܼܵܐ ܒܲܕܸܩܲܪ̈ܝܼܒܼܵܢ ܀|
    block |܃ܒܫܘܼܠܵܡ ܙܲܒܼܢܹ̈ܐ ܗܵܘܹ̇ܐ ܒܚܘܼܒܵܐ ܟܠ ܥܲܡ ܟܠܵܐ|
    block |ܘܚܵܘܝܵܗ̇ ܠܗܵܕܹܐ ܒܚܘܼܒܹܿܗ ܕܐܲܒܼܪܵܡ ܪܵܚܡܵܐ ܕܚܘܼܒܵܐ ܀|
    block |܃ܫܡܲܝܵܐ ܕܲܬܼܪܹܝܢ ܥܒܼܝܼܕܼ ܗ̄ܘ̣ܵܐ ܒܲܝܬܹܿܗ ܕܐܲܒܼܵܐ ܕܥܲܡܡܹ̈ܐ|
    block |ܘܲܫܪܹܝܢ ܗ̄ܘ̣ܵܘ ܒܹܗ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ ܀|
    block |܃ܚܕܲܬܵܐ ܕܠܵܐ ܗ̄ܘ̣ܵܬܼ ܗܘ̤ܵܬܼ ܡ̣ܢ ܫܸܠܝܵܐ ܒܹܝܬܼ ܐܲܒܼܪܵܗܵܡ|
    block |ܘܬܼܵܗ̇ܪܝܼܢ ܗ̄ܘ̣ܵܘ ܒܵܗ̇ ܪ̈ܘܼܚܵܢܵܝܹܐ ܒܪܲܒܿܘܼܬܼ ܬܲܗܪܵܗ̇ ܀|
  block
    block |܃ܒܪܲܒܿܘܼܬܼ ܬܲܗܪܵܗ̇ ܡܸܬܿܕܲܡܪܝܼܢ ܗ̄ܘ̣ܵܘ ܚܲܝ̈ܠܲܝ ܪܵܘܡܵܐ|
    block |ܕܡ̇ܢܲܐ ܗ̄ܝܼ ܗܵܕܹܐ ܕܲܣܥ݂ܲܪ ܟܲܣܝܵܐ ܒܹܝܬܼ ܐܲܪ̈ܥܵܢܹܐ ܀|
    block |܃ܘܠܵܐ ܚܲܙܝܵܐ ܠܲܢ ܗܵܕܹܐ ܕܲܗܘ̤ܵܬܼ ܡ̣ܢ ܝܘܿܡ ܕܲܗ̤ܘܲܝܢ|
    block |ܘܠܵܐ ܫܡܝܼܥܵܐ ܠܲܢ ܕܐܝܼܬܼܝܵܐ ܚܵܘܝܼ ܝܵܬܹܗ ܠܥܲܒܼܕܵܘ̈ܗܝ ܀|
    block |܃ܗܵܐ ܒܨܝܼܪ ܩܲܠܝܼܠ ܐܲܠܦܹ̈ܐ ܥܕܲܡ̇ܐ ܠܗܵܫܵܐ|
    block |ܘܠܵܐ ܒܲܕܲܩ ܠܲܢ ܥܲܠ ܟܲܣܝܼܘܼܬܼܵܐ ܕܪܲܒܿܘܼܬܼ ܚܘܼܒܹܿܗ ܀|
    block |܃ܒܥܸܠܲܬܼ ܐ̄ܢܵܫܵܐ ܓܠ̣ܵܐ ܠܲܢ ܚܘܼܒܹܿܗ ܪܵܚܹ̇ܡ ܐ̄ܢܵܫܵܐ|
    block |ܘܛܵܒܼ ܡ̣ܢ ܟܠ ܐ̄ܢܵܫ ܚܵܘܝܵܗ̇ ܠܗܵܕܹܐ ܠܘܵܬܼ ܐܲܒܼܪܵܗܵܡ ܀|
    block |܃ܬܪܹܝܢ ܪ̈ܘܼܚܵܢܹܐ ܓܒܼ݂ܵܐ ܡ̣ܢ ܟܠܵܐ ܠܣܵܥܘܿܪܘܼܬܹܗ|
    block |ܘܥܲܠ̣ܘ ܨܹܝܕܼ ܐܲܒܼܪܵܡ ܒܲܕܼܡܘܼܬܼ ܓܲܒܼܪܹ̈ܐ ܡܸܬܼܚܲܙܝܵܢܹ̈ܐ ܀|
    block |܃ܐܲܝܟ ܕܲܠܓܲܒܼܪܹ̈ܐ ܩܲܒܸܿܠ ܐܸܢܘܿܢ ܐܵܦ ܐܲܒܼܪܵܗܵܡ|
    block |ܘܠܹܗ ܠܐܸܣܟܹܿܡܵܐ ܡܸܬܼܚܲܙܝܵܢܵܐ ܦܠܲܓܼ ܐܝܼܩܵܪܵܐ ܀|
    block |܃ܣܡܝܼܕܵܐ ܘܥܸܓܼܠܵܐ ܘܚܲܠܒܼܵܐ ܘܚܹܐܘܬܼܵܐ ܛܲܝܸܒܼ ܘܐܲܬܼܩܸܢ|
    block |ܒܲܕܼܣܵܒܲܪ ܗ̄ܘ̣ܵܐ ܕܗܵܠܹܝܢ ܦܲܐ̈̄ܝܵܢ ܠܲܙܢܲܝ̈ ܚܘܼܒܵܐ ܀|
    block |܃ܐܵܦ ܒܵܪܘܿܝܵܐ ܒܚܘܼܒܵܐ ܩܲܒܿܠܹܗ ܠܨܸܒܼܝܵܢ ܚܘܼܒܹܿܗ|
    block |ܒܲܕ ܝܵܕܲܥ ܗ̄ܘ̣ܵܐ ܕܗܵܕܹܐ ܥܵܕܼ̇ܪܵܐ ܠܐܲܪ̈ܥܵܢܵܝܹܐ ܀|
    block |܃ܐܘܿ ܠܗܵܘ̇ ܚܲܝܠܵܐ ܕܠܵܐ ܣܵܦܩܝܼܢ ܠܹܗ ܫܡܲܝܵܐ ܘܐܲܪܥܵܐ|
    block |ܕܣܲܝܸܟ ܗܘ̤ ܠܹܗ ܟܲܕܼ ܠܵܐ ܣܲܝܸܟ ܒܥܸܠܲܬܼ ܐ̄ܢܵܫܵܐ ܀|
    block |܃ܡܸܛܠ ܐ̄ܢܵܫܵܐ ܥܲܠ̣ ܨܹܝܕܼ ܐ̄ܢܵܫܵܐ ܕܲܫܡܹܗ ܐܲܒܼܪܵܐ|
    block |ܘܐܸ̣ܟܲܠ ܘܐܸܫܬܿܝܼ ܗܵܘ̇ ܕܲܡܢܲܟܼܪܲܝ ܠܐܘܼܟܼܠܵܐ ܘܫܸܩܝܵܐ ܀|
    block |܃ܡܸܠܬܼܵܐ ܕܡܸܢܹܗ ܥܬܼܝܼܕܼ ܗ̄ܘ̣ܵܐ ܕܢܸܣܲܒ̣ ܚܲܕܼ ܡ̣ܢ ܐ̄ܢܵܫܵܐ|
    block |ܘܢܸܣܥܘܿܪ ܒܐܝܼܕܼܵܘ̈ܗܝ ܗܵܝ̇ ܕܲܥܬܼܝܼܕܼܵܐ ܒܫܘܼܠܵܡ ܙܲܒܼܢܹ̈ܐ ܀|
    block |܃ܚܲܕܸ ܥܡ ܚܘܼܒܹܿܗ ܥܵܒܹ̇ܕܼ ܗ̄ܘ̣ܵܐ ܠܹܗ ܠܗܵܘ̇ ܒܲܪܢܵܫܵܐ|
    block |ܘܲܪܫܲܡ̣ ܐܸܢܹܝܢ ܠܐ̄ܢܵܫܵܝܵܬܹ̈ܐ ܒܐܲܠܵܗܘܼܬܹܗ ܀|
    block |܃ܒܐܘܼܟܼܠܵܐ ܘܫ̣ܩܝܵܐ ܡܸܬܼܚܲܫܲܚ ܗ̄ܘ̣ܵܐ ܗܵܘ̇ ܒܲܪܢܵܫܵܐ|
    block |ܘܩܲܕܹܿܡ ܐܸܟܲܠ̣ ܕܒܼܐܘܼܟܼܠܹܗ ܢܫܲܪܲܪ ܦܲܓܼܪܵܢܘܼܬܹܗ ܀|
    block |܃ܒܦܲܓܼܪܵܐ ܘܢܲܦܫܵܐ ܡܸܬܿܬܲܩܲܢ ܗ̄ܘ̣ܵܐ ܒܪܹܗ ܕܐܲܒܼܪܵܗܵܡ|
    block |ܘܥܲܡ ܨܹܝܕܸ ܐܒܼܘܼܗܝ ܟܲܕܼ ܡܸܬܼܥܲܛܲܦ ܙܢܲܝ̈ ܗܲܕܵܡܹ̈ܐ ܀|
    block |܃ܐܵܦ ܐܒܼܪܵܗܵܡ ܒܦܲܓܼܪܵܢܘܼܬܹܗ ܡܸܬܼܒܲܩܸܐ ܗ̄ܘ̣ܵܐ|
    block |ܕܐܵܪܵܐ ܦܲܓܼܪܵܐ ܗ̄ܘ̣ ܐܵܘ ܠܵܘ ܦܲܓܼܪܵܐ ܗ̄ܘ̣ ܗܵܘ̇ ܡܵܐ ܕܚܵܙܹ̇ܐ ܀|
    block |܃ܘܛܵܟ ܪܵܢܹ̇ܐ ܗ̄ܘ̣ܵܐ ܠܦܘܼܬܼ ܫܲܒܼܪܘܼܬܼܵܐ ܕܲܒܼܗܵܘ̇ ܙܲܒܼܢܵܐ|
    block |ܕܐܵܦ ܪ̈ܘܼܚܵܢܹܐ ܒܐܘܼܟܼܠܵܐ ܕܐ̄ܢܵܫܵܐ ܡܥܵܕܼܝܼܢ ܚܵܐܹ̇ܝܢ ܀|
    block |܃ܟܒܲܪ ܐܵܦ ܗܵܕܹܐ ܡܸܬܼܚܲܫܲܒܼ ܗ̄ܘ̣ܵܐ ܐܲܝܟ ܒܲܪܢܵܫܵܐ|
    block |ܘܡܸܛܠ ܚܘܼܒܹܿܗ ܣܲܥ̣ܪܵܗ̇ ܠܗܵܕܹܐ ܟܲܕܼ ܠܵܐ ܣܲܥ̣ܪܵܗ̇ ܀|
    block |ܠܵܐ ܓܹܝܪ ܣܲܥ̣ܪܵܗ̇ ܘܠܵܐ ܡܸܣܬܲܥܪܵܐ ܘܠܵܐ ܟܠ ܟܠܹܗ܃|
  block
    block |ܒܲܕܼܪܵܡ ܐܝܼܬܼܝܵܐ ܡ̣ܢ ܕܸܡ̈ܘܵܬܼܵܐ ܦܲܓܼܪ̈ܵܢܝܵܬܼܐ ܀|
    block |܃ܠܲܝܬܿ ܠܲܕܝܵܢܹܗ ܟܝܵܢܵܝ̈ܬܼܵܐ ܕܐܲܪ̈ܥܵܢܵܝܹܐ|
    block |ܘܠܵܐ ܐܸܣܬܲܝܲܟ ܘܠܵܐ ܡܸܣܬܲܝܲܟ ܒܲܥܒܼܵܕܼ ܐܝܼܕܹ̈ܘ̈ܗܝ ܀|
    block |܃ܠܲܝܬܿ ܠܹܗ ܣܵܟܼܵܐ ܕܲܡܣܲܝܸܟ ܠܹܗ ܠܓܼܵܘ ܡ̣ܢ ܣܵܟܹܗ|
    block |ܕܗܘ̤ ܠܒܲܪ ܡ̣ܢ ܟܠ ܘܲܠܗܵܠ ܡ̣ܢ ܟܠ ܘܟܼܠ ܠܟܼܵܐ ܡܸܢܹܗ ܀|
    block |܃ܒܚܘܼܒܵܐ ܡܚܵܘܹܐ ܟܲܣܝܘܼܬܼ ܚܘܼܒܹܿܗ ܠܪܵܚܹ̇ܡ ܚܘܼܒܹܿܗ|
    block |ܕܢܲܪܡܹܐ ܛܢܵܢܵܐ ܠܪ̈ܚܡܲܝ ܚܘܼܒܹܿܗ ܕܲܢܚܘܼܪܘܼܢ ܒܹܗ ܀|
    block |܃ܒܐܲܒܼܪܵܡ ܩܲܒ̣ܥܹܗ ܠܢܝܼܫܵܐ ܕܚܘܼܒܹܿܗ ܩܕܼܵܡ ܚܲܙܹ̈ܝܹܐ|
    block |ܕܢܸܗܘܘܿܢ ܚܵܙܹ̇ܝܢ ܟܲܣܝܵܐ ܒܓܲܠܝܵܐ ܟܲܕܼ ܠܵܐ ܚܵܙܹ̇ܝܢ ܀|
    block |܃ܒܚܘܼܒܵܐ ܚܙ̣ܵܝܗܝ ܗ̄ܘ̣ܵܐ ܐܵܦ ܐܲܒܼܪܵܗܵܡ ܟܲܕܼ ܠܵܐ ܚܙ̣ܵܝܗܝ ܗ̄ܘ̣ܵܐ|
    block |ܘܣܵܗܹ̇ܕ ܩܵܠܹܗ ܕܠܵܐ ܚܵܙܹ̇ܐ ܠܹܗ ܐ̄ܢܵܫܵܐ ܘܚܵܝܹ̇ܐ ܀|
    block |܃ܠܵܐ ܚ̣ܙܵܝܗܝ ܐܲܒܼܪܵܡ ܠܲܟܼܣܹܐ ܡ̣ܢ ܟܠ ܒܢܲܝ̈ ܐܲܒܼܪܵܗܵܡ|
    block |ܚ̣ܙܵܘ ܠܵܐ ܬܸܛܥܘܿܢ ܘܬܲܛܥܘܿܢ ܠܐ̄ܢܵܫܵܐ ܒܥܸܠܲܬܼ ܐܲܒܼܪܵܡ ܀|
    block |܃ܐܲܒܼܪܵܡ ܟܹܐܢܵܐ ܗ̄ܘ̣ ܘܫܲܪܝܼܪܵܐܝܼܬܼ ܫܲܪܝܼܪ ܚܘܼܒܹܿܗ|
    block |ܘܐܹܝܢ ܒܲܫܪܵܪܵܐ ܚܙ̣ܵܐ ܕܸܡ̈ܘܘܵܬܼܵܐ ܕܠܵܐ ܪܘܼܟܵܒܼܵܐ ܀|
    block |܃ܕܠܵܐ ܪܘܼܟܵܒܼܵܐ ܚܙ̣ܵܐ ܠܲܚܙܵܬܼܵܐ ܕܠܵܐ ܡܸܬܿܕܲܪܟܵܐ|
    block |ܘܲܕܼܠܵܐ ܣܵܟܼܵܐ ܚܵܪ̣ ܒܲܕܼܡܘܼܬܼܐ ܕܠܵܐ ܡܸܬܿܕܲܡܝܵܐ ܀|
    block |܃ܥܝܵܕܼܵܐ ܗ̄ܘ̣ ܗܵܢܵܐ ܕܐܠܵܗ ܟܠܵܐ ܕܗܵܟܲܢ ܢܸܣܥܘܿܪ|
    block |ܒܲܕܼܠܵܐ ܣܵܦ̇ܩܝܼܢ ܥܒܼܝܼܪܹ̈ܐ ܠܡܸܚܙܵܐ ܠܐܲܠܵܗܘܼܬܹܗ ܀|
    block |܃ܒܗܵܕܹܐ ܕܡܘܼܬܼܵܐ ܡܸܬܼܚܵܘܹܐ ܗ̄ܘ̣ܵܐ ܠܥܸܣܪܝܼܢ ܕܵܪ̈ܝܼܢ|
    block |ܘܒܲܥܣܝܼܪܵܝܵܐ ܓܙ݂ܲܪ ܠܘܼܚܵܡܵܐ ܘܚܲܒܸܿܠ ܟܠܵܐ ܀|
    block |܃ܡ̣ܢ ܢܘܿܚ ܫܲܪܝܼ ܒܲܡܫܲܝܢܘܼܬܼܵܐ ܕܲܠܘܵܬܼ ܐ̄ܢܵܫܵܐ|
    block |ܘܲܦܢ̣ܵܐ ܘܲܡ̣ܢܵܐ ܥܸܣܪܵܐ ܕܵܪ̈ܝܼܢ ܥܕܲܡܵܐ ܠܐܲܒܼܪܵܐ ܀|
    block |܃ܒܐܲܒܼܪܵܡ ܣܲܝܸܟ ܥܸܣܪܝܼܢ ܫܲܪ̈ܒܼܵܢ ܕܲܟܼܝܵܢ ܐ̄ܢܵܫܵܐ|
    block |ܘܫܲܪܝܼ ܡܚܵܘܹܐ ܙܢܲܝ̈ ܢܝܼܚܘܼܬܼܐ ܘܒܲܣܝܼܡܘܼܬܼܵܐ ܀|
    block |܃ܒܚܸܙܘܵܐ ܢܝܼܚܐ ܓܠ̣ܵܐ ܨܸܒܼܝܵܢܹܗ ܠܪܵܚ̇ܡܵܐ ܕܚܘܼܒܹܿܗ|
    block |ܘܒܲܣܝܼܡܑܵܝܼܬܼ ܡܲܠܸܠ ܥܲܡܹܗ ܠܦܘܼܬܼ ܪܸܥܝܵܢܹܗ ܀|
    block |܃ܒܡܲܡܠܠܵܐ ܕܥܲܡܹܗ ܒܛ̣ܠܸܘ ܠܘܼܚܵܡܹ̈ܐ ܕܲܓܼܙܵܪ ܕܝܼܢܵܐ|
    block |ܥܒܼܵܪ ܦܘܼܩܕܵܢܵܐ ܘܚܘܼܒܵܠ ܡܲܝ̈ܵܐ ܘܦܘܼܠܵܓܼ ܡܲܡܠܠܵܐ ܀|
    block |܃ܠܹܗ ܒܲܠܚܘܿܕܼܵܘ̈ܗܝ ܡ̣ܠܲܟ ܡܘܼܠܟܵܢܵܐ ܕܠܵܐ ܡܸܬܿܕܲܓܲܠ|
    block |ܕܲܒܼܝܲܕ ܙܲܪܥܹܗ ܢܸܦܢܘܿܢ ܥܲܡܡܹ̈ܐ ܠܕܹܚܠܲܬܼ ܩܘܼܫܬܵܐ ܀|
    block |܃ܒܗܵܢ ܚܘܼܫܵܒܼܵܐ ܬܲܚܬܿܝܼܝܵܬܹܗ ܠܡܸܥܲܠ ܨܹܐܕܼܵܘ̈ܗܝ|
    block |ܘܥܲܠ̣ ܟܲܕܼ ܠܵܐ ܥܲܠ̣ ܒܲܕܼܠܵܐ ܥܵܐܲܠ ܟܝܵܢܹܗ ܒܡܸܕܹܿܡ ܀|
    block |܃ܠܵܐ ܡܸܣܬܲܝܲܟ ܟܝܵܢ ܐܝܼܬܼܘܼܬܹܗ ܒܡܸܕܹܿܡ ܕܲܡܟܼܵܢ|
    block |ܟܲܕܼ ܠܲܝܬܿ ܣܵܟܼܵܐ ܠܐܲܡܝܼܢܘܼܬܹܗ ܕܲܕܼܠܵܐ ܫܘܼܪܵܝ ܀|
    block |܃ܕܠܵܐ ܫܘܼܪܵܝܵܐ ܘܙܲܓܼܠܵܐ ܫܘܼܠܵܡ ܐܝܼܬܼܵܘܗܝ ܘܐܝܼܬܼܵܘܗܝ|
    block |ܘܲܟܼܡܵܐ ܕܢܹܐܡܲܪ ܐܲܝܢܵܐ ܕܐܵܡܲ̇ܪ ܟܲܪܝܵܐ ܗ̄ܝܼ ܡܸܠܬܹܗ ܀|
  block
    block |܃ܒܡܸܠܬܹܗ ܐܸܡ̇ܪܹܬܼ ܐܵܦ ܐ̄ܢܵܐ ܕܐܸܡ̇ܪܹܬܼ ܐܲܝܠܹܝܢ ܕܐܵܡ̇ܪܹܬܼ|
    block |ܘܠܵܐ ܣܦ݂ܲܩ ܪܸܥܝܵܢܝ ܠܡܹܐܚܲܕܼ ܣܵܟܼܵܐ ܕܐܲܝܠܹܝܢ ܕܐܸܡ̇ܪܹܬܼ ܀|
    block |܃ܐܸܡ̇ܪܹܬܼ ܕܲܟܼܬܼܝܼܒܼ ܕܥܲܠ̣ ܒܵܪܘܝܵܐ ܠܒܹܝܬܼ ܐܲܒܼܪܵܗܵܡ|
    block |ܠܵܐ ܗ̄ܘ̣ܵܐ ܒܣܵܟܼܵܐ ܡܸܣܬܲܝܟܼܵܢܵܐ ܐܸܠܵܐ ܒܚܸܙܘܵܐ ܀|
    block |܃ܒܚܸܙܘܵܐ ܕܓܲܒܼܪܵܐ ܚܙ̣ܵܐ ܠܐܲܠܵܗܵܐ ܐܲܒܼܪܵܡ ܓܲܒܼܪܵܐ|
    block |ܘܩܲܒܿܠܹܗ ܒܒܲܝܬܹܿܗ ܐܲܝܟ ܕܲܠܓܲܒܼܪܵܐ ܡܸܬܼܚܲܙܝܵܢܵܐ ܀|
    block |܃ܐܲܝܟ ܕܲܠܓܲܒܼܪܵܐ ܐܸܡ̇ܪܹܬܼ ܕܩܲܒܿܠܹܗ ܠܵܘ ܒܲܟܼܝܵܢܵܐ|
    block |ܒܲܟܼܠܵܐ ܡܟܼܵܢܵܐ ܐܲܠܵܗܘܼܬܼܵܐ ܕܬܸܚܙܹܝܗ̇ ܥܲܝܢܵܐ ܀|
    block |܃ܠܵܘ ܠܲܟܼܝܵܢܹܗ ܚܙ̣ܵܐ ܐܲܒܼܪܵܗܵܡ ܒܚܸܙܘܵܐ ܕܲܚܙ̣ܵܐ|
    block |ܐܸܠܵܐ ܒܐ̄ܪܵܙܵܐ ܕܡܸܬܼܡܲܠܲܠ ܗ̄ܘ̣ܵܐ ܒܦܲܓܼܪܵܐ ܕܡܸܢܹܗ ܀|
    block |܃ܒܦܲܓܼܪܵܐ ܕܡܸܢܹܗ ܡܲܦܢܹܐ ܗ̄ܘ̣ܵܐ ܟܠ ܠܘܵܬܼ ܝܼܕܲܥܬܹܗ|
    block |ܘܩܲܕܹܿܡ ܣܲܒܿܪܹܗ ܣܒܲܪܬܼܵܐ ܕܡܲܠܝܵܐ ܚܲܝܹ̈ܐ ܠܐ̄ܢܵܫܵܐ ܀|
    block |܃ܚܲܝܹ̈ܐ ܕܐ̄ܢܵܫܵܐ ܟܣܹܝܢ ܗ̄ܘ̣ܵܘ ܡ̣ܢ ܟܠ ܒܐܲܠܵܗ ܟܠܵܐ|
    block |ܘܲܓܼܠ̣ܵܐ ܐܸܢܘܿܢ ܠܥܹܝܢ ܟܠ ܒܸܪ̈ܝܵܢ ܒܝܲܕܼ ܐܲܒܼܪܵܗܵܡ ܀|
    block |܃ܟܠܵܗ̇ ܒܪܝܼܬܼܵܐ ܡܸܬܼܒܲܩܝܵܐ ܗ̄ܘ̣ܵܬܼ ܒܚܸܙܘܹܐ ܕܐܲܒܼܪܵܐ|
    block |ܘܠܵܐ ܣܵܒܼ̇ܥܵܐ ܗ̄ܘ̣ܵܬܼ ܠܡܸܚܙܵܐ ܚܙܵܬܼܵܐ ܕܠܵܐ ܡܸܬܼܚܲܙܝܵܐ ܀|
    block |܃ܡܠܝܼܠܹ̈ܐ ܘܚܲܪ̈ܫܹܐ ܡܬܿܕܲܡܪܝܼܢ ܗ̄ܘ̣ܵܘ ܒܩܵܠܵܐ ܘܫܸܬܼܩܵܐ|
    block |ܕܡ̇ܢܲܐ ܗ̄ܝܼ ܗܵܕܹܐ ܕܲܟܼܢܝܼܫ ܥܵܠܡܵܐ ܠܒܲܝܬܹܿܗ ܕܐܲܒܼܪܵܡ ܀|
    block |܃ܡܠܝܼ̈ܠܹܐ ܝܲܬܿܝܼܪ ܡܸܬܿܕܲܡܪܝܼܢ ܗ̄ܘ̣ܵܘ ܒܗܵܢܵܐ ܬܲܗܪܵܐ|
    block |܃ܒܕܲܩܢܹܝܢ ܗܵܘܢܵܐ ܠܲܡܚܵܪ ܫܲܦܝܼܪ ܒܲܕܼܠܵܐ ܓܲܠ̈ܝܵܢ|
    block |܃ܠܗܘܿܢ ܗ̄ܘ̣ ܫܵܘܬܸܿܦ ܡܲܬܼܩܸܢ ܟܠܵܐ ܒܐ̄ܪܵܙ ܓܸܠܝܵܢܹܗ|
    block |ܒܲܕܼܫܲܪܝܼܪܝܼܢ ܠܡܸܛܲܪ ܐ̄ܪܵܙܵܐ ܕܒܹܝܬܼ ܠܹܗ ܘܲܠܗܘܿܢ ܀|
    block |܃ܐ̄̈ܪܵܙܵܐ ܗ̄ܘ̣ܵܐ ܓܹܝܪ ܕܲܡܟܲܣܲܝ ܗ̄ܘ̣ܵܐ ܡ̣ܢ ܟܠ ܒܸܪ̈ܝܵܢ|
    block |ܘܲܓܼܠ̣ܵܝܗܝ ܠܲܬܼܪܹܝܢ ܟܝܵܢܹ̈ܐ ܡܠܝܼܠܹ̈ܐ ܥܝܼܪܹ̈ܐ ܘܐ̄ܢܵܫܵܐ ܀|
    block |܃ܠܲܬܼܪܹܝܢ ܥܝܼܪܹ̈ܐ ܘܚܲܕ ܒܲܪܢܵܫܵܐ ܓܠ̣ܵܐ ܨܸܒܼܝܵܢܹܗ|
    block |܃ܘܚܵܘܝܼ ܐܸܢܘܿܢ ܐ̄ܪܵܙܵܢܵܐܝܼܬܼ ܐ̄ܪܵܙ ܟܲܣܝܬܹܗ|
    block |܃ܐ̄ܪܵܙܵܐ ܕܚܘܼܒܹܿܗ ܥܬܼܝܼܕܼ ܗ̄ܘ̣ܵܐ ܕܢܸܓܼܠܹܐ ܒܝܲܕܼ ܒܲܪܢܵܫܵܐ|
    block |ܘܸܡܛܠ ܗܵܕܹܐ ܕܒܲܪ̣ ܪ̈ܘܼܚܵܢܹܐ ܘܥܲܠ ܨܹܝܕܼ ܐܲܒܼܪܵܡ ܀|
    block |܃ܬܲܗܪܵܐ ܗ̄ܘ̣ܵܬܼ ܓܹܝܪ ܗܵܝ̇ ܡܲܥܲܠܬܵܐ ܘܛܵܒ̣ ܬܲܗܝܼܪܵܐ|
    block |ܘܟܲܓܼ ܓܲܠܝܵܐ ܗ̄ܘ̣ܵܬܼ ܠܵܐ ܓܲܠܝܵܐ ܗ̄ܘ̣ܵܬܼ ܠܲܕܚܵܙܹ̇ܝܢ ܠܵܗ̇ ܀|
    block |܃ܠܵܐ ܪ̈ܘܼܚܵܢܹܐ ܡܸܣܬܲܟܼܠܝܼܢ ܗ̄ܘ̣ܵܘ ܒܚܹܝܠ ܣܘܼܟܵܠܵܗ̇|
    block |ܘܠܵܐ ܐܲܒܼܪܵܗܵܡ ܝܵ̇ܕܲܥ ܗ̄ܘ̣ܵܐ ܐܵܗ̇ ܕܡܵܢܲܐ ܗ̄ܝܼ ܘܥܲܠ ܡ̇ܢ ܀|
    block |܃ܒܚܸܙܘܵܗ̇ ܒܲܠܚܘܿܕܼ ܡܸܬܼܒܲܩܹܝܢ ܗ̄ܘ̣ܵܘ ܒܲܪܵܢܵܫܐܝܼܬܼ|
    block |ܘܲܠܣܘܼܟܵܠܵܗ̇ ܠܵܐ ܣܵܦ̇ܩܝܼܢ ܗ̄ܘ̣ܵܘ ܠܡܸܬܼܩܲܪܵܒܼܘܼ ܀|
    block |܃ܨܸܒܼܝܵܢ ܟܲܣܝܵܐ ܡܚܲܟܹܿܡ ܗ̄ܘ̣ܵܐ ܠܗܘܿܢ ܠܥܲܒܼܕܲܝ̈ ܟܲܣܝܵܐ|
    block |ܕܠܵܐ ܢܸܫܬܲܚܩܘܼܢ ܒܲܒܼܥܵܬܼ ܟܲܣܝܵܐ ܕܠܵܐ ܡܸܬܿܕܲܪܟܵܐ ܀|
  block
    block |܃ܒܚܹܝܠ ܨܸܒܼܝܵܢܹܗ ܡܸܬܼܒܲܩܹܝܢ ܗ̄ܘ̣ܵܘ ܕܠܵܐ ܣܲܒܼܥܘܼܬܼܵܐ|
    block |ܘܠܵܐ ܫܵܠܹ̇ܝܢ ܗ̄ܘ̣ܵܘ ܡ̣ܢ ܕܲܠܡܸܒܼܥܵܐ ܒܥܵܬܼܵܐ ܕܲܥܠܵܘܗܝ ܀|
    block |܃ܚܸܒܼܠܹ̈ܐ ܕܚܘܼܒܵܐ ܥܵܨܹ̇ܝܢ ܗ̄ܘ̣ܵܘ ܠܹܗ ܠܗܵܘܢܵܐ ܕܵܒܼܗܘܿܢ|
    block |ܕܐܸܡܲܬܼܝ ܢܵܘܠܸܕܼ ܪܸܡܙܵܐ ܟܲܣܝܵܐ ܚܹܝܠ ܟܲܣܝܘܼܬܹܗ ܀|
    block |܃ܠܣܘܼܟܵܠ ܡܸܠܹ̈ܐ ܡܸܬܼܝܲܐܒܼܝܼܢ ܗ̄ܘ̣ܵܘ ܥܝܼܪܹ̈ܐ ܘܐܲܒܼܪܵܡ|
    block |ܘܲܡܣܲܟܹܿܝܢ ܗ̄ܘ̣ܵܘ ܕܢܸܚܙܘܿܢ ܡܸܕܹܿܡ ܐܲܝܟ ܪܸܓܼܬܼܗܘܿܢ ܀|
    block |܃ܒܗܵܕܹܐ ܪܸܓܿܬܼܵܐ ܡܸܫܬܲܚܩܝܼܢ ܗ̄ܘ̣ܵܘ ܓܲܒܹ̈ܐ ܬܪ̈ܲܝܗܘܿܢ|
    block |܃ܕܡܵܢܲܐ ܗ̄ܝܼ ܗܵܕܹܐ ܕܲܣܝܸܟ ܗܘ̤ ܠܹܗ ܟܲܕܼ ܠܵܐ ܣܲܝܸܟ|
    block |ܘܲܥܲܠ̣ ܒܲܚܙܵܬܼܵܐ ܕܠܵܐ ܡܸܬܚܲܙܝܵܐ ܠܘܵܬܼ ܒܲܝܬܹܿܗ ܀|
    block |܃ܡܵܢܵܐ ܩܲܒܸܿܠ ܕܢܲܬܼܩܸܢ ܠܹܗ ܟܠ ܙܢܲܝ̈ ܫܵܪܵܘܼܬܼܵܐ|
    block |ܕܗܵܐ ܠܵܐ ܡܩܲܒܸܿܠ ܟܝܵܢ ܐܝܼܬܼܘܼܬܹܗ ܦܲܓܼܪ̈ܵܢܝܵܬܼܵܐ ܀|
    block |܃ܗܵܐ ܕܠܵܐ ܐܘܼܟܼܠܵܐ ܡܲܚܸܐ ܒܚܲܝܠܹܗ ܐܵܦ ܠܲܟܼܝܵܢܲܢ|
    block |ܘܐܲܝܟܢ ܣܲܥ̣ܪܵܗ̇ ܠܗܵܕܹܐ ܕܲܣܥ݂ܲܪ ܬܲܗܪܵܐ ܗ̄ܝܼ ܟܠܵܗ̇ ܀|
    block |܃ܬܲܗܪܵܐ ܪܲܒܵܐ ܡܲܠܝܵܐ ܗ̄ܝܼ ܡܸܠܬܼܵܐ ܕܐܸܡ݂ܲܪ ܡܘܼܫܹܐ|
    block |ܕܡܵܪܐ ܒܪܝܼܬܼܵܐ ܡܸܣܬܲܝܒܲܪ ܗ̄ܘ̣ܵܐ ܡ̣ܢ ܒܸܪ̈ܝܵܬܹܗ ܀|
    block |܃ܠܵܐ ܡܸܬܼܡܲܠܠܵܐ ܡܸܠܬܼܵܐ ܡܸܠܬܼܵܐ ܕܐܸܡܲܪ ܒܲܪ ܥܸܒܼܪ̈ܵܝܹܐ|
    block |ܕܐܝܼܬܼܝܵܐ ܕܥܲܠ ܟܠ ܣܡܝܼܟ ܗ̄ܘ̣ܵܐ ܒܐܲܪܥܵܐ ܥܲܡ ܬܘܼܩܵܢܹܗ ܀|
    block |܃ܐܵܕܫܹ̈ܐ ܓܠܲܝܵ̈ܐ ܣܕ̣ܪ ܐܲܒܼܪܵܗܵܡ ܠܵܐ ܓܲܠܝܵܐ|
    block |ܘܡܲܢ ܠܵܐ ܢܸܬܼܡܲܗ ܕܥܵܐܹ̇ܠ ܐܘܼܟܼܠܵܐ ܒܠܵܐ ܪܘܼܟܵܒܼܵܐ ܀|
    block |܃ܒܪ̈ܓܼܫܹܐ ܘܙܵܘܥܹ̈ܐ ܡܸܬܼܒܲܩܹܝܢ ܗ̄ܘ̣ܵܘ ܐܵܦ ܚܲܙܵܝܹ̈ܐ|
    block |ܘܟܲܓܼ ܚܵܙܹܿܝܢ ܗ̄ܘ̣ܵܘ ܠܵܐ ܚܵܙܹ̇ܝܢ ܗ̄ܘ̣ܵܘ ܫܲܪܝܼܪܵܐܝܼܬܼ ܀|
    block |܃ܠܵܘ ܒܲܫܪܵܪܵܐ ܗܘ̤ܵܬܼ ܗܵܝ̇ ܕܲܗܘ̤ܵܬܼ ܒܒܲܝܬܹܿܗ ܕܐܲܒܼܪܵܐ|
    block |ܐܵܠܵܐ ܒܐ̄ܪܵܙܵܐ ܕܠܵܐ ܡܸܬܼܡܲܠܲܠ ܡ̣ܢ ܡܲܠܵܠܹ̈ܐ ܀|
    block |܃ܠܵܐ ܡܸܬܼܡܲܠܲܠ ܟܝܵܢ ܐܝܼܬܼܘܼܬܼܵܐ ܡ̣ܢ ܡܲܠܵܠܹ̈ܝܢ|
    block |ܡܵܕܹܝܢ ܠܵܐ ܗܘ̤ܵܬܼ ܗܵܝ̇ ܕܐܸܬܼܡܲܠܠܲܬ̤ ܐܲܝܟ ܕܐܸܬܼܡܲܠܠܲܬ̤ ܀|
    block |܃ܡܸܠܹ̈ܐ ܗ̤ܘܲܝ̈ ܓܹܝܪ ܕܠܵܐ ܪܘܼܟܵܒܼܵܐ ܕܲܟܼܬܲܒܼ ܡܘܼܫܹܐ|
    block |ܘܲܡܪ̈ܲܟܼܒܼܵܐ ܗ̣̄ܘܲܝ̈ ܘܠܵܐ ܡܪ̈ܲܟܼܒܼܵܢ ܗ̣̄ܘܲܝ̈ ܓܘܼܫܡܵܢܵܐܝܿܬܼ ܀|
    block |܃ܠܵܘ ܓܘܼܫܡܵܐ ܗ̄ܘ̣ܵܐ ܕܐܲܢܝܼܚ ܐܲܒܼܪܵܡ ܒܐܘܼܟܼܠܵܐ ܘܫܸܩܝܵܐ|
    block |ܐܸܠܵܐ ܚܙܵܬܼܵܐ ܕܡܸܬܿܬܿܨܝܼܪܵܐ ܗ̄ܘ̣ܵܬܼ ܒܸܠܥܵܕܼ ܓܘܼܫܡܵܐ ܀|
    block |܃ܠܵܘ ܦܲܓܼܪܵܐ ܗ̄ܘ̣ܵܐ ܕܐܸܚܲܝܼܕܼ ܐܝܼ̈ܕܹܐ ܦܲܓܼܪ̈ܵܢܝܵܬܼܵܐ|
    block |ܐܸܠܵܐ ܪܘܼܚܵܐ ܕܩܲܛܝܼܢ ܚܲܝܠܹܗ ܡ̣ܢ ܪ̈ܘܼܚܵܢܹܐ ܀|
    block |ܠܵܐ ܗ̄ܘ̣ܵܬ ܒܪܸ̈ܓܼܫܹܐ ܡܸܬܼܒܲܠܥܝܼܢ ܗ̄ܘ̣ܵܘ ܙܢܲܝ̈ ܡܹܐܟܼܘܼܠܬܵܐ ܀|
  block
    block |ܐܸܠܵܐ ܒܐܵܐܲܪ ܡܸܬܿܛܲܠܲܩ ܗ̄ܘ̣ܵܐ ܐܘܼܟܼܠܵܐ ܓܫܝܼܡܵܐ ܀|
    block |܃ܚܲܝܠܵܐ ܗ̄ܘ̣ܵܐ ܓܹܝܪ ܐܲܠܵܗܵܝܵܐ ܕܲܣܥ݂ܲܪ ܗܵܠܹܝܢ|
    block |ܗܵܘ ܕܲܦܫܝܼܩ ܠܹܗ ܕܡ̣ܢ ܠܵܐ ܡܸܕܹܿܩ ܢܨܘܼܪ ܟܠܡܸܕܹܿܡ ܀|
    block |܃ܠܐܲܒܼܪܵܡ ܐܲܢܝܼܚ ܒܐܲܝܠܹܝܢ ܕܲܣܥ݂ܲܪ ܒܒܲܝܬܹܿܗ ܕܐܲܒܼܪܵܡ|
    block |ܕܢܸܓܼܡܘܿܪ ܨܹܐܕܼܵܘܗܝ ܫܘܼܘܕܵܝ ܡܸܠܵܘ̈ܗܝ ܒܝܲܕܼ ܣܘܼܥܪ̈ܵܢܹܐ ܀|
    block |܃ܦܘܼܢܵܝ ܥܲܡܡܹ̈ܐ ܕܲܒܼܝܲܕܼ ܪܲܪܥܹܗ ܐܸܫܬܵܘܕܲܝܼ ܠܹܗ|
    block |ܘܚܵܘܝܹܗ ܝܵܬܹܗ ܐܲܟܼܡܵܐ ܐܲܟܼܡܵܐ ܕܣܵܦܹ̇ܩ ܐ̄ܢܵܫܵܐ ܠܡܸܚܙܵܐ ܀|
    block |܃ܠܵܐ ܣܵܦܹ̇ܩ ܗ̄ܘ̣ܵܐ ܥܒܼܝܼܕܼܵܐ ܠܡܸܚܙܵܐ ܠܲܡܬܵܩܢܵܢܹܗ|
    block |ܘܡܸܛܠ ܗܵܕܹܐ ܨܵܪ̣ ܕܸܡ̈ܘܵܬܼܵܐ ܩܕܼܵܡ ܒܵܒܼܵܬܹ̈ܗ ܀|
    block |܃ܕܸܡ̈ܘܵܬܼܵܐ ܗ̣̄ܘܲܝ̈ ܕܲܚܙܵܐ ܐܲܒܼܪܵܡ ܒܥܲܝܢܹ̈ܐ ܕܦܲܓܼܪܵܐ|
    block |ܠܵܘ ܕܸܡ̈ܘܵܬܼܵܐ ܚܲܬܿܝܼ̈ܬܼܵܬܼܵܐ ܐܸܠܵܐ ܕܘܼܡܝܵܐ ܀|
    block |܃ܕܘܼܡܝܵܐ ܗ̄ܘ̣ܵܐ ܓܹܝܪ ܟܠܡܵܐ ܕܲܗܘ̤ܵܐ ܒܗܵܘ̇ ܓܸܠܝܵܢܵܐ|
    block |ܚܸܙܘܵܐ ܕܐ̄ܢܵܫܵܐ ܘܡܲܡܠܠܵܐ ܕܐ̄ܢܵܫܵܐ ܘܐܘܼܟܼܠܵܐ ܕܐ̄ܢܵܫܵܐ ܀|
    block |܃ܐܲܠܵܗ ܟܠܵܐ ܗ̄ܘ̣ ܕܲܣܥ݂ܲܪ ܗܵܕܹܐ ܚܲܟܿܝܼܡܵܐܝܼܬܼ|
    block |ܐܲܟܼܡܵܐ ܕܲܡܥܵܕܼ ܚܲܝܠܹܗ ܠܡܸܣܥܲܪ ܒܟܼܠܗܘܿܢ ܕܵܪܹ̈ܐ ܀|
    block |܃ܒܪܝܼܬܼܵܐ ܕܲܒܼܪ̣ܵܐ ܐܸܬܼ݂ܵܐ ܠܡܸܣܥܲܪ ܒܝܲܕܼ ܐܲܒܼܪܵܗܵܡ|
    block |ܘܚܵܘܝܹܗ ܚܘܼܒܹܿܗ ܒܗܵܘ̇ ܐܸܣܟܹܿܡܵܐ ܕܚܵܘܝܼ ܠܐܕܼܵܡ ܀|
    block |܃ܚܘܼܒܵܐ ܪܲܒܵܐ ܚܵܘܝܹܗ ܠܐܵܕܼܵܡ ܒܓܼܵܘ ܦܲܪܕܲܝܣܵܐ|
    block |ܘܕܲܛܥ̣ܵܐ ܚܘܼܒܹܿܗ ܡ̣ܝܼܬܼ ܒܲܚܛܝܼܬܼܵܐ ܘܚܵܝܸܒܼ ܗܘ̤ ܘܝܲܠܕܵܘ̈ܗܝ ܀|
    block |܃ܚܵܘܒܲܬܼ ܐܵܕܼܵܡ ܐܸܬܼ݂ܵܐ ܕܢܸܦܪܘܿܥ ܒܒܹܝܬܼ ܐܲܒܼܪܵܗܵܡ|
    block |ܘܲܠܒܸ݂ܫ ܕܘܼܡܝܵܐ ܕܗܵܘ̇ ܐܸܣܟܹܿܡܵܐ ܕܐܲܬܼܪܵܐ ܕܲܥܕܹܢ ܀|
    block |܃ܥܒܼܵܪ ܦܘܼܩܕܵܢܵܐ ܕܡܸܬܼܒܲܛܲܠ ܗ̄ܘ̣ܵܐ ܒܗܵܝ̇ ܡܹܐܟܼܘܼܠܬܵܐ|
    block |ܘܲܫܪܵܝ ܡܵܘܬܵܐ ܡܸܬܼܒܲܕܹܿܩ ܗ̄ܘ̣ܵܐ ܒܒܲܛܢܹܗ ܕܐܝܼܣܚܵܩ ܀|
    block |܃ܬܪܹܝܢ ܡ̣ܝܼܬܼܘ ܒܲܥܕܹܢ ܒܐܘܼܟܼܠܵܐ ܕܦܹܐܪܵܐ ܚܵܘܵܐ ܘܐܵܕܼܵܡ|
    block |ܘܲܬܼܪܹܝܢ ܢܲܚܸܩ ܝܘܿܡ ܓܸܠܝܵܢܵܐ ܠܣܲܪܵܐ ܘܐܲܒܼܪܵܡ ܀|
    block |܃ܡܝܼ̈ܬܹܐ ܗ̄ܘ̣ܵܘ ܓܹܝܪ ܣܲܪܵܐ ܘܐܲܒܼܪܵܐ ܒܥܲܩܪܘܼܬܼ ܦܲܓܼܪܵܐ|
    block |ܐܲܝܟ ܗܵܘ̇ ܡܵܘܬܵܐ ܕܚܵܘܵܐ ܘܐܵܕܼܵܡ ܒܐܘܼܟܼܠܵܐ ܕܦܹܐܪܵܐ ܀|
    block |܃ܣܒܲܪܬܼܵܐ ܛܵܒܼܬܼܵܐ ܕܢܘܼܚܵܡ ܟܠܵܐ ܫܡ݂ܲܥ ܐܲܒܼܪܵܗܵܡ|
    block |ܒܗܵܝ̇ ܒܲܪܬܼ ܩܵܠܵܐ ܕܢܸܗܘܹܐ ܝܲܠܕܵܐ ܠܣܲܪܵܐ ܐܲܢ̄ܬܿܬܼܵܟ ܀|
    block |܃ܗܵܝ̇ ܒܲܪܬܼ ܩܵܠܵܐ ܕܲܩܥ̣ܵܬ̤ ܠܐܵܕܼܵܡ ܕܥܲܦܪܵܐ ܬܸܗܘܹܐ|
    block |ܗܝܸ ܩܪܵܬ̤ ܠܐܲܒܼܪܵܡ ܕܗܵܐ ܡܢܲܚܸܡ ܐ̄ܢܵܐ ܡܝܼܬܼܘܼܬܼ ܦܲܓܼܪܵܟ ܀|
    block |ܟܠܹܗ ܓܸܢܣܵܐ ܐܵܕܼܵܡܵܝܵܐ ܚܝ̣ܵܐ ܒܐܲܒܼܪܵܗܵܡ܃|
  block
    block |ܒܗܵܝ̇ ܕܲܒܼܙܲܪܥܹܗ ܦܵܢܹ̇ܝܢ ܥܲܡܡܹ̈ܐ ܠܘܵܬܼ ܒܵܪܘܵܝܵܐ ܀|
    block |܃ܦܘܼܢܵܝ ܥܲܡܡܹ̈ܐ ܡܸܬܼܒܲܕܿܩ ܗ̄ܘ̣ܵܐ ܒܚܸܙܘܹܐ ܕܐܲܒܼܪܵܡ|
    block |ܘܫܲܝܢܵܐ ܪܲܒܵܐ ܕܒܹܝܬܼ ܒܵܪܘܿܝܵܐ ܘܲܕܼܒܼܪ̈ܝܵܬܹܗ ܀|
    block |܃ܫܲܝܢܵܐ ܪܲܒܵܐ ܡܠܹܐ ܗ̄ܘ̣ܵܐ ܒܲܝܬܹܿܗ ܕܐܲܒܼܵܐ ܕܟܼܠܵܐ|
    block |ܘܲܡܕܲܝܠܝܼܢ ܗ̄ܘ̣ܵܘ ܫܡܲܝܵܐ ܘܐܲܪܥܵܐ ܒܝܘܿܡ ܫܵܪܘܼܬܹܗ ܀|
    block |܃ܡܵܪܹܐ ܒܪܝܼܬܼܵܐ ܣܡܝܼܟ ܗ̄ܘ̣ܵܐ ܒܪܹܫܵܐ ܕܚܲܝ̈ܠܘܵܬܹܗ|
    block |ܘܲܡܫܲܝܢܝܼܢ ܗ̄ܘ̣ܵܘ ܟܸܢ̈ܫܲܝ ܪܵܘܡܵܐ ܥܲܡ ܐܲܪ̈ܥܵܢܹܐ ܀|
    block |܃ܟܠ ܥܲܡ ܟܠܵܐ ܡܸܬܼܒܲܣܲܡ ܗ̄ܘ̣ܵܐ ܒܲܚܠܘܿܠ ܚܘܼܒܵܐ|
    block |ܘܲܡܗܲܠܠܝܼܢ ܗ̄ܘ̣ܵܘ ܟܝܵܢܹ̈ܐ ܥܒܼܝܼ̈ܕܹܐ ܠܫܸܡ ܥܵܒܼܘܿܕܼܵܐ ܀|
    block |܃ܫܒܼܝܼܚ ܒܵܪܘܿܝܵܐ ܩܥ̣ܵܘ ܪ̈ܘܼܚܵܢܹܐ ܒܒܹܝܬܼ ܐܲܒܼܪܵܗܵܡ|
    block |ܕܚܵܘܝܼ ܚܘܼܒܹܿܗ ܘܫܲܝܢܲܢ ܥܲܡܹܗ ܘܠܲܢ ܥܲܡ ܟܠܵܐ ܀|
    block |܃ܫܵܘܹ̇ܐ ܠܫܘܼܒܼܚܵܐ ܗܵܘ̇ ܕܲܡܣܲܝܟܼܝܼܢ ܥܵܠܡܹ̈ܐ ܒܣܵܟܹܗ|
    block |ܕܬܲܝܬܿܝܼ ܢܲܦܫܹܗ ܘܐܲܓܸܿܣ ܥܲܡܲܢ ܥܲܠ ܦܵܬܼܘܿܪܵܐ ܀|
    block |܃ܠܹܗ ܚܲܝܵܒܼܝܼܢ ܫܡܲܝܵܐ ܘܐܲܪܥܵܐ ܚܕܼܵܐ ܬܵܘܕܿܝܼܬܼܵܐ|
    block |ܕܬܲܪܓܸܿܡ ܥܲܡܲܢ ܩܵܠܹ̈ܐ ܕܫܲܝܢܵܐ ܟܕܼ ܠܵܐ ܒܥ݂ܲܝܢܵܝܗܝ ܀|
    block |܃ܐܘܿ ܟܡܵܐ ܪܲܒܵܐ ܚܕܲܬܵܐ ܕܲܣܥ݂ܲܪ ܡ̇ܪܹܐ ܒܪܝܼܬܼܵܐ|
    block |ܕܟܲܕܼ ܗܘ̤ ܒܟܼܠܵܐ ܣܲܝܸܟ ܝܵܬܹܗ ܒܲܚܕܼܵܐ ܕܘܼܟܵܐ ܀|
    block |܃ܐܘ̇ ܠܗܵܘ̇ ܚܲܝܠܵܐ ܕܐܲܚܝܼܕܼ ܟܠܵܐ ܒܪܸܡܙܵܐ ܕܚܲܝܠܹܗ|
    block |ܕܚܵܘܝܼ ܝܵܬܹܗ ܐܲܝܟ ܡܸܣܟܹܿܢܵܐ ܩܕܼܵܡ ܬܘܼܩܵܢܹܗ ܀|
    block |܃ܠܗܵܘ̇ ܓܼܙܵܐ ܕܙܵܐܹ̇ܝܢ ܥܵܠܡܹ̈ܐ ܡ̣ܢ ܡܵܘܗܲܒܼܬܹܗ|
    block |ܕܿܫܐ̣ܸܠ ܙܸܕܸܩܵܐ ܡ݂ܢ ܒܲܪ ܒܲܝܬܹܿܗ ܐܲܝܟ ܚܵܕܼܘܿܪܵܐ ܀|
    block |܃ܙܸܕܸܩܵܐ ܕܚܘܼܒܵܐ ܩܲܪܸܒܼ ܐܲܒܼܪܵܡ ܠܡܲܬܸܩܸܢ ܟܠܵܐ|
    block |ܘܦܲܪܥܹܗ ܐܲܓܼܪܵܐ ܝܲܠܕܵܐ ܕܝܵܗܹ̇ܒܼ ܚܲܝܹ̈ܐ ܠܐ̄ܢܵܫܵܐ ܀|
    block |܃ܚܲܝܹ̈ܐ ܕܐ̄ܢܵܫܵܐ ܟܣܹܝܢ ܗ̄ܘ̣ܵܘ ܒܐܝܼܣܚܵܩ ܝܲܠܕܹܿܗ ܕܐܲܒܼܪܵܡ|
    block |ܘܡܸܬܼܝܲܒܿܠܝܼܢ ܗ̄ܘ̣ܵܘ ܡ̣ܢ ܚܲܕܼ ܠܲܐ̄ܚܪܹܝܢ ܐܲܝܟ ܪܲܗܒܼܘܿܢܵܐ ܀|
    block |܃ܕܵܪܵܐ ܠܕܼܵܪܵܐ ܡܲܫܠܸܡ ܗ̄ܘ̣ܵܐ ܠܹܗ ܠܪܲܗܒܼܘܿܢ ܐܲܒܼܪܵܡ|
    block |ܥܕܲܡ̇ܐ ܕܡܲܢܲܥ ܠܕܼܵܪܵܐ ܕܝܼܠܹܗ ܕܪܹܫܝܼܬܼ ܚܲܝܲܝ̈ܢ ܀|
    block |܃ܪܹܫܝܼܬܼ ܚܲܝܹ̈ܐ ܡܸܬܼܚܵܘܝܵܐ ܗ̄ܘ̣ܵܬܼ ܡ̣ܢ ܐ̄ܢܵܫܘܼܬܲܢ|
    block |ܘܩܲܕܹܿܡ ܒܲܕܿܩܹܗ ܒܝܲܕܼ ܓܸܠܝܵܢܵܐ ܕܚܵܘܝܼ ܠܐܲܒܼܪܵܡ ܀|
    block |܃ܗܵܕܹܿܐ ܗ̄ܝܼ ܥܸܠܬܼܵܐ ܕܟܼܠܹܗ ܫܲܪܒܵܐ ܕܐܸܫܬܲܥܝܼܢܲܢ|
    block |ܘܒܼܵܗ̇ ܐܲܣܝܼܪ̈ܵܢ ܩܲܪܸ̈ܡܵܝܵܬܼܵܐ ܘܲܐ̄ܚܪ̈ܵܝܵܬܼܵܐ ܀|
    block |܃ܗܵܢܵܘ̇ ܣܵܟܼܵܐ ܕܲܡܣܲܝܟܼܝܼܢ ܒܹܗ ܥܵܠܡܹ̈ܐ ܘܕܼܵܪܹ̈ܐ|
    block |ܘܲܠܓܼܵܘ ܡܸܢܹܗ ܚܒܼܝܼܫ ܪܘܼܟܵܒܼܵܐ ܕܪܵܘܡ̇ܐ ܘܥܘܼܡܩܵܐ ܀|
  block
    block |܃ܦܵܘܠܘܿܣ ܣܵܗܹ̇ܕܼ ܕܲܒܼܢܵܡܘܿܣܵܐ ܚܒܼܝܼܫ ܟܠܡܸܕܹܿܡ|
    block |ܘܗܘ̤ ܢܵܡܘܿܣܵܐ ܣܵܟܹܗ ܡܫܝܼܚܵܐ ܗ̄ܘ̣ ܕܲܡܣܲܝܸܟ ܟܠ ܀|
    block |܃ܗܘ̤ܝܘܼ ܡܫܝܼܚܵܐ ܕܡܸܬܼܡܲܠܲܠ ܗ̄ܘ̣ܵܐ ܒܒܹܝܬܼ ܐܲܒܼܪܵܗܵܡ|
    block |ܘܲܒܼܐ̄ܪܵܙ ܫܲܝܢܹܗ ܡܣܝܼܟ ܗ̄ܘ̣ܵܐ ܡ̇ܪܵܐ ܥܲܡ ܒܸܪ̈ܝܵܬܹܗ ܀|
    block |܃ܠܹܗ ܠܗܵܢ ܫܲܝܢܵܐ ܕܲܗܘ̤ܵܐ ܒܚܲܪܬܼܵܐ ܒܚܲܕܼ ܡ̣ܢ ܐ̄ܢܵܫܵܐ|
    block |ܠܹܗ ܩܲܕܹܿܡ ܨܵܪ ܒܗܵܝ̇ ܚܫܵܡܝܼܬܼܵܐ ܕܒܹܝܬܼ ܐܲܒܼܪܵܗܵܡ ܀|
    block |܃ܗܵܘ̇ ܒܘܼܣܵܡܵܐ ܠܵܐ ܡ̇ܝܘܿܬܼܵܐ ܕܗܵܘܹ̇ܐ ܒܪܵܘܡܵܐ|
    block |ܗܘ̤ܝܘܼ ܕܲܥܒ݂ܲܕܼܘ ܡܵܪܵܐ ܘܥܲܒܼܕܵܘ̈ܗܝ ܒܹܝܬܼ ܐܲܪ̈ܥܵܢܹܐ ܀|
    block |ܒܲܠܡܹܐܝܢ ܫܲܝܢܵܐ ܡܲܫܪܸܐ ܟܲܣܝܵܐ ܟܠ ܥܲܡ ܟܠܵܐ ܀|
    block |ܘܝܲܗ̣̄ܒܼ ܪܲܗܒܼܘܿܢܵܐ ܕܗܵܝ̇ ܕܲܥܬܼܝܼܕܼܵܐ ܒܗܵܕܹܐ ܕܲܗܘ̤ܵܬܼ ܀|
    block |܃ܗܵܐ ܗ̤ܘܲܝ̈ ܟܠܗܹܝܢ ܡ̣ܢ ܡ̇ܪܹ ܟܠ ܒܝܲܕܼ ܐܲܒܼܪܵܗܵܡ|
    block |ܬܵܘ ܢܸܬܼܒܲܩܸܐ ܚܲܬܿܝܼܬܵܐܝܼܬܼ ܒܥܸܠܬܼܵܐ ܕܲܒܼܗܹܝܢ ܀|
    block |܃ܗܵܐ ܕܪܲܫ̣ ܐܘܼܪܚܵܐ ܐܝܼܬܼܝܵܐ ܟܲܣܝܵܐ ܠܡܸܪܕܼܵܐ ܠܘܲܥܕܹܿܗ|
    block |ܬܵܘ ܢܸܬܼܚܲܟܲܡ ܠܡܸܛܲܪ ܛܲܟܼܣܵܐ ܕܲܣܬܼܝܼܪ̈ܵܬܼܵܐ ܀|
    block |܃ܗܵܐ ܓܠ̣ܵܐ ܘܚܵܘܝܲܢ ܪܲܒܿܘܼܬܼ ܚܘܼܒܹܿܗ ܒܝܲܕܼ ܐ̄ܢܵܫܵܐ|
    block |ܬܵܘ ܢܸܬܼܚܲܦܲܛ ܠܡܹܐܣܲܪ ܚܘܼܒܿܢ ܠܘܵܬܼ ܨܸܒܼܝܵܢܹܗ ܀|
    block |܃ܗܵܐ ܨܒ̣ܵܐ ܘܲܩܪ̣ܵܢ ܠܡܸܬܼܒܲܣܵܡܘܼ ܒܲܫܒܼܝܼ̈ܚܵܬܹܗ|
    block |ܘܝܲܗ̣̄ܒܼܠܲܢ ܛܘܼܦܸܣܵܐ ܒܐܘܼܟܼܠܵܐ ܕܐܸܟܲܠ̣ ܒܹܝܬܼ ܐܲܒܼܪܵܗܵܡ ܀|
    block |܃ܐܘܼܟܼܠܵܐ ܓܫܝܼܡܵܐ ܬܲܩܸܢ ܐܲܒܼܪܵܡ ܠܠܵܐ ܓܘܼܫܡܵܢܵܐ|
    block |ܘܐܸܡ݂ܲܪ ܕܐܸܟܲܠ̣ ܟܲܓܼ ܠܵܐ ܐܸܟܼܠ̣ ܡܸܛܠ ܚܘܼܒܹܿܗ ܀|
    block |܃ܕܠܵܐ ܕܹܝܢ ܐܸܟܲܠ̣ ܛܵܟ ܣܵܗ̇ܕܿܝܼܢ ܠܲܢ ܡܠܝܼܠܹ̈ܐ ܘܚܲܪ̈ܫܹܐ|
    block |ܒܗܵܝ̇ ܕܲܡܦܵܣܝܼܢ ܕܲܟܼܝܵܢ ܟܲܣܝܵܐ ܕܠܵܐ ܪܘܼܟܵܒܼܵܐ ܗ̄ܘ̣ ܀|
    block |܃ܠܵܘ ܠܲܟܼܝܵܢܹܗ ܓܠ̣ܵܐ ܒܓܸܠܝܵܢܵܐ ܕܲܠܘܵܬܼ ܥܲܒܼܕܹܿܗ|
    block |ܠܥܲܒܼܕܹܿܗ ܚܲܟܸܿܡ ܕܢܸܗܘܹܐ ܚܵܢܹ̇ܐ ܠܢܝܼܫܵܐ ܕܚܘܼܒܹܿܗ ܀|
    block |܃ܪܵܚ̇ܡܵܐ ܛܵܒܼܵܐ ܩܪ̣ܵܝܗܝ ܠܐܲܒܼܪܵܗܵܡ ܡܸܛܠ ܚܘܼܒܹܿܗ|
    block |ܘܐܲܠ̣ܦܹܗ ܠܡܸܛܲܪ ܛܲܟܼܣܵܐ ܕܚܘܼܒܵܐ ܠܘܵܬܼ ܒܵܪܘܝܹܗ ܀|
    block |܃ܒܣܲܓܵܝܼ̈ܐܵܬܼܵܐ ܒܩܵܝ̣ܗܝ ܠܲܬܼܪܝܼܨܵܐ ܟܲܕܼ ܝܵ̇ܕܲܥ ܠܹܗ|
    block |ܕܢܸܗܘܘܿܢ ܝܵܕܼܥܝܼܢ ܕܵܪܹ̈ܐ ܕܐܵܬܹܿܝܢ ܙܢܲܝ̈ ܒܘܼܩܝܵܢܹܗ ܀|
    block |܃ܡ̣ܠܲܟ ܠܹܗ ܝܲܠܕܵܐ ܘܝܲܗ̣̄ܒܼ ܠܹܗ ܝܲܠܕܵܐ ܘܫܲܪܲܪ ܡܸܠܵܘ̈ܗܝ|
    block |ܘܲܦܢ̣ܵܐ ܘܲܒܼܥ̣ܵܝܗܝ ܕܢܸܗܘܹܐ ܕܸܒܼܚܵܐ ܠܪܹܝܚ ܨܸܒܼܝܵܢܹܗ ܀|
    block |܃ܕܸܒܼܚܵܐ ܪܵܓܲܢܝ ܕܲܬܼܩܲܪܸܒܼ ܠܝܼ ܐܲܒܼܪܵܡ ܪܵܚܹܡܝ|
    block |ܐܲܢܝܼܚ ܨܸܒܼܝܵܢܝ ܒܕܸܒܼܚܵܐ ܕܲܒܼܪܵܟ ܕܪܵܚܹܝ̇ܡ ܐܲܢ̄ܬܿ ܠܝܼ ܀|
    block |܃ܒܝܲܕܼ ܢܸܣܝܵܢܵܐ ܝܸܠܦܹ̇ܬܼ ܚܘܼܒܵܟ ܕܪܵܚ̇ܡܵܐ ܐܢ̄ܬܿ ܛܵܒܼܵܐ|
    block |ܘܗܲܢܝܼܐܐ ܠܵܟ ܢܝܵܚܬܵܐ ܕܪ̈ܵܚܡܲܝܟ ܛܵܒܼ ܡ̣ܢ ܢܲܦܸܫܵܟ ܀|
    block |܃ܣܲܓܿܝ̣ ܒ̣ܣܸܡ ܠܝܼ ܐܘܼܟܼܠܵܐ ܕܚܘܼܒܵܟ ܛܵܒܼ ܡ̣ܢ ܟܠܢܵܫ|
    block |ܡ̣ܢ ܢܸܣܝܵܢܵܐ ܕܗܵܝ̇ ܫ̇ܪܘܼܬܼܵܐ ܕܲܒܼܓܼܵܘ ܒܲܝܬܵܟ ܀|
  block
    block |܃ܒܗܵܝ̇ ܓܲܠܝܵܐܝܼܬܼ ܓܠܹ̇ܝܬܼ ܒܲܣܝܼܡܘܼܬܼܝ ܠܥܹܝܢ ܪ̈ܘܼܚܵܢܹܐ|
    block |ܘܗܵܫܵܐ ܒܲܝܢܲܝ ܘܠܵܟ ܨܵܒܹ̇ܐ ܐ̄ܢܵܐ ܕܲܬܼܢܝܼܚ ܨܸܒܼܝܵܢܝ ܀|
    block |܃ܐ̄̈ܪܵܙܵܐ ܪܲܒܵܐ ܟܣܸܐ ܒܝܼ ܡܸܡܬܼܘܿܡ ܥܲܡ ܐܲܠܵܗܘܼܬܼܝ|
    block |ܘܲܡܛܲܝܲܒܼ ܐ̄ܢܵܐ ܕܐܸܓܼܠܹܐ ܗܵܫܵܐ ܒܹܝܬܼ ܠܝܼ ܠܚܘܼܒܵܟ ܀|
    block |܃ܡܸܕܹܿܡ ܣܝܼܡ ܠܝܼ ܡ̣ܢ ܫܘܼܪܵܝܵܐ ܕܠܵܐ ܫܘܼܪܵܝܵܐ|
    block |ܘܲܡܣܲܪܗܲܒܼ ܐ̄ܢܵܐ ܕܐܹܚܵܘܹܝܘܗܝ ܠܵܟ ܐܲܝܟ ܕܸܠܪܵܚܡܵܐ ܀|
    block |܃ܒܪܝܼܬܼܵܐ ܚܕܲܬܵܐ ܡܛܲܝܲܒܼ ܪܸܥܝܵܢܝ ܕܐܸܒܼܪܸܐ ܒܬܸܢܝܵܐ|
    block |ܘܠܵܟ ܩܵܪܹܐ ܐ̄ܢܵܐ ܒܫܵܘܬܵܦܘܼܬܼܵܐ ܕܥܲܡ ܬܘܼܩܵܢܵܗ̇ ܀|
    block |܃ܒܝܲܕܼ ܒܲܪܢܵܫܵܐ ܣܵܥ݁ܲܪ ܐ̄ܢܵܐ ܠܵܗ̇ ܠܟܲܣܝܼܘܼܬܼ ܨܸܒܼܝܵܢܝ|
    block |ܘܠܹܗ ܥܵܒܹ̇ܕܼ ܐ̄ܢܵܐ ܚܲܕܼ ܡܸܨܥܵܝܵܐ ܒܹܝܬܼ ܠܝܼ ܠܐ̄ܢܵܫܵܐ ܀|
    block |܃ܒܡܸܨܥܵܝܘܼܬܹܗ ܡܚܵܘܹܐ ܐ̄ܢܵܐ ܚܘܼܒܿܝ ܠܥܹܝܢ ܟܠܒܸܪ̈ܝܵܢ|
    block |ܐܲܟܼܡܵܐ ܕܚܵܝܼܬܼ ܒܗܵܘ̇ ܬܘܼܩܵܢܵܐ ܕܫܘܼܪܵܝ ܘܲܒܼܢܹ̈ܐ ܀|
    block |܃ܒܲܨܠܸܡ ܐ̄ܢܵܫܵܐ ܓܠܹ̇̄ܝܬܼ ܥܲܠ ܟܲܣܝܘܼܬܼܝ ܒܪܵܫܝܼܬܼ ܕܲܒܼܪܹܝ̇ܬܼ|
    block |ܕܐܝܼܬܿܝܼ ܘܐܝܼܬܲܝ ܩܢܘܿܡܹ̈ܐ ܬܠܵܬܼܵܐ ܒܲܟܼܝܵܢܵܐ ܚܲܕܼ ܀|
    block |܃ܒܗܵܢܵܐ ܟܝܵܢܵܐ ܕܠܵܐ ܐܸܬܼܟܲܝܲܢ ܡ̣ܢ ܐܘܼܡ̇ܢܵܐ|
    block |ܒܹܗ ܟܲܢܝܼܬܹܿܗ ܠܲܨܠܸܡ ܐ̄ܢܵܫܵܐ ܟܲܕܼ ܬܲܩܸܢ̇ܬܹܿܗ ܀|
    block |܃ܡܸܛܠܵܬܹܗ ܒܪܹܝܬܼ ܟܠܡܸܕܹܿܡ ܕܲܟܼܣܸܐ ܘܲܓܼܠܸܐ|
    block |ܘܠܹܗ ܐܲܩܝܼܡܹܬܼ ܐܲܦܸܛܪܘܿܦܵܐ ܥܲܠ ܬܘܼܩܵܢܲܝ̈ ܀|
    block |܃ܒܹܗ ܐܵܦ ܗܵܫܵܐ ܓܵܡܲ݁ܪ ܐ̄ܢܵܐ ܠܹܗ ܠܚܘܼܒܿܝ ܒܲܥܒܼܵܕܹܵܐ|
    block |ܘܲܡܚܲܕܹܿܬܼ ܐ̄ܢܵܐ ܒܪܝܼܬܼܵܐ ܕܥܸܬܼܩܲܬ̤ ܒܡܵܝܘܿܬܼܘܼܬܼܵܐ ܀|
    block |܃ܡ̇ܘܬܼܵܐ ܚܲܒ̣ܿܠܹܗ ܠܦܲܐܝܘܼܬܼ ܬܘܼܩܵܢܝ ܒܥܸܠܲܬܼ ܐ̄ܢܵܫܵܐ|
    block |ܘܒܹܗ ܒܒܲܪܢܵܫܵܐ ܡܚܲܕܹܿܬܼ ܐ̄ܢܵܐ ܟܠ ܥܲܡ ܒܲܪܢܵܫܵܐ ܀|
    block |܃ܠܒܸܢܬܲܬܼ ܫܹܐܪ̣̈ܐ ܣܵܥܲ݁ܪ ܐ̄ܢܵܐ ܠܵܗ̇ ܠܗܵܕܹܐ ܕܐܸܡ̇ܪܹܬܼ|
    block |ܕܠܵܐ ܢܸܬܼܚܲܬܿܪܘܼܢ ܕܡܸܚܣܲܢ ܚ݂ܲܣܢܘܼܢܝ ܒܛܘܼܥܝܲܝ ܕܐܵܕܼܵܡ ܀|
    block |܃ܒܹܗ ܟܹܝܬܼ ܒܐܵܕܼܵܡ ܡܚܵܘܹܐ ܐ̄ܢܵܐ ܠܗܘܿܢ ܫܘܼܠܛܵܢ ܡ̇ܪܘܼܬܼܝ|
    block |ܘܲܒܼܚܲܝܵܒܼܵܐ ܡܲܪܸܣ ܐ̄ܢܵܐ ܠܗܘܿܢ ܕܲܟܼܡܵܐ ܫܲܦܠܝܼܢ ܀|
    block |܃ܒܡܵܘܬܵܐ ܚܲܝܒܼܘܼܗܝ ܠܐܵܕܼܵܡ ܨܲܠܡܵܐ ܕܲܨܠܸܡ ܟܲܣܝܘܼܬܼܝ|
    block |ܘܲܒܼܝܲܕܼ ܡ̇ܘܬܵܐ ܫܵܪܹ̇ܐ ܐ̄ܢܵܐ ܠܹܗ ܠܢܝܼܪܹܗ ܕܡ̇ܘܬܵܐ ܀|
    block |܃ܚܛܝܼܬܼܵܐ ܥܒ݂ܲܕܬܹܗ ܠܡܵܘܬܵܐ ܡ̇ܘܬܵܐ ܥܲܠ ܡ̇ܝ̈ܘܿܬܹܐ|
    block |ܘܲܒܼܡܵܝܘܿܬܼܵܐ ܥܵܛܹ̇ܐ ܐ̄ܢܵܐ ܠܵܗ̇ ܡ̣ܢ ܡ̇ܝ̈ܘܿܬܹܐ ܀|
    block |܃ܒܡܸܠܟܹܿܗ ܕܒܼܝܼܫܵܐ ܩܢܲܬ̤ ܫܘܼܠܛܵܢܵܐ ܚܛܝܼܬܼܵܐ ܘܡ̇ܘܬܵܐ|
    block |ܘܠܵܐ ܪܵܓܵܐ ܠܝܼ ܕܢܸܗܘܘܿܢ ܥܲܒܼܕܲܝ̈ ܥܲܒܼ̈ܕܹܿܐ ܕܲܐ̄ܚܪܹܝܢ ܀|
    block |ܕܝܼܠܝ ܐܝܼܬܿܝܗܘܿܢ ܟܠ ܕܐܝܼܬܲܝܗܘܿܢ ܡܠܝܼܠܹ̈̄ܐ ܘܚܲܪ̈ܫܹܐ܃|
  block
    block |ܘܠܵܐ ܡܲܗܡܹܐ ܐ̄ܢܵܐ ܡ̣ܢ ܬܘܼܩܵܢܵܐ ܕܲܥܒ݂ܲܕܼ ܐܝܼܕܲܝ̈ ܀|
    block |܃ܡ̣ܢ ܠܵܐ ܡܸܕܹܿܡ ܒܪܹܝܬܼ ܟܠܡܸܕܹܿܡ ܐܲܝܟ ܠܝܼ|
    block |ܘܗܵܫܵܐ ܒܡܸܕܹܿܡ ܡܚܲܕܹܿܬܼ ܐ̄ܢܵܐ ܠܹܗ ܕܬܼܘܼܒܼ ܠܵܐ ܢܹܐܒܲܕܼ ܀|
    block |܃ܒܐ̄ܢܵܫܵܐ ܚܲܬܿܡܹܬܼ ܗܵܘ̇ ܬܘܼܩܵܢܵܐ ܕܿܗܘ̤ܵܐ ܒܪܵܫܝܼܬܼ|
    block |ܘܲܒܼܒܲܪܢܵܫܵܐ ܡܚܲܕܲܬܼ ܐ̄ܢܵܐ ܟܠ ܥܲܡ ܒܲܪܢܵܫܵܐ ܀|
    block |܃ܡܸܢܵܟ ܐܲܒܼܪܵܡ ܓܵܒܹܿܐ ܐ̄ܢܵܐ ܠܹܗ ܠܗܵܢ ܒܲܪܢܵܫܵܐ|
    block |ܡܸܛܠ ܚܘܼܒܵܐ ܕܚܵܘܝܼܬܿ ܨܹܐܕܲܝ ܡ̣ܢ ܟܠ ܕܲܗܘ̤ܵܘ ܀|
    block |܃ܠܵܟ ܩܵܪܹܢܵܐ ܐܲܒܼܵܐ ܕܐ̄ܢܵܫܵܐ ܕܲܗܘ̤ܵܘ ܘܗܵܘܹ̇ܝܢ|
    block |ܚܠܵܦ ܕܲܪܚܸܡ̣ܬܵܢܝ ܘܲܣܢܲܝܬܿ ܛܘܼܥܝܲܝ ܕܟܼܠܕܼܵܝܘܼܬܼܵܐ ܀|
    block |܃ܒܪܵܟ ܥܵܒܹ̇ܕܼ ܐ̄ܢܵܐ ܡ̇ܪܵܐ ܘܡܲܠܟܵܐ ܥܲܠ ܬܘܼܩܵܢܲܝ̈|
    block |ܕܢܸܕܲܥ ܟܠܢܵܫ ܕܫܲܪܝܼܪ ܘܲܒܼܚܝܼܪ ܫܡܵܐ ܕܣܵܡܹ̇ܬܼ ܠܵܟ ܀|
    block |܃ܐܲܒܼܵܐ ܕܥܲܡܡܹ̈ܐ ܩܪܹܝ̇ܬܹܵܟ ܐܲܒܼܪܵܡ ܒܹܝܬܼ ܐܲܪ̈ܥܵܢܹܐ|
    block |ܘܲܡܚܲܬܸܿܡ ܐ̄ܢܵܐ ܫܡܵܟ ܒܲܥܒܼܵܕܼܵ̈ܐ ܒܝܲܠܕܵܐ ܕܡܸܢܵܟ ܀|
    block |܃ܒܝܲܠܕܼܵܐ ܕܡܸܢܵܟ ܡܣܲܝܸܟ ܐ̄ܢܵܐ ܠܹܗ ܠܟܼܠܹܗ ܨܸܒܼܝܵܢܝ|
    block |ܘܐܲܝܟ ܕܲܒܼܢܵܘܣܵܐ ܡܲܥܡܲܪ ܐ̄ܢܵܐ ܒܹܗ ܡܠܝܼ̈ܠܹܐ ܘܚܲܪ̈ܫܹܐ ܀|
    block |܃ܗܲܝܟܲܠ ܡܲܠܟܿܘܼܬܼܝ ܥܵܒܹ̇ܕܼ ܐ̄ܢܵܐ ܠܹܗ ܠܝܲܠܕܵܟ ܐܲܒܼܪܵܡ|
    block |ܘܒܹܗ ܡܩܲܒܸܿܠ ܐ̄ܢܵܐ ܣܸܓܼܕܲܬܼ ܚܘܼܒܵܐ ܚܘܼܒܵܐ ܡ̣ܢ ܟܠ ܒܸܪ݁ܝܵܢ ܀|
    block |܃ܒܹܗ ܣܵܓܼ̇ܕܵܐ ܠܝܼ ܒܪܝܼܬܼܵܐ ܕܲܒܼܪܹܝ̇ܬܼ ܡ̣ܢ ܠܵܐ ܡܸܕܲܡ|
    block |ܘܝܵܗܹ̇ܒܼ ܐ̄ܢܵܐ ܠܹܗ ܫܡܵܐ ܝܲܩܝܼܪܵܐ ܕܫܸܡ ܐܲܠܵܗܘܼܬܼܝ ܀|
    block |܃ܗܵܠܹܝܢ ܡܲܠܸܠ̣ ܩܢܹܐ ܩܵܠܵܐ ܥܲܡ ܐܲܒܼܪܵܗܵܡ|
    block |ܠܵܐ ܗ̄ܘ̣ܵܐ ܒܓܸܠܝܵܐ ܐܸܠܵܐ ܒܐ̄ܪܵܙܵܐ ܕܠܵܐ ܡܸܬܼܡܲܠܲܠ ܀|
    block |܃ܠܵܐ ܡܸܬܼܡܲܠܲܠ ܐ̄ܪܵܙ ܟܲܣܝܘܼܬܼܵܐ ܒܦܘܼܡ ܡܲܠܠܹ̈ܐ|
    block |ܘܟܲܕܼ ܛܵܒܼ ܥܲܣ̈ܩܵܢ ܡܲܠܸܠ̣ ܐܸܢܹܝܢ ܥܲܡ ܐܲܒܼܪܵܗܵܡ ܀|
    block |܃ܥܲܡ ܐܲܒܼܪܵܗܵܡ ܡܲܠܸܠ ܟܲܣܝܵܐ ܕܠܵܐ ܡܸܬܼܡܲܠܲܠ|
    block |ܘܐܲܠܦܹܗ ܛܲܟܼܣܵܐ ܕܲܢܩܲܪܸܒܼ ܠܹܗ ܕܸܒܼܚܵܐ ܕܲܒܼܪܹܗ ܀|
    block |܃ܕܸܒܼܚܵܐ ܕܚܘܼܒܵܐ ܒܵܥܹ̇ܐ ܐ̄ܢܵܐ ܠܵܟ ܪܵܚܹܡܝ|
    block |ܩܲܪܸܒܲܝܗܝ ܠܝܼ ܐܲܟܼܡܵܐ ܕܬܼܵܒܲܥ̇ ܛܲܟܼܣܵܐ ܕܚܘܼܒܵܐ ܀|
    block |܃ܗܡܲܝܪܵܐ ܕܫܲܝܢܵܐ ܥܬܼܝܼܕܼ ܐ̄ܢܵܐ ܕܐܸܣܲܒܼ ܡ̣ܢ ܝܲܠܕܵܬܹ̈ܗ|
    block |ܕܪܘܿܫ ܠܹܗ ܐܘܼܪܚܵܐ ܒܕܸܒܼܚܵܐ ܕܐ̄ܪܵܙܵܐ ܠܗܵܘ̇ ܕܲܫܪܵܪܵܐ ܀|
    block |܃ܝܵ̇ܕܲܥܢܵܐ ܠܹܗ ܠܙܲܪܥܵܐ ܕܡܸܢܵܟ ܕܡܸܬ ܥܲܕܿܠܵܢܵܐ ܗ̄ܘ̣|
    block |ܘܡܸܬܼܥܲܕܿܠܝܼܢ ܒܝܼ ܟܲܓܼ ܓܵܡܲ݁ܪ ܐ̄ܢܵܐ ܨܸܒܼܝܵܢܝ ܒܲܒܼܪܵܟ ܀|
    block |ܒܕܸܒܼܚܵܐ ܕܠܵܐ ܕܡ̇ܐ ܡܲܟܸܿܣ ܐ̄ܢܵܐ ܠܵܗ̇ ܠܚܸܪܚܵܘܼܬܼܗܘܿܢ܃|
  block
    block |ܕܠܵܐ ܢܸܬܼܥܲܕܿܠܘܼܢ ܡܵܐ ܕܡܸܫܬܲܡܲܫ ܕܸܒܼܚܵܐ ܕܩܘܼܫܬܵܐ ܀|
    block |܃ܕܒܲܪ ܟܹܝܬܼ ܠܲܒܼܪܵܟ ܠܐܝܼܣܚܵܩ ܝܲܠܕܵܟ ܕܪܵܚܹ̇ܡ ܐܲܢ̄ܬܿ ܠܹܗ|
    block |ܘܲܥܒܸܕܲܝܗܝ ܠܝܼ ܥܠܵܬܼܵܐ ܒܛܘܼܪܵܐ ܕܐ݁ܵܡܲܪ ܐ̄ܢܵܐ ܠܵܟ ܀|
    block |܃ܐܘܿ ܩܵܠܵܐ ܕܲܟܼܡܵܐ ܪܚܝܼܡ ܗ̄ܘ̣ܵܐ ܘܲܟܼܡܵܐ ܥܣܸܩ ܗ̄ܘ̣ܵܐ|
    block |ܘܡܸܬܼܡܲܠܲܠ ܗ̄ܘ̣ܵܐ ܘܠܵܐ ܡܸܬܼܡܲܠܲܠ ܐܲܟܼܡܵܐ ܕܐܝܼܬܼܵܘܗܝ ܀|
    block |܃ܪܚܝܼܡ ܗ̄ܘ̣ܵܐ ܒܚܘܼܒܵܐ ܠܦܘܼܬܼ ܦܘܼܩܕܵܢܵܐ ܐܲܠܵܗܵܝܵܐ|
    block |ܘܲܥܣܸܩ ܗ̄ܘ̱ܵܐ ܛܵܒܼ ܠܲܡܚܝܼܠܘܼܬܼܵܐ ܕܲܟܼܝܵܢ ܐ̄ܢܵܫܵܐ ܀|
    block |܃ܠܹܗ ܠܲܟܼܝܵܢܵܐܝܼܬ ܡܚܝܼܠܵܐ ܚܲܝܸܠ ܡ̇ܪܹܐ ܟܝܵܢܵܐ|
    block |ܕܢܵܘܕܲܥ ܕܲܡܨܸܐ ܠܡܸܥܨܵܐ ܟܝܵܢܹܗ ܒܪܸܡܚܲܬܼ ܡܵܪܹܗ ܀|
    block |܃ܟܘܼܪ ܒܘܼܚܪܵܢܵܐ ܥܲܒܼ݂ܕܹܿܗ ܠܐܲܒܼܪܵܡ ܡ̇ܪܹܗ ܕܐܲܒܼܪܵܗ|
    block |ܘܐܸܬܼܒܲܚܪܲܬ̤ ܒܹܗ ܡܚܝܼܠܘܼܬܼ ܐ̄ܢܵܫܵܐ ܘܲܩܢ̣ܵܬ̤ ܚܲܝܠܵܐ ܀|
    block |܃ܚܲܝܠܵܐ ܪܲܒܵܐ ܩܢ̣ܵܐ ܪܸܥܝܵܢܹܗ ܕܒܲܪ ܡ̇ܝܘܿܬܹ̈ܐ|
    block |ܘܟܲܕܼ ܡ̇ܚܘܿܬܼܵܐ ܗ̄ܘ̣ ܗܘ̤ܵܐ ܒܪܸܥܝܵܢܹܗ ܠܵܐ ܡ̇ܝܘܿܬܼܵܐ ܀|
    block |܃ܐܘܿ ܠܡܵܝܘܿܬܼܵܐ ܕܲܛܥ̣ܵܐ ܟܝܵܢܵܐ ܕܡ̇ܝܘܿܬܼܘܼܬܹܗ|
    block |ܘܕܼܵܫ ܨܸܒܼܝܵܢܹܗ ܠܥܘܼܩܣܹ̈ܐ ܩ̈ܫܲܝܵܐ ܕܡ̇ܝܘܿܬܼܘܼܬܼܵܐ ܀|
    block |܃ܐܘܿ ܠܚܵܫܘܿܫܵܐ ܕܲܟܼܕܲܝܼܢ ܚܲܫܘ̈ܗܝ ܬܚܹܝܬܼ ܪܸܥܝܵܢܹܗ|
    block |ܘܐܲܪܗܸܛ ܐܸܢܘܿܢ ܒܐܸܣܛܵܕܼܝܼܘܿܢ ܕܚܵܫܘܿܫܘܼܬܹܗ ܀|
    block |܃ܐܘܿ ܠܡܲܬܿܝܼܢܵܐ ܕܲܪܟܸܒܼ ܗܘ̤ ܠܹܗ ܐܲܝܟ ܗܸܢܘܿܟܼܵܐ|
    block |ܘܟܲܒܸܿܫ ܐܸܢܘܿܢ ܠܚܲܫܲܝ̈ ܦܲܓܼܪܹܗ ܘܙܵܘܥܲܝ̈ ܢܲܦܫܹܗ ܀|
    block |܃ܐܘܿ ܪܸܥܝܵܢܵܐ ܕܲܟܼܕܼܝܼܢ ܟܠܹܗ ܒܲܥܡܝܼ̈ܠܵܬܼܵܐ|
    block |ܕܲܫܕܵܐ ܡܸܢܹܗ ܝܘܼܩܪܵܐ ܕܚܲܫܘ̈ܗܝ ܐܲܝܟ ܠܵܐ ܟܕܼܝܼܢܵܐ ܀|
    block |܃ܐܘܿ ܟܡܵܐ ܦܲܓܸܿܕܼ ܝܲܨܪܵܐ ܗܘ̤ ܠܹܗ ܒܩܹܐܡ̇ܐ ܕܫܸܬܼܩܵܐ|
    block |ܘܫܲܠ̣ܝܼ ܘܲܫܬܸ݂ܩ ܡ̣ܢ ܡܲܪܕܿܝܼܬܼܵܐ ܕܪܲܗܛܵܐ ܫܓܼܝܼܫܵܐ ܀|
    block |܃ܐܵܪܵܐ ܠܵܐ ܟܲܝ ܗܪܲܓܼ ܪܸܥܝܵܢܹܗ ܒܐܲܝܠܹܝܢ ܕܲܡܥܵܕܼ|
    block |ܕܡܵܢܲܐ ܗ̄ܝܼ ܗܵܕܹܐ ܚܕܲܬܵܐ ܕܲܒܼܥܵܢ̣ܝ ܐܲܠܵܗ ܟܠܵܐ ܀|
    block |܃ܠܵܐ ܟܲܝ ܐܵܘܠܸܕܼܘ ܙܵܘܥܲܝ̈ ܢܲܦܸܫܹܗ ܙܢܲܝ̈ ܚܘܼܫܒܹ̈ܐ|
    block |ܕܐܸܡܲܬܼܝ ܩܲܪܸܒܼ ܐ̄ܢܵܫܵܐ ܠܐ̄ܢܵܫܵܐ ܕܸܒܼܚܵܐ ܠܟܲܣܝܵܐ ܀|
    block |܃ܚܲܝܠܵܐ ܟܲܣܝܵܐ ܚܲܝܸܠ ܗܵܘܢܹܗ ܕܲܩܢܹܐ ܗܵܘܢܵܐ|
    block |ܘܠܵܐ ܐܸܬܼܪܲܦܝܼ ܒܐܵܓܼܘܿܢ ܚܲܫܹ̈ܐ ܕܦܲܓܼܪܵܐ ܘܢܲܦܫܵܐ ܀|
    block |܃ܚܲܠܝܘܼܬܼ ܚܘܼܒܵܐ ܕܪܸܚܡܲܬܼ ܡ̇ܪܹܗ ܥܨ̣ܵܬܹܗ ܠܟܹܐܢܵܐ|
    block |ܘܦܲܟܲܗ ܠܡܸܪܬܼܵܐ ܠܡܸܪܬܼܵܐ ܕܲܡܙܝܼ̈ܓܼܵܢ ܒܵܗ̇ ܟܝܵܢ̈ܝܵܬܼܵܐ ܀|
    block |ܐܘܿ ܠܵܟ ܐܲܒܼܪܵܡ ܪܵܚ̇ܡܵܐ ܛܵܒܼܵܐ ܕܗܲܝܡܵܢܘܼܬܼܵܐ܃|
  block
    block |ܕܲܛܥ݂ܲܝܬܿ ܐܸܢܹܝܢ ܠܲܪ̈ܚܝܼܡܵܬܼܵܐ ܕܲܩܢܹܐ ܟܝܵܢܵܐ ܀|
    block |܃ܫܲܦܝܼܪ ܗܵܟܹܝܠ ܓܒܼ݂ܵܟ ܗܵܘ̇ ܕܲܓܼܒܼ݂ܵܟ ܡ̣ܢ ܟܠ ܥܲܡܡ̈ܝܼܢ|
    block |ܘܥܲܒܼ݂ܕܵܟ ܪܹܫܵܐ ܠܟܼܠ ܕܲܡܕܲܡܹܐ ܒܪܸܚܡܲܬܼ ܚܘܼܒܵܟ ܀|
    block |܃ܒܪܸܚܡܲܬܼ ܡ̇ܪܹܗ ܓܡܲ݁ܪ ܚܲܡܝܼܡܵܐ ܨܸܒܼܝܵܢ ܡ̇ܪܹܗ|
    block |ܘܲܕܼܒܲܪ ܠܲܒܼܪܹܗ ܕܢܹܐܙܲܠ ܠܐܲܬܼܪܵܐ ܕܐܸܬܼܚܵܘܝܼ ܠܹܗ ܀|
    block |܃ܒܐܲܬܼܪܵܐ ܕܪܲܚܝܼܩ ܦܲܩ̣ܕܹܿܗ ܩܵܠܵܐ ܕܢܸܒܸܿܕܼ ܕܸܒܼܚܹܗ|
    block |ܕܢܸܗܘܹܐ ܒܚܝܼܪܵܐ ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀|
    block |܃ܠܥܹܝܢ ܟܠܒܸܪ̈ܝܵܢ ܡܚܵܘܹܐ ܗ̄ܘ̣ܵܐ ܠܹܗ ܠܚܘܼܡܣܵܢ ܢܲܦܫܹܗ|
    block |ܕܲܟܼܡܵܐ ܡܥܲܙܹܐ ܘܠܵܐ ܡܸܬܼܪܲܦܹܐ ܒܥܲܡܠܵܐ ܕܐܘܼܪܚܹܗ ܀|
    block |܃ܬܠܬܼܵܐ ܝܵܘܡܝܼ̈ܢ ܪܕܼܵܐ ܟܲܕܼ ܫܲܬܿܝ̇ܩ ܡ̣ܢ ܦܘܼܠܵܓܼܵܐ|
    block |ܘܠܵܐ ܓܠ̣ܵܐ ܐ̄ܪܵܙܵܐ ܕܨܸܒܼܝܵܢ ܡܵܪܹܗ ܠܲܒܼܢܲܝ̈ ܒܲܝܬܹܿܗ ܀|
    block |܃ܡ̣ܢ ܟܠ ܒܲܪܢܵܫ ܟܲܣܝܹܗ ܠܐ̄ܪܵܙܵܐ ܕܒܹܝܬܼ ܠܹܗ ܠܡܵܪܹܗ|
    block |ܘܐܵܦܠܵܐ ܠܣܲܪܵܐ ܓܠ̣ܵܐ ܛܘܼܝܵܒܼܵܐ ܕܲܒܼܪܸܥܝܵܬܹܗ ܀|
    block |܃ܒܹܝܬܼ ܠܹܗ ܠܡܵܪܹܗ ܡܟܲܣܹܐ ܗ̄ܘ̣ܵܐ ܠܹܗ ܠܐ̄̈ܪܵܙܵܐ ܕܡ̇ܪܹܗ|
    block |ܕܢܸܗܘܹܐ ܫܲܪܝܼܪ ܫܲܪܝܼܪ ܫܪܵܪܵܐ ܕܚܘܼܒܹܿܗ ܠܡܵܪܵܐ ܕܓܲܒܼ݂ܵܝܗܝ ܀|
    block |܃ܦܘܼܩܕܵܢ ܡ̇ܢܹܗ ܝܲܩܝܼܪ ܗ̄ܘ̣ܵܐ ܠܹܗ ܡ̣ܢ ܟܠ ܡܸܕܹܿܡ|
    block |ܘܐܲܝܟ ܨܸܒܼܝܵܢܹܗ ܡܛܲܝܸܒܼ ܗ̄ܘ̣ܵܐ ܠܹܗ ܠܨܸܒܼܝܵܢ ܢܲܦܫܹܗ ܀|
    block |܃ܒܗܵܢ ܨܸܒܼܝܵܢܵܐ ܐܲܣܝܼܪܝܼܢ ܗ̄ܘ̣ܵܘ ܙܵܘܥܲܝ̈ ܢܲܦܫܹܗ|
    block |ܘܲܡܣܲܟܹܿܐ ܗ̄ܘ̣ܵܐ ܕܡ̇ܢܵܐ ܢܸܗܘܹܐ ܒܫܘܼܠܵܡ ܐܘܼܪܚܹܗ ܀|
    block |܃ܫܠܸ݂ܡ ܡܸܢܝܵܢܵܐ ܕܡܲܪܕܿܝܼܬܼ ܐܘܼܪܚܹܗ ܬܠܵܬܼܵܐ ܝܵܘܡܝܼ̈ܢ|
    block |ܘܐܲܚܹܡ ܥܲܝܢܵܘ̈ܗܝ ܘܲܚܙ̣ܵܝܗܝ ܠܐܲܬܼܪܵܐ ܘܲܚܕܲܝܼ ܠܩܘܼܒܼܠܹܗ ܀|
    block |܃ܒܥܲܝܢܹ̈ܐ ܕܦܲܓܼܪܵܐ ܚܵܘܝܹܗ ܕܘܼܟܿܬܼܵܐ ܕܕܸܒܼܚܵܐ ܕܲܒܼܪܹܗ|
    block |ܘܲܒܼܪܸܥܝܵܢܵܐ ܓܠ̣ܵܐ ܠܹܗ ܛܘܼܦܣܵܐ ܕܗܵܝ̇ ܕܲܥܬܼܝܼܕܼܵܐ ܀|
    block |܃ܕܸܒܼܚܵܐ ܕܩܘܼܫܬܵܐ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ ܒܕܼܘܼܟܲܬܼ ܐ̄ܪܵܙܵܐ|
    block |ܘܚܵܘܝܹܗ ܕܘܼܟܿܬܼܵܐ ܕܢܸܗܘܹܐ ܫܵܠܹ̇ܡ ܐ̄ܪܵܙܵܐ ܠܩܘܼܫܬܵܐ ܀|
    block |܃ܒܗܵܕܹܐ ܕܘܼܟܿܬܼܵܐ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ ܕܸܒܼܚܵܐ ܡܫܝܼܚܵܐ|
    block |ܘܩܲܕܹܿܡ ܒܲܕܿܩܹܗ ܒܕܸܒܼܚܵܐ ܕܐ̄ܪܵܙܵܐ ܩܕܼܵܡ ܣܘܼܥܪ̈ܵܢܹܐ ܀|
    block |܃ܐ̄ܪܵܙܵܐ ܗ̄ܘ̣ܵܐ ܓܹܝܪ ܕܸܒܼܚܹܗ ܕܐܝܼܣܚܵܩ ܕܗܵܘ̇ ܕܲܡܫܝܼܚܵܐ|
    block |ܘܛܵܒܼ ܙܵܕܹ̇ܩ ܗ̄ܘ̣ܵܐ ܕܢܸܗܘܹܐ ܕܵܡܹ̇ܐ ܕܸܒܼܚܵܐ ܠܕܸܒܼܚܵܐ ܀|
    block |܃ܚܹܝܠ ܒܵܪܘܝܵܐ ܡܕܲܡܹܐ ܗ̄ܘ̣ܵܐ ܠܹܗ ܠܨܸܒܼܝܵܢ ܚܘܼܒܹܿܗ|
    block |ܕܠܵܐ ܢܸܬܼܦܲܠܓܼܘܼܢ ܨܵܝ̈ܬܲܝ ܡܸܠܹ̈ܐ ܥܲܠ ܣܘܼܥܪ̈ܵܢܹܐ ܀|
    block |܃ܒܗܵܢ ܪܸܥܝܵܢܵܐ ܗܘ̤ܵܬܼ ܡܲܪܕܿܝܼܬܼܵܐ ܕܝܵܘܡܹ̈ܐ ܬܠܵܬܼܵܐ|
    block |ܕܢܸܗܘ̤ܐ ܣܵܗܹ̇ܕܼ ܕܸܒܼܚܵܐ ܠܕܸܒܼܚܵܐ ܘܛܘܼܦܣܵܐ ܠܩܘܼܫܬܵܐ ܀|
  block
    block |܃ܐܵܦ ܐܲܒܼܪܵܗܵܡ ܠܗܵܢܵܐ ܢܝܼܫܵܐ ܚ̣ܢܵܐ ܪܸܥܝܵܢܹܗ|
    block |ܘܢܵܚܲܬ̤ ܢܲܦܫܹܗ ܒܕܼܘܲܟܲܬܼ ܕܸܒܼܚܵܐ ܕܚܵܘܝܹܗ ܡ̇ܪܹܗ ܀|
    block |܃ܒܕܼܘܼܟܲܬܼ ܕܸܒܼܚܵܐ ܓ̣ܡܲܪ ܨܸܒܼܝܵܢܹܗ ܘܨܸܒܼܝܵܢ ܡ̇ܪܹܗ|
    block |ܘܲܒܼܢ̣ܵܐ ܡܲܕܼܒܿܚܵܐ ܘܲܣܕ݂ܲܪ ܩܲܝܣܹ̈ܐ ܘܦܲܟܼ݂ܪܹܗ ܠܲܒܼܪܹܗ ܀|
    block |܃ܫܡܲܛ݂ ܣܲܟܿܝܼܢܵܐ ܘܥܲܡ ܣܲܟܿܝܼܢܵܐ ܫܡ݂ܲܛ ܨܸܒܼܝܵܢܹܗ|
    block |ܘܲܟܼܠ̣ܵܝܗܝ ܩܵܠܵܐ ܕܢܸܟܼܠܹܐ ܐܝܼܕܹܗ ܡ̣ܢ ܚܲܒܿܝܼܒܹܗ ܀|
    block |܃ܐܲܒܼܪܵܡ ܐܲܒܼܪܵܡ ܩܪ̣ܵܐ ܪܘܼܚܵܢܵܐ ܠܦܲܓܼܪܵܢܵܝܵܐ|
    block |ܕܲܟܼܠܝܼ ܐܝܼܕܼܵܟ ܘܦܘܼܫ ܡ̣ܢ ܩܸܛܠ̇ܐ ܕܕܸܒܼܝܠܐ ܕܲܒܼܪܵܟ ܀|
    block |܃ܦܘܼܫ ܡ̣ܢ ܕܸܒܼܚܵܐ ܕܕܸܡ ܒܲܪܢܵܫܵܐ ܕܲܒܼܥܹ̇ܝܬܼ ܡܸܢܵܟ|
    block |ܘܣܲܒ̣ ܩܲܪܸܒܼ ܠܝܼ ܕܡ̇ܐ ܫܲܬܿܝܼܩܵܐ ܚܠܵܦ ܡܲܠܵܠܵܐ ܀|
    block |܃ܠܵܐ ܒܵܥܹ̇ܐ ܐ̄ܢܵܐ ܕܹܡ ܒܲܪܢܵܫܵܐ ܒܗܵܢܵܐ ܙܲܒܼܢܵܐ|
    block |ܒܲܕܸܠܵܐ ܣܵܦܹ̇ܩ ܕܢܸܥܛܹܐ ܒܲܕܸܡܹܗ ܫܛܵܪ ܚܲܝܵܒܹ̈ܐ ܀|
    block |܃ܠܵܐ ܡܸܬܼܦܲܪܥܵܐ ܚܵܘܼܒܲܬܼ ܐ̄ܢܵܫܵܐ ܒܕܸܡ ܒܲܪܢܵܫܵܐ|
    block |ܥܕܲܡ̇ܐ ܕܗܵܘܹ̇ܐ ܡ̣ܢ ܐ̄ܢܵܫܘܼܬܼܵܐ ܐ̄ܢܵܫ̇ܐ ܓܡܝܼܪܵܐ ܀|
    block |܃ܝܵ̇ܕܲܥ ܐ̇̄ܢܵܐ ܠܹܗ ܠܙܲܒܼܢܵܐ ܕܥܵܗܹ̇ܝܢ ܠܲܓܼܡܝܼܪܘܼܬܼܵܐ|
    block |ܘܠܵܐ ܛܲܥܝܵܐ ܠܝܼ ܕܐܸܡܲܬܼܝ ܦܵܪܹܩ ܐ̄ܢܵܫܵܐ ܐ̄ܢܵܫܵܐ ܀|
    block |܃ܦܘܼܪܩܵܢ ܐ̄ܢܵܫܵܐ ܓܠ݂̇ܝܬܼ ܠܵܟ ܐܲܒܼܪܵܡ ܒܥܸܠܲܬܼ ܕܸܒܼܚܵܐ|
    block |ܠܡܸܕܲܥ ܟܠܢܵܫ ܠܡܸܛܲܪ ܙܲܒܼܢܵܐ ܕܦܘܼܪܩܵܢ ܐ̄ܢܵܫܵܐ ܀|
    block |܃ܐܘܼܪܚܵܐ ܕܼܪܫܹ̇ܬܼ ܒܗܵܕܹܐ ܕܨܐܕܲܝܟ ܠܗܵܝ̇ ܕܲܥܬܼܝܼܪܼܵܐ|
    block |ܕܢܸܪܕܿܘܿܢ ܐ̄ܢܵܫܵܐ ܠܘܲܥܕܵܐ ܕܣܲܒܼܪܵܐ ܕܒܼܘܼܛܵܠ ܡ̇ܘܬܵܐ ܀|
    block |܃ܒܗܵܕܹܐ ܥ̣ܠܬܼܵܐ ܪܲܟܿܒܹ̇ܬܼ ܥ̣ܠܠܹ̈ܐ ܘܲܒܼܥܹ̇ܝܬܼ ܕܸܒܼܚܵܐ|
    block |ܕܐܸܓܼܠܸܐ ܠܐ̄ܢܵܫܵܐ ܟܲܣܝܘܼܬܼ ܨܸܒܼܝܵܢܝ ܕܲܠܘܵܬܼ ܐ̄ܢܵܫܐ ܀|
    block |܃ܒܵܟ ܐܲܒܼܪܵܗܵܡ ܓܠܹ̇ܝܬܼ ܠܲܥܒܼܝܼ̈ܕܹܐ ܨܸܒܝܼܝܵܢܝ ܕܥܲܠ ܟܠ|
    block |ܫܡܲܥ ܘܐܸܬܼܚܲܟܲܡ ܘܚܲܟܸܿܡ ܐ̄ܢܵܫܵܐ ܡ̣ܢ ܚܸܟܼ̈ܡܵܬܼܟ ܀|
    block |܃ܠܵܐ ܕܹܝܢ ܬܸܣܒܲܪ ܕܕܸܒܼܚܵܟ ܐܲܣܠܝܼܬܼ ܐܲܝܟ ܠܵܐ ܓܡܝܼܪܵܐ|
    block |ܗܵܐ ܝܸܗ̄ܒܹ̇ܬܼ ܠܵܟ ܕܬܸܣܥܘܿܪ ܨܸܒܼܝܵܢܝ ܒܕܸܒܼܚܵܐ ܕܐܸܡܪܵܐ ܀|
    block |܃ܐܸܡܪܵܐ ܚܲܪܫܵܐ ܝܵܗܹ̇ܒܼ ܐ̄ܢܵܐ ܠܵܟ ܚܠܵܦ ܡܲܠܵܠܵܐ|
    block |ܘܲܒܼܫܲܬܿܝ̣ܩܵܐ ܡܲܠܸܦ ܐ̄ܢܵܐ ܠܵܟ ܙܢܲܝ̈ ܕܸܒܼܚܵܬܼܵܐ ܀|
    block |܃ܬܠܵܬܼܵܐ ܕܸܒܼܚܹ̈ܐ ܒܵܥܹ̇ܐ ܐ̄ܢܵܐ ܠܵܟ ܕܲܬܼܩܲܪܸܒܼ ܠܝܼ|
    block |ܬܪܹܝܢ ܡܲܠܠܹ̈ܐ ܘܚܿܕܼ ܒܲܬܿܝܼܩܵܐ ܛܘܼܦܸܣܵܐ ܘܩܘܼܫܬܵܐ ܀|
    block |܃ܒܛܘܼܦܣܵܐ ܩܲܒܿܠܹ̇ܬܼ ܡ̇ܘܬܹ̇ܐ ܕܐܝܼܣܚܵܩ ܒܕܸܘܼܟܲܬܼ ܩܘܼܫܬܵܐ|
    block |ܘܲܚܠܵܦ ܐܝܼܣܚܵܩ ܕܡܵܐ ܫܲܬܿܝܼܩܵܐ ܕܐܸܡܪܵܐ ܫܲܠܝܵܐ ܀|
    block |܃ܗܵܐ ܚܲܪܸܡܬܿܟ ܠܡܸܛܲܪ ܛܲܟܼܣܵܐ ܕܫܘܼܠܵܡ ܙܲܒܼܢܹ̈ܐ|
    block |ܫܲܡܠܵܐ ܪܸܓܿܬܼܟ ܒܕܸܒܼܚܵܐ ܕܙܲܒܼܢܵܐ ܘܣܲܟܵܐ ܠܙܲܒܼܢܵܐ ܀|
    block |ܒܓܸܠܝܵܢ ܪܘܼܚܵܐ ܪܡܲܙ̣ ܠܹܗ ܕܲܢܚܘܼܪ ܒܪܹܫ ܐܝܼܠܵܢܵܐ܃|
  block
    block |ܘܲܚܙ̣ܵܘ ܡ̣ܢ ܫܹܠܝ ܐܸܡܪܵܐ ܕܲܬܼܠܸܐ ܒܐ̄ܪܵܙܵܐ ܙܩܝܼܦܵܐ ܀|
    block |܃ܘܲܒܼܬܸܕܼܡܘܼܪܬܿܐ ܕܲܠܘܵܬܼ ܐܲܒܼܪܵܡ ܡܸܣܬܲܥܪܵܐ ܗ̄ܘ̣ܵܬܼ|
    block |ܢܘܼܟܼܪ̈ܵܝܵܢ ܗ̣̄ܘܲܝ̈ ܙܢܲܝ̈ ܕܸܡ̈ܘܵܬܹܗ ܠܲܕܼܟܼܠ ܕܸܡ̈ܘܵܢ ܀|
    block |܃ܟܠܗܘܿܢ ܥܸܪ̈ܒܹܿܐ ܒܐܲܪܥܵܐ ܪܵܥܹ̇ܝܢ ܐܲܪ̈ܥܵܢܹܐ|
    block |ܘܥܸܪܒܹܿܗ ܕܐܲܒܼܪܵܡ ܒܪܹܫ ܐܝܼܠܢܵܐ ܡܸܬܿܬܲܪܣܸܐ ܗ̄ܘ̣ܵܐ ܀|
    block |܃ܒܪܹܫ ܐܝܼܠܵܢܵܐ ܬܠܸܐ ܗ̄ܘ̣ܵܐ ܐܸܡܪܵܐ ܕܐܸܬܼܚܵܘܝܼ ܠܹܗ|
    block |ܘܲܚܠܵܦ ܨܹܨܹ̈ܐ ܩܒ݂ܲܥ ܗ̄ܘ̣ܵܐ ܒܓܼܘܼܫܡܹܗ ܣܵܘܟܲܝ̈ ܩܲܝܣܵܐ ܀|
    block |܃ܙܩܝܼܦܵܐ ܪܟܸܒܼ݂ ܗ̄ܘ̣ܵܐ ܛܘܼܦܣܹܗ ܕܩܘܼܫܬܵܐ ܒܕܼܘܼܡܝܵܐ ܕܩܘܼܫܬܵܐ|
    block |ܘܲܡܚܲܙܲܩ ܗ̄ܘ̣ܵܐ ܟܠܹܗ ܒܟܼܠܹܗ ܐܲܝܟ ܕܲܠܡܵܘܬܵܐ ܀|
    block |܃ܡܵܘܬܵܐ ܕܩܲܝܣܵܐ ܥܬܼܝܼܕܼ ܗ̄ܘ̣ܵܐ ܕܲܡܗܘܼܬܼ ܫܵܪܹ̇ܐ ܡ̇ܘܬܵܐ|
    block |ܘܲܬܼܠ̣ܵܐ ܐܸܡܪܲܐ ܒܪܹܫ ܐܝܼܠܵܢܵܐ ܕܢܲܟܼܪܸܙ ܡ̇ܘܬܹܿܗ ܀|
    block |܃ܘܐܸܠܵܐ ܢܸܒܼܥܹܐ ܕܡ̇ܢܲܐ ܗ̄ܝܼ ܥܸܠܬܼܵܐ ܕܐܸܡܪܵܐ ܒܩܲܝܣܵܐ|
    block |ܘܡܲܢ̣ܘܼ ܕܲܬܼܠܵܝܼܗܝ ܠܒܲܪ ܡ̣ܢ ܛܲܟܼܣܵܐ ܕܓܸܢܣܹ̈ܐ ܚܲܪ̈ܫܹܐ ܀|
    block |܃ܚܲܪ̈ܫܹܐ ܕܠܵܐ ܢܦܸܫ ܒܐܲܪܥܵܐ ܡܥܵܕܝܼܢ ܠܡܸܬܼܗܲܦܵܟܼܘܼ|
    block |ܘܡ̇ܢܲܐ ܗ̄ܝܼ ܗܵܕܹܐ ܕܗܘ̤ ܒܲܠܚܘܿܪܼܵܘܗܝ ܬܠܹܐ ܗ̄ܘ̣ܵܐ ܒܩܲܝܣܵܐ ܀|
    block |܃ܕܠܵܐ ܗܘ̤ ܐܸܣܲܪ ܢܲܦܸܫܹܗ ܒܩܲܝܣܵܐ ܗܵܕܹܐ ܓܲܠܝܵܐ ܗ̄ܝܼ|
    block |ܘܲܐ̄ܚܪܹܝܢ ܦܲܟܼܪܹܗ ܘܲܬܼܠܵܝܼܗܝ ܬܲܡ̇ܢ ܠܵܐ ܫܲܪܝܼܪܵܐ ܀|
    block |܃ܫܪܵܪܵܐ ܣܵܗܹ̇ܕܼ ܘܠܵܐ ܡܸܬܿܕܲܓܿܠܵܐ ܫܲܪܝܼܪܘܼܬܹܗ|
    block |ܕܪܸܡܙܵܐ ܟܲܣܝܵܐ ܬܠܵܝܼܗܝ ܒܐܝܼܠܵܢܵܐ ܒܐ̄ܪܵܙܵܐ ܕܩܘܼܫܬܵܐ ܀|
    block |܃ܐ̄ܪܵܙ ܦܵܪܘܿܩܲܢ ܩܲܕܸܡ ܚܵܘܝܲܢ ܚܵܘܝܲܢ ܪܵܚܹ̇ܡ ܓܸܢܣܲܢ|
    block |ܕܡܵܐ ܕܦܵܪܹܩ ܠܲܢ ܠܵܐ ܢܸܬܿܕܲܡܲܪ ܕܐܲܝܼܟܲܢ ܦܲܪ̣̱ܩܲܢ ܀|
    block |܃ܒܡܵܘܬܵܐ ܕܐ̄̇ܢܵܫܵܐ ܡܸܬܼܦܲܪܩܝܼܢ ܗ̄ܘ̣ܵܘ ܐܵܕܼܵܡ̇ܝܼ̈ܐ|
    block |ܘܩܲܕܹܿܡ ܨܵܪܹܗ ܠܐ̄ܪܵܙ ܦܘܼܪܩܵܢܲܢ ܒܡܵܘܬܵܐ ܕܐܸܡܪܵܐ ܀|
    block |܃ܐܸܡܪܵܐ ܩܪ̣ܵܝܗܝ ܗ̄ܘ̣ܵܐ ܐܵܦ ܝܘܿܚܲܢܵܢ ܠܦܵܪܹܩ ܓܸܢܣܲܢ|
    block |ܒܗܵܝ̇ ܕܵܥܬܼܝܼܕܼ ܗ̄ܘ̣ܵܐ ܕܢܸܦܪܘܿܩ ܚܲܝܲܝ̈ܢ ܒܕܸܒܼܚܵܐ ܕܡܵܘܬܹܿܗ ܀|
    block |܃ܡ̣ܢ ܥܸܪ̈ܒܹܿܐ ܗ̄ܘ̣ܵܐ ܥܸܪܒܵܐ ܕܲܦܪ݂ܲܩ ܚܲܝܵܘ̈ܗܝ ܕܠܝܼܣܚܲܩ|
    block |ܘܡ̣ܢ ܐ̄ܢܵܫܵܐ ܗ̄ܘ̣ܵܐ ܕܲܦܪ̣ܵܩ ܐ̄ܢܵܫܵܐ ܒܡܵܘܬܹܿܗ ܠܐ̄ܢܵܫܵܐ ܀|
    block |܃ܐܘܼܪܚܵܐ ܕܡ̇ܘܬܹܿܗ ܕܪܲܫ ܫܲܬܿܝܼܩܵܐ ܕܦܲܨܝܼ ܠܐܝܼܣܚܵܩ|
    block |ܘܗܵܕܲܐ ܗ̄ܝܼ ܕܐܸܡܲܪ ܕܲܚܙܵܢܝ ܐܲܒܼܪܵܡ ܘܲܚܕܼܝܼ ܒܝܘܿܡ ܡܵܘܬܿܝ ܀|
    block |܃ܝܵܘܡ̇ܐ ܕܡ̇ܘܬܹܿܗ ܚܙ̣ܸܵܐ ܐܲܒܼܪܵܗܵܡ ܠܵܐ ܗ̄ܘ̣ܵܐ ܕܿܚܙ̣ܵܐ|
    block |ܐܸܠܵܐ ܕܲܚܙ̣ܵܐ ܒܝܲܕܼ ܓܸܠܵܝܵܢܵܐ ܝܵܘܡ̇ܐ ܕܡ̇ܘܬܹܿܗ ܀|
    block |܃ܡ̇ܘܬܹܿܗ ܟܣܹܐ ܗ̄ܘ̣ܵܐ ܒܡܵܘܬܹܿܗ ܕܐܸܡܼܪܵܐ ܕܲܕܼܒܲܝܼܚ ܐܲܒܼܪܵܡ|
    block |ܘܲܒܼܦܘܼܪܩܵܢܵܐ ܕܲܕܼܒܼܝܼܚܘܼܬܹܗ ܚܲܝܹ̈ܐ ܕܟܼܠ ܐ̄ܢܵܫ ܀|
    block |܃ܘܐܸܢ ܐܵܡܲ݁ܪ ܐ̄ܢܵܫ ܕܪܘܼܟܵܒܼ ܡܸܠܹ̈ܐ ܗ̄ܘ̣ ܡܹܐܡܪܵܐ ܕܐܸܡ̇ܪܹܬܼ|
    block |ܢܹܐܡܲܪ ܡ̇ܕܹܝܢ ܗܘ̤ ܡ̣ܢ ܕܝܼܠܹܗ ܘܐ̄ܢܵܐ ܡܩܲܒܸܿܠ ܀|
    block |ܢܚܵܘܹܝܢܝ ܚܲܝܠܵܐ ܕܣܘܼܟܵܠ ܡܸܠܵܘ̈ܗܝ ܡ̣ܢ ܕܲܟܼܬܼܝܼ̈ܒܼܵܢ܃|
  block
    block |ܘܫܵܠܹ̇ܡ ܐ̄ܢܵܐ ܠܹܗ ܕܫܲܦܝܼܪ ܥܲܕܼܠܲܢܝ ܐܲܝܟ ܕܲܠܣܲܟܼܠܵܐ ܀|
    block |܃ܠܵܐ ܒܲܪܢܵܫܵܐ ܠܵܘ ܣܲܟܼܠܵܐܝܼܬܼ ܕܲܟܼܬܼܝܼ̈ܒܼܵܢ|
    block |ܘܠܵܘ ܡ̣ܢ ܪܸܥܝܵܢܝ ܒܕܹܝ̇ܬܼ ܣܘܼܟܵܠܵܐ ܘܚܲܝܠܵܐ ܕܲܒܼܗܹܝܢ ܀|
    block |܃ܠܹܗ ܗ̄ܘ̣ ܠܢܝܼܫܵܐ ܕܲܟܼܬܼܝܼ̈ܒܼܵܬܵܐ ܚ̣ܢܵܘ ܚܘܼܫܵܒܼܵܝ̈|
    block |ܘܡ̣ܢ ܩܸܪܝܵܢܗܹܝܢ ܝܸܠܦܹ̇ܬܼ ܕܐܹܡܲܪ ܥܲܠ ܣܘܼܟܵܠܗܹܝܢ ܀|
    block |܃ܠܵܐ ܗ̄ܘ̣ܵܐ ܒܛܘܼܦܣܵܐ ܕܠܵܐ ܫܲܪܝܼܪ̈ܵܢ ܫܲܪܪܹܬܼ ܡܸܠܲܝ̈|
    block |ܐܸܠܵܐ ܒܐ̄ܪ̈ܵܙܹܐ ܕܚܵܢܹ̇ܝܢ ܣܲܓܿܝܼ ܠܩܘܼܫܬܵܐ ܓܲܠܝܵܐ ܀|
    block |܃ܩܘܼܫܬܵܐ ܣܵܗܹ̇ܕܼ ܕܠܵܐ ܣܛܵܬ̤ ܡܸܠܲܬܼܝ ܡ̣ܢ ܨܹܝܕܼ ܩܘܼܫܬܵܐ|
    block |ܘܠܵܐ ܚܲܠܸܦܬܹܿܗ ܠܲܫܪܵܪ ܡܸܠܵܘ̈ܗܝ ܒܡܸܠܹ̈ܐ ܕܙܹܐܦܵܐ ܀|
    block |܃ܡܸܢ̣ܘ ܕܩܘܼܫܬܵܐ ܝܸܠܦܹ̇ܬܼ ܕܐܹܡܲܪ ܡܹܐܡܪܵܐ ܕܿܥܠܵܘܗܝ|
    block |ܘܐܲܝܟ ܕܸܠܪܲܒܵܐ ܝܸܗ̄ܒܹ̇ܬܼ ܪܸܥܝܵܢܝ ܠܬܲܠܡܝܼܕܼܘܼܬܹܗ ܀|
    block |܃ܬܲܠܡܝܼܕܼܵ ܐ̄ܢܵܐ ܕܣܸܦܪ̈ܲܝ ܪܘܼܚܵܐ ܕܲܟܼܬ݂ܲܒܼ ܪܘܼܚܵܐ|
    block |ܘܫܲܪܝܼܪܵܐ ܠܝܼ ܕܠܵܐ ܣܛ̣ܵܐ ܪܸܥܝܵܢܝ ܡ̣ܢ ܕܲܟܼܬܼܝܼ݁ܒܼܵܢ ܀|
    block |܃ܥܲܠ ܬܘܼܟܼܠܵܢܵܐ ܕܚܲܝܠܵܐ ܕܲܒܼܗܘܿܢ ܪܕܹܝ̇ܬܼ ܒܵܬܲܪܗܘܿܢ|
    block |ܘܲܒܼܥܘܼܕܼܪܵܢܗܘܿܢ ܩܢܹ̇ܝܬܼ ܥܘܼܕܼܪܵܢܵܐ ܠܡܹܐܡܲܪ ܡܸܠܹ̈ܐ ܀|
    block |܃ܡܸܠܹ̈ܐ ܕܲܒܼܗܘܿܢ ܗܘ̤ܿܝ̈ ܠܝܼ ܗܸܪܓܵܐ ܒܟܼܠܗܘܿܢ ܚܲܝܲܝ̈|
    block |܃ܘܠܵܐ ܪܵܓܵܐ ܠܝܼ ܕܐܹܦܘܼܫ ܘܐܲܗܡܹܐ ܡ̣ܢ ܥܸܢܝܵܢܗܘܿܢ|
    block |܃ܒܝܲܕ ܢܸܣܝܵܢܵܐ ܩܢܹ̇ܝܬܼ ܢܸܣܵܝܵܢܵܐ ܕܗܸܪܓܵܐ ܕܲܒܼܗܘܿܢ|
    block |ܕܲܟܼܡܵܐ ܡ̇ܘܬܲܪ ܥܸܢܝܵܢ ܡܸܠܹ̈ܐ ܕܬܼܘܼܪ̈ܓܵܡܲܝܗܘܿܢ ܀|
    block |܃ܡܠܘܿܐܵܐ ܛܵܒܼܵܐ ܢܸܣ̇ܒܹܿܬܼ ܡܸܢܗܘܿܢ ܕܐܸܬܿܬܲܓܲܪ ܒܹܗ|
    block |ܘܠܵܐ ܫܵܠܹ̇ܐ ܐ̄ܢܵܐ ܕܐܸܦܪܘܿܥ ܛܲܝܒܿܘܼ ܐܵܦܸܢ ܡܸܠܹ̈ܐ ܀|
    block |܃ܒܡܸܠܹ̈ܐ ܚܦܝܼܛ ܐ̄ܢܵܐ ܕܐܸܦܪܘܿܥ ܛܲܝܒܿܘܼ ܠܲܡܚܲܟܿܡܵܢܲܝ̈|
    block |ܕܲܠܡܵܐ ܐܹܚܘܼܒܼ ܐܲܝܟ ܚܲܝܵܒܼܵܐ ܕܝܼ݂ܙܸܦ ܘܲܛܠܲܡ ܀|
    block |܃ܚܲܝܵܒܼܵܐ ܐ̄ܢܵܐ ܘܠܵܐ ܟܵܦ̇ܪ ܐ̄ܢܵܐ ܒܚܵܘܒܲܬܼ ܚܵܘ̈ܒܲܝ|
    block |ܘܡܸܬܼܟܲܬܲܫ ܐ̄ܢܵܐ ܠܡܸܦܪܲܥ ܡܸܠܹ̈ܐ ܚܠܵܦ ܣܘܼܥܪ̈ܵܢܹܐ ܀|
    block |܃ܡܸܠܹ̈ܐ ܕܣܸܦܪܹ̈ܐ ܚܙܹ̇ܝܬܼ ܕܲܥܡܝܼܠܝܼܢ ܒܩܸܪ̈ܝܵܢܲܝܗܘܿܢ|
    block |ܘܲܒܼܥܹ̇ܝܬܼ ܕܐܸܕܲܥ ܡ̇ܢܲܐ ܗ̄ܝܼ ܥܸܠܬܹܗ ܕܗܵܢܵܐ ܥܲܡܠܵܐ ܀|
  block
    block |܃ܪܓܼܬܼܵܐ ܪܲܓܿܬܿܢܝ ܕܐܸܠܐܹܐ ܥܲܡܗܹܝܢ ܒܥܲܡܠܵܐ ܕܵܒܼܗܹܝܢ|
    block |ܘܐܹܠܲܦ ܫܲܦܝܼܪ ܚܹܝܠ ܣܘܼܟܵܠܵܐ ܕܲܠܓܼܵܘ ܡܸܢܗܹܝܢ ܀|
    block |܃ܚܹܝܠ ܣܘܼܟܵܠܗܹܝܢ ܓܲܪܓܲܢܝ ܕܐܸܗܘܹܐ ܒܲܪ ܥܸܢܝܵܢܗܘܿܢ|
    block |ܘܐܲܥܢܹܐ ܚܲܝܲܝ̈ ܒܗܸܪܓܵܐ ܛܵܒܼܵܐ ܕܡܲܩܢܹܐ ܚܲܝܹ̈ܐ ܀|
    block |܃ܚܲܝܠܵܐ ܕܪܘܼܚܵܐ ܬܲܪܓܸܿܡ ܐܸܢܹܝܢ ܒܦܘܼܡ̇ܐ ܕܒܸܣܪܵܐ|
    block |ܕܢܼܗܘܘܿܢ ܗܵܪܓܿܝܼܢ ܒܸܣܪ̈ܵܢܵܝܹܐ ܒܪ̈ܘܼܚܵܢܝܵܬܼܵܐ ܀|
    block |܃ܗܵܢܵܐ ܗܸܪܓܵܐ ܓܲܪܓܲܢܝ ܐܵܦܠܝܼ ܡܚܝܼܠ ܚܘܼܫܵܒܹ̈ܐ|
    block |ܕܐܲܥܬܢܝܼܬܼ ܪܸܥܝܵܢܝ ܒܡܸܠܹ̈ܐ ܕܡܲܠ̈ܝܵܢ ܗܸܪܓܵܐ ܕܡܸܠܹ̈ܐ ܀|
    block |܃ܒܣܸܦܪܹܗ ܕܡܘܼܫܹܐ ܚܙܹܝ̇ܬܹܗ ܕܲܣܒܼܝܼܣ ܗܵܢ ܥ̣ܢܝܵܢܵܐ|
    block |ܘܲܡܚܲܬܼܝܸܬܼ ܗ̄ܘ̣ܵܐ ܠܲܕܼܗܵܪܹܓܼ ܒܹܗ ܕܬܼܘܼܒܼ ܢܸܗܪܘܿܓܼ ܒܹܗ ܀|
    block |܃ܫܲܪܒܵܐ ܕܟܹܐܢܹ̈ܐ ܣܝܼܡ ܗ̄ܘ̣ܵܐ ܒܓܼܵܘܹܗ ܐܲܝܟ ܕܲܒܼܓܲܙܵܐ|
    block |ܘܛܵܒܼ ܡ̣ܢ ܟܠܗܘܿܢ ܣܒܼܝܼܣ ܗ̄ܘ̣ܵܐ ܫܲܪܒܵܐ ܕܫܲܪܒܹܿܗ ܕܐܲܒܼܪܵܐ ܀|
    block |܃ܫܲܪܒܹܿܗ ܕܐܲܒܼܪܵܡ ܗܘ̤ܵܐ ܠܝܼ ܪܸܓܿܬܼܵܐ ܕܫܲܪܒܵܐ ܗܵܢܵܐ|
    block |ܘܡ̣ܢ ܬܲܫܥܝܼܬܹܗ ܩܥܹ̇ܝܬܼ ܒܘܼܝܵܢܐ ܠܡܸܒܼܥܵܐ ܕܟܲܣ̈ܝܵܢ ܀|
    block |܃ܥܲܠ ܟܲܣ̈ܝܵܬܼܵܐ ܗܘ̤ܵܐ ܠܝܼ ܪܸܢܝܵܐ ܠܲܡܥܲܩܵܒܼܘܼ|
    block |ܕܡ̇ܢܲܐ ܗ̄ܝܼ ܥܸܠܬܼܵܐ ܕܟܲܣ̈ܝܵܢ ܡܸܠܹ̈ܐ ܡ̣ܢ ܡܲܠܵܠܹ̈ܐ ܀|
    block |܃ܠܡܵܢ ܠܵܐ ܓܲܠ̈ܝܵܢ ܐܲܝܟ ܓܲܠܝܘܼܬܼܵܐ ܕܚܲܝܠܵܐ ܕܲܒܼܗܹܝܢ|
    block |ܕܛܵܟ ܪܵܗܹ̇ܛ ܗ̄ܘ̣ܵܐ ܗܵܘܢܵܐ ܠܡܸܓܼܠܵܐ ܠܲܕܼ ܠܵܐ ܓܲܠ̈ܝܵܢ ܀|
    block |܃ܐܸܠܘܼ ܕܠܝܼܠ ܗ̄ܘ̣ܵܐ ܚܹܝܠ ܣܘܼܟܵܠܗܹܝܢ ܐܲܝܟ ܩܸܪܝܵܢܗܹܝܢ|
    block |ܦܫܝܼܩ ܗ̄ܘ̣ܵܐ ܐܟܼܠܢܵܫ ܠܡܸܪܚܲܡ ܗܸܪܓܵܐ ܕܲܡܝܲܬܿܪ̈ܵܬܼܵܐ ܀|
    block |܃ܠܝܘܼܬܼܪܵܢ ܥܲܒܼܕܵܗ̇ ܝܵ̇ܕܲܥ ܟܠܵܐ ܠܗܵܕܹܐ ܕܲܥܒ݂ܲܕܼ|
    block |ܕܟܲܣܝܹܗ ܠܚܲܝܠܵܐ ܕܡܸܠܲܝ̈ ܪܘܼܚܵܐ ܒܠܵܐ ܣܘܼܟܵܠܵܐ ܀|
    block |܃ܠܹܗ ܠܝܘܼܦܠܵܢܵܐ ܝܲܩܲܪ ܘܐܵܘܪܸܒܼ ܩܕܼܵܡ ܝܵܠܘܦܹ̈ܐ|
    block |ܕܠܵܐ ܢܫܘܼܛܵܢܵܝ̈ܗܝ ܥܲܝܢܲܝ̈ ܒܸܣܪܵܐ ܒܝܲܕܼ ܓܲܠܝܘܼܬܹܗ ܀|
    block |܃ܟܣܸܐ ܠܲܚܙܵܬܼܵܐ ܒܸܣܪ̈ܵܢܵܝܬܵܐ ܟܠܡܵܐ ܕܲܓܼܠܹܐ|
    block |ܘܝܲܩܝܼܪ ܘܲܪܚܝܼܡ ܟܠ ܡܵܐ ܕܲܟܼܣܸܐ ܡ̣ܢ ܚܲܙܵܝܹ̈ܐ ܀|
    block |܃ܗܵܕܿܐ ܗ̄ܝ̣ ܥ̣ܠܬܼܵܐ ܕܟܲܣܝܘܼܬܼ ܡܸܠܹ̈ܐ ܪ̈ܘܼܚܵܢܝܵܬܼܵܐ|
    block |ܘܲܒܼܟܲܣܝܘܼܬܼܗܹܝܢ ܢܹܐܪܲܒܼ ܚܲܝܠܵܐ ܕܬܲܪܓܸܿܡ ܐܸܢܹܝܢ ܀|
    block |܃ܚܲܝܠܵܐ ܕܪܘܼܚܵܐ ܬܲܪܓܸܿܡ ܐܸܢܹܝܢ ܒܦܘܼܡ ܦܲܓܼܪ̈ܵܢܹܐ|
    block |ܘܡܸܛܠܗܵܕܹܐ ܠܵܐ ܕܠܝܼܠ ܠܫܸܡܥܵܐ ܕܣܘܼܟܵܠܲܝܗܹ̈ܝܢ ܀|
    block |܃ܥܲܣܩܵܐ ܗ̄ܝ̣ ܣܲܓܵܝܼ ܠܠܸܫܵܢ ܒܸܣܪܵܐ ܡܠܸܗ ܓܵܐ ܒܪܘܼܚܵܐ|
    block |ܐܲܟܼܡܵܐ ܕܢܘܼܟܼܪܵܝ ܟܝܵܢ ܡ̇ܝܘܿܬܹ̈ܐ ܠܠܵܐ ܡ̇ܝܘܿܬܹ̈ܐ ܀|
    block |܃ܠܵܐ ܡ̇ܝܘܿܬܼܵܐ ܥܬܼܝܼܕܼ ܗ̄ܘ̣ܵܐ ܕܢܼܗܘܹܐ ܟܝܵܢ ܡ̇ܝܘܿܬܹ̈ܐ|
    block |ܘܲܓܼܒܼ݂ܵܐ ܠܐܲܒܼܪܵܐ ܠܐܲܒܼܪܵܡ ܘܥܲܒܼ݂ܕܹܿܗ ܪܹܫܵܐ ܕܚܲܝܹ̈ܐ ܚܲܕܹ̈ܬܹܐ ܀|
    block |܃ܒܒܲܪ ܐܲܒܼܪܵܗܵܡ ܡܸܬܼܚܲܕܲܬܼ ܗ̄ܘ̣ܵܐ ܟܠ ܥܲܡܟ ܟܠܵܐ|
    block |ܘܒܹܗ ܒܐܲܒܼܪܵܗܵܡ ܨܵܪ ܬܲܚܘܝܼܬܼܵܐ ܕܗܵܘ̇ܝܵܐ ܒܲܒܼܪܹܗ ܀|
    block |ܒܗܵܕܹܐ ܬܼܢܘܲܝ ܡܸܬܼܝܲܐܒܼ ܗ̄ܘ̣ܵܐ ܐܵܦ ܐܲܒܼܪܵܗܵܡ܃|
  block
    block |ܕܢܚܙܹܐ ܒܲܒܼܪܹܗ ܚܙܵܬܵܐ ܕܚܘܼܕܲܬܼ ܐ̄ܢܵܫܵܐ ܀|
    block |܃ܚܘܼܕܲܬܼ ܐ̄ܢܵܫܵܐ ܚܙ̣ܵܐ ܐܲܒܼܪܵܗܵܡ ܒܕܸܒܼܚܵܐ ܕܲܒܼܪܹܗ|
    block |ܕܡ̣ܝܼܬܼ ܟܲܕܼ ܠܵܐ ܡ̣ܝܼܬܼ ܘܨܵܪ ܬܲܚܘܝܼܬܼܵܐ ܕܡ̇ܘܬܵܐ ܘܚܲܝܹ̈ܐ ܀|
    block |܃ܡܝܼܬܼܵܐ ܚܫܝܼܒܼ ܗ̄ܘ̣ܵܐ ܡ̣ܢ ܥܸܕܵܢܵܐ ܕܦܲܟܼܪܹܗ ܐܲܒܼܘܼܗܝ|
    block |ܘܲܚ̣ܝܵܐ ܒܐ̄ܪܵܙܵܐ ܡ̣ܢ ܨܹܒܼܝܵܢܵܐ ܕܐܲܠܵܗ ܟܠܵܐ ܀|
    block |܃ܠܐܲܠܵܗ ܟܠܵܐ ܫܦ݂ܲܪ ܠܹܗ ܘܲܒܼܥ̣ܵܝܗܝ ܕܢܸܗܘܹܐ ܕܸܒܼܚܵܐ|
    block |ܡ̇ܕܹܝܢ ܩܲܒܿܠܵܗ̇ ܠܲܕܼܒܼܝܼܚܘܼܬܹܗ ܐܲܝܟ ܗܵܝ̇ ܕܲܗܘ̤ܵܬܼ ܀|
    block |܃ܠܵܘ ܒܲܬܼܘܵܬܼܵܐ ܥܲܒܼ݂ܕܵܗ̇ ܠܗܵܕܹܐ ܗܵܘ̇ ܝܵܕܲܥ ܟܠ|
    block |ܕܲܒܼܥ̣ܵܐ ܕܸܒܼܚܵܐ ܘܲܦ̣ܢܵܐ ܘܐܸܡ݂ܲܪ ܕܠܵܐ ܒܵܥܹ̇̄ܐ ܐ̄ܢܵܐ ܀|
    block |܃ܠܵܘ ܢܸܣܝܵܢܐ ܕܚܘܼܒܹܿܗ ܕܐܲܒܼܪܵܡ ܝ̄ܠܸܦ ܐܲܝܟ ܕܲܟܼܬܼܝܼܒܼ|
    block |ܘܠܵܐ ܣܘܼܩܵܢܹܗ ܒܥܼ̇ܐ ܕܲܢܡܲܠܹܐ ܕܫܲܐ̣ܠܹܗ ܕܸܒܼܚܵܐ ܀|
    block |܃ܝܵܕܲܥ ܗ̄ܘ̣ܵܐ ܠܐܲܒܼܪܵܐ ܘܲܠܟܼܠ ܩܕܼܵܡ ܟܠ ܡܸܕܹܿܡ|
    block |ܘܲܠܝܬܿ ܒܲܥܒܼܝܼ̈ܕܹܐ ܕܲܗܘ̤ܵܐ ܘܗܵܘܹ̇ܐ ܕܠܵܐ ܝܵ̇ܕܲܥ ܠܹܥ ܀|
    block |܃ܡܣܲܝܕܝܼܢ ܗ̄ܘ̣ܵܘ ܠܹܗ ܒܥܒܼܝܼ̈ܕܹܐ ܕܲܥܒܲܕܼ ܠܓܼܵܘ ܡ̣ܢ ܣܵܟܹܗ|
    block |ܘܗܘ̤ ܠܓܼܵܘ ܡ̣ܢ ܟܠ ܘܲܠܒܲܪ ܡ̣ܢ ܟܠ ܕܠܵܐ ܣܘܼܝܵܟܼܵܐ ܀|
    block |܃ܠܵܐ ܟܹܝܬܼ ܢܸܪܢܹܐ ܐܲܚܵܐ ܕܪܵܢܹܐ ܗܸܕܝܘܿܛܵܐܝܼܬܼ|
    block |ܕܟܲܕܼ ܠܵܐ ܝܵ̇ܕܲܥ ܒܥܵܝܗܝ ܠܐܲܒܼܪܵܗܵܡ ܕܸܒܼܚܵܐ ܕܲܒܼܪܹܗ ܀|
    block |܃ܠܵܐ ܗܘ̤ ܝܲܠܦܹܗ ܠܚܘܼܒܹܿܗ ܕܟܹܐܢܵܐ ܠܦܘܼܬܼ ܕܲܣܒܼܝܼܪܵܐ|
    block |ܠܐ̄ܢܵܫܵܐ ܐܲܠܸܦ ܕܢܸܩܢܘܿܢ ܚܘܼܒܵܐ ܕܕܼܵܡܹ̇ܐ ܠܐܲܒܼܪܵܐ ܀|
    block |܃ܠܐ̄ܢܵܫܵܐ ܚܲܕܲܡ ܟܠܗܹܝܢ ܕܲܣܥ݂ܲܪ ܨܹܝܕܼ ܐܲܒܼܪܵܗܵܡ|
    block |ܘܡܸܛܠ ܐ̄ܢܵܫܵܐ ܓܒܼ݂ܵܝܗܝ ܡ̣ܢ ܐ̄ܢܵܫܵܐ ܘܲܩܪ̣ܵܝܗܝ ܪܵܚ̇ܡܹܗ ܀|
    block |܃ܠܐ̄ܢܵܫܵܐ ܚܵܘܝܼ ܐ̄ܪܵܙ ܚܘܼܕܵܬܼܵܐ ܕܗܵܘܹ̇ܐ ܒܚܲܪܬܼܵܐ|
    block |ܕܢܸܗܘܘܿܢ ܪܵܢܹ̇ܝܢ ܒܗܵܝ̇ ܕܲܥܬܼܝܼܕܼܵܐ ܕܠܹܐܡܲܬܼܝ ܬܸܗܘܹܐ ܀|
    block |܃ܗܵܝ̇ ܕܲܥܬܼܝܼܕܼܵܐ ܚܵܘܝܼ ܒܡܵܘܬܹܿܗ ܕܒܲܪ ܐܲܒܼܪܵܗܵܡ|
    block |ܕܲܒܼܝܲܕ ܡ̇ܘܬܵܐ ܕܚܲܕܼ ܒܲܪܢܵܫܵܐ ܚܵܐܹ̇ܝܢ ܐ̄ܢܵܫܵܐ ܀|
    block |܃ܒܲܬܼܪܹܝܬ ܡ̇ܘ̈ܬܲܝܢ ܡ̇ܝܲܬܿܝܼܢ ܐ̄ܢܵܫܵܐ ܘܒܲܬܼܪܹܝܢ ܚܵܐܹ̇ܝܢ|
    block |ܚܲܕܼ ܒܲܥܡܵܕܼܵܐ ܐ̄ܪܵܙܵܢܵܝܵܐ ܘܚܲܕܼ ܒܲܫܪܵܪܵܐ ܀|
    block |܃ܐ̄ܪܵܙܵܢܵܐܝܼܬܼ ܡ̣ܝܼܬܼ ܗ̄ܘ̣ܵܐ ܐܝܼܣܚܵܩ ܘܲܚ̣ܝܵܐ ܒܐ̄ܪܵܙܵܐ|
    block |ܘܨܵܪ ܠܲܢ ܡ̇ܘܬܵܐ ܕܡܲܥܡܘܿܕܲܝܼܬܼܵܐ ܘܚܲܝܹ̈ܐ ܕܡܵܢܵܗ̇ ܀|
    block |܃ܡ̇ܘܬܵܐ ܕܩܘܼܫܬܵܐ ܡ̣ܝܼܬܼ ܦܵܪܘܿܩܲܢ ܒܪܹܫ ܓܵܓܼܘܿܠܬܵܐ|
    block |ܘܚܲܝܹ̈ܐ ܕܩܘܼܫܬܵܐ ܚ̣ܝܵܐ ܒܲܫܪܵܪܵܐ ܘܐܲܚܝܼ ܠܟܼܠܵܐ ܀|
    block |܃ܡ̣ܝܼܬܿܢܲܢ ܗܵܟܹܝܠ ܐ̄ܪܵܙܵܢܵܐܝܼܬܼ ܘܩܘܼܫܬܵܢܵܐܝܼܬܼ|
    block |ܘܲܥܬܼܝܼܕܼܝܼܢܲܢ ܕܢܸܚܹܐ ܕܠܵܐ ܚܒܼܵܠ ܚܲܝܹ̈ܐ ܕܩܘܼܫܬܵܐ ܀|
    block |ܡܫܝܼܚܵܐ ܠܲܡ ܩ̣ܵܡ ܡ̣ܢ ܒܹܝܬܼ ܡܝܼ̈ܬܹܐ ܘܬܼܘܼܒܼ ܠܵܐ ܡ̇ܐܹ̇ܬܼ܃|
  block
    block |ܡ̇ܕܹܝܢ ܩ̣ܵܡ ܠܹܗ ܟܠܹܗ ܟܝܵܢܵܐ ܥܲܡ ܒܲܪ ܓܸܢܣܹܗ ܀|
    block |܃ܚܲܕܼܘܼ ܟܝܵܢܵܐ ܐܵܕܼܵܡܵܝܵܐ ܒܟܼܠ ܕܐܝܼܬܼ ܠܐܵܕܼܵܡ|
    block |ܘܐܸܢܗܘ̤ ܕܩܵܡ݂ܲܬ̤ ܡܢܵܬܼܵܐ ܡܸܢܹܗ ܩ̣ܵܡ ܠܹܗ ܟܠܹܗ ܀|
    block |܃ܐܲܣܩܲܢ ܥܲܡܹܗ ܠܐܲܝܟܵܐ ܕܲܣܠ̣ܸܩ ܐܸܡ݂ܲܪ ܦܵܘܠܵܘܿܣ|
    block |ܘܐܸܢ ܫܲܪܝܪܵܐ ܠܬܲܡ̇ܢ ܣܵܠܹ̇ܩ ܟܠܹܗ ܟܝܵܢܲܢ ܀|
    block |܃ܒܲܪܢܵܫܲܢ ܠܲܡ ܗܵܘ̇ ܥܲܬܿܝܼܩܵܐ ܐܸܙܕܿܩܸܦ ܥܲܡܹܗ|
    block |ܗܵܐ ܡܝܼܬܿܢ ܥܲܡܹܗ ܘܲܚܝܼܢܲܢ ܥܲܡܹܗ ܘܐܲܡܠܸܟ ܥܲܡܹܗ ܀|
    block |܃ܥܲܡܹܗ ܒܡܵܘܬܵܐ ܘܥܲܡܹܗ ܒܚܲܝܹ̈ܐ ܘܥܲܡܹܗ ܒܫܘܼܒܼܚܵܐ|
    block |ܘܡܲܢ̣ܘܼ ܡܸܟܹܝܠ ܡܨܸܐ ܦܵܪܹܫ ܠܲܢ ܡ̣ܢ ܥܸܢܝܵܢܹܗ ܀|
    block |܃ܐܸܢ ܐܲܠܵܗܵܐ ܚܠܵܦܲܝܢ ܐܝܼܬܼܵܘܗܝ ܐܲܟܼܡܵܐ ܕܲܟܼܬܼܝܼܒܼ|
    block |ܡܲܢ̣ܘܼ ܣܵܦܹ̇ܩ ܠܲܡܥܵܘܵܟܼܘܼ ܦܘܼܪܩܵܢ ܚܲܝܲܝ̈ܢ ܀|
    block |܃ܗܘ̤ ܒܵܪܘܿܝܵܐ ܚ̣̄ܡܵܐ ܒܲܩܢܘܿܡܹܗ ܠܪܵܚܡܹܗ ܐܲܒܼܪܵܡ|
    block |ܕܒܼܵܟ ܢܸܬܼܒܲܪܟܼܘܼܢ ܥܲܡܡܹ̈ܐ ܟܠܗܘܿܢ ܒܫܹܡܝ ܕܲܥܠܲܝܗܘܿܢ ܀|
    block |܃ܗܵܐ ܓܡ݂ܲܪ ܡܸܠܵܘ̈ܗܝ ܕܲܠܘܵܬܼ ܐܲܒܼܪܵܡ ܒܗܘܿܢ ܒܲܥܒܼܵܕܹ̈ܐ|
    block |ܘܲܗܘ̤ܵܘ ܐ̄ܢܵܫܵܐ ܒܢܲܝ̈ ܐܲܒܼܪܵܗܵܡ ܐܲܝܟ ܕܐܸܫܬܵܘܕܿܝܼ ܀|
    block |܃ܒܗܵܢܵܐ ܣܲܒܼܪܵܐ ܐܲܣܝܼܪܝܼܢ ܗ̄ܘ̣ܵܘ ܟܠܗܘܿܢ ܥܲܡܡܹ̈ܐ|
    block |ܘܲܡܣܼ̇ܟܹܿܝܢ ܕܐܸܡܲܬܼܝ ܢܸܗܘܘܿܢ ܒܢܲܝ̈ ܐܲܒܼܪܵܗܵܡ ܀|
    block |܃ܒܢܲܝ̈ ܡܸܬܿܬܿܩܠܝܼܢ ܗ̄ܘ̣ܵܘ ܒܫܲܪܒܹܿܗ ܕܐܲܒܼܪܵܐ|
    block |ܘܠܵܐ ܨܸܒܹ̇ܝܢ ܗ̄ܘ̣ܵܘ ܕܢܸܗܘܘܿܢ ܥܲܡܡܹ̈ܐ ܐ̄ܚܝܵܢܹ̈ܐ ܠܙܲܪܥܹܗ ܀|
    block |܃ܠܚܵܣܘܿܡܘܼܬܼܵܐ ܕܗܵܢ ܪܸܥܝܵܢܵܐ ܚܙ̣ܵܐ ܚܵܙܹ̇ܐ ܟܠ|
    block |ܘܐܲܟܸܿܣ ܐܸܢܘܿܢ ܒܝܲܕܼ ܫܘܼܓܼܠܵܦܵܐ ܕܲܫܡܹܗ ܕܐܲܒܼܪܵܐ ܀|
    block |܃ܐܲܒܼܪܵܐ ܐܲܒܼܵܐ ܕܥܲܡܵܐ ܒܲܠܚܘܿܕܼ ܡܸܬܼܟܲܢܹܐ ܗ̄ܘ̣ܵܐ|
    block |ܘܒܼܵܬܲܪ ܙܲܒܼܢܵܐ ܩ̣ܪܵܝܗܝ ܐܲܒܼܪܵܗܵܡ ܐܲܒܼܵܐ ܕܥܲܡܡܹ̈ܐ ܀|
    block |܃ܫܝܼܛ ܗ̄ܘ̣ܵܐ ܘܲܙܥܘܿܪ ܫܡܵܐ ܩܲܕܼܡ̇ܝܵܐ ܠܹܗ ܐܲܒܼܘܼܗܝ|
    block |ܘܡܸܛܠ ܗܵܕܹܐ ܫܲܚܠܸܦ ܠܲܫܡܹܗ ܕܪܵܥܹܗ ܀|
    block |܃ܒܫܸܡ ܒܵܪܘܿܝܵܐ ܩ̣ܪܵܝܗܝ ܒܵܪܘܿܝܵܐ ܠܒܲܪ ܟܲܠܕܵܝܹ̈ܐ|
    block |ܒܗܵܝ̇ ܕܲܥܬܼܝܼܕܼ ܗ̄ܘ̣ܵܐ ܕܲܢܪܝܼܡ ܙܲܪܥܹܗ ܠܪܵܘܡ̇ܐ ܕܲܫܡܹܗ ܀|
    block |܃ܫܡܵܐ ܝܲܩܝܼܪܵܐ ܝܵܗܹ̇ܒܼ ܗ̄ܘ̣ܵܐ ܠܹܗ ܠܒܲܪ ܐܲܒܼܪܵܗܵܡ|
    block |ܘܩܲܕܹܿܡ ܝܲܩܲܪ ܫܡܹܗ ܕܐܲܒܼܪܵܗܵܡ ܒܫܸܡ ܗܵܘ̇ ܕܲܥܬܼܝܼܕܼ ܀|
    block |܃ܡܸܛܠ ܝܲܠܕܹܿܗ ܝܲܩܲܪ ܠܐܲܒܼܪܵܡ ܡ̇ܪܹܗ ܕܐܲܒܼܪܵܡ|
    block |ܕܢܸܗܘܹܐ ܝܵ̇ܕܲܥ ܕܠܵܐ ܕܝܼܠܹܗ ܗ̄ܝܼ ܒܘܼܪܟܵܬܼ ܀|
    block |܃ܠܵܐ ܐܸܬܼܒܲܪܲܟܼܘ ܥܼ̇ܡܡܹ̈ܐ ܕܐܲܪܥܵܐ ܒܹܗ ܘܲܒܼܝܲܠܕܵܘ̈ܗܝ|
    block |ܥܕܲܡ̇ܐ ܚܲܕܼ ܡ̣ܢ ܙܲܪܥܹܗ ܘܒܲܪܸܟ ܐ̄ܢܵܫܵܐ ܀|
  block
    block |܃ܚܲܕܼ ܡ̣ܢ ܙܲܪܥܹܗ ܗܘ̤ܸܵܐ ܪܹܫܝܼܬܼܵܐ ܕܓܲܒܼܵܐ ܡ̣ܢ ܟܠ|
    block |ܘܩܲܪܒܼ ܢܲܦܫܹܗ ܕܸܒܼܚܵܐ ܕܲܟܼܝܵܐ ܘܪܲܥܝܼ ܠܟܼܠܵܐ ܀|
    block |܃ܠܟܼܠ ܥܲܡ ܟܠܵܐ ܪܲܥܝܼ ܒܡܵܘܬܹܿܗ ܒܪܹܗ ܕܐܲܒܼܪܵܗܵܡ|
    block |ܘܲܩܢ̣ܵܐ ܕܪܵܥܵܐ ܕܠܵܐ ܡܸܬܼܦܲܚܲܡ ܥܲܡ ܕܥܒܼܝܼܪܹ̈ܐ ܀|
    block |܃ܒܡܵܘܬܹܿܗ ܓܲܡ̣ܪܵܗ̇ ܠܚܲܣܝܼܪܘܼܬܼܵܐ ܕܲܒܼܢܲܝ̈ ܓܸܢܣܹܗ|
    block |ܘܡܸܛܠ ܗܵܕܹܐ ܝ̄ܪܸܒܼ ܡ̣ܢ ܟܠܵܐ ܘܲܣܓܸܕܼ ܠܹܗ ܟܠ ܀|
    block |܃ܣܸܓܼܕܲܬܼ ܟܠܵܐ ܡܩܲܒܸܿܠ ܡ̣ܢ ܟܠ ܥܲܡ ܒܵܪܘܿܝܵܐ|
    block |ܘܗܵܢ̇ܘ ܬܲܗܪܵܐ ܕܲܣܓܸܕܼ ܠܹܗ ܟܠ ܥܲܡ ܐܝܼܬܼܘܼܬܼܵܐ ܀|
    block |܃ܬܲܗܪܵܐ ܡܲܠܝܵܐ ܚܕܲܬܵܐ ܕܲܗܘ̤ܵܬ ܒܹܝܬܼ ܐܲܪ̈ܥܵܢܹܐ|
    block |ܕܲܗܘ̤ܵܐ ܟܝܵܢܗܘܿܢ ܡܸܡܬܲܓܼܕܵܢܵܐ ܥܲܡ ܐܝܼܬܼܘܼܬܼܵܐ ܀|
    block |܃ܗܵܐ ܩܢܹܐ ܟܝܵܢܲܢ ܕܲܪܓܼܵܐ ܪܵܡܵܐ ܥܲܡ ܡܟܲܝܢܵܢܹܗ|
    block |ܬܵܘ ܢܸܬܼܚܲܦܲܛ ܠܡܸܦܪܲܥ ܛܲܝܒܲܘܼ ܠܗܵܘ̇ ܕܐܲܪܝܼܡܲܢ ܀|
    block |܃ܗܵܐ ܗܘ̤ܵܐ ܡܸܢܲܢ ܚܲܕܼ ܙܲܟܵܝܵܐ ܕܲܙܟܼܵܐ ܘܙܲܟܿܝܼ|
    block |ܢܸܒܼܥܹܐ ܡܸܢܹܗ ܕܲܢܥܲܕܲܪ ܠܲܢ ܒܐܵܓܼܘܿܢ ܚܲܫܹ̈ܐ ܀|
    block |܃ܗܵܐ ܦܪܝܼܩܝܼܢܲܢ ܒܡܵܘܬܵܐ ܕܩܘܼܫܬܵܐ ܕܚܲܕܼ ܡ̣ܢ ܓܸܢܣܲܢ|
    block |ܠܵܐ ܬܘܼܒܼ ܢܸܦܢܹܐ ܢܡܘܼܬܼ ܒܲܚܛܝܼܬܼܵܐ ܒܵܬܲܪ ܕܲܚܢܲܢ ܀|
    block |܃ܗܵܐ ܙܒܼܝܼܢܝܼܢܲܢ ܒܲܕܼܡ̇ܐ ܕܲܟܼܝܵܐ ܕܡ̣ܢ ܐ̄ܢܵܫܘܼܬܲܢ|
    block |ܠܵܐ ܢܸܙܕܲܒܲܢ ܠܥܲܒܼܕܿܘܼܬܼ ܒܝܼܫܵܐ ܕܿܓܼܗܲܝܢ ܡܸܢܵܗ̇ ܀|
    block |܃ܗܵܐ ܨܒܼܵܬܐ ܘܩܲܒܸܿܠ ܐܲܠܵܗ ܟܠܵܐ ܚܲܕܼ ܡ̣ܢ ܟܠܲܢ|
    block |ܠܵܐ ܬܘܼܒܼ ܢܸܦܗܹܐ ܒܲܪ̈ܓܼܝܼܓܼܵܬܼܵܐ ܒܸܣܪ̈ܵܢܝܵܬܼܵܐ ܀|
    block |܃ܗܵܐ ܩܲܒܸܿܠܢܲܢ ܣܒܲܪܬܼܵܐ ܚܕܲܬܵܐ ܕܚܵܝܵܬܼ ܡܝܼ̈ܬܹܐ|
    block |ܢܸܚܢܹܐ ܒܗܵܘܢܲܢ ܠܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀|
    block |܃ܗܵܐ ܐܸܬܿܕܲܪܫܲܬ̤ ܐܘܼܪܚܵܐ ܫܦܝܼܬܼܵܐ ܠܪܵܘܡܵܐ ܕܲܠܥܸܠ|
    block |ܢܵܘܥ̣ܐ ܓܸܦܹ̈ܐ ܕܦܵܪܘܿܚܘܼܬܼܵܐ ܒܝܲܕܼ ܕܘܼܒܵܪ̈ܲܝܢ ܀|
    block |܃ܗܵܐ ܡܙܲܡܢܝܼܢܲܢ ܠܲܚܠܘܿܠ ܡܲܠܟܵܐ ܐܲܠܵܗܵܝܵܐ|
    block |ܢܛܲܝܸܒܼ ܢܲܚ̈ܬܹܿܐ ܕܲܦܐܹܝܢ ܠܲܫܡܵܐ ܕܗܵܝ̇ ܡܸܫܬܿܘܼܬܼܵܐ ܀|
    block |܃ܗܵܐ ܡܟܲܢܝܝܼܢܲܢ ܒܢܲܝ̈ ܝܵܪܬܿܘܼܬܼܵܐ ܕܝܵܪ̈ܬܹܿܐ ܕܟܼܠܵܐ|
    block |ܢܹܐܣܘܿܪ ܚܘܼܒܲܢ ܒܚܘܼܒܵܐ ܕܲܫܡܹܗ ܕܪܹܫ ܝܵܪܬܿܘܼܬܼܢ ܀|
    block |܃ܗܵܐ ܣܠ̣ܩ ܘܐܲܡܠܸܟ ܠܥܸܠ ܡ̣ܢ ܐܲܪ̈ܟܿܘܿܣ ܘܫܲܠܝܼܛܵܢܹ̈ܐ|
    block |ܢܸܚܕܹܿܐ ܘܲܢܕܼܘܼܨ ܕܝܼܪܸܒܼ ܓܸܢܣܲܢ ܠܥܸܠ ܡ̣ܢ ܟܠܵܐ ܀|
    block |܃ܗܵܐ ܡܸܫܬܲܒܲܚ ܟܝܵܢܲܢ ܫܝܼܛܵܐ ܥܲܡ ܓܵܒܼܘܿ ܠܹܗ|
    block |ܢܲܪܡܹܐ ܐܝܼܕܼܵܐ ܒܬܼܵܘܕܿܝܼܬܼ ܢܲܦܫܲܢ ܐܸܢ ܡܸܫܬܲܒܲܚ ܀|
    block |܃ܗܵܐ ܐܸܫܬܲܡܠܝܼܘ ܩܵܠܹ̈ܐ ܕܲܗܘ̤ܵܘ ܨܹܝܕܼ ܬܘܼܩܵܢܲܢ|
    block |ܕܲܗܘܲܝܢ ܨܲܠܡܵܐ ܡܸܣܬܲܓܼܕܵܢܵܐ ܥܲܡ ܒܵܪܘܿܝܲܢ ܀|
    block |܃ܗܵܐ ܣܵܓܼ̇ܕܲܝܼܢ ܠܲܢ ܫܡܲܝܵܐ ܘܐܲܪܥܵܐ ܒܗܵܘ̇ ܒܲܪܢܵܫܵܐ|
    block |ܢܸܦܪܘܿܥ ܛܲܝܒܿܘܼ ܠܗܵܘ̇ ܕܐܲܪܝܼܡܲܢ ܠܥܸܠ ܡ̣ܢ ܟܠܵܐ ܀|
    block |܃ܢܗܲܝܡܸܢ ܠܸܒܲܢ ܘܢܵܘܕܹܿܐ ܦܘܼܡܲܢ ܕܠܵܐ ܦܘܼܠܵܓܼܵܐ|
    block |ܕܨܸܒܼܝܵܢ ܟܲܣܝܵܐ ܠܒܸ݂ܫ ܠܲܟܼܝܵܢܲܢ ܘܚܲܕܹܿܬܼ ܠܲܢ ܒܲܢ ܀|
  block
    block |܃ܒܢܲܦܸܫܵܐ ܘܦܲܓܼܪܵܐ ܢܸܙܡܲܪ ܫܘܼܒܼܚܵܐ ܒܟܼܠܹܗ ܐ̄ܢܵܫܲܢ|
    block |ܠܗܵܘ̇ ܕܐܲܫܘܝܲܢ ܠܲܡܗܲܠܵܠܘܼ ܠܫܸܡ ܪܲܒܿܘܼܬܹܗ ܀|
    block |܃ܒܗܵܠܹܝܢ ܢܲܥܢܹܐ ܥ̣ܢܝܵܢ ܢܲܦܫܲܢ ܕܠܵܐ ܣܲܒܼܥܘܼܬܼܵܐ|
    block |ܘܠܵܐ ܢܸܬܸܠ ܠܹܗ ܐܲܬܼܪܵܐ ܠܝܲܨܪܲܝܢ ܠܡܸܦܗܵܐ ܒܬܼܵܘܫܵܐ ܀|
    block |܃ܬܵܘܫܵܐ ܗ̄ܘ̣ ܦܸܗܝܵܐ ܕܲܪ̈ܓܼܝܼܓܼܵܬܼܵܐ ܐܲܪ̈ܥܵܢܝܵܬܼܵܐ|
    block |ܠܵܐ ܢܸܬܼܪܲܓܼܪܲܓܼ ܕܠܵܐ ܢܸܬܼܚܲܝܲܒܼ ܥܲܡ ܚܲܝܵܒܹ̈ܐ ܀|
    block |܃ܥܒ݂ܲܪ ܠܹܗ ܠܸܠܝܵܐ ܕܲܪ̈ܓܼܝܼܓܼܵܬܼܵܐ ܦܲܓܼܪ̈ܵܢܝܵܬܼܵܐ|
    block |ܘܲܕܲܢܲܚ̣ ܢܘܼܗܪܵܐ ܕܕܼܘܼܒܵܪ ܚܲܝܲ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܐܲܝܟ ܕܲܒܼܢܘܼܗܪܵܐ ܢܚܵܘܹܐ ܢܲܦܫܲܢ ܠܥܹܝܢ ܚܲܙܝܹ̈ܐ|
    block |ܘܢܵܘܕܿܘܿܢ ܥܲܡܲܢ ܠܗܵܘ̇ ܕܲܒܼܢܘܼܗܪܹܗ ܚܙ݂ܲܝܢܲܢ ܢܘܼܗܪܵܐ ܀|
    block |܃ܢܘܼܗܪܵܐ ܗ̄ܘ̣ ܪܲܒܵܐ ܕܸܢܚܹܗ ܕܡ̇ܪܲܢ ܕܲܕܼܢܲܚ̣ ܒܐܲܪܥܵܐ|
    block |ܘܪܲܕܦܵܗ̇ ܠܛܘܼܥܝܲܝ ܕܲܦܬܲܟܼܪܘܼܬܼܵܐ ܡ̣ܢ ܐܲܪ̈ܥܵܢܹܐ ܀|
    block |܃ܬܵܘ ܐܲܪ̈ܥܵܢܹܐ ܚܘܼܪܘ ܘܐܸܬܼܒܲܩܵܘ ܒܕܸܚܠܲܬܼ ܩܘܼܫܬܵܐ|
    block |ܕܢܲܗܝܼܪ ܢܘܼܗܪܹܗ ܡ̣ܢ ܢܲܗܝܼܪܵܐ ܕܡܲܢܗܲܪ ܒܐܲܪܥܵܐ ܀|
    block |܃ܢܘܼܗܪܵܐ ܘܢܘܼܪܵܐ ܩܪܵܗ ܐܵܦ ܡ̇ܪܲܢ ܠܟܼܵܪܘܿܙܘܼܬܹܗ|
    block |ܘܒܼܵܗ̇ ܐܸܬܼܢܲܗܲܪܘ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ ܀|
    block |܃ܗܵܐ ܢܗ݂ܲܪ ܥܵܠܡܵܐ ܒܢܘܼܗܪܵܐ ܪܲܒܵܐ ܕܫܸܡ ܒܵܪܘܿܝܵܐ|
    block |ܢܩܵܘܹܐ ܒܢܘܼܗܪܹܗ ܕܠܵܐ ܢܸܫܬܲܢܲܩ ܒܚܸܫܟܵܐ ܕܲܠܒܲܪ ܀|
block |ܥܠ ܓܠܝܢ̈ܐ ܕܠܘܬ ܐܒܪܗܡ|
  block
    block |ܥܠ ܓܠܝܢ̈ܐ ܕܠܘܬ ܐܒܪܗܡ|
  block
    block |ܡܐܡܪܐ ܬܠܝܬܝܐ|
    block |ܕܚܲܕܼܒܫܲܒܵܐ ܕܐܲܪܒܿܥܵܐ ܕܣܘܼܒܵܪܵܐ|
    block |ܥܠ ܓܠܝܢ̈ܐ ܕܠܘܬ ܐܒܪܗܡ|
  block
    block |܃ܡܵܪܹܐ ܒܪܝܼܬܼܵܐ ܓ̣ܒܼܵܐ ܚܲܕܼ ܥܲܡܵܐ ܕܢܸܗܘܹܐ ܕܝܼܠܹܗ|
    block |ܘܒܼܐܝܼܕܹܗ ܐܲܠܸܦ ܚܹܝܠ ܪܲܒܿܘܼܬܼܵܐ ܠܟܼܠܗܘܿܢ ܥܲܡܡܹ̈ܐ ܀|
    block |܃ܫ̣ܒܲܩ ܟܠ ܥܲܡܡܝܼ̈ܢ ܒܝܲܕܼ ܚܹܐܪܘܼܬܼܵܐ ܕܣ̣ܵܡ ܒܲܟܝܵܢܵܐ|
    block |ܘܐܵܩܸܦ ܨܹܐܕܼܵܘܗܝ ܚܕܼܵܐ ܝܵܪܬܿܘܼܬܼܵܐ ܒܝܲܕܼ ܓܸܠܝܵܢܵܘ̈ܗܝ ܀|
    block |܃ܐܲܪܡܝܼ ܥܠܲܝܗܘܿܢ ܛܲܒܼܥܵܐ ܕܲܫܡܹܗ ܘܲܪܫܲܡ ܐܸܢܘܿܢ|
    block |ܕܠܵܐ ܢܸܬܼܚܲܠܛܘܼܢ ܥܲܡ ܫܲܪ̈ܒܼܵܬܼܵܐ ܘܢܸܛܥܘܿܢ ܠܲܫܡܹܗ ܀|
    block |܃ܣܵܓܼ ܒܐܲܦܲܝ̈ܗܘܿܢ ܢܵܡܘܿܣ ܡܸܠܵܘ̈ܗܝ ܒܲܕܼܡܘܼܬܼ ܫܘܼܪܵܐ|
    block |ܘܐܸܣܲܪ̣ ܐܸܢܘܿܢ ܒܲܢܛܘܼܪ̈ܬܼܵܐ ܐܲܝܟ ܕܲܒܼܚܲܒܼܠܵܐ ܀|
    block |܃ܓ̣ܒܼܵܐ ܠܹܗ ܥܘܼܡܪܵܐ ܒܥܲܡܵܐ ܕܲܓܼܒܼ݂ܵܐ ܕܢܸܗܘܹܐ ܕܝܼܠܹܗ|
    block |ܕܢܲܠܸܦ ܐܸܢܘܿܢ ܕܲܟܼܡܵܐ ܪܵܚܹ̇ܡ ܠܲܒܼܢܲܝ̈ ܒܲܝܬܹܿܗ ܀|
    block |܃ܚܲܦܸܛ ܐܸܢܘܿܢ ܒܥܸܠܲܬܼ ܕܸܒܼܚܹ̈ܐ ܕܒܸܣܪܵܐ ܘܲܕܼܡܵܐ|
    block |ܕܢܩܲܪܒܼܘܼܢ ܠܹܗ ܕܸܒܼܚܹ̈ܐ ܕܚܘܼܒܵܐ ܐܲܝܟ ܕܲܠܟܲܣܝܵܐ ܀|
    block |܃ܝܲܩܲܪ ܐܸܢܘܿܢ ܠܥܹܝܢ ܫܲܪ̈ܒܼܵܬܼܵܐ ܒܚܹܝܠ ܥܘܼܕܪ̈ܵܢܵܘܗܝ|
    block |ܘܪܲܡܪܸܡ ܐܸܢܘܿܢ ܠܥܸܠ ܡ̣ܢ ܥܲܡܡܹ̈ܐ ܒܙܵܟܼܘܼܬܼ ܚܲܝܠܹܗ ܀|
    block |܃ܚܵܘܝܼ ܕܟܹܐܢܵܐ ܗ̄ܘ̣ ܕܲܪܕܵܐ ܐܸܢܘܿܢ ܟܲܕܼ ܚܵ̇ܛܝܹܢ ܗ̄ܘ̣ܵܘ|
    block |ܘܐܲܟܼܪܸܙ ܚܲܝܠܹܗ ܒܝܲܕܼ ܙܵܟܼܘܼܬܼܵܐ ܕܝܲܗ̄ܒܼ݂ ܒܲܩܪ̈ܵܒܹܐ ܀|
    block |܃ܠܟܼܠܗܘܿܢ ܥܲܡܡܹ̈ܐ ܛܲܟܸܿܣ ܘܐܲܩܝܼܡ ܫܲܠܝܼܛܵܢܹ̈ܐ|
    block |ܘܥܲܡܵܐ ܕܲܓ̣ܒܼܵܐ ܕܲܒܲܪ ܐܸܢܘܿܢ ܒܲܫܡܵܐ ܕܝܼܠܹܗ ܀|
    block |܃ܠܵܐ ܡ̣ܢ ܒܝܼܫܘܼ ܐܲܣܠܝܼ ܠܥܲܡܡܹ̈ܐ ܘܲܓܼܒܼ݂ܵܐ ܠܥܲܡܵܐ|
    block |ܠܗܵܝ̇ ܕܲܥܬܼܝܼܕܼܵܐ ܩܲܕܹܿܡ ܒܲܕ݂ܿܩ ܒܥܲܡܵܐ ܕܲܓܼܒܼ݂ܵܐ ܀|
    block |܃ܒܝܲܕܼ ܚܲܕܼ ܥܲܡܵܐ ܨܒܼ݂ܵܐ ܕܲܢܚܲܟܸܿܡ ܠܟܼܠܗܘܿܢ ܥܲܡܡܹ̈ܐ|
    block |ܕܪܸܡܙܵܐ ܕܝܼܠܹܗ ܥܒ݂ܲܕܼ ܟܠ ܡܸܕܹܿܡ ܘܒܹܗ ܩܵܐܹ̇ܡ ܟܠ ܀|
    block |ܐܲܝܟ ܫܲܬܼܐܸܣܬܼܵܐ ܕܫܘܼܪܵܝ ܒܲܝܬܵܐ ܣܵܡ̣ܹܗ ܠܥܲܡܵܐ܃|
  block
    block |ܘܲܥܠܵܘܗܝ ܫܲܟܼܠܸܠ ܒܸܢܝܵܢ ܥܲܡܡܹ̈ܐ ܐܲܝܟ ܕܲܫܦ݂ܲܪ ܠܹܗ ܀|
    block |܃ܢܨ̣ܵܒܼ ܠܐܲܒܼܪܵܗܵܡ ܒܲܝܢܬܼ ܥܲܡܡܹ̈ܐ ܐܲܝܟ ܥܸܩܵܪܵܐ|
    block |ܘܪܲܒܿܝܼ ܢܲܦܫܹܗ ܒܝܲܕܼ ܓܸܠܝܵܢܹ̈ܐ ܐܲܠܵܗܵܝܹ̈ܐ ܀|
    block |܃ܦܣ݂ܲܩ ܫܲܒܿܘܼܩܵܐ ܡ̣ܢ ܐܝܼܠܵܢܵܐ ܡܲܪܝܼܪ ܢܲܦܸܫܵܐ|
    block |ܘܲܗܦܲܟ ܢܲܨܲܒܹܿܗ ܘܲܛܥ݂ܲܢ ܣܵܘܟܵܘ̈ܗܝ ܦܹܐܪܹ̈ܐ ܕܫܘܼܒܼܚܵܐ ܀|
    block |܃ܡ̣ܢ ܚܲܢܦܘܼܬܼܵܐ ܓܠܝܼܙܲܬܼ ܦܹܐܪܹ̈ܐ ܪ̈ܘܼܚܵܢܵܝܹܐ|
    block |ܗܲܒܸܿܒ݂ ܦܹܐܪܵܐ ܡܠܸܐ ܒܘܼܣܵܡܹ̈ܐ ܚܘܼܒܹܿܗ ܕܐܲܒܼܪܵܡ ܀|
    block |܃ܗܘ̤ ܡ̣ܢ ܢܲܦܫܹܗ ܒܲܟܲܪ ܘܝܲܗ̄ܒܼ݂ ܠܹܗ ܩܵܠ ܬܵܘܕܿܝܼܬܼܵܐ|
    block |ܘܐܲܝܟ ܪܹܫܝܼܬܼܵܐ ܩܲܪܝܼܒܼ ܐܵܪܵܐ ܕܗܲܝܡܵܢܘܼܬܹܗ ܀|
    block |܃ܢܲܓܼܕܹܿܗ ܪܸܡܙܵܐ ܕܚܹܝܠ ܒܵܪܘܿܝܵܐ ܡ̣ܢ ܓܵܘ ܒܵܒܹܠ|
    block |ܕܢܸܫܒܿܘܿܩ ܐܲܬܼܪܹܗ ܘܢܹܐܙܲܠ ܢܸܥܡܲܪ ܒܐܲܬܼܪܵܐ ܕܢܘܼܟܼܪܵܝ ܀|
    block |܃ܗܵܕܹܐ ܓܠ̣ܵܐ ܠܹܗ ܐ̄ܪܵܙܵܢܵܐܝܼܬܼ ܗܵܘ̇ ܝܵ̇ܕܲܥ ܟܠ|
    block |ܕܲܫܒܼܘܿܩ ܛܘܼܥܝܲܝ ܘܬܼܵܐ ܐܸܬܼܢܲܗܲܪ ܒܢܘܼܗܪܵܐ ܕܝܼܕܲܥܬܼܝ ܀|
    block |܃ܫܪܝܼ ܨܸܒܼܝܵܢܵܟ ܡ̣ܢ ܫܸܫ̈ܠܵܬܼܵܐ ܕܚܲܪ̈ܫܹܐ ܓܠܝܼܦܹ̈ܐ|
    block |ܘܝܵܗܹ̇ܒܼ ܐ̄ܢܵܐ ܠܵܟ ܚܹܐܪܘܼܬܼ ܢܲܦܫܵܐ ܕܲܠܡܲܢ ܬܸܣܓܿܘܿܕܼ ܀|
    block |܃ܫܒܼܘܿܩ ܝܵܪܬܿܘܼܬܼܵܐ ܕܒܹܝܬܼ ܐܲܒܼܵܗܲܝ̈ܟ ܡܲܠܝܲܬܼ ܟܘܼ̈ܒܹܿܐ|
    block |ܘܡܲܩܢܹܐ ܐ̄ܢܵܐ ܠܵܟ ܝܵܪܬܿܘܼܬܼ ܚܘܼܒܵܐ ܕܲܠܘܵܬܼ ܡܵܪܘܼܬܼܝ ܀|
    block |܃ܠܵܐ ܐܲܟܼܪܝܼ ܗ̄ܘ̣ܵܐ ܕܲܫܒ݂ܲܩ ܐܲܬܼܪܹܗ ܘܐܲܪܦܝܼ ܥܲܡܹܗ|
    block |ܘܠܵܐ ܐܸܬܼܥܲܣܲܩ ܕܡܸܛܠ ܡܵܢܵܐ ܠܐܲܬܼܪܵܐ ܐ̄ܚܪܹܢܵܐ ܀|
    block |܃ܠܵܐ ܐܲܥܝܼܩܹܗ ܫܡܵܐ ܕܐܲܟܼܣܸܢܝܵܐ ܡܠܹܐ ܛܘܼܪ̈ܦܹܐ|
    block |ܘܠܵܐ ܐܲܟܼܪܝܵܬܹܗ ܓܠܝܼܙܘܼܬܼ ܚܘܼܒܵܐ ܕܒܹܝܬܼ ܢܘܼܟܼܪ̈ܵܝܹܐ ܀|
    block |܃ܚ̣ܙܲܩ ܡ̣ܢ ܐܲܬܼܪܹܗ ܒܐܘܼܪܚܵܐ ܕܡܲܠܝܵܐ ܚܲܫܹ̈ܐ ܘܟܹܐܒܹ̈ܐ|
    block |ܘܥܲܡ ܗܲܕܿܡܵܘ̈ܗܝ ܚ̣ܙܲܩܘ ܚܘܼܫܵܒܼܵܘ̈ܗܝ ܒܵܬܲܪ ܡܵܪܹܗ ܀|
    block |܃ܗܘ̤ܵܐ ܢܘܼܟܪܵܝܵܐ ܠܐ̄ܚܝܵܢܘܼܬܼܵܐ ܕܲܒܼܢܲܝ̈ ܥܲܡܹܗ|
    block |ܘܲܪܚܸ̣ܡ ܘܐܲܚܸܒܼ ܒܲܝܬܵܝܘܼܬܼܵܐ ܕܲܠܘܵܬܼ ܡܵܪܹܗ ܀|
    block |܃ܢܦܲܩ̣ ܡ̣ܢ ܒܵܒܹܠ ܢܸܒܼܥܵܐ ܕܐܲܪܕܿܝܼ ܟܲܠܕܼܵܝܘܼܬܼܵܐ|
    block |ܘܐܸܬܵܪ݂ܐ ܠܚܲܪܵܢ ܐܸܡܵܐ ܕܝܸܠܕܲܬ̤ ܚܲܪܵܫܘܼܬܼܵܐ ܀|
    block |܃ܠܵܐ ܐܸܬܿܕܲܠܚܲܬ̤ ܫܲܦܝܼܘܼܬܼ ܢܲܦܫܹܗ ܒܢܸܚܫܲܝ̈ ܒܵܒܹܠ|
    block |ܘܠܵܐ ܐܸܬܿܬܿܘܝܼܥܲܬ̤ ܗܲܝܡܵܢܘܼܬܹܗ ܒܚܲܪ̈ܫܲܝ ܚܲܪܵܢ ܀|
    block |܃ܠܵܐ ܐܸܫܬܲܚܠܲܦ ܨܸܒܼܝܵܢ ܚܘܼܒܹܿܗ ܒܚܘܼܠܵܦ ܐܲܬܼܪܵܐ|
    block |ܘܠܵܐ ܐܸܬܼܪܲܦܝܼ ܒܝܲܕܼ ܥܸܠ̈ܠܵܬܼܵܐ ܠܣܸܓܼܕܲܬܼ ܨܲܠܡܹ̈ܐ ܀|
    block |܃ܠܵܐ ܗ̄ܘ̣ܵܐ ܐܲܬܼܪܵܐ ܡܲܪܦܸܐ ܗ̄ܘ̣ܵܐ ܠܵܗ̇ ܠܙܲܕܿܝܼܩܘܼܬܹܗ|
    block |ܒܨܸܒܼܝܵܢ ܚܘܼܒܹܿܗ ܡܚܲܝܸܨ ܗܘ̣ܵܐ ܠܵܗ̇ ܠܗܲܝܡܵܢܘܼܬܹܗ ܀|
    block |܃ܓܠܝܼܙ ܗ̄ܘ̣ܵܐ ܦܲܓܼܪܹܗ ܡ̣ܢ ܡܵܘܠܵܕܹܵܐ ܒܸܣܪܵܢܵܝܵܐ|
    block |ܘܡܵܘܠܸܕܼ ܟܠܫܵܥ ܦܹܐܪܹ̈ܐ ܕܫܘܼܒܼܚܵܐ ܒܓܼܵܘ ܪܸܥܝܵܢܹܗ ܀|
  block
    block |܃ܠܵܘ̇ܝܵܐ ܗ̄ܘ̣ܵܬܼ ܠܹܗ ܥܲܩܪܘܼܬܼ ܒܸܣܪܵܐ ܠܹܗ ܘܲܠܣܲܣܵܐ|
    block |ܘܡܲܦܪܹܝܢ ܟܠܫܵܥ ܚܘܼܫܵܒܲܝ̈ܗܘܿܢ ܩܵܠ ܬܵܘܕܿܝܼܬܼܵܐ ܀|
    block |܃ܒܲܚ̣ܪܹܗ ܡܵܪܹܗ ܒܝܲܕܼ ܥܲܩܪܘܼܬܼܵܐ ܐܲܝܟ ܕܲܒܼܢܘܼܪܵܐ|
    block |ܘܚܵܘܝܼ ܫܘܼܦܪܹܗ ܒܝܲܕܼ ܬܵܘܕܿܝܼܬܼܵܐ ܕܠܵܐ ܦܘܼܠܵܓܼܵܐ ܀|
    block |܃ܠܵܘ ܗܘ̤ ܝܲܠܦ݂ܹܗ ܕܝܵ̇ܕܲܥ ܗ̄ܘ̣ܵܐ ܠܹܗ ܩܕܼܵܡ ܬܘܼܩܵܢܹܗ|
    block |ܠܕܼܵܪܹ̈ܐ ܕܐܵܬܹܿܝܢ ܓܠ̣ܵܐ ܚܘܼܡܣܵܢܵܐ ܕܗܲܝܡܵܢܘܼܬܼܗܘܿܢ ܀|
    block |܃ܡܫܲܢܹܐ ܗ̄ܘ̣ܵܐ ܠܹܗ ܠܬܼܵܘܬܵܒܼܘܼܬܼܵܐ ܕܒܹܝܬܼ ܢܘܼܟܼܪ̈ܵܝܹܐ|
    block |ܕܢܸܙܪܘܿܥ ܚܘܼܒܵܐ ܘܗܲܝܡܵܢܘܼܬܼܵܐ ܒܐܲܪܥܵܐ ܥܩܲܪܝܵܬܐ ܀|
    block |܃ܫܒܼܩ݂ܵܗ̇ ܠܚܲܪܵܢ ܕܢܹܐܙܲܠ ܠܐܲܪܥܵܐ ܕܐܸܬܼܡܲܠܟܲܬ̤ ܠܹܗ|
    block |ܘܢܲܪܡܹܐ ܬܲܡ̇ܢ ܢܘܼܪܵܐ ܕܚܘܼܒܹܿܗ ܘܢܵܘܩܸܕܼ ܝܲܥܪܵܐ ܀|
    block |܃ܢܦܲܩ̣ ܟܲܕܼ ܚܵܝ̇ܕܹܐ ܒܫܘܼܘܕܵܝ ܡܵܪܹܗ ܕܠܵܐ ܡܸܬܿܕܲܓܲܠ|
    block |ܘܲܕܼܠܵܐ ܣܲܒܼܪܵܐ ܠܣܲܒܼܪܵܐ ܗܲܝܡܸܢ ܕܝܵ̇ܪܹܬܼ ܐܲܪܥܵܐ ܀|
    block |܃ܢܦ݂ܲܩ ܙܲܕܼܝܼܩܵܐ ܒܬܸܢܘܝ ܕܐܲܪܥܵܐ ܕܐܸܬܼܡܲܠܟܲܬ̤ ܠܹܗ|
    block |ܘܗܲܝܡܸܢ ܘܐܲܫܲܪ ܕܗܵܘܹ̇ܐ ܙܲܪܥܹܗ ܡܠܹܐ ܐܸܡ̈ܘܵܬܼܵܐ ܀|
    block |܃ܗܘ̤ܵܐ ܬܵܘܬܵܒܼܵܐ ܒܐܲܪܥܵܐ ܕܩܲܒܸܿܠ ܒܚܲܕܼ ܡܘܼܠܟܵܢܵܐ|
    block |ܘܐܲܝܟ ܢܘܼܟܼܪܵܝܵܐ ܥ݂ܡܲܪ ܒܹܗ ܒܐܲܬܪܵܐ ܕܐܸܫܬܵܘܕܿܝܼ ܠܹܗ ܀|
    block |܃ܐܲܣܓܿܝܼ ܦܲܠ̣ܚܹܗ ܒܐܲܪܥܵܐ ܕܲܟܼܢܲܥ̄ܝܢ ܒܝܲܕܼ ܓܸܠܝܵܢܹ̈ܐ|
    block |ܘܦܲܢܝܼ ܦܹܐܪܹ̈ܐ ܣܲܒܪܵܐ ܘܚܘܼܒܵܐ ܘܗܲܝܡܵܢܘܼܬܼܵܐ ܀|
    block |܃ܟܠܝܘܿܡ ܫܵܡܲ݁ܥ ܩܵܠܵܐ ܕܙܲܪܥܵܟ ܝܵ̇ܪܹܬܼ ܐܲܪܥܵܐ|
    block |ܘܠܲܝܬܿ ܝܵܪܘܿܬܵܪܐ ܘܡܲܫܲܪ ܩܵܠܵܐ ܕܠܵܐ ܣܘܼܥܪ݁ܵܢܹܐ ܀|
    block |܃ܬܠܝܼ ܠܲܡ ܥܲܝܢܲܝ̈ܟ ܘܚܘܼܪ ܒܲܫܡܲܝܵܐ ܒܕܸܠܩܲܝ̈ ܢܘܼܗܪܵܐ|
    block |ܘܐܲܟܼܝܼܠ ܚܵܠܵܐ ܕܒܲܣܦܵܪ ܝܲܡܵܐ ܐܸܢ ܡܸܫܟܲܚ ܐܲܢ̄ܬܿ ܀|
    block |܃ܗܵܟܲܢ ܣܵܓܹ̇ܐ ܝܲܠܕܼܵܐ ܕܲܡܥܲܝ̈ܟ ܩ̣ܪܵܐ ܠܹܗ ܩܵܠܵܐ|
    block |ܘܲܕܼܠܵܐ ܡܸܢܝܵܢ ܗܵܘܹ̇ܐ ܙܲܪܥܵܟ ܐܲܟܼܡܵܐ ܕܐܸܡ̇ܪܹܬܼ ܀|
    block |܃ܡܬܼܘܿܚ ܚܘܼܫܵܒܲܝ̈ܟ ܠܐܲܪܒܲܥ ܦܸܢ̈ܝܵܢ ܘܚܘܼܪ ܒܐܲܪ̈ܥܵܬܼܵܐ|
    block |ܕܲܥܬܼܝܼܕܼ ܙܲܪܥܵܟ ܕܢܸܟܼܒܿܘܿܫ ܐܸܢܹܝܢ ܒܚܲܕܼ ܡܲܕܲܐܬܼܵܐ ܀|
    block |܃ܒܝܼ ܠܲܡ ܝܼܡܝܼܬܼ ܘܠܵܐ ܡܕܲܓܸܿܠ ܐ̄ܢܵܐ ܒܲܟܼܝܵܢܝ ܟܲܣܝܵܐ|
    block |ܕܒܼܵܟ ܢܸܬܼܒܲܪܟܼܘܼܢ ܥܲܡܡܹ̈ܐ ܕܐܲܪܥܵܐ ܒܗܲܝܡܵܢܘܼܬܼܵܐ ܀|
    block |܃ܚܠܵܦ ܕܲܫܠ݂ܲܚܬܵܝܗܝ ܠܢܲܚܬܵܐ ܣܲܢܝܵܐ ܕܫܸܡ ܚܲܢܦܘܼܬܼܵܐ|
    block |ܡܟܲܣܸܐ ܐ̄ܢܵܐ ܒܵܗ̇ ܒܗܲܝܡܵܢܘܼܬܼܵܟ ܨܲܥܪܵܐ ܕܥܲܡܡܹ̈ܐ ܀|
    block |܃ܕܲܕܪܲܫ̣ܬܿ ܐܘܼܪܚܵܐ ܒܝܲܕܼ ܬܵܘܕܿܝܼܬܼܵܐ ܕܚܲܕܼ ܒܵܪܘܿܝܵܐ|
    block |ܒܲܫܒܼܝܼܠ ܚܘܼܒܵܟ ܢܵܓܹ̇ܕܼ ܐ̄ܢܵܐ ܟܠ ܠܘܵܬܼ ܗܲܝܡܵܢܘܼܬܼܝ ܀|
  block
    block |܃ܕܲܦܬܲܚ̣ܬܿ ܬܲܪܥܵܐ ܠܟܲܣܝܘܼܬܼ ܡ̇ܪܘܼܬܼܝ ܒܝܲܕܼ ܨܸܒܼܝܵܢܵܟ|
    block |ܒܵܟ ܦܵܬܲ݁ܚ ܐ̄ܢܵܐ ܬܲܪܥܵܐ ܕܚܲܝܹ̈ܐ ܠܡܝܼ̈ܬܹܐ ܕܥܵܘ̣ܠܵܐ ܀|
    block |܃ܕܠܵܐ ܐܸܬܼܦܲܠܲܓܼܬܿ ܥܲܠ ܡܘܼܠܟܵܢܲܝ̈ ܟܲܕܼ ܪܲܚܝܼܩܝܼܢ|
    block |ܪܹܫܵܐ ܕܚܲܝܹ̈ܐ ܥܵܒܼ̇ܕܼ ܐ̄ܢܵܐ ܠܵܟ ܒܡܲܠܟܿܘܼܬܼ ܪܵܘܡܵܐ ܀|
    block |܃ܕܕܸܢܝ̣ܚܲܬ̤ ܡ̇ܪܘܼܬܼܝ ܒܓܼܵܘ ܪܸܥܝܵܢܵܟ ܕܟܲܣܝܵܐ ܐܝܼܬܲܝ|
    block |ܡܸܢܵܟ ܢܸܕܢܲܚ ܗܵܘ̇ ܕܲܡܟܲܢܸܫ ܥܲܡܡܹ̈ܐ ܠܲܚܕܼܵܐ ܀|
    block |܃ܚܠܵܦ ܐܲܟܼܣܸܢܝܵܐ ܕܒܲܐܬܼܪ̈ܘܵܬܼܵܐ ܡܠܹܝܢ ܛܘܼܪ̈ܵܦܹܐ|
    block |ܠܡܹܐܢܵܐ ܕܫܲܝܢܵܐ ܥܵܒܹ̇ܕܼ ܐ̄ܢܵܐ ܠܵܟ ܠܟܼܠ ܕܲܡܥܵܩܝܼܢ ܀|
    block |܃ܥܠܲܝܟ ܒܵܢܹ̇ܐ ܐ̄ܢܵܐ ܒܸܢܝܵܢ ܚܘܼܒܵܐ ܘܗܲܝܡܵܢܘܼܬܼܵܐ|
    block |ܘܒܼܵܟ ܡܚܲܙܸܩ ܐ̄ܢܵܐ ܒܣܲܒܼܪܵܐ ܕܚܲܝܹ̈ܐ ܠܟܼܠܗܘܿܢ ܥܲܡܡܹ̈ܐ ܀|
    block |܃ܒܝܲܕܼ ܡܘܼܠܟܵܢܹ̈ܐ ܒ̣ܩܵܝܗܝ ܠܲܬܼܪܝܼܨܵܐ ܗܵܘ̇ ܝܵ̇ܕܲܥ ܟܠ|
    block |ܠܲܕܼܪܲܚܝܼܩܝܼܢ ܗܲܝܡܸܢ ܗܲܝܡܸܢ ܐܵܢܘܿܢ ܐܲܝܟ ܩܲܪ̈ܝܼܒܹܐ ܀|
    block |܃ܘܟܲܕܼ ܝܵ̇ܕܲܥ ܗ̄ܘ̣ܵܐ ܕܠܵܐ ܡܸܬܼܦܲܠܲܓܼ ܥܲܠ ܡܘܼܠܟܵܢܵܘ̈ܗܝ|
    block |ܒܝܲܕܼ ܢܸܣܝܵܢܵܐ ܓ̣ܠܵܝܗܝ ܠܲܫܪܵܪܵܐ ܕܗܲܝܡܵܢܘܼܬܹܗ ܀|
    block |܃ܝܵ̇ܕܲܥ ܗ̄ܘ̣ܵܐ ܠܹܗ ܩܕܼܵܡ ܕܲܢܢܲܣܹܝܗܝ ܕܫܲܪܝܼܪ ܚܘܼܒܹܿܗ|
    block |ܘܲܒܼܩܸܐ ܗ̄ܘ̣ܵܐ ܠܹܗ ܥܲܕܼܠܵܐ ܢܸܩܪܹܝܗܝ ܕܠܵܐ ܡܸܬܼܦܲܠܲܓܼ ܀|
    block |܃ܠܲܒܼܢܲܝ̈ ܓܸܢܣܹܗ ܨܒܼܵܐ ܕܲܢܚܲܦܸܛ ܒܝܲܕܼ ܕܘܼܒܵܪ̈ܘܗܝ|
    block |ܘܲܟܼܬܸܒܼ ܐܸܢܘܿܢ ܒܲܣܦܲܪ ܡܸܠܵܘ̈ܗܝ ܕܒܹܗ ܢܸܬܿܕܲܡܘܿܢ ܀|
    block |܃ܒܲܕܼܡܘܼܬܼ ܨܲܠܡܵܐ ܨܵܪܹܗ ܠܫܘܼܦܪܵܐ ܕܗܲܝܡܵܢܘܼܬܹܗ|
    block |ܕܢܸܩܒܿܘܿܥ ܟܠܢܵܫ ܚܘܼܡܣܵܢ ܢܲܦܫܹܗ ܒܓܼܵܘ ܪܸܥܝܵܢܹܗ ܀|
    block |܃ܝ̄ܒܸܫ̣ ܗ̄ܘ̣ܵܐ ܦܲܓܼܪܹܗ ܒܝܲܕܼ ܥܲܩܪܘܼܬܼܵܐ ܐܲܝܟ ܕܲܒܼܨܲܗܝܵܐ|
    block |ܘܪܲܓܿܝܼ ܢܲܦܫܹܗ ܒܫܸܩܝܵܐ ܕܪܘܼܚܵܐ ܘܲܛܥ݂ܲܢ ܦܹܐܪܹ̈ܐ ܀|
    block |܃ܠܙܲܪܥܹܗ ܐܸܡ݂ܲܪ ܕܝܵܗܹ̇ܒܼ ܐ̄ܢܵܐ ܠܵܗ̇ ܠܐܲܪܥܵܐ ܕܲܟܼܢܲܥ̄ܢ|
    block |ܘܛܲܪ̣ܕܹܿܗ ܡܸܢܵܗ̇ ܐܲܝܟ ܓܲܠܘܵܝܵܐ ܠܐܲܪܥܵܐ ܕܡܸܨܪܹܝܢ ܀|
    block |܃ܐܲܪܝܼܡ ܫܲܒܼܛܵܐ ܘܲܡ̣ܚܵܗ̇ ܠܐܲܪܥܵܐ ܒܟܲܦܢܵܐ ܩܲܫܝܵܐ|
    block |ܕܢܸܥܪܘܿܩ ܡܸܢܵܗ̇ ܒܥܸܠܲܬܼ ܟܲܦܢܵܐ ܠܐܲܬܼܪܵܐ ܐ̄ܚܪܹܢܵܐ ܀|
    block |܃ܐܣܓܿܝܼ ܒܲܚ̣ܪܹܗ ܒܝܲܕܼ ܫܘܼܚܠܵܦܵܐ ܕܐܲܬܼܪ̈ܵܘܵܬܼܵܐ|
    block |ܕܢܸܫܡܲܥ ܟܠܢܵܫ ܕܠܵܐ ܐܸܬܼܪܲܦܝܼ ܩܕܼܵܡ ܛܘܼܪ̈ܦܹܐ ܀|
    block |܃ܥܪܲܩ ܡ̣ܢ ܟܲܦܢܵܐ ܕܢܲܚܐ ܢܲܦܫܹܗ ܒܐܲܪܥܵܐ ܕܡܸܨܪܹܝܢ|
    block |ܘܦܲܣܩܘܼܗܝ ܠܦܸܠܓܹܿܗ ܘܚܲܛܦ̣ܘܼܗ̇ ܡܸܢܹܗ ܠܐܸܠܥܵܐ ܕܢܸܩܦܹܗ ܀|
    block |܃ܠܵܐ ܪܲܛܸܢ ܗ̄ܘ̣ܵܐ ܕܲܫܩܲܠ̣ܘ ܒܝܼܫܹ̈ܐ ܐܲܪܥܵܐ ܕܙܲܪܥܹܗ|
    block |ܘܠܵܐ ܐܸܬܼܦܲܠܲܓܼ ܕܫܲܩܠ̣ܘܼܗ̇ ܡܸܢܹܗ ܠܣܲܬܵܐ ܕܦܹܐܪ̈ܵܘܗܝ ܀|
  block
    block |܃ܫܲܪܝܼܪ ܗ̄ܘ̣ܵܐ ܠܹܗ ܕܠܵܐ ܡܸܬܿܕܲܓܲܠ ܩܵܠܵܐ ܕܲܩܪ̣ܵܝܗܝ|
    block |ܕܠܵܐ ܡ̇ܛܹ̇ܐ ܠܵܗ̇ ܠܐܲܪܥܵܐ ܕܢܸܩܦܹܗ ܢܸܩܦܵܐ ܐ̄ܚܪܹܢܵܐ ܀|
    block |܃ܥܬ݂ܲܪ ܒܵܗ̇ ܒܐܲܪܥܵܐ ܘܚܹܪܸܒܼ ܣܲܓܿܝܼ ܒܟܲܗܝܼܢܘܼܬܹܗ|
    block |ܘܲܥܠ݂ܲܒܼ ܥܘܼܬܼܪܵܐ ܕܗܲܝܡܵܢܘܼܬܹܗ ܠܐܲܪ̈ܥܵܢܵܝܵܬܼܵܐ ܀|
    block |܃ܥܡ݂ܲܪ ܒܲܦܢܝܼܬܵܐ ܕܦܲܠ̣ܚܘܼܗ̇ ܫܹܐܕܹ̈ܐ ܒܚܲܪܵܫܘܼܬܼܵܐ|
    block |ܘܫܲܘܲܚܘ ܦܹܐܪܹ̈ܐ ܕܗܲܝܡܵܢܘܼܬܹܗ ܒܓܼܵܘ ܙܝܼܙܵܢܹ̈ܐ ܀|
    block |܃ܐܘܿ ܐܝܼܠܵܢܵܐ ܕܪܲܒܿܝܼ ܢܲܦܸܫܹܗ ܒܡܸܨܥܲܬܼ ܟܘܼ̈ܒܹܿܐ|
    block |ܘܩܲܦܲܚ ܐܸܢܘܿܢ ܒܣܵܘܟܲܝ̈ ܚܘܼܒܹܿܗ ܠܦܹܐܪ̈ܲܝ ܒܝܼܫܹ̈ܐ ܀|
    block |܃ܐܘܿ ܬܵܘܬܵܒܼܵܐ ܕܥܲܠ̣ ܒܐܲܟܼܣܸܢܝܵܐ ܒܠܹܝܬܼ ܢܘܼܟܼܪ̈ܵܝܹܐ|
    block |ܘܲܣܓܸܕܼܘ ܩܘܼܕܼܡ̇ܘܗܝ ܡܲܠ̈ܟܹܿܐ ܘܚܹܐܪܹ̈ܐ ܟܲܕܼ ܠܵܐ ܨܵܒܹ̇ܝܢ ܀|
    block |܃ܐܘܿ ܢܘܼܟܼܪܵܝܵܐ ܕܐܸܬܼ݂ܵܐ ܢܡܲܠܹܐ ܣܘܼܢܩܵܢ ܚܲܝܘ̈ܗܝ|
    block |ܘܐܲܪܝܼܡ ܫܲܒܼܛܵܐ ܘܲܡ̣ܚܵܐ ܐܸܢܘܿܢ ܠܐ̄ܢܵܫܲܝ̈ ܐܲܬܼܪܵܐ ܀|
    block |܃ܡ̣ܚܵܐ ܠܲܡ ܡ̇ܪܝܵܐ ܠܦܸܪܥܘܿܢ ܡܲܠܟܵܐ ܘܠܲܒܼܢܲܝ̈ ܒܲܝܬܹܿܗ|
    block |ܡܸܛܠ ܣܲܪܵܐ ܐܲܢ̄ܬܲܬܼ ܐܲܒܼܪܵܡ ܕܚܲܛܦܵܗ̇ ܡܸܢܹܗ ܀|
    block |܃ܘܟܲܕܼ ܥܲܡ ܥܵܠܡܵܐ ܡܸܬܼܢܲܓܲܕܼ ܗ̄ܘ̣ܵܐ ܒܚܘܼܡܣܵܢ ܢܸܟܼܣܵܘ̈ܗܝ|
    block |ܥܠܝܼܒܼܵܐ ܥܘܼܬܼܪܹܗ ܡܸܬܼܪܲܒܸܿܐ ܗ̄ܘ̣ܵܐ ܒܦܘܼܩܕܵܢ ܡܵܪܹܗ ܀|
    block |܃ܣܓ̣ܝܼ ܐܝܼܩܵܪܹܗ ܒܥܸܠܲܬܼ ܣܲܪܵܐ ܕܕܲܒܼܪ̣ܵܗ̇ ܡܲܠܟܵܐ|
    block |ܘܐܵܘܕܿܝܼ ܠܡܵܪܹܗ ܕܝܲܗ̄ܒܼ݂ ܠܹܗ ܥܘܼܬܼܪܵܐ ܒܝܲܕܼ ܥܸܠ̈ܠܵܬܼܵܐ ܀|
    block |܃ܥܬ݂ܲܪ ܚܲܟܿܝܼܡܵܐ ܒܐܲܬܼܪܵܐ ܕܡܸܣܟܹܿܝܢ ܡ̣ܢ ܝܼܕܲܥܬܼܵܐ|
    block |ܘܲܛܥ̣݂ܲܢ ܥܘܼܬܼܪܹܗ ܕܢܹܐܙܲܠ ܠܐܲܪܥܵܐ ܕܐܸܬܼܡܲܠܟܲܬ̤ ܠܹܗ ܀|
    block |܃ܦ̣ܢܵܐ ܘܝܼܬܸܒܼ ܒܵܗ̇ ܒܐܲܪܥܵܐ ܕܲܟܼܢܲܥ̄ܢ ܐܲܝܟ ܕܲܒܼܕܼܝܼܠܹܗ|
    block |ܟܲܕܼ ܚܵܝ̈ܐܲܪ ܗ̄ܘ̣ܵܐ ܒܫܘܼܘܕܵܝ ܡ̇ܪܹܗ ܕܝܵܗܹ̇ܒܼ ܠܵܗ̇ ܠܹܗ ܀|
    block |܃ܫ̣ܠܸܡ ܡܸܢܝܵܢܵܐ ܕܲܫܢܲܝ̈ ܚܲܝܵܘ̈ܗܝ ܬܸܫܥܝܼܢ ܘܲܬܼܫܲܥ|
    block |ܘܡܲܠܸܠ ܥܲܡܹܗ ܒܝܲܕܼ ܓܸܠܝܵܢܵܐ ܕܢܸܓܼܘܙܿܪ ܒܸܣܪܹܗ ܀|
    block |܃ܢܦ݂ܲܠ ܥܲܠ ܐܲܦܘ̈ܗܝ ܥܲܒܼܕܵܐ ܘܲܣܓܸܕܼ ܩܕܼܵܡ ܥܵܒܼܘܿܕܹܗ|
    block |ܘܐܲܩܝܼܡ ܥܲܡܹܗ ܩܝܵܡܵܐ ܕܢܸܪܫܘܿܡ ܙܲܪܥܹܗ ܒܲܫܡܹܗ ܀|
    block |܃ܫܲܚܠܸܦ ܠܲܫܡܹܗ ܕܡܸܬܼܟܲܢܹܐ ܗ̄ܘ̣ܵܐ ܒܫܸܡ ܚܲܕܼ ܥܲܡܵܐ|
    block |ܘܲܩܪ̣ܵܝܗܝ ܒܲܫܡܵܐ ܕܡܸܬܼܦܲܫܲܩ ܗ̄ܘ̣ܵܐ ܐܲܒܼܵܐ ܕܥܲܡܡܹ̈ܐ ܀|
    block |܃ܥܲܡ ܫܘܼܚܠܵܦܵܐ ܕܫܲܚܠܸܦ ܘܲܩܪ̣ܵܝܗܝ ܐܲܒܼܵܐ ܕܥܲܡܡܹ̈ܐ|
    block |ܩܪ̣ܵܐ ܠܹܗ ܩܵܠܵܐ ܕܡܸܟܹܿܝܠ ܩܲܒܸܿܠ ܝܲܠܕܵܐ ܕܡܸܠ̇ܟܹܿܬ ܀|
    block |܃ܗܵܐ ܡܸܫܬܲܠܲܡ ܫܘܼܘܕܵܝ ܨܹܐܕܲܝܟ ܒܝܲܕܼ ܣܘܼܥܪ̈ܵܢܹܐ|
    block |ܘܝܵ̇ܗܒ ܐ̄ܢܵܐ ܠܵܟ ܒܪܵܐ ܡ̣ܢ ܛܲܝܒܿܘܼ ܠܒܲܪ ܡ̣ܢ ܛܲܟܼܣܵܐ ܀|
    block |܃ܗܵܐ ܡܪܵܓܸܿܐ ܐ̄ܢܵܐ ܦܲܓܼܪܵܟ ܡܝܼܬܼܵܐ ܘܝ̇ܵܗܒ ܙܲܪܥܵܐ|
    block |ܘܡܲܦܪܲܥ ܢܘܼܪܒܵܐ ܡ̣ܢ ܥܸܩܵܪܵܐ ܕܲܣܐܸ̣ܒܼ ܘܲܒܼܠ̣ܝܼ ܀|
  block
    block |܃ܡܒܲܝܲܐ ܐ̄ܢܵܐ ܠܵܗ̇ ܠܣܲܪܵܐ ܥܩܲܪܬܼܵܐ ܡ̣ܢ ܥܲܩܪܘܼܬܼܵܐ|
    block |ܘܡܲܩܨܲܚ ܐ̄ܢܵܐ ܠܵܗ̇ ܠܲܡܓܲܙܲܝܬܵܐ ܒܦܸܐܪܵܐ ܕܡܸܢܵܗ̇ ܀|
    block |܃ܡܲܥܒܲܪ ܐ̄ܢܵܐ ܠܹܗ ܠܚܸܣܕܵܐ ܕܦܲܓܼܪܵܗ̇ ܕܫܸܡ ܥܲܩܪܘܼܬܼܵܐ|
    block |ܘܝܵ̇ܗܹܒܼ ܐ̄ܢܵܐ ܠܵܗ̇ ܐܲܓܼܪܵܐ ܝܲܠܕܵܐ ܒܝܲܕܼ ܚܘܼܡܣܵܢܵܗ̇ ܀|
    block |܃ܫܠܸܡ̣ܘ ܫܘܼܘܕܝܹ̈ܐ ܘܫܲܪ̣ܘ ܡܘܼܠܟܵܢܹ̈ܐ ܕܲܠܘܵܬܼ ܥܲܩܪܹ̈ܐ|
    block |ܕܐܸܬܼ݂ܵܐ ܕܢܸܬܸܿܠ ܟܲܣܝܵܐ ܒܓܸܒܝܵܐ ܐܲܓܼܪܐ ܠܟܹܐܢܹ̈ܐ ܀|
    block |܃ܓܠ̣ܵܐ ܠܲܡ ܡ̇ܪܝܵܐ ܢܲܦܫܹܗ ܠܐܲܒܼܪܵܡ ܒܐܲܪܥܵܐ ܕܡܲܡܪܹ̈ܐ|
    block |ܘܗܘ̤ ܝܵ̇ܬܹܒܼ ܗ̄ܘ̣ܵܐ ܒܲܬܼܪܲܥ ܒܲܝܬܹܿܗ ܟܲܕܼ ܚ݂ܲܡ ܝܵܘܡ̇ܐ ܀|
    block |܃ܐܘܿ ܚܲܡܝܼܡܵܐ ܕܠܵܐ ܐܲܩܲܪܬܹܗ ܩܲܫܝܘܼܬܼ ܚܘܼܡܵܐ|
    block |ܘܫܵܛ̣ ܠܲܢܝܵܚܹ̈ܐ ܕܠܵܐ ܢܸܬܼܒܲܨܲܪ ܡ̣ܢ ܩܘܼܒܵܠܹܗ ܀|
    block |܃ܐܲܪܝܼܡ ܥܲܝܢܵܘ̈ܗܝ ܟܲܕܼ ܚܵܐܲܪ ܗ̄ܘ̣ܵܐ ܒܹܝܬܼ ܐܘܼܪ̈ܚܵܬܼܵܐ|
    block |ܕܢܸܓܼܡܘܼܪ ܚܘܼܒܹܿܗ ܒܝܲܕܼ ܡ̇ܙܘܿܢܵܐ ܠܘܵܬܼ ܕܲܣܢܝܼܩܝܼܢ ܀|
    block |܃ܚܙܵܬܼܵܐ ܚܕܲܬܵܐ ܚܙ̣ܵܐ ܐܲܒܼܪܵܗܵܡ ܕܡܲܠܝܵܐ ܬܲܗܪܵܐ|
    block |ܥܝܼܪܹ݁ܐ ܬܠܵܬܼܵܐ ܕܥܛܝܼܦܝܢ ܗ̄ܘ̣ܵܘ ܐܸܣܟܹܿܝܡ ܐ̄ܢܵܫܵܐ ܀|
    block |܃ܪܗܸܛ̣ ܟܲܕܼ ܚܕܹܐ ܘܲܢܦܲܠ̣ ܘܲܣܓܸܕܼ ܩܕܼܵܡ ܪ̈ܘܼܚܵܢܹܐ|
    block |ܘܐܲܦܝܼܣ ܐܸܢܘܿܢ ܕܢܸܓܼܡܘܿܪ ܚܘܼܒܹܿܗ ܒܲܢܝܵܚܲܝ̈ܗܘܿܢ ܀|
    block |܃ܫܸܡ ܒܪܘܿܝܵܐ ܩܪ̣ܵܐ ܨܹܐܕܲܝܗܘܿܢ ܒܝܲܕܼ ܓܸܠܝܵܢܹ̈ܐ|
    block |ܕܠܵܐ ܡ̇ܪܝ ܬܸܥܒܲܪ ܡ̣ܢ ܒܹܝܬܼ ܥܲܒܼܕܵܟ ܕܲܡܣܲܟܸܿܐ ܠܵܟ ܀|
    block |܃ܐܘܿ ܐܝܼܬܼܘܼܬܵܐ ܕܟܲܣܝܵܐ ܡ̣ܢ ܟܠ ܘܠܵܐ ܡܸܬܼܚܲܙܝܵܐ|
    block |ܕܲܓܼܠ̣ܵܬ̤ ܢܲܦܫܵܗ̇ ܠܘܵܬܼ ܐܲܒܼܪܵܗܵܡ ܒܐܸܣܟܹܿܝܡ ܐ̄ܢܵܫܵܐ ܀|
    block |ܐܘܿ ܙܲܕܿܝܼܩܵܐ ܕܲܫܘ̣ܵܐ ܕܢܸܚܙܹܐ ܐ̄ܪܵܙܵܢܵܐܝܼܬܼ ܀|
    block |ܠܡܸܠܬܹܗ ܕܐܲܒܼܵܐ ܕܲܥܬܼܝܼܕܼ ܕܢܸܠܒܲܫ ܦܲܓܼܪܵܐ ܕܐ̄ܢܵܫܵܐ ܀|
    block |܃ܬܵܬܼܵܐ ܥܲܠ̣ܘ ܗ̄ܘ̣ܵܘ ܠܒܹܝܬܼ ܐܲܒܼܪܵܗܵܡ ܒܝܲܕܼ ܐܸܣܟܹܿܡܵܐ|
    block |ܘܐܲܒܼܪܵܐ ܡܲܠܸܠ ܥܲܡ ܚܲܕܼ ܒܲܠܚܘܿܕܼ ܐܲܝܟ ܐܲܠܵܗܵܐ ܀|
    block |܃ܡܸܠܬܹܗ ܕܐܲܒܼܵܐ ܠܒܸܫ̣ ܐܸܣܕܹܿܡܵܐ ܐ̄ܪܵܙܵܢܵܐܝܼܬܼ|
    block |ܘܲܚܝ̣ܕܼܝܼ ܐܲܒܼܪܵܡ ܕܲܚ̣ܙܵܐ ܠܟܲܣܝܵܐ ܒܦܲܓܼܪܵܐ ܓܲܒܝܵܐ ܀|
    block |ܥܒ݂ܲܕܼ ܩܘܼܒܵܠܵܐ ܠܡܵܪܵܐ ܘܥܲܒܼ̈ܕܹܿܐ ܠܦܘܼܬܼ ܗܵܝ̇ ܕܲܚ̣ܙܵܐ܃|
  block
    block |ܘܐܲܢܝܼܚ ܐܸܢܘܿܢ ܒܠܲܚܡܵܐ ܘܡܲܝܵ̈ܐ ܐܲܝܟ ܡ̇ܐ ܕܲܣܒ݂ܲܪ ܀|
    block |܃ܘܐܵܦ ܪ̈ܘܼܚܵܢܹܐ ܚܵܘܝܼܘ ܨܹܐܕܼܵܘܗܝ ܐܲܝܟ ܛܘܼܝܵܒܹܗ|
    block |ܕܚܵܘܝܼܘ ܕܐܸܟܲܠ̣ܘ ܟܲܕܼ ܠܵܐ ܐܸܟܼܠ̣ܘ ܡܸܛܠ ܚܘܼܒܹܿܗ ܀|
    block |܃ܠܲܝܬܿ ܠܲܟܼܝܵܢܵܐ ܕܪ̈ܘܼܚܵܢܵܝܹܐ ܢܩܲܒܸܿܠ ܐܘܼܟܼܠܵܐ|
    block |ܘܠܵܐ ܡܸܬܿܬܿܪܣܹܝܢ ܫܡܲܝܵܢܵܝܹ̈ܐ ܒܐܲܪ̈ܥܵܢܵܝܵܬܼܵܐ ܀|
    block |܃ܠܚܘܼܒܹܿܗ ܕܐܲܒܼܪܵܡ ܐܲܢܝܼܘ ܒܐܘܼܟܼܠܵܐ ܕܚܵܘܝܼܘ ܕܐܸܟܲܠ̣ܘ|
    block |ܘܗܸܢ̣ܘܿܢ ܩܵܘܝܼܘ ܕܠܵܐ ܬܘܼܪܣܵܝܵܐ ܐܲܝܟ ܕܿܡܥ̇ܕܹܝܢ ܀|
    block |܃ܩܲܒܸܿܠ ܚܘܼܒܹܿܗ ܡ̇ܪܵܐ ܘܥܲܒܼ̈ܕܹܿܐ ܕܥܲܒܼܕܵܐ ܛܵܒܼܵܐ|
    block |ܘܦܲܪ̣ܥܘܼܗܝ ܐܲܓܼܪܵܐ ܒܲܛܢܵܐ ܘܚܲܠܕܵܐ ܕܠܵܐ ܒܲܟܼܝܵܢܵܐ ܀|
    block |܃ܠܙܲܒܼܢܵܐ ܗܵܢܵܐ ܬܸܗܦܘܼܟ ܨܹܐܕܲܝܟ ܡܲܠܸܠ ܥܲܡܹܗ|
    block |ܘܢܸܗܘܹܐ ܦܹܐܪܵܐ ܠܣܲܪܵܐ ܥܩܲܪܬܼܵܐ ܟܲܕܼ ܗܝ̤ ܚܲܝܵܐ ܀|
    block |܃ܩܲܒܸܿܠ ܚܘܼܒܹܿܗ ܘܝܲܗ̄ܒܼ݂ ܦܘܼܪܥܵܢܵܐ ܒܣܘܼܒܵܪ ܒܲܛܢܵܐ|
    block |ܘܲܓܼܠ̣ܵܐ ܘܒܲܕ݂ܿܩ ܬܒܲܥܬܼܵܐ ܕܒܼܝܼܫܹ̈ܐ ܕܕܼܵܫ̣ܘ ܛܘܼܟܵܣܵܘ̈ܗܝ ܀|
    block |܃ܓܥܵܬܼܵܐ ܕܲܣܕܼܘܿܡ ܘܲܕܼܥܵܡܘܿܪܵܐ ܥܸܠܲܬ̤ ܨܹܐܕܲܝ|
    block |ܐܸܚܘܿܬܼ ܐܸܚܙܸܐ ܐܸܢ ܐܲܝܟ ܫܸܡܥܵܐ ܗܘ̤ܵܐ ܣܘܼܥܪܵܢܵܐ ܀|
    block |܃ܐܘܿ ܝܵ̇ܕܲܥ ܟܠ ܕܲܛܥܝܼܢ ܚܘܼܒܹܿܗ ܠܥܲܣܩܘܼܬܼ ܓܸܢܣܲܢ|
    block |ܕܟܲܕܼ ܝܵ̇ܕܲܥ ܠܵܗ̇ ܠܒܼܝܼܫܘܼܬܼ ܝܲܨܪܲܢ ܡܬܿܗܸܐ ܠܪܘܼܓܼܙܹܗ ܀|
    block |܃ܓܠ̣ܵܐ ܠܹܗ ܠܐܲܒܼܪܵܡ ܕܢܘܼܪܵܐ ܡܲܡܛܲܪ ܥܲܠ ܡܲܪ̈ܚܹܐ|
    block |ܘܚܵܘܝܼ ܕܲܡܢܵܚ ܐܸܢ ܐܝܼܬܼ ܟܹܐܢܹ̈ܐ ܢܫܲܠܸܐ ܪܘܼܓܼܙܹܗ ܀|
    block |܃ܚ̣ܙܵܐ ܐܲܒܼܪܵܗܵܡ ܨܸܒܼܝܵܢ ܡ̇ܪܹܗ ܕܲܪܓܼܝܼܓܼ ܕܢܸܫܒܿܘܿܩ|
    block |ܘܲܒܼܥܵܐ ܘܐܲܦܝܼܣ ܕܐܸܢܗܘ̤ ܢܦܘܼܫ ܡ̣ܢ ܚܸܡܬܹܗ ܀|
    block |܃ܡܲܟܸܿܢ ܢܲܦܫܹܗ ܩܕܼܵܡ ܥܵܒܼܘܿܕܼܐ ܒܝܲܕܼ ܒܵܥܘܼܬܹܗ|
    block |ܕܲܚܙ̣ܵܐ ܟܝܵܢܹܗ ܕܲܙܥܘܿܪ ܕܲܢܦܝܼܣ ܥܲܠ ܫܘܼܒܼܩܵܢܵܐ ܀|
    block |܃ܩܲܒܸܿܠ ܡܸܢܹܗ ܒܵܥܘܼܬܼ ܚܘܼܒܹܿܗ ܐܲܟܼܡܵܐ ܕܐܲܦܝܼܣ|
    block |ܕܐܸܢ ܐܝܼܬܼ ܟܹܐܢܹ̈ܐ ܠܵܐ ܡܚܲܒܸܿܠ ܐ̄ܢܵܐ ܒܪܘܼܓܼܙܵܐ ܠܐܲܬܼܪܵܐ ܀|
    block |܃ܫܲܐܸܠ ܐܲܒܼܪܵܡ ܕܐܸܢ ܐܝܼܬܼ ܚܲܡܫܝܼܢ ܚܵ̇ܢܲܬܿ ܠܐܲܬܼܪܵܐ|
    block |ܘܲܢܚܸܬܼ ܥܲܡܹܗ ܗܵܘ̇ ܒܲܣܝܼܡܵܐ ܥܕܲܡ̇ܐ ܠܥܸܣܪܵܐ ܀|
    block |܃ܐܸܢ ܐܝܼܬܼ ܟܹܐܢܹ̈ܐ ܥܸܣܪܵܐ ܒܲܣܕܼܘܿܡ ܫܵܒܹ̇ܩ ܐ̄ܢܵܐ ܠܵܗ̇|
    block |ܘܟܲܕܼ ܝܵ̇ܕܲܥ ܗ̄ܘ̣ܵܐ ܕܠܲܝܬܿ ܐܸܠܵܐ ܚܲܕܼ ܐܸܡ݂ܲܪ ܕܐܸܢ ܐܝܼܬܼ ܀|
    block |܃ܚ̣ܙܲܩܘ ܪ̈ܘܼܚܵܢܹܐ ܡ̣ܢ ܨܹܝܕܼ ܐܲܒܼܪܵܡ ܘܐܸܬܼ݂ܵܘ ܠܲܣܕܼܘܿܡ|
    block |ܘܩܲܒܸܿܠ ܐܸܢܘܿܢ ܐ̄ܚܝܵܢܹܗ ܕܐܲܒܼܪܵܡ ܒܲܕܼܡܘܼܬܼ ܐܲܒܼܪܵܡ ܀|
    block |܃ܦܩ݂ܲܪܘ ܦܲܓܼܪ̈ܵܢܹܐ ܒܪܸܓܲܬܼ ܒܸܣܪܵܐ ܥܲܠ ܪ̈ܘܼܚܵܢܹܐ|
    block |ܕܲܚ̣ܙܵܘ ܐܸܢܘܿܢ ܕܲܥܛܝܼܦܝܼܢ ܗ̄ܘ̣ܵܘ ܫܲܠܗܹܒܼܝܼܬܼܵܐ ܀|
    block |܃ܒܗܵܕܹܐ ܬܢܘܲܝ ܫܲܕܲܪ ܐܸܢܘܿܢ ܗܵܘ̇ ܝܵ̇ܕܲܥ ܟܠ|
    block |ܕܢܸܗܘܘܿܢ ܣܵܗ̈ܕܹܿܐ ܒܒܼܝܼܫܘܼܬܼ ܐ̄ܢܵܫܵܐ ܕܚܲܒܸܿܠܘ ܛܲܟܼܣܵܐ ܀|
    block |܃ܘܕܲܣܥ̣ܵܐ ܣܲܓܿܝܼ ܟܝܵܢܵܐ ܫܝܼܛܵܐ ܘܚܲܒܸܿܠ ܐܘܼܪܚܹܗ|
    block |ܠܵܐ ܚܠܲܛ̣ ܛܵܒܼܵܐ ܪ̈ܲܚܡܹܐ ܒܪܘܼܓܼܙܹܐ ܟܲܕܼ ܕܵܢ ܐܸܢܘܿܢ ܀|
  block
    block |܃ܒܢܘܼܪܵܐ ܩܲܦܲܚ ܬܲܙܝܼܙܘܼܬܼܵܐ ܕܪܸܓܲܬܼ ܦܲܩܪܹ̈ܐ|
    block |ܘܥܲܒܼ݂ܕܹܿܗ ܠܐܲܬܼܪܵܐ ܬܲܚܘܝܼܬܼ ܪܘܼܫܥܵܐ ܕܐ̄ܢܵܫܵܐ ܕܐܲܡܪܲܚܘ ܀|
    block |܃ܦܲܨܲܚ̣ ܠܟܹܐܢܵܐ ܡ̣ܢ ܐܲܒܼܕܼܵܢܵܐ ܕܥܲܡ ܥܵܘܵܠܹ̈ܐ|
    block |ܘܚܵܘܝܼ ܪ̈ܲܚܡܵܘܗܝ ܒܚܲܕܼ ܕܐܸܬܼܦܲܠܲܛ ܕܪܵܚܹ̇ܡ ܐ̄ܢܵܫܵܐ ܗ̄ܘ̣ ܀|
    block |܃ܚܕܝܼ ܐܲܒܼܪܵܗܵܡ ܕܲܚܙ̣ܵܐ ܠܟܲܣܝܵܐ ܒܝܲܕܼ ܓܸܠܝܵܢܵܘ̈ܗܝ|
    block |ܘܟܲܕܼ ܥܲܦܪܵܢܵܐ ܗ̄ܘ̣ ܫ̣ܘܵܐ ܕܲܢܡܲܠܸܠ ܥܲܡ ܐܝܼܬܼܘܼܬܼܵܐ ܀|
    block |܃ܩܲܒܸܿܠ ܡ̇ܪܹܗ ܒܵܥܘܼܬܼ ܚܘܼܒܹܿܗ ܒܠܘܿܛ ܕܐܸܬܼܦܲܨܝܼ|
    block |ܘܒܲܝܲܐ ܢܲܦܫܹܗ ܘܝܲܗ̄ܒܼ ܠܹܗ ܐܲܓܼܪܵܐ ܒܲܛܢܵܐ ܘܝܲܠܕܵܐ ܀|
    block |܃ܫܠ̣ܡܘ ܫܘܼܘܕܵܝܹ̈ܐ ܘܫܲܪ̣ܘ ܡܘܼܠܟܵܢܹ̈ܐ ܘܒܸܛ̣ܢܲܬ̤ ܣܲܪܵܐ|
    block |ܘܝܸܠ̣ܕܲܬ̤ ܝܲܠܕܵܐ ܠܒܲܪ ܡ̣ܢ ܛܲܟܼܣܵܐ ܕܣܝܼܡ ܒܲܟܼܝܵܢܵܐ ܀|
    block |܃ܩܲܒܸܿܠܘ ܐܲܓܼܪܵܐ ܟܹܐܢܹ̈ܐ ܕܣܲܟܿܝܼܘ ܠܦܘܼܪܥܵܢ ܐܲܓܼܪܵܐ|
    block |ܘܝܲܗ̄ܒܼ݂ܘ ܬܵܘܕܿܝܼܬܵܐ ܠܩܵܠܵܐ ܕܪܲܓܿܝܼ ܗܲܕܵܡܲܝ̈ܗܘܿܢ ܀|
    block |܃ܒܐܝܼܣܚܵܩ ܩܲܒܸܿܠܘ ܡܘܼܠܟܵܢܲܝ̈ܗܘܿܢ ܟܹܐܢܹ̈ܐ ܥܲܩܪܹ̈ܐ|
    block |ܘܲܚ̣ܕܼܝܼܘ ܕܲܚ̣ܙܵܘ ܒܗܵܘ̇ ܩܲܪܝܼܒܼܵܐ ܠܗܵܘ̇ ܪܲܚܝܼܩܵܐ ܀|
    block |܃ܒܚܲܕܼ ܦܸܠܐܬܼܵܐ ܒܲܝܲܐ ܐܸܢܘܿܢ ܗܵܘ̇ ܝܵ̇ܕܲܥ ܟܠ|
    block |ܘܚܵܘܝܼ ܐܸܢܘܿܢ ܐܲܝܟ ܕܲܒܼܐ̄ܪܵܙܵܐ ܠܗܵܝ̇ ܕܲܥܬܼܝܼܕܵܐ ܀|
    block |܃ܚܠܵܦ ܨܸܒܼܝܵܢܵܐ ܕܲܦܪ̣ܫܘ ܚܲܕܼܥܘܼܗܝ ܐܲܝܟ ܕܠܡܵܪܵܐ|
    block |ܐܲܫܘܝܼ ܐܸܢܘܿܢ ܕܢܸܚܙܘܿܢ ܐ̄ܪܵܙܵܐ ܕܣܘܼܟܵܝ ܥܲܡܡܹ̈ܐ ܀|
    block |܃ܝܲܗ̄ܒܼ݂ ܦܘܼܪܥܵܢܵܐ ܠܨܸܒܼܝܵܢܲܝ̈ܗܘܿܢ ܕܲܡܓܲܝܼ̈ܙܲܝܵܐ|
    block |ܕܡܸܢܗܘܿܢ ܢܸܕܼܢܲܚ ܡܲܣܓܹܿܐ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܀|
    block |܃ܚ̣ܕܼܝܼܘ ܘܐܸܬܼܒܲܝܲܐ܁ ܕܲܚ̣ܙܵܘ ܣܲܒܼܪܵܐ ܕܠܵܐ ܡܸܬܿܕܲܓܲܠ|
    block |ܕܲܒܼܡܵܘ̈ܡ̇ܬܵܐ ܚܬܲܡ ܝܲܗ̄ܒܹ݂ܿܗ ܗܵܘ̇ ܕܐܸܫܬܵܘܕܲܝܼ ܀|
    block |܃ܐܵܦ ܪܹܫܝܼܬܼܵܐ ܕܫܘܼܡܠܲܝ ܐ̄ܪ̈ܵܙܹܐ ܕܲܠܘܵܬܼ ܟܹܐܢܹ̈ܐ|
    block |ܚܲܬܸܿܡ ܘܐܸܡ݂ܲܪ ܕܲܚܙ̣ܵܢܝ ܐܲܒܼܪܵܡ ܘܲܚܕܲܝܼ ܒܣܘܼܟܵܝ ܀|
    block |܃ܒܝܲܠܕܹܿܗ ܕܐܝܼܣܚܵܩ ܒܲܝܲܐ ܐܸܢܘܿܢ ܡ̣ܢ ܥܲܩܪܘܼܬܵܐ|
    block |ܘܐܲܥܸܠ ܐܸܢܘܿܢ ܐܲܝܟ ܕܲܒܼܟܼܘܼܪܵܐ ܒܐ̄ܪܵܙܵܐ ܕܕܸܒܼܚܹܗ ܀|
    block |܃ܩܪ̣ܵܐ ܠܲܡ ܡܵܪܝܵܐ ܐܲܒܼܪܵܡ ܐܲܒܼܪܵܐ ܒܝܲܕܼ ܓܸܠܝܢܵܐ|
    block |ܕܒܲܪ ܠܝܼܚܝܼܕܵܟ ܘܐܲܣܸܩܲܝܗܝ ܠܝܼ ܥܠܵܬܼܵܐ ܒܛܘܼܪܵܐ ܀|
    block |܃ܕܸܒܼܚܵܐ ܚܲܕܼܬܼܵܐ ܫܵܐܹ̇ܠ ܐ̄ܢܵܐ ܠܵܟ ܕܲܬܼܩܲܪܸܒܼ ܠܝܼ|
    block |ܕܝܵ̇ܕܲܥ ܐ̄ܢܵܐ ܠܹܗ ܠܚܘܼܒܵܟ ܕܲܠܘܵܬܼܝ ܕܠܵܐ ܡܸܬܿܕܿܓܲܠ ܀|
    block |܃ܠܵܐ ܐܸܫܬܵܘܚܲܪ ܥܲܒܼܕܵܐ ܛܵܒܼܵܐ ܒܦܘܼܩܕܵܢ ܡ̇ܪܹܗ|
    block |ܘܠܵܐ ܪܲܛ̣ܢ ܗ̄ܘ̣ܵܐ ܕܲܗ̣ܦܲܝܟ ܢܲܣܒܹܿܗ ܠܫܘܼܘܕܲܝ ܡܸܠܵܘ̈ܗܝ ܀|
    block |܃ܩܲܕܹܿܡ ܐܲܒܼܵܐ ܒܵܬܼܪ ܝܵܘܡ̇ܐ ܐܲܝܟ ܕܐܸܬܼܦܲܩܲܕܼ|
    block |ܘܛܲܝܸܒܼ ܩܲܝܣܹ̈ܐ ܠܝܲܩܕܵܐ ܕܲܒܼܪܹܗ ܒܫܲܦܝܘܼܬܼ ܠܸܒܵܐ ܀|
    block |܃ܬܠܵܬܵܐ ܝܵܘܡܝܼ̈ܢ ܢܲܓܼܕܹܿܗ ܩܵܠܵܐ ܕܢܸܪܕܹܿܐ ܒܐܘܼܪܚܵܐ|
    block |ܘܠܵܐ ܐܸܬܼܦܲܠܲܓܼ ܚܘܼܒܹܿܗ ܕܟܹܐܢܵܐ ܡ̣ܢ ܛܘܼܝܵܒܹܗ ܀|
  block
    block |܃ܓܠ̣ܵܐ ܘܚܵܘܝܼ ܠܹܗ ܕܘܼܟܲܬܼ ܕܸܒܼܚܵܐ ܗܵܘ̇ ܕܲܩܪ̣ܵܐ ܠܹܗ|
    block |ܘܲܫܒ݂ܲܩ ܒܥܲܒܼܕܵܘ̈ܗܝ ܘܲܕܼܒܲܪ ܠܲܒܼܪܹܗ ܐܲܝܟ ܨܸܒܼܝܵܢܹܗ ܀|
    block |܃ܢܣܲܒܼ ܣܲܟܝܼܢܵܐ ܘܢܘܼܪܵܐ ܘܩܲܝܣܹ̈ܐ ܠܛܘܼܝܵܒܼ ܕܸܒܼܚܵܐ|
    block |ܘܠܵܐ ܓܠ̣ܵܐ ܐ̄ܪܵܙܵܐ ܕܩܸܛܠܹܗ ܕܐܝܼܣܚܵܩ ܠܲܒܼܢܲܝ̈ ܒܲܝܬܹܿܗ ܀|
    block |܃ܩܵܘܝܼܘ ܥܲܒܼ̈ܕܹܿܐ ܒܗܵܕܹܐ ܬܸܢܘܲܝ ܒܲܫܦܘܿܠ ܛܘܼܪܵܐ|
    block |ܕܢܸܣܲܩ ܢܸܣܓܿܘܿܕܼ ܗܘ̤ ܥܲܡ ܛܲܠܝܵܐ ܘܢܸܦܢܹܐ ܢܹܐܬܹܐ ܀|
    block |܃ܡܲܠܸܠ ܕܸܒܼܚܵܐ ܥܲܡ ܕܵܒܼܘܿܚܹܗ ܝܲܠܕܵܐ ܠܐܲܒܼܘܼܗܝ|
    block |ܕܗܵܐ ܠܲܡ ܢܘܼܪܵܐ ܘܩܲܝܣܹܐ ܠܕܸܒܼܚܵܐ ܐܲܝܟܵܘ ܐܸܡܪܵܐ ܀|
    block |܃ܦܲܢܝܼ ܐܲܒܼܵܐ ܠܘܵܬܼ ܝܼܠܝܼܕܹܗ ܩܵܠܵܐ ܕܣܲܒܼܪܵܐ|
    block |ܕܐܲܠܵܗܵܝ ܢܸܚܙܹܐ ܘܲܢܛܲܝܸܒܼ ܠܹܗ ܐܸܡܪܵܐ ܠܕܸܒܼܚܵܐ ܀|
    block |܃ܒܲܝܲܐ ܠܲܒܼܪܹܗ ܒܣܘܼܟܵܝ ܡܪܹܗ ܕܠܵܐ ܬܸܟܼܪܸܐ ܠܹܗ|
    block |ܘܐܵܦ ܗܘ̤ ܩܲܒܸܿܠ ܕܠܵܐ ܡܸܬܿܕܲܓܲܠ ܦܸܬܓܼܵܡ ܐܲܒܼܘܼܗܝ ܀|
    block |܃ܒܢ̣ܵܐ ܠܲܥܠܵܬܵܐ ܘܲܣܕܲܪ ܩܲܝܣܹ̈ܐ ܘܦܲܟܼܪܹܗ ܠܕܸܒܼܚܵܐ|
    block |ܥܲܡ ܨܸܒܼܝܵܢܹܗ ܫܡܲܛ̣ ܣܲܟܿܝܼܢܵܐ ܠܡܸܟܿܣܹܗ ܠܲܒܼܪܹܗ ܀|
    block |܃ܐܘܿ ܪܸܥܝܵܢܵܐ ܕܐܲܝܼܪ ܚܘܼܒܹܿܗ ܥܲܡ ܗܲܕܵܡܹ̈ܐ|
    block |ܕܲܫܪ̣ܵܐ ܚܘܼܒܵܐ ܕܐܲܣܝܼܪܘܼܬܹܗ ܒܪܸܚܡܲܬܼ ܡܵܪܹܗ ܀|
    block |܃ܐܘܿ ܡ̇ܝܘܿܬܼܵܐ ܠܒܼܝܼܫ ܟܲܪܝܘܼܬܼܵܐ ܕܚܲܫܲܝ̈ ܒܸܣܪܵܐ|
    block |ܕܟܲܕܼ ܡܵܚܹ̇ܝܢ ܠܹܗ ܚܸܒܼܠܹ̈ܐ ܕܪ̈ܲܚܡܹܐ ܥܨܲܝ ܠܲܟܼܝܵܢܹܗ ܀|
    block |܃ܐܘܿ ܐܲܬܼܠܹܝܛܵܐ ܕܐܸܚܲܕܼ ܕܪܵܐ ܗܘ̤ ܥܲܡ ܢܲܦܫܹܗ|
    block |ܘܲܙܟܼܵܐ ܐܸܢܘܿܢ ܠܚܲܫܲܝ̈ ܦܲܓܼܪܵܐ ܒܚܹܝܠ ܪܸܥܝܵܢܹܗ ܀|
    block |܃ܬܗ݂ܲܪܘ ܥܸܠܵܝܹ̈ܐ ܒܚܘܼܡܣܵܢ ܢܲܦܫܹܗ ܕܟܼܵܗܵܢܵܐ ܚܲܕܼܬܵܐ|
    block |ܕܐܸܚܲܕܼ ܪ̈ܲܚܡܵܘܗܝ ܕܢܹܐܣܘܿܪ ܚܘܼܒܹܿܗ ܒܪܸܚܡܲܬܼ ܡ̇ܪܹܗ ܀|
    block |܃ܬܠ̣ܵܐ ܣܲܟܿܝܼܢܵܐ ܕܢܸܟܿܘܿܣ ܠܲܒܼܪܹܗ ܕܠܵܐ ܦܘܼܠܵܓܼܵܘ|
    block |ܘܲܟܼܠ̣ܵܝܗܝ ܩܵܠܵܐ ܕܠܵܐ ܒܵܥܹ̇ܐ ܐ̄ܢܵܐ ܕܸܒܼܚܵܐ ܕܐ̄ܢܵܫܵܐ ܀|
    block |܃ܩ̣ܪܵܐ ܠܹܗ ܡܵܪܝܵܐ ܐܲܒܼܪܵܡ ܐܲܒܼܪܵܡ ܡܲܠܸܠ ܥܲܡܹܗ|
    block |ܕܲܟܼܠܝܼ ܐܝܼܕܼܵܟ ܡ̣ܢ ܝܵܪܬܿܘܼܬܼܵܟ ܘܠܵܐ ܬܚܲܒܸܿܠܲܝܗܝ ܀|
    block |܃ܡܩܲܒܲܠ ܕܸܒܼܚܵܟ ܥܲܡ ܨܸܒܼܝܵܢܵܟ ܐܲܝܟ ܗܵܘ̇ ܕܲܕܼܒܼܝܼܚ|
    block |ܕܗܵܐ ܐܵܘܕܲܥܬܵܝܗܝ ܠܚܘܼܒܵܟ ܕܲܠܘܵܬܼܝ ܠܥܹܝܢ ܪ̈ܘܼܚܵܢܹܐ ܀|
    block |܃ܚܠܵܦ ܕܲܫܡ݂ܲܥܬܵܝܗܝ ܘܠܵܐ ܐܸܫܬܵܘܚܲܪ ܦܘܼܩܕܵܢܝ ܨܹܐܕܲܝܟ|
    block |ܢܸܗܘܸܐ ܙܲܪܥܵܟ ܒܲܕܼܡܘܼܬܼ ܚܵܠܵܐ ܕܒܲܣܦܵܪ ܝܲܡܵܐ ܀|
    block |܃ܕܠܵܐ ܟ̣ܠܲܬܿ ܠܲܒܼܪܵܟ ܡ̣ܢ ܣܲܟܿܝܼܢܵܐ ܕܢܸܗܘܹܐ ܕܸܒܼܚܵܐ|
    block |ܒܲܟܼܝܵܢܝ ܝܼܡܝܼܬܼ ܕܐܲܫܦܲܥ ܒܘܼܪ̈ܟܵܬܼܝ ܥܲܠܐ ܝܲܠ̈ܕܵܬܼܵܟ ܀|
    block |܃ܚܠܵܦ ܩܘܼܪܒܵܢܵܐ ܕܩܲܪܸܒܼ ܐܝܼܕܵܝ̈ܟ ܒܠܸܒܵܐ ܫܲܠܡܵܐ|
    block |ܒܵܟ ܐܵܣܲܪ ܐ̄ܢܵܐ ܫܲܝܢܵܐ ܕܲܣܕ݂ܲܩ ܥܒܼܵܪ ܦܘܼܩܕܵܢܵܐ ܀|
    block |ܠܵܐ ܗ̄ܘ̣ܵܐ ܕܸܒܼܚܵܐ ܕܐ̄ܢܵܫܵܐ ܪܵܓܼܢ̣ܝ ܕܲܬܼܩܲܪܸܒܼ ܠܝܼ܃|
  block
    block |ܗܵܝ̇ ܕܲܥܬܼܝܼܕܼܵܐ ܒܥܹ̇ܝܬܼ ܕܐܸܓܼܠܹܐ ܒܵܟ ܒܗܵܕܹܐ ܕܲܣܥ݂ܲܪܬܿ ܀|
    block |܃ܒܕܸܒܼܚܵܐ ܕܐ̄ܢܵܫܵܐ ܥܬܼܝܼܕܼ ܐ̄ܢܵܐ ܕܐܹܣܘܿܪ ܫܲܝܢܵܐ ܕܟܼܠܵܐ|
    block |ܘܩܲܕܿܡܹ̇ܬܼ ܨܵܪܹܬܼ ܒܕܸܒܼܚܵܐ ܕܲܒܼܪܵܟ ܡ̇ܘܬܹܿܗ ܕܚܲܒܿܝܼܒܼܝ ܀|
    block |܃ܒܪܵܟ ܐܸܢ ܡ̇ܐܹ̇ܬܼ ܠܵܐ ܦܵܪܲܥ ܠܵܗ̇ ܠܚܵܘܒܵܬܼ ܓܸܢܣܹܗ|
    block |ܒܹܪܝ ܕܡ̣ܢ ܙܲܪܥܵܟ ܫܸܪܹܐ ܒܡܵܘܬܹܿܗ ܫܘܼܠܛܵܢ ܡ̇ܘܬܵܐ ܀|
    block |܃ܚܲܕܼ ܢܵܣܹ̇ܒܼ ܐ̄ܢܵܐ ܡܸܢܹܗ ܕܙܲܪܥܵܟ ܒܫܘܼܠܵܡ ܙܲܒܼܢܹ̈ܐ|
    block |ܘܥܵܒܹ̇ܕܼ ܐ̄ܢܵܐ ܠܹܗ ܕܸܒܼܚܵܐ ܫܲܠܡܵܐ ܕܲܡܚܲܣܸܐ ܟܠ ܀|
    block |܃ܒܡܵܘܬܹܿܗ ܕܐܝܼܣܚܵܩ ܪܸܫܡܹ̇ܬܼ ܡ̇ܘܬܹܿܗ ܕܡܝܼܬܼ ܟܲܕܼ ܡܝܼܬܼ|
    block |ܕܡ̇ܐܹ̇ܬܼ ܐܵܦ ܗܘ̤ ܘܠܵܐ ܡܸܬܼܚܲܒܲܠ ܦܲܓܼܪܹܗ ܒܲܫܝܘܿܠ ܀|
    block |܃ܒܲܦܟܼܵܪ ܐܝܼܕܼܵܘ̈ܗܝ ܕܐܝܼܣܚܵܩ ܨܵܪܹܬܼ ܨܸܨܹ̈ܐ ܒܐܝܼܕܼܵܘ̈ܗܝ|
    block |ܗܵܪܟܵܐ ܒܐ̄ܪܵܙܵܐ ܘܬܲܡ̇ܢ ܒܩܘܼܫܬܵܐ ܒܗܘܿܢ ܒܲܥܒܼܵܕܹ̈ܐ ܀|
    block |܃ܠܐܝܼܣܚܵܩ ܦܲܟܼܪܹܗ ܚܘܼܒܵܐ ܘܪ̈ܲܚܡܹܐ ܕܡܸܛܠ ܡ̇ܪܹܗ|
    block |ܘܠܹܗ ܦܵܟܲܪ ܠܹܗ ܚܘܼܒܵܐ ܘܪ̈ܲܚܡܹܐ ܕܡܸܛܠ ܓܸܢܣܹܗ ܀|
    block |܃ܒܐܝܼܣܚܵܩ ܫܲܡ̣ܠܝܼܬܿ ܚܘܼܒܵܐ ܘܪ̈ܲܚܡܹܐ ܕܲܠܘܵܬܼ ܡ̇ܪܘܼܬܼܝ|
    block |ܘܒܹܗ ܡܚܵܘܹܐ ܐ̄ܢܵܐ ܥܘܼܬܼܪܵܐ ܘܚܘܼܒܵܐ ܕܲܠܘܵܬܼ ܟܠܵܐ ܀|
    block |܃ܒܐܝܼܣܚܵܩ ܨܵ̇ܟܹ̇ܬܼ ܬܲܚܘܝܼܬܼ ܡ̇ܘܬܹܿܗ ܘܢܘܼܚܵܡ ܚܲܝܵܘ̈ܗܝ|
    block |ܕܲܡܩܝܼܡ ܐ̄ܢܵܐ ܠܹܗ ܒܵܬܲܪ ܡ̇ܘܬܹܿܗ ܘܠܵܐ ܡܸܬܼܚܲܒܲܠ ܀|
    block |܃ܠܐܝܼܣܚܵܩ ܦܲܨܲܝܼ ܕܸܟܼܪܵܐ ܚܲܪܫܵܐ ܒܝܲܕܼ ܦܘܼܩܕܵܢܵܐ|
    block |ܘܗܘ̤ ܡܸܬܦܲܨܸܐ ܒܚܲܝܠܵܐ ܟܲܣܝܵܐ ܗܵܘ̇ ܕܥܵܡܲ݁ܪ ܒܹܗ ܀|
    block |܃ܪܹܫܵܐ ܕܚܲܝܹ̈ܐ ܥܒܲ̇ܕܿܬܵܟ ܐܲܒܼܪܵܡ ܗܵܪܟܵܐ ܘܬܲܡ̇ܢ|
    block |ܒܐ̄ܪܵܙܵܐ ܕܩܘܼܫܬܵܐ ܓܵܡܲ݁ܪ ܐ̄̇ܢܵܐ ܠܹܗ ܠܫܘܼܘܕܵܝ ܨܹܐܕܲܝܟ ܀|
    block |܃ܗܵܐ ܚܵܘܝܼܬܵܟ ܐ̄ܪܵܙ ܦܘܼܪܩܵܢܵܐ ܒܕܸܒܼܚܹܗ ܕܲܒܼܪܵܟ|
    block |ܕܚܲܕܼ ܕܵܒܲܚ ܐ̄ܢܵܐ ܒܫܘܼܠܵܡ ܙܲܒܼܢܹ̈ܐ ܠܦܘܼܪܩܵܢ ܟܠܵܐ ܀|
    block |܃ܗܵܐ ܝܸܗ̄ܒܹܿܬܼ ܠܵܟ ܕܸܒܼܚܵܐ ܚܲܪܫܵܐ ܓܡܘܿܪ ܨܸܒܼܝܵܢܵܟ|
    block |ܫܪܝܼ ܠܲܡܠܝܼܠܵܐ ܘܟܼܘܿܣ ܫܲܬܿܝܼܩܵܐ ܘܫܲܡܠܸܵܐ ܕܸܒܼܚܵܟ ܀|
    block |܃ܚܙ̣ܝܼ ܐܲܒܼܪܵܗܵܡ ܕܝܸܗ̄ܒܹܿܬܼ ܐܲܓܼܪܵܐ ܠܚܘܼܒܵܟ ܕܲܠܘܵܬܼܝ|
    block |ܕܐ̄ܪܵܙܵܐ ܕܟܲܣܝܼܬܼ ܡ̣ܢ ܥܸܠܵܝܹ̈ܐ ܓܠܹ̇ܝܬܼ ܚܵܘܝܼܬܵܟ ܀|
    block |܃ܕܙܲܪܥܵܟ ܐܲܒܼܪܵܡ ܥܬܼܝܼܕ ܐ̄ܢܵܐ ܕܐܸܠܒܲܫ ܒܲܕܼܡܘܼܬܼ ܢܲܚܬܵܐ|
    block |ܕܲܒܼܓܲܠܝܘܼܬܹܗ ܢܲܟܼܪܸܙ ܚܲܝܠܵܐ ܕܒܹܪܝ ܝܼܚܝܼܕܼܵܐ ܀|
  block
    block |܃ܒܝܲܕܼ ܨܸܒܼܝܵܢܵܐ ܥܵܡܲ݁ܪ ܐ̄ܢܵܐ ܒܹܗ ܒܪܹܫܝܼܬܼ ܙܲܪܥܵܟ|
    block |ܘܒܲܐܦܲܝ̈ ܬܲܪܥܵܐ ܕܦܲܓܼܪܹܗ ܣܵܓܹ̇ܕܼ ܟܠܢܵܫ ܠܲܟܼܝܵܢܝ ܀|
    block |܃ܗܵܐ ܩܲܒܸܿܠܬܹܿܗ ܠܕܸܒܼܚܵܐ ܕܐܝܼܕܲܝ̈ܟ ܥܲܡ ܨܸܒܼܝܵܢܵܟ|
    block |ܚܘܿܬܼ ܟܲܕܼ ܚܵܪܹܝܬܿ ܒܫܘܼܡܠܵܝ ܕܸܒܼܚܵܟ ܕܦܘܼܪܩܵܢ ܥܲܡܡܹ̈ܐ ܗ̄ܘ̣ ܀|
    block |܃ܐܲܪܝܼܡ ܐܲܒܼܪܵܡ ܥܲܝܢܵܘ̈ܗܝ ܘܲܚ̣ܙܵܐ ܕܸܟܼܪܵܐ ܒܛܘܼܪܵܐ|
    block |ܕܐܲܣܪܹܗ ܪܹܡܙܵܐ ܒܪܹܫ ܐܝܼܠܵܢܵܐ ܕܦܘܼܨܵܝ ܝܲܠܕܹܿܗ ܀|
    block |܃ܓ̣ܡܲܪ ܨܸܒܼܝܵܢܹܗ ܘܫܲܡܠܝܼ ܕܸܒܼܚܹܗ ܒܕܼܟܼܪܵܐ ܚܲܪܫܵܐ|
    block |ܘܲܚܕܼܝܼ ܕܲܚܙ̣ܵܐ ܩܘܼܫܬܼܵܐ ܒܐ̄ܪܵܙܵܐ ܕܫܲܡܸܫ ܐܝܼܕܼܵܘ̈ܗܝ ܀|
    block |܃ܒܗܵܢ ܣܘܼܟܵܝܵܐ ܚܲܕܼܝܼ ܐܸܢܘܿܢ ܛܵܒܼܵܐ ܠܟܹܐܢܹ̈ܐ|
    block |ܘܥܲܒ݂ܲܪ ܐܸܢܘܿܢ ܪܹܫ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ ܀|
    block |܃ܒܗܘܿܢ ܐܸܫܬܵܘܕܿܝܼ ܠܟܼܠ ܕܐܸܙܕܲܡܲܢܘ ܒܕܼܘܼܒܵܪ̈ܲܝܗܘܿܢ|
    block |ܕܒܲܐܝܟ ܕܒܲܠܡܹܐܢܵܐ ܡܢܝܼܚ ܨܹܐܕܲܝܗܘܿܢ ܠܐܲܝܠܹܝܢ ܕܲܠܐ̣ܝܼܘ ܀|
    block |܃ܝܲܩܲܪ ܐܢܘܿܢ ܒܝܲܕܼ ܡܘܼܠܟܵܢܹ̈ܐ ܕܲܥܬܼܝܼ̈ܕܼܵܬܼܵܐ|
    block |ܘܲܪܫܲܡ ܨܲܠܡܵܐ ܕܕܸܘܼܒܵܪ̈ܲܝܗܘܿܢ ܠܕܼܵܪܹ̈ܐ ܕܐܵܬܹ̇ܝܢ ܀|
    block |܃ܙܲܡܸܢ ܥܲܡܡܹ̈ܐ ܠܐܲܪܒܲܥ ܦܸܢ̈ܝܵܢ ܠܲܓܼܢܘܿܢܲܝ̈ܗܘܿܢ|
    block |ܕܢܹܐܬܼܘܿܢ ܢܸܚܕܿܘܿܢ ܪܘܼܚܵܢܵܐܝܼܬܼ ܒܲܣܡܵܟܲܝ̈ܗܘܿܢ ܀|
    block |܃ܫ̣ܘܵܐ ܐܲܒܼܪܵܗܵܡ ܕܢܸܗܘܹܐ ܪܹܫܵܐ ܒܡܲܠܟܿܘܼܬܼ ܪܵܘܡ̇ܐ|
    block |ܕܲܕܼܪܲܫ ܐܘܼܪܚܵܐ ܠܦܘܼܢܝܵ ܥܲܡܡܹ̈ܐ ܒܗܲܝܡܵܢܘܼܬܹܗ ܀|
    block |܃ܗܘ̤ܵܬܼ ܬܵܘܕܿܝܼܬܹܗ ܐܲܝܟ ܫܲܬܸܐ ܣܬܼܵܐ ܕܫܘܼܪܵܝ ܒܲܝܬܵܐ|
    block |ܘܒܹܗ ܐܸܫܬܲܟܼܠܲܠܘ ܚܘܼܒܵܐ ܘܣܲܒܼܪܵܐ ܘܗܲܝܡܵܢܘܼܬܼܵܐ ܀|
    block |܃ܕܣܲܝܒܲܪ ܟܹܐܢܵܐ ܥܲܩܪܘܼܬܼ ܦܲܓܼܪܹܗ ܘܠܵܐ ܐܸܬܼܦܲܠܲܓܼ|
    block |ܣܵܡ̣ܹܗ ܐܲܒܼܵܐ ܠܥܲܡܡܹ̈ܐ ܕܕܲܡܝܼܘ ܒܗܲܝܡܵܢܘܼܬܹܗ ܀|
    block |܃ܢܸܗܘܹܐ ܐܲܒܼܪܵܡ ܒܝܲܕܼ ܕܘܼܒܵܪ̈ܵܘܗܝ ܐܲܝܟ ܡܲܚܙܝܼܬܼܵܐ|
    block |ܘܢܸܚܙܹܐ ܢܲܦܫܲܢ ܕܕܲܠܡܵܐ ܣܲܢܝܵܐ ܒܥܵܘ̣ܠܵܐ ܟܲܣܝܵܐ ܀|
    block |܃ܢܸܙܪܘܿܥ ܒܐܲܪܥܵܐ ܕܗܲܝܡܵܢܘܼܬܹܗ ܣܲܒܼܪܵܐ ܘܚܘܼܒܵܐ|
    block |ܘܢܸܚܨܘܿܕܼ ܦܹܐܪܹ̈ܐ ܪ̈ܘܼܚܵܢܵܝܹܐ ܕܠܵܐ ܫܘܼܠܵܡܵܐ ܀|
    block |܃ܒܹܗ ܢܸܬܼܒܲܩܘܿܢ ܥܲܩܪܹ̈ܐ ܓܠܝܼܙܲܝ̈ ܡ̣ܢ ܡܘܼܠܟܵܢܵܐ|
    block |ܘܢܸܩܢܘܿܢ ܝܲܠܕܵܐ ܕܠܵܐ ܣܘܼܟܵܝܵܐ ܒܕܼܘܼܡܝܵܐ ܕܝܼܠܹܗ ܀|
    block |܃ܒܲܠܘܝܼܬܼ ܚܘܼܒܹܗ ܢܸܪܕܿܘܿܢ ܒܐܘܼܚܵܐ ܫܚܝܼܩܲܝ̈ ܥܘܼܡܪܵܐ|
    block |ܕܢܸܗܘܹܐ ܥܲܡܗܘܿܢ ܠܡܹܐܢܵܐ ܢܝܼܚܵܐ ܠܛܘܼܪ̈ܵܦܲܝܗܘܿܢ ܀|
    block |܃ܒܛܘܼܦܣܵܐ ܕܥܘܼܬܼܪܹܗ ܢܸܩܢܘܿܢ ܥܘܼܬܼܪܵܐ ܐܵܦ ܥܲܬܼܝܼܪܹ̈ܐ|
    block |ܘܢܸܗܘܘܿܢ ܥܲܡܹܗ ܒܢܲܝ̈ ܝܵܪܬܿܘܼܬܼܵܐ ܒܥܘܼܬܼܪܵܐ ܕܪܵܘܡ̇ܐ ܀|
    block |܃ܠܹܗ ܢܸܬܿܕܡܘܿܢ ܩܢܹܝܢ ܣܝܼ̈ܡܵܬܼܵܐ ܐܲܪ̈ܥܵܢܵܝܵܬܼܵܐ|
    block |܃ܘܢܸܩܢܘܿܢ ܥܲܡܹܗ ܫܡܲܝܵܢ̈ܝܵܬܼܵܐ ܕܠܵܐ ܡܸܫܬܲܪ̈ܝܵܢ|
    block |܃ܢܸܗܘܹܐ ܫܘܼܦܪܹܗ ܐܲܝܟ ܡܲܚܙܝܼܬܼܵܐ ܠܟܼܠ ܚܲܙܵܝܝܼ̈ܢ|
    block |ܘܢܸܩܢܘܿܢ ܚܘܼܒܵܐ ܠܘܵܬܼ ܡܸܣܟܹܿܢܹ̈ܐ ܒܡܵܙܘܿܢ ܙܲܒܼܢܵܐ ܀|
  block
    block |܃ܒܣܲܪܵܐ ܢܚܘܼܪ̈ܢ ܥܲܬܿܝܼܪ̈ܬܵܪܐ ܕܩܲܢ̈ܝܵܢ ܣܲܓܿܝܼ|
    block |ܕܟܲܕܼ ܩܲܢܝܵܐ ܗ̄ܘ̣ܵܬܼ ܒܐܝܼܕܹ̈ܝܗ̇ ܫܲܡܫܲܬ̤ ܠܪ̈ܘܼܚܵܢܵܝܹܐ ܀|
    block |܃ܡܘܼܟܵܟ ܢܲܦܸܫܵܗ̇ ܢܩܲܦܲܚ ܐܸܢܹܝܢ ܠܥܲܬܼܝܼܪ̈ܵܬܼܵܐ|
    block |ܕܠܵܐ ܚܲܠܸܦܬܹܗ ܠܚܝܘܼܒܹܿܗ ܕܠܲܒܼܪܵܡ ܒܥܘܼܬܼܪܵܗ̇ ܕܡܸܨܪܹܝܢ ܀|
    block |܃ܢܩܲܛܪܸܓܼ ܐܸܢܹܝܢ ܒܠܲܕܼ ܚܘܼܡܣܵܢܵܐ ܕܗܲܝܡܵܢܘܼܬܼܵܗ̇|
    block |ܠܦܲܟܿܝܼ̈ܗܵܬܼܵܐ ܕܫܵܐ̈ܠܵܢ ܝܲܠܕܵܐ ܠܫܹܐܕܹ̈ܐ ܛܲܡ̈ܐܹܐ ܀|
    block |܃ܡܸܬܼܚܵܐ ܕܲܫܢܹܝ̈ܗ̇ ܢܲܟܸܿܣ ܐܸܢܹܝܢ ܠܙܲܢܵܝܵ̈ܬܼܵܐ|
    block |ܕܲܠܡܵܐ ܫܢܲܝ̈ܢܵܐ ܢܸܣܒܲܬ̤ ܝܲܠܕܵܐ ܕܠܵܐ ܣܘܼܟܵܝܵܐ ܀|
    block |܃ܬܸܗܘܹܐ ܣܲܪܵܐ ܐܲܝܟ ܡܲܚܙܝܼܬܼܵܐ ܡܲܚܙܲܝܼܬܼܵܐ ܠܲܒܼ̈ܢܵܬܼ ܚܵܘܵܐ|
    block |ܘܲܢܚܘܼܪ̈ܵܢ ܒܵܗ̇ ܘܠܵܐ ܡܸܬܼܦܲܠ̈ܓܵܝܼܢ ܥܲܠ ܒܵܪܘܿܝܵܐ ܀|
    block |܃ܒܐܲܒܼܪܵܡ ܢܸܚܙܘܼܢ ܠܲܩܢܘܿܡܲܝ̈ܗܘܿܢ ܪ̈ܚܡܲܝ ܥܘܼܬܼܪܵܐ|
    block |ܕܦܲܪܢܸܣ ܥܘܼܬܼܪܹܗ ܘܡܲܟܸܟ ܢܲܦܫܹܗ ܐܲܝܟ ܡܸܣܟܹܿܢܵܐ ܀|
    block |܃ܢܸܗܘܘܿܢ ܟܹܐܢܹ̈ܐ ܒܕܼܘܼܒܵܪܲܝܗܘܿܢ ܨܲܠܡܹ̈ܐ ܓܠܲܝܵܐ|
    block |ܘܲܢܨܘܼܪ ܟܠܢܵܫ ܨܠܸܡ ܫܘܼܦܪܲܝܗܘܿܢ ܒܓܼܵܘ ܪܸܥܝܵܢܹܗ ܀|
    block |܃ܒܪܸܚܡܲܬܼ ܢܲܦܫܲܢ ܢܹܐܣܘܿܪ ܚܘܼܒܲܢ ܠܘܵܬܼ ܒܵܪܘܿܝܵܐ|
    block |ܕܢܸܬܸܿܠ ܐܲܓܼܪܵܐ ܠܗܲܝܡܵܢܘܼܬܲܢ ܥܲܡ ܫܲܪܝܼܪ̈ܵܘܗܝ ܀|
block |ܥܠ ܕܘܼܝܼܕ ܘܫܐܘܿ|
  block
    block |ܥܠ ܕܘܼܝܼܕ ܘܫܐܘܿ|
  block
    block |܀ ܢܗ܀ ܕܥܠ ܕܘܼܝܼܕ ܘܫܐܘܿܠ܀|
    block |ܬܘܼܒܼ ܕܝܼܠܹܗ ܟܲܕ ܕܝܼܠܹܗ܃|
    block |ܡܸܐܡܪܵܐ ܕܚܲܡܫܝܼܢ ܘܚܲܡܫܵܐ܀|
    block |ܕܲܥܒܝܼܕ ܠܹܗ ܥܲܠ ܕܵܘܝܼܕ ܘܫܵܐܘܿܠ܀|
  block
    block |܃ܠܘܝܼܬܵܐ ܦܐܝܼܬܼܵܐ ܕܕܘܼܒܵܪ ܟܐܢܹ̈ܐ ܐܫܟܚ ܪܸܥܝܵܢܝ|
    block |ܘܚܲܦܸܠ ܗܘ̤ ܠܹܗ ܠܡܚܙܲܩ ܥܲܡܵܗ̇ ܒܥܢܝܵܢ ܡܠܹ̈ܐ܁|
    block |܃ܚܙ̣ܵܐ ܕܬܪܝܼܨܵܐ ܐܘܪܚܵܐ ܕܥܡܠܹ̈ܐ ܕܪܲܥܝܼܢܲܗܘܿܢ|
    block |ܘܛܲܝܼܒܼ ܡܠܹ̈ܐ ܕܢܪܡܐ ܡܠܘܐܐ ܒܝܘܬܪ̈ܢܲܝܗܘܿܢ܁|
    block |܃ܠܢܝܼܫܵܐ ܕܡܲܠܟܵܐ ܚܙ̣ܵܐ ܕܡܕܡܝܢ ܒܕܘܼܒܪ̈ܲܝܗܘܿܢ|
    block |ܘܡܬܝܝ ܡܠܹ̈ܐ ܕܟܸܢܵܪܵ ܦܘܼܡܵܐ ܠܡܚܢܵܐ ܠܩܘܼܫܬܼܵܐ܁|
    block |܃ܒܸܐܘܪܚܵܐ ܕܩܘܼܫܬܵܐ ܚܙܲܩܘ ܬܓܪܹ̈ܐ ܕܡܠܲܬܼ ܩܘܼܫܬܵܐ|
    block |ܘܒܢܣܝܢܵܐ ܟܢܸܫܘ ܥ[ܘܼ]ܬܪܵܐ ܪܘܚܢܝܵܐ܁ ܡܲܬܼ|
    block |܃ܒܪܸܝܝ ܥܘܼܬܪܵܐ ܕܕܘܒܪ̈ܝܗܘܿܢ ܚܙܲܩܘ ܚܘܫܒܲܝ̈|
    block |ܕܢܸܚܙܘܿܢ ܫܘܼܦܪܵܐ ܕܢܨܚܢܲܝ̈ܗܘܿܢ ܕܠܡ̇ܢ ܕܡ̇ܝܢ܁|
    block |܃ܩܵܠ ܚܘܼܡܣܢܗܘܿܢ ܐܥܝܼܪ ܪܸܥܝܵܢܝ ܐܝܟ ܡ̣ܢ ܫܢܬܼܵܐ|
    block |ܡܦܩܸܬ ܕܐܸܚܙܹܐ ܕܐܲܝܟܵܢ ܙܟܝܢ ܐ̄ܢܫ̈ܐ ܠܚܲܫܹ̈ܐ܁|
    block |܃ܚܘܒܗܘܿܢ ܓܪܓܢܝ ܐܲܝܟ ܕܠܫܒܪܵܐ ܠܘܵܬܼ ܥܡܠܲܝ̈ܗܘܿܢ|
    block |ܘܲܒܼܥ̇ܝܬ ܕܐܹܨܘܿܪ ܨܠܸܡ ܫܘܼܦܪ̈ܲܝܗܘܿܢ ܒܣܡܵܐ ܕܡܠܬܝ܁|
    block |܃ܒܟܬܝܒ̈ܬܐ ܕܣܦܪ̈ܝ ܡܲܠܟܵܐ ܒܥ̇ܝܬ ܕܐܬܗܓܹܐ|
    block |ܘܚ̇ܙܝܬ ܚܘܩܵܐ ܕܪܫܝܼܡܵܐ ܒܹܗ ܬܫܥܝܼܬ ܡܲܠܟܹ̈ܐ܁|
    block |ܡܲܠܟܵܐ ܘܡܲܠܟܵܐ ܚܙܝܹ̇ܬ ܕܪܫܝܼܡܝܼܢ ܒܹܝܬ ܣܘܪ̈ܓܵܕܹܐ܁|
    block |ܘܡܫܓܢܲܝ ܗ̄ܘ̣ܵܬ ܛܒܼܥܵܐ ܕܫܡܵܐ ܚܲܕ ܡ̣ܢ ܚܲܒܼܪܹܗ܁|
    block |܃ܠܐܕܡ̇ܐ ܗ̄ܘ̣ܵܐ ܬܓܼܵܐ ܠܬܓܼܵܐ ܕܒܪ̈ܫܲܝܗܘܿܢ|
    block |ܘܠܵܐ ܫ̇ܠܸܡ ܗ̄ܘ̣ܵܐ ܫܒܼܛܵܐ ܠܫܒܼܵܛܐ ܕܠܒܼܝܼܟܼܝܼܢ ܗ̄ܘ̣ܵܘ܁|
    block |܃ܚܲܕ ܪܗ̇ܛ ܗ̄ܘ̣ܵܐ ܚܘܩܵܐ ܕܫܪܒܹܗ ܒܕܼܵܡ ܒܒ̈ܬܐ|
    block |ܘܚܲܕ ܡܟܼܪܸܙ ܗ̄ܘ̣ܵܐ ܫܸܡ ܫܘܼܠܛܢܹܗ ܐܝܟ ܛܥܘܢܵܐ܁|
    block |܃ܒܣܦܪܐ ܕܪܘܼܚܵܐ ܪܫܝܼܡ ܗ̄ܘ̣ܵܐ ܫܐܘܿܠ ܐܝܟ ܝܲܬܝܼܪܵܐ|
    block |ܘܗܦܟ ܪܡܙܵܐ ܩ̣ܪܝܗܝ ܬܲܩܢܵܐܝܼܬ ܘܲܠܚܵܝܗܝ ܠܲܫܡܹܗ܁|
    block |܃ܠܐ ܗ̄ܘ̣ܵܐ ܡܛܥܐ ܛܥܐ ܟܵܬܼܘܒܵܐ ܘܟܬܒܗ ܠܫܡܗ|
    block |܃ܗܘ̣ܝܘ̣ ܕܪܫܡܹܗ ܕܢܲܠܸܦ ܒܫܡܹܗ ܕܠܵܐ ܐ̄ܢܵܫ ܢܛܥܹܐ|
    block |ܐܬ̤ܐ ܣܡܹܗ ܒܹܝܬܼ ܐܘܪ̈ܚܸܬܼܵܐ ܕܚܘ̈ܩܹܐ ܕܪܘܼܚܵܐ܁|
    block |ܕܢܚܙܘܿܢ ܐ̄ܢܫ̈ܐ ܘܠܐ ܢܬܕܘܕܘܢ ܒܬܘܫܵܐ ܕܐܘܼܪܚܹܗ܁|
    block |܃ܒܕܦܵܐ ܕܣܦܪܐ ܨܪܗ ܠܨܠܡܹܗ ܕܡܲܠܟܵܐ ܪܲܦܝܵܐ|
    block |ܕܢܚܘܹܐ ܒܹܗ ܣܢܝܘܼܬ ܥܘ̣ܠܐ ܕܟܼܡܵܐ ܣܢܝܵܐ܁|
    block |܃ܒܪܸܫ ܣܘܪܓܕܵܐ ܕܓܒܼܝܘܬ ܡܲܠܪܹ̈ܐ ܪܫܡܹܗ ܠܫܐܘܿܠ|
    block |ܕܐܝܢܵܐ ܕܩ̇ܪܸܐ ܢܚܘܿܪ ܬܩܢܐܝܼܬ ܘܐܟܢ ܢܩܪܐ܁|
    block |܃ܒܚܘܩܐ ܕܬܪܝܢ ܟܬܒܼ ܓܒܼܝܘܬܗ ܕܕܘܝܼܕ ܢܟܼܦܵܐ|
    block |ܘܨܵܪ ܢܨܚ̈ܢܹܐ ܕܕܟܝܘܼܬ ܢܲܦܫܹܗ ܩܕܼܵܡ ܚܲܙܵܝܹ̈ܐ܁|
    block |܃ܪܡܙܵܐ ܟܣܝܵܐ ܡܫܲܚ ܠܬܪܝܗܘܿܢ ܟܲܕ ܠܵܐ ܛܲܥܐ|
    block |ܘܓܼܒܼܐ ܘܐܣܠܝܼ ܐܲܝܟ ܒܘܼܚܵܪܢܵܐ ܕܣܥܘ ܪܘܼܬܹܗ܁|
    block |܃ܓܒܼܵܐ ܟܲܕ ܝ̇ܕܥ ܣܘܼܥܪ̈ܢܲܝܗܘܿܢ ܥܕܠܵ ܢܸܗܘܘܿܢ|
    block |ܘܚܘܝܼ ܚܘܼܒܹܗ ܕܐܦ ܥܲܠ ܒܝܼܫܹ̈ܐ ܫܦܝܼܥ ܐܢ ܨ̇ܒܝܢ܁|
    block |܃ܒܫܐܘܿܠ ܚܘܝܼ ܕܟܼܡܵܐ ܣܢ̇ܐ ܠܒܝܼܫܘܼܬ ܝܲܨܪ݁ܐ|
    block |ܘܲܒܼܒܲܪ ܐܝܼܫܝ ܓܠ̣ܐ ܨܒܝܢܹܗ ܕܡܚܸܒܼ ܟܐܢܹ̈ܐ ܗ̄ܘ̣܁|
    block |܃ܠܫܐܘܿܠ ܥܘ̣ܠܗ ܐܣܠܝܼ ܘܲܫܕܵܝܗܝ ܡ̣ܢ ܡܲܠܟܘܼܬܼܵܐ|
    block |ܘܚܘܒܹܗ ܕܕܵܘܝܼܕ ܣܡ ܠܹܗ ܬܵܓܼܵܐ ܕܪܹܫܢܘܼܬܼܵܐ܁|
  block
    block |܃ܐܚܸܵܝܘܗܝ ܦܘܼܩܕܢܵܐ ܠܫܡܹܗ ܕܫܵܐܘܿܠ ܡ̣ܢ ܒܹܝܬܼ ܐܪ̈ܟܹܐ|
    block |ܘܟܬܲܒܼ ܕܘܵܝܼܕ ܥܒܸ̇ܕ ܕܝܼܢܵܐ ܥܘܠܐ ܚܠܦ܁|
    block |܃ܪܸܡܙܵܐ ܟܣܝܵܐ ܐܪܡܝܼ ܐܝܕܵܐ ܫܘܼܠܛܢܹܗ|
    block |ܘܒܡܘܡܬܐ ܚܲܬܸܡ ܕܪܓܼܐ ܕܪܫܢܘܼܬܹܗ܁|
    block |܃ܝܼܡܵܐ ܘܐܫܪ ܐܠܗ ܟܠܐ ܕܠܐ ܡܬܕܓܲܠ|
    block |ܕܟܘܪܣܝ ܕܘܝܼܕ ܠܥܲܠܡ ܢܬܩܢ ܕܠܐ ܫܘܼܠܡܵܐ܁|
    block |܃ܥܲܡ ܢܗܝܪܐ ܫܡܫܵܐ ܘܣܗܪܵܐ ܢܪܗܲܛ ܕܪܥܗ|
    block |ܘܠܵܐ ܢܬܥܘܟ ܡ̣ܢ ܝܘܼܒܠܵܐ ܕܫܸܡ ܡܠܡܘܼܬܼܵܐ܁|
    block |܃ܚܕܵܐ ܠܲܡ ܝܼܡܝܬ ܒܫܸܡ ܩܕܝܼܫܵܐ ܘܠܵܐ ܡܕܓܸܠ ܐ̄ܢܵܐ|
    block |ܕܥܲܡ ܐܡܒܢܘܼܬܼܝ ܢܡܠܟ ܕܘܝܼܕ ܘܙܪܥܵܐ ܕܡܸܢܹܗ܁|
    block |܃ܡܠܟܘܼܬ ܙܒܼܢܵܐ ܝܗܒ̣ ܐ̄̈ܢܵܐ ܠܹܗ ܐܲܝܟ ܪܗܒܼܘܢܵܐ|
    block |ܘܒܣܘܥܪ̈ܢܹܐ ܡܚܬܸܡ ܐ̄ܢܐ ܠܗ̇ ܒܫܘܼܠܡ ܙܒ̈ܢܐ܁|
    block |܃ܐܓܼܪܐ ܛܒܼܵܐ ܦܪܥ ܐ̄ܢ̇ܐ ܠܹܗ ܚܠܦ ܚܘܼܡܣܵܢܵܘ̈ܗܝ|
    block |ܡܠܟܘܼܬ ܙܒܼܢܵܐ ܘܡܲܠܡܘܼܬ ܪܘܡܵܐ ܕܠܐ ܡܸܫܬܪܝܵܐ܁|
    block |܃ܕܠܵܐ ܐܫܬܒܗܲܪ ܘܫܛ ܦܘܼܩܕܢܝ̈ ܒܲܕܡܘܼܬ ܫܐܘܿܠ|
    block |ܡܪܡܪܡ ܐ̄ܢܵܐ ܠܹܗ ܠܥܹܝܢ ܚܙܝ̈ܐ ܒܝܲܠܕܵܐ ܕܡܸܢܹܗ܁|
    block |܃ܠܵܐ ܝܵܗ̣ܒܢܐ ܫܡܲܝܵܐ ܘܐܲܪܥܵܐ ܠܲܡܕܒܼܵܪܘܼ|
    block |ܘܫܒܛܗ ܢܡܠܟ ܥܲܠ ܥܠܝ̈ܐ ܘܥܲܠ ܬܚܬܝܹ̈ܐ܁|
    block |܃ܒܫܡܵܐ ܕܐܝܼܬܘܼܬܝ ܡ̣ܢ ܫܘܼܪܝܵܐ ܡܫܘܬܸܦ ܐ̄ܢܵܐ ܠܹܗ|
    block |ܘܝܪܬܵܐ ܘܡܪܐ ܣܐܡ ܐ̄ܢܵܐ ܠܹܗ ܕܟܼܠ ܡܐ ܕܒܪܝ̇ܬܼ܁|
    block |܃ܡܘܠܟܵܢ ܚ̈ܝܐ ܩܒܸܠ ܕܘܝܼܕ ܒܪܸܫ ܡܲܠܟܿܘܼܬܹܗ|
    block |ܘܗܝܡܢ ܘܐܫܪ ܠܕܪ̈ܚܝܼܩܵܢ ܒܲܕ ܒܲܪ̈ܝܼܒܢ܁|
    block |܃ܒܝܲܕ ܓܠܝ̈ܬܐ ܚ̣ܙܵܐ ܟܣܝ̈ܬܐ ܕܠܵܐ ܡܬܚ̈ܙܝܵܢ|
    block |ܘܒܐܪ̈ܥܢܬ ܪܫܲܡ ܦܠܐܬܼ̈ܐ ܕܲܥܬܼܝܼܪ̈ܬܵܐ܁|
    block |܃ܒܬܢܘܵܝ ܕܐܓܼܪܐ ܕܲܬܝܼܪ̈ܬܵܐ ܣܲܝܒܲܪ ܥܡ̈ܠܹܐ|
    block |ܘܡܛܠ ܚܘܼܒܵܐ ܕܫܸܡ ܒܵܪܘܿܝܵܐ ܢܛܲܪ ܦܘܼܩܕܵܢܹ̈ܐ܁|
    block |܃ܫܡ̣ܥ ܕܐܠܵܗܵܐ ܐܠܗ ܟܠܐ ܗ̄ܘ̣ ܘܗܘ̤ ܢܲܩܸܢ ܟܠ|
    block |ܘܠܵܐ ܣܡ ܡܕܡ ܥܲܡ ܡ̇ܪܘܼܬܹܗ ܕܠܵܘ ܠܹܗ ܡܵܘܕܹܐ܁|
    block |܃ܡ̣ܢ ܦܘܼܩܕܢܵܐ ܐܠܗܝܵܐ ܝܠܦ ܐܝܼܬܘܼܬܹܗ|
    block |ܘܫܪܲܪ ܒܙܘܵܥܘ̈ܗܝ ܕܠܲܝܬ ܫܘܼܪܵܝܵܐ ܠܐܡܝܼܢܘܼܬܹܗ܁|
    block |܃ܒܢܵܡܘܲܣ ܪܘܼܚܵܐ ܡܸܬܗܓܹܗ ܗ̄ܘ̣ܵܐ ܠܠܲܝ ܐܝܼܡܵܡ|
    block |ܘܒܣܬܝܼܪ̈ܬܵܐ ܕܒܹܗ ܗ̇ܪܸܓ ܗ̄ܘ̣ܵܐ ܪܵܡܫܵܐ ܘܨܲܦܪܵܐ܁|
    block |܃ܒܚܠܒܼܵܐܐ ܕܡܸܠܵܘ̈ܗܝ ܡܬܬܪܣܹܐ ܗ̄ܘ̣ܵܐ ܐܲܝܟ ܝܲܠܘܼܕܵܐ|
    block |ܘܒܼܣܘ ܟܠܵܘ̈ܗܝ ܡܬܕܪܓ ܗ̄ܘ̣ܵܐ ܠܓܼܡܝܼܪܘܼܬܼܵܐ܁|
    block |܃ܐܝܟ ܡܚܙܝܼܬܼܵܐ ܩܒܝܼܥ ܗ̄ܘ̣ܵܐ ܟܠܫܵܥ ܩܕܼܵܡ ܪܸܥܝܵܢܹܗ|
    block |ܘܚ̇ܙܐ ܗ̄ܘ̣ܵܐ ܒܹܗ ܝܘܩܢܵܐ ܦܲܐܝܵܐ ܕܫܦܝܪ̈ܬ̇ܐ܁|
    block |܃ܒܪ̈ܓܼܫܹܐ ܕܠܒܲܪ ܚ̇ܙܐ ܗ̄ܘ̣ܵܐ ܒܹܗ ܐܪ̈ܥܢܝܵܬܼܵܐ|
    block |ܘܒܪܥܝܢܹܗ ܡܬܒܩܹܐ ܗ̄ܘ̣ܐ ܒܕܠܵܐ ܫܘܼܠܵܡ܁|
    block |܃ܒܚܘܼܒܹܗ ܨܝܼܕ ܗ̄ܘ̣ܵܐ ܨܠܸܡ ܐܬܘܼܬܐ ܕܠܵܐ ܪܘܼܟܒܵܐ|
    block |ܘܟܲܕ ܗ̤ܝ ܟܣܝܵܐ ܠܹܗ ܓܲܠܝܵܐ ܗ̣̄ܘܵܬܼ ܒܗܝܡܢܘܼܬܼܵܐ܁|
    block |܃ܒܗܝܡܢܘܼܬܼܵܐ ܡܬܒܩܹܐ ܗ̄ܘ̣ܵܐ ܒܕܠܵܐ ܓܲܠ̈ܠܝܵܢ|
    block |ܘܣܝ̈ܡܵܢ ܗܘ̣̈ܝ ܠܹܗ ܐܝܟ ܗܘ̇ ܕܗܘ̣̈ܝ ܒܝܲܕܼ ܣܘܥܪ̈ܢܹܐ܁|
    block |܃ܐܝܟ ܕܒܨܒܥܵܐ ܡܚܵܘܹܐ ܗܘ̣ܐ ܠܹܗ ܠܚܝܹܠ ܒܵܪܘܿܝܵܐ|
    block |ܕܚ̣ܙܵܘ ܐ̄ܢܫܐ ܠܐܠܗ ܟܠܐ ܒܝܲܕ ܬܘܼܩܢܵܘ̈ܗܝ܁|
    block |܃ܡ̣ܢ ܫܬܝܼܩܹ̈ܐ ܡܲܠܸܦ ܗ̄ܘ̣ܵܐ ܠܵܗ̇ ܠܲܡܠܝܼܠܘܼܬܼܵܐ|
    block |ܕܚܘܪܘ ܦܪ̈ܘܿܫܹܐ ܒܪܗܛܵܐ ܚܲܪ ܫܵܐ ܘܗܒܼܘ ܬܸܫܒܘܿܚܬܵܐ܁|
    block |܃ܒܫܦܝܘܼܬ ܩܠܹܗ ܡܙܝܼܥ ܗ̄ܘ̣ܵܐ ܟܢܫܹ̈ܐ ܕܫܡܝ̈ܢܹܐ|
    block |ܠܡܦܪܲܥ ܫܘܒܼܚܵܐ ܠܚܲܝܠܵܐ ܕܚܲܝܸܠ ܠܲܩܢܘܿܡܲܝ̈ܗܘܿܢ܁|
    block |ܡܠܝܼ̈ܠܹܐ ܘܚܪ̈ܫܹܐ ܙܡܸܢ ܘܩܪܵܐ ܠܬܘܕܝܼܬ ܟܲܣܝܐ܁|
    block |ܐܲܝܟ ܚܝܒܹܵܐ ܕܲܢܣܲܒܼܘ ܚܝܹܐ ܘܚܵܒܼܘ ܬܘܕܝܼܬܼܵܐ܁|
  block
    block |܃ܒܩܵܠ ܬܘܼܕܝܼܵܬܐ ܡܥܝܼܕ ܗ̄ܘ̣ܵܐ ܠܵܗ̇ ܠܫܒܪܘܼܬܼ ܐ̄ܢܫܵܐ|
    block |ܘܡ̣ܢ ܡܵܪ̈ܬܐ ܡܕܪܓܼ ܗ̄ܘ̣ܵܐ ܠܵܗ̇ ܠܘܬ ܪ̈ܡܬܼܵܐ܁|
    block |܃ܒܟܼܢܵܪ ܡ̈ܠܐ ܪܟܸܒܼ ܩ̈ܠܐ ܠܡܦܪܲܥ ܫܘܼܒܼܚ̈ܐ|
    block |ܕܢܨܘܼܬ ܟܠܢܵܫ ܒܝܲܕܼ ܩܪ̈ܢܬܵܐ ܒܘܼܕܵܩ ܐܪ̈ܙܹܐ܁|
    block |܃ܒܘܡܝܼܪ̈ܬܵܐ ܡܚܬܚܸܬ ܗ̄ܘ̣ܵܐ ܠܗܘܿܢ ܐܝܟ ܕܒܠܩܛܐ|
    block |ܘܟܸܢ ܡܪܡܸܐ ܗ̄ܘ̣ܵܐ ܡܨܝܼܕܬܵܐ ܕܚ̈ܝܹܐ ܥܲܠ ܫܡܘܿܥܵܘ̈ܗܝ܁|
    block |܃ܒܢܫܒܹ̈ܐ ܕܪܘܼܚܵܐ ܨܐܕ ܗ̄ܘ̣ܵܐ ܠܹܗ ܠܥܲܡܵܐ ܥܲܛܠܵܐ|
    block |ܘܚ̇ܒܫ ܗ̄ܘ̣ܵܐ ܠܹܗ ܠܓܼܵܘ ܡ̣ܢ ܚܸܣ̈ܢܹܐ ܕܡܠܲܬܼ ܚ̈ܝܹܐ܁|
    block |܃ܦܓܘܼܕ̈ܐ ܕܚܘܼܒܵܐ ܡܪܡܹܐ ܗ̄ܘ̣ܵܐ ܠܹܗ ܠܒܲܥܪܝܼܪܵܝܵܐ|
    block |ܘܡܛܟܸܣ ܗ̄ܘ̣ܵܐ ܪܗܛܵܐ ܕܙܘܥܵܘ̈ܗܝ ܡ̣ܢ ܣܢܝ̈ܬܐ܁|
    block |܃ܐܝܟ ܗܢܝܘܟܐ ܪܟܝܼܒ ܗ̄ܘ̣ܵܐ ܩܠܹܗ ܥܲܠ ܟܠ ܦܘܼܡܝܼ̈ܢ|
    block |ܘܡܪܗܸܛ ܗ̄ܘ̣ܵܐ ܠܗܘܿܢ ܒܐܘܼܪܚܵܐ ܫܦܝܼܬܵܐ ܕܫܸܡ ܒܵܪܣܘܿܝܵܐ܁|
    block |܃ܦܐܹܐ ܗ̄ܘ̣ܵܐ ܩܵܠܹܗ ܟܲܕ ܡܲܟܼܪܸܙ ܗ̄ܘ̣ܵܐ ܒܐܕܢܲܝ̈ ܟܠܢܵܫ|
    block |ܘܫܡܥܘ ܗܕܐ ܟܠܟܼܘܿܢ ܥܡܡܹ̈ܐ ܘܨܘܼܬܘ ܦܬܓܡܲܝ̈܁|
    block |܃ܒܢܝܪܐ ܕܚܘܼܒܵܐ ܪܓܼܝܼܓ ܗ̄ܘ̣ܵܐ ܕܢܹܐܣܘܿܪ ܠܟܼܠܗܘܿܢ ܥܲܡܡܹ̈ܐ|
    block |ܕܢܗܘܘܿܢ ܦܠܚܝܼܢ ܬܚܹܝܬ ܡܪܘܬܼܵܐ ܕܚܝܼܕ ܒܵܪܘܿܝܵܐ܁|
    block |܃ܒܙܝܢܵܐ ܕܪܘܚܵܐ ܡܬܬܲܫ ܗ̄ܘ̣ܵܐ ܠܘܼܩܒܼܵܠ ܛܘܥܝܝ|
    block |ܟܲܕ ܣܬܪ ܗ̄ܘ̣ܵܐ ܫܸܡ ܚܢܦܘܼܬܵܐ ܘܒܼܢܐ ܫܪܵܪܵܐ܁|
    block |܃ܛܢܢܵܐ ܠܒܝܼܫ ܗ̄ܘ̣ܵܐ ܐܲܝܟ ܫܪܝܢܵܐ ܕܚܲܕ ܒܵܪܘܿܝܵܐ|
    block |ܘܡܬܟܬܲܫ ܗ̄ܘ̣ܵܐ ܥܲܡ ܐܠܗܹ̈ܐ ܕܬܩܢܘ ܐ̄ܢܫ̈ܐ܁|
    block |܃ܒܩܵܠ ܦܬܓܡܵܘ̈ܗܝ ܡܦܪܣܹܐ ܗ̄ܘ̣ܵܐ ܠܗܘܿܢ ܠܕܠܵܐ ܐܲܠܵܗ|
    block |ܟܕ ܐܡ̇ܪ ܗ̄ܘ̣ܵܐ ܕܩܢܹܝܢ ܘܠܲܝܬ ܐܲܠܵܗܵܐ ܒܘܝܢܵܐ܁|
    block |܃ܒܟܼܠ ܬܟܬܘܫܲܝܼ̈ܢ ܗܘ̤ ܙ̇ܟܐ ܗ̄ܘ̣ܵܐ ܒܟܸܣܝܵܐ ܘܓܸܠܝܵܐ|
    block |ܘܥܲܠ ܟܠ ܐܠܗ ܡܫܬܥܠܹܐ ܗ̄ܘ̣ܵܐ ܒܫܸܡ ܒܵܪܘܿܝܵܐ܁|
    block |܃ܒܟܼܠ ܐܬܪ̈ܘܵܢ ܡ̣ܬܡܥܲܠ ܗ̄ܘ̣ܵܐ ܚܹܝܠ ܙܟܘܬܹܗ|
    block |ܘܒܟܼܠ ܥܡܡܝܼ̈ܢ ܡܬܬܢܹܐ ܗ̄ܘ̣ܵܐ ܢܸܨܚܵܢ ܥܲܡܠܵܘ̈ܗܝ܁|
    block |܃ܚܲܕ ܗ̄ܘ̣ ܒܠܚܘܿܕ ܗ̄ܘ̣ܵܐ ܘܐܒܸܝܠ ܥܲܠ ܢܸܨܚܵܢ̣ܵܘ̈ܗܝ|
    block |ܘܣܐܵܐ ܕܐ̄ܢܫܵܐ ܕܠܵܐ ܗܲܢܝܼܝܼ ܠܹܗ ܢܨܚܵܢ ܐ̄ܢܫܵܐ܁|
    block |܃ܚܲܫܵܐ ܠܒܝܼܫ ܗ̄ܘ̣ܵܐ ܠܘܼܩܵܒܼܵܠ ܫܘܼܦܪ̈ܵܘܗܝ ܕܡܲܠܟܵܐ ܓܲܒܼܝܵܐ|
    block |ܟܲܕ ܚ̇ܙܐ ܗ̄ܘ̣ܵܐ ܕܢ̇ܨܚ ܚܘܼܒܹܗ ܘܙ̇ܟܐ ܠܟܼܠܢܵܫ܁|
    block |܃ܛܢܵܢܵܐ ܕܪܘܓܼܙܵܐ ܠܒܝܼܫ ܡܪܘܕܵܐ ܠܘܼܩܒܼܵܠ ܕܵܘܝܼܕ|
    block |ܘܦܪ̈ܣܹܐ ܨܢܝܼ̈ܥܹܐ ܨܒܼܵܐ ܕܢܪܒܸܒܼ ܐܲܝܟ ܕܥܲܠ ܐܝܼܘܿܒܼ܁|
    block |܃ܠܗܵܠ ܐܣܪܝܼܦ ܗ̄ܘ̣ܵܐ ܢܘܼܪܵܐ ܕܪܘܓܼܙܵܐ ܒܩܸܢܝܵܢ ܟܹܐܢܵܐ|
    block |ܕܕܼܵܡ ܢܫܡܲܥ ܗ̄ܘ̣ܵܐ ܩܵܠ ܨܘܚ̈ܝܬܐ ܡ̣ܢ ܙܕܝܼܩܵܐ܁|
    block |܃ܗܪܟܵܐ ܦܚܵܐ ܨܠ̣ܐ ܠܹܗ ܠܐܪܵܐ ܡܪܸܗܒ ܥܡܡܹ̈ܐ|
    block |ܕܐܢܗ̤ܘ ܕܢܸܦܠ ܡܪܝܼܡ ܗ̄ܘ̣ܵܐ ܩܠܹܗ ܥܲܠ ܙܕܝܼ̈ܩܹܐ܁|
    block |܃ܩܪܵܒܼܵܐ ܟܲܣܝܵܐ ܐܝܬ ܗ̄ܘ̣ܵܐ ܟܠܢܵܫ ܠܘܼܩܒܼܵܠ ܟܹܐܢܵܐ|
    block |ܘܪܒܘܼ ܦܚ̈ܝܢ ܡܥܡܩ ܛ̇ܡܪ ܕܐܝܟܵܢ ܢܙܟܹܐ܁|
    block |܃ܢܟܼܠܐ ܒܝܼܫܵܐ ܪܟܸܒܼ ܒܝܼܫܵܐ ܥܲܠ ܒܲܪ ܐܝܼܫܲܝ|
    block |ܘܨܕܗ ܠܢܫܒܼܵܐ ܦܐܐ ܒܚܙܬܵܐ ܒܕܡܘܼܬ ܐܵܕܼܵܡ܁|
    block |܃ܠܩܛܐ ܪܓܼܝܼܓܐ ܚܘܝܹܗ ܠܢܸܫܪܵܐ ܩܲܠܝܼܠ ܓܸܦܹ̈ܐ|
    block |ܘܫܒܲܩ ܪܘܡܗ ܘܲܢܚܸܬ ܠܐܲܪܥܵܐ ܕܢܣܲܒܼ ܐܘܟܼܠܵܐ܁|
    block |܃ܪܓܲܪܐ ܫܒܬܹܗ ܠܡܠܟܵܐ ܫ̇ܒܐ ܠܥܡܡܹ̈ܐ|
    block |ܘܐܝܟ ܓܲܠܘܝܵܐ ܢܦܲܩ ܘܐܫܬܥܒܲܕ ܠܙܠܝܼܠܘܼܬܵܐ܁|
    block |܃ܒܓܘ ܥܡܪܬܐ ܕܙܠܝܼܠܘܼܬܐ ܚܒܼܫܹܗ ܛܪܘܢܵܐ|
    block |ܕܠܐ ܬܘܼܒ [ܢܫܲܘ̣ܠ] ܚܝܠܘ̈ܬܹܗ ܒܩܵܠ ܙܟܘܬܹܗ܁|
    block |܃ܒܐܠܥܵܐ ܪܦܝܼܬܵܐ ܦܪܪܹܗ ܘܫܕܵܝܗܝ ܐܝܟ ܕܒܙܝܢܵܐ|
    block |ܘܐܚܲܕ ܒܐܦܵܘ̈ܗܝ ܬܪܲܥ ܟܘܼܚܕܵܐ ܕܠܵܐ ܢܬܦܠܲܛ܁|
    block |ܒܗ̇ܝ ܫܫܠܬܵܐ ܕܐܪܡܝܼ ܒܐܕܵܡ ܦܟܪܹܗ ܠܟܹܐܢܵܐ܃|
  block
    block |ܘܐܲܝܟ ܕܒܼܦܐܪܵܐ ܚܲܬܚܸܬ ܚܨܪܹܗ ܒܫܘܦܪܵܐ ܕܐܲܦܹ̈ܐ܁|
    block |܃ܒܦܹܐܪܵܐ ܩܲܛܠܹܗ ܠܡܲܠܟܵܐ ܕܐܡܸܠܟ ܒܪܫܝܼܬ ܒܐܪܥܵܐ|
    block |ܘܒܚܘܬܚܬܹ̈ܐ ܣܲܚܦܹܗ ܠܕܵܝܼܕ ܒܗܘܬܵܐ ܕܥܘ̣ܠܵܐ܁|
    block |܃ܪܓܼܝܼܓ ܗ̄ܘ̣ܵܐ ܐܕܵܡ ܘܦܐܹܐ ܕܘܝܼܕ ܥܲܠܠܐ ܢܚܛܘܢ|
    block |ܘܐܲܣܠܝܼ ܐܢܘܿܢ ܒܝܼܫܵܐ ܒܫܟܼܠܹܗ ܠܦܐܚ̈ ܡ̣ܢ ܟܠ܁|
    block |܃ܢܚ̈ܬܐ ܕܥܘ̣ܠܵܐ ܠܐܒܸܫ ܐܢܘܿܢ ܠܡܠܟܹ̈ܐ ܪ̈ܓܼܝܓܹܐ|
    block |ܘܟܬܡ ܐܸܢܘܿܢ ܒܪܓܲܬܼ ܐܘܼܟܼܠܵܐ ܘܪܓܬ ܦܓܼܪܐ܁|
    block |܃ܣܡܵܐ ܕܡܘܬܼܵܐ ܡܕܟ ܒܐܘܼܟܼܠܵܐ ܘܪܓܲܬܼ ܦܓܼܪܵܐ|
    block |ܘܐܫܩܝܼ ܐܢܘܿܢ ܬܛܪܐ ܕܠܚܝܼܵܐ ܕܡܲܪܝܼܪܘܼܬܹܗ܁|
    block |܃ܟܣܐ ܨܚܢܵܐ ܡܙܓ ܒܚܛܝܼܬܼܵܐ ܘܝܗ̣ܒ ܠܹܗ ܠܕܵܘܝܼܕ|
    block |ܘܐܫܬܼܝܼ ܡܢܗ ܘܛܥ̣ܐ ܗܵܘܢܹܗ ܚܲܟܝܼܡ ܡ̣ܢ ܟܠ܁|
    block |܃ܐܲܝܟ ܕܠܫܒܼܪܵܐ ܚܲܬܚ̣ܬ ܢܓܼܕܹܗ ܠܘܵܬܼ ܦܘܪܓܝܵܐ|
    block |ܘܨܠܵܐ ܦܚܵܐ ܩܕܵܡ ܒܒ̈ܬܹܗ ܘܨܕܹܗ ܒܥܲܝܢܵܘ̈ܗܝ܁|
    block |܃ܥܲܝܢܵܐ ܪܦܐܝܼܬܼܵܐ ܚܙܬ̤ ܦܲܐܝܘܼܬܼܵܐ ܕܪ̈ܓܫܲܝ ܦܓܼܪܐ|
    block |ܘܐܨܕܬ̤ ܥܝܬܼܵܐ ܒܸܣܪܢܝܬܼܵܐ ܒܒܸܣܪܵܐ ܟܢܵܬܹ̇ܗ܁|
    block |܃ܒܣܪܵܐ ܠܒܸܣܪܵܐ ܡܬܪܲܓܼܪܲܓܼ ܗ̄ܘ̣ܵܐ ܒܪܓܲܬܼ ܒܸܣܪܵܐ|
    block |ܘܒܼܕܡܘܼܬ ܟܦܢܵܐ ܡܬܝܐܲܒ ܗ̄ܘ̣ܵܐ ܕܢܹܐܟܼܘܿܠ ܦܐܪܐ܁|
    block |܃ܟ̇ܦܢܐ ܕܥܝܢܹ̈ܐ ܫܚ̇ܩ ܗ̄ܘ̣ܵܐ ܠܹܗ ܠܕܘܝܼܕ ܢܲܟܦܵܐ|
    block |ܘܡܬܦܪܲܣ ܗ̄ܘ̣ܵܐ ܕܐܲܝܟܵܢ ܡܢܲܠܹܐ ܪܓܲܬܼ ܚܨܪܹܗ܁|
    block |܃ܝܲܨܪܵܐ ܕܠܓܼܵܘ ܪܡ̇ܙ ܗ̄ܘ̣ܵܐ ܠܵܗ̇ ܠܥܲܝܢܵܐ ܕܲܠܒܲܪ|
    block |ܕܚܘܪܝ ܘܐܬܒܩܝ ܕܟܼܡܐܗܲܢܝܼ ܐܘܼܟܼܠܐ ܕܒܸܣܪܵܐ܁|
    block |܃ܥܝܢܵܐ ܒܥܲܝܢܐ ܨܕܝܼܕܵܐ ܗ̄ܘ̣ܵܬ ܕܠܵܐ ܣܲܒܼܥܘܼܬܼܵܐ|
    block |ܘܗܲܢܝܼܝܼ ܗ̄ܘ̣ܵܐ ܠܵܗ̇ ܕܬܘܼܒܼ ܬܸܬܒܲܩܹܐ ܠܡܓܼܡܪ ܚܘܪܗ̇܁|
    block |܃ܪܓܲܬ ܦܓܼܪܐ ܫܒܬܗ̇ ܠܥܲܝܢܵܐ ܐܲܝܟ ܕܚܵܘܵܐ|
    block |ܘܠܵܐ ܣܒܼܥܐ ܗ̄ܘ̣ܵܬ ܠܡܚܪ ܒܐܦܹ̈ܐ ܐܲܝܟ ܕܒܸܦܐܪܵܐ܁|
    block |܃ܚܵܘܵܐ ܒܦܐܪܐ ܬܲܡܝܼܗܵܐ ܗ̄ܘ̣ܵܬ ܕܟܼܡܵܐ ܗܲܢܝܼܝܼ|
    block |ܘܥܝܢܹܗ ܕܕܘܝܼܕ ܒܪܓܼܫܲܝ ܦܓܹܪܐ ܕܟܼܡ̇ܐ ܪܓܼܝܼܓܝܼܢ܁|
    block |܃ܦܐܪܵܐ ܒܐܘܟܼܠܹܗ ܠܚܵܝܗܝ ܡ̣ܢ ܚܵܘܵܐ ܠܦܘܼܩܕܵܢ ܟܲܣܝܵܐ|
    block |ܘܫܘܼܦܪܵܐ ܕܐܦ̈ܐ ܣܡܹܝܗ ܠܕܵܘܝܼܕ ܡ̣ܢ ܒܘܼܝܵܢܵܐ܁|
    block |܃ܠܲܝܬ ܗ̄ܘ̣ܵܐ ܡܕܼܡ ܕܲܦܐܐ ܠܚܵܘܵܐ ܡ̣ܢ ܗ̇ܘ ܦܲܐܪܵܐ|
    block |ܘܠܵܐ ܠܒܸܿܪ ܐܝܼܫܲܝ ܣܝܼܡ ܗ̄ܘ̣ܵܐ ܫܘܼܦܪܵܐ ܕܦܚ̇ܡ ܠܕܗ̇ܝ܁|
    block |܃ܚܲܕ ܗ̄ܘ̣ ܦܲܚܵܐ ܕܨܕ ܠܬܿܪܝܗܘܿܢ ܠܪܲܘܝܼܕ ܘܲܠܗ̇ܝ|
    block |ܠܕܘܝܕ ܒܐܦܵܐ ܘܠܗ̇ܝ ܠܐܦܹ̈ܐ ܕܦܓܪܵܐ ܘܦܓܼܪܵܐ܁|
    block |܃ܢܨܵܐ ܨܢܝܥ̇ܐ ܚܙܵܐ ܦܵܪܚܬܐ ܕܪܓܲܬܼ ܐܘܟܼܠܵܐ|
    block |ܘܟܼܡܸܢ ܒܐܪܥܵܐ ܘܨܕܗ̇ ܡ̣ܢܫܠܝ ܒܚܵܘܪܵܐ ܣܢܝܵܐ܁|
    block |܃ܝܵܘܢܵܐ ܫܒܪܬܵܐ ܫܘܢܲܬ̤ ܕܬܣܒܼ ܐܘܟܼܠܵܐ ܠܟܲܪܣܗ̇|
    block |ܘܣܢܵܐܐ ܐܘܫܛ ܕܒܼܩܵܐ ܕܥܵܘܼܠܵܐ ܘܲܡܪܲܛ ܓܸܦܝܹ̈ܗ̇܁|
    block |܃ܣܠܸܩ ܒܲܪ ܐܝܫܲܝ ܠܡܬܒܩܝܘܼ ܒܦܐܝܘܼܬܼ ܐܲܪܥܵܐ|
    block |ܘܣܡ ܡܪܘܕܵܐ ܩܕܵܡ ܒܵܒܵܬܹ̈ܗ ܚܙ̣ܬܵܐ ܪܦܝܼܬܵܐ܁|
    block |܃ܪܦܝܹܗ ܠܝܨܪܹܗ ܡ̣ܢ ܚܝܼܨܘܼܬܼܵܐ ܕܪܚܡܲܬܼ ܩܘܼܫܬܼܵܐ|
    block |ܘܐܣܪܹܗ ܠܗܘܢܹܗ ܒܐܦ̈ܐ ܕܐܸܠܥܵܐ ܪܦܝܬ ܦܓܼܪܵܐ܁|
    block |܃ܠܵܐ ܐܬܒܩܝܼ ܟܕ ܚ̇ܐܪ ܗ̄ܘ̣ܵܐ ܕܒܡܢ ܚ̇ܐܪ|
    block |ܘܠܵܐ ܐܬܥܗܲܕ ܠܗ̇ܝ ܒܲܪܬ ܩܥܵܐ ܕܠܐ ܬܸܬܼܪܓܼܪܓܼ܁|
    block |܃ܛܥ̣ܐ ܚܟܡ̈ܬܗ ܗ̇ܘ ܟܼܢܪܐ ܙܡ̇ܪ ܩܘܼܫܬܼܵܐ|
    block |ܘܫܲܪܝܼ ܢܩ̇ܫ ܒܡܸܢܝ̈ ܦܓܼܪܐ ܝܩܝܼܪ ܪ̈ܓܼܫܹܐ܁|
    block |܃ܫܲܚܠܸܦ ܩܵܠܹܗ ܐܒܘܿܒ ܪܘܼܚܵܐ ܚܠܹܐ ܢܥܡ̈ܬܐ|
    block |ܘܪܟܸܒܘ ܩ̈ܠܹܐ ܒܸܣܪ̈ܢܵܝܹܐ ܡܠܹܝܢ ܟܲܪ ܝܘܼܬܼܵܐ܁|
    block |܃ܪܵܓܼ ܘܐܬܝܥܢ ܠܕܠܵܐ ܕܝܼܠܹܗ ܣ̇ܢܐ ܠܥܘ̣ܠܵܐ|
    block |ܘܫܪ̣ܐ ܣܝܓܼܵܐ ܕܣܡ ܢܵܡܘܿܣܵܐ ܒܐܲܦܲܝ̈ ܝܲܥܢܹ̈ܐ܁|
    block |܃ܐܪܚܐ ܕܘܝܼܕ ܫܪܐ ܨܝܼܕ ܕܵܘܝܼܕ ܕܠܵܐ ܒܲܟܝܵܕܵܐ|
    block |ܘܚܣ ܥܲܠ ܕܝܼܠܹܗ ܘܥܠܒܼ ܠܕܐ̄ܚܪܝܢ ܘܩܲܪܒܼ ܠܐ̄ܚܪܹܝܢ܁|
  block
    block |܃ܫܕܲܪ ܐܝܬܝܼ ܢܩܝܵܐ ܕܥܠܕܹܗ ܡܲܠܟܵܐ ܟܹܐܢܵܐ|
    block |ܘܥܒܼܕܗ̇ ܕܒܼܚܵܐ ܠܥܘ̣ܠܵܐ ܢܟܝܼܠܵܐ ܕܫ̣ܪܐ ܨܐܕܵܘܗܝ܁|
    block |܃ܐܟܠ ܕܘܝܼܕ ܥܡ ܢܟܘܠܐ ܐܘܟܼܠܵܐ ܕܥܘ̣ܠܵܐ|
    block |ܘܐܥܢܝܼ ܢܦܫܹܗ ܥܲܡ ܣܵܩܘܿܪܵܐ ܒܫܩܝܵܐ ܨܚܵܢܵܐ܁|
    block |܃ܨܐܕ ܥܲܡܡܹ̈ܐ ܒܢܫܒܼܵܐ ܕܪܘܼܚܵܐ ܕܠܵܐ ܡܸܬܦܣܲܡ|
    block |ܨܕܝ̈ܗܝ ܥܝܢܵܘ̈ܗܝ ܒܢܫܒܹ̈ܐ ܪ̈ܦܝܵܐ ܕܒܢܲܝ̈ ܒܲܝܬܹܗ܁|
    block |܃ܡܪܡܐ ܦܓܘܕܹ̈ܐ ܕܲܟܼܢܝܼܟܼܘܼܬܼܵܐ ܒܦܘܡ ܙܲܠܝܼ̈ܠܹܐ|
    block |ܐܲܙܸܠ ܢܲܦܫܹܗ ܒܚܘܪܵܐ ܣܢܝܵܐ ܕܪܓܲܬܼ ܒܸܣܪܵܐ܁|
    block |܃ܡܚܬܸܡ ܛܘܼܣܵܐ ܕܫܵܘܬܦܘܼܬܼܵܐ ܒܛܒܼ̈ܥܹܐ ܕܡܸܠܵܘ̈ܗܝ|
    block |ܠܚܵܝܗܝ ܒܲܚܵܝܪܹܗ ܠܐܪܡܝܼ ܐܝܼܕܵܐ ܕܨܒܼܥܵܐ ܕܪܘܼܚܵܐ܁|
    block |܃ܡܚܬܡ ܐ̄ܢܫܐ ܕܠܵܐ ܐ̄ܢܵܫ ܢܥܠܘܿܒܼ ܠܟܢܘ̈ܬܹܗ|
    block |ܫܢܝܼ ܬܚܘܡܵܐ ܕܣܵܡ ܒܪܘܿܝܵܐ ܒܟܼܝܵܢ ܐ̄ܢܫܵܐ܁|
    block |܃ܟ̇ܐܹܐ ܒܝܲܥ̈ܢܹܐ ܕܠܵܐ ܢܬܬܢܚܘܢ ܥܲܠ ܕܐ̄ܚܪ̈ܢܐ|
    block |܃ܫܡܲܪ ܝܨܪܹܗ ܠܥܠܘܿܒܘܼܬܵܐ ܕܢܫܒܲܝ̈ ܚܲܒܼܪ̈ܘܗܝ|
    block |܃ܥܲܝܢܵܐ ܫܦܝܼܬܼܵܐ ܕܒܵܗ̇ ܚ̇ܙܝܢ ܗ̄ܘ̣ܵܘ ܐ̄ܢܫ̈ܐ ܠܟܲܣܝܵܐ|
    block |ܚܫܟܲܬ̤ ܡ̣ܢܫܠܝ ܘܐܸܡ[܁܁܁]ܟ ܚܸܫܟܵܐ ܥܲܠ ܚܙ̈ܝܹܐ܁|
    block |܃ܩܵܠ ܫܝܦܘܵܪܐ ܕܡܡܠܠ ܗ̄ܘ̣ܵܐ ܫܸܡ ܐܝܼܬܘܼܬܼܵܐ|
    block |ܒܛܸܠ ܢܗܡ̈ܬܹܗ ܘܠܵܐ ܨܵܬܼܘ ܐ̄ܢܫܐ ܡܥܬܼ ܚܲܝܹ̈ܐ܁|
    block |܃ܡܦܫܸܩ ܩ̈ܐܐ ܕܣܬܝܼܪ̈ܬܵܐ ܠܠ̇ܐ ܝܼܕܥܬܼܵܐ|
    block |ܚܪܸܫ ܒܘܝܢܹܗ ܘܠܵܐ ܐܸܣܟܲܬ ܣܘܥܪܵܢ ܢܦܫܹܗ܁|
    block |܃ܨܡܚܵܐ ܦܐܝܵܐ ܕܡܚܘܹܐ ܗ̄ܘ̣ܵܐ ܫܒܝܼܠ ܟܐܢܘܼܬܼܵܐ|
    block |ܛܦܛܸܦ ܘܕܥܟ ܘܲܒܛܸܠ ܪܗܛܹܗ ܕܨܝܕ ܟܹܐܢܘܼܬܼܵܐ܁|
    block |܃ܡܠܚܵܐ ܕܝܗܒܬ̤ ܛܥܡܵܐ ܚܠܝܵܐ ܠܕܦܟܝܼܗܝܼܢ|
    block |ܦܟܗܬ̤ ܘܗܘܬ̤ ܐܝܟ ܦܪ̈ܝܗܹܐ ܕܠܵܐ ܐܬܡܕܲܟܘ܁|
    block |܃ܩܢܝܵܐ ܕܪܘܚܵܐ ܕܪܬܒ ܗ̄ܘ̣ܵܐ ܒܹܗ ܣܦܪܵܐ ܡܗܝܼܪܵܐ|
    block |ܐܘܚܕ ܢܦܫܹܗ ܒܐܝܕܵܐ ܕܝܲܨܪܗ ܠܡܟܬܲܒܼ ܒܕܝܵܐ܁|
    block |܃ܡܥܝܼܪ ܪ̈ܘܚܢܹܐ ܒܩܵܠ ܢܥܡ̈ܬܹܗ ܠܡܸܙܡܲܪ ܫܘܼܒܼܚܵܐ|
    block |ܕܡܟ ܒܚܛܝܼܬܼܵܐ ܘܛܒܥܘ ܪ̈ܓܫܵܘܗܝ ܒܫܢܬܼܵܐ ܕܥܘ̣ܠܵܐ܁|
    block |܃ܡܙܡܢ ܚܪ̈ܫܹܐ ܠܵܘܵܬܼ ܬܵܘܕܝܼܬܼܵܐ ܕܐܠܗ ܟܠܐ|
    block |ܒܛܸܠ ܟܢܪܹܗ ܘܦܣܩ ܥܘ̣ܠܵܐ ܠܡܢܲܝ̈ ܙܵܘܥܵܘ̈ܗܝ܁|
    block |܃ܚܠܚܨ ܒܩܪ̈ܒܐ ܘܙ̇ܟܐ ܠܡܲܠܟܹ̈ܐ ܘܒ̇ܐܙ ܥܡܡܹ̈ܐ|
    block |ܚܒܼ ܡ̣ܢ ܐܸܠܥܵܐ ܪܦܝܬ̤ ܚܲܝܠܵܐ ܘܫܝܛܲܬ̤ ܓܘܼܫܡܵܐ܁|
    block |܃ܐܓܘܢܣܛܵܐ ܕܡܬܢܨܲܚ ܗ̄ܘ̣ܵܐ ܒܟܼܠܝܼܠ ܥܲܡܠܵܘ̈ܗܝ|
    block |ܚܣܢܹܗ ܠܚܨܪܹܗ ܢܕܫܗ̇ ܒܐܪܥܵܐ ܠܓܢ̄ܒܪܘܼܬܹܗ܁|
    block |܃ܐܚܲܕܼ ܕܲܪܐ ܥܲܡ ܪ̈ܘܚܢܹܐ ܘܥܲܡ ܦܓܼܪ̈ܢܹܐ|
    block |ܐܚܕܗ ܥܘ̣ܠܐ ܘܦܟܼܪ ܘܫܕܝܗܝ ܐܝܟ ܕܠܫܝܼܛܵܐ܁|
    block |܃ܢܘܣܵܐ ܕܟܝܵܐ ܕܪܘܼܚ ܓܠܝܢܹ̈ܐ ܠܐܗ̈ܝܹܐ|
    block |ܛܡܵܐ ܢܦܫܹܗ ܒܩܩܝܵܐ ܨܲܚܢܵܐ ܕܡܥܝܼܢ ܚܒܼܪܹܗ܁|
    block |܃ܓܘܼܪܝܵܐ ܕܐܪܝܵܐ ܕܩܛܠ ܐܪܝܵܐ ܘܦܫܚ ܕܐܹܒܵܐ|
    block |ܙܵܥ ܡ̣ܢ ܐܦ̈ܐ ܕܚܝܘܼܬ ܫܸܢܵܐ ܕܡܟܝܟ ܢܝܼܒ̣ܗ̇܁|
    block |܃ܐܪܝܵܐ ܘܕܐܒܼܐ ܠܵܐ ܐܙܝܼܥܘܼܗܝ ܡ̣ܢ ܬܘܼܟܼܠܢܹܗ|
    block |ܘܕܒ̇ܐ ܕܫܝܢܵܐ ܢܗܡܬ̤ ܡ̣ܢܫܸܠܝ ܘܲܪܥܸܠ ܡܸܢܵܗ̇܁|
    block |܃ܪܓ ܒܲܪ ܐܝܫܲܝ ܘܡܲܠܝܼ ܝܲܨܪܹܗ ܪܓܲܬ ܦܓܼܪܹܗ|
    block |ܘܫܪܝܼ ܗ̇ܪܓ ܒܲܫܟܝܼܪ̈ܵܬܵܐ ܕܠܵܐ ܦܐܝ̈ܢ ܠܹܗ܁|
    block |܃ܚܙܵܐ ܕܐܬܦܣܝܼ ܚܨܪܹܗ ܟܲܣܝܵܐ ܒܒܛܢܹܗ ܓܲܠܝܵܐ|
    block |܃ܘܫܪܝܼ ܡܪܟܸܒ ܦܘܼܪ̈ܣܹܐ ܨܢܝܼ̈ܥܹܐ ܕܡܘܥܝܼܢ ܩܸܛܥܵܐ|
    block |܃ܫܒܲܩ ܥܢܝܢܐ ܕܪ̈ܘܚܢܝܵܬܼܵܐ ܕܥ̇ܢܐ ܗ̄ܘ̣ܵܐ ܒܹܗ|
    block |ܘܲܐܥܢܝܼ ܢܲܦܫܹܗ ܠܡܸܩܪܵܐ ܒܣܸܦܪܹܗ ܕܩ̇ܛܠ ܐ̄ܢܫܵܐ܁|
    block |܃ܣܦܪܵܐ ܢܟܼܝܐܐ ܟܬܲܒܼ ܠܹܗ ܒܝܼܫܵܐ ܥܲܠ ܚܘܫܒܵܘ̈ܗܝ|
    block |ܘܫܪܝܼ ܗ̇ܓܐ ܐܝܟ ܗܸܕܝܘܛܵܐ ܒܕܠܵܐ ܦ̈ܐܝܵܢ܁|
    block |܃ܒܚܘܩܐ ܦܬܝܠܐ ܕܪܒܐ ܢܟܝܼܠ̇ܐ ܢܟܝܼܠܵܐ ܡܬܗܓܹܐ ܗ̄ܘ̣ܵܐ|
    block |ܟܕ ܒ̇ܥܐ ܠܡܨ ܛܲܢܵܥܘܼ ܠܡܐ ܫܲܕ ܠܲܕܡܵܐ܁|
  block
    block |܃ܩܕ̣ܵܐ ܘܐܫܬܪܲܪ ܒܟܬܝܼܒ̈ܬܹܗ ܕܡܨܚ ܙܹܐܦܵܐ|
    block |ܘܝܼܠܦ ܐܵܦ ܗܘ̤ ܠܡܠܒܟ ܩܢܝܵܐ ܟܕ ܒܐܝܼܬ܁|
    block |܃ܒܢܟܼܠܵܐ ܫܲܕܲܪ ܐܲܝܟ ܓܼܵܫܘܿܫܵܐ ܠܘܵܬܼ ܒܲܪ ܒܲܝܬܹܗ|
    block |ܘܩ̣ܪܵܝܗܝ ܨܐܕܵܘܗܝ ܒܐܣܟܹܝܡ ܚܘܼܒܵܐ ܟܕ ܡܲܛܥܹܐ ܠܹܗ܁|
    block |܃ܚܙ̣ܵܐ ܐܘ ܪܝܼܵܐ ܢܟܼܠܐ ܕܛܫܐ ܠܓܼܘ ܡ̣ܢ ܡܸ̈ܠܹܐ|
    block |ܘܛܲܫܝܼ ܐܵܦ ܗܘ̤ ܚܨܪܐ ܕܠܸܒܹܗ ܒܐܸܣܟܹܝܡ ܡܸ̈ܠܹܐ܁|
    block |܃ܫܡ̣ܥ ܕܦܩ̣ܕ ܠܹܗ ܡܲܠܟܵܐ ܕܢܹܐܙܲܠ ܢܚܕܐ ܒܒܲܝܬܹܗ|
    block |ܘܫܵܛ ܠܢܚ̈ܝܹܐ ܒܐܸܣܟܹܝܡ ܚܘܼܒܵܐ ܕܠܘܵܬܼ ܡܵܪܹܗ܁|
    block |܃ܠܵܐ ܠܲܡ ܚܲܝܲܝ̈ܟ ܡܲܠܟܵܐ ܛܵܒܲܐ ܘܡܠܟܵܐ ܒܐܢܵܐ|
    block |ܕܠܵܐ ܡܚܠܦ ܐ̄ܢܵܐ ܚܘܒܵܟ ܪܒܵܐ ܙܒܼܢܵܐ܁|
    block |܃ܚܙ̣ܵܐ ܒܲܪ ܐܝܫܲܝ ܕܙܟܼܐ ܒܥܕܗ ܠܗ ܦܟ̈ܬܹܗ|
    block |ܘܩܛܲܪ ܐ̄ܪܙܵܐ ܥܲܡ ܚܘܫܒܵܘ̈ܗܝ ܠܡܟܬܒܼ ܥܘ̣ܠܵܐ܁|
    block |܃ܠܒܟܼܘ ܗܕܡܵܘ̈ܗܝ ܩܒܝܵܐ ܕܓܪܕܗ ܚܨܪܐ ܒܝܼܫܵܐ|
    block |ܘܫܪܝܼ ܪܫ̇ܡ ܥܲܠ ܩܪܛܲܝܣܵܐ ܕܡܵܐ ܙܟܝܵܐ܁|
    block |܃ܩܢܝܐ ܕܡܘܬܵܐ ܠܒܟ ܗ̄ܘ̣ܵܐ ܒܐܝܕܗ ܩܢܝܐ ܕܪܘܼܚܵܐ|
    block |ܘܗܦܟܗ ܛܟܼܣܵܐ ܫܪܝܼ ܟ̇ܬܸܒܼ ܡ̣ܢ ܬܵܙ ܠܐܠܦ܁|
    block |܃ܟܲܕ ܪܘܼܚ ܩܘܼܕܫܵܐ ܟ̇ܬܸܒܼ ܗ̄ܘ̣ܵܐ ܒܗ ܬܪܝܼܨ ܗ̄ܘ̣ܵܐ ܚܘܼܩܹܗ|
    block |ܘܡ̣ܢ ܕܐܚܕܬܹܗ ܨܒܼܥܗ ܕܒܝܼܫܵܐ ܕܘܕܗ ܠܛܟܼܣܹܗ܁|
    block |܃ܣܡܵܐ ܕܡܘܬܐ ܛܒ̣ܥ ܒܐܓܲܪܬܐ ܘܝܗ̣ܒ ܠܐܘܿܪܝܵܐ|
    block |ܕܢܐܙܲܠ ܢܫܬܐ ܠܗܠ ܡ̣ܢ ܡܲܠܟܵܐ ܕܠܵܐ ܢܬܦܪܣܹܐ܁|
    block |܃ܫܩ̣ܠ ܬܡܝܼܡܵܐ ܣܲܝܦܵܐ ܕܚܫܠܹܗ ܚܨܪܐ ܢܟܝܼܠܵܐ|
    block |ܘܐܙܠ ܐܘܒܠ ܠܩܣܛܘܢܪܐ ܕܢܸܦܣܘܿܩ ܪܫܹܗ܁|
    block |܃ܐܘ ܐܝܙܓܕܵܐ ܕܛܥܝܼܢ ܡܘܬܵܐ ܥܲܠ ܟܬܦܬܹ̈ܗ|
    block |ܘܡܙܲܝܝ ܠܹܗ ܐܲܝܟ ܡܘܗܗܒܬܵܐ ܠܫܪܚ ܚܲܝܵܘ̈ܗܝ܁|
    block |܃ܚܬܝܼܪ ܗ̄ܘ̣ܵܐ ܘܐܙ̇ܠ ܒܛܒܼܵܥܐ ܕܡܲܠܟܵܐ ܕܣܝܼܡ ܗ̄ܘ̣ܵܐ ܒܐܝܼܕܘ̈ܗܝ|
    block |ܘܠܵܐ ܝ̇ܕܥ ܗ̄ܘ̣ܵܐ ܡܵܘܬܵܐ ܛܒܹܐ ܗ̄ܘ̣ܵܐ ܠܓܵܘ ܡ̣ܢ ܛܒܼܥܵܐ܁|
    block |܃ܚܙܲܩ ܐܘܼܪܝܼܵܐ ܡ̣ܢ ܨܝܕ ܡܲܠܟܵܐ ܘܡܘܬܹܗ ܥܲܡܹܗ|
    block |ܘܡܗ ܠܟ ܗ̄ܘ̣ܵܐ ܥܲܡ ܩܵܛܘܿܠܹܗ ܘܚܕܐ ܘܲܦܨܝܼܚ܁|
    block |܃ܡܢܲܥ ܘܡܛܵܐ ܠܘܵܬܼ ܡܫܪܝܼܬܼܵܐ ܕܥܒܼܕ̈ܝ ܡܵܪܹܗ|
    block |ܥܲܠ ܘܐܸܬܚܘܝܼ ܩܕܵܡ ܪܲܒܚܵܐܐ ܡܕܒܲܪ ܥܲܡܹܗ܁|
    block |܃ܝܗ̣ܒ ܠܹܗ ܫܠܡܵܐ ܘܛܒܼܥܹܗ ܕܡܲܠܟܵܐ ܕܨܝܼܪ ܒܹܗ ܡܵܘܬܵܐ|
    block |ܘܚܕܝ ܕܫܘܐ ܕܢܸܗܘܹܐ ܡܝܒܠ ܡܸܠܲܬ ܡܲܠܟܵܐ܁|
    block |܃ܣܒܪ ܚܠܫܵܐ ܕܕܫ̈ܢܐ ܫ̇ܩܠ ܠܐܝܼܙܓܲܕܘܼܬܹܗ|
    block |ܘܠܐ ܝ̇ܕܥ ܗ̄ܘ̣ܵܐ ܕܚܝܵܘ̈ܗܝ ܝ̇ܗܒ ܐܝܟ ܚܲܝܵܒ̣ܵܐ܁|
    block |ܫܪܵܝܗܝ ܪܒܚܝܵܐܐ ܠܛܒܼܥܹܗ ܕܡܲܠܟܵܐ ܕܣܝܼܡ ܗ̄ܘ̣ܵܐ ܒܐܝܼܵܕ̈ܘܗܝ܁|
    block |ܘܬܡܗ ܣܲܓܝܼ ܕܐܝܟܵܢ ܟܐܢܵܐ ܣܛܵܐ ܡ̣ܢ ܐܘܼܪܚܵܐ܁|
    block |܃ܩܪ̣ܐ ܠܐܓܪܬܵܐ ܘܚ̣ܙܵܐ ܢܸܟܼܠܵܐ ܕܟܸܣܐ ܒܓܵܘܵܗ̇|
    block |ܘܗ̣ܦܟ ܛܒܥܗ̇ ܘܣܬܪܹܗ ܠܢܟܼܠܵܐ ܒܓܼܵܘ ܚܘܼܫܵܒܵܘ̈ܗܝ܁|
    block |܃ܚܙ̣ܵܐ ܟܲܕ ܢܗ̇ܒ ܡܵܘܬܼܵܐ ܒܚܘ̈ܩܐ ܕܟܬܝ̈ܒܬܼܵܐ|
    block |ܘܝܼܕܲܥ ܠܸܒܹܗ ܕܓܸܙܪܐ ܩܨ ܠܹܗ ܡܲܠܟܵܐ ܘܲܫܪܵܝܗܝ܁|
    block |܃ܒܓܵܘ ܢ̇ܡܪܬܐ ܕܟܬܝܼܒ̈ܬܐ ܚܒܼܫܹܗ ܕܵܘܝܼܕ|
    block |ܘܫܕܪܹܗ ܠܝܘܐܒܼ ܕܲܚܙܝܼ ܘܲܫܪܝܼܘܗܝ ܚܲܟܝܼܡܐܝܼܬ܁|
    block |܃ܣܸܥܘܿܪ ܠܲܡ ܥܲܡܵܐ ܘܛܟܸܣ ܣܸܕܪܹ̈ܐ ܕܚܝܠܘ̈ܬܐ|
    block |ܘܒܐܣܟܹܝܡ ܩܹܐܪܣܵܐ ܟܡܵܐ ܢܟܼܠܐ ܕܠܵܐ ܢܸܬܼܒܕܲܩ܁|
    block |܃ܥܒܸܕ ܠܐܘܪܝܼܵܐ ܒܪܸܫ ܡܲܫܪܝܼܬܵܐ ܐܝܟ ܙܟܝܵܐ|
    block |ܘܐܲܗܦܸܟ ܐܦܝ̈ܟ ܡ̣ܢ ܥܘܼܕܪܢܹܵܗ ܕܢܒܼܠܠ ܘܲܢܡܘܼܬ܁|
    block |ܫܲܡܠܝܼ ܝܘܐܒܼ ܨܒܼܝܵܢ ܡܲܠܟܵܐ ܐܝܟ ܕܐܸܬܼܦܩܲܕ|
    block |ܘܡܝܼܬ ܐܘܼܪܝܼܵܐ ܘܚܒܼ ܙܲܟܵܝܐ ܡܨܚ ܥܘ̣ܠܵܐ܁|
  block
    block |܃ܟܬܲܒܼ ܪܒܚܝܐܵܐܬ ܘܐܘܕܲܥ ܠܕܵܘܝܼܕ ܟܠܡܵܐ ܕܗܵܘ̤ܵܐ|
    block |ܕܗܵܐ ܡܝܼܬ ܜܒܼܕܵܟ ܫܲܡܠܵܐ ܡܸܟܹܝܠ ܪܓܲܬܼ ܢܲܦܫܵܟ܁|
    block |܃ܫܡܲܥ ܒܲܪ ܐܝܼܫܝ ܕܡܝܼܬ ܐܘܼܪܝܼܵܐ ܘܢܚ ܡ̣ܢ ܩܸܢܛܵܐ|
    block |ܘܠܵܐ ܝ̇ܕܥ ܗ̄ܘ̣̇ܐ ܕܡܘܬܹܗ ܡܣܓܹܐ ܩܸܢܛܵܐ ܠܚܲܝܵܘ̈ܗܝ܁|
    block |܃ܓܡ̣ܪ ܨܒܝܼܢܹܗ ܡܠܟܵܐ ܟܐܢܵܐ ܒܓܼܘܪܐ ܘܩܛܠܵܐ|
    block |ܘܫܕܲܪ ܕܒܼܪܗ̇ ܠܐ̄ܢܬܬ ܚܲܒܼܪܹܗ ܐܲܝܟ ܕܒܟܹܐܢܘܼ܁|
    block |܃ܣܒܼܪ ܚܟܼܝܡܵܐ ܕܚܲܟܝܼܡܵܐܝܼܬ ܣܥ̣ܪ ܗ̇ܝ ܕܣܥܪ|
    block |ܘܠܵܐ ܝ̇ܕܥ ܗ̄ܘ̣ܵܐ ܕܗܕܝܘܛܐ ܗ̄ܘ̣ܵܬ ܩܕܵܡ ܝ̇ܕܥ ܟܠ܁|
    block |܃ܪܢܐ ܠܹܗ ܡܠܟܐ ܕܡܢܘ ܒܕܩ ܐܪ̈ܙܝ ܡܲܠܟܵܐ|
    block |ܘܡܢܘ ܕܸ[܁܁܁]ܫܹܐ ܠܪܫܐ ܕܩܒܼܝܼܥ ܠܥܸܠ ܡ̣ܢ ܓܘܼܫܡܵܐ܁|
    block |܃ܦܘܪܿܣܹܐ ܨܢܝ̈ܥܐ ܙܩ̣ܪܘ ܚܘܼܫܵܒܵܘ̈ܗܝ ܒܕܡܘܼܬ ܢܚܬܐ|
    block |ܘܟܣܝܗ ܠܥܘ̣ܠܹܗ ܡ̣ܢ ܚܲܙ̈ܝܹܐ ܘܡ̣ܢ ܚ̇ܙܐ ܟܠ܁|
    block |܃ܘܡܢܘܼ ܟܣܝܹܗ ܠܨܠܸܡ ܟܲܣܝܵܐ ܡ̣ܢ ܪܸܥܝܵܢܹܗ|
    block |ܕܗ̇ܘ ܚܙܝܵܐ ܕܨܝܼܪ ܗ̄ܘ̣ܵܐ ܟܣܝܵܐ ܩܕܼܵܡ ܥܘܗܕܢܹܗ܁|
    block |܃ܡܢܘܼ ܫܬܩ ܩܵ[ܠ] ܫܝܦܘܪܵܐ ܕܢܒܼܝܼܘܼܬܹܗ|
    block |ܕܗ̇ܘ ܕܐܡ̇ܪ ܕܐܝܼܬܵܘܗܝ ܟܣܝܵܐ ܒܪܘܡܵܐ ܘܥܘܼܡܩܵܐ܁|
    block |܃ܡܢܘܼ ܦܣܩ ܟܢܵܪ ܡܸܢܵܘܗܝ ܕܟܸܢܵܪ ܪܘܚܵܐ|
    block |ܘܫܲܠܝܼ ܙܡܪܵܐ ܕܩܵܠ ܢܥܡ̈ܬܹܗ ܒܲܣܝܼܡ̈ܬܐ܁|
    block |܃ܡܢܘܼ ܥܘܼܟܹܗ ܠܪܗܛܵܐ ܕܐܘܼܪܚܹܗ ܕܪܗ̇ܛ ܫܲܦܝܼܪ|
    block |ܘܒܲܛܠ ܘܝܼܬܸܒ ܡ̣ܢ ܦܘܼܠܚܵܢܵܐ ܕܪ̈ܘܚܢܝܬܵܐ܁|
    block |܃ܡܢܘܼ ܨܕܗ ܠܛܒܼܝܵܐ ܙܪܝܼܢܵܐ ܒܢܫܒܹ̈ܐ ܕܥܵܘ̣ܠܵܐ|
    block |ܘܝܗܒܹܗ ܐܘܟܼܠܵܐ ܠܪܓܲܬܼ ܦܲܓܼܪܵܐ ܕܠܵܐ ܡܣܬܒܼܥܵܐ܁|
    block |܃ܡܢܘܼ ܚܲܒܼܫܹܗ ܠܐܪܝܵܐ ܕܚܝܼܠܵܐ ܒܓܼܵܘ ܢ̇ܡܪܬܐ|
    block |ܘܐܲܗܸܠܘ ܘܓܚܸܟܘ ܬܥ̈ܠܐ ܫܝܼܛܹ̈ܐ ܥܲܠ ܡܘܼܟܵܟܹܗ܁|
    block |܃ܡ̇ܢ ܐܪܡܝܼ ܒܹܗ ܦܓܼܘܕܵܐ ܕܫܸܬܩܵܐ ܒܪܥܡܵܐ ܕܩ̈ܠܹܐ|
    block |ܕܡܝܸܒܕ [ܕ܁܁܁] ܗ̄ܘ̣ܵܐ ܥܲܡ ܪ̈ܘܼܚܢܹܐ ܫܘܼܒܼܚܵܐ ܠܟܼܣܝܵܐ܁|
    block |܃ܡܢܘܼ ܫܓܫܹܗ ܠܨܢܝܼܥ ܡ̣ܢ ܟܠ ܒܝܲܕ ܚܘܬܚ̈ܬܹܐ|
    block |ܘܗܘ̤ܵܐ ܫܒܼܪܐ ܡܩܢܐ ܛܲܥܡܵܐ ܠܕܦܟܝܼܗܝܼܢ܁|
    block |܃ܡ̇ܢ ܟܲܝ ܬܒܲܪ ܕܪ̈ܥܹܐ ܕܐܝܕܵܘ̈ܗܝ ܕܓܢܒܵܪ ܚܲܝܠܵܐ|
    block |ܘܦܵܫ ܡ̣ܢ ܢܝܼܫܵܐ ܕܚ̇ܢܐ ܗ̄ܘ̣ܵܐ ܠܹܗ ܒܙܘܥܲܝ̈ ܢܲܦܫܹܗ܁|
    block |܃ܡ̣̇ܢ ܟܲܝ ܥܘܼܪܗ̇ ܠܥܝܢܵܐ ܫܦܝܼܬܵܐ ܕܗܲܝܡܵܢܘܼܬܹܗ|
    block |ܘܚܫܟ ܗܘܢܹܗ ܡ̣ܢ ܕܠܡܸܚܙܐ ܠܟܣܝܵܐ ܒܵܙܘܥܵܘ̈ܗܝ܁|
    block |܃ܡ̇ܢ ܟܝ ܐܡܝܼܬ ܦܓܼܪܐ ܘܢܲܦܫܹܗ ܕܫܪܝܼܪ ܟܠܹܗ|
    block |ܘܗܘ̤ܐ ܢܣܝܣܵܐ ܒܝܲܕ ܡܚܘ̈ܬܐ ܕܣܡ ܒܗ ܝܲܨܪܹܗ܁|
    block |܃ܒܥܘܠ̣ܵܐ ܣܢܝܵܐ ܢܦ̣ܠ ܗ̄ܘ̣ܵܐ ܕܘܝܼܕ ܐܝܟ ܕܒܟܐܒܼܵܐ|
    block |ܘܒܗܸܬ̣ ܡܠܟܼܵܐ ܕܢܓܼܠܐ ܟܠܒܹܐ ܠܥܝܼܢ ܚܙ̈ܝܹܐ܁|
    block |܃ܐܣܝܵܐ ܕܪܘܡܵܐ ܚܙ̣ܵܐ ܒܲܪ ܒܲܝܬܹܗ ܕܪܡܐ ܒܥ̣ܘܠܵܐ|
    block |ܘܫܕܲܪ ܨܐܕܘܗܝ ܢܒܝܼܵܐ ܚܲܒܼܪܹܗ ܕܢܲܐܣܹܐ ܟܹܐܒܹܗ܁|
    block |܃ܐܣܝܵܐ ܕܪܘܼܚܵܐ ܫܕܲܪ ܨܐܕܵܘܗܝ ܕܢܘܣܵܐ ܕܪܘܼܚܵܐ|
    block |ܕܢܪܕܘܿܦ ܥܘ̣ܠܵܬ ܘܢܗܦܸܟ ܪܘܼܚܵܐ ܠܗܝܟܠ ܢܲܦܫܹܗ܁|
    block |܃ܒܩܵܠ ܟܢܪܵܐ ܕܢܒܝܼܘܬܵܐ ܨܒܼܐ ܕܲܢܥܝܼܪܝܼܘܗܝ|
    block |ܠܕܡܟܐ ܕܛܒܥ ܒܝܘܩܪܵܐ ܕܥܘ̣ܠܵܐ ܐܝܟ ܕܒܫܢܬܼܵܐ܁|
    block |܃ܣܡܵܐ ܕܪܘܼܚܵܐ ܝܗ̣ܒ ܠܹܗ ܪܸܡ[܁܁܁]ܐ ܠܐܣܝܵܐ ܕܪܘܼܚܵܐ|
    block |[܁܁܁]ܐܙܠ ܢܐܣܹܐ ܦܓܼܪܵܐ ܕܒܲܣܒܸܣ ܥܘ̣ܠܵܐ ܢܣܝܵܐ܁|
    block |܃ܐܬܼܵܐ ܢܬܢ ܨܝܕ ܒܲܪ ܐܝܼܫܲܝ ܐܝܟ ܕܐܬܦܩܲܕ|
    block |ܘܐܪܡܝܼ ܐܝܕܵܐ ܘܓܵܫܹܗ ܠܟܹܐܒܵܐ ܘܲܚ̣ܙܵܐ ܕܲܥܣܸܩ܁|
    block |܃ܚܙ̣ܵܐ ܕܠܐ ܦܐܝܵܐ ܕܢܩܪܸܒܼ ܠܹܗ ܓܙܪܵܐ ܩܫܝܵܐ|
    block |ܕܠܡܵܐ ܢܡܛܹܐ ܚܫܵܐ ܠܢܦܫܵܐ ܘܬܼܫܲܢܹܐ ܠܵܗ̇܁|
    block |܃ܣܡܵܐ ܢܝܼܚܵܐ ܨܒܼܵܐ ܕܢܡܕܟ ܒܝܲܕ ܦܠܐܬܵܐ|
    block |ܕܕܡ ܢܬܪܟܟ ܥܒܼܝܐ ܕܥܘ̣ܠܵܐ ܒܣܲܡܵܐ ܕܪܘܼܚܵܐ܁|
  block
    block |܃ܫܪܝܼ ܢܬܢ ܡܪܟܸܒܼ ܡ̈ܠܐ ܐܲܝܟ ܣܡܡܢܹ̈ܐ|
    block |ܘܕܘܝܼܕ ܛܒܼܝܥ ܐܝܟ ܕܒܫܢܬܼܵܐ ܘܠܵܐ ܡܐܒܿܝܼܢ܁|
    block |܃ܬܪܹܝܢ ܠܲܡ ܓܲܒܼܪ̈ܝܢ ܗܘ̤ܘ ܒܩܪܝܼܬܼܵܐ ܚܲܕ ܥܲܡ ܚܒܼܪܹܗ|
    block |ܚܲܕ ܥܬܝܼܪܐ ܘܚܲܕ ܡܣܟܢܵܐ ܡܠܟܵܐ ܘܥܲܒܼܕܹܗ܁|
    block |܃ܗ̇ܘ ܥܬܝܪܵܐ ܩܢܐ ܗ̄ܘ̣ܵܐ ܣܘ̣ܓܼܐܐ ܕܥ̈ܢܐ ܘܬܵܘܪܹ̈ܐ|
    block |ܘܗ̇ܘ ܡܸܣܟܢܵܐ ܩܢܹܐ ܗ̄ܘ̣ܵܐ ܢܩܝܵܐ ܚܕܵܐ ܒܲܠܚܘܿܕܹܝܗ̇܁|
    block |܃ܐܬ̣ܐ ܐܲܪܚܵܐ ܠܗ̇ܘ ܥܬܝܼܪܵܐ ܕܩܢܹܐ ܣܲܓܝܼ|
    block |ܢܩܝܗ ܕܗ̇ܘ ܡܸܣܟܢܵܐ ܘܩܛܠ ܩܘܼܕܡܵܘܗܝ܁|
    block |܃ܕܘܢ ܟܐܢܐܝܼܬ ܐܲܝܟ ܒܘܼܚܪܵܢܵܐ ܕܦܪܘܿܫܘܼܬܵܟ|
    block |ܘܚܝܒ ܥܘ̣ܠܐ ܙܘ̇ܟܐ ܩܘܼܫܬܵܐ ܐܝܟ ܕܡܥܕ ܐܲܢ̄ܬ܁|
    block |܃ܚܙܝܼ ܠܵܐ ܬܣܒܼ ܒܐܦܹ̈ܐ ܒܕܝܼܢܵܐ ܕܐܬܪܲܒܼ ܠܵܟ|
    block |ܕܥܲܠ ܫܘܘܕܝܵܐ ܕܕܝܼܢܵܟ ܟܹܐܢܵܐ ܩܪܒܬܹܗ ܠܵܟ܁|
    block |܃ܪܡܙܵܐ ܟܣܝܵܐ ܫܠܚܢܝ ܨܐܕܝܟ ܪܡܙܢܐܝܼܬ|
    block |ܕܐܹܠܦ ܡܢܟ ܫܪܝܐ ܕܥܘ̣ܠܐ ܘܙܟܼܘܬ ܩܘܼܫܬܼܵܐ܁|
    block |܃ܫܡܲܥ ܒܼܲ ܐܝܫܲܝ ܛܠܘܡܝܵܐ ܕܛܠ̣ܡܘ ܐ̄ܢܫ̈ܐ ܒܐܪܥܵܐ|
    block |ܘܛܢ ܘܐܥܙܲܙ ܥܲܠ ܥܠܘܒܼܵܐ ܕܥܲܠܒܼ ܚܒܼܪܹܗ܁|
    block |܃ܕܝܼܢܵܐ ܟܹܐܢܵܐ ܥܒܲܕ ܥܲܠ ܢܦܫܹܗ ܟܕ ܠܵܐ ܝ̇ܕܥ|
    block |ܕܝܝ ܗ̄ܘ̣ ܡܪܝܐ ܕܚܝܒܼ ܡܘܬܵܐ ܗ̄ܘ̣ ܕܥܒܼܕ ܗܵܕܹܐ܁|
    block |܃ܦܣܩܵܐ ܟܐܢܵܐ ܦܣܩ ܥܲܠ ܢܫܦܹܗ ܢܵܡܘܿܣܝܼܬ|
    block |ܘܚܬܩ ܛܲܒܼܠܹܗ ܒܫܡܵܐ ܚܲܝܵܐ ܕܫܸܡ ܒܵܪܘܿܝܵܐ܁|
    block |܃ܓܙܪ ܠܘܼܚܡܵܐ ܕܡܘܬܼܵܐ ܩܫܝܵܐ ܥܲܠ ܥܠܘܿܒ̣ܵܐ|
    block |ܘܐܪܡܝܼ ܐܲܝܕܵܐ ܒܐ ܦܦܣܝܼܣ ܕܫܘܼܠܵܡ ܚܲܝܵܘ̈ܗܝ܁|
    block |܃ܘܡܵܢܵܐ ܬܥܒܸܕ ܐܘ ܒܲܪ ܐܝܼܫܲܝ ܒܬܲܪ ܡܸܠܲܝ̈ܟ|
    block |ܕܗܵܐ ܐܬܚܝܲܒܼܬ ܒܓܼܙܪ ܕܝܼܢܵܐ ܕܦܣܩ ܦܘܼܡܵܟ܁|
    block |܃ܗܵܐ ܓܙܪܬ ܡܵܘܬܼܵܐ ܒܟܬܝܼܒ̈ܬܟ ܘܣܡܬ ܒܹܝܬܼ ܐܪ̈ܟܹܐ|
    block |ܘܐܪܡܝܼܬ ܐܝܼܕܵܐ ܒܩܘܼܛܪܵܓ ܜܘܼܠܵܡ ܕܫܘ̇ܐ ܠܡܵܘܬܵܐ ܐ̄ܢܬ܁|
    block |܃ܢܒܝܼܵܐ ܕܪܘܚܐ ܚ̣ܙܵܐ ܕܐܬܚܝܲܒܼ ܡܠܟܵܐ ܒܡܸܠܵܘ̈ܗܝ|
    block |ܘܛܒܼܝܥ ܠܸܒܹܗ ܘܠܵܐ ܡܬܒܝܢ ܕܗܘ̤ ܠܹܗ ܕܐܸ̇ܢ܁|
    block |܃ܐܪܝܡ ܢܵܬܢ ܩܠܹܗ ܘܐܡ̣ܪ ܡ̣ܢ ܦܘܼܩ ܟܲܣܝܵܐ|
    block |ܕܐܢ̄ܬ ܗ̄ܘ̣ ܓܲܒܼܪܐ ܕܣܥ̣ܪ ܗܕܹܐ ܡܲܠܟܵܐ ܢܒܼܝܵܐ܁|
    block |܃ܐܲܢ̄ܬ ܗ̄ܘ̣ ܕܥܠܒܼܬ ܠܕܠܵܐ ܕܝܼܠܵܟ ܟܕ ܣܓܼܝ ܠܵܟ|
    block |ܘܐܢ̄ܬ ܗ̄ܘ̣ ܕܐܫܲܕܬ ܕܡܵܐ ܙܟܝܵܐ ܒܝܲܕ ܨܢ̈ܥܬܿܟ܁|
    block |܃ܠܟ ܐܝܼܬ ܢܫܹ̈ܐ ܕܩܢ̈ܝܵܢ ܫܘܦܪܐ ܘܣܝܼ̈ܡܵܢ ܬܵܓܼܵܢ|
    block |ܘܠܵܐ ܣܒܼܥ ܚܨܪܵܐ ܥܕܡܵܐ ܕܚܲܛܲܦܬ ܐܢܬܬ ܚܲܒܪܵܟ܁|
    block |܃ܪܓܲܬ ܒܸܣܪܵܐ ܫܒܼܵܬܵܟ ܕܵܘܥܕ ܠܒܲܪ ܡ̣ܢ ܛܲܟܼܣܵܐ|
    block |ܘܪܓܬ ܥܝܢܵܟ ܘܪܓܼ ܨܒܼܝܢܵܟ ܘܩܛܠ ܝܲܨܪܵܟ܁|
    block |܃ܠܡܢܵܐ ܛܥܝܬܗ̇ ܠܗ̇ܝ ܒܪܬ ܩܠܵܐ ܕܒܓܼܘ ܣܦܪܹ̈ܐ|
    block |ܕܠܵܐ ܠܲܡ ܬܪܓܼ ܐܢ̄ܬܬ ܚܒܼܪܟ ܕܠܵܐ ܬܸܬܦܪܣܐ܁|
    block |܃ܠܡܢܵܐ ܠܚܝܬܝܗܝ ܠܗ̇ܘ ܦܬܓܼܡܵܐ ܡ̣ܢ ܪܥܝܢܵܟ|
    block |ܕܐܫܲܕ ܠܕܡܐ ܕܡܹܗ ܢܬܐܫܕ ܚܠܦ ܗ̇ܘ ܕܐܫ̇ܕ܁|
    block |܃ܠܡܵܢܵܐ ܛܫܝܼܬ ܣܘܼܪܚܵܢ ܢܦܫܵܟ ܡ̣ܢ ܝ̇ܕܥ ܟܠ|
    block |ܘܠܵܐ ܐܬܥܗܲܕܬ ܗ̇ܝ ܕܐܢ̄ܬ ܐܢܸܒܼܬ ܕܒܚ̇ܪ ܠܒܵܐ ܗ̄ܘ̣܁|
    block |܃ܠܵܘ ܐܲܢ̄ܬ ܐܡܪܬ ܕܒܼܟܼܠ ܐܝܼܬܵܘܗܝ ܒܪܘܡܵܐ ܘܥܘܼܡܩܵܐ|
    block |ܘܠܵܐ ܡܨܐ ܛ̇ܫܐ ܡ̣ܢ ܥܒܘܿܕܵܐ ܥܒܕܐ ܕܐܝܼܕܵܘ̈ܗܝ܁|
    block |܃ܐܝܟܵܘ ܩܠܵܟ ܕܡܬܪܓܸܡ ܗ̄ܘ̣ܐ ܒܐܕܢܲܝ̈ ܐ̄ܢܫܵܐ|
    block |ܛܘܼܒܼܘܗܝ ܠܐܝܢ̇ܐ ܕܠܐ ܐܫܬܘܬܲܦ ܥܲܡ ܥܘ̈̇ܠܐ܁|
    block |܃ܠܵܘ ܐܢܐ ܓܒܝܬܟ ܐܝܟ ܕܠܹܐܢܵܐ ܘܐܣܠܝܼܬ ܥܘ̣ܠܐ|
    block |ܠܡ̇ܢ ܠܐ ܩܘܝܬ ܠܘܵܬ ܓܲܒܼܝܘܬܵܐ ܕܡܫܝܼܚܘܼܬܵܟ܁|
    block |܃ܚܛ̣ܝܬ ܘܐܬܛܫܝܼܬ ܡ̣ܢ ܟܐܢܘܼܬܼܵܐ ܐܲܝܟ ܥܵܪܘܿܩܵܐ|
    block |ܘܠܵܐ ܝ̇ܕܥ ܗ̄ܘ̣ܝܬ ܕܢܩܝܼܦܵܐ ܗ̣̄ܘܵܬ ܒܬܲܪ ܥܘ̣ܠܟ܁|
    block |ܒܗܸܬܼܬܿ ܡ̣ܢ ܐ̄ܢܫܵܐ ܘܠܵܐ ܒܗܸܬܬ ܡ̣ܢ ܫܸܡܝ ܕܩܝܼܫ ܡ̣ܢܟܠ܃|
  block
    block |ܘܟܣܝܼܬ ܥܘ̣ܠܵܟ ܒܢܚܬܵܐ ܥܦܝܼܦܵܐ ܕܕܡܵܐ ܛܠܝܼܡܵܐ܁|
    block |܃ܥܲܠ ܕܐܸܣܬܲܬܲܪܬ ܐܲܝܟ ܥܪܘܿܩܵܐ ܡ̣ܢ ܟܘܼܘܢܵܐ|
    block |ܗܵܐ ܓܠܐ ܐ̄ܢܵܐ ܠܥܹܝܢ ܚܙ̈ܝܹܐ ܦܘܼܪܣܵܝ ܥܘ̣ܠܵܐ܁|
    block |܃ܥܲܠ ܕܐܫܬܛܝܼܬ ܒܐܢ̄ܬܬ ܚܲܒܼܪܵܟ ܙܲܠܝܼܠܐܝܼܬ|
    block |ܗܵܐ ܝܗ̇ܒܢܐ ܢܫܝ̈ ܥܲܪܣܵܟ ܠܙܠܝܼܠܘܼܬܵܐ܁|
    block |܃ܕܩܛܠܬܿ ܘܐܫܕܬ ܕܡܵܐ ܙܲܟܵܝܵܐ ܕܠܵܐ ܐܣܟܸܠ ܒܵܟ|
    block |ܠܵܐ ܬܘܼܒ ܬܥܢܕ ܚܪܒܵܐ ܕܡܵܘܬܼܵܐ ܡ̣ܢ ܝ̈ܠܕܬܵܟ܁|
    block |܃ܕܡܲܟܸܕܬ ܩܘܼܫܬܼܵܐ ܘܐܪܝܼܡܬ ܩܲܪܢܵܐ ܕܙܲܠܝܼܠܘܼܬܼܵܐ|
    block |ܠܵܐ ܢܪܝܼܡ ܙܪܥܵܟ [ܡܸܟܹܝܠ] ܪܸܫܹܗ ܩܕܼܵܡ ܪ̈ܕܘܦܵܘܗܝ܁|
    block |܃ܚܙ̣ܵܐ ܒܲܪ ܐܝܫܲܝ ܕܨܕܗ ܪܡܙܵܐ ܕܓܠܐ ܠܹܗ ܟܠ|
    block |ܘܐܟܸܣ ܥܘ̣ܠܗ ܘܦܪܣܝܼ ܚܛܝܼܬܹܗ ܟܲܕ ܠܵܐ ܨ̇ܒܐ܁|
    block |܃ܚܙ̣ܵܐ ܟܐܢܘܼܬܵܐ ܕܐܚܝܼܡܵܐ ܠܗ ܥܲܙܝܼܙܵܐܝܼܬ|
    block |ܘܐܡܸܟ ܩܵܠܹܗ ܐܝܟ ܚܲܝܵܒܼܵܐ ܕܚܵܒܼ ܘܐܬܡܫܟܢ܁|
    block |܃ܚܙ̣ܵܐ ܘܐܬܦܪܣܝܼ ܢܟܼܠܐ ܕܪܟܸܒܼ ܒܓܼܵܘ ܚܘܼܫܵܒܵܗ̈ܝ|
    block |[܁܁܁]ܚܝܒܼ ܗܘ̤ ܠܹܗ ܕܠܵܘ ܟܐܢܐܝܼܬ ܚܵܒܼ ܘܐܬܛܫܝܼ܁|
    block |܃ܒܩܵܠܵܐ ܪܵܡܵܐ ܩܛܪܓܼ ܥܘ̣ܠܹܗ ܩܕܵܡ ܝܵܕܲܥ ܟܠ|
    block |ܕܐܢܐ ܐ̄ܢܵܐ ܕܪܓ̇ܬ ܘܓܕܬܼ ܩܛܠܸܬ ܘܟܫܝܼܬ ܣܘܼܪܚܵܢܝ܁|
    block |܃ܐ̄ܢܐ ܐ̄ܢܐ ܕܐܬܵܐ ܐܪܚܵܐ ܕܥܘ̣ܠܵܐ ܥܪܨ ܥܠ ܪܸܥܝܵܢܝ|
    block |ܘܚܬܚܸܬ ܢܓܕܢܝ ܠܘܵܬܼ ܦܘܼܪܓܵܝܵܐ ܕܙܠܝܼܠܘܼܬܼܵܐ܁|
    block |܃ܐܢ̄ܐ ܐܢ̄ܐ ܕܚ̇ܣܬ ܕܐܚܕܐ ܒܢܩܦܐ ܢܡܘܣܝܵܐ|
    block |ܘܛܘܿܫܬ ܬܫܘܼܝܬܝ ܒܝܲܕ ܫܘܼܚܛܵܐ ܕܕܠܵܐ ܢܡܘܿܣ܁|
    block |܃ܐ̄ܢܐ ܐܢ̄ܐ ܕܛܡ̇ܪܬ ܦܚܹ̈ܐ ܕܢܕܠܵܐ ܠܬܡܝܼܡ ܠܸܒܵܐ|
    block |ܘܐ̄ܢܐ ܐܢ̄ܐ ܕܐܫܕܸܬ ܕܡܵܐ ܙܲܟܝܵܐ ܕܠܵܐ ܐܣܟܸܠ ܒܝܼ܁|
    block |܃ܚܨܪܵܐ ܒܝܵܫܐ ܛܡ̣ܪ ܠܝܼ ܦܚܵܐ ܒܪ̈ܓܼܫܹܐ ܕܠܒܲܪ|
    block |ܘܨܕܢܝ ܥܘ̣ܠܵܐ ܒܢܫܒܵܐ ܕܐܦܹ̈ܐ ܕܐܠܥܐ ܕܦܝܼܬܵܐ܁|
    block |܃ܥܘ̣ܠܵܐ ܥܘܪܵܢܝ ܡ̣ܢ ܒܘܼܝܵܢܵܐ ܕܦܪܘܿܫܘܼܬܵܐ|
    block |ܘܠܵܐ ܐܬܒܩܝܼܬ ܟܕ ܪܕܐ ܐ̄ܢܵܐ ܒܲܫܒܝܼܠ ܙܹܐܦܵܐ܁|
    block |܃ܚ̇ܒܸܬ ܡܸܟܹܝܠ ܘܠܵܐ ܣ̇ܦܩ ܐ̄ܢܵܐ ܠܘܵܐ ܦܘܪܥܢܵܐ|
    block |ܘܪܒܘ ܥܡܠܝ̈ܢ ܠܵܐ ܡܬܦܚܡܝܼܢ ܠܘܼܩܒܼܵܠ ܣܲܟܼܠܘܼܬܝ܁|
    block |܃ܙܥܘܪ̈ܝܢ ܡܝ̈ܐ ܕܝܲܡܵܐ ܪܲܒܵܐ ܕܢܫܝܓܘܢܵܢܝ|
    block |ܘܠܵܐ ܡܬܚܣܹܐ ܥܘ̣ܠܵܐ ܕܩܢܘܿܡܝ ܒܐܪ̈ܥܢܝܵܬܐ܁|
    block |܃ܪܲܒܐ ܗ̄ܝ̣ ܣܲܟܼܠܘܼܬܝ ܘܠܵܐ ܡܬ ܡܫܚܵܐ ܚܛܝܼܬܼܵܐ ܕܚ̇ܛܹܝܬ|
    block |ܘܙܥܘܿܪ ܝܲܡܵܐ ܕܢܫܝܼܓ ܨܐܬܼܐ ܕܥܘ̣ܠܵܐ ܕܩܢܘܿܡܝ܁|
    block |܃ܚܙܵܝܗܝ ܨܒܼܝܢܵܐ ܗ̇ܘ ܕܚܙܐ ܠܹܗ ܥܕܠܐ ܢܚܛܐ|
    block |ܕܢܲܓܸܕ ܗܘ̤ ܠܹܗ ܐܝܟ ܕܝ̇ܢܐ ܠܚܲܝܵܒܼ ܢܦܫܵܐ܁|
    block |܃ܚܙ̣ܝܗܝ ܕܐܬܡܟܲܟ ܘܢܦ̣ܠ ܠܸܒܹܗ ܡ̣ܢ ܬܘܼܟܼܠܹܗ|
    block |ܘܝܗܒ̣ ܠܹܗ ܐܝܕܵܐ ܕܕܠܡܵܐ ܢܸܦܣܘܿܩ ܣܒ̣ܪܐ ܕܚܲܝܵܘ̈ܗܝ܁|
    block |܃ܪܡ̣ܙ ܠܹܗ ܪܡܙܵܐ ܠܐܣܝܵܐ ܕܐܬ̣ܐ ܕܢܚܠܸܡ ܟܸܐܒܹܗ|
    block |ܕܣܝܼܡ ܠܹܗ ܣܲܡܵܐ ܡܠܹ̈ܐ ܕܢܝܼ̇ܝܢ ܥܲܠ ܟܘܼܬܡ̈ܬܹܗ܁|
    block |܃ܡܲܠܠ ܥܲܡܹܗ ܒܣܝܡܐܠܝܼܬ ܒܩܵܠ ܦܬܼܓܡܲܝ̈ܟ|
    block |ܘܐܦܠ ܒܐܸܕܢܵܘ̈ܗܝ ܣܒܪܬܵܐ ܕܚܲܝܹ̈ܐ ܕܚ̇ܢܝܢ ܡܓ̇ܢ܁|
    block |܃ܓܠܝܼ ܘܐܡ̣ܪ ܠܹܗ ܐܝܬ ܗܘ̣ ܣܲܡܵܐ ܕܡܐܣܹܐ ܥܘ̣ܠܵܐ|
    block |ܐܸܢ ܝܗܒ ܐܲܢ̄ܬ ܛܝܼܡ̈ܐ ܬܘܵܬܼܵܐ ܘܚܫ̈ܐ ܕܢܦܫܵܐ܁|
    block |܃ܡܠܸܠ ܪܘܼܚܵܐ ܒܟܸܢܵܪ ܢܵܬܢ ܥܲܡ ܒܲܪ ܐܝܫܲܝ|
    block |ܕܗܵܐ ܐܦܝܼܣܘܼܗܝ ܪ̈ܚܡܐ ܠܟܣܝ̇ܐ ܕܢܬܪܥܹܐ ܠܵܟ܁|
    block |܃ܗܵܐ ܕܒܸܩ ܠܝܼ ܐ̄ܪܙܢܐܝܼܬ ܕܫܒܝܼܩ ܥܘ̣ܠܵܟ|
    block |ܘܠܵܐ ܡ̇ܐܬ ܐܢܬ ܚܠܵܦ ܣܡܠܘܼܬܵܟ ܐܲܝܟ ܡܵܠ ܕܣܒܼܪܬ܁|
    block |܃ܗܵܐ ܟܠܝܗܝ ܪܸܡܙܵܐ ܠܩܣܟܘܢܵܪܐ ܢܡܣܝܵܐ|
    block |ܕܢܚܡܘܿܠ ܣܝܦܹܗ ܠܓܼܵܘ ܡ̣ܢ ܪ̈ܚܡܹܐ ܐܠܗ̈ܝܹܐܢ|
    block |܃ܡܵܘܬܼܵܐ ܕܚܝܼܠܵܐ ܡܛܝܲܒܼ ܗܘ̣ܵܐ ܠܵܟ ܡ̣ܢ ܢܵܡܘܿܣܵܐ|
    block |ܘܢܲܣܲܒܼ ܒܐܦܲܝ̈ܟ ܕܠܵܐ ܢܸܫܬܲܒܼܗܲܪ ܣܵܢܵܐܐ ܒܡܵܘܬܵܟ܁|
    block |ܗܝܘ̤ܘ ܨܵܕܵܟ ܒܝܲܕ ܫܘܼܓܫ̈ܘܗܝ ܕܢܚܕܐ ܒܫܸܦܒܵܟ܃|
  block
    block |ܘܐܸܢ ܡܐ̇ܬ ܐܢܬ ܣܓ̇ܐ ܓܘܼܡܕܵܐ ܠܘܼܩܒܵܠ ܟ̣ܐܢܹ̈ܐ܁|
    block |܃ܠܸܐ ܝܗ̇ܒܢܵܐ ܐܲܬܼܪܵܐ ܠܓܼܘܼܡܕܹܗ ܠܡܬܪܘܪܒܘܼ|
    block |ܕܠܵܐ ܢܬܥܝܲܕ ܠܡܐܫܲܕ ܠܲܕܡܵܐ ܒܥܠܲܬܼ ܥܘ̣ܠܵܐ܁|
    block |܃ܒܵܟ ܕܵܪܸܫܢܵܐ ܐܘܼܪܚܵܐ ܚܲܕܬܵܐ ܠܬܝܒܘܼܬܵܐ|
    block |ܕܢܒܗܲܬܼ ܒܝܼܫܵܐ ܟܕ ܡܬܚܢܢܝܢ ܒܪ̈ܚܣ ܒܛܲܝܒܘ܁|
    block |܃ܒܵܟ ܨܐܪ ܐ̄ܢܐ ܨܠܡܵܐ ܦܲܐܝܵܐ ܕܫܸܡ ܛܲܝܒܘܼܬܼܵܐ|
    block |ܕܗܘܝܵܐ ܣܢܐܓܼܪܐ ܚܠܦ ܚܛܝܹ̈ܐ ܒܫܘܼܠܵܡ ܙܒܢ̈ܐ܁|
    block |܃ܒܵܟ ܡܩܥܹܐ ܐ̄ܢܵܐ ܣܒܼܪܐ ܛܒܼܵܐ ܠܲܕܠܵܐ ܣܲܒܪܵܐ|
    block |ܕܣ̇ܓܹܝܢ ܪ̈ܚܡܹܐ ܠܥܘ̣ܠܵܐ ܕܐ̄ܢܫܐ ܘܚܝܐܝܢ ܡܓܼܢ܁|
    block |܃ܝ̇ܕܥ̇ ܐ̄ܢܵܐ ܠܹܗ ܠܝܲܨܪܵܐ ܒܝܼܫܵܐ ܕܟܝ̣ܵܢ ܐ̄ܢܵܫܵܐ|
    block |ܕܡܚ̣ܝܠ ܣܓܝܼ ܠܡܥܙܝܘܼ ܩܕܼܵܡ ܚܘܬܚ̈ܬܹܐ܁|
    block |܃ܒܵܟ ܣܐܡ ܐ̄ܢܐ ܚܡܝܼܪ ܚܲܝܘܼܬܵܐ ܕܡܲܚܐ ܠܐ̄ܢܫܵܐ|
    block |ܘܡ̣ܢ ܝܘܒܠܵܟ ܡܩܝܼܡ ܐ̄ܢܵܐ ܦܐܪܐ ܕܥ̇ܛܐ ܥܘ̣ܠܵܐ܁|
    block |܃ܒܗܵܕܹܐ ܬܢܘܝܼ ܥܛܝܹܬ ܣܟܼܠܘܼܬܵܟ ܒܣܲܡܵܐ ܕܪ̈ܚܡܹܐ|
    block |ܕܐܕܪܘܿܫ ܐܘܼܪܚܵܐ ܩܕܵܡ ܗ̇ܘ ܕܐܬ̇ܐ ܠܡܫܒܲܩ ܥܘ̣ܠܵܐ܁|
    block |܃ܡܢ̇ܟ ܕܢ̇ܚ ܗ̇ܘ ܕܡܬܠܚ ܫܛܪ ܚܝܒܹ̈ܐ|
    block |ܘܗܵܐ ܚܘܝܼܬܹܗ ܠܐ̄ܪܵܙ ܡܹܐܬܝܼܬܹܗ ܒܥ̣ܘܠܵܐ ܕܐܒܘܼܗܝ܁|
    block |܃ܒܢܡܘܿܣ ܡܠܵܘ̈ܗܝ ܡܒܛܸܠ ܩ̈ܠܹܐ ܕܢܛܘܼܪܵܬܵܐ|
    block |ܘܡܨܲܚ ܟ̇ܬܒ ܚܢܵܢܵܐ ܘܪ̈ܚܡܹܐ ܠܓܼܵܘ ܡ̣ܢ ܣܸܦܪ̈ܵܘܗܝ܁|
    block |܃ܒܕܡܗ ܟ̇ܬܒ ܫܛܵܪ ܚܐܪܘܼܬܼܵܐ ܠܒܢܲܝ̈ ܓܸܢܣܹ݂ܗ|
    block |ܘܡܬܠܚ ܠܗ̇ ܠܕܝܬܩܹܐ ܕܥܒܕܘܼܬ ܐ̄ܢܵܫܵܐ܁|
    block |܃ܘܡܛܠܗܕܹܐ ܠܐ ܝܗ̇ܒܬܼ ܠܹܗ ܐܬܕܹܐ ܠܡܵܘܬܵܐ|
    block |ܕܢܸܩܛܘܿܠ ܚܝ̈ܟ ܒܥܠܲܬܼ ܥܵܘ̣ܠܵܐ ܕܥܒܼܘܼܬ ܥܒܼܕܹ̈ܐ܁|
    block |܃ܒܥܠܲܬ ܥܘ̣ܠܵܐ ܗܘ̤ܘ ܡܝܘܬܐ ܥܒܼܕ̈ܐ ܠܡܘܬܐ|
    block |ܗܵܐ ܨ̇ܐܪ ܐ̄ܢܐ ܫܛܵܪ ܚܝܒܹ̈ܐ ܒܦܘܼܨܵܝ ܚܲܝܲܝ̈ܟ܁|
    block |܃ܚܙܝܼ ܒܲܪ ܐܝܫܲܝ ܛܡܵܐ ܐܚܒܼܬܵܟ ܡܣܒ̇ܬ ܒܐܦܲܝ̈ܟ|
    block |ܘܫܪܹܝܬ ܢܡܘܿܣܝ ܕܐܲܢ̄ܬ ܠܐ ܬܗܘܹܐ ܥܒܼܕܵܐ ܠܡܵܘܬܐ܁|
    block |܃ܐܦܠܐ ܢܵܡܘܿܣܝ ܠܵܐ ܒܲܛܠܬܹܗ ܡ̣ܢ ܬܒܥܬܹܗ|
    block |ܪ̈ܚܡܹܐ ܝܗܒ̇ܬ ܫܘܚܕܵܐ ܚܠܵܦܝܟ ܘܕܲܥܝܼܬܹܗ ܠܵܟ܁|
    block |܃ܐܦ ܟܐܢܘܼܬܼܵܐ ܠܵܐ ܗ̄ܘ̣ܵܐ ܡܸܛܥܵܐ ܛܥܬ̤ ܥܘܼܗܕܢܵܗ̇|
    block |ܪܫܝܼܡ ܗ̄ܘ̣ ܒܣܸܦܪܵܗ̇ ܚܘܩܵܐ ܕܥܘ̣ ܠܵܟ ܥܲܡ ܟܠ ܕܚ̣ܛܘ܁|
    block |܃ܗܪܟܵܐ ܠܚܬܗ ܠܫܸܡ ܣܟܼܠܘܼܬܵܟ ܡ̣ܢ ܢܡܘܿܣܵܐ|
    block |܃ܠܵܐ ܗ̄ܘ̣ܵܐ ܡ̣ܢ ܗ̇ܘ ܟܬܒܼܵܐ ܟܣܝܵܐ ܕܪ ܫܝܼܡ ܒܝܕܲܥܬܝ|
    block |܃ܗܵܐ ܫܒܼܝܼܩ ܥܘ̣ܠܵܟ ܒܡܠܹܐ ܙܒܼܢܵܐ ܠܦܘܼܬ ܢܡܘܿܣܵܐ|
    block |ܙܸܠ ܛܝܒܼ ܠܵܟ ܕܒܼܚܹ̈ܐ ܕܚܘܼܒܵܐ ܠܚ̈ܝܹܐ ܕܠܗܠ܁|
    block |܃ܗܵܐ ܚܘܼܝܼܢܵܟ ܫܒܼܝܼܠ ܚܵܘܣܵܢܐ ܕܕܪܫܘܼܗܝ ܪ̈ܚܡܹܐ|
    block |ܚܙܘܩ ܒܹܗ ܒܥܡܠܵܐ ܘܐܠܸܦ ܐ̄ܢܫܵܐ ܠܡܪܕܵܐ ܥܡܵܟ܁|
    block |܃ܗܵܐ ܝܗܒ̣ܬ ܠܵܟ ܐܝܼܕܼܵܐ ܕܣܒܼܪܐ ܕܬܦܢܐ ܠܚܲܝܹ̈ܐ|
    block |ܣܡܘܟ ܠܐܒܝܕ̈ܐ ܘܠܒܸܒ ܐܢܘܿܢ ܒܩܵܠ ܫܘܼܒܼܩܵܢܵܐ܁|
    block |܃ܗܵܐ ܦܨܝܼܬܵܟ ܡ̣ܢ ܢܡܘܿܣܵܐ ܕܠܚܝܼܡ ܗ̄ܘ̣ܵܐ ܠܵܟ|
    block |ܦܨܵܐ ܛܠܝܼܡ̇ܐ ܡ̣ܢ ܛܵܠܘܿܡܵܐ ܘܚܘܢ ܘܐܬܪܚܲܡ܀|
    block |܃ܫܡܲܥ ܚܛܝܵܐ ܕܡܝܼܬ ܒܲܚܛܝܼܬܼܵܐܗ ܩܵܠ ܫܘܒܼܩܢܵܐ|
    block |ܘܢܵܕ ܡ̣ܢ ܡܵܘܬܼܵܐ ܐܝܟ ܕܡ̣ܢ ܫܸܢܬܐ ܘܦܢܵܐ ܠܚܲܝܹ̈ܐ܁|
    block |܃ܚܙܵܐ ܕܗܘ̤ܵܘ ܠܹܗ ܣܢܐ ܓܼܪܹ̈ܐ ܒܕܝܼܢܵܐ ܚܠܵܦ ܣܲܟܼܠܘܼܬܹܗ|
    block |ܘܫܪܝܼ ܕܢܦܝܣ ܕܢܦܢܐ ܠܕܲܪܓܼܐ ܕܪܫܢܘܼܬܹܗ܁|
    block |܃ܡܐܩܢܲܛ ܗ̄ܘ̣ܵܐ ܕܕܵܡ ܠܐ ܡܚܬܡ ܫܛܵܪ ܫܘܒܼܩܢܹܗ|
    block |ܘܡܬܟܫܲܦ ܗ̄ܘ̣ܵܐ ܕܢܪܡܹܐ ܐܝܕܵܐ ܪܡܵܙܐ ܚܠܵܦܵܘܗܝ܁|
    block |ܦܢ̣ܐ ܕܢܪܟܸܒ ܩ̈ܠܐ ܚܢܝܼܓ̈ܐ ܒܟܸܢܵܪ ܡܸܢܵܘ̈ܗܝ܃|
  block
    block |ܕܟܒܪ ܢܦܢܐ ܠܦܪ ܗܣܝܵܐ ܕܠܘܵܬ ܡܵܪܹܗ܁|
    block |܃ܒܩܸܢܛܵܐ ܫܪܹܐ ܗ̄ܘ̣ܵܐ ܟܲܕ ܛܵܒܼ ܩܲܒܸܿܠ ܫܘܼܒܼܩܵܢ ܥܵܘ̣ܠܵܗ|
    block |܃ܘܠܵܐ ܫ̇ܠܐ ܗ̄ܘ̣ܵܐ ܡ̣ܢ ܕܢܲܟܢܸܫ ܣܢܸܐܓܪܹ̈ܐ ܚܠܵܦܵܘܞܝ|
    block |܃ܓܠܝܵܐ ܗ̄ܘ̣ܵܬ ܠܹܗ ܟܲܕܼ ܛܵܒܼ ܩܲܒܸܠ ܫܪܝ ܣܟܼܠܘܼܬܹܗ|
    block |ܕܕܵܡ ܠܐ ܫܘܐ ܢܦܥܐ ܢܗܲܠܸܠ ܪܘܼܚܢܵܐܝܼܬ܁|
    block |܃ܐܵܦ ܗܵܕܹܐ ܡܬܟܫܲܦ ܗ̄ܘ̣ܵܐ ܒܩܵܠ ܚܢ̈ܓܼܬܐ|
    block |ܕܢܩܘܵܫ ܕܪܚܵܐ ܒܟܸܢܵܪ ܢܦܫܹܗ ܐܝܟ ܕܒܩܕܡܵܐ|
    block |܃ܚܙ̣ܵܝܗܝ ܒܵܪܘܿܝܵܐ ܕܲܪܓܝܼܓ ܚܨܪܹܗ ܕܢܬܪܓܸܡ ܒܹܗ|
    block |܃ܘܦܢܐ ܝܗ̤ܝ ܠܹܗ ܚܝܹܠ ܒܘܕܩܵܐ ܕܥܬܼܝܼܕ̈ܬܵܐ|
    block |܃ܢܣܲܒܼ ܡܘܗܒܼܬܵܐ ܕܫܪܝܵܐ ܗ̄ܘ̣ܵܬ ܒܹܗ ܩܕܵܡ ܣܲܟܼܠܘܼܬܹܗ|
    block |ܘܫܪܝ ܙܡ̇ܪ ܪܘܚܢܐܝܼܬ ܩ̈ܠܐ ܚܢܝܼ̈ܓܹܐ܁|
    block |܃ܥܕܡܵܐ ܠܐܡܬܝ ܬܸܛܥܝܼܢܝ ܡܪܝܵܐ ܐܲܝܟ ܕܠܲܒܝܼܫܵܐ|
    block |ܥܕܡܵܐ ܠܐܡܲܬܝ ܬܗܩܟ ܐܦܝ̈ܟ ܡ̣ܢ ܒܲܪ ܒܲܝܬܵܟ܁|
    block |܃ܥܕܡܵܐ ܠܐܡܬܝ ܬܣܝܼܡ ܬܟܼܪܝܼܬܐ ܒܓܼܵܘ ܚܘܫܒܲܝ̈|
    block |܃ܡܕ ܚ̇ܙܐ ܐ̄ܢܵܐ ܚܣܕܵܐ ܕܣܟܼ̈ܠܹܐ ܕܡܡܲܩܝܼܢ ܒܝܼ|
    block |܃ܐܠܵ[ܗ]ܝ ܐܲܠܵܗܝ ܠܡܵܢܵܐ ܫܒܩܬܢܝ ܡ̣ܢ ܪ̈ܕܘܿܦܲܝ|
    block |ܘܐܪܚܸܩ ܥܘܼܕܪܵܢܝ ܒܡܲܡܠܠܐ ܣܲܝܢܵܐ ܕܡܠܠ ܣܦܘ̈ܬܝ܁|
    block |܃ܝ̇ܕܥ ܐܢ̄ܐ ܓܹܝܪ ܕܥܘ̣ ܠܗ̇ ܫܩܠܗ̇ ܠܙܟܘܼܬܝ ܡ̣ܢ ܪܸܫܝ|
    block |ܘܥܲܠ ܗ̇ܝ ܪܕܦ ܣܢܵܐܐ ܠܚܲܝ̈ ܕܠܵܐ ܚܵܘܿܣܵܢܵܐ܁|
    block |ܠܵܐ ܛܠܝܵܐ ܠܝܼ ܕܡܛܠ ܣܲܟܼܠܘܼܬܝ ܐܘܼܠܨܢܲܝ̈܁|
    block |܃ܘܫܪܝܼܪܵܐ ܠܝܼ ܕܚܵܘ ܒܲܝ̈ ܐܥܝܼܪܘ ܩܐܪܣܵܐ ܠܘܼܩܒܵܠܝ|
    block |ܠܵܘ ܥܘܕܪܢ̇ܐ ܕܲܠܘܹܐ ܗ̄ܘ̣ܵܐ ܠܝܼ ܙܥܲܪ ܘܐܸܬܒܲܨܲܪ܁|
    block |܃ܐܢܐ ܗ̄ܘ̣ ܕܙܥܪܬ ܡ̣ܢ ܛܘܝܒܼܵܐ ܕܪܸܚܡܵܬ ܕܩܘܼܫܬܼܵܐ|
    block |ܡܦܣ ܐ̄ܢܵܐ ܕܚܛܝܬ ܘܡܸܛܠ ܣܲܟܼܠܘܼܬܝ ܡܸܬܢܓܕ ܐ̄ܢܵܐ܁|
    block |ܘܠܵܘ ܥܲܠ ܢܕܕ̈ܝ ܡܬܟܫܲܦ ܐ̄ܢܵܐ ܐܸܠܵܐ ܥܲܠ ܥܵܘ̣ܠܵܝ܁|
    block |܃ܗܵܕܹܐ ܒܠܚܘܿܕ ܡܦܝܼܣ ܐ̄̈ܢܵܐ ܠܪܸܡܙܵܐ ܕܡܢܓܕ ܠܝܼ|
    block |ܕܠܵܐ ܩܲܫܝܵܐܝܼܬ ܢܗܘܹܐ ܡܲܪܕܘܬܝ ܐܸܠܵܐ ܒܚܵܣܵܢ܁|
    block |܃ܠܵܐ ܠܲܡ ܬܟܣܢܝ ܡܵܪܝܵܐ ܒܪܘܓܼܙܵܐ ܥܲܙܝܼܙܵܐܝܼܬ|
    block |ܘܠܵܐ ܬܚܘܹܐ ܠܝܼ ܐܦܹ̈ܐ ܕܚܸܡܬܵܐ ܕܠܵܐ ܬܲܪܥܘܼܬܼܵܐ܁|
    block |܃ܒܢܓܕܵܐ ܢܚܲܝ̈ܐ ܪܕܝܼܢܝ ܐܲܝܟ ܕܦܐܐ ܠܒܣܝܼܡܘܼܬܵܟ|
    block |ܕܕܠܡܵܐ ܢܘܠܸܕ ܚܲܫܵܐ ܕܡܲܪܕܘܼܢܝ ܪܛܢܵܐ ܣܢܝܵܐ܁|
    block |܃ܚܫܵܐ ܪܒܵܐ ܛܥܝܼܢ ܗ̄ܘ̣ܵܐ ܟܹܐܢܵܐ ܒܓܼܵܘ ܪܥܝܢܹܗ|
    block |ܟܕ ܛܵܒܼ ܫܡܥܗ̇ ܠܗ̇ܝ ܒܪܬ ܩܵܠܵܐ ܕܫܒܝܼܩ ܥܵܘ̣ܠܵܟ܁|
    block |܃ܐܘ ܙܕܝܼܩܵܐ ܕܝܗ̣ܒ ܠܹܗ ܪܸܡܙܵܐ ܫܛܪ ܚܘܒ̈ܬܹܗ|
    block |ܘܗ̣ܦܟ ܣܡܹܗ ܬܚܬ ܟܐܢܘܼܬܼܵܐ ܐܝܟ ܚܝܼܒܵܐ܁܆|
    block |܃ܐܘ ܐܲܬܠܝܟܵܐ ܕܚܒܼ ܒܐܓܼܘܢܵܐ ܘ̣ܣܡܟܗ ܪܸܡܙܵܐ|
    block |ܘܠܵܐ ܨܒܼܐ ܕܢܣܝܼܡ ܟܠܝܼܠ ܫܘܼܒܩܢܵܐ ܕܠܐ ܙܟܼܘܬܵܐ܁|
    block |܃ܐܘ ܥܝܼܪ ܟܠܫܵܥ ܕܛܒܼܥ ܩܲܠܝܼܠ ܒܫܢܵܬܐ ܕܥܵܘ̣ܠܵܐ|
    block |ܘܠܵܐ ܣܟܡ ܥܡܠܹ̈ܐ ܕܫܒܚ̈ܬܹܗ ܠܘܼܩܒܼܵܠ ܥܘ̣ܠܵܐ܁|
    block |܃ܬܵܘ ܚܛܝ̈ܐ ܚܙ̣ܵܘ ܚܛܝܵܐ ܕܚܛܐ ܘܲܦ̣ܫܵܐ|
    block |ܘܩܘܫ ܒܕܡܘܼܬܹܗ ܒܬܪܲܥ ܪ̈ܚܡܹܐ ܕܪܸܡܙܵܐ ܟܹܐܢܵܐ܁|
    block |܃ܬܵܘ ܙܕܝܼܩ̈ܐ ܚܙ̣̱ܵܘ ܙܕܝܼܩܵܐ ܕܚܵܒܼ ܒܚܛܝܬܵܐ|
    block |ܘܛܪܘ ܣܝܡ̈ܬܐ ܕܪ̈ܥܝܢܲܝܟܿܘ ܡ̣ܢ ܓܲܢܵܒܼܵܐ܁|
    block |܃ܬܵܘ ܦܪ̈ܘܿܫܹܐ ܚܙ̣ܵܘ ܚܲܙܝܵܐ ܕܚܵܪ ܘܐܣܬܡܝ|
    block |ܘܲܥܡܲܨܘ ܥܝܢܹ̈ܐ ܕܚܘܫܒܲܝ̈ܟܘܿܢ ܡ̣ܢ ܣܢܝ̈ܬܐ܁|
    block |܃ܐܸܢ ܚܲܙܝܵܐ ܕܣܬܝܪ̈ܬܵܐ ܦܗ̣ܵܐ ܒܲܚܝܵܪܹܗ|
    block |ܡ̇ܢ ܠܵܐ ܢܪܡܹܐ ܢܚܬܼܵܐ ܢܟܼܦܵܐ ܥܲܠ ܒܒ̈ܬܹܗ܁|
    block |܃ܐܢ ܩܕܝܼܫܵܐ ܛܡܐ ܢܦܫܹܗ ܒܚܸܙܘܵܐ ܕܐܦܹ̈ܐ|
    block |ܡ̇ܢ ܠܐ ܢܛܲܟܸܣ ܪܲܗܛܵܐ ܕܥܲܝܢܵܘ̈ܗܝ ܡ̣ܢ ܬܘܼܩ̈ܠܬܐ܁|
    block |ܐܸܢ ܓܢ̄ܒܪܵܐ ܣܚܦܬܹܗ ܐܸܠܥܵܐ ܪܦܝܬ̣ ܓܘܼܫܡܵܐ܃|
  block
    block |ܡ̇ܢ ܠܵܐ ܢܙܝܼܢ ܙܘܥܝ̈ ܢܲܦܫܹܗ ܠܘܼܩܒܼܵܠ ܚܵܘܝܵܐ܁|
    block |܃ܕܘܝܼܕ ܢܗܘܹܐ ܐܲܝܟ ܡܲܚܙܝܼܬܼܵܐ ܩܕܼܵܡ ܚܙ̈ܝܹܐ|
    block |ܘܒܹܗ ܢܗܒܩܘܿܢ ܬܓܼܘܡ̈ܐ ܕܟܹܐܢܹ̈ܐ ܘܕܚܛܝܹ̈ܐ܁|
    block |܃ܠܐ ܢܸܫܬܒܗܲܕ ܐܝܢܵܐ ܕܙܲܕܝܼܩ ܐܝܟ ܗ̇ܘ ܕܐܲܡܠܸܟ|
    block |ܘܠܵܐ ܢܬܪܦܐ ܐܝܢܵܐ ܕܚܛܝ ܐܲܝܟ ܗ̇ܘ ܕܐܒܕ܁|
    block |܃ܟܐܢܵܐ ܢܛܪ ܓܙ̈ܝ ܢܦܫܹܗ ܡ̣ܢ ܫܘܒܼܗܪܵܐ|
    block |ܐܵܦ ܚܛܝܵܐ ܢܥܨܘܿܒܼ ܟܸܐܒܹܗ ܒܬܝܒܘܼܬܼܵܐ܁|
    block |܃ܠܢܝܼܫܵܐ ܕܩܘܼܫܬܵܐ ܢܚܢܐ ܟܠܢܵܫ ܒܙܘܥܹ̈ܐ ܘܪܸ̈ܓܼܫܹܐ|
    block |ܕܢܬܘܹܐ ܠܡܣܲܒܼ ܟܠܝܼܠ ܙܟܘܬܵܐ ܕܠܵܐ ܡܬܚܒܲܠ܀|
block |ܥܠ ܝܘܢܢ ܢܒܝܐ|
  block
    block |ܥܠ ܝܘܢܢ ܢܒܝܐ|
  block
    block |ܡܐܡܪܐ ܬܡܝܢܝܐ|
    block |ܕܥܠ ܝܘܢܢ ܢܒܝܐ|
    block |ܘܡܸܬܼܐܡܲܪ ܒܒܼܥܘܼܬܼܵܐ ܕܢܝܼܢܘܵܝܹ̈ܐ|
    block |ܥܘܼܢܵܝܵܐ|
    block |ܒܪܝܼܟܼܘܼ ܕܲܒܼܥܲܒܼܕܵܘ̈ܗܝ ܚܵܘܝܼ ܫܒܼܝܼ̈ܚܵܬܹܗ܃ ܘܫܲܡܠܝܼ|
    block |܃ܘܲܓܼܡܲܪ ܐ̄ܪ̈ܵܙܵܘܗܝ܃ ܐܲܚܲܝ̈|
  block
    block |܃ܥܘܼܬܼܪܵܐ ܪܲܒܵܐ ܣܵܡ̣ ܒܵܪܘܿܝܵܐ ܠܓܼܵܘ ܡ̣ܢ ܣܸܦܪܹ̈ܐ|
    block |ܘܟܲܣܝܹܗ ܒܐ̄ܪܵܙܵܐ ܥܲܕܼ ܡܸܫܬܲܠܲܡ ܕܲܦܣܝܼܩ ܀|
    block |܃ܦܪ݂ܲܣ ܦܸܠ̈ܐܬܼܵܐ ܒܲܕܼܡܘܼܬܼ ܢܲܚܬܵܐ ܥܲܠ ܐܵܬܼ̈ܘܵܬܼܵܐ|
    block |ܕܠܵܐ ܢܫܘܼܛܵܢܵܝ̈ܗܝ ܥܲܝܢܲܝ̈ ܒܸܣܪܵܐ ܠܓܼܵܙܵܐ ܕܪܘܼܚܵܐ ܀|
    block |܃ܟܲܣܝܼ ܥܘܼܬܼܪܹܗ ܡ̣ܢ ܫܲܒܼܪܘܼܬܼܵܐ ܕܠܵܐ ܝܼܕܲܥܬܼܵܐ|
    block |ܥܲܕܼ ܡܸܬܼܓܲܡܪܵܐ ܘܟܸܢ ܦܵܬܲܚ ܠܵܗ̇ ܠܬܲܪܥܵܐ ܕܪ̈ܲܚܡܵܘܗܝ ܀|
    block |܃ܐܲܪܡܝܼ ܩܸܢܛܵܐ ܥܲܠ ܝܵܕܲܘܿܥܹ̈ܐ ܕܲܕܼܝܵܬܹܩܵܘ̈ܗܝ|
    block |ܕܢܹܐܪܲܒܼ ܣܲܓܿܝܼ ܩܕܼܵܡ ܥܲܝܢܲܝ̈ܗܘܿܢ ܚܹܝܠ ܚܸܟܼ̈ܡܵܬܹܐ ܀|
    block |܃ܠܵܐ ܐܲܫܠܸܛ ܗ̄ܘ̣ܵܐ ܥܲܠ ܟܲܣ̈ܝܵܬܹܗ ܫܲܒܼܪܲܝ ܠܸܒܵܐ|
    block |ܕܠܵܐ ܢܸܬܼܒܲܣ̈ܝܵܢ ܝܲܩܝܼܪ̈ܵܬܹܗ ܒܪܲܝܘܼܬܼ ܢܲܦܫܵܐ ܀|
    block |܃ܫܒܲܪ ܗ̄ܘ̣ܵܐ ܝܵܪܬܵܐ ܘܠܵܐ ܣܵܦܹ̇ܩ ܗ̄ܘ̣ܵܐ ܢܕܲܒܲܪ ܥܘܼܬܼܪܹܗ|
    block |ܘܐܲܝܟ ܢܘܼܟܼܪ̈ܵܝܹܐ ܒܛܲܝܒܿܘܼ ܝܲܗ̣̄ܒܼ ܠܲܢ ܡ̣ܢ ܡܲܪ̈ܗܵܛܵܘܗܝ ܀|
    block |܃ܘܟܲܕܼ ܛܵܒܼ ܒܲܕܸܿܩ ܥܲܠ ܟܵܣ̈ܝܵܬܹܗ ܒܝܲܕܼ ܬܘܼܩܵܢܵܘ̈ܗܝ|
    block |ܠܦܘܼܪܩܵܢ ܚܲܝܲܝ̈ܢ ܟܲܣܝܹܗ ܒܐ̄ܪܵܙܵܐ ܥܕܲܡ̇ܐ ܠܚܲܪܬܵܐ ܀|
    block |܃ܓ̣ܒܼܵܐ ܚܲܕܼ ܥܲܡܐ ܘܲܩ̣ܪܵܝܗܝ ܒܲܫܡܹܗ ܐܲܝܟ ܝܵܪܘܿܬܼܵܐ|
    block |ܕܢܸܦܬܲܚ ܒܐܝܼܕܹܗ ܓܲܙܵܐ ܕܪ̈ܲܚܡܵܘܗܝ ܠܟܼܠܗܘܿܢ ܥܲܡܡܹ̈ܐ ܀|
  block
    block |܃ܘܲܒܼܪܵܐ ܕܲܚܙ̣ܵܐ ܕܲܩܪܹܐ ܒܲܫܡܵܐ ܘܦܲܪܝܼܫ ܡ̣ܢ ܟܠ|
    block |ܚܲܛܦܹ݂ܗ ܚܘܼܬܪܵܐ ܕܠܵܐ ܒܘܼܝܵܢܵܐ ܘܒܲܣܲܪ ܥܠ ܟܠ ܀|
    block |܃ܒܥܲܝܢܲܝ̈ ܒܸܣܪܵܐ ܚܵܪ̣ ܒܐܵܬܼ̈ܘܵܬܼܵܐ ܛܠܸܐ ܪܸܥܝܵܢܵܐ|
    block |ܘܠܵܐ ܐܸܬܼܒܲܩܝܼ ܒܙܵܘܥܹ̈ܐ ܕܢܲܦܫܵܐ ܒܚܹܝܠ ܟܲܣ̈ܝܵܬܼܵܐ ܀|
    block |܃ܣܒܲܪ ܠܹܗ ܫܲܒܼܪܵܐ ܕܕܝܼܠܹܗ ܒܲܠܚܘܿܕܼ ܐܝܼܬܼܵܘܗܝ ܥܘܬܼܪܵܐ|
    block |ܘܒܲܣܲܪ ܘܐܲܫܝܼܛ ܠܲܟܼܢܵܘܵܬܹܗ ܒܚܘܼܬܼܪܵܐ ܣܲܟܼܠܵܐ ܀|
    block |܃ܠܵܐ ܝܵ̇ܕܲܥ ܗ̄ܘ̣ܵܐ ܕܡܸܛܠ ܟܠܵܐ ܡܝܲܩܲܪ ܡ̣ܢ ܟܠ|
    block |ܕܗܵܘ̇ ܕܲܟܼܣܸܐ ܒܹܗ ܡܫܲܝܸܢ ܟܠܵܐ ܥܲܡ ܡ̇ܪܹܟܿܠ ܀|
    block |܃ܒܗܵܕܹܐ ܐܘܼܪܚܵܐ ܕܓܲܒܼܘܼܬܼ ܥܲܡܵܐ ܪܕܵܪܘ ܐܵܦ ܟܹܐܢܹ̈ܐ|
    block |ܘܡ̣ܢ ܝܲܬܿܝܼܪܘܼ ܚܲܫܒ݂ܿܘܼܗܝ ܠܪܲܗܛܵܐ ܕܲܠܵܘܵܬܼ ܥܲܡܡܹ̈ܐ ܀|
    block |܃ܐܵܦ ܢܵܡܘܿܣܵܐ ܚܲܝܸܠ ܐܸܢܘܿܢ ܠܘܵܬܼ ܕܲܟܼܬܼܝܼ̈ܒܼܵܢ|
    block |ܘܐܲܛܸܢ ܐܸܢܘܿܢ ܒܪܸܚܡܲܬܼ ܥܲܡܵܐ ܠܡܸܣܢܵܐ ܥܲܡܡܹ̈ܐ ܀|
    block |܃ܠܵܐ ܪܓܼܝܼܓܼܝܼܢ ܗ̄ܘ̣ܵܘ ܕܢܸܗܘܘܿܢ ܥܘܼܪ̈ܠܹܐ ܐܲܝܟ ܒܲܝܬܵܝܹ̈ܐ|
    block |ܕܕܲܠܡܵܐ ܢܸܦܘܿܩ ܥܲܡܵܐ ܓܲܒܼܝܵܐ ܡ̣ܢ ܝܵܪܬܿܘܼܬܹܗ ܀|
    block |܃ܠܵܐ ܡܢܵܚܝܼܢ ܗ̄ܘ̣ܵܘ ܒܐܝܼܙܓܲܕܿܘܼܬܹܗ ܕܲܠܘܵܬܼ ܥܲܡܡܹ̈ܐ|
    block |ܘܣܵܗܹ̇ܕܼ ܝܵܘܢܵܢ ܕܟܲܕܼ ܐܸܫܬܲܕܲܪ ܥܪܲܩ ܘܐܸܬܿܛܲܫܝܼ ܀|
    block |܃ܫܡ݂ܲܥ ܥܸܒܼܪܵܝܵܐ ܩܵܠ ܢܘܼܚܵܡܵܐ ܕܚܵܝܑܬܼ ܡܝܼ̈ܬܹܗ|
    block |ܘܐܲܟܼܪܝ ܣܲܓܿܝܼ ܕܕܲܠܡܵܐ ܚܵܐܹ̇ܝܢ ܘܡ̇ܐܹܬܼ ܥܲܡܵܐ ܀|
    block |܃ܣܒܲܪܬܼܵܐ ܚܲܕܲܬܵܐ ܢܸܦܠܵܬ̤ ܒܐܸܕܼܢܵܘ̈ܗܝ ܕܒܲܪ ܥܸܒܼܪ̈ܵܝܹܐ|
    block |ܘܐܲܚ̣ܕܹܿܗ ܓܘܼܢܚܵܐ ܒܛܸܒܵܐ ܚܲܕܼܬܼܵܐ ܕܦܘܼܢܝܵ ܥܲܡܡܹ̈ܐ ܀|
    block |܃ܠ̣ܒܸܫ ܟܲܪܝܘܼܬܼܵܐ ܕܠܵܐ ܒܘܼܝܵܐܐ ܥܲܠ ܡ̇ܐ ܕܲܫܡ݂ܲܥ|
    block |ܘܲܪܢܵܐ ܕܢܸܥܪܘܿܩ ܘܠܵܐ ܢܸܫܬܲܕܲܪ ܒܐܘܪܚܵܐ ܕܚܲܢܦܹ̈ܐ ܀|
    block |܃ܓܙܝܼܪܵܐ ܕܒܸܣܪܵܐ ܫܡ݂ܲܥ ܥܲܠ ܥܘܼܪ̈ܠܹܐ ܕܚܲܐܹ̈ܝܢ ܡܲܓܵܢ|
    block |ܘܲܚܠܵܦ ܢܲܚܬܵܐ ܣܕܲܩ ܪܸܥܝܵܢܹܗ ܒܝܲܕܼ ܦܘܼܠܵܓܼܵܐ ܀|
    block |܃ܩ̣ܪܲܝܗܝ ܓܸܠܝܵܢܵܐ ܘܡܲܠܸܠ ܥܲܡܹܗ ܐ̄ܪܵܙܵܢܵܐܝܼܬܼ|
    block |ܕܦܘܿܩ ܟܲܢܸܫ ܠܝܼ ܥܵܪ̈ܒܹܿܐ ܡܠܝܼ̈ܠܹܐ ܠܲܛܝܪ ܚܲܝܹ̈ܐ ܀|
    block |܃ܩܘܼܡ ܦܘܿܩ ܐܲܟܼܪܸܙ ܩܵܠ ܦܘܼܪܩܵܢܵܐ ܒܹܝܬܼ ܛܲܒܿܝܼܥܹ̈ܐ|
    block |ܘܐܲܥܝܼܪ ܐܸܢܘܿܢ ܒܩܵܠ ܦܸܬܼܓܼܵܡܲܝ̈ܟ ܠܕܲܡ̈ܟܹܿܐ ܕܥܵܘܼܠܵܐ ܀|
    block |܃ܬܵܐ ܪܕܲܝ ܒܐܘܼܪܚܵܐ ܕܟܼܵܪܘܿܙܘܼܬܼܵܐ ܠܒܹܝܬܼ ܢܘܼܟܼܪ̈ܵܝܹܐ|
    block |ܘܐܲܦܸܠ ܐܸܢܘܿܢ ܐܘܼܪܚܵܐ ܚܕܲܬܵܐ ܕܣܸܓܼܕܲܬܼ ܡ̇ܪܘܼܬܢܼܝ ܀|
    block |܃ܬܵܐ ܙܸܠ ܫܲܝܸܢ ܪ̈ܓܼܝܼܙܹܐ ܕܲܢܦܲܩ̣ܘ ܡ̣ܢ ܒܲܝܬܵܝܘܼܬܼܝ|
    block |ܘܪܲܥܵܐ ܐܸܢܘܿܢ ܒܝܲܕܼ ܛܲܝܒܿܘܼܬܼܵܐ ܠܘܵܬܼ ܟܹܐܢܘܼܬܼܵܐ ܀|
    block |܃ܬܵܠ ܙܸܠ ܘܲܣܥܘܿܪ ܟܪ̈ܝܼܗܹܐ ܕܐܲܓܲܪܘ ܒܟܹܐܒܹ̈ܐ ܕܥܵܘ̣ܠܵܐ|
    block |ܘܲܒܼܝܲܕܼ ܡܸܠܲܝ̈ܟ ܟܐܝܼ ܒܐܸܫܵܬܸܲܐ ܕܪܸ̈ܥܝܵܢܲܝܗܘܿܢ ܀|
  block
    block |܃ܣܲܒܼ ܠܵܟ ܣܲܡܵܐ ܡ̣ܢ ܒܹܝܬܼ ܓܲܙܵܐ ܕܟܲܣܝܘܼܬܼ ܡ̇ܪܘܼܬܼܝ|
    block |ܘܲܥܨܘܿܒܼ ܐܸܢܘܿܢ ܒܲܬܼܝܵܒܼܘܼܬܼܵܐ ܠܘܵܬܼ ܫܘܼܒܼܩܵܢܵܐ ܀|
    block |܃ܚܢܵܢܵܐ ܘܪ̈ܲܚܡܹܐ ܡܲܕܹܿܟ ܘܐܲܫܩܵܐ ܠܪܸ̈ܥܝܵܢܲܝܗܘܿܢ|
    block |ܘܐܲܫܝܼܓܼ ܡܸܢܗܘܿܢ ܒܣܲܡ ܚܲܠܝܘܼܬܼܵܐ ܬܸܛܪܵܐ ܕܥܵܘ̣ܠܵܐ ܀|
    block |܃ܣܲܒܼ ܠܲܡܦܹܝܕܼܵܐ ܕܢܘܼܗܪܵܐ ܕܝܼܕܲܥܬܼܝ ܘܣܝܼܡ ܒܥܲܝܢܲܝ̈ܗܘܿܢ|
    block |ܘܪܕܘܿܦ ܡܸܢܗܘܿܢ ܚܸܫܟܵܐ ܕܛܘܼܥܝܲܝ ܕܣܲܡܝܼ ܐܵܢܘܿܢ ܀|
    block |܃ܡܲܕܸܿܟ ܐܸܢܘܿܢ ܠܲܕܼܠܵܐ ܗܵܘܢܵܐ ܒܡܸܠܚܵܐ ܕܝܼܕܲܥܬܼܝ|
    block |ܕܢܸܩܢܘܿܢ ܒܐܝܼܕܲܝ̈ܟ ܛܲܥܡܵܐ ܚܲܠܝܵܐ ܕܓܲܕܼ ܒܵܪܘܿܝܵܐ ܀|
    block |܃ܚܵܘܵܐ ܠܘܼܩܕܼܵܡ ܩܲܫܝܼܘܼܬܼ ܡܸܠܹ̈ܐ ܩܕܼܵܡ ܣܘܼܥܪ̈ܵܢܹܐ|
    block |ܘܐܸܢܗܘ̤ ܕܚܵܫ̇ܝܼܢ ܒܲܝܲܐ ܐܸܢܘܿܢ ܒܩܵܠ ܫܘܼܒܼܩܵܢܵܐ ܀|
    block |܃ܙܲܝܸܢ ܢܲܦܫܵܟ ܒܚܹܝܠ ܥܘܼܕܼܪܵܢܵܐ ܐܲܠܵܗܵܝܵܐ|
    block |ܘܚܘܿܬܼ ܠܐܵܓ̣ܘܿܢܵܐ ܘܕܘܼܫ ܠܲܚܛܝܼܬܼܵܐ ܕܩܸܛܠܲܬ̤ ܐ̄ܢܵܫܵܐ ܀|
    block |܃ܐܲܚܘܿܕܼ ܣܲܝܦܵܐ ܕܡܸܠܲܬܼ ܪܘܼܚܵܐ ܒܪܹܫ ܠܸܫܵܢܵܟ|
    block |ܘܲܚܪܘܿܒܼ ܥܵܘ̣ܠܵܐ ܛܪܘܼܢܵܐ ܕܲܡ̣ܪܵܕܼ ܥܲܠ ܟܹܐܢܘܼܬܼܵܐ ܀|
    block |܃ܥܩܘܿܪ ܒܸܢܝܵܢܵܐ ܕܫܸܡ ܐܲܠܵܗܹ̈ܐ ܕܲܒܼܢܵܬ̤ ܛܘܼܥܝܲܝ|
    block |ܘܣܝܼܡ ܬܵܘܕܿܝܼܬܼܵܐ ܕܚܲܕܼ ܐܲܠܵܗܵܐ ܒܪܸܥܝܵܢ ܐ̄ܢܵܫܵܐ ܀|
    block |܃ܩܘ̣ܡ ܙܸܠ ܠܐܵܬܼܘܿܪ ܡܕܝܲܢܲܬܼ ܡܲܠ̈ܟܹܿܐ ܕܡܸܪܕܲܬ̤ ܥܠܲܝ|
    block |ܘܲܚܠܵܦ ܓܹܐܪܹ̈ܐ ܫܕܼܝܼ ܒܵܗ̇ ܡܸܠܹ̈ܐ ܕܩܵܠ ܠܘܼܚܡܵܐ ܀|
    block |܃ܩܪܝܼܗ̇ ܘܐܲܙܝܼܥܹܝܗ̇ ܒܩܵܠ ܦܸܬܼܓܼܵܡܲܝ̈ܟ ܠܡܲܠܝܲܬܼ ܚܘܼܬܼܪܵܐ|
    block |ܘܐܲܦܸܠ ܒܐܸܕܢܹܝ̈ܗ̇ ܗܦܘܼܟܼܝܵܐ ܩܲܫܝܵܐ ܗܵܐ ܡܸܬܼܪܲܗܒܵܐ ܀|
    block |܃ܙܸܠ ܘܐܸܡܲܪ ܠܵܗ̇ ܕܗܵܐ ܡܲܪܥܸܠ ܐ̄ܢܵܐ ܐܲܪܥܵܐ ܬܚܘܿܬܹܟܼܝ|
    block |ܘܡܲܪܗܸܒܼ ܛܸܒܵܐ ܕܝܘܿܡ ܡܲܦܘܼܠܬܹܿܟܼܝ ܠܟܼܠܗܘܿܢ ܥܲܡܡܹ̈ܐ ܀|
    block |܃ܫ̣ܡܲܥ ܒܲܪ ܡܲܬܲܝ ܩܵܠܵܐ ܕܡܲܟܼܪܸܙ ܗܦܘܼܟܼܝܵܐ ܩܲܫܝܵܐ|
    block |ܘܬܼܘܼܒܼ ܐܸܬܼܥܲܣܲܩ ܠܡܸܪܕܼܵܐ ܒܐܘܼܪܚܵܐ ܕܲܠܘܵܬܼ ܥܲܡܡܹ̈ܐ ܀|
    block |܃ܚܵܪ̣ ܒܲܚܢܵܢܵܐ ܕܲܡܫܲܕܿܪܵܢܹܗ ܕܙܵܟܹ̇ܐ ܠܪܘܼܓܼܙܹܐ|
    block |ܘܲܪܢܵܐ ܕܕܲܠܡܵܐ ܢܹܐܡܲܪ ܡܸܠܹ̈ܐ ܘܠܵܐ ܢܸܬܼܗܲܝܡ̈ܢܵܢ ܀|
    block |܃ܝܵܕܲܥ ܐ̄ܢܵܐ ܠܲܡ ܕܲܡܪܲܚܡܵܢ ܐܲܢ̄ܬܿ ܘܚܵܐܹ̇ܝܢ ܥܵܘ̣ܠܵܐ|
    block |ܘܲܡܫܲܚܠܸܦ ܠܵܗ̇ ܠܩܲܫܝܘܼܬܼ ܪܘܼܓܼܙܵܐ ܚܘܼܒܵܟ ܪܲܒܵܐ ܀|
    block |܃ܘܕܐܹܙܲܠ ܐܲܟܼܪܸܙ ܩܵܠܹ̈ܐ ܕܚܝܼܠܹ̈ܐ ܠܐܵܬܘܿܪ̈ܵܝܹܐ|
    block |ܡܸܬܿܕܿܓܼܠ ܐ̄ܢܵܐ ܕܠܵܐ ܣܵܥܲ݁ܪ ܐܲܢ̄ܬܿ ܠܦܘܼܬܼ ܠܘܼܚܵܡܲܝ̈ܟ ܀|
    block |܃ܬܪܹܝܢ ܦܘܼܠܵܓܼܵܐ ܣܵܓ̇ܘܼܗ̇ ܠܐܘܼܪܚܵܐ ܠܐܘܼܪܚܵܐ ܒܐܲܦܲܝ̈ ܝܵܘܢܵܢ|
    block |ܕܠܵܐ ܢܸܬܿܕܿܓܲܠ ܘܕܲܠܡܵܐ ܢܸܦܘܿܩ ܥܲܡܵܐ ܓܲܒܼܝܵܐ ܀|
    block |ܒܫܘܼܠܵܡ ܐܘܼܪܚܹܗ ܡܸܬܼܒܲܩܹܐ ܗ̄ܘ̣ܵܐ ܡܸܫܬܲܕܪܵܢܵܐ܃|
  block
    block |ܬܒܲܥܬܼܵܐ ܕܥܲܡܹܗ ܘܦܘܼܠܵܓܼ ܡܸܠܵܘ̈ܗܝ ܡܣܲܪܸܕܼ ܗ̄ܘ̣ܵܐ ܠܹܗ ܀|
    block |܃ܓ̣ܒܼܵܐ ܠܹܗ ܥܪܘܼܩܝܵܐ ܕܠܵܐ ܢܸܫܬܲܕܲܪ ܒܐܘܼܪܚܵܐ ܕܥܲܡܡܹ̈ܐ|
    block |ܕܕܲܠܡܵܐ ܢܸܫܪܹܐ ܣܝܵܓܼ ܢܵܡܘܿܣܵܐ ܒܝܲܕܼ ܡܹܐܙܲܠܬܹܿܗ ܀|
    block |܃ܩ̣ܵܡ ܠܹܗ ܝܵܘܢܵܢ ܕܢܸܥܪܘܿܩ ܢܸܛܫܹܐ ܡ̣ܢ ܝܵ̇ܕܲܥ ܟܠ|
    block |ܘܢܸܥܡܲܪ ܒܐܲܬܼܪܵܐ ܕܠܵܐ ܫܵܡܲ݁ܪ ܒܹܗ ܩܵܒܠ ܓܸܠܝܵܢܹ̈ܐ ܀|
    block |܃ܠܵܐ ܗ̄ܘ̣ܵܐ ܥܪܘܼܩܝܵܐ ܕܡ̣ܢ ܐܲܠܵܗܵܐ ܥܪ݂ܲܩ ܟܵܪܘܿܙܵܐ|
    block |ܐܲܬܼܪܵܐ ܚܲܠܸܦ ܒܗܵܕܹܐ ܬܸܢܘܲܝ ܕܠܵܐ ܢܸܫܬܲܕܲܪ ܀|
    block |܃ܝܵ̇ܕܲܥ ܗ̄ܘ̣ܵܐ ܓܹܝܪ ܕܲܒܼܟܼܠ ܐܝܼܬܼܵܘܗܝ ܚܹܝܠ ܒܵܪܘܿܝܵܐ|
    block |ܘܠܵܐ ܡܸܬܿܛܲܫܹܐ ܡ̣ܢ ܐܲܠܵܗܵܐ ܥܒܼܵ݁ܕܵܐ ܕܐܝܼܕܵܘ̈ܗܝ ܀|
    block |܃ܐܲܬܼܪܵܐ ܫܲܚܠܸܦ ܠܦܘܼܬܼ ܒܘܼܕܵܩܵܐ ܕܲܢܒܼܝܼܘܼܬܼܵܐ|
    block |ܟܲܕܼ ܣܵܒܼܲ݁ܪ ܗ̄ܘ̣ܵܐ ܕܒܲܝܗܘܼܕܼ ܒܲܠܚܘܿܕܼ ܫܪܹܝܢ ܓܸܠܝܵܢܹ̈ܐ ܀|
    block |܃ܪܢܵܐ ܒܲܪ ܡܲܬܲܝ ܕܐܸܢܗܘ̤ ܕܡܲܪܚܸܩ ܡܗܡܸܐ ܡܼܢܹܗ|
    block |ܘܠܵܐ ܬܘܼܒܼ ܫܵܡܲ݁ܪ ܩܵܠ ܓܸܠܝܵܢܹ̈ܐ ܕܡܹܐܙܲܠ ܠܐܵܬܼܘܼܪ ܀|
    block |܃ܓ̣ܒܼܵܐ ܠܹܗ ܐܘܼܪܚܵܐ ܒܚܲܡܵܐ ܪܲܓܼܝܵܐ ܠܬܲܪܫܝܼܫ ܐܲܬܼܪܵܐ|
    block |ܕܟܼܡܵܐ ܕܡܲܒܼܟܕ ܡܲܪܚܸܡ ܡܸܢܹܗ ܩܵܠ ܒܵܪܘܿܝܵܐ ܀|
    block |܃ܐܸܓܲܪ ܐܸܠܦܵܐ ܕܠܵܐ ܢܸܬܿܬܿܓܲܪ ܦܘܼܪܩܵܢ ܥܲܡܡܹ̈ܐ|
    block |ܘܲܫܒ݂ܲܩ ܐܲܬܼܪܹܗ ܕܠܵܐ ܢܸܬܼܚܢܘܼܢ ܥܲܡܡܹ̈ܐ ܠܥܲܡܵܐ ܀|
    block |܃ܥܪ݂ܲܩ ܡ̣ܢ ܝܲܒܼܫܵܐ ܕܠܵܐ ܢܸܬܼܪܲܓܸܐ ܠܸܒܵܐ ܕܥܘܼܪ̈ܠܹܐ|
    block |ܘܲܪܕܼܵܐ ܒܚܲܡܵܐ ܕܠܵܐ ܢܸܬܿܕܓܲܠ ܩܵܠ ܦܸܬܼܓܼܵܡܵܘ̈ܗܝ ܀|
    block |܃ܢܚܸܬܼ ܥܵܪܘܿܩܵܐ ܠܐܹܠܦܵܐ ܘܲܕܼܡܸܟ ܡ̣ܢ ܟܲܪܝܘܼܬܹܗ|
    block |ܘܲܢܦܲܩ̣ ܪܸܡܙܵܐ ܐܲܝܟ ܐܝܼܙܓܲܕܼܵܐ ܘܫܲܓܼܫܹܗ ܠܚܲܡܵܐ ܀|
    block |܃ܗܘ̤ܵܬܼ ܥܲܠܥܠܵܐ ܐܲܝܟ ܨܲܝܵܕܼܵܐ ܘܦܸܪܣܲܬ̤ ܢܸܫܒܹܿܝ̈ܗ̇|
    block |ܘܲܢܦ݂ܲܠ ܝܵܘܢܵܢ ܥܲܡ ܡܲܠܵܚܹ̈ܐ ܒܦܲܚܹ̈ܐ ܕܡܲܝܵ̈ܐ ܀|
    block |܃ܒܫܲܒܼܛܵܐ ܕܪܘܼܚܵܐ ܡܢܲܓܸܿܕܼ ܗ̄ܘ̣ܵܐ ܠܹܗ ܪܸܡܙܵܐ ܠܝܲܡܵܐ|
    block |ܘܥܲܠ ܡ̇ܢ ܛܲܫܝܼܬܿ ܥܲܒܼܕܵܐ ܥܪܝܼܩܵܐ ܡ̣ܢ ܝܵ̇ܕܲܥ ܟܠ ܀|
    block |܃ܡ̣ܚܵܐ ܠܫܲܬܿܝܼܩܹ̈ܐ ܘܐܲܙܝܼܥ ܐܸܢܘܿܢ ܥܲܠ ܡܲܠܵܠܹ̈ܐ|
    block |ܘܐܲܠܸܦܘ ܚܲܪ̈ܫܹܐ ܠܲܡܠܝܼܠܘܼܬܼܵܐ ܥܲܡ ܒܵܪܘܿܝܵܐ ܀|
    block |܃ܪܘܼܚܵܐ ܘܡܲܝܵ̈ܐ ܫܚ݂ܲܩܘ ܠܲܚܕܼܵܕܹ̈ܐ ܡܸܛܠ ܝܵܘܢܵܢ|
    block |ܕܲܢܨܘܼܕܘܼܢܵܝܗܝ ܠܟܼܵܪܘܿܙܘܼܬܼܵܐ ܕܲܠܘܵܬܼ ܥܲܡܡܹ̈ܐ ܀|
    block |܃ܠܒܲܪ ܡ̣ܢ ܛܲܟܼܣܵܐ ܫܓܼܝܼܫ ܗ̄ܘ̣ܵܐ ܝܲܡܵܐ ܥܲܠ ܒܲܪ ܡܲܬܲܝ|
    block |ܟܲܕܼ ܒܵܥܹ̇ܝܢ ܠܹܗ ܓܲܠܠܹ̈ܐ ܪ̈ܗܝܼܒܹܐ ܕܐܲܚܟܵܐ ܡܣܲܬܲܪ ܀|
    block |܃ܠܵܐ ܕܵܡܹ̇ܐ ܗ̄ܘ̣ܵܐ ܗܵܘ̇ ܡܲܚܫܘܼܠܵܐ ܠܲܕܼܟܼܠ ܝܵܘܡܝܼ̈ܢ|
    block |ܘܲܡܫܲܓܼܢܝ ܗ̄ܘ̣ܵܐ ܪܲܗܛܵܐ ܕܐܘܼܪܚܹܗ ܡ̣ܢ ܕܲܥܝܵܕܼܵܐ ܀|
    block |܃ܠܵܘ ܥܲܠ ܟܠܹܗ ܝܲܨܹܗ ܕܝܲܡܵܐ ܡܬܼܝܼܚ ܗ̄ܘ̣ܵܐ ܢܸܓܼܕܵܐ|
    block |ܚܕܼܵܪܲܝ ܐܸܠܦܹܐ ܕܝܵܘܢܵܢ ܒܲܠܚܘܿܕܼ ܡܸܬܼܢܲܓܲܕܼ ܗ̄ܘ̣ܵܐ ܀|
  block
    block |܃ܬܲܗܪܵܐ ܪܲܒܵܐ ܡܸܬܼܚܵܘܸܐ ܗ̄ܘ̣ܵܐ ܒܲܝܢܵܬܼ ܓܲܠܹ̈ܐ|
    block |ܕܟܲܕܼ ܢܝܼܚ ܝܲܡܵܐ ܫܓܼܝܼܫ ܥܲܠ ܝܵܘܢܵܢ ܘܲܒܼܗܝܼܠ ܥܲܠ ܟܠ ܀|
    block |܃ܐܹܝܘ ܦܘܼܩܕܵܢܵܐ ܕܝܲܗ̄ܒܼ ܒܘܼܝܵܢܵܐ ܠܲܕܠܵܐ ܪ̈ܓܼܫܹܐ|
    block |ܘܲܫܓܲܫ ܐܸܢܘܿܢ ܥܲܠ ܡܠܵܠܵܐ ܕܲܒܼܥ̣ܵܐ ܕܢܸܫܬܿܘܿܩ ܀|
    block |܃ܐܹܝܘ ܠܫܲܬܿܝܼܩܹ̈ܐ ܓܠܝܼܙܲܝ ܗܵܘܢܵܐ ܟܡܵܐ ܐܸܬܼܚܲܟܲܡܘ|
    block |ܕܦܸܠܓܵܐ ܒܗܝܼܠܝܼܢ ܘܦܸܠܓܵܐ ܫܓܼܝܼܫ ܠܒܲܪ ܡ̣ܢ ܛܟܼܣܵܐ ܀|
    block |܃ܒܗܝܼܠ ܗ̄ܘ̣ܵܐ ܝܲܡܵܐ ܥܲܠ ܡܲܠܚܹ̈ܐ ܟܲܕܼ ܪܵܕܹܝܢ ܗ̄ܘ̣ܵܘ|
    block |ܘܡܸܬܼܡܲܪܡܲܪ ܗ̄ܘ̣ܵܐ ܒܩܲܫܝܘܼܬܼ ܓܲܠܠܹ̈ܐ ܒܕܼܘܼܟܲܬܼ ܝܵܘܢܵܢ ܀|
    block |܃ܢܝܼܚ ܗ̄ܘ̣ܵܐ ܐܵܐܲܪ ܘܫܲܠܹܝܢ ܓܲܠܹ̈ܐ ܘܪܵܕܹܝܢ ܟܠܢܵܫ|
    block |ܘܐܸܠܦܹܗ ܕܝܵܘܢܵܢ ܡܸܫܬܲܚܩܵܐ ܗ̄ܘ̣ܵܬܼ ܡ̣ܢ ܥܲܠܥܵܠܐ ܀|
    block |܃ܣܝܵܓܹܗ ܕܪܸܡܙܵܐ ܦܲܠܓܹܿܗ ܠܝܲܡܵܐ ܥܲܠ ܡܲܠܵܚܹ̈ܐ|
    block |ܘܲܚܙ̣ܵܘ ܬܲܗܪܵܐ ܕܟܲܕܼ ܢܝܼܚ ܟܠܹܗ ܫܓܼܝܼܫ ܥܲܠ ܝܵܘܢܵܢ ܀|
    block |܃ܡܢܵܬܹܗ ܕܝܲܡܵܐ ܡܸܬܼܢܲܓܿܕܵܐ ܗ̄ܘ̣ܵܬܼ ܒܥܲܪ̈ܩܹܐ ܕܪܸܡܙܵܐ|
    block |ܘܥܲܕܼ ܥܵܒܲܪ ܗ̄ܘ̣ܵܘ ܢܸܓܼܕܵܐ ܕܪܘܼܚܵܐ ܬܚܘܼܡܹܗ ܕܪܸܡܙܵܐ ܀|
    block |܃ܡܲܚܸܬܼ ܗ̄ܘ̣ܵܐ ܠܵܗ̇ ܠܐܸܠܦܵܐ ܠܥܘܼܡܩܵܐ ܘܠܵܐ ܡܸܬܿܬܿܒܼܪܵܐ|
    block |ܘܡܲܣܸܩ ܗ̄ܘ̣ܵܐ ܠܵܗ̇ ܠܐܲܦܲܝ̈ ܝܲܡܵܐ ܘܠܵܐ ܡܸܬܼܗܲܦܟܼܵܐ ܀|
    block |܃ܙܗܝܼܪ ܒܵܗ̇ ܪܸܡܙܵܐ ܘܲܡܢܲܓܸܿܕܼ ܠܵܗ̇ ܫܲܒܼܛܵܐ ܕܪܘܼܚܵܐ|
    block |܃ܘܣܵܠ̇ܩܵܐ ܠܪܵܘܡ̇ܐ ܘܢܵܚ̇ܬܵܐ ܠܥܘܼܡܩܵܐ ܘܠܵܐ ܡ̇ܘܒܸܿܕܼ ܠܵܗ̇|
    block |܃ܒܢܓܼܕܐ ܕܐܸܠܦܹܗ ܒܠܲܥ̣ܘ ܡܲܠܵܚܹ̈ܐ ܒܢܸܓܼܵܕܹܿܐ ܩܫܲܝܵ̈̄ܐ|
    block |ܘܲܦܣܲܩ̣ܘ ܣܲܒܼܪܵܐ ܕܠܵܐ ܡܸܬܼܩܲܨܝܢ ܡ̣ܢ ܡܲܚܫܘܼܠܹ̈ܐ ܀|
    block |܃ܡ̣ܠܲܟܼܘ ܠܲܚܕܼܵܕܹ̈ܐ ܕܟܼܠܢܵܫ ܢܸܓܼܥܹܐ ܠܘܵܬܼ ܐܲܠܵܗܹܗ|
    block |ܕܕܼܵܡ ܢܸܬܼܦܲܨܘܿܢ ܡ̣ܢ ܡܲܚܫܘܼܠܹ̈̄ܐ ܘܢܸܚܙܘܿܢ ܚܲܝܹ̈ܐ ܀|
    block |܃ܪܲܒܿ ܡܲܠܚܹ̈ܐ ܠܝܵܘܢܵܢ ܐܲܥܝܼܪ ܕܩܘܼܡ ܐܸܬܼܟܲܫܲܦ|
    block |ܘܨܲܠܵܐ ܘܲܒܼܥܝܼ ܡ̣ܢ ܐܲܠܵܗܵܟ ܕܲܟܼܒܲܪ ܢܢܝܼܚܲܢ ܀|
    block |܃ܒܝܘܼܩܪܵܐ ܕܫܸܢܬܼܵܐ ܛܒ݂ܲܥ ܗ̄ܘ̣ܵܐ ܝܵܘܢܵܢ ܒܐܼܫܬܵܗ̇ ܕܐܸܠܦܹܗ|
    block |ܘܠܵܐ ܐܲܪܓܸܿܫ ܗ̄ܘ̣ܵܐ ܒܢܸܓܼܕܹܿܗ ܕܝܼܡܵܐ ܕܡܸܛܠܵܬܹܗ ܀|
    block |܃ܩܵܡ̣ ܥܵܪܘܿܩܵܐ ܘܲܚ̣ܙܵܐ ܕܲܫܓܼܝܼܫ ܝܲܡܵܐ ܒܓܲܠܠܹ̈ܐ|
    block |ܘܕܼܵܢ ܚܘܼܫܵܒܼܵܘ̈ܗܝ ܕܡܸܛܠܵܬܹܗ ܗܘ̤ܵܐ ܡܲܚܫܘܼܠܵܐ ܀|
    block |܃ܠܵܐ ܨܲܠܝܼ ܗ̄ܘ̣ܵܐ ܥܲܡ ܡܲܠܵܚܹ̈ܐ ܕܢܸܫܠܹܐ ܝܲܡܵܐ|
    block |ܕܝܼܕܲܥ ܕܐܲܣܟܸܿܠ ܘܐܸܢ ܡܸܬܼܟܲܫܦ ܠܵܐ ܡܸܬܼܩܲܒܲܠ ܀|
    block |܃ܫܬܸܩ ܕܲܢܨܲܠܹܐ ܐܲܝܟ ܦܵܪܘܿܫܵܐ ܕܫܵܛ̣ ܦܘܼܩܕܵܢܵܐ|
    block |ܕܐܵܦܸܢ ܩܵܪܹܐ ܠܵܐ ܥܵܢܹ̇ܐ ܠܹܗ ܗܵܘ̇ ܕܐܲܫܝܼܛܹܗ ܀|
  block
    block |܃ܚ̣ܙܵܘ ܡܲܠܵܚܹ̈ܐ ܕܡ̣ܢ ܝܲܬܿܝܼܪܘܼ ܗܘ̤ܵܬܼ ܒܵܥܘܼܬܼܵܐ|
    block |ܘܲܢܣ݂ܲܒܼܘ ܡܸܠܟܵܐ ܕܢܸܒܼܨܘܿܢ ܥܵܘ̣ܠܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܚܛܵܗܵܐ ܚܲܫܒ݂ܿܘܼܗܝ ܫܚܵܩܹܗ ܕܝܲܡܵܐ ܕܲܚܕܼܵܪܲܝܗܘܿܢ|
    block |ܕܲܚܙ̣ܵܘ ܕܲܒܼܗܝܼܠ ܘܲܠܗܘܿܢ ܪܵܕܹܐ ܐܲܝܟ ܣܵܪܘܿܚܵܐ ܀|
    block |܃ܒܢܸܓܼܕܹܿܗ ܕܝܲܡܵܐ ܩܢ̣ܵܘ ܒܘܼܝܵܢܵܐ ܘܲܦܪܲܫ̣ܘ ܘܝܼܕܲܥܘ̣|
    block |ܕܡܸܛܠ ܥܵܘ̣ܠܵܐ ܫܓܲܫ ܡܲܚܫܘܼܠܵܐ ܠܦܸܠܓܹܿܗ ܕܝܲܡܵܐ ܀|
    block |܃ܪܲܒܵܐ ܗܘ̤ܵܐ ܠܗܘܿܢ ܡܲܫܒܼܵܐ ܕܪܘܼܚܵܐ ܘܚܲܟܸܿܡ ܐܸܢܘܿܢ|
    block |ܪܢܵܘ̣ ܒܲܝܢܲܝܗܘܿܢ ܕܐܲܝܢܵܐ ܕܐܲܣܟܸܿܠ ܢܸܓܼܠܹܐ ܚܛܵܗܹܗ ܀|
    block |܃ܒܟܼܘܼܪܵܐ ܕܦܸܨܹ̈ܐ ܒܩܵܘ̣ ܠܲܚܕܼܵܕܹ̈ܐ ܐܲܝܟ ܦܵܪ̈ܘܿܫܹܐ|
    block |ܕܢܹܐܬܸܐ ܠܓܸܠܝܵܐ ܢܸܟܼܠܵܐ ܕܲܟܼܣܸܐ ܒܓܼܵܘ ܪܸܥܝܵܢܵܐ ܀|
    block |܃ܐܲܪܡܝܼܘ ܦܸܨܹ̈ܐ ܕܲܢ̈ܒܲܕܿܩܵܢ ܗ̣̄ܘܲܝ̈ ܡܲܢ̣ܘ ܕܲܚ̣ܛܵܐ|
    block |ܘܢܸܬܸܿܠ ܕܝܼܢܵܐ ܚܠܵܦ ܣܲܟܼܠܘܼܬܹܗ ܕܲܫܓܲܫ ܝܲܡܵܐ ܀|
    block |܃ܢܚܸܬܼ ܦܘܼܩܕܵܢܵܐ ܠܡܸܨܥܲܬܼ ܦܸܨܹ̈ܐ ܘܒܼܚܲܪ ܐܸܢܹܝܢ|
    block |ܘܣܸܠܩܲܬ̤ ܦܸܨܬܹܗ ܕܲܒܲܪ ܥܸܒܼܪ̈ܵܝܹܐ ܩܕܼܵܡ ܡܠܵܚܹ̈ܐ ܀|
    block |܃ܘܫܲܐܸܠܘ ܥܘܼܪ̈ܠܹܐ ܠܲܓܼܙܝܼܪ ܦܲܓܼܪܵܐ ܕܡ̇ܢܵܘ̇ ܕܲܥܒ݂ܲܕܿܬܿ|
    block |ܓܠܝܼ ܣܘܼܥܪ̈ܵܢܲܝܟ ܘܐܸܡܲܪ ܥܲܡܵܟ ܘܚܵܘܵܐ ܐܲܬܼܪܵܟ ܀|
    block |܃ܦܲܢܝܼ ܝܵܘܢܵܢ ܠܘܵܬܼ ܡܵܠܵܚܹ̈ܐ ܕܥܸܒܼܪܵܝܵܐ ܐ̄ܢܵܐ|
    block |ܘܥܲܒܼܕܵܐ ܐܝܼܬܿܝܼ ܠܐܲܠܵܗ ܟܠܵܐ ܕܬܲܩܸܢ ܟܠܵܐ ܀|
    block |܃ܡ̣ܢ ܠܲܐܠܵܗܵܐ ܝܵ̇ܕܲܥ ܟܠܵܐ ܥ̣ܪܩܹܬܼ ܘܲܛܫܹ̇ܝܬܼ|
    block |ܘܨܵܕܢܝ ܪܸܡܙܹܗ ܒܢܸܫܒܵܐ ܩܲܫܝܵܐ ܕܡܲܝ̈ܵܐ ܪ̈ܦܲܝܵܐ ܀|
    block |܃ܐܘܿ ܟܵܪܘܿܙܵܐ ܕܲܒܼܥܵܐ ܕܢܲܛܫܹܐ ܟܵܪܘܿܙܘܼܬܹܗ|
    block |ܘܒܲܕܹܿܩ ܘܲܓܼܠܵܗ̇ ܟܲܕܼ ܠܵܐ ܨܵܒܹ̇ܐ ܠܕܸܚܠܲܬܸ ܡ̇ܪܹܗ ܀|
    block |܃ܒܗܵܕܹܐ ܬܸܢܘܲܝ ܐܸܫܬܲܕܲܪ ܗ̄ܘ̣ܵܐ ܠܒܹܝܬܼ ܢܘܼܟܼܪ̈ܵܝܹܐ|
    block |ܕܢܹܐܙܲܠ ܢܲܟܼܪܸܙ ܚܲܕܼ ܐܲܠܵܗܵܐ ܠܒܼܘܼܛܵܠ ܛܘܼܥܝܲܝ ܀|
    block |܃ܥܪ݂ܲܩ ܡ̣ܢ ܥܲܡܵܐ ܘܨܵܕܘܼܗܝ ܥܲܡܡܹ̈ܐ ܠܣܵܢܹܐ ܥܲܡܡܹ̈ܐ|
    block |ܘܟܲܕܼ ܠܵܐ ܨܵܒܹ̇ܐ ܗܘ̤ܵܐ ܟܵܪܘܿܙܵܐ ܠܥܲܡܡܹ̈ܐ ܕܲܣܢ̣ܵܐ ܀|
    block |܃ܠܚܲܕܼ ܠܲܡ ܡܵܪܝܵܐ ܕܐܲܚܝܼܕܼ ܟܠܵܐ ܠܹܗ ܕܵܚܹ̇ܠ ܐ̄ܢܵܐ|
    block |ܘܗܘ̤ܝܘܼ ܡܲܕܿܒܲܪ ܝܲܡܵܐ ܘܝܲܒܸܫܵܐ ܐܲܝܟ ܨܸܒܼܝܵܢܹܗ ܀|
    block |܃ܝ̄ܠܸܦ̣ܘ ܗ̄ܘ̣ܵܘ ܥܘܼܪ̈ܠܹܐ ܡ̣ܢ ܥܸܒܼܪܵܝܵܐ ܕܥܲܒܼܕܵܐ ܛܵܒܼܵܐ|
    block |ܡ̣ܢ ܐܲܠܵܗܵܐ ܝܵ̇ܕܲܥ ܟܠܵܐ ܥܪ݂ܲܩ ܘܐܸܬܿܛܲܫܝܼ ܀|
    block |܃ܕܚܸܓܘ ܡܲܠܵܚܹ̈ܐ ܕܲܚ̣ܙܵܘ ܬܲܗܪܵܐ ܕܡܸܛܠ ܝܵܘܢܵܢ|
    block |ܘܲܒܼܥܵܘ ܕܢܸܦܢܘܿܢ ܠܐܲܦܲܝ̈ ܝܲܒܼܫܵܐ ܘܠܵܐ ܫܒܲܩ̣ ܝܲܡܵܐ ܀|
    block |܃ܐܲܣܝܼܪܵܐ ܗ̄ܘ̣ܵܬܼ ܐܸܠܦܵܐ ܒܝܲܡܵܐ ܕܠܵܐ ܡܲܪܕܿܝܼܬܼܵܐ|
    block |ܘܡ̇ܐ ܕܐܲܚܝܼܪܘܼܗ̇ ܠܐܲܦܲܝ̈ ܝܲܒܼܫܵܐ ܟ̣ܠܵܗ̇ ܦܘܼܩܕܵܢܵܐ ܀|
    block |ܡܙܲܥܙܲܥ ܗ̄ܘ̣ܵܐ ܠܵܗ̇ ܡܲܫܒܼܵܐ ܕܪܘܼܚܵܐ ܡ̣ܢ ܟܠ ܓܲܒܿܝܼ̈ܢ܃|
  block
    block |ܘܲܡܙܲܝܢܝܼܢ ܗ̄ܘ̣ܵܘ ܓܲܠܠܹ̈ܐ ܠܩܘܼܒܼܠܵܗ̇ ܐܲܝܟ ܪ̈ܲܟܵܒܹܐ ܀|
    block |܃ܟܬܝܼܫ ܡܲܚܫܘܼܠܵܐ ܘܲܟܼܪܝܼܟ ܗ̄ܘ̣ܵܘ ܠܵܗ̇ ܐܲܝܟ ܡܲܫܪܝܼܬܼܵܐ|
    block |ܘܣܝܼܓܼ ܗ̄ܘ̣ܵܐ ܒܐܲܦܹ̈ܝܗ̇ ܡܲܫܒܼܵܐ ܕܪܘܼܚܵܐ ܒܲܕܼܡܘܼܬܼ ܫܘܼܪܵܐ ܀|
    block |܃ܒܹܝܬܼ ܚܘܼܫܵܒܹ̈ܐ ܢܦܲܠ̣ܘ ܡܲܠܵܚܹ̈ܐ ܡܸܛܠ ܝܵܘܢܵܢ|
    block |ܒܡܵܘܬܹܿܗ ܘܚܲܝܵܘ̈ܗܝ ܡܸܬܼܒܲܩܹܝܢ ܗ̄ܘ̣ܵܘ ܕܲܟܼܡܵܐ ܥܲܣܩܝܼܢ ܀|
    block |܃ܡ̇ܢܵܐ ܢܸܥܒܸܿܕ ܠܝܵܘܢܵܢ ܐܸܡ݂ܲܪܘ ܟܲܕܼ ܩܲܢܝܼܛܝܼܢ|
    block |ܩܫܸܐ ܦܘܼܨܵܝܵܢ ܘܲܥܣܸܩ ܡ̇ܘܬܵܟ ܠܵܐ ܬܸܥܕܲܘܿܠ ܠܲܢ ܀|
    block |܃ܦܲܢܝܼ ܝܵܘܢܵܢ ܠܘܵܬܼ ܡܲܠܵܚܹ̈ܐ ܐܲܝܟ ܦܵܪܘܿܫܵܐ|
    block |ܫܩܘܿܠܘ ܘܲܫܕܼܵܐܘܼܢܝ ܒܲܝܢܵܬܼ ܓܲܠܠܹ̈ܐ ܘܗܵܐ ܢܝܼܚ ܝܲܡܵܐ ܀|
    block |܃ܠܝܼ ܓܹܝܪ ܒܵܥܹ̇̄ܐ ܐܲܪܝܵܐ ܪܗܝܼܒܼܵܐ ܦܘܼܡ̇ܐ ܕܡܲܝܵ̈ܐ|
    block |ܗܲܒܼܘ ܠܹܗ ܓܸܙܪܹܗ ܘܠܵܐ ܢܸܬܼܡܪܡܲܪ ܥܲܠ ܚܲܝܲܝ̈ܟܿܘܿܢ ܀|
    block |܃ܥܠܲܝ ܗ̄ܘ̣ ܓܵܥܹ̇ܐ ܬܗܘܿܡ̇ܐ ܪܲܒܵܐ ܒܩܵܠܵܐ ܕܫܵܦܥܵܘ̈ܗܝ|
    block |ܘܒܵܬܲܪܝ ܢܸܦܩܲܬ̤ ܐܵܦ ܥܲܠܥܵܠܵܐ ܘܫܸܓܲܫܲܬ̤ ܠܝܲܡܵܐ ܀|
    block |܃ܡܸܛܠ ܣܲܟܼܠܘܼܬܼܝ ܣܝܼܓܼ ܒܐܲܦܲܝ̈ܟܿܘܿܢ ܫܘܼܪܵܐ ܕܪܘܼܚܵܐ|
    block |ܠܡܲܚܲܬܿܬܿܝ ܚܵܐ̇ܲܪ ܘܗܵܐ ܫܵܪܹ̇ܐ ܠܹܗ ܠܲܣܝܵܓܼ ܓܲܠܠܵܘ̈ܗܝ ܀|
    block |܃ܓܥ̣ܵܘ ܡܲܠܵܚܹ̈ܐ ܠܘܵܬܼ ܐܲܠܵܗܵܐ ܒܩܸܢܛܵܐ ܪܲܒܵܐ|
    block |ܕܐܘܿܢ ܒܵܪܘܿܝܵܐ ܠܵܐ ܬܚܲܝܸܒܼ ܠܲܢ ܒܕܸܡ ܙܲܕܿܝܼܩܵܐ ܀|
    block |܃ܐܲܢ̄ܬܿ ܗ̄ܘ̣ ܡ̇ܪܝܵܐ ܕܫܲܠܝܼܛ ܥܲܠ ܟܠ ܒܝܲܡܵܐ ܘܝܲܒܼܫܵܐ|
    block |ܘܐܲܢ̄ܬܿ ܨܵܒܹ̇ܐ ܐܲܢ̄ܬܿ ܕܬܸܗܘܸܐ ܗܵܕܹܐ ܓܡܘܿܪ ܨܸܒܼܝܵܢܵܟ ܀|
    block |܃ܫܩ݂ܲܠܘ ܡܲܠܵܚܹ̈ܐ ܠܝܵܘܢܵܢ ܘܲܫ̣ܕܼܵܘ ܒܲܝܢܵܬܼ ܠܲܠܠܹ̈ܐ|
    block |ܘܢܵܚ̣ܘ ܡܲܚܫܘܼܠܹ̈ܐ ܘܲܬܼܗܲܪܘ ܐ̄ܢܵܫܵܐ ܒܚܹܝܠ ܒܵܪܘܿܝܵܐ ܀|
    block |܃ܢܕܲܪܘ ܬܘܼܒܼ ܢܸܕܪܹ̈ܐ ܘܫܲܠܸܡܘ ܐܸܢܘܿܢ ܒܵܬܲܪ ܙܲܒܼܢܵܐ|
    block |ܒܗܵܕܹܐ ܬܸܢܘܲܝ ܬܸܢܘܲܝ ܕܢܸܗܘܘܿܢ ܥܲܒܼ̈ܕܹܿܐ ܠܐܲܠܵܗ ܟܠܵܐ ܀|
    block |܃ܢܦܲܠ̣ ܥܵܪܘܿܩܵܐ ܒܦܲܚܵܐ ܕܡܲܝܵ̈ܐ ܘܦܲܟܼ݂ܪܘܼܗܝ ܓܲܠܠܹ̈ܐ|
    block |ܟܲܕܼ ܕܵܝ̇ܢܝܼܢ ܗ̄ܘ̣ܵܘ ܚܲܪ̈ܫܹܐ ܒܫܸܬܼܩܵܐ ܠܦܵܪܘܿܫܘܼܬܹܗ ܀|
    block |܃ܝܲܗ̄ܒܼ݂ ܕܲܝܵ̇ܢܵܐ ܐܵܦܵܦܵܣܝܼܣ ܒܵܬܲܪ ܢܸܓܼܕܵܘ̈ܗܝ|
    block |ܘܬܲܒܲܪ ܩܲܢܝܵܐ ܕܲܓܸܙܵܪ ܕܝܼܢܵܐ ܕܢܸܚܘܿܬܼ ܠܲܫܝܘܿܠ ܀|
    block |܃ܚ̣ܦܲܪ ܠܹܗ ܩܲܒܼܪܵܐ ܠܡܝܼܬܼܵܐ ܚܲܝܵܐ ܒܓܼܘܼܫܡܵܐ ܚܲܝܵܐ|
    block |ܕܢܸܛܘܿܪ ܚܲܝܵܘ̈ܗܝ ܕܦܲܓܼܪܵܢܝܵܐ ܒܓܼܘܼܫܡܵܐ ܚܲܝܵܐ ܀|
    block |܃ܢܚܸ݂ܬܼ ܦܘܼܩܕܵܢܵܐ ܒܵܬܲܪ ܢܘܼܢܵܐ ܘܢܲܓܼܕܹܿܗ ܠܪܵܘܡ̇ܐ|
    block |ܘܲܣܠܸܩ ܩܲܒܸܿܠ ܚܲܝܵܐ ܘܩܲܒܼ݂ܪܹܗ ܒܓܼܵܘܹܗ ܀|
    block |܃ܥܲܠ̣ ܒܲܪ ܡܲܫܪ݂ܵܐ ܒܢܘܼܢܵܐ ܩܲܒܼܪܵܐ ܒܩܲܒܼܪܵܐ|
    block |ܘܐܲܚ̣ܕܹܿܗ ܪܸܡܙܵܐ ܠܬܲܪܥܵܐ ܒܐܲܦܵܘ̈ܗܝ ܕܡܝܼܬܼܵܐ ܚܲܝܵܐ ܀|
    block |܃ܢܚܸ݂ܬܼ ܥܵܪܘܿܩܵܐ ܠܒܹܝܬܼ ܐܲܣܝܼܪܹ̈ܐ ܕܲܡܠܸܐ ܚܸܫܟܵܐ|
    block |ܘܐܸܣܲܪ̣ ܪܸ̈ܓܼܠܵܘܗܝ ܒܣܲܕܵܐ ܪܲܓܼܝܵܐ ܡܥܲܝܵ̈ܐ ܕܢܘܼܢܵܐ ܀|
  block
    block |܃ܥܪܲܩ ܡ̣ܢ ܝܲܒܼܫܵܐ ܘܨܵܕܹܗ ܝܲܡܵܐ ܘܝܲܗ̣̄ܒܹܿܗ ܠܢܘܼܢܵܐ|
    block |ܘܐܲܥܸܠ ܚܲܝܸܒܼܫܹܗ ܩܲܒܼܪܵܐ ܒܩܲܒܼܪܵܐ ܬܗܘܼܡ̇ܐ ܘܢܘܼܢܵܐ ܀|
    block |܃ܐܹܝܘ ܬܸܕܡܘܼܪܬܵܐ ܕܲܒܼܒܲܪ ܡܲܬܲܝ ܡܸܣܬܲܥܪܵܐ ܗ̄ܘ̣ܵܬܼ|
    block |ܕܲܢ̣ܚܸܬܼ ܟܲܕܼ ܚܲܝ ܠܲܬܼܪܹܝܢ ܩܲܒܼܪ̈ܝܼܢ ܘܠܵܐ ܐܸܬܼܚܲܒܲܠ ܀|
    block |܃ܐܹܝܘ ܥܲܢܝܼܕܼܵܐ ܕܡܸܬܼܠܵܘܸܐ ܗ̄ܘ̣ܵܐ ܟܲܕܼ ܚܲܝ ܠܲܫܝܘܿܠ|
    block |ܐܹܝܘ ܥܲܦܪܵܢܵܐ ܕܡܸܬܼܥܲܦܸܐ ܗ̄ܘ̣ܵܐ ܒܐܸܣܟܠ ܦܲܓܼܪܵܐ ܀|
    block |܃ܐܹܝܘ ܡ̇ܝܘܿܬܼܵܐ ܕܲܩܒܼܝܼܪ ܟܠܹܗ ܘܚܲܝ ܟܲܕܼ ܡܲܚܼܬܼ|
    block |ܐܹܝܘ ܐܲܣܝܼܪܵܐ ܕܐܲܣܝܼܪ ܟܠܹܗ ܘܪܵܕܹܐ ܒܩܲܒܼܪܵܐ ܀|
    block |܃ܠܵܐ ܗ̄ܘ̣ܵܐ ܒܚܲܝܠܵܐ ܕܚܹܝܠ ܚܲܝܘܼܬܼܵܐ ܚܝ̣ܵܐ ܡ̇ܝܘܿܬܼܵܐ|
    block |ܪܸܡܙܵܐ ܢܲܛܪܹܗ ܒܛܲܟܼܣܵܐ ܕܥܘܸܠܹ̈ܐ ܒܓܼܵܘ ܟܪ̈ܣܵܬܼܵܐ ܀|
    block |܃ܠܵܐ ܡܸܬܼܩܲܝܡܝܼܢ ܚܲܝܹ̈ܐ ܕܐ̄ܢܵܫܵܐ ܒܸܠܥܵܕܼ ܐܵܐܲܪ|
    block |ܘܲܕܼܠܵܐ ܐܵܐܲܪ ܚ̣ܝܵܐ ܒܸܣܪܵܢܵܐ ܐܲܝܟ ܪ̈ܘܼܚܵܢܹܐ ܀|
    block |܃ܠܵܘ ܕܝܼܠܹܗ ܗ̄ܘ̣ܵܬܼ ܕܢܸܥܪܘܿܩ ܢܸܛܫܸܐ ܘܠܵܐ ܢܸܫܬܲܕܲܪ|
    block |ܕܐ̄ܪܵܙܵܐ ܪܲܒܵܐ ܩܲܕܹܿܡ ܨܵܪ ܒܹܗ ܗܵܝ̇ ܕܲܥܬܼܝܼܕܵܪܐ ܀|
    block |܃ܠܵܐ ܗ̄ܘ̣ܵܐ ܕܲܢܡܘܼܬܼ ܩܲܒܼܪܹܗ ܒܢܘܼܢܵܐ ܝܵ̇ܕܲܥ ܟܠܵܐ|
    block |ܒܝܲܕܼ ܡܲܚܲܬܿܬܹܗ ܪܫܲܡ̣ ܦܸܠ̈ܵܐܬܼܵܐ ܕܲܥܬܼܝܼ̈ܕܼܵܬܼܵܐ ܀|
    block |܃ܒܝܲܕܼ ܒܲܪܢܵܫܵܐ ܥܬܼܝܼܕܼ ܗ̄ܘ̣ܵܐ ܕܢܸܥܒܸܿܕܼ ܚܲܝܹ̈ܐ ܠܟܼܠܵܐ|
    block |ܘܲܒܼܲܕܼ ܐ̄ܢܵܫܵܐ ܢܚܲܪܲܪ ܟܠܵܐ ܡ̣ܢ ܥܲܒܼܕܿܘܼܬܼܵܐ ܀|
    block |܃ܒܡܵܘܬܵܐ ܕܐ̄ܢܵܫܵܐ ܥܬܼܝܼܕܼ ܗ̄ܘ̣ܵܐ ܕܢܸܫܪܸܐ ܫܘܼܠܛܵܢ ܡ̇ܘܬܵܐ|
    block |ܘܩܲܒܼܪܹܗ ܠܝܵܘܢܵܢ ܐܲܝܟ ܕܲܒܼܐ̄ܪܵܙܵܐ ܩܕܼܵܡ ܣܘܼܥܪܵܢܵܐ ܀|
    block |܃ܠܵܐ ܚܲܙܹ̇ܐ ܗ̄ܘ̣ܵܐ ܦܲܓܼܪܹܗ ܕܡ̇ܪܵܢ ܚܒܼܵܠܵܐ ܒܲܫܝܘܼܠ|
    block |ܘܲܕܼܠܵܐ ܚܒܼܵܠܵܐ ܢܲܛ̣ܪܹܗ ܠܵܝܵܘܢܵܢ ܒܐ̄ܪܵܙ ܦܵܪܘܿܩܲܢ ܀|
    block |܃ܬܠܵܬܼܵܐ ܝܘ̈ܡܝܼܢ ܒܲܡܥܵܘ̈ܗܝ ܕܡܘܼܢܵܐ ܩܲܒ̣ܪܹܗ ܠܝܵܘܢܵܢ|
    block |ܕܢܸܗܘܸܐ ܛܘܼܦܣܵܐ ܠܩܘܪܫܬܵܐ ܟܲܣܝܵܐ ܡ̇ܐ ܕܡܸܬܼܒܲܕܹܿܩ ܀|
    block |܃ܢܘܼܢܵܐ ܚܲܝܵܐ ܗܘ̤ܵܐ ܠܹܗ ܩܲܒܼܪܵܐ ܠܨܵܐܲܪ ܐ̄ܪ̈ܙܹܐ|
    block |ܘܩܲܒܼܪܵܐ ܚܲܕܼܬܼܵܐ ܩܲܒܸܿܠ ܦܲܓܼܪܹܗ ܕܫܘܼܡܠܵܝ ܐ̄ܪ̈ܵܙܹܐ ܀|
    block |܃ܚܕܲܬܵܐ ܒܐ̄ܪܵܙܵܐ ܡܸܣܬܲܥܪܵܐ ܗ̄ܘ̣ܵܬܼ ܨܹܝܕܼ ܒܲܪ ܡܲܬܲܝ|
    block |ܕܟܲܕܼ ܒܵܓܼ̇ܥ ܠܹܗ ܢܘܼܢܵܐ ܠܦܲܓܼܪܹܗ ܢܲܛܪ݂ܹܗ ܒܚܲܝܹ̈ܐ ܀|
    block |܃ܚܲܕܼܬܼܵܐ ܗ̄ܘ̣ܵܐ ܕܹܝܢ ܐܵܦ ܫܘܼܡܠܵܝܵܐ ܕܐ̄ܪܵܙܹܗ ܕܝܵܘܢܵܢ|
    block |ܕܦܲܓܼܪܵܐ ܕܒܲܠܥܹܗ ܡ̇ܘܬܵܐ ܝܲܥܢܵܐ ܠܲܐ ܐܸܬܼܚܲܒܲܠ ܀|
    block |܃ܚܲܕܼܬܼܝܼܢ ܐ̄ܪ̈ܵܙܹܐ ܕܲܥܬܼܝܼ̈ܕܵܬܼܵܐ ܘܲܡܠܹܝܢ ܬܲܗܪܵܐ|
    block |ܕܲܩܒܼܝܼܪ ܦܲܓܼܪܵܐ ܒܩܲܒܼܪܵܐ ܕܦܲܓܼܪܵܐ ܘܚܲܝ ܘܲܡܗܲܠܸܟ ܀|
    block |܃ܐܘܼܪܚܵܐ ܚܕܲܬܵܐ ܕܪܲܫ ܒܲܪ ܡܲܬܲܝ ܩܕܼܵܡ ܣܘܼܥܪ̈ܵܢܹܐ|
    block |ܕܡ̇ܐ ܕܡܸܫܬܲܡ̄ܠܝܵܐ ܠܵܐ ܬܸܬܼܢܲܟܼܪܸܐ ܒܥܹܝܢ ܚܲܙܵܝܹ̈ܐ ܀|
    block |܃ܡܸܛܠ ܩܘܼܫܬܵܐ ܕܦܘܼܪܩܵܢ ܥܲܡܡܹ̈ܐ ܗ̤ܘܲܝ̈ ܦܸܠ̈ܐܵܬܼܵܐ|
    block |ܕܡ̇ܐ ܕܡܸܬܼܦܲܪܩܝܼܢ ܐ̄ܢܵܫܵܐ ܒܐ̄ܢܵܫܵܐ ܠܵܐ ܢܸܬܼܦܲܠܓܼܘܿܢ ܀|
    block |ܘܐܸܠܵܐ ܢܹܐܡܲܪ ܓܙܝܼܪܵܐ ܕܒܸܣܪܵܐ ܘܥܘܼܪܠܵܐ ܕܠܸܒܵܐ܃|
  block
    block |ܡ̇ܢܵ̇ܘ ܚܲܝܠܵܐ ܕܲܟܼܣܸܐ ܒܐ̄ܪܵܙܵܐ ܕܫܲܡܸܫ ܝܵܘܢܵܢ ܀|
    block |܃ܡ̇ܢܲܐ ܗ̄ܝܼ ܕܐܲܠܨܬ̤ ܕܝܵܘܡܹ̈ܐ ܬܠܵܬܼܵܐ ܢܸܗܘܸܐ ܒܢܘܼܢܵܐ|
    block |ܘܢܸܚܸܐ ܚܲܝܹ̈ܐ ܕܢܘܼܟܼܪܵܝܼܢ ܗ̄ܘ̣ܵܘ ܡ̣ܢ ܚܲܝ̈ ܕܐ̄ܢܵܫܵܐ ܀|
    block |܃ܘܢܸܗܘܸܐ ܕܐܲܣܟܸܿܐ ܕܫܵܛ̣ ܦܘܼܩܕܵܢܵܐ ܘܡܸܠܲܬܼ ܡ̇ܪܹܗ|
    block |ܠܡܵܢ ܠܵܐ ܬܲܒܼܥ̣ܹܗ ܒܢܸܓܼ̈ܕܹܿܐ ܐ̄ܚܪ̈ܵܢܹܐ ܐܸܠܵܐ ܒܢܘܼܢܵܐ ܀|
    block |܃ܐܸܡܲܬܼܝ ܢܲܓܸܿܕ ܠܲܒܼܢܲܝ̈ ܒܲܬܹܿܗ ܠܲܝܟ ܕܸܠܝܵܘܢܵܢ|
    block |ܘܡܲܢ̣ܘܼ ܕܲܚܒܼܝܼܫ ܟܲܕܼ ܚܲܝ ܒܲܫܝܘܿܠ ܐܲܝܟ ܒܲܪ ܡܲܬܼܝ ܀|
    block |܃ܒܐܲܝܢܵܐ ܙܲܒܼܢܵܐ ܫܠܚ̣ ܟܵܪ̈ܘܿܙܵܘܗܝ ܠܒܹܝܬܼ ܢܘܼܟܼܪ̈ܵܝܹܐ|
    block |ܘܐܸܡܲܬܼܝ ܫܲܕܲܪ ܢܒܼܝܼܵܐ ܠܥܲܡܡܹ̈ܐ ܠܒܲܪ ܡ̣ܢ ܥܲܡܵܐ ܀|
    block |܃ܡܸܛܠ ܡ̇ܢܵܐ ܠܵܐ ܐܸܬܼܢܲܒܿܝܼ ܒܐܲܪܥܵܐ ܕܲܝܗܘܼܕܼ|
    block |ܕܦܲܪܫܹܗ ܩܵܠܵܐ ܠܒܲܪ ܡ̣ܢ ܥܲܡܵܐ ܕܬܹܐܙܲܠ ܠܐܵܬܼܘܿܪ ܀|
    block |܃ܓܠܝܼ ܬܲܚܦܝܼܬܼܵܐ ܒܲܪ ܐܲܒܼܪܵܗܵܡ ܕܪܲܡܝܵܐ ܒܐܲܦܲܝ̈ܟ|
    block |ܘܚܘܼܪ ܒܲܫܪܵܪܵܐ ܕܲܟܼܣܸܐ ܒܐ̄ܪܵܙܵܐ ܕܫܲܡܸܫ ܝܵܘܢܵܢ ܀|
    block |܃ܣܲܒܼ ܫܘܿܫܸܦܵܐ ܕܲܦܪ݂ܲܣ ܡܘܼܫܹܐ ܘܦܘܼܫ ܡ̣ܢ ܩܸܢܛܵܐ|
    block |ܘܲܚܙ̣ܝܼ ܒܓܸܠܝܵܐ ܨܲܠܡܵܐ ܕܡܲܠܟܵܐ ܕܐܲܝܟܲܢ ܐܝܼܬܼܵܘܗܝ ܀|
    block |܃ܒܪܝܼ ܘܐܸܣܬܲܟܲܠ ܦܵܪܘܿܫܵܐܝܼܬܼ ܒܣܸܦܪܵܝ ܪܘܼܚܵܐ|
    block |ܘܗܵܐ ܝܵ̇ܠܹܦ ܐܲܢ̄ܬܿ ܕܫܠܸܡ̣ܘ ܐ̄ܪ̈ܵܙܹܐ ܒܣܘܼܟܵܝ ܥܲܡܡܹ̈ܐ ܀|
    block |܃ܐܲܩܸܬܼ ܗܵܘܢܵܟ ܒܐ̄ܪܵܙܵܐ ܚܲܕܼܬܼܵܐ ܕܨܵܪ ܒܲܪ ܡܲܬܲܝ|
    block |ܘܲܚܙܝܼ ܕܲܫܠܸܡ̣ܘ ܐ̄ܪ̈ܵܙܹܐ ܟܠܗܘܿܢ ܒܗܵܘ̇ ܕܲܨܠܲܒܼܬܼܝܗܝ ܀|
    block |܃ܬܠܝܼ ܪܸܥܝܵܢܵܟ ܠܪܵܘܡ̇ܐ ܪܲܒܵܐ ܕܟܼܵܪܘܙܼܬܹܗ|
    block |ܘܦܲܚܸܡ ܐܘܼܪܚܹܗ ܕܠܲܕܒܹܝܬܼ ܥܲܡܡܹ̈ܐ ܕܲܦܢܵܘ̣ ܀|
    block |܃ܢܝܼܢܘܹܐ ܬܸܗܘܸܐ ܐܲܝܟ ܡܲܚܙܝܼܬܼܵܐ ܠܥܲܝܢܲܝ̈ ܠܸܒܵܟ|
    block |ܘܲܚܙܝܼ ܕܲܢܦܲܩ̣ ܩܵܠ ܦܘܼܪܩܵܢܵܐ ܠܐܲܪܒܲܥܦܸܢ̈ܝܵܢ ܀|
    block |܃ܪܕܼܝܼ ܥܲܡ ܝܵܘܢܵܢ ܘܚܘܿܬܼ ܠܲܬܼܗܘܿܡ̇ܐ ܒܲܠܘܝܼܬܹܗ|
    block |ܘܗܵܐ ܡ̇ܛܹܐ ܐܲܢ̄ܬܿ ܠܪܵܘܡ̇ܐ ܕܲܠܥܸܠ ܒܫܘܼܠܵܡ ܐܘܪܚܵܟ ܀|
    block |܃ܢܚܸ݂ܬܼ ܒܲܪ ܡܲܬܲܝ ܘܲܥܡ݂ܲܪ ܒܲܫܝܘܿܠ ܒܐ̄ܪܵܙ ܦܵܪܘܿܩܲܢ|
    block |ܘܢܲܛ̣ܪܹܗ ܪܸܡܙܵܐ ܠܐܘܼܟܼܠܵܐ ܕܪ̈ܵܚܫܵܐ ܒܲܡܥܲܝ̈ ܢܘܼܢܵܐ ܀|
    block |܃ܨܲܠܝܼ ܩܒܼܝܼܪܵܐ ܒܗܲܝܟܲܠ ܢܘܼܢܵܐ ܦܵܪܘܿܫܵܐܝܼܬܼ|
    block |ܘܕܼܵܢ ܚܘܼܫܵܒܼܵܘ̈ܗܝ ܘܲܒܼܥ̣ܵܐ ܘܲܒܼܥ̣ܵܐ ܘܐܲܦܝܼܣ ܕܢܸܦܢܹܐ ܠܚܲܝܹ̈ܐ ܀|
    block |܃ܫܡܲܥ ܩܵܠ ܒܵܥܘܼܬܼܝ ܐܲܠܵܗ ܟܠܵܐ ܘܨܘܼܬܼ ܦܸܬܓܼܵܡܲܝ̈|
    block |ܘܐܲܣܸܩ ܚܲܝܲܝ̈ ܡ̣ܢ ܐܲܒܼܕܵܢܵܐ ܠܘܵܬܼ ܚܲܝܘܼܬܼܵܐ ܀|
    block |܃ܝܸܕܥܹ̇ܬܼ ܕܲܚܛܹ̇ܝܬܼ ܕܠܵܐ ܫܲܡܸܫܬܵܟ ܒܐܘܼܪܚܵܐ ܕܥܲܡܡܹ̈ܐ|
    block |ܗܵܐ ܐܲܠܸܦܬܵܢܝ ܒܚܲܝܲܝ̈ ܕܲܢ̣ܛܲܪܬܿ ܕܪܵܚܹ̇ܡ ܐ̄ܢܵܫܵܐ ܐܢ̄ܬܿ ܀|
  block
    block |܃ܠܦܘܼܪܩܵܢ ܐ̄ܢܵܫܵܐ ܩܪܲܝܬܵܢܝ ܕܐܹܙܲܠ ܒܸܣܡܲܬ̤ ܠܝܼ|
    block |ܦܪܘܿܩ ܠܲܐܣܝܼܪܘܼܬܼܝ ܕܐܸܦܘܿܩ ܐܲܦܢܸܐ ܡܝܼܬܹ̈ܐ ܠܚܲܝܹ̈ܐ ܀|
    block |܃ܠܵܐ ܝܵ̇ܕܲܥ ܗ̄ܘ݂̇ܝܬܼ ܕܲܫܦܝܼܥ ܚܘܼܒܵܟ ܠܘܵܬܼ ܢܘܼܟܼܪ̈ܵܝܹܐ|
    block |ܚܕܼܵܐ ܝܵܪܬܿܘܼܬܼܵܐ ܣܸܒܼܪܹܬܼ ܕܲܩܢ݂ܲܝܬܿ ܘܠܵܗ̇ ܐܲܢ̄ܬܿ ܀|
    block |ܪܢܹܝܬܼ ܕܐܹܢ ܥܵܐ̇ܠܝܼܢ ܥܲܡܡܹ̈ܐ ܥܘܼܪ̈ܠܹܐ ܠܓܼܵܘ ܝܵܪܬܿܘܼܬܼܵܟ ܀|
    block |ܕܲܠܡܵܐ ܢܵܦܹ̇̄ܩ ܝܵܪܬܵܐ ܕܲܓܼ݂ܒܲܝܬܿ ܡ̣ܢ ܠܒܲܪ ܒܲܝܬܵܟ ܀|
    block |܃ܐܲܝܟ ܨܸܒܼܝܵܢܵܐ ܢܵܡܘܿܣܵܝܵܐ ܕܵܢܹ̇ܬܼ ܗܵܕܹܐ|
    block |ܕܢܲܟܼܪܝܼ ܐܸܢܘܼܢ ܠܥܲܡܡܹ̈ܐ ܛܲܡ̈ܐܹܐ ܠܫܵܘܬܵܦܘܼܬܹܗ ܀|
    block |܃ܗܵܫܵܐ ܕܫܸܡܥܹ̇ܿܬܼ ܡ̣ܢ ܣܵܝܘܿܡܹܗ ܕܩܵܪܹܐ ܠܥܲܡܡܹ̈ܐ|
    block |ܠܵܐ ܐܵܚܹ̇ܕܼ ܐ̄ܢܵܐ ܬܲܪܥܵܐ ܕܪ̈ܲܚܡܲܝ ܒܐܲܦܲܝ ܒܝܼܫܹ̈ܐ ܀|
    block |܃ܬܸܥܘܿܠ ܒܵܥܘܼܬܼܝ ܩܕܼܵܡܲܝܟ ܐܲܠܵܗܝ ܘܐܸܚܸܐ ܒܡܸܠܬܼܵܟ|
    block |ܘܢܗܘܘܿܢ ܚܲܝܲܝ̈ ܐܵܬܼܵܐ ܕܚܲܝܹ̈ܐ ܠܡܝܼܬܹ̈ܐ ܕܥܵܘ̣ܠܵܐ ܀|
    block |܃ܐܸܢܵܐ ܐܸܡ̇ܪܹܬܼ ܒܟܲܪܝܘܼܬܼ ܚܲܝܲܝ̈ ܕܠܲܝܬܿ ܦܘܼܪܩܵܢܵܐ|
    block |ܐܸܢ ܨܵܒܹ̇ܐ ܐܲܢ̄ܬܿ ܬܘܼܒܼ ܡ̇ܘܣܸܦ ܐ̄ܢܵܐ ܠܡܸܚܙܵܐ ܐܲܦܲܝ̈ܟ ܀|
    block |܃ܐܲܫܘܵܢܝ ܕܐܸܦܪܘܿܥ ܢܸܕܼܪܵܐ ܕܣܸܦ̈ܘܵܬܼܝ ܒܐܲܪܥܵܐ ܕܚܲܝܹ̈ܐ|
    block |܃ܕܐܸܢ ܣܵܠܹ̇ܩ ܐ̄ܢܵܐ ܠܵܐ ܫܵܬܹ̇ܩ ܐ̄ܢܵܐ ܕܐܲܟܼܪܸܙ ܚܲܝܹ̈ܐ|
    block |܃ܐܹܝܘ ܠܲܨܠܘܿܬܼܵܐ ܕܲܚܒܲܝܼܫܵܐ ܗ̄ܘ̣ܵܬܼ ܩܲܒܼܪܵܐ ܒܩܲܒܼܪܵܐ|
    block |ܘܬܸܒܼܪܲܬ̤ ܫܘܼܪܵܐ ܕܢܘܼܢܵܐ ܘܡܲܝܵܐ ܘܕܲܐܦܲܝ̈ ܪܵܘܡ̇ܐ ܀|
    block |܃ܐܹܝܘ ܠܐܲܣܝܼܪܵܐ ܕܒܸܐܟܿܣܘܿܪܝܼܵܐ ܕܥܘܿܡܩܵܐ ܕܡܲܝ̈ܵܐ|
    block |ܡ̣ܬܲܚ ܨܸܒܼܝܵܢܹܗ ܚܠܵܦ ܗܲܠ̈ܟܼܵܬܹܗ ܠܘܵܬܼ ܕܐܲܣܪܹ݂ܗ ܀|
    block |܃ܐܹܝܘ ܠܲܩܒܼܝܼܪܵܐ ܕܲܡܬܲܪܓܸܿܡ ܗ̄ܘ̣ܵܐ ܥܲܡ ܩܵܒܼܘܿܪܹܗ|
    block |ܘܲܨܪܵܝܗܝ ܠܩܲܒܼܪܹܗ ܒܩܵܠ ܦܸܬܼܓܼܵܡܵܘ̈ܗܝ ܘܲܦ̣ܢܵܐ ܠܚܲܝܹ̈ܐ ܀|
    block |܃ܟ̣ܬܲܒܼ ܐܸܓܲܪܬܵܐ ܣܵܦܪܵܐ ܕܪܘܼܚܵܐ ܒܥܘܼܡܩܵܐ ܕܡܲܝܵ̈ܐ|
    block |ܘܝܲܗ̄ܒܵܗ̇ ܠܗܵܘܢܵܐ ܕܢܸܥܘܿܠ ܢܸܩܪܸܐ ܩܕܼܵܡ ܝܵ̇ܕܲܥ ܟܠ ܀|
    block |܃ܛܲܥܢ̣ܘܗ̇ ܙܵܘܥܹ̈ܐ ܪ̈ܘܼܚܵܢܵܝܹܐ ܘܝܲܗ̣̄ܒܿܘܼܗ̇ ܠܟܲܣܝܵܐ|
    block |ܘܦܲܢ̣ܝܘܼ ܨܹܐܕܼܵܘܗܝ ܩܵܠܵܐ ܕܣܲܒܼܪܵܐ ܕܢܸܦܢܹܐ ܠܚܲܝܹ̈ܐ ܀|
    block |܃ܢܲܓܼܕܹܿܗ ܪܸܡܙܵܐ ܠܩܲܒܼܪܵܐ ܕܲܛܥܝܼܢ ܡܝܼܬܼܵܐ ܚܲܝܵܐ|
    block |ܕܢܲܣܸܩ ܦܲܓܼܪܵܐ ܕܲܩܒܼܝܼܪ ܒܲܡܥܵܘ̈ܗܝ ܠܐܲܬܼܪܵܐ ܕܚܲܝܹ̈ܐ ܀|
    block |܃ܪܗܝܼܒܼ ܗ̄ܘ̣ܵܐ ܢܘܼܢܵܐ ܟܲܕܼ ܣܵܠܹ̇ܩ ܗ̄ܘ̣ܵܐ ܠܐܲܦܝܼ̈ ܝܲܒܼܫܵܐ|
    block |ܕܪܸܡܙܵܐ ܕܦܲܩ̣ܕܹܿܗ ܟܲܕܼ ܒܵܠܲ݁ܥ ܠܹܗ ܥܨܵܝܗܝ ܕܲܢܦܲܢܹܝܘܗܝ ܀|
    block |ܚܸܒܼܠܹ̈ܐ ܕܪܸܡܙܵܐ ܥܵܨܹ̇ܝܢ ܗ̄ܘ̣ܵܘ ܠܹܗ ܕܢܸܦܪܘܿܥ ܕܲܢ̣ܣܲܒܼ܃|
  block
    block |ܕܠܵܐ ܢܸܫܬܵܘܚܲܪ ܐ̄ܪܵܙܵܐ ܒܩܲܒܼܪܵܐ ܠܒܲܪ ܡ̣ܢ ܩܘܼܫܬܵܐ ܀|
    block |܃ܣܸܠܩܲܬ̤ ܐܸܠܦܵܐ ܛܥܝܼܢܲܬܼ ܐ̄ܪܵܙܵܐ ܕܦܘܼܪܩܵܢ ܥܲܡܡܹ̈ܐ|
    block |ܘܣܵܡܲܬ̤ ܥܘܼܬܼܪܵܗ ܒܲܣܦܵܪ ܝܲܡܵܐ ܘܲܦܢܵܬ̤ ܠܐܲܬܼܪܵܗ̇ ܀|
    block |܃ܐܲܝܟܵܐ ܕܛܸܥܢܲܬ̤ ܟܲܕܼ ܚܸܙܩܲܬ̤ ܗ̄ܘ̣ܵܬܼ ܕܬܸܪܕܹܿܐ ܠܥܘܼܡܩܵܐ|
    block |ܬܲܡ̇ܢ ܢܸܦܩܲܬ̤ ܟܲܕܼ ܢܵܓܹ̇ܕ ܠܵܗ̇ ܪܸܡܙܵܐ ܕܚܲܝܠܵܐ ܀|
    block |܃ܒܹܗ ܒܲܠܡܹܐܢܐ ܕܚܸܙܩܲܬ̤ ܬܲܡ̇ܢ ܢܵܚܲܬ̤|
    block |ܕܪܲܒܿ ܡܲܠܵܚܹ̈ܐ ܕܩܵܐܹ̇ܡ ܗ̄ܘ̣ܵܐ ܒܵܗ̇ ܠܬܲܡ̇ܢ ܢܲܓܼܕܵܗ̇ ܀|
    block |܃ܒܐܲܬܼܪܵܐ ܕܒܲܠܥ݂ܹܐ ܢܘܼܢܵܐ ܠܝܵܘܢܵܢ ܬܲܡ̇ܢ ܣܵܡ̣ܹܗ|
    block |ܕܬܲܡ̇ܢ ܫܲܡ̣ܥܵܗ̇ ܠܗܵܝ̇ ܒܲܪܬܼ ܩܵܠܵܐ ܕܲܥܪ̣ܵܩ ܡܸܢܵܗ̇ ܀|
    block |܃ܢܦܲܩ̣ ܒܲܪ ܡܲܬܿܝ ܘܲܚܙ̣ܵܐ ܢܘܼܗܪܵܐ ܘܲܫ̣ܡܲܥ ܩܵܠܵܐ|
    block |ܕܕܼܵܡܹ̇ܐ ܟܠܹܗ ܠܗܵܘ̇ ܩܲܕܼܡ̇ܝܵܐ ܕܬܹܐܙܠ ܠܐܵܬܼܘܿܪ ܀|
    block |܃ܬܵܐ ܙܸܠ ܘܐܲܟܼܪܸܙ ܣܒܲܪܬܼܵܐ ܚܕܲܬܵܐ ܠܥܲܡܡܹ̈ܐ ܥܘܼܪ݁ܠܹܐ|
    block |ܕܗ̤ܘܲܝܬܿ ܐ̄ܪܵܙܵܐ ܫܲܠܡܵܐ ܐ̄ܪܵܙܵܟ ܒܝܲܕܼ ܣܘܼܥܪ݁ܵܢܹܐ ܀|
    block |܃ܡܸܛܠ ܗܵܕܹܐ ܩܒܲ݁ܪܬܵܟ ܟܲܕܼ ܚܲܝ ܘܦܸܬܚܹ̇ܬܼ ܒܐܲܦܲܝ̈ܟ|
    block |ܕܬܸܦܬܲܚ ܬܲܪܥܵܐ ܩܕܼܵܡ ܢܘܼܟܼܪ̈ܵܝܹܐ ܠܡܸܥܲܠ ܨܹܐܕܲܝ ܀|
    block |܃ܒܝܲܕܼ ܢܘܼܚܵܡܵܟ ܒܥܹ̇ܝܬܼ ܕܐܹܬܼܢܲܚܸܡ ܠܚܲܝܹ̈ܐ ܩܒܼܝܼܪܹ̈ܐ|
    block |ܗܵܐ ܐܲܠܸܦܬܵܟ ܦܘܼܪܩܵܢ ܚܲܝܲܝ̈ܟ ܦܪܘܿܩ ܠܐܲܒܿܝܼ̈ܕܹܐ ܀|
    block |܃ܬܵܐ ܙܸܠ ܘܐܲܟܼܪܸܙ ܦܘܼܪܩܵܢ ܚܲܝܹ̈ܐ ܠܡܝܼ̈ܬܹܐ ܕܢܘܼܓܼܪܵܐ|
    block |ܘܢܲܚܸܡ ܐܸܢܘܿܢ ܒܣܲܒܼܪܵܐ ܚܲܝܵܐ ܕܲܬܼܝܵܒܼܘܼܬܼܵܐ ܀|
    block |܃ܦܠܘܿܚܹܝܗ̇ ܠܐܲܪܥܵܐ ܕܫܸܡܥܵܐ ܕܐܸܕܼܢܵܐ ܕܪܸ̈ܥܝܵܢܲܝܗܘܿܢ|
    block |ܘܐܲܪܡ̇ܐ ܒܓܼܵܘܗ̇ ܙܲܪܥܵܐ ܛܵܒܼܵܐ ܕܕܸܚܠܲܬܼ ܩܘܼܫܬܵܐ ܀|
    block |܃ܥܩܘܿܪ ܙܝܼܙܵܢܹ̈ܐ ܕܲܦܬܲܟܼܪܘܼܬܼܵܐ ܕܲܙܪܲܥ ܒܝܼܫܵܐ|
    block |ܘܲܙܪܘܿܥ ܩܵܠܵܐ ܚܕܲܕܼ ܒܵܪܘܿܝܵܐ ܫܲܠܝܼܛ ܥܲܠ ܟܠ ܀|
    block |܃ܗܘ̤ ܠܲܡ ܐܲܠܦܹܗ ܐܘܼܪܚܵܐ ܕܥܲܡܡܹ̈ܐ ܟܲܕܼ ܠܵܐ ܨܵܒܹ̇ܐ|
    block |ܘܗܘ̤ ܠܹܗ ܐܲܠܸܦ ܕܙܵܕܹܩ ܗ̄ܘ̣ܵܐ ܠܹܗ ܠܡܸܪܚܲܡ ܥܲܡܡܹ̈ܐ ܀|
    block |܃ܩܢܵܐ ܒܘܼܝܵܢܵܐ ܕܦܵܪܘܿܫܘܼܬܼܵܐ ܒܲܪ ܐܲܒܼܪܵܗܵܡ|
    block |ܕܲܩܪ̣ܵܐ ܠܥܲܡܡܹ̈ܐ ܒܲܟܼܝܵܢܘܼܬܼܵܐ ܕܒܹܝܬܼ ܐܲܒܼܪܵܗܵܡ ܀|
    block |܃ܫܲܪܝܼ ܕܢܸܪܕܹܿܐ ܦܪܝܼܫ ܡ̣ܢ ܥܲܡܡܹ̈ܐ ܠܒܹܝܬܼ ܢܘܼܟܼܪ̈ܵܝܹܐ|
    block |ܘܲܪܕܼܵܐ ܒܐܘܼܪܚܵܐ ܠܘܲܥܕܵܐ ܕܐܵܬܼܘܿܪ ܐܲܝܟ ܕܐܸܬܼܦܲܩܲܕܼ ܀|
    block |܃ܐܵܠܦܹܗ ܩܵܠܵܐ ܕܲܟܼܡܵܐ ܪܲܒܵܐ ܡܕܼܝܼܢܲܬܼ ܐܵܬܼܘܿܪ|
    block |ܕܝܵܘܡܹ̈ܐ ܬܠܵܬܼܵܐ ܪܕܼܵܐ ܒܓܼܵܘ ܐܵܬܼܘܿܪ ܟܲܕܼ ܡܲܟܼܪܸܙ ܒܵܗ̇ ܀|
    block |܃ܓܠ̣ܵܐ ܘܚܵܘܝܼ ܠܹܗ ܐܵܦ ܪܲܒܿܘܼܬܼܵܗ̇ ܕܡ̣ܢ ܐܲܠܵܗܵܐ ܗ̄ܝܼ|
    block |ܘܒܼܐܝܼܕܹܗ ܐܸܬܵܬ̤ ܠܣܲܓܵܝܼܐܘܼܬܼܵܐ ܕܥܘܼܬܪܵܐ ܘܐ̄ܢܵܫܵܐ ܀|
    block |ܫܲܪܝܼ ܕܢܸܥܘܿܠ ܡܲܪܕܹܿܐ ܝܵܘܡ̇ܐ ܒܡܸܨܥܲܬܼ ܫܘܼܩܹ̈ܝܗ̇܃|
  block
    block |ܘܥܲܡ ܡܲܪܕܿܝܼܬܹܗ ܫܲܪܝܼ ܒܩܵܠܵܐ ܡܠܸܐ ܠܘܼܚܵܡܵܐ ܀|
    block |܃ܐܲܟܼܪܸܙ ܘܐܸܡ݂ܲܪ ܒܐܸܕܼܢܲܝ̈ ܟܠܢܵܫ ܩܵܠܵܐ ܕܪܘܼܓܼܙܵܐ|
    block |ܕܢܝܼܢܘܹܐ ܡܕܝܼܢ̄ܬܵܐ ܡܸܬܼܗܲܦܟܵܐ ܠܵܗ̇ ܥܲܠ ܥܵܡܘܿܪܹ̈ܝܗ̇ ܀|
    block |܃ܬܲܚܸܡ ܩܸܨܵܐ ܠܐܲܪܒܿܥܝܼܢ ܝܵܘܡܝܼ̈ܢ ܠܫܘܼܪܵܪ ܡܸܠܵܘ̈ܗܝ|
    block |ܕܐܸܢ ܗܘ̤ ܕܦܵܢܹ̇ܝܢ ܘܐܸܢ ܠܵܐ ܣܵܥܲܪ ܐܲܟܼܡܵܐ ܕܲܓܼܙܲܪ ܀|
    block |܃ܠܵܐ ܗ̄ܘ̣ܵܐ ܗܦܘܼܟܼܝܵܐ ܐܲܟܼܪܸܙ ܒܲܠܚܘܿܕܼ ܒܲܪ ܥܸܒܼܪ̈ܵܝܹܐ|
    block |ܕܗܵܐ ܐܵܦ ܪ̈ܲܚܡܹܐ ܚ̣ܠܲܛ ܒܲܗܦܘܼܟܼܝܵܐ ܕܩܸܨܵܐ ܕܲܦܣܲܩ̣ ܀|
    block |܃ܒܩܵܠܹ̈ܐ ܕܚܝܼܠܹ̈ܐ ܐܲܪܗܸܒܼ ܐܸܢܘܿܢ ܠܩܲܫܝܲܝ̈ ܠܸܒܵܐ|
    block |ܕܢܲܚܸܬܼ ܐܸܢܘܿܢ ܡ̣ܢ ܪܵܡܘܼܬܼܵܐ ܠܘܵܬܼ ܡܘܼܟܵܟܼܵܐ ܀|
    block |܃ܒܦܲܪܙ̄ܠܵܐ ܩܲܫܝܵܐ ܓܲܙܪܹܗ ܠܟܹܐܒܼܵܐ ܕܣܘܼܥܪ̈ܵܢܲܝܗܘܿܢ|
    block |ܕܠܵܐ ܢܦܘܼܫ ܥܵܘ̣ܠܵܐ ܒܙܵܘܥܲܝ̈ ܢܲܦܫܵܐ ܐܲܝܟ ܡܲܣܝܘܼܬܼܵܐ ܀|
    block |܃ܣܲܡܵܐ ܕܥܲܙܝܼܙ ܣ̣ܵܡ ܠܹܗ ܠܫܘܼܚܢܵܐ ܕܪܸ̈ܥܝܵܢܲܝܗܘܿܢ|
    block |ܕܢܸܥܩܘܿܪ ܡܸܢܗܘܿܢ ܐܵܬܼܵܐ ܕܥܵܘ̣ܠܵܐ ܕܩܸܛܠܲܬ̤ ܐܸܢܘܿܢ ܀|
    block |܃ܩ̣ܥܵܐ ܟܵܪܘܿܙܵܐ ܐܲܝܟ ܫܝܼܦܘܼܪܵܐ ܒܢܝܼܢܘܹܐ ܡܕܝܼܢ̄ܬܵܐ|
    block |ܘܫܲܓܼܫ̣ܘܼܗ̇ ܓܲܠܠܹ̈ܐ ܕܩܵܠ ܦܸܬܼܓܼܵܡܵܘ̈ܗܝ ܠܡܲܠܝܲܬܼ ܚܘܼܬܼܪܵܐ ܀|
    block |܃ܢܫ݂ܲܒܼ ܒܵܗ̇ ܪ̈ܘܼܚܹܐ ܥܲܙܝܼ̈ܙܵܬܼܵܐ ܕܡܸܠܲܬܼ ܦܘܼܬܹܗ|
    block |ܘܪܸܥܠܲܬ̤ ܟܠܵܗ̇ ܕܩܪܝܼܒܼܵܐ ܗ̄ܘ̣ܵܬܼ ܠܘܵܬܼ ܡܲܦܘܼܠܬܵܐ ܀|
    block |܃ܐܲܪܗܸܒܼ ܩܵܠܹܗ ܠܡܲܠ̈ܟܹܿܐ ܘܡ̇ܟܹ̈ܐ ܘܟܼܠ ܡܘܼܫ̈ܚܵܬܼܵܐ|
    block |ܘܟܲܢܸܫ ܐܸܢܘܿܢ ܠܫܸܡܥܵܐ ܚܲܕܼܬܼܵܐ ܕܟܼܵܪܘܿܙܘܼܬܹܗ ܀|
    block |܃ܠܵܐ ܐܸܬܼܟܲܚܲܕܼ ܡ̣ܢ ܫܘܼܠܛܵܢܵܐ ܕܪܹܫܵܢܘܼܬܼܵܐ|
    block |ܘܠܵܐ ܫܩ݂ܲܠ ܒܐܲܦܹ̈ܐ ܕܥܘܼܬܼܪܵܐ ܘܬܼܵܓܼܵܐ ܕܝܲܩܝܼܪ ܡ̣ܢ ܟܠ ܀|
    block |܃ܫܡ݂ܲܥܘ ܦܸܬܼܓܼܵܡܵܘ̈ܗܝ ܥܲܡܵܐ ܘܡܲܠܟܵܐ ܘܙܵܥ̣ܘ ܘܐܸܬܼܒܲܠܗܝܼܘ|
    block |ܘܟܲܕܼ ܫܝܼܛ ܘܲܒܼܣܸܐ ܡܲܪܗܸܒܼ ܩܵܠܹܗ ܠܡܲܠܟܲܝ̈ ܐܵܬܼܘܿܪ ܀|
    block |܃ܟܸܢܫܝܼ̈ܢ ܐܸܬܼܛܲܝܲܒܼܘ ܗ̄ܘ̣ܵܘ ܠܡܸܫܡܲܥ ܡܸܠܬܹܗ|
    block |ܘܐܲܪܡܝܼ ܡܨܝܼܕܿܬܵܐ ܕܟܼܵܪܘܿܙܘܼܬܹܗ ܘܲܟܼܒ݂ܲܫ ܐܸܢܘܼܢ ܀|
    block |܃ܨܵܕܲܬ̤ ܡܸܠܬܹܗ ܠܲܥܠܲܝܡܘܼܬܼܵܐ ܘܲܠܣܲܝܒܿܘܼܬܼܵܐ|
    block |ܘܦܸܟܼܪܵܬ̤ ܪܲܗܛܵܐ ܕܟܼܠܗܘܿܢ ܬܸܓܼܡܹ̈ܐ ܒܩܲܠܝܼܠܘܼܬܼܵܗ̇ ܀|
    block |܃ܡܛܵܬ̤ ܒܲܪܬܼ ܩܵܠܵܐ ܕܟܼܵܪܘܿܙܘܼܬܹܗ ܠܡܲܠܟܵܐ ܕܐܵܬܼܘܿܪ|
    block |ܘܲܫܒ݂ܲܩ ܬܵܓܹܗ ܘܫܵܛ̣ ܫܘܼܠܛܵܢܹܗ ܘܝܲܩܲܪ ܡܸܠܬܹܗ ܀|
    block |܃ܐܲܟܼܪܸܙ ܩܵܠܵܐ ܕܲܡܠܹܐ ܚܲܫܵܐ ܠܟܼܠܹܗ ܥܲܡܵܐ|
    block |ܕܟܼܠܢܵܫ ܢܸܦܥܹܐ ܡ̣ܢ ܣܘܼܥܪ݁ܵܢܵܘܗܝ ܠܘܵܬܼ ܒܵܥܘܼܬܵܐ ܀|
    block |܃ܢܸܣܢܸܐ ܠܥܵܘ̣ܠܵܐ ܕܣܲܢܘܼܬܼ ܢܲܦܫܲܢ ܕܥܲܒܼ݂ܕܲܢ ܛܲܡ̈ܐܹܐ|
    block |ܘܢܸܪܚܲܡ ܩܘܼܫܬܵܐ ܕܫܲܦܝܼܪ ܒܲܫܡܹܗ ܘܲܒܼܣܘܼܥܪ̈ܵܢܵܘܗܝ ܀|
    block |܃ܢܠܘܼܛ ܠܲܚܛܝܼܬܼܵܐ ܕܦܸܪܣܲܬ̤ ܚܸܫܟܵܗ̇ ܥܲܠ ܪܸܥܝܵܢܲܢ|
    block |ܘܢܸܚܙܸܐ ܒܗܵܘܢܵܐ ܢܘܼܗܪܵܐ ܕܡܸܠܬܹܗ ܕܒܲܪ ܥܸܒܼܪ̈ܵܝܹܐ ܀|
    block |ܢܲܥܢܸܐ ܢܲܦܫܲܢ ܒܦܘܼܠܚܵܢ ܨܵܘܡ̇ܐ ܡ̣ܢ ܚܘܼܬܚܵܬܹ̈ܐ܃|
  block
    block |ܘܢܸܟܼܠܸܐ ܚܹܐܦܵܐ ܕܙܲܠܝܼܠܘܼܬܼܵܐ ܒܝܲܕܼ ܢܲܟܼܦܘܼܬܼܵܐ ܀|
    block |܃ܢܸܚܣܘܿܟ ܦܘܼܡܲܢ ܡ̣ܢ ܡܹܐܟܼܘܼܠܬܵܐ ܬܘܼܪܣܵܝ ܦܲܓܼܪܵܐ|
    block |ܘܢܸܟܼܠܸܐ ܢܲܦܫܲܢ ܡ̣ܢ ܦܘܼܠܚܵܢܵܐ ܕܥܵܠܘܿܒܼܘܼܬܵܐ ܀|
    block |܃ܐܵܦ ܚܲܝ̈ܘܵܬܸܿܐ ܢܨܘܼ̈ܡܢ ܥܲܡܲܢ ܡ̣ܢ ܬܘܼܪܣܵܝܵܐ|
    block |ܘܢܸܒܼܟܿܘܿܢ ܥܲܡܲܢ ܟܝܵܢܹ̈ܐ ܚܲܪ̈ܫܹܐ ܥܲܠ ܕܐܲܪܓܸܿܙܢܲܢ ܀|
    block |܃ܡܲܢ̣ܘܼ ܝܵ̇ܕܲܥ ܐܸܢ ܚܵܐܹ̇ܢ ܠܲܢ ܐܲܠܵܗ ܟܠܵܐ|
    block |ܘܡܲܥܒܲܪ ܡܸܢܲܢ ܚܸܡܬܼܵܐ ܕܪܘܼܓܼܙܹܗ ܘܠܵܐ ܡ̇ܘܒܸܿܕ ܠܲܢ ܀|
    block |܃ܚܙ̣ܵܐ ܗܵܘ̇ ܛܵܒܼܵܐ ܕܲܚܙܹܝܢ ܗ̄ܘ̣ܵܘ ܠܹܗ ܥܲܕܼܠܵܐ ܢܸܗܘܘܿܢ|
    block |ܕܬܵܒܼܘ ܥܵܘ̈ܠܹܐ ܘܚܲܠܸܦܘ ܚܸܡܬܹܗ ܠܘܵܬܼ ܬܲܪܥܘܼܬܼܵܐ ܀|
    block |܃ܐܲܥܒܸܿܕܼ ܐܢܘܿܢ ܕܢܸܣܢܘܿܢ ܥܵܘ̣ܠܵܐ ܟܲܕܼ ܠܵܐ ܨܵܒܹ̇ܝܢ|
    block |ܘܐܲܩܸܨ ܪ̈ܲܚܡܵܘܗܝ ܠܦܵܪܘܿܫܘܼܬܼܵܐ ܕܲܬܼܘܵܬܼ ܢܵܦܫܵܐ ܀|
    block |܃ܗܘ̤ ܢܓܲܕܼ ܐܸܢܘܿܢ ܒܪܸܡܙܵܐ ܟܲܣܝܵܐ ܠܘܵܬܼ ܝܲܕܲܥܬܹܗ|
    block |ܘܝܲܗ̣̄ܒܹܿܗ ܠܐܲܓܼܪܵܐ ܕܒܲܣܝܼܡܘܼܬܹܗ ܠܲܬܼܝܵܒܼܘܼܬܼܵܐ ܀|
    block |܃ܠܵܘ ܢܝܼܢܘܵܝܹ̈ܐ ܕܲܪܫܘܼܗ̇ ܠܐܘܼܪܚܵܐ ܕܲܬܼܝܵܒܼܘܼܬܼܵܐ|
    block |ܟܲܣܝܵܐ ܒܚܘܼܒܹܿܗ ܓܠ̣ܵܐ ܟܲܣܝܘܼܬܹܗ ܠܲܒܼܢܲܝ̈ ܒܲܝܬܹܿܗ ܀|
    block |܃ܒܗܘܿܢ ܗ̄ܘ̣ ܝܵܘܢܵܢ ܪܫܲܡ̣ ܦܸܠ̈ܐܬܼܵܐ ܕܲܥܬܼܝܼ̈ܕܼܵܬܼܵܐ|
    block |ܕܚܵܐܹ̇ܢ ܥܲܡܡܹ̈ܐ ܒܫܘܼܠܵܡ ܙܲܒܼܢܹ̈ܐ ܒܐܵܕܵܡ ܕܲܬܪܹܝܢ ܀|
    block |܃ܚ̣ܙܵܐ ܟܵܪܘܿܙܵܐ ܕܚܲܠܸܛ ܛܵܒܼܵܐ ܪ̈ܲܚܡܹܐ ܒܪܘܼܓܼܙܹܗ|
    block |ܘܐܲܟܼܪܝܼ ܣܲܓܿܝܼ ܕܠܵܐ ܐܸܫܬܲܠܲܡ ܦܘܼܣܩܵܢ ܡܸܠܵܘ̈ܗܝ ܀|
    block |܃ܦܥܵܐ ܠܹܗ ܕܢܸܪܕܹܿܐ ܒܐܘܼܪܚܵܐ ܕܝܲܨܪܹܗ ܐܲܝܟ ܕܲܒܼܩܲܕܡ̇ܐ|
    block |ܘܫܲܪܝܼ ܕܢܸܬܼܢܸܐ ܕܗܵܕܹܐ ܥܸܠܬܼܵܐ ܥܒܲܕܼܬܲܢܝ ܕܐܸܥܪܘܿܩ ܀|
    block |܃ܐܘܿܢ ܠܲܡ ܡ̇ܪܝܵܐ ܠܵܐ ܗ̄ܘ̣ܵܬܼ ܡܸܠܲܬܼܝ ܟܲܕܼ ܐܸܢܵܐ ܒܐܲܪܥܝܼ|
    block |ܡܸܛܠ ܗܵܢܵܐ ܩܲܕܿܡܹܬܼ ܥܸܪܩܹ̇ܬܼ ܕܠܵܐ ܐܸܫܬܲܕܲܪ ܀|
    block |܃ܝܵ̇ܕܲܥ ܗ̄ܘܹ̇ܝܬܼ ܓܹܝܪ ܕܐܲܠܵܗܵܐ ܐܲܢ̄ܬܿ ܣܲܓܝܼ ܪ̈ܲܚܡܹܐ|
    block |ܘܡܵܐ ܕܬܼܵܒܼܘ ܐ̄ܢܵܫܵܐ ܩܲܕܿܡ̇ܟ ܚܘܼܒܵܟ ܠܘܵܬܼ ܫܘܼܒܼܩܵܢܵܐ ܀|
    block |܃ܘܡܸܟܹܿܝܠ ܕܲܗܘܹ̇ܝܬܼ ܐܲܝܟ ܕܲܓܵܠܵܐ ܩܕܼܵܡ ܢܘܼܟܼܪ̈ܵܝܹܐ|
    block |ܦܲܩܵܚ ܕܐܸܡܘܼܬܼ ܘܠܵܐ ܐܸܬܼܟܲܢܹܐ ܢܒܼܝܵܐ ܕܫܘܼܩܪܵܐ ܀|
    block |܃ܛܵܒܼ ܟܸܪܝܲܬ̤ ܠܵܟ ܩ̣ܪܵܝܗܝ ܓܸܠܝܵܢܵܐ ܘܡܲܠܸܠ ܥܲܡܹܗ|
    block |ܘܦܲܢܝܼ ܠܡܵܪܹܗ ܥܕܲܡ̇ܐ ܠܡܵܘܬܵܐ ܡܛܵܬ̤ ܟܲܪܝܘܼܬܹܗ ܀|
    block |܃ܚܙ̣ܵܐ ܥܸܒܼܪܵܝܵܐ ܕܲܦܢ̣ܵܘ ܥܘܼܪ̈ܠܹܗ ܘܩܲܒܸܿܠ ܕܲܢܡܘܼܬܼ|
    block |ܕܠܵܐ ܒܸܣܡܵܬ̤ ܠܹܗ ܚܵܬܵܬܼ ܡܝܼ̈ܬܹܐ ܕܥܲܡܡܹ̈ܐ ܛܲܡ̈ܐܹܐ ܀|
    block |܃ܫܲܚ̣ܩܹܗ ܚܲܫܵܐ ܕܟܲܪܝܘܼܬܼ ܢܲܦܫܵܐ ܠܒܲܪ ܡ̣ܢ ܛܲܟܼܣܵܐ|
    block |ܘܲܓܼܒܼܵܐ ܡ̇ܘܬܵܐ ܛܵܒܼ ܡ̣ܢ ܚܲܝܹ̈ܐ ܕܠܵܐ ܢܸܬܿܕܲܓܲܠ ܀|
    block |܃ܫܒ݂ܲܩ ܠܲܡܕܼܝܼܢ̄ܬܵܐ ܘܲܢܦܲܩ̣ ܕܢܸܥܡܲܪ ܝܼܚܝܼܕܼܵܐܝܼܬܼ|
    block |ܟܲܕܼ ܚܵܐ̇ܲܕ ܗ̄ܘ̣ܵܐ ܕܕܼܵܡ ܢܸܫܬܲܠܲܡ ܦܣܵܩܵܐ ܕܲܦܣܲܩ ܀|
    block |ܡܛܲܠܬܼܵܐ ܥܒܼ݂ܵܕܼ ܠܹܗ ܕܲܢܕܲܝܲܪ ܒܗ̇ ܒܲܡܠܸܐ ܙܲܒܼܢܵܐ܃|
  block
    block |ܒܗܵܕܹܐ ܬܸܢܘܲܝ ܕܲܟܼܒܲܪ ܗܵܘܹ̇ܐ ܡܸܕܹܿܡ ܕܲܓܼܙܲܪ ܀|
    block |܃ܝܵ̇ܕܲܥ ܟܠܵܐ ܚܙ̣ܵܐ ܚܘܼܫܵܒܹܗ ܕܗܵܕܹܐ ܒܵܥܹ̇ܐ|
    block |ܘܢܲܓܼܕܹܿܗ ܡ̇ܪܹܗ ܠܘܵܬܼ ܚܵܘܣܵܢܵܐ ܒܝܕܼ ܢܸܣܝܵܢܵܐ ܀|
    block |܃ܐܵܘܥܝܼ ܪܸܡܙܵܐ ܩܲܠܝܼܠܵܐܝܼܬܼ ܫܪܘܿܪܵܐ ܕܩܲܪܐܵܐ|
    block |ܘܲܦܪ̣ܵܣ ܛܲܪ̈ܦܵܘܗܝ ܠܥܸܠ ܡ̣ܢ ܝܵܘܢܵܢ ܘܲܚܕܼܝܼ ܠܩܘܼܒܼܠܹܗ ܀|
    block |܃ܒܛܲܪ̈ܦܹܐ ܘܦܹܐܪܹ̈ܐ ܕܩܲܪܬܐ ܫܝܼܛܵܐ ܚܕܝܼ ܒܲܪ ܡܲܬܲܝ|
    block |ܕܲܚܙ̣ܵܐ ܬܲܗܪܵܐ ܕܡ̣ܢ ܫܹܠܝ ܝܼܥܑܵܐ ܘܲܛܥ݂ܲܢ ܦܹܐܪܹ̈ܐ ܀|
    block |܃ܛܥ̣ܵܐ ܟܲܪܝܘܼܬܹܗ ܒܗܲܢܝܼܐܘܼܬܼܵܐ ܕܪܸܚܡܲܬܼ ܦܹܐܪܹ̈ܐ|
    block |ܐܸܬܼܒܲܝܲܢ ܕܡ̇ܢܲܐ ܗ̄ܝܼ ܥܸܠܬܼܵܐ ܕܡ̣ܢ ܫܹܠܝ ܗܲܒܸܿܒܼ ܀|
    block |܃ܪܸܡܙܵܐ ܐܲܣܪܹ݂ܗ ܒܪܸܚܡܲܬܼ ܩܲܪܐܵܐ ܕܬܘܼܒܼ ܢܸܬܼܚܲܟܲܡ|
    block |ܕܡ̇ܐ ܫܵܒܹ̇ܠ ܠܹܗ ܢܸܚܲܫ ܣܲܓܿܝܼ ܘܢܹܐܠܲܦ ܥܸܠܬܹܗ ܀|
    block |܃ܗܵܘ̇ ܦܘܼܩܕܵܢܵܐ ܕܝܲܗ̣̄ܒܹܿܗ ܡܸܢܫܸܠܝ ܘܐܲܣܪܹ݂ܗ ܒܚܘܼܒܹܿܗ|
    block |ܗܦ̣ܲܟ ܘܲܕܠܵܐ ܒܹܗ ܘܝܼܒܸܫ ܡܸܢܹܫܠܝ ܘܐܲܟܼܪܝܼ ܠܩܘܼܒܼܠܹܗ ܀|
    block |܃ܠܫܵܘܒܵܐ ܩܲܫܝܵܐ ܪܡ݂ܲܙ ܦܘܼܩܕܵܢܵܐ ܘܲܢ̣ܫܲܒܼ ܡܸܢܫܹܠܝ|
    block |ܘܝܼܒܸܫ̣ ܩܲܪܬܵܐ ܘܲܚܡܵܘ̣ ܛܲܪ̈ܦܵܘܗܝ ܘܲܢ̣ܬܲܪܘ ܦܹܐܪ̈ܘܗܝ ܀|
    block |܃ܨܸܚܲܬ̤ ܫܸܡܫܵܐ ܒܪܹܫܹܗ ܕܝܵܘܢܵܢ ܥܲܙܝܼܙܵܐܝܼܬܼ|
    block |ܘܥܲܦ̣ ܬܸܢ̈ܚܵܬܼܵܐ ܘܟܸܪܝܲܬ̤ ܢܵܦܫܹܗ ܘܲܫܸܐܠ ܡ̇ܘܬܵܐ ܀|
    block |܃ܠܵܘ ܕܲܥܝܵܕܼܵܐ ܗ̄ܘ̣ ܫܵܘܒܵܐ ܕܲܗܘ̤ܵܐ ܥܲܠ ܟܵܪܘܿܙܵܐ|
    block |ܪܸܡܙܵܐ ܫܲܓܼܪܹܗ ܠܒܲܪ ܡ̣ܢ ܛܲܟܼܣܵܐ ܒܚܲܡܝܼܡܘܼܬܼܵܐ ܀|
    block |܃ܗܵܘ̇ ܦܘܼܩܕܵܢܵܐ ܕܫܲܓܼܫܹܗ ܠܝܲܡܵܐ ܕܠܵܐ ܒܲܥܝܵܕܼܵܐ|
    block |ܗܘ̤ܝܘܼ ܕܫܲܓܼܪܹܗ ܠܨܸܡܚܵܐ ܕܫܸܡܫܵܐ ܠܒܲܪ ܡ̣ܢ ܛܲܟܼܣܵܐ ܀|
    block |܃ܐܲܠܦܹܗ ܒܝܲܡܵܐ ܕܠܵܐ ܢܸܬܼܥܲܣܲܩ ܒܐܘܼܪܚܵܐ ܕܥܲܡܡܹ̈ܐ|
    block |ܘܟܼܵܘܢܹܗ ܒܩܲܪܬܵܐ ܕܠܵܐ ܬܸܟܼܪܸܐ ܠܹܗ ܒܚܲܝܹ̈ܐ ܕܐ̄ܢܵܫܵܐ ܀|
    block |܃ܪܲܒܵܐ ܗܘ̤ܵܐ ܠܹܗ ܫܪܘܿܪܵܐ ܕܩܲܪܐܵܐ ܘܚܲܟܸܿܡ ܢܲܦܫܹܗ|
    block |ܘܐܲܣܪܹ̣̰ܗ ܒܚܘܼܒܵܐ ܠܘܵܬܼ ܚܲܛܵܝܹ̈ܐ ܟܲܕܼ ܠܵܐ ܨܵܒܹ̇ܐ ܀|
    block |܃ܗܘ̤ܵܐ ܬܲܠܡܝܼܕܼܵܐ ܡܠܝܼܠܵܐ ܠܚܲܪܫܵܐ ܢܒܼܝܼܵܐ ܠܩܲܪܬܵܐ|
    block |ܘܝܼܠܸܦ ܣܸܦܪܵܐ ܩܢܹܐ ܒܘܼܝܵܢܵܐ ܡ̣ܢ ܫܲܬܿܝܼܩܵܐ ܀|
    block |ܩ̣ܒܲܥ ܠܹܗ ܫܵܘܒܵܐ ܕܥܲܠ ܗܲܕܵܡ̇ܘ̈ܗܝ ܚܲܫܵܐ ܒܠܸܒܹܿܗ|
    block |ܘܫܲܪܝܼ ܚܵܢܹ̇ܐ ܒܝܲܕܼ ܢܸܣܝܵܢܵܐ ܠܘܵܬܼ ܚܵܘܣܵܢܵܐ ܀|
    block |ܐܲܠܦܸܗ ܐ̄ܪܵܙܵܐ ܕܲܒܼܫܲܬܿܝܼܩܵܐ ܚܘܼܒܵܐ ܘܪ̈ܲܚܡܹܐ܃|
  block
    block |ܘܦܲܫܸܩ ܐܸܢܹܝܢ ܒܝܲܕܼ ܓܸܠܝܵܢܵܐ ܕܠܵܐ ܬܸܟܼܪܸܐ ܠܹܗ ܀|
    block |܃ܠܥܸ݂ܙ ܠܹܗ ܪܸܡܙܵܐ ܒܚܲܕܼ ܒܲܪܬܼ ܩܵܠܵ ܐܲܝܟ ܠܸܫܵܢܹܗ|
    block |ܕܥܲܠ ܡ̇ܢ ܐܲܟܼܪܝܼܬܿ ܥܲܠ ܫܲܬܿܝܼܩܵܐ ܕܗܲܒܸܿܒܼ ܡܸܢܫܹܠܝ ܀|
    block |܃ܠܡܵܢ ܐܲܣܝܼܪ ܐܲܢ̄ܬܿ ܒܚܘܼܒܵܐ ܫܲܠܡܵܐ ܒܲܡܚܲܝܼ̈ܠܵܬܼܵܐ|
    block |ܘܠܵܐ ܩܵܪܹ̇ܒܼ ܐܲܢ̄ܬܿ ܠܲܫܒܼܝܼ̈ܚܵܬܼܵܐ ܕܩܵܢ̇ܝܢ ܐ̄ܢܵܫܵܐ ܀|
    block |܃ܠܡܵܢ ܡܲܚܸܒܼ ܐܲܢ̄ܬܿ ܠܲܕܠܵܐ ܕܝܼܠܵܟ ܘܣܢܹ̇ܝܬܿ ܕܝܼܠܵܟ|
    block |ܘܲܠܡܵܢ ܩܵܨ̇ܦܲܬܿ ܒܚܲܝܹ̈ܐ ܕܐ̄ܢܵܫܵܐ ܐܲܝܟ ܠܵܐ ܐ̄ܢܵܫܵܐ|
    block |܃ܠܡܵܢ ܠܵܐ ܥܵܐ̇ܠܲܬܿ ܒܕܼܝܼܢܵܐ ܟܹܐܢܵܬ ܥܲܡ ܚܘܼܫܵܒܲܝ̈ܟ|
    block |ܘܐܲܢ̄ܬܿ ܒܵܟ ܕܵܐܹ̇ܢ ܥܲܡ ܪܸܥܝܵܢܵܟ ܒܗܵܠܹܝܢ ܕܝܼܠܵܟ ܀|
    block |܃ܐܲܝܟܵܐ ܛܲܒܿܝܼܥ ܝܲܨܪܵܐ ܥܝܼܪܵܐ ܕܦܵܪܘܿܫܼܘܼܬܼܵܟ|
    block |ܕܠܵܐ ܡܲܪܓܸܿܫ ܐܲܢ̄ܬܿ ܒܲܟܼ̈ܢܵܘܵܬܼܵܟ ܐܲܝܟ ܕܲܒܼܕܼܝܼܠܵܟ ܀|
    block |܃ܠܵܟ ܟܸܪܝܲܬ̤ ܠܵܟ ܥܲܠ ܚܘܼܒܵܠܵܐ ܕܩܲܪܐܵܐ ܚܲܪܫܵܐ|
    block |ܟܡܵܐ ܠܝܼ ܬܸܟܼܪܼܐ ܥܲܠ ܡܲܠܵܠܹ̈ܐ ܕܨܝܼܪܝܼܢ ܒܲܩܢܘܿܡܝ ܀|
    block |܃ܠܵܟ ܐܲܥܝܼܩܵܟ ܫܵܘܒܵܐ ܓܲܠܝܵܐ ܒܓܼܘܼܫܡܵܐ ܕܲܠܒܲܪ|
    block |ܠܝܼ ܕܹܝܢ ܫܲܚܩ݂ܲܢܝ ܥܵܘ̣ܠܵܐ ܟܲܣܝܵܐ ܕܚܘܼܒܵܠ ܐ̄ܢܵܫܵܐ ܀|
    block |܃ܐܲܢ̄ܬܿ ܥܲܠ ܫܝܼܛܵܐ ܩܢܹܝܬܿ ܚܵܘܣܵܢܵܐ ܘܚܲܫܵܐ ܪܲܒܵܐ|
    block |ܟܡܵܐ ܕܹܝܢ ܐܸܚܘܼܣ ܥܲܠ ܝܲܩܝܼܪܹ̈ܐ ܕܦܵܢܹ̇ܝܢ ܨܹܐܕܲܝ ܀|
    block |܃ܚܙ̣̱ܝܼ ܪܸܒܿܘܵܬܵܐ ܬܲܪܬܲܥܸܣܪܹ̈ܐ ܕܫܲܒܼܪܹ̈ܐ ܙܥܘܼܪܹ̈ܐ|
    block |ܘܲܡܬܼܘܿܚ ܗܵܘܢܵܟ ܠܘܵܬܼ ܡܸܢܝܵܢܵܐ ܕܟܼܠܹܗ ܀|
    block |܃ܚܘܼܣ ܒܲܪ ܡܲܬܲܝ ܕܠܵܐ ܢܸܬܼܚܲܒܲܠ ܟܲܪܟܼܵܐ ܪܲܒܵܐ|
    block |ܠܝܼ ܐܸܬܿܕܲܡ̇ܐ ܒܝܲܕܼ ܚܵܘܣܵܢܵܐ ܠܘܵܬܼ ܩܲܪ̈ܝܼܒܿܝܼܟ ܀|
    block |܃ܡ̇ܢ ܝܵ̇ܬܲܪ ܐܲܢ̄ܬܿ ܒܚܘܼܒܵܠ ܐܲܬܼܪܵܐ ܕܡ̇ܘܒܸܿܕܼ ܪܘܼܓܼܙܵܐ|
    block |ܠܵܐ ܐ̄ܢܵܫ ܡ̇ܘܕܹܿܐ ܠܲܫܡܵܐ ܕܐܝܼܬܼܘܼܬܼܝ ܒܓܼܵܘ ܕܲܚܝܼܚܵܐ ܀|
    block |܃ܬܪܘܨ ܨܸܒܼܝܵܢܵܐ ܠܢܝܼܫܵܐ ܕܪ̈ܲܚܡܲܝ ܘܲܚܢܲܝ ܠܩܘܼܒܼܠܹܗ|
    block |ܕܡܸܛܠ ܗܵܕܹܐ ܩܪܹܝܬܼܵܟ ܨܹܐܕܲܝ ܕܒܼܝܼ ܬܸܬܿܕܲܡܸܐ ܀|
    block |܃ܕܵܘܩܵܐ ܣܵܡ̇ܬܵܟ ܕܬܲܦܢܸܐ ܨܹܐܕܲܝ ܠܥܲܡܡ̈ܐ ܕܲܛܥ̣ܵܘ|
    block |ܦܪܘܿܣ ܦܸܬܼܓܼܵܡܲܝ̈ܟ ܒܲܕܼܡܘܼܬܼ ܢܸܫ̈ܒܹܿܐ ܠܨܲܝܕܼܵܐ ܕܐ̄ܢܵܫܵܐ ܀|
    block |܃ܡܨܝܼܕܿܬܵܐ ܕܚܘܼܒܵܐ ܥܬܼܝܼܕ ܐ̄ܢܵܐ ܕܐܸܦܪܘܿܣ ܥܲܠ ܟܠ ܥܲܡܡܝܼ̈ܢ|
    block |ܘܪܸܫܡܹ̇ܬܼ ܒܐܝܼܕܲܝ̈ܟ ܦܘܼܪܩܵܢ ܟܠܵܐ ܒܝܲܕܼ ܢܝܼܢܘܵܝܹ̈ܐ ܀|
    block |܃ܠܐܲܪܒܲܥܦܸܢ̈ܝܵܢ ܡ̇ܬܼܿܚ ܐ̄ܢܵܐ ܠܵܗ̇ ܠܸܣܓܼܕܲܬܼ ܡ̇ܪܘܼܬܼܝ|
    block |ܘܗܵܐ ܚܵܘܝܼܬܵܗ̇ ܒܝܲܕܼ ܣܘܼܥܪ̈ܵܢܹܐ ܠܢܝܼܢܘܹܐ ܕܲܦܢܵܬ̤ ܀|
    block |܃ܚܲܝܕܼ ܡ̣ܢ ܓܸܢܣܵܟ ܥܬܼܝܼܕܼ ܐ̄ܢܵܐ ܕܐܹܣܝܼܡ ܐܲܝܟ ܪܲܒܿܚܲܝܠܵܐ|
    block |ܘܗܵܐ ܒܲܕܸܿܩܬܵܗ̇ ܠܙܵܟܼܘܼܬܼܝ ܕܲܥܠܵܘܗܝ ܒܝܲܕܼ ܢܸܨܚܵܢܲܝ̈ܟ ܀|
    block |܃ܒܝܲܕܼ ܒܲܪܢܵܫܵܐ ܡܲܦܢܹܐ ܐ̄ܢܵܐ ܟܠ ܠܘܵܬܼ ܗܲܝܡܵܢܘܼܬܼܝ|
    block |ܒܛܘܼܦܣܵܐ ܕܝܼܠܹܗ ܩܪܹܝܬܼ ܢܝܼܢܘܵܝܹ̈ܐ ܠܟܼܪܘܿܙܘܼܬܼܵܐ ܀|
  block
    block |܃ܠܥܲܡܡܹ̈ܐ ܘܥܲܡܵܐ ܡܟܲܢܸܫ ܠܲܚܕܼܵܐ ܒܚܘܼܒܵܐ ܕܲܠܘܵܬܼܝ|
    block |ܘܕܸܪܫ̇ܬܼ ܐܘܼܪܚܵܐ ܩܕܼܵܡ ܡܹܐܬܼܝܼܬܹܗ ܒܐܘܼܪܚܵܐ ܕܐܵܬܼܘܿܪ ܀|
    block |܃ܒܹܗ ܫܵܪܹܐ ܐ̄ܢܵܐ ܣܝܵܓܼ ܢܵܡܘܿܣܵܐ ܕܒܲܐܦܲܝ̈ ܥܲܡܡܹ̈ܐ|
    block |ܒܗܵܕܹܐ ܬܸܢܘܲܝ ܩܪܹܝܬܼ ܫܲܕܲܪܬܵܟ ܠܒܹܝܬܼ ܢܘܼܟܼܪ̈ܵܝܹܐ ܀|
    block |܃ܒܲܝܐܹܗ ܟܲܣܝܵܐ ܐ̄ܪܵܙܵܢܵܐܝܼܬܼ ܠܒܲܪ ܥܸܒܼܪ̈ܵܝܹܐ|
    block |ܕܠܵܐ ܬܸܟܼܪܸܐ ܠܹܗ ܒܦܘܼܢܵܝ ܥܲܡܡܹ̈ܐ ܕܲܚ̣ܝܵܘ ܒܐܝܼܕܼܵܘ̈ܗܝ ܀|
    block |܃ܐܲܠܦܹܗ ܒܕܝܼܠܹܗ ܕܢܸܪܚܲܡ ܕܝܼܠܹܗ ܐܲܝܟ ܦܵܪܘܿܫܵܐ|
    block |ܘܒܲܕܸܿܩ ܒܐܝܼܕܹܗ ܦܘܼܪܩܵܢ ܥܲܡܡܹ̈ܐ ܕܲܟܼܣܸܐ ܒܥܲܡܵܐ ܀|
    block |܃ܚܵܘܝܹܗ ܒܐܘܼܪܚܵܐ ܚܕܲܬܵܐ ܕܟܼܵܪܘܙܘܼܬܼܵܐ|
    block |ܘܲܕܼܪܲܫ ܒܐܝܼܕܹܗ ܫܒܼܝܼܠܵܐ ܕܫܲܝܢܵܐ ܠܘܲܥܕܵܐ ܕܚܲܝܹ̈ܐ ܀|
    block |܃ܒܗܵܕܹܐ ܬܸܢܘܲܝ ܡܲܬ̣ܚܹܗ ܠܪܲܗܛܵܐ ܕܲܢܒܼܝܼܘܼܬܼܵܐ|
    block |ܘܬܲܚܡܹܗ ܒܥܲܡܵܐ ܘܐܲܦܩܹܗ ܠܥܲܡܡܹ̈ܐ ܒܝܲܕܼ ܒܲܪ ܡܲܬܲܝ ܀|
    block |܃ܠܘܵܬܼ ܫܘܼܠܵܡܵܐ ܕܟܼܵܪܘܿܙܘܼܬܹܗ ܚܵܐܲܪ ܗ̄ܘ̣ܵܐ ܟܠ|
    block |ܘܚܵܘܝܹܗ ܒܐܝܼܕܹܗ ܠܨܲܠܡܵܐ ܦܲܐܝܵܐ ܕܲܟܼܣܸܐ ܒܐ̄ܪܵܙܵܐ ܀|
    block |܃ܒܪܝܼܟ ܕܲܪܫܲܡ̣ ܠܲܢ ܒܝܲܕܼ ܒܲܪ ܡܲܬܲܝ ܦܘܼܢܵܝ ܚܲܝܲܝ̈ܢ|
    block |ܬܵܘܕܿܝܼ ܠܟܲܣܝܵܐ ܕܲܓ̣ܠܵܐ ܒܕܝܼܠܲܢ ܥܲܠ ܟܲܣܝܘܼܬܹܗ ܀|
block |ܥܠ ܟܝܢܐ ܐܢܫܝܐ|
  block
    block |ܥܠ ܟܝܢܐ ܐܢܫܝܐ|
  block
    block |ܡܐ ܡܪܐ ܫܬܥܣܝܪܝܐ|
    block |ܘܡܸܬܼܐܡܲܪ ܒܨܵܘܡܵܐ ܘܲܒܼܒܼܵܥܘܼܬܼܵܐ|
    block |ܥܘܼܢܵܝܵܐ|
    block |ܡܵܪܲܢ ܒܪ̈ܲܚܡܲܝܟ ܦܢܝܼ ܥܲܠ ܥܲܒܼ̈ܕܲܝܟ܃ ܘܩܲܒܸܿܠ|
    block |ܨܠܘܿܬܲܢ ܘܗܲܒܼ ܫܸܐ̈ܠܬܲܢ܁|
  block
    block |܃ܐܹܝܠ ܐܲܠܵܗܵܐ ܫܡܲܥ ܒܵܥܘܼܬܲܢ ܕܲܫܡܝܼܥܵܐ ܠܵܟ|
    block |ܘܦܲܢܵܐ ܒܪ̈ܲܚܡܲܝܟ ܫܸܐܠܲܬܼ ܢܲܦܫܲܢ ܕܲܡܦܵܣܲܬܿ ܒܵܗ̇ ܀|
    block |܃ܫܦܝܼܥ ܒܲܚܢܵܢܹܗ ܚܵܘܵܐ ܚܘܼܒܵܟ ܐܲܝܟ ܕܲܡܥܵܕܼ ܐܲܢ̄ܬܿ|
    block |ܕܠܵܐ ܢܲܗܸܠ ܒܹܗ ܣܵܢ̇ܐܵܐ ܕܐ̄ܢܵܫܵܐ ܒܲܥܒܼܵܕܼ ܐܝܼܕܲܝ̈ܟ ܀|
    block |܃ܥܬܿܝܼܪ ܡ̣ܢ ܟܠ ܦܬܲܚ ܒܹܝܬܼ ܓܲܙܵܟ ܠܲܣܢܝܼܩܘܼܬܲܢ|
    block |ܕܠܵܐ ܢܸܬܼܡܲܣܟܲܢ ܘܢܵܘܓܲܪ ܢܲܦܫܲܢ ܥܲܡ ܢܵܟܼܘܿܠܵܐ ܀|
    block |܃ܓܲܢܒܵܪ ܥܵܠܡܹ̈ܐ ܣܡܘܿܟ ܬܘܼܩܵܢܵܟ ܒܬܼܘܼܩܦܵܐ ܕܚܲܝܠܵܟ|
    block |ܕܗܵܐ ܡܸܙܕܲܥܙܲܥ ܡ̣ܢ ܩܲܫܝܘܼܬܼܵܐ ܕܚܲܫܹ̈ܐ ܘܫܹܐܕܹ̈ܐ ܀|
    block |܃ܐܝܼܬܼܝܵܐ ܕܲܡܠܹܝܢ ܫܡܲܝܵܐ ܘܐܲܪܥܵܐ ܡ̣ܢ ܐܝܼܬܼܘܼܬܹܗ|
    block |ܡܠܝܼܢ ܨܸܒܼܝܵܢܵܟ ܘܢܸܬܼܩܲܕܲܫ ܒܲܢ ܫܡܵܟ ܩܲܕܲܝܼܫܵܐ ܀|
    block |܃ܓܢܝܼܙ ܒܲܟܼܝܵܢܹܗ ܡ̣ܢ ܪ̈ܘܼܚܵܢܹܐ ܘܡ̣ܢ ܦܲܓܼܪܵܢܹܐ|
    block |ܓܠܝܼ ܒܲܢ ܚܲܝܠܵܟ ܘܚܵܘܵܐ ܥܘܼܬܼܪܵܐ ܕܒܲܣܝܼܡܘܼܬܼܵܟ ܀|
    block |܃ܡܲܬܼܩܸܢ ܟܠܵܐ ܕܲܒܼܪ̣ܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ|
    block |ܚܘܼܣ ܥܲܠ ܥܲܡܠܵܟ ܕܠܵܐ ܢܸܬܼܚܲܒܲܠ ܒܥܸܠܲܬܼ ܥܵܘ̣ܠܲܢ ܀|
    block |܃ܙܵܐܹ̇ܢ ܡܲܓܵܢ ܘܡܲܚܸܐ ܒܛܲܝܒܿܘܼ ܡܠܝܼܠܹ̈ܐ ܘܚܲܪ̈ܫܹܐ|
    block |ܦܫܘܿܛ ܝܲܡܝܼܢܵܟ ܘܣܲܒܲܥ ܢܲܦܫܲܢ ܡ̣ܢ ܡ̇ܘܗܲܒܼܬܼܵܟ ܀|
    block |ܠܵܐ ܚܲܣܝܼܪܵܐ ܕܡ̣ܢ ܡܲܠܝܘܼܬܹܗ ܡܠܹܝܢ ܬܘܼܩܵܢܵܘ̈ܗܝ܃|
  block
    block |܃ܦܬܲܚ ܠܲܦܝܵܣܲܢ ܬܪܲܥ ܨܸܒܼܝܵܢܵܟ ܕܐܲܚܝܼܕܼ ܒܐܲܦܲܝ̈ܢ|
    block |܃ܓܡܝܼܪ ܒܐܝܼܬܼܘܼܬܹܗ ܘܠܲܝܬܿ ܫܘܼܪܵܝܵܐ ܠܐܲܡܝܼܢܘܼܬܹܗ|
    block |ܓܡܘܿܪ ܒܲܥܒܼܵܕܼܵܐ ܫܘܼܕܵܝ ܡܸܠܲܝ̈ܟ ܕܲܠܘܵܬܼ ܓܸܢܣܲܢ ܀|
    block |܃ܨܵܐܲܪ ܬܹܒܹܝܠ ܒܣܲܡܵܐ ܕܚܘܼܒܹܿܗ ܕܠܵܐ ܡܸܬܼܦܲܟܲܗ|
    block |ܡܪܘܿܩ ܨܵܐܘܼܬܼܵܐ ܕܠܵܐ ܝܼܕܲܥܬܼܵܐ ܡ̣ܢ ܨܘܼܪ̈ܵܬܲܢ ܀|
    block |܃ܡܪܲܟܸܿܒܼ ܓܘܼܫܡܹ̈ܐ ܘܢܵܦܲܚ̇ ܢܲܦܫܵܐ ܒܓܼܵܘ ܗܲܕܵܡܹ̈ܐ|
    block |ܫܲܪܲܪ ܝܲܨܪܲܢ ܕܠܵܐ ܢܸܬܼܪܲܦܸܐ ܩܕܼܵܡ ܚܘܼ̈ܬܼܚܵܬܹܐ ܀|
    block |܃ܡܝܲܩܲܪ ܐ̄ܢܵܫܵܐ ܝܲܬܿܝܼܪ ܡ̣ܢ ܟܠ ܡܸܛܠ ܚܘܼܒܹܿܗ|
    block |ܚܘܼܣ ܥܲܠ ܨܲܠܡܵܐ ܕܝܲܩܝܼܪܘܼܬܼܵܟ ܕܠܵܐ ܢܸܨܛܲܥܲܪ ܀|
    block |܃ܒܸܫܡ ܐܝܼܬܼܘܼܬܼܵܟ ܕܠܵܐ ܪܘܼܟܵܒܼܵܐ ܩ̣ܬܲܝܬܿ ܪܘܼܟܵܒܲܢ|
    block |ܠܵܐ ܢܸܬܼܦܲܟܲܗ ܫܡܵܟ ܝܲܩܝܼܪܵܐ ܒܦܲܟܿܝܼܗܘܼܬܲܢ ܀|
    block |܃ܒܲܢ ܚܵܘܝܼܬܵܝܗܝ ܠܚܘܼܒܵܟ ܪܲܒܵܐ ܨܹܝܕܼ ܬܘܼܩܵܢܲܝ̈ܟ|
    block |ܠܵܐ ܬܚܵܘܸܐ ܒܲܢ ܐܵܬܼܵܐ ܕܪܘܼܓܼܙܵܐ ܠܲܥܒܼܵܕܼ ܐܝܼܕܲܝ̈ܟ ܀|
    block |܃ܒܲܢ ܣܲܝܸܟܼܬܵܝܗܝ ܠܲܫܡܵܐ ܪܲܒܵܐ ܕܐܘܼܡܵܢܘܼܬܼܵܟ|
    block |ܘܲܒܼܪܘܼܟܵܒܼܵܢ ܚܒ݂ܲܫܬܿ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀|
    block |܃ܒܲܢ ܪܲܟܸܿܒܼܬܵܝܗܝ ܠܪܵܘܡ̇ܐ ܘܥܘܼܡܩܵܐ ܐܲܝܟ ܚܲܕܼ ܓܘܼܫܡܵܐ|
    block |ܚܲܪ̈ܫܹܐ ܒܦܲܓܼܪܲܢ ܡܠܝܼܠܹ̈ܐ ܒܢܲܦܫܲܢ ܬܲܗܪܵܐ ܪܲܒܵܐ ܀|
    block |܃ܠܵܐ ܡ̇ܪܝ ܬܸܫܪܹܝܘܗܝ ܠܗܵܢ ܪܘܼܟܵܒܼܵܐ ܕܪܲܟܸܿܒܼ ܚܘܼܒܵܟ|
    block |ܘܠܵܐ ܢܸܬܼܪܲܦܸܐ ܚܙܵܩܵܐ ܪܲܒܵܐ ܕܚܲܝܸܨ ܪܸܡܙܵܟ ܀|
    block |܃ܒܗܵܢ ܪܘܼܟܵܒܼܵܐ ܚܵܪܲܬ̤ ܡܸܠܲܬܼܝ ܡܚܝܼܠܲܬܼ ܚܲܝܠܵܐ|
    block |ܘܲܒܼܥܵܬ̤ ܕܬܸܪܕܹܿܐ ܒܐܘܼܪܚܵܐ ܕܡܸܠܹ̈ܐ ܕܐܲܣܝܼܪ̈ܵܢ ܒܹܗ ܀|
    block |܃ܒܗܵܢ ܐܲܣܵܪܵܐ ܐܲܩܸܬܼ ܪܸܥܝܵܢܝ ܒܨܝܼܪ ܒܘܼܝܵܢܵܐ|
    block |ܘܲܬܼܗܲܪ ܣܲܓܿܝܼ ܒܐܘܼܡ̇ܢܘܼܬܼܵܐ ܕܪܸܡܙܵܐ ܕܐܲܣܪܹ݂ܗ ܀|
    block |܃ܒܗܵܢ ܬܘܼܩܵܢܵܐ ܦܗܵܘ̣ ܚܘܼܫܵܒܲܝ̈ ܟܲܪ̈ܝܲܝ ܪܲܗܛܵܐ|
    block |ܘܥܲܬܸܿܕܘ ܡܸܠܹ̈ܐ ܕܢܸܒܼܢܘܿܢ ܫܲܪܒܵܐ ܩܕܼܵܡ ܫܵܡܘܿܥܹ̈ܐ ܀|
    block |܃ܒܗܵܢܵܐ ܣܲܒܼܪܵܐ ܚܸܙܩܲܬ̤ ܡܸܠܬܼܝ ܒܵܬܲܪ ܡܸܠܹ̈ܐ|
    block |ܕܐܸܦܘܿܩ ܐܲܝܬܸܿܐ ܣܒܲܪܬܼܵܐ ܕܲܫܡܵܟ ܠܲܥܒܼܵܕܼ ܐܝܼܕܲܝ̈ܟ ܀|
    block |܃ܒܗܵܕܹܐ ܬܸܢܘܲܝ ܪܕܹܝܬܼ ܒܹܝܬܼ ܚܘܼܩܹ̈ܐ ܕܲܟܼܬܼܝܼ̈ܒܼܵܬܼܵܐ|
    block |ܕܐܲܗܓܸܿܐ ܠܐ̄ܢܵܫܵܐ ܒܫܲܪܒܵܐ ܪܲܒܵܐ ܕܒܼܵܪܘܿܝܘܼܬܼܵܟ ܀|
    block |܃ܒܗܵܢ ܐܸܣܟܹܿܡܵܐ ܨܵܪܬܼ ܡܸܠܹ̈ܐ ܒܩܲܢܝܵܐ ܕܠܸܫܢܝ|
    block |ܕܲܢܚܘܼܪ ܟܠܢܵܫ ܒܨܲܠܡܵܐ ܦܲܐܝܵܐ ܕܥܵܒܼܘܿܕܼܘܼܬܼܵܟ ܀|
    block |ܨܠܸܡ ܬܘܼܩܵܢܵܟ ܚܙ̇ܝܬܼ ܕܲܡܨܲܝܲܬܼ ܚܲܟܿܝܼܡܵܐܝܼܬܼ܃|
  block
    block |ܘܲܒܼܥܹ̇ܝܬܼ ܕܐܸܕܼܠܸܐ ܠܦܲܐܝܘܼܬܼ ܫܘܼܦܪܹܗ ܩܕܼܵܡ ܚܲܙܵܝܹ̈ܐ ܀|
    block |܃ܒܲܨܠܸܡ ܨܲܠܡܲܢ ܚܙܹ̇ܝܬܼ ܕܐܲܣܝܼܪܵܐ ܒܪܝܼܬܼܵܐ ܟܠܵܗ̇|
    block |ܘܲܩܪܹܝܬܼ ܐ̄ܢܵܫܵܐ ܕܢܹܐܬܼܘܿܢ ܢܸܚܙܘܿܢ ܟܠ ܒܲܟܼܝܵܢܲܢ ܀|
    block |܃ܟܝܵܢܵܐ ܢܲܓܼܕܲܢܝ ܕܐܸܚܙܸܐ ܟܝܵܢܹ̈ܐ ܕܐܲܣܝܼܪܝܼܢ ܒܹܗ|
    block |ܕܐܲܝܟܲܢ ܘܲܟܼܡܵܐ ܣܦ݂ܲܩ ܚܲܠܵܫܵܐ ܕܢܹܐܚܘܿܪ ܟܠܵܐ ܀|
    block |܃ܒܹܗ ܒܲܟܼܝܵܢܲܢ ܚܙܹ̇ܝܬܼ ܚܸܟܼ̈ܡܵܬܼܵܐ ܕܐܲܠܵܗܘܼܬܼܵܟ|
    block |ܘܲܪܢܹ̇ܝܬܼ ܕܐܝܼܕ ܗ̄ܘ̣ ܣܲܒܼܪܵܐ ܠܐ̄ܢܵܫܵܐ ܟܡܵܐ ܐܸܢ ܚܲܛܵܝ ܀|
    block |܃ܫܸܡ ܐܝܼܬܼܘܼܬܼܵܟ ܚܙܹ̇ܝܬܼ ܕܲܫܪܹܐ ܒܹܗ ܐܲܝܟ ܕܲܒܼܢܵܘܣܵܐ|
    block |ܘܐܲܚܕܲܢܝ ܬܲܗܪܵܐ ܕܐܲܝܟܲܢ ܣܵܦܹ̇ܩ ܫܝܼܛܵܐ ܠܟܲܣܝܵܐ ܀|
    block |܃ܫܝܼܛ ܗ̄ܘ̣ ܣܲܓܿܝܼ ܘܐܲܢ̄ܬܿ ܝܲܩܲܪܬܵܝܗܝ ܕܠܵܐ ܡܘܼܫ̈ܚܵܬܼܵܐ|
    block |ܘܡܲܢ ܠܵܐ ܢܸܬܼܗܲܪ ܕܲܠܫܝܼܛܘܼܬܹܗ ܓ̣ܒܲܝܬܿ ܛܵܒܼ ܡ̣ܢ ܟܠ ܀|
    block |܃ܘܐܸܢܗܘ̤ ܕܚܘܼܒܵܟ ܓ̣ܒܼܵܝܗܝ ܡ̣ܢ ܟܠܵܐ ܘܲܩܪ̣ܵܝܗܝ ܒܲܫܡܹܗ|
    block |ܡ̇ܟܹܝܢ ܢܲܫܲܪ ܕܠܵܐ ܡܲܣܠܸܐ ܐܲܢ̄ܬܿ ܓܒܼܝܼܬܼܵܐ ܕܲܓܼܒܲܝܬܿ ܀|
    block |܃ܐܸܢ ܡ̇ܪܘܼܬܼܵܟ ܥܒܲܕܼܬܹܗ ܡܪܵܐ ܥܲܠ ܟܠ ܕܲܗܘ̤ܵܐ|
    block |ܡܲܢ ܠܵܐ ܢܸܟܼܕܿܘܿܢ ܢܲܦܫܹܗ ܒܢܝܼܪܵܐ ܕܦܘܼܠܚܵܢ ܚܲܝܵܘ̈ܗܝ ܀|
    block |܃ܐܸܢ ܝܼܕܲܥܬܼܵܟ ܩܪܵܬ̤ ܘܩܲܪܸܒܼܬܹܗ ܠܕܲܪܓܼܵܐ ܪܵܡ̇ܐ|
    block |ܡܲܢ ܠܵܐ ܢܵܘܕܹܿܐ ܕܫܲܪܝܼܪ ܕܲܪܓܹܗ ܘܫܸܡ ܫܘܼܠܛܵܢܹܗ ܀|
    block |܃ܐܸܢ ܟܲܣܝܘܼܬܼܵܟ ܓ̣ܠܲܝܬܿ ܠܲܥܒܼܵܕܲܝ̈ܟ ܒܝܲܕ ܓܲܠܝܘܼܬܹܗ|
    block |ܡܲܢ ܠܵܐ ܢܸܟܼܢܘܿܫ ܚܝܵܪܹܗ ܡ̣ܢ ܟܠ ܨܹܝܕܼ ܪܘܼܟܵܒܹܗ ܀|
    block |܃ܐܸܢ ܒܹܗ ܒܲܕܿܩܬܿ ܐ̄ܪܵܙܵܐ ܪܲܒܵܐ ܕܲܒܼܪܵܐ ܘܪܘܼܚܵܐ|
    block |ܡܲܢ ܠܵܐ ܢܸܩܪܘܿܒܼ ܨܼܝܕ ܚܸܟܼܡܵܬܼ̈ܐ ܕܟܲܣ̈ܝܵܢ ܒܲܫܡܹܗ ܀|
    block |܃ܐܸܢ ܒܹܗ ܚܵܘܝܼܬܿ ܒܲܣܝܼܡܘܼܬܼܵܟ ܠܥܝܼܪܹ̈ܐ ܘܐ̄ܢܵܫܵܐ|
    block |ܡܲܢ ܠܵܐ ܢܹܐܚܘܿܒܼ ܓܵܘܣܵܐ ܒܦܲܓܼܪܹܗ ܕܲܢܦܝܼܣ ܚܠܵܦܵܘܗܝ ܀|
    block |܃ܐܸܢ ܗܘ̤ ܕܡܸܠܬܼܵܐ ܝܲܠܕܵܐ ܕܡܸܢܵܟ ܥܡ݂ܲܪ ܒܹܗ ܒܚܘܼܒܵܐ|
    block |ܡܲܢ ܠܵܐ ܢܸܩܪ݂ܝܘܗܝ ܐܲܚܝܼܕܼ ܣܵܟܼܵܐ ܕܪܵܘܡ̇ܐ ܘܥܘܼܡܩܵܐ ܀|
    block |܃ܐܸܢ ܒܹܗ ܫܲܡܠܝܼܬܿ ܣܵܥܘܿܪܘܼܬܼܵܐ ܕܲܚܠܵܦ ܟܠܵܐ|
    block |ܡܲܢ ܠܵܐ ܢܹܐܚܘܿܕܼ ܒܣܵܥܘܿܪܘܼܬܹܗ ܕܠܵܐ ܩܘܼܛܵܥܵܐ ܀|
    block |܃ܐܸܢ ܒܹܗ ܥܬܼܝܼܕܼ ܐܲܢ̄ܬܿ ܕܲܬܿܕܼܘܼܢ ܐܲܪܥܵܐ ܒܫܘܼܠܵܡ ܙܲܒܼܢܹ̈ܐ|
    block |ܡܲܢ ܠܵܐ ܢܸܕܚܲܠ ܡ̣ܢ ܒܘܼܚܪܵܢܵܐ ܕܗܵܘܹ̇ܐ ܒܐܝܼܕܼܵܘ̈ܗܝ ܀|
    block |܃ܘܐܸܢ ܒܹܗ ܝܵܗ̇ܒܲܬܿ ܛܘܼܒܹ̈ܐ ܠܛܵܒܹ̈ܐ ܘܢܸܓܼ̈ܕܹܿܐ ܠܒܼܝܼܫܹ̈ܐ|
    block |ܡܲܢ ܠܵܐ ܢܦܝܼܣܵܟ ܕܬܼܗܘܸܐ ܣܢܹܐܓܼܪܵܐ ܚܠܵܦ ܚܵܘ̈ܒܵܬܹܗ ܀|
    block |ܘܐܸܢ ܗܘ̤ ܕܫܲܠܝܼܛ ܥܲܠ ܗܵܢ ܥܵܠܡܵܐ ܘܥܲܠ ܗܵܘ̇ ܕܲܥܬܼܝܼܕܼ܃|
  block
    block |ܡܲܢ ܠܵܐ ܢܗܲܝܡܸܢ ܕܲܬܼܪܲܝܵܢܵܐ ܗ̄ܘ̣ ܕܐܲܠܵܗܘܼܬܼܵܐ ܀|
    block |܃ܠܗܵܠܹܝܢ ܕܲܪ̈ܓܹܐ ܚܙܹ̇ܝܬܼ ܕܐܸܬܼܥܲܠܝܼ ܟܝܵܢܲܢ ܫܝܼܛܵܐ|
    block |ܘܓܲܪܓܲܢܝ ܪܸܥܝܵܢܝ ܕܐܸܪܕܹܿܐ ܒܡܸܠܹ̈ܐ ܠܘܵܬܼ ܫܝܼܛܘܼܬܹܗ ܀|
    block |܃ܪܲܒܿܘܼܬܼ ܕܲܪܓܹܗ ܥܨ̣ܵܬܲܢܝ ܕܐܲܡ̣ܪܲܚ ܠܒܲܪ ܡ̣ܢ ܛܲܟܼܣܵܐ|
    block |ܘܐܸܚܙܘܿܩ ܒܐܘܼܪܚܵܐ ܕܪܲܒܵܐ ܒܨܵܬܼܵܗ̇ ܡ̣ܢ ܦܸܬܼܓܼܵܡܲܝ̈ ܀|
    block |܃ܨܹܝܕ ܟܲܣܝܘܼܬܼܵܟ ܕܲܒܼܓܲܠܝܘܼܬܹܗ ܒܥܹ̇ܝܬܼ ܕܐܸܬܼܩܲܪܲܒܼ|
    block |ܦܫܘܿܛ ܠܝܼ ܐܝܼܕܼܵܟ ܐܲܝܟ ܕܲܠܫܸܡܥܘܿܢ ܕܐܸܩܪܘܿܒܼ ܘܐܲܦܝܼܣ ܀|
    block |܃ܠܝܲܡܵܐ ܕܡܸܠܹ̈ܐ ܕܲܚܠܵܦ ܚܲܝܲܝ̈ܢ ܢ̣ܚܸܬܼܘ ܚܘܼܫܵܒܲܝ̈|
    block |ܢܕܲܠܹܝܢܝ ܪܸܡܙܵܟ ܕܠܵܐ ܐܸܬܿܛܲܒܲܥ ܒܲܕܼܠܵܐ ܦܲܐ̈ܝܵܢ ܀|
    block |܃ܕܐܲܦܝܼܣ ܩܸܪܒܹܿܬܼ ܚܠܵܦ ܣܘܼܥܪ݁ܵܢܹܐ ܕܝܼܠܝ ܘܲܕܼܚܲܒܼܪܲܝ|
    block |ܚܲܝܸܠ ܙܵܘܥܲܝ̈ ܕܠܵܐ ܢܸܬܼܪܲܦܘܿܢ ܥܲܕܼ ܡܸܫܬܲܡܥܝܼܢ ܀|
    block |܃ܒܲܬܼܪܲܥ ܪ̈ܲܚܡܲܝܟ ܢܵܩܹ̇ܫ ܨܸܒܼܝܵܢܝ ܨܵܒܹ̇ܐ ܒܚܲܝܲܝܢ|
    block |ܦܬܲܚܠܲܢ ܕܢܸܥܘܿܠ ܘܢܸܣܲܒܼ ܙܸܕܩܵܐ ܐܲܝܟ ܡܸܣܟܹܿܢܹ̈ܐ ܀|
    block |܃ܡܸܣܟܹܿܝܢ ܘܲܨܪܝܼܟ ܓܸܢܣܲܢ ܫܝܼܛܵܐ ܡ̣ܢ ܟܠ ܛܵܒܼ̈ܢ|
    block |ܣܡܘܿܟ ܫܝܼܛܘܼܬܹܗ ܒܢܸܬܼܪܵܐ ܙܥܘܿܪܵܐ ܕܡ̣ܢ ܡ̇ܘܗܲܒܼܬܼܵܟ ܀|
    block |܃ܡܚܝܼܠ ܗ̄ܘ̣ ܣܲܓܿܝܼ ܕܲܢܟܲܢܸܫ ܠܹܗ ܡ̇ܙܘܿܢ ܙܲܒܼܢܵܐ|
    block |ܘܠܵܐ ܡܨܸܐ ܕܢܸܦܠܘܿܚ ܐܲܪܥܵܐ ܒܚܲܝܠܹܗ ܒܸܠܥܵܕܼ ܚܲܝܠܵܟ ܀|
    block |܃ܩܸܢܛܵܐ ܪܲܒܵܐ ܡܠܸܐ ܦܘܼܠܚܵܢܹܗ ܟܡܵܐ ܐܸܢ ܦܵܠܲܚ̇|
    block |ܘܠܲܝܬܿ ܬܘܼܟܼܠܵܢܵܐ ܥܲܠ ܡ̇ܙܘܿܢܹܗ ܟܡܵܐ ܐܸܢ ܣܲܓܿܝܼ ܀|
    block |܃ܚܲܫܹ̈ܐ ܘܟܹܐܒܹ̈ܐ ܠܘܹܝܢ ܠܲܬܼܥܵܫܹܗ ܩܲܝܛܵܐ ܘܣܲܬܼܘܵܐ|
    block |ܘܟܼܠ ܢܸܟܼܝܵܢܝܼ̈ܢ ܐܲܡܝܼܢܝܼܢ ܠܹܗ ܠܹܗ ܘܲܠܕܝܼܠܹܗ ܀|
    block |܃ܣܲܓܿܝܼ ܥܲܡܠܹܗ ܘܲܙܥܘܿܪ ܐܲܓܼܪܵܐ ܕܡܸܬܼܦܲܢܹܐ ܠܹܗ|
    block |ܘܪܲܒܵܐ ܗ̄ܝܼ ܠܸܐܘܬܹܗ ܘܫܝܼܛ ܘܲܡܙܲܠܗܲܙ ܡ̇ܙܘܿܢ ܚܲܝܵܘ̈ܗܝ ܀|
    block |܃ܙܵܪܲܥ ܣܲܓܿܝܼ ܘܚܵܡܹ̇ܠ ܩܲܠܝܼܠ ܡ݂ܢ ܣܲܓܿܝܼ̈ܐܹܐ|
    block |ܡܛܲܪܲܦ ܘܲܫܚܝܼܩ ܘܥܲܕܼ ܡܸܬܼܒܲܣܲܡ ܒܲܠܥܹܗ ܡ̇ܘܬܵܐ ܀|
    block |܃ܒܩܸܢܛܵܐ ܙܵܪܲܥ ܘܲܒܼܣܘܼܪܵܕܼܵܐ ܡܟܲܢܸܫ ܦܹܐܪܹ̈ܐ|
    block |ܘܠܵܐ ܬܟܼܝܼܠ ܠܸܒܹ̇ܗ ܕܚܵ̇ܕܹܐ ܒܥܲܡܠܹܗ ܘܲܒܼܟܼܘܼܢܵܫܹܗ ܀|
    block |܃ܫܵܕܹ̇ܐ ܠܲܚܡܹܗ ܒܐܲܦܲܝ̈ ܚܲܩܠܵܐ ܕܢܸܬܼܦܲܢܹܐ ܠܹܗ|
    block |ܘܩܲܢܝܼܛ ܘܲܡܥܵܩ ܕܕܲܠܡܵܐ ܢܹܐܒܲܕܼ ܘܢܵܘܦܘܿܢ ܚܲܝܵܘ̈ܗܝ ܀|
    block |܃ܦܵܠܲܚ̇ ܐܲܪܥܵܐ ܘܪܵܢܹ̇ܐ ܕܕܲܠܡܵܐ ܬܟܼܘܼܡ ܥܲܠ ܦܹܐܪܹ̈ܐ|
    block |ܘܚܵܙܹ̇ܩ ܒܐܘܼܪܚܵܐ ܘܝܵܬܹ̇ܒܼ ܡ̇ܘܬܵܐ ܘܲܡܣܲܟܸܿܐ ܠܹܗ ܀|
  block
    block |܃ܐܲܝܟ ܝܵܠܕܲܬܵܐ ܡܣܲܟܸܿܐ ܠܦܹܐܪܹ̈ܐ ܐܲܝܟ ܕܠܥܘܸܠܵܐ|
    block |ܘܚܸܒܼܠܹ̈ܐ ܕܡ̇ܘܬܵܐ ܡܵܚܹ̇ܝܢ ܟܠܫܵܥ ܠܦܵܪܘܿܫܘܼܬܹܗ ܀|
    block |܃ܩܪܵܒܼܵܐ ܪܲܒܵܐ ܙܩܝܼܦ ܒܟܼܠܥܸܕܵܢ ܠܘܼܩܒܲܠ ܝܲܨܪܹܗ|
    block |ܘܐܸܢ ܢ̣ܵܡ ܘܲܕܡܸܟ ܥܲܠ̣ܘ ܚܘܼ̈ܬܼܚܵܬܹܐ ܘܒܲܙܘ ܚܹܐܪܘܼܬܹܗ ܀|
    block |܃ܒܲܬܼܪܹܝܢ ܩܹܐܪ̈ܣܝܼܢ ܪܡܸܐ ܚܲܠܵܫܵܐ ܕܒܼܝܼܫ ܚܲܕܼ ܡ̣ܢ ܚܲܕܼ|
    block |ܒܚܲܫܲܝ̈ ܦܲܓܼܪܹܗ ܘܡ̇ܙܘܿܢ ܚܲܝܵܘ̈ܗܝ ܢܸܓܼ̈ܕܹܿܐ ܥܦܝܼܦܹ̈ܐ ܀|
    block |܃ܐܲܝܟ ܕܲܒܼܥܲܪ̈ܩܹܐ ܡܢܲܓܸܿܕ ܗܘ̤ ܠܹܗ ܒܐܝܼܕܼܵܐ ܕܝܲܨܪܹܗ|
    block |ܘܠܲܝܬܿ ܒܹܗ ܕܘܼܟܿܬܼܵܐ ܕܠܵܐ ܫܘܼܠܵܡܵܐ ܕܚܲܫܹ̈ܐ ܡܲܠܝܵܐ ܀|
    block |܃ܚܲܫܝܼܫ ܘܲܡܥܵܩ ܠܘܼܩܒܲܠ ܚܲܫܘ̈ܗܝ ܘܠܘܼܩܒܲܠ ܥܲܡܠܵܘ̈ܗܝ|
    block |ܘܠܲܝܬܿ ܥܸܕܵܢܵܐ ܕܠܵܐ ܡܸܬܿܬܿܢܲܚ ܡܲܪܝܼܪܵܝܼܬܼ ܀|
    block |܃ܐܸܢ ܚ݂ܲܡ ܫܸܡܫܵܐ ܚ̣ܡܵܐ ܪܸܥܝܵܢܹܗ ܠܘܼܩܒܲܠ ܙܲܪ̈ܥܵܘܗܝ|
    block |ܘܐܸܢ ܓ̣ܵܙ ܡܸܛܵܐ ܝ̄ܒܸܫ̣ܘ ܚܘܼܫܵܒܼܵܘ̈ܗܝ ܥܲܡ ܢܸܨ̈ܒܵܬܹܗ ܀|
    block |܃ܘܐܸܢܗܘ̤ ܕܥܸܠܒܲܬ̤ ܚܲܡܝܼܡܘܼܬܼܵܐ ܩܲܛ̣ܠܹܗ ܨܲܗܝܵܐ|
    block |ܘܐܸܢܗܘ̤ ܕܣܸܓܲܝܲܬ̤ ܩܲܪܝܼܪܘܼܬܼܵܐ ܛܠܸܩ̣ ܡ̣ܢ ܥܲܪܝܵܐ ܀|
    block |܃ܐܸܢ ܐܸܬܼܡܲܣܟܲܢ ܒܛܹܢ ܩܘܼܛܵܥܵܐ ܘܐܵܘܠܸܕܼ ܪܸܛܢܵܐ|
    block |ܘܐܸܢ ܐܸܫܬܲܪܬܲܚ ܠܲܒܼܫ̣ܹܗ ܚܘܼܬܼܪܵܐ ܘܪܵܡܘܼܬܼ ܪܘܼܚܵܐ ܀|
    block |܃ܐܸܢ ܐܸܙܕܲܕܲܩ ܐܲܗܸܠ ܘܲܓܼܚܸܟ ܥܲܠ ܚܲܛܵܝܹ̈ܐ|
    block |ܘܐܸܢܗܘ̤ ܕܲܚܝ̣ܛܵܐ ܐܵܘܚܸܠ ܘܲܦܣ݂ܲܩ ܕܠܲܝܬܿ ܬܘܼܒܼ ܣܲܒܼܪܵܐ ܀|
    block |܃ܐܸܢ ܐܸܬܼܚܲܟܲܡ ܛܥ̣ܵܐ ܠܲܟܼܝܵܢܵܐ ܕܫܝܼܛܘܼܬܼ ܡܸܕܼܪܹܗ|
    block |ܘܐܸܢ ܡܸܫܬܲܒܼܗܲܪ ܗܘ̤ܵܐ ܠܹܗ ܚܲܝܘ̄ܬܼܵܐ ܕܠܵܐ ܒܘܼܝܵܢܵܐ ܀|
    block |܃ܒܣܲܓܿܝܼ ܘܒܲܙܥܘܿܪ ܚܲܫܵܘ̈ܗܝ ܣܵܓܹ̇ܝܢ ܘܥ̣ܵܘܠܹܗ ܝܵܪܹܒܼ|
    block |ܘܡ̇ܢܵܐ ܢܸܥܒܸܿܕܼ ܘܠܲܐܝܟܵܐ ܢܸܥܪܘܿܩ ܡܙܲܠܗܲܙ ܒܚܲܝܵܘ̈ܗܝ ܀|
    block |܃ܒܹܝܬܼ ܝܲܬܿܝܼܪܵܐ ܘܲܠܚܲܣܝܼܪܵܐ ܡܸܚܣܲܪ ܚܵ̇ܣܲܪ|
    block |ܘܐܲܝܟܲܢ ܡܲܨܝܵܐ ܕܢܸܛܲܪ ܚܲܝܵܘ̈ܗܝ ܕܠܵܐ ܢܸܟܼܝܵܢܹ̈ܐ ܀|
    block |܃ܥܲܣܩܵܐ ܣܲܓܿܝܼ ܠܲܒܼܢܲܝ̈ܢܵܫܵܐ ܠܡܸܚܵܐ ܫܲܦܝܼܪ|
    block |ܘܠܵܐ ܦܫܝܼܩ ܪܲܗܛܵܐ ܕܙܲܕܼܝܼܩܘܼܬܼܵܐ ܠܦܲܓܼܪ̈ܵܢܵܝܹܐ ܀|
    block |܃ܦܲܓܼܪܵܐ ܦܲܓܼܪܵܐ ܗ̄ܘ̣ ܟܡܵܐ ܐܸܢ ܢܸܪܲܓܼ ܪ̈ܘܼܚܵܢܝܵܬܼܵܐ|
    block |ܐܵܦ ܗܝ̤ ܪܸܓܿܬܹܗ ܠܵܘ ܕܝܼܠܹܗ ܗ̄ܝܼ ܐܸܠܵܐ ܕܲܐ̄ܚܪܹܝܢ ܀|
    block |ܐ̄ܚܪܹܝܢ ܥܵܡܲ݁ܪ ܒܹܗ ܒܢܵܘܣܵܐ ܕܡܸܕܼܪܵܐ ܡܸܬܼܚܲܒܿܠܵܢܵܐ܃|
  block
    block |ܘܲܒܼܚܲܝܘܼܬܹܗ ܡܗܲܒܸܿܒܼ ܩܲܠܝܼܠ ܥܲܕܼ ܡܸܬܼܚܲܒܲܠ ܀|
    block |܃ܚܒܼܵܠܵܐ ܗ̄ܘ̣ ܟܠܹܗ ܟܡܵܐ ܐܸܢ ܐܝܼܬܼ ܒܹܗ ܡܢܵܬܼܵܐ ܕܚܲܝܹ̈ܐ|
    block |ܐܵܦ ܗܝ̤ ܗܵܕܹܐ ܙܥܘܿܪܝܼܢ ܚܲܝܹܝ̈ܗ̇ ܠܡܲܚܵܝܘܼܬܹܗ ܀|
    block |܃ܘܐܸܢ ܚܲܝܘܼܬܼܵܐ ܕܒܹܗ ܚܲܣܝܼܪܵܐ ܗ̄ܝܼ ܡ̣ܢ ܚܲܝܘܼܬܼܵܐ|
    block |ܐܲܝܟܲܢ ܡܸܫܟܲܚ ܠܡܸܚܵܐ ܒܚܲܝܹ̈ܐ ܡܸܬܼܚܲܒܿܠܵܢܹ̈ܐ ܀|
    block |܃ܢܹܐܬܼܘܿܢ ܪ̈ܲܚܡܲܝܟ ܡ̇ܪܝ ܠܐܝܼܵܠܹܗ ܕܓܸܢܣܲܢ ܫܝܼܛܵܐ|
    block |ܕܗܵܐ ܚܵܒܼ݂ ܘܐܲܫܦܸܠ ܚܹܝܠ ܚܲܝܘܼܬܹܗ ܒܐܵܓܼܘܿܢ ܚܲܫܹ̈ܐ ܀|
    block |܃ܦܫܘܿܛ ܠܹܗ ܐܝܼܕܼܵܐ ܠܐܵܓܼܘܿܢܸܣܛܵܐ ܪܦܸܐ ܪܸܥܝܵܢܵܐ|
    block |ܕܗܵܐ ܙܩܲܦ̣ ܨܸܒܼܥܵܐ ܘܠܵܐ ܡܨܸܐ ܕܢܹܐܚܘܿܕܼ ܕܲܪܵܐ ܒܓܸܠܝܵܐ ܀|
    block |܃ܩܥܝܼ ܘܠܲܒܸܿܒܲܝܗܝ ܠܲܩܪܲܒܼܬܼܵܢܵܐ ܡܸܬܼܚܲܒܿܠܵܢܵܐ|
    block |ܕܗܵܐ ܐܸܬܼܪܲܦܝܼܘ ܕܪ̈ܵܥܹܐ ܕܐܝܼܕܼܵܘ̈ܗܝ ܠܡܸܚܢܵܐ ܠܢܝܼܫܵܐ ܀|
    block |܃ܦܩܘܿܕܼ ܠܲܟܼܝܵܢܹ̈ܐ ܡܸܬܼܝܲܕܼܥܵܢܹ̈ܐ ܕܲܢܥܲܕܲܪܘܼܢܵܝܗܝ|
    block |ܕܗܵܐ ܦܸܕܲܬ̤ ܠܵܗ̇ ܐܝܼܕܹܗ ܠܡܹܐܚܲܕܼ ܩܸܫܬܵܐ ܕܩܘܼܫܬܵܐ ܀|
    block |܃ܩܪܝܼ ܠܸܓܼܝܘܿܢܹ̈ܐ ܕܲܫܡܲܝܵܢܹ̈ܐ ܕܲܢܣܲܝܥܘܼܢܵܝܗܝ|
    block |ܥܲܕܼ ܠܵܐ ܢܸܦܸܠ ܘܢܸܗܘܸܐ ܓܘܼܚܟܵܐ ܠܲܒܼܥܸܠܕܲܪܹܗ ܀|
    block |܃ܟܬܼܘܿܒܼ ܘܫܲܕܲܪ ܠܹܗ ܣܲܩܪܵܐ ܕܲܫܡܵܟ ܕܪܲܒܿ ܡ̣ܢ ܟܠܑܵܐ|
    block |ܘܗܵܐ ܡܸܬܼܚܲܝܲܠ ܠܡܸܛܥܲܢ ܚܲܫܵܘ̈ܗܝ ܒܣܲܒܼܪܵܐ ܕܲܫܡܵܟ ܀|
    block |܃ܐܲܪܡܵܐ ܐܝܼܕܼܵܐ ܒܲܟܼܬܼܝܼ̈ܒܼܵܬܼܵܐ ܕܦܘܼܪܩܵܢ ܚܲܝܵܘ̈ܗܝ|
    block |ܘܗܵܐ ܡܸܣܬܲܪܕܼܝܼܢ ܚܲܫܹ̈ܐ ܘܫܹܐܕܹ̈ܐ ܕܲܢܚܘܼܪܘܼܢ ܒܹܗ ܀|
    block |܃ܟܐܝܼ ܒܣܸܕܼܪ̈ܲܝܗܘܿܢ ܕܲܩܪ̈ܲܒܼܬܼܵܢܹܐ ܕܲܠܚܝܼܡܝܼܢ ܠܹܗ|
    block |ܘܗܵܐ ܡܸܬܼܒܲܠܗܹܝܢ ܡ̣ܢ ܦܘܼܩܪܵܢܵܐ ܕܫܸܡ ܐܝܼܬܼܘܼܬܼܵܟ ܀|
    block |܃ܫܠܘܿܚ ܚܲܕܼ ܥܝܼܪܵܐ ܐܲܝܟ ܕܲܒܼܙܲܒܼܢܹܗ ܕܐܵܬܼܘܿܪܵܝܵܐ|
    block |ܘܗܵܐ ܡܸܬܼܒܲܕܿܪܝܼܢ ܚܲܝ̈ܠܲܝ ܒܝܼܫܵܐ ܕܲܟܼܪܝܼܟܼܝܼܢ ܠܹܗ ܀|
    block |܃ܫܲܕܲܪ ܪܸܡܙܵܟ ܐܲܝܟ ܐܹܫܲܥܝܵܐ ܠܘܵܬܼ ܚܹܙܲܩܝܵܐ|
    block |ܘܲܚܠܵܦ ܬܹܐܢܹ̈ܐ ܢܣܝܼܡ ܠܹܗ ܪ̈ܲܚܡܹܐ ܥܲܠ ܟܘܼܬܼ̈ܡ̇ܬܹܗ ܀|
    block |܃ܢܲܫܡܲܥ ܨܹܐܕܲܝܢ ܗܵܝ̇ ܒܲܪܬܼ ܩܵܠܵܐ ܕܨܹܝܕܼ ܚܹܙܲܩܝܵܐ|
    block |ܕܲܚܠܵܦ ܚܲܝܹ̈ܐ ܗܵܐ ܡ̇ܘܣܸܦ ܐ̄ܢܵܐ ܫܘܼܒܼܩܵܢ ܥܵܘ̣ܠܵܐ ܀|
    block |܃ܐܹܝܢ ܡ̇ܪܝ ܐܲܦܢܵܢ ܠܘܵܬܼ ܚܘܼܠܡܵܢܵܐ ܕܫܲܦܝܼܪ̈ܵܬܼܵܐ|
    block |ܕܠܑܵܐ ܢܸܬܼܒܲܣܒܲܣ ܒܲܚܒܼܵܪ̈ܵܬܼܵܐ ܕܲܫܟܼܝܼܪ̈ܵܬܲܢ ܀|
    block |܃ܦܘܿܩ ܒܲܒܼܥܵܬܲܢ ܐܲܝܟ ܦܸܠܐܬܼܵܐ ܕܪܲܟܸܿܒܼ ܚܘܼܒܵܟ|
    block |ܘܢܸܥܘܿܠ ܢܸܪܥܹܐ ܒܲܛܝܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܐܲܢܗܲܪ ܐܲܦܲܝ̈ܟ ܘܲܒܼܥܝܼܗ̇ ܒܪ̈ܲܚܡܲܝܟ ܠܐܲܒܿܝܼܕܼܘܼܬܲܢ|
    block |ܕܠܵܐ ܢܸܬܼܚܲܒܲܠ ܙܝܼܘܹܗ ܕܡܸܕܼܪܲܢ ܕܲܛܒܼܝܼܥ ܒܲܫܡܵܟ ܀|
    block |܃ܚܕܝܼ ܒܲܦܝܵܣܲܢ ܐܲܝܟ ܕܲܒܼܪܒܹܿܗ ܕܲܒܼܪܵܐ ܙܥܘܿܪܵܐ|
    block |ܘܬܲܪܓܸܿܡ ܥܲܡܲܢ ܚܲܝܹ̈ܐ ܕܣܲܒܼܪܵܐ ܕܲܪܫܝܼܡܝܼܢ ܒܹܗ ܀|
  block
    block |܃ܥܲܡ ܢܵܟܼܘܿܠܵܐ ܦܠܲܚ̣ܢܲܢ ܡܲܓܵܢ ܘܲܛܠ݂ܲܡ̄ܢ ܐܲܓܼܪܲܢ|
    block |ܘܲܒܼܚܲܪ̈ܘܼܒܹܐ ܕܲܪ̈ܓܼܝܼܓܼܵܬܼܵܐ ܚܝ݂ܲܝܢ ܒܝܼܫܵܐܝܼܬܼ ܀|
    block |܃ܚ̣ܛܲܝܢ ܘܐܲܪܓܸܿܙܢܵܟ ܟܲܕܼ ܚܵܣ ܕܲܪܓܸܙܬܿ ܐܵܘ ܪܵܓܹ̇ܙ ܐܲܢ̄ܬܿ|
    block |ܘܠܵܐ ܫܵܘܹ̇ܿܝܢܲܢ ܕܢܸܩܪܸܐ ܢܲܦܫܲܢ ܒܢܲܝܵ̈ܐ ܕܲܫܡܵܟ ܀|
    block |܃ܗܲܒܼܠܲܢ ܕܢܸܗܘܸܐ ܐܲܝܟ ܐܲܓܼܝܼܪܹ̈ܐ ܒܦܘܼܠܚܵܢ ܒܲܝܬܵܟ|
    block |ܘܢܸܣܲܒܼ ܙܸܕܩܵܐ ܐܲܝܟ ܡܸܣܟܹܿܢܹ̈ܐ ܡ̣ܢ ܦܵܬܼܘܿܪܵܟ ܀|
    block |܃ܘܐܸܢ ܗܘ̤ ܕܡܲܨܝܵܐ ܓܡܘܿܪ ܒܲܥܒܼܵܕܼܵܐ ܚܹܝܠ ܦܸܠܐܬܼܵܟ|
    block |ܘܐܲܝܬܵܐ ܠܓܸܠܝܵܐ ܐ̄ܪܵܙܵܐ ܕܪܲܟܸܿܒܼܬܿ ܡܸܛܠܵܬܲܢ ܀|
    block |܃ܐܸܡܲܪ ܨܹܐܕܲܝܢ ܕܡ̣ܢ ܡܝܼܬܼܘܼܬܼܵܐ ܚܲܝܲܝܬܿܘܿܢ ܗܵܫܵܐ|
    block |ܘܡ̣ܢ ܐܲܒܼܕܵܢܵܐ ܕܠܵܐ ܝܼܕܲܥܬܼܵܐ ܦܢ݂ܲܝܬܿܘܿܢ ܨܹܐܕܲܝ ܀|
    block |܃ܦܩܘܿܕܼ ܠܲܚܢܵܢܵܟ ܢܟܲܣܸܐ ܨܲܥܪܲܢ ܒܐܸܣܛܲܠ ܫܘܼܒܼܚܵܐ|
    block |ܘܲܢܣܝܼܡ ܒܐܝܼܕܲܢ ܪܲܗܒܼܘܿܢ ܚܲܝ̈ܐ ܐܲܝܟ ܥܸܙܲܩܬܼܵܐ ܀|
    block |܃ܢܲܦܸܣ ܪܸܡܙܵܟ ܘܢܲܬܼܩܸܢ ܩܘܼܕܼܡܲܝܢ ܕܸܒܼܚܵܐ ܕܲܒܼܪܵܟ|
    block |ܘܢܸܪܕܿܘܿܦ ܒܐܘܼܟܼܠܹܗ ܡܸܪܲܬܼ ܡ̇ܘܬܵܐ ܡ̣ܢ ܗܲܕܵܡܲܝ̈ܢ ܀|
    block |܃ܘܐܸܢ ܐܝܼܬܼ ܕܚܵܣܹ̇ܡ ܒܦܘܼܪܩܵܢ ܒܦܘܼܪܩܵܢ ܚܲܝܲܝ̈ܢ ܘܲܒܼܦܘܼܠܚܵܢܲܢ|
    block |ܢܫܲܝܸܢ ܚܘܼܒܵܟ ܠܡܸܪܲܬܼ ܝܲܨܪܹܗ ܒܚܲܝܘܼܬܼ ܚܲܝܹ̈ܐ ܀|
    block |܃ܩܪܝܼ ܠܡܲܠܲܐܟܹ̈ܐ ܘܐܲܦܨܲܚ ܐܸܢܘܿܢ ܒܝܲܕܼ ܦܘܼܢܵܝܲܢ|
    block |ܕܐܲܟܼܪܝܼܘ ܕܲܚ̣ܛܲܝܢ ܢܵܘܕܿܘܿܢ ܗܵܫܵܐ ܕܐܸܙܕܲܕܲܩܢܲܢ ܀|
    block |܃ܪܲܥܵܐ ܐܸܢܘܿܢ ܕܪܲܓܿܝܼܙܝܼܢ ܗ̄ܘ̣ܵܘ ܡܸܛܠ ܥܵܘ̣ܠܲܢ|
    block |ܘܐܲܦܢܵܐ ܐܸܢܘܿܢ ܠܘܵܬܼ ܬܸܫܡܸܫܬܵܐ ܕܣܘܼܢܩܵܢ ܚܲܝܲܝ̈ܢ ܀|
    block |܃ܢܙܝܼܥܘܼܢ ܠܐܵܐܲܪ ܒܚܲܝܠܵܐ ܕܡܸܢܵܟ ܐܲܝܟ ܕܲܡܥܵܕܼܝܼܢ|
    block |ܘܲܢܩܲܫܘܿܢܵܝܗܝ ܘܢܸܛܥܲܢ ܡܲܝܵ̈ܐ ܠܥܸܠ ܡ̣ܢ ܚܲܨܹܗ ܀|
    block |܃ܢܲܪܡܘܿܢ ܒܦܘܼܡܹܗ ܦܓܼܘܼ̈ܕܹܐ ܕܫܸܬܼܩܵܐ ܘܲܕܿܬܲܪܥܘܼܬܼܵܐ|
    block |ܕܠܵܐ ܢܸܬܼܒܲܥܪܲܪ ܒܝܲܕܼ ܫܘܼܚܠܵܦܵܘ̈ܗܝ ܠܒܲܪ ܡ̣ܢ ܛܲܟܼܣܵܐ ܀|
    block |܃ܢܸܗܘܘܿܢ ܗܸܢ̣ܘܿܢ ܐܲܝܟ ܗܸܢܝܘܿܟܹ̈ܐ ܠܥܸܠ ܡ̣ܢ ܚܲܨܹܗ|
    block |ܘܲܢܚܝܼܪܘܼܢܵܝܗܝ ܠܐܲܦܲܝ̈ ܐܼܲܪܥܵܐ ܠܚܹܐܦܵܐ ܕܪܲܗܛܹܗ ܀|
    block |܃ܢܚܙܘܿܢ ܪܲܗܛܹܗ ܐܲܝܟ ܚܲܙܵܝܹ̈ܐ ܒܐܸܣܛܵܕܝܼܘܿܢ|
    block |ܘܢܸܓܼܕܼܠܘܼܢ ܠܲܫܡܵܟ ܟܠܝܼܠ ܬܵܘܕܲܝܼܬܼܵܐ ܕܚܲܕܿܝܼܬܵܢ ܒܹܗ ܀|
    block |܃ܐܹܝܢ ܡܵܪܝ ܩܲܒܸܿܠ ܪܘܼܟܵܒܼ ܡܸܠܲܝ̈ܢ ܐܵܦܸܢ ܫܝܼ̈ܛܵܢ|
    block |ܘܗܲܒܼ ܦܘܼܪܥܵܢܵܐ ܠܗܸܪܓܵܐ ܕܢܲܦܫܲܢ ܐܵܦܸܢ ܦܲܪܟܿܝܼܗ ܀|
    block |܃ܐܹܝܢ ܡ̇ܪܝ ܐܲܫܘܵܗ̇ ܠܡܸܠܲܬܼ ܦܘܼܡܲܢ ܠܦܘܼܢܵܝ ܡܸܠܬܼܵܐ|
    block |ܘܢܸܫܡܲܥ ܡܸܢܵܟ ܕܬܼܘܼܒܼܘ ܚܲܛܵܝܹ̈ܐ ܐܝܼܬܼ ܗ̄ܘ̣ ܣܲܒܼܪܵܐ ܀|
    block |ܐܹܝܢ ܡ̇ܪܝ ܐܲܦܨܲܚ ܠܐܵܐܲܪ ܕܲܟܼܡܝܼܪ ܡܸܛܠ ܥܵܘ̣ܠܲܢ܃|
  block
    block |ܘܣܝܼܡ ܠܹܗ ܒܦܘܼܡܹܗ ܟܠܝܼܠ ܢܘܼܛ̈ܦܵܬܼܵܐ ܕܢܸܬܼܪܲܥܸܐ ܠܲܢ ܀|
    block |܃ܐܹܝܢ ܡ̇ܪܝ ܢܸܗܘܘܿܢ ܩܵܠܹ̈ܐ ܕܦܘܼܡܲܢ ܩܠܝܼܕܹ̈ܐ ܠܓܲܙܵܟ|
    block |ܘܢܸܦܬܲܚ ܢܸܣܲܒ݂ ܫܘܼܒܼܩܵܢ ܚܵܘ̈ܒܹܿܐ ܘܡ̇ܙܘܿܢ ܙܲܒܼܢܵܐ ܀|
    block |܃ܠܵܐ ܡ̇ܪܝ ܬܲܗܡܸܐ ܡ̣ܢ ܒܵܥܘܼܬܼܵܐ ܕܡܸܣܟܹܿܢܘܼܬܲܢ|
    block |ܕܠܵܐ ܢܸܬܼܪܲܦܸܐ ܣܲܒܼܪܲܢ ܕܲܥܠܲܝܟ ܒܲܦܣܵܩ ܣܲܒܼܪܵܐ ܀|
    block |܃ܠܵܐ ܡ̇ܪܝ ܬܲܗܦܸܟ ܐܲܦܲܝ̈ܟ ܡܸܢܲܢ ܒܲܙܒܲܢ ܪܘܼܓܼܙܵܐ|
    block |ܕܠܵܐ ܢܒܲܙܚܘܼܢ ܫܹܐܕܹ̈ܐ ܛܪ̈ܘܼܢܹܐ ܐܲܝܟ ܕܲܡܥܵܕܼܝܼܢ ܀|
    block |܃ܠܵܐ ܡܵܪܝ ܬܸܫܕܹܝܢ ܡ̣ܢ ܥܘܼܕܼܪܵܢܵܟ ܐܲܝܟ ܕܲܠܒܼܝܼܫܹ̈ܐ|
    block |ܕܠܵܐ ܢܸܬܿܬܿܪܝܼܡܘܼܢ ܒܝܼܫܹ̈ܐ ܒܫܸܦܠܲܢ ܐܲܝܟ ܕܲܒܼܩܲܕܼܡ̇ܐ ܀|
    block |܃ܠܵܐ ܡ̇ܪܝ ܬܸܗܘܸܐ ܠܵܐ ܪܲܚܡܵܢܵܐ ܕܐܲܢ̄ܬܿ ܪܲܚܡܵܢܵܐ ܐܢ̄ܬܿ|
    block |ܚܵܣ ܡ̇ܪܝ ܠܵܐ ܗ̤ܘܲܝܬܿ ܡܹܐܡܲܪ ܐܸܡ̇ܪܹܬܼ ܠܦܘܼܬܼ ܣܘܼܢܩܵܢܲܢ ܀|
    block |܃ܠܵܐ ܡ̇ܪܝ ܢܸܙܥܲܪ ܫܸܡ ܪܲܒܿܘܼܬܼܵܟ ܒܥܸܠܲܬܼ ܥܵܘ̣ܠܲܢ|
    block |ܠܵܐ ܕܹܝܢ ܙܵܥܲܪ ܘܠܵܐ ܐܸܢ ܢܲܪܫܲܥ ܐܵܠܹܦ ܐܲܠܦܝܼ̈ܢ ܀|
    block |܃ܠܵܐ ܡ̇ܪܝ ܬܸܗܘܸܐ ܒܨܝܼܪ ܥܘܼܕܼܪܵܢܵܐ ܘܡܸܣܟܹܿܝܢ ܓܲܙܵܐ|
    block |ܐܘܿܗ ܕܲܓܵܠ ܗ̄ܘ̣ ܡܸܕܹܿܡ ܕܐܸܡ̇ܪܹܬܼ ܥܲܠ ܐܝܼܬܼܘܼܬܼܵܟ ܀|
    block |܃ܠܵܐ ܡܪܝ ܬܸܗܘܸܐ ܐܲܝܟ ܬܵܘܬܵܒܼܵܐ ܒܒܼܵܪܘܿܝܘܼܬܼܵܟ|
    block |ܘܠܵܐ ܐܲܝܟ ܐܵܪܚܵܐ ܕܣܵܛܹ̇ܐ ܠܲܡܒܼܵܬܼ ܒܲܕܼܠܵܐ ܕܝܼܠܹܗ ܀|
    block |܃ܠܵܐ ܡ̇ܪܝ ܬܸܗܘܸܐ ܐܲܝܟ ܒܲܪܢܵܫܵܐ ܕܐܲܢ̄ܬܿ ܐܲܠܵܗܵܐ ܐܢ̄ܬܿ|
    block |ܘܠܵܐ ܐܲܝܟ ܓܲܒܼܪܵܐ ܕܠܵܐ ܡܨܸܐ ܠܡܸܦܪܲܩ ܕܐܲܢ̄ܬܿ ܦܵܪܘܿܩܵܐ ܐܢ̄ܬܿ ܀|
    block |܃ܘܐܸܢܗܘ̤ ܕܚܵܘ̈ܒܲܝܢ ܥܫܸܢ̣ܘ ܡ̣ܢ ܚܵܘ̈ܒܹܿܐ ܕܲܒܼܟܼܠ ܕܵܪܝܼܢ|
    block |ܐܲܢ̄ܬܿ ܚܘܼܣ ܡܸܛܠ ܫܡܵܟ ܝܲܩܝܼܪܵܐ ܕܲܩܪܹܝܢܲܢ ܒܹܗ ܀|
    block |܃ܐܸܢ ܣܲܢ̈ܝܵܬܲܢ ܐܲܣܢܝܼ ܐܲܦܹ̈ܐ ܕܐܵܐܲܪ ܫܲܦܝܵܐ|
    block |ܐܲܢ̄ܬܿ ܠܵܐ ܬܚܵܘܸܐ ܐܲܦܹ̈ܐ ܕܚܸܡܬܼܵܐ ܕܠܵܐ ܦܲܐ̈ܝܵܢ ܠܵܟ ܀|
    block |܃ܐܸܢ ܒܝܼܫܘܼܬܿܢ ܟܠܵܬ̤ ܛܵܒܼܵܬܼ̈ܐ ܡ̣ܢ ܦܘܼܡ ܥܵܘ̣ܠܵܢ|
    block |ܐܲܢ̄ܬܿ ܠܵܐ ܬܫܲܚܠܸܦ ܫܸܡ ܛܵܒܼܘܼܬܼܵܟ ܟܠܵܐ ܡܸܫܬܲܚܠܲܦ ܀|
    block |܃ܛܵܒܼ ܐܲܢܬܿ ܟܠܵܟ ܘܟܹܐܝܢ ܐܲܢ̄ܬܿ ܟܠܵܟ ܘܣܵܢܹ̇ܐ ܥܵܘ̣ܠܵܐ ܐܢ̄ܬܿ|
    block |ܘܠܵܐ ܡܸܬܼܡܲܫܚܵܐ ܠܵܐ ܛܵܒܼܘܼܬܼܵܟ ܘܠܑܵܐ ܟܹܐܢܘܼܬܼܵܟ ܀|
    block |܃ܠܵܐ ܐ̄ܢܵܫ ܝܵ̇ܕܲܥ ܕܢܸܩܪܹܝܟ ܒܲܫܡܵܐ ܕܙܵܕܩ ܠܲܫܡܵܟ|
    block |ܕܟܼܠ ܫܘܼܡ̇ܗܝܼ̈ܢ ܙܥܘܿܪܝܼܢ ܐܸܢܘܿܢ ܠܪܲܒܿܘܼܢ ܫܘܼܒܼܚܵܟ ܀|
    block |܃ܕܢܸܩܪܹܝܟ ܛܵܒܼܵܐ ܩܵܠ ܟܹܐܢܘܼܬܼܵܟ ܪܵܥܹ̇ܡ ܒܐܲܪܥܵܐ|
    block |ܘܐܸܢ ܬܘܼܒܼ ܟܹܐܢܵܐ ܫܡܲܝܵܐ ܘܐܲܪܥܵܐ ܡܠܹܝܢ ܡ̣ܢ ܪ̈ܲܚܡܲܝܟ ܀|
  block
    block |܃ܕܢܸܩܪܹܝܟ ܟܲܣܝܵܐ ܓܠܹܝܢ ܣܘܼܥܪ̈ܵܢܲܝܟ ܠܥܹܝܢ ܟܠ ܒܸܪ̈ܝܵܢ|
    block |ܕܢܸܩܪܹܝܟ ܓܲܠܝܵܐ ܠܲܝܬܿ ܒܲܥܒܼܝܼܕܹ̈ܐ ܕܣܵܦܹ̇ܩ ܕܢܸܚܙܹܝܟ ܀|
    block |܃ܕܢܸܩܪܹܝܟ ܕܲܫܡܲܥ ܫܡܝܼܥ ܠܵܟ ܩܵܠܲܢ ܥܲܕܼܠܵܐ ܕܢܸܩܪܹܝܟ|
    block |ܘܕܲܢܦܝܼܣ ܕܲܫܒܼܘܿܩ ܩܲܕܿܝܼܡ ܚܘܼܒܵܟ ܠܲܢ ܘܲܠܥܵܘ̣ܠܲܢ ܀|
    block |܃ܠܵܐ ܝܵ̇ܕܼܥܝܼܢܲܢ ܠܵܐ ܕܲܢܨܲܠܸܐ ܘܠܵܐ ܕܲܢܫܲܒܲܚ|
    block |ܘܩܲܢܝܼܛܝܼܢܲܢ ܕܢܹܐܡܲܪ ܡܸܠܹ̈ܐ ܕܠܵܐ ܦܲܐ̈ܝܵܢ ܠܵܟ ܀|
    block |܃ܐܲܝܟܲܢ ܢܨܲܠܸܐ ܠܠܵܐ ܚܲܣܝܼܪܵܐ ܕܲܓܼܡܝܼܪ ܟܠܹܗ|
    block |ܘܐܲܝܟܲܢ ܢܫܲܒܲܚ ܠܗܵܘ̇ ܕܲܒܼܫܘܼܒܼܚܹܗ ܡܩܵܘܸܐ ܡܸܡܬܼܘܿܡ ܀|
    block |܃ܐܸܢ ܡܸܫܬܲܒܲܚ ܝܵܪܹܒܼ ܡ̇ܕܹܝܢ ܒܝܲܕܼ ܬܸܫܒܿܘܿܚܬܵܐ|
    block |ܘܐܸܢܗܘ̤ ܕܝܵܪܹܒܼ ܒܫܘܼܒܼܚܵܐ ܕܡܸܢܲܢ ܗܵܘܹ̇ܐ ܓܡܝܼܪܵܐ ܀|
    block |܃ܐܸܢ ܡܸܨܛܲܥܲܪ ܪܲܒܿܘܼ ܨܲܥܪܹܗ ܡ̣ܢ ܬܸܫܒܿܘܿܚܬܹܿܗ|
    block |ܐܸܢ ܡܸܬܼܩܲܕܲܫ ܒܦܘܼܡܲܢ ܡ̇ܘܣܸܦ ܥܲܠ ܬܸܫܒܿܘܿܚܬܹܿܗ ܀|
    block |܃ܐܸܢ ܡܸܬܼܚܲܡܲܬܼ ܟܣܸܐ ܗ̄ܘ̣ܵܐ ܡܸܢܹܗ ܨܲܥܪܵܐ ܕܡܲܥܘܸܠ|
    block |ܘܐܸܢ ܡܸܬܼܪܲܥܹܐ ܚܢܲܢ ܚܵܘܝܼܢܵܝܗܝ ܫܒܼܝܼܠ ܬܲܪܥܘܼܬܼܵܐ ܀|
    block |܃ܘܐܸܢ ܒܲܬܼܘܵܬܼܵܐ ܣܵܥܲ݁ܪ ܡܸܕܹܿܡ ܒܵܬܲܪ ܙܲܒܼܢܵܐ|
    block |ܙܲܒܼܢܹ̈ܐ ܥܨ̣ܵܐܘܼܗܝ ܠܡܸܕܲܥ ܡܸܕܲܡ ܕܠܵܐ ܝܵ̇ܕܲܥ ܗ̄ܘ̣ܵܐ ܀|
    block |܃ܘܐܸܢ ܠܵܐ ܝܵ̇ܕܲܥ ܗܵܕܹܐ ܕܲܚܪܸܡ ܦܘܼܡ̇ܐ ܕܢܹܐܡܲܪ|
    block |ܡ̇ܢܵܐ ܝܲܬܿܝܼܪ ܩܢܹܐ ܒܝܼܕܲܥܬܼܵܐ ܥܲܠ ܬܘܼܩܵܢܵܘ̈ܗܝ ܀|
    block |܃ܠܵܐ ܐܲܪ̈ܥܵܢܹܐ ܠܵܐ ܬܸܬܼܪܲܥܘܿܢ ܐܲܪ̈ܥܵܢܵܝܵܬܼܵܐ|
    block |ܠܲܝܬܿ ܒܐܝܼܬܼܘܼܬܼܵܐ ܡܸܕܲܡ ܕܲܒܼܨܝܼܪ ܡ̣ܢ ܐܝܼܬܼܘܼܬܼܵܐ ܀|
    block |܃ܟܠ ܐܝܼܬܼܘܼܬܼܵܐ ܫܡܵܗ̇ ܒܘܼܕܵܩܵܐ ܗ̄ܘ̣ ܕܐܲܡܝܼܢܘܼܬܹܗ|
    block |ܘܲܠܦܘܼܬܼ ܕܐܝܼܬܹܝܗ̇ ܐܵܦ ܝܼܕܲܥܬܼܵܗ̇ ܥܲܡܵܗ̇ ܐܝܼܬܹܝܗ̇ ܀|
    block |܃ܩܕܼܵܡ ܟܠ ܡܸܕܲܡ ܐܝܼܬܹܝܗ̇ ܘܐܝܼܬܹܝܗ̇ ܐܲܟܼܡܵܐ ܕܐܝܼܬܹܝܗ̇|
    block |ܘܠܵܐ ܛܵܥܹ̇ܐ ܠܵܗ̇ ܡܸܕܲܡ ܕܗܵܘܹ̇ܐ ܘܕܲܥܬܼܝܼܕܼ ܕܢܸܗܘܸܐ ܀|
    block |܃ܗܵܟܲܢ ܙܵܕܹܩ ܕܢܸܪܢܹܐ ܥܒܼܝܼܕܼܵܐ ܥܲܠ ܥܵܒܼܘܿܕܼܵܐ|
    block |ܘܗܵܟܲܢ ܚܲܝܵܒܼ ܡܠܝܼܠܵܐ ܕܢܸܦܪܘܿܥ ܠܝܵܗܹ̇ܒܼ ܡܸܠܬܼܵܐ ܀|
    block |܃ܚܵܘܒܲܬܼ ܚܘܼܒܵܐ ܚܲܝܵܒܼܝܼܢܲܢ ܠܲܡܬܲܩܢܵܢܲܢ|
    block |ܬܵܘ ܢܸܬܼܦܲܪܢܲܣ ܕܢܸܦܪܘܿܥ ܩܲܠܝܼܠ ܡ̣ܢ ܣܲܓܿܝܼ̈ܐܹܐ ܀|
    block |܃ܠܵܘ ܦܘܼܪܥܵܢܵܐ ܒܵܥܹ̇ܐ ܡܸܢܲܢ ܐܲܝܟ ܚܲܣܝܼܪܵܐ|
    block |ܥܸܠܠܹ̈ܐ ܡܪܲܟܲܒܼ ܕܲܝܢܲܢ ܢܸܥܬܲܪ ܡ̣ܢ ܣܝܼ̈ܡܵܬܹܗ ܀|
    block |܃ܣܝܼܡܲܬܼ ܚܲܝܹ̈ܐ ܕܠܵܐ ܫܘܼܠܵܡܵܐ ܩܥܹܐ ܒܲܟܼܝܵܢܹܗ|
    block |ܘܲܪܓܼܝܼܓܼ ܣܲܓܿܝܼ ܕܢܸܬܸܿܠ ܡܸܢܵܗ̇ ܠܲܒܼܢܲܝ̈ ܒܲܝܬܹܿܗ ܀|
  block
    block |܃ܒܢܲܝ̈ ܝܵܪܬܿܘܼܬܼܵܐ ܕܚܘܼܒܵܐ ܕܲܒܼܪܹܗ ܩ̣ܪܵܝܗܝ ܠܲܟܼܝܵܢܲܢ|
    block |ܥܲܠ ܗܵܝ̇ ܪܵܕܹܐ ܘܲܡܚܲܟܸܿܡ ܠܲܢ ܚܘܼܒܵܢܵܐܝܼܬܼ ܀|
    block |܃ܢܣܲܝܒܲܪ ܗܵܟܹܝܠ ܙܢܲܝ̈ ܡܲܪܕܿܘܼܬܼܵܐ ܕܡ̣ܢ ܡܲܪܕܿܘܼܬܹܗ|
    block |ܘܠܵܐ ܬܸܡܐܲܢ ܠܲܢ ܒܢܸܓܼ̈ܕܹܿܐ ܕܟܲܦܢܵܐ ܘܲܕܼܟܼܘܼܪܗܵܢܵܐ ܀|
    block |܃ܐܸܢܗܘ̤ ܕܫܲܪܝܼܪ ܫܡܵܐ ܕܲܒܼ̈ܢܲܝܵܐ ܥܲܠ ܪܸܥܝܵܢܲܢ|
    block |ܢܲܫܲܪ ܡ̇ܕܹܝܢ ܕܐܵܦ ܡܲܪܕܿܘܼܬܲܢ ܠܝܘܼܬܼܪܵܢ ܐܝܼܬܹܝܗ̇ ܀|
    block |܃ܕܠܵܐ ܩܘܼܛܵܥܵܐ ܢܩܲܒܸܿܠ ܢܸܓܼ̈ܕܹܿܐ ܕܡ̣ܢ ܥܵܒܼܘܿܕܲܢ|
    block |ܘܲܕܼܠܵܐ ܪܸܛܢܵܐ ܢܸܕܲܥ ܩܹܐܪܣܵܐ ܕܫܚܠܵܦ ܙܲܒܼܢܹ̈ܐ ܀|
    block |܃ܗܵܕܹܐ ܒܲܠܚܘܿܕܼ ܢܸܫܐܲܠ ܡܸܢܹܗ ܒܲܙܒܲܢ ܢܸܓܼ̈ܕܹܿܐ|
    block |ܕܠܵܐ ܡ̣ܪܝ ܬܲܟܿܣܲܢ ܒܲܪܘܼܓܼܙܵܐ ܩܲܫܝܵܐ ܠܦܘܼܬܼ ܣܘܼܥܪ̈ܵܢܲܝܢ ܀|
    block |܃ܐܲܝܟ ܒܲܪ ܐܝܼܫܲܝ ܢܦܝܼܣ ܥܲܠ ܥܵܘ̣ܠܲܢ ܪܵܥܘܿܡܵܐܝܼܬܼ|
    block |ܘܒܲܫܒܼܝܼܠ ܡܸܠܵܘ̈ܗܝ ܢܸܪܕܹܿܐ ܠܘܲܥܕܵܐ ܕܲܬܼܝܵܒܼܘܼܬܼܵܐ ܀|
    block |܃ܐܹܝܢ ܡ̇ܪܝ ܢܸܫܘܸܐ ܠܗܵܝ̇ ܒܲܪܬܼ ܩܵܠܵܐ ܕܲܠܘܵܬܼ ܕܵܘܝܼܕ|
    block |ܘܢܸܦܢܹܐ ܠܕܲܪܓܼܵܐ ܕܫܘܼܒܼܩܵܢ ܥܵܘ̣ܠܵܐ ܒܕܼܘܼܡܝܵܐ ܕܝܼܠܹܗ ܀|
    block |܃ܐܹܝܢ ܡܵܪܝ ܐܲܥܒܲܪ ܣܲܟܼܠܘܼܬܼ ܥܲܒܼܕܲܝ̈ܟ ܐܲܝܟ ܕܲܕܥܲܒܼܕܵܟ|
    block |ܘܐܲܫܡܲܥ ܐܸܢܘܿܢ ܩܵܠ ܫܘܼܒܼܩܵܢܵܐ ܕܲܫܡܲܥ ܟܹܐܢܵܐ ܀|
    block |܃ܟܹܐܝܢ ܗ̄ܘ̣ܵܐ ܕܵܘܝܼܕܼ ܘܲܚ̣ܣܲܡ ܒܝܼܫܵܐ ܘܥܲܒܼܕܹܿܗ ܒܝܼܫܵܐ|
    block |ܘܕܼܵܘܕܿܝܼ ܕܲܚܛ̣ܵܐ ܠܚܵܝܼܗܝ ܡ̣ܢ ܠܸܒܹܿܗ ܠܫܸܡ ܒܝܼܫܘܼܬܼܵܐ ܀|
    block |܃ܘܐܸܢ ܬܵܘܕܲܝܼܬܼܵܐ ܠܚܵܬ̤ ܫܸܡ ܒܝܼܫܹ̈ܐ ܘܟܸܬܼܒܲܬ̤ ܛܵܒܹ̈ܐ|
    block |ܡܵܕܹܝܢ ܩܲܝܵܡ ܣܲܒܼܪܵܐ ܠܒܼܝܼܫܹ̈ܐ ܕܢܸܗܘܘܿܢ ܛܵܒܹ̈ܐ ܀|
    block |܃ܛܵܒܼܵܐ ܕܲܫܒ݂ܲܩ ܓܵܘܪܵܐ ܘܩܸܛܠܵܐ ܒܡܸܠܲܬܼ ܦܘܼܡ̇ܐ|
    block |ܫܒܼܘܿܩ ܣܘܼܪ̈ܚܵܢܹܐ ܕܲܫܼܟܼܝܼܪ̈ܵܬܲܢ ܐܲܝܟ ܡܵܐ ܕܲܫܒܲܩ̣ܬܿ ܀|
    block |܃ܐܲܢ̄ܬܿ ܗ̄ܘ̣ ܕܲܫܒܲܩ̣ܬܿ ܗܵܘ̇ ܣܘܼܪܚܵܢܵܐ ܕܲܕܠܵܐ ܢܵܡܘܿܣ|
    block |ܐܲܢ̄ܬܿ ܐܵܦ ܗܵܫܵܐ ܫܒܼܘܿܩ ܚܵܘ̈ܒܵܬܲܢ ܕܲܕܼܠܵܐ ܛܲܟܼܣܵܐ ܀|
    block |܃ܐܲܢ̄ܬܿ ܗ̄ܘ̣ ܕܲܫܪܲܝܬܿ ܦܣܵܩܵܐ ܕܲܦܣܲܩ̣ܬܿ ܥܲܠ ܩܵܛܘܿܠܹ̈ܐ|
    block |ܟܠܝܼ ܐܵܦ ܗܵܫܵܐ ܢܸܓܼ̈ܕܹܿܐ ܕܛܲܝܸܒܼܬܿ ܠܛܵܠܘܿܡܘܿܬܲܢ ܀|
    block |܃ܐܲܢ̄ܬܿܘܼ ܕܲܚܠ݂ܲܛܬܿ ܪ̈ܲܚܡܹܐ ܒܪܘܼܓܼܙܵܐ ܒܟܼܠܗܘܿܢ ܕܵܕܹ̈ܐ|
    block |ܘܠܵܐ ܝܲܗ̣̄ܒܼܬܿ ܕܲܢܒܲܙܚܘܼܢ ܒܲܢ ܣܵܢ̈ܐܹܐ ܕܥܲܡܲܢ ܀|
    block |܃ܐܲܢ̄ܬܿܘܼ ܕܐܲܩܸܨܬܿ ܪܲܒܿܘܼܬܼ ܚܘܼܒܵܟ ܥܲܠ ܙܲܕܿܝܼܩܹ̈ܐ|
    block |ܘܐܲܫܘܝܼܬܿ ܐܸܢܘܿܢ ܕܲܢܦܝܼܣܘܼܢܵܟ ܟܲܕܼ ܠܵܐ ܣܢܝܼܩ ܐܲܢ̄ܬܿ ܀|
    block |܃ܒܚܘܼܒܵܟ ܚܲܣܝܼܬܿ ܚܵܘ̈ܒܹܿܐ ܕܥܲܡܲܢ ܡ̣ܢ ܫܘܼܪܵܝܵܐ|
    block |ܘܝܲܗ̣̄ܒܼܬܵܝܗܝ ܠܐܲܓܼܪܵܐ ܕܒܲܣܝܼܡܘܼܬܼܵܟ ܠܨܸܒܼܝܵܢ ܟܹܐܢܹ̈ܐ ܀|
    block |ܡܸܛܠ ܟܹܐܢܹ̈ܐ ܫܒܲܩ̣ܬܿ ܣܘܼܪ̈ܚܵܢܹܐ ܕܕܼܵܪܹ̈ܐ ܩܲܕܼܡܹ̈ܐ܃|
  block
    block |ܘܗܵܐ ܫܒܼܝܼܩ ܗ̄ܘ̣ ܠܵܟ ܩܕܼܵܡ ܕܲܢܦܲܝܼܣܘܼܢ ܠܒܲܣܝܼܡܘܼܬܼܵܟ ܀|
    block |܃ܛܢܵܢܵܐ ܐܲܪܡܝܼܬܿ ܠܲܒܼܢܲܝ̈ ܐ̄ܢܵܫܵܐ ܕܲܢܦܝܼܣܘܼܢܵܟ|
    block |ܕܡ̇ܐ ܕܐܲܦܝܼܣܘܼܟ ܢܸܪܢܘܿܢ ܕܲܡܨܸܝܢ ܠܡܸܚܣܲܢ ܥܵܘ̣ܠܵܐ ܀|
    block |܃ܨܲܠܝܼ ܡܘܼܫܹܐ ܘܚܲܣܝܼܬܿ ܥܵܘ̣ܠܵܐ ܕܣܸܓܼܕܲܬܼ ܥܸܓܼܵܠܵܐ|
    block |ܘܐܸܡܲܪ̣ܬܿ ܨܹܐܕܼܵܘܗܝ ܕܗܵܐ ܠܲܡ ܫܸܒܼܩܹ̇ܬܼ ܐܲܝܟ ܡ̇ܐ ܕܐܲܦܝܼܣܬܿ ܀|
    block |܃ܨܲܠܝܼ ܝܼܫܘܿܥ ܘܲܟܼܠܲܝܼܬܿ ܪܲܗܛܵܐ ܕܫܸܡܫܵܐ ܘܣܲܗܪܵܐ|
    block |ܘܣܵܡ̣ܬܿ ܒܲܟܼܬܼܵܒܼܵܐ ܕܡܸܠܲܬܼ ܝܼܫܘܿܥ ܟܠܵܬ̤ ܪ̈ܲܗܛܲܝܗܘܿܢ ܀|
    block |܃ܨܲܠܝܼ ܫܡܘܼܐܹܝܠ ܘܲܥܢ̣ܵܝܗܝ ܪܸܡܙܵܟ ܒܩܵܠܵܐ ܕܪܲܥܡܵܐ|
    block |ܘܠܹܗ ܦܲܢܝܼܬܵܝܗܝ ܠܡܸܛܪܵܐ ܕܲܗܘ̤ܵܐ ܕܠܵܐ ܒܲܥܝܵܕܼܵܐ ܀|
    block |܃ܨܲܠܝܼ ܕܵܘܝܼܕܼ ܕܲܚ̣ܙܵܐ ܠܥܝܼܪܵܐ ܕܚܵܪܸܒܼ ܥܲܡܵܐ|
    block |ܘܚܵܓܼ ܪܘܼܚܵܢܵܐ ܡ̣ܢ ܒܵܥܘܼܬܹܗ ܟܲܕܼ ܡܸܢܵܟ ܚܵܓܼ ܀|
    block |܃ܩܪ̣ܵܟ ܐܹܠܝܼܵܐ ܘܩܲܫܝܼܬܿ ܪ̈ܘܼܚܹܐ ܘܲܛܥ݂ܲܢ ܡܸܛܪܵܐ|
    block |ܘܐܲܛܸܢܬܿ ܥܲܡܵܐ ܕܡܸܠܲܬܼ ܟܹܐܢܵܐ ܐܼܣܪܲܬ̤ ܘܲܫܪ̣ܵܬ̤ ܀|
    block |܃ܩܪ̣ܵܟ ܐܹܠܝܼܫܵܥ ܘܐܲܦܢܝܼܬܿ ܒܐܝܼܕܼܵܘ̈ܗܝ ܡܝܼܬܼܵܐ ܠܚܲܝܹ̈ܐ|
    block |ܘܠܲܢܒܼܝܼܘܼܬܹܗ ܚ̣ܫܲܒܼܬܿ ܙܵܟܼܘܼܬܼܵܐ ܕܡ̣ܢ ܦܘܼܡ ܡܵܘܬܵܐ ܀|
    block |܃ܩܪ̣ܵܟ ܚܹܙܲܩܝܵܐ ܘܵܚܪ݂ܲܒܼܬܿ ܐܲܠܦܹ̈ܐ ܕܐܵܬܼܘܿܪ̈ܵܝܹܐ|
    block |ܘܟܲܕܼ ܛܵܒܼ ܗܵܡܲܢ ܗܘ̤ ܐܸܬܼܢܲܨܲܚ ܒܚܲܪܒܹܿܗ ܕܥܝܼܪܵܐ ܀|
    block |܃ܐܵܦ ܕܵܢܝܼܐܹܝܠ ܒܚܹܝܠ ܥܘܼܕܪܵܢܵܟ ܓܠ̣ܵܐ ܟܲܣ̈ܝܵܬܼܵܐ|
    block |ܘܲܠܨܸܒܼܝܵܢܹܗ ܓ̣ܕܲܠܘ ܒܵܒܼܠܵܝܹ̈ܐ ܟܠܝܼܠ ܩܘܼܠܵܣܹ̈ܐ ܀|
    block |܃ܒܟܼܠܗܘܿܢ ܕܵܪܹ̈ܐ ܨܲܠܝܼܘ ܟܹܐܢܹ̈ܐ ܘܲܥܢ̣ܲܝܬܿ ܐܸܢܘܿܢ|
    block |ܒܕܼܵܪܲܢ ܕܲܓܼܠܝܼܙ ܡ̣ܢ ܙܲܕܿܝܼܩܹ̈ܐ ܐܲܦܝܼܣ ܐܲܢ̄ܬܿ ܠܵܟ ܀|
    block |܃ܪܲܒܿ ܗ̄ܘ̣ ܦܝܵܣܵܐ ܕܒܲܣܝܼܡܘܼܬܼܵܟ ܡ̣ܢ ܟܠ ܟܹܐܢܝܼ̈ܢ|
    block |ܘܠܵܐ ܡܸܬܼܦܲܚܲܡ ܓܲܙܵܐ ܕܪ̈ܲܚܡܲܝܟ ܥܲܡ ܕܲܥܒܼܝܼ̈ܕܹܐ ܀|
    block |܃ܚܘܼܒܵܟ ܓܲܪܓܼ ܠܨܸܒܼܝܵܢ ܟܹܐܢܹ̈ܐ ܕܲܢܦܝܼܣܘܼܢܵܟ|
    block |ܘܲܕܸܠܲܬܿ ܟܹܐܢܹ̈ܐ ܣܥܘܿܪ ܨܸܒܼܝܵܢܵܟ ܒܸܠܥܵܕܼ ܟܹܐܢܹ̈ܐ ܀|
    block |܃ܕܝܼܠܵܟ ܐܝܼܬܼܵܘܗܝ ܦܝܵܣܵܐ ܘܡܸܠܹ̈ܐ ܕܲܦܝܼܣܵܢܹ̈ܐ|
    block |ܡ̇ܢ ܡܲܛܥܸܢ ܐܲܢ̄ܬܿ ܛܲܝܒܿܘܼ ܕܝܼܠܵܟ ܠܲܒܼܢܲܝ̈ ܒܲܝܬܵܟ ܀|
    block |܃ܬܸܗܘܸܐ ܛܵܒܼܬܼܵܐ ܟܠܵܗ̇ ܕܝܼܠܵܟ ܐܲܝܟ ܡ̇ܐ ܕܐܝܼܬܹܝܗ̇|
    block |ܘܲܣܥܘܿܪ ܨܹܐܕܲܝܢ ܗܵܘ̇ ܡ̇ܐ ܕܲܣܥ݂ܲܪܬܿ ܒܫܘܼܪܵܝ ܙܲܒܼܢܹ̈ܐ ܀|
    block |܃ܡܲܢ ܐܲܦܝܼܣܵܟ ܕܬܸܒܼܪܸܐ ܒܪܝܼܬܼܵܐ ܟܲܕܼ ܠܵܐ ܐܝܼܬܹܝܗ̇|
    block |ܘܡܲܢ̣ܘܼ ܡܲܠ̣ܟܵܟ ܕܬܹܐܣܘܿܪ ܥܵܠܡܵܐ ܒܪܘܼܟܵܒܼ ܐ̄ܢܵܫܵܐ ܀|
    block |܃ܡܲܢ̣ܘ ܗܘ̤ܵܐ ܠܵܟ ܡܲܠܹ̇ܝܟ ܡܸܠܟܵܐ ܕܬܸܩܪܹܝܢ ܨܲܠܡܵܟ|
    block |ܘܡܲܢ̣ܘܼ ܚܵܘܝܵܟ ܕܲܒܼܪܘܼܟܵܒܲܢ ܬܫܲܠܸܡ ܥܲܡܠܵܟ ܀|
    block |܃ܘܐܸܢ ܒܲܗܘܵܝܵܐ ܕܝܼܠܲܢ ܘܲܕܼܟܼܠ ܠܵܐ ܒܥܲܝܬܿ ܥܸܕܼܪܵܐ|
    block |ܡ̇ܢ ܒܵܥܹ̇ܐ ܐܲܢ̄ܬܿ ܥܸܕܼܪܵܐ ܒܥܵܘ̣ܠܲܢ ܒܵܩܵܐ ܫܝܼܛܵܐ ܀|
  block
    block |܃ܒܵܩܵܐ ܗ̄ܘ̣ ܥܵܘ̣ܠܲܢ ܠܦܘܼܬܼ ܪܲܒܿܘܼܬܼܵܐ ܕܐܲܠܵܗܘܼܬܼܵܟ|
    block |ܘܲܡܠܸܐ ܫܘܼܥܠܵܐ ܐܵܢ ܢܸܬܼܦܲܚܲܡ ܒܝܲܡܵܐ ܕܪ̈ܲܚܡܲܝܟ ܀|
    block |܃ܝܲܡܵܐ ܗ̄ܘ̣ ܪܲܒܵܐ ܚܢܵܢܵܟ ܪܲܒܵܐ ܘܪܲܒܿ ܡ̣ܢ ܝܲܡܵܐ|
    block |ܘܪܵܘܡ̇ܐ ܘܥܘܼܡܩܵܐ ܙܥܘܿܪܝܼܢ ܣܲܓܿܝܼ ܠܦܘܼܬܼ ܪܲܒܿܘܼܬܹܗ ܀|
    block |܃ܕܪܲܒܿ ܗ̄ܘ̇ ܚܢܵܢܵܟ ܫܡܲܝܵܐ ܘܐܲܪܥܵܐ ܩܵܥܹ̇ܝܢ ܗܵܕܹܐ|
    block |ܕܟܲܕܼ ܠܲܝܬܿ ܐܸܢܘܿܢ ܐܸܡܲܪ̣ܬܿ ܘܲܗܘ̤ܵܘ ܡ̣ܢ ܠܵܐ ܡܸܕܲܡ ܀|
    block |܃ܡ̣ܢ ܠܵܐ ܡܸܕܲܡ ܒܪ̣ܵܝܬܿ ܟܠܡܸܕܸܿܡ ܡܸܛܠܵܬܲܢ|
    block |ܘܐܲܝܟܲܢ ܡܲܨܝܵܐ ܕܬܲܗܡܸܐ ܡܸܢܲܢ ܒܲܙܒܲܢ ܪܘܼܓܼܙܵܐ ܀|
    block |܃ܘܲܕܼܪܲܒܵܐ ܛܵܒܼ ܘܠܵܐ ܡܸܬܼܡܲܫܚܵܐ ܡ̣ܢ ܡܲܠܵܠܹ̈ܐ|
    block |ܕܲܠܒܸܫ̄ܢ ܚܘܼܒܵܟ ܘܐܲܣܸܩ ܣ̣ܵܡܲܢ ܒܕܲܪܓܼܵܐ ܕܲܫܡܵܟ ܀|
    block |܃ܒܫܸܡ ܐܝܼܬܼܘܼܬܼܵܟ ܩܪ̣ܵܝܬܵܝܗܝ ܠܲܫܡܲܢ ܒܲܫܡܵܐ ܫܐܝܼܠܵܐ|
    block |ܘܗܵܫܵܐ ܒܗܘܿܢ ܒܲܥܒܼܵܕܹ̈ܐ ܢܸܗܘܸܐ ܒܕܲܪܓܹܗ܀|
    block |܃ܠܕܲܪܓܼܵܐ ܪܵܡ̇ܐ ܕܥܲܡ ܐܝܼܬܼܘܼܬܼܵܟ ܣܠܸ݂ܩ ܕܲܚܝܼܚܲܢ|
    block |ܠܵܐ ܢܸܬܿܬܿܚܬܸܿܐ ܡ̣ܢ ܪܡܪܵܡܹܗ ܒܥܸܠܲܬܼ ܥܵܘ̣ܠܲܢ ܀|
    block |܃ܡ̣ܢ ܝܲܡܝܼܢܵܟ ܝܵܬܹ̇ܒܼ ܦܲܓܼܪܲܢ ܘܲܒܒܼܝܼܫ ܫܘܼܒܼܚܵܐ|
    block |ܠܵܐ ܢܸܨܛܲܥܲܪ ܫܘܼܒܼܚܹܗ ܒܨܲܥܪܵܐ ܕܡܲܪܵܚܘܼܬܲܢ ܀|
    block |܃ܠܵܐ ܢܫܘܼܛܘܼܢܵܝܗܝ ܟܝܵܢܹ̈ܐ ܡܠܝܼܠܹ̈ܐ ܒܝܲܕܼ ܪܲܦܝܼܘܼܬܹܗ|
    block |ܕܐܲܢ̄ܬܿ ܝܲܩܲܪܬܵܝܗܝ ܒܲܫܡܵܐ ܪܲܒܵܐ ܕܐܵܠܲܗܘܼܬܼܵܟ ܀|
    block |܃ܠܵܐ ܡ̇ܪܒ ܬܸܗܘܸܐ ܠܫܹܐܕܹ̈ܐ ܛܪ̈ܘܼܢܹܗ ܠܡܸܫܬܲܒܼܗܵܪܘܼ|
    block |ܕܗܵܐ ܠܲܡ ܐܲܡܠܸܟܼܘ ܘܦܲܕܼ ܐܝܼܕܲܝ̈ܗܘܿܢ ܡ̣ܢ ܫܘܼܠܛܵܢܵܐ ܀|
    block |܃ܠܵܐ ܡ̇ܪܝ ܢܸܚܕܿܘܿܢ ܣܵܢ̈ܐܹܐ ܕܥܲܡܲܢ ܐܲܝܟ ܕܲܡܥܵܕܝܼܢ|
    block |ܕܐܲܝܟܵܘ ܕܲܣܠܸ̣ܩ ܠܕܲܪܓܼܵܘ ܪܵܡܵܐ ܕܠܵܐ ܡ̇ܝܘܿܬܹ̈ܐ ܀|
    block |܃ܟܲܕܿܘܼ ܐܲܩܠܝܼܘ ܘܒܲܙܲܚܘ ܒܲܫܡܵܐ ܕܝܲܩܪܬܵܢ ܒܹܗ|
    block |ܫܲܬܸܿܩ ܐܸܢܘܿܢ ܕܠܵܐ ܢܸܫܬܲܥܠܘܿܢ ܥܲܠ ܡ̇ܪܘܼܬܼܵܟ ܀|
    block |܃ܒܐܝܼܕܲܢ ܨܵܒܹ̇ܝܢ ܠܲܡܒܲܙܵܚܘܼ ܒܲܫܡܵܟ ܪܲܒܵܐ|
    block |ܘܟܸܢ ܡܸܬܼܪܲܥܹܝܢ ܠܡܸܫܬܲܩܵܠܘܼ ܥܲܠ ܪܲܒܿܘܼܬܼܵܟ ܀|
    block |܃ܠܨܲܠܡܲܢ ܣܵܢܹ̈ܝܢ ܣܵܢ̈ܐܹܐ ܕܗܘ̤ܵܘ ܠܲܫܡܵܟ|
    block |ܘܲܕܼܠܵܐ ܣܵܦ̇ܩܝܼܢ ܕܲܢܨܲܚܘܿܢܵܟ ܡܨܲܚܹܝܢ ܠܵܟ ܒܲܢ ܀|
    block |܃ܠܵܐ ܡ̇ܪܝ ܬܸܣܲܩ ܠܪܹܫ ܪܸܓܲܬܼܗܘܿܢ ܕܢܲܟܿܘܼܠܬܼܵܢܹ̈ܐ|
    block |ܘܠܵܐ ܢܸܫܬܲܟܼܠܲܠ ܒܸܢܝܵܢ ܙܹܐܦܵܐ ܕܲܚܬܼܝܼܪܝܼܢ ܒܹܗ ܀|
    block |܃ܟܐܝܼ ܒܹܗ ܒܪܵܘܡ̇ܐ ܕܪܸ̈ܥܝܵܢܲܝܗܘܿܢ ܘܢܸܦܸܠ ܒܐܲܪܥܵܐ|
    block |ܘܐܲܪܝܼܡ ܪܹܫܵܐ ܕܡܲܟܿܝܼܟܼܘܼܬܲܢ ܠܕܲܪܓܼܵܐ ܕܲܫܡܵܟ ܀|
  block
    block |܃ܦܪܘܿܩ ܠܲܟܼܝܵܢܲܢ ܡ̣ܢ ܐܝܼܕܲܝ̈ܗܘܿܢ ܕܲܡܚܲܒܿܠܵܢܹ̈ܐ|
    block |ܕܗܵܐ ܬܚܸܒܼ ܘܐܵܘܦܝܼ ܒܩܹܐܪܣܵܐ ܩܲܫܝܵܐ ܕܥܲܡ ܣܸܕܼܪ̈ܲܝܗܘܿܢ ܀|
    block |܃ܐܲܓܸܿܢ ܐܝܼܕܼܵܟ ܥܲܠ ܡܲܫܪܝܼܬܿܢ ܒܨܝܼܪܲܬܼ ܚܲܝܠܵܐ|
    block |ܕܗܵܐ ܙܸܥܪܲܬ̤ ܠܵܗ̇ ܡ̣ܢ ܡܸܢܝܵܢܵܐ ܕܪ̈ܚܡܲܝ ܩܘܼܫܬܵܐ ܀|
    block |܃ܬܲܢܗܲܪ ܐܲܦܲܝ̈ܟ ܒܥܘܼܡܪܲܢ ܫܝܼܛܵܐ ܡܠܸܐ ܥܵܩܵܬܼ̈ܐ|
    block |ܕܗܵܐ ܛܠܸ݂ܩ ܡܸܢܹܗ ܢܘܼܗܪܵܐ ܦܲܐܝܵܐ ܕܙܲܕܼܝܼܩܘܼܬܼܵܐ ܀|
    block |܃ܐܲܩܝܼܡ ܪܸܡܙܵܟ ܐܲܦܸܛܪܘܿܦܵܐ ܥܲܠ ܪܲܦܝܘܼܬܲܢ|
    block |ܕܗܵܐ ܒܲܕܿܪܬܹܗ ܠܓܲܙܵܐ ܕܢܸܣܒܲܬ̤ ܡ̣ܢ ܡ̇ܘܗܲܒܼܬܼܵܟ ܀|
    block |܃ܩܪܝܼ ܠܪ̈ܘܼܚܵܢܹܐ ܘܦܲܩܸܕܼ ܐܸܢܘܿܢ ܕܵܢܣܲܝܥܘܼܢܵܢ|
    block |ܕܗܵܐ ܥܲܠ̣ܘ ܫܹܐܕܹ̈ܐ ܘܚܲܫܹ̈ܐ ܠܙܝܼܙܹ̈ܐ ܘܒܲܙ̣ܘ ܣܝܼ̈ܡܵܬܲܢ ܀|
    block |܃ܫܕܲܪ ܥܝܼܪܹ̈ܐ ܘܲܢܥܝܼܪܘܼܢܵܢ ܡ̣ܢ ܕܲܡܟܿܘܼܬܲܢ|
    block |ܕܗܵܐ ܛܒ݂ܲܥܢܲܢ ܠܲܢ ܒܲܫܟܼܝܼܪ̈ܵܬܲܢ ܐܲܝܟ ܕܲܒܫܸܢܬܼܵܐ ܀|
    block |܃ܫܠܘܿܚ ܡܲܠܲܐܟܹ̈ܐ ܕܲܢܫܲܝܢܘܼܢܵܗ̇ ܠܲܫܕܓܼܝܼܫܘܼܬܲܢ|
    block |ܕܗܵܐ ܟܠ ܬܸܓܼܡܝܼ̈ܢ ܪܡܹܝܢ ܒܲܩܪ̈ܵܒܹܐ ܕܠܵܐ ܫܲܘܝܘܬܼܵܐ ܀|
    block |܃ܘܐܸܢ ܠܵܐ ܣܵܦܩ̇ܝܼܢ ܚܲܝ̈ܠܲܝ ܪܵܘܡ̇ܐ ܕܲܢܥܝܼܪܘܼܢܵܢ|
    block |ܢܦܝܼܣ ܒܲܪ ܓܸܢܣܲܢ ܘܲܢܫܲܝܸܢ ܠܲܢ ܥܲܡ ܪܲܒܿܘܼܬܼܵܟ ܀|
    block |܃ܡܨܸܐ ܕܲܢܥܲܕܲܪ ܠܲܫܓܼܝܼܫܘܼܬܲܢ ܒܐܵܓܼܘܿܢ ܥܲܡܠܹ̈ܐ|
    block |ܒܗܵܝ̇ ܕܐܝܼܬܼܵܘܗܝ ܒܪܵܟ ܝܼܚܝܼܪܼܵܝܵܐ ܘܐܵܦ ܡܸܨܥܵܢܲܢ ܀|
    block |܃ܝܵ̇ܕܲܥ ܕܲܢܦܝܼܣ ܚܠܵܦ ܚܲܝܵܒܹ̈ܐ ܚܘܼܒܵܢܵܐܝܼܬܼ|
    block |ܒܗܵܝ̇ ܕܲܫܩܝܼܠ ܠܹܗ ܢܸܣܝܵܢ ܚܲܫܹ̈ܐ ܕܡ̇ܝܘܿܬܼܘܼܬܼܵܐ ܀|
    block |܃ܡܲܢܲܣܲܝ ܗ̄ܘ̣ ܓܹܝܪ ܒܟܼܠܗܹܝܢ ܕܲܩܢܹܐ ܟܝܵܢ ܡܵܝ̈ܘܿܬܹܐ|
    block |ܘܝܲܬܿܝܼܪ ܝܵ̇ܕܲܥ ܠܲܡܥܲܕܵܪܘܼ ܠܲܕܼܡܸܬܼܢܲܣܹܝܢ ܀|
    block |܃ܠܥܸܠܲܬܼ ܫܲܝܢܵܐ ܓ̣ܫܲܝܬܵܝܗܝ ܡ̣ܢ ܟܠ ܕܲܢܫܲܝܸܢ ܟܠ|
    block |ܓܡܘܿܪ ܒܲܥܒܼܵܕܼܵܐ ܓܒܼܝܼܬܼܵܐ ܕܲܫܡܹܗ ܒܥܸܠܲܬܼ ܫܲܝܢܲܢ ܀|
    block |܃ܙܲܒܼܢܵܐ ܗ̄ܘ̣ ܗܵܫܵܐ ܕܲܢܚܵܘܸܐ ܒܲܢ ܪܲܒܿܘܼܬܼ ܕܲܪܓܹܗ|
    block |ܐܲܟܼܡܵܐ ܕܚܵܘܝܼ ܒܙܲܒܼܢܵܐ ܕܥܸܫܢܲܬ̤ ܚܲܝܵܒܼܘܼܬܲܢ ܀|
    block |܃ܐܸܢ ܟܲܕܼ ܐܝܼܬܲܝܢ ܣܵܢ̈ܐܹܐ ܕܲܫܡܵܟ ܫܲܝܸܢܬܵܢ ܒܹܗ|
    block |ܟܡܵܐ ܬܸܫܬܲܝܢ ܠܵܐ ܫܲܘܝܘܼܬܲܢ ܒܡܸܨܥܵܝܘܼܬܹܗ ܀|
    block |܃ܐܸܢ ܡ̣ܢ ܡ̇ܘܬܵܐ ܘܐܵܟܹ̇ܠܩܲܪܨܵܐ ܦܪ̣ܵܩܬܵܢ ܒܐܝܼܕܹܗ|
    block |ܟܡܵܐ ܬܦܲܨܐ ܠܲܢ ܡ̣ܢ ܚܘܼܬܼܚܵܬܹ̈ܐ ܒܵܩܹ̈ܐ ܫܝܼܛܹ̈ܐ ܀|
    block |܃ܐܸܢ ܚܲܢܦܘܼܬܼܵܐ ܘܝܗ̄ܘܼܕܼܵܝܘܼܬܼܵܐ ܥܩ݂ܲܪ ܒܲܙܩܝܼܦܹܗ|
    block |ܟܡܵܐ ܦܫܝܼܩܵܐ ܠܹܗ ܕܢܸܟܼܠܹܐ ܒܚܫܹ̈ܐ ܕܲܡܥܝܼܩܝܼܢ ܠܲܢ ܀|
    block |܃ܐܸܢ ܒܘܼܚܪܵܢܵܐ ܕܟܼܠ ܗܘ̤ ܥܵܒܹ̇ܕ ܒܫܘܼܠܵܡ ܙܲܒܼܢܹ̈ܐ|
    block |ܟܡܵܐ ܩܕܵܡ ܙܲܒܼܢܹ̈ܐ ܡܨܸܐ ܕܲܢܦܲܟܲܗ ܩܲܫܝܘܼܬܼ ܢܸܓܼ̈ܕܹܿܐ ܀|
    block |ܐܸܢܗܘ̤ ܫܲܠܝܼܛ ܥܲܠ ܒܹܝܬܼ ܓܲܙܵܐ ܕܐܵܠܲܗܘܼܬܼܵܟ܃|
  block
    block |܃ܡ̇ܕܹܝܢ ܫܲܠܝܼܛ ܕܲܢܚܘܼܢ ܡܲܓܵܢ ܠܲܒܼܢܲܝ̈ ܓܸܢܣܹܗ|
    block |܃ܚܘܼܢܹܝܗ̇ ܛܵܒܼܵܐ ܠܲܡܚܝܼܾܠܘܼܬܲܢ ܐܲܝܟ ܕܲܡܥܵܕܲܬܿ|
    block |ܘܗܲܒܼܠܲܢ ܙܸܕܼܩܵܐ ܒܝܲܕܼ ܒܲܪ ܓܸܢܣܲܢ ܕܐܲܚܝܼܕܼ ܓܲܙܵܟ ܀|
block |ܥܠ ܡܬܠܐ ܗ̇ܘ ܕܙܪܥܐ ܘܙܝܙ̈ܢܐ|
  block
    block |ܥܠ ܡܬܠܐ ܗ̇ܘ ܕܙܪܥܐ ܘܙܝܙ̈ܢܐ|
  block
    block |ܣܛ܁܁ ܕܙܪܥܵܐ ܘܙܝܙ̈ܢܐ܁܁|
    block |܃ܕܝܼܠܹܗ ܕܵܕܕܝܼܠܹܗ ܡܸܐܡܪܵܐ ܕܫܸܬܝܢ ܘܬܸܫܥܵܐ|
    block |ܕܥܒܝܕ ܠܹܗ ܥܲܠ ܡܬܠܐ ܗ̇ܘ ܕܙܪܥܵܠ ܘܙܝܙ̈ܢܹܐ܀|
  block
    block |܃ܙܲܪܥܵܐ ܛܵܒܵܐ ܫܡ̣ܗ ܗ̄ܘ̣ܵܐ|
    block |ܡܫܝܼܚܵܐ ܠܡܠܵܬܐ ܕܝܘܼܠܦܢܹܗ܁|
    block |܃ܙܝܼܙܢܹ̈ܐ ܕܥܵܘ ܥܡܹܗ|
    block |ܩܪ̣ܵܐ ܠܝܘܠܦܢܹܗ ܕܢܕܝܼܠܵܐ܁|
    block |܃ܠܥܵܠܡܵܐ ܡܬܠܹܗ ܒܩܝܵܬܐ|
    block |ܘܢܦܫܹܗ ܩ̣ܪܐ ܡܪܹܐ ܒܝܵܬܐ܁|
    block |܃ܘܙܪܥܵܐ ܛܒܼܵܐ ܕܝܘܼܠܦܢܹܗ|
    block |ܕܩܒܠܬܹܗ ܐܪܥܵܐ ܕܢܦܫܵܐ܁|
    block |܃ܗܘ̇ ܕܹܝܢ ܕܙܪܲܥ ܙܝܙ̈ܢܹܐ|
    block |ܐܝܼܬܼܵܘܗܝ ܣܹܢܐܗ ܕܟܼܝܼܢܲܢ܁|
    block |܃ܕܙܪܲܥ ܡܸܠܬܐ ܕܝܘܼܠܦܢܹܗ|
    block |ܘܐܘܥܝܼ ܣܕܩܹ̈ܐ ܘܦܘܠ̈ܓܹܐ܁|
    block |܃ܐܡ̣ܪ ܕܹܝܢ ܕܕܡܸܟܼܘ ܐ̄ܢܫ̈ܐ|
    block |ܥܲܠ ܕܐܗܡܝܼܘ ܡ̣ܢ ܘܠܝܼܬܼܵܐ܁|
    block |܃ܐܲܝܟ ܐܟܪܵܐ ܕܡܬܪܦܹܐ|
    block |ܘܣ̇ܓ̣ܵܐ ܝܲܥܪܵܐ ܒܓܵܘ ܚܲܩܠܵܐ܁|
    block |܃ܥܒܕܹ̈ܐ ܕܹܝܢ ܟܐܢܹ̈ܐ ܕܚܙ̣ܵܘ|
    block |ܙܝܙܢܹ̈ܐ ܒܝܼܢܲܬܼ ܚ̈ܛܹܐ܁|
    block |܃ܠܡܪܗܘܿܢ ܩܲܪܸܩܼܘ ܫܘܼܐܠܵܐ|
    block |ܕܠܵܐ ܙܲܪܥܵܐ ܛܒܵܐ ܐܪܡܝܼܬܼ܁|
    block |܃ܦܢܝܼ ܕܹܝܢ ܡܪܐ ܠܥܒܕܹ̈ܐ|
    block |ܗܘ̇ ܝܕܘܥܵܐ ܕܢܣܝ̈ܬܐ܁|
    block |܃ܕܒܥܠܕ ܒܒܼܵܐ ܣܥ̣ܪ ܗܕܹܐ|
    block |ܕܢܚܒܸܠ ܙܪܥܵܐ ܕܝܘܼܠܦܵܢܝ܁|
    block |܃ܪܬܲܚܘ ܕܹܝܢ ܥܒܕ̈ܐ ܒܲܛܢܢܵܐ|
    block |ܘܠܡܪܵܐ ܛܒܼܵܐ ܐܸܡܹܲܪܘ܁|
    block |܃ܕܢܐܙܲܠ ܘܢܓܸܒܐ ܙܝܙܢܹ̈ܐ|
    block |ܕܠܵܐ ܢܕܘܕܘܢ ܡܘܥܝܬ̤ ܚ̈ܛܹܐ܁|
    block |܃ܐܡ̣ܪ ܕܹܝܢ ܡܪܵܐ ܥܠܒܼܕܹ̈ܐ|
    block |܃ܗܘ̇ ܒܣܝܼܡܵܐ ܠܛܢܢܹ̈ܐ|
    block |܃ܫܒܘܩܘ ܠܡ ܪܒܹܝܢ ܫܲܘܝܵܐܝܼܬ|
    block |ܥܕܡܵܐ ܕܗ̇ܘܸܐ ܫܘܼܠܡܵܐ܁|
    block |܃ܕܲܠܡܵܐ ܢܬܥܡܪ̈ܢ ܚ̈ܛܹܐ|
    block |ܥܲܡ ܙܝܙܢܹ̈ܐ ܡܲܪܝܼܪܹ̈ܐ܁|
    block |܃ܟܕ ܡܘܕܲܥ ܥܲܠ ܫܘܼܚܠܦܵܐ|
    block |ܕܟܒܼܪ ܦܢܝܢ ܡ̣ܢ ܥܘ̣ܠܵܐ܁|
    block |ܠܵܐ ܡܪܝ ܛܥܝܢ ܠܝܕܥܬܵܟ܁|
    block |܃ܕܙܝܙܢܵܐ ܠܵܐ ܡܸܫܬܚܠܸܦ|
    block |܃ܕܡܪܝܼܪܘܼܬܗ ܕܟܝܼܢܐ ܗ̄ܝ̣|
    block |ܘܠܵܐ ܡܨܐ ܕܡܨܐ ܠܲ[܁܁܁]ܢܹܗ܁|
    block |܃ܡܠܝܼܠܐ ܗ̄ܘ̣ ܠܲܡ ܗܵܢܵܐ ܙܲܪܥܵܐ|
    block |ܘܫܠܝܼܛ ܗ̄ܘ̣ ܥܲܠ ܨܒܼܝܵܢܹܗ܁|
    block |܃ܘܕܠܝܼܠܵܐ ܠܹܗ ܕܢܫܬܚܠܲܦ|
    block |ܐܲܝܟ ܨܒܝܼܢܵܐ ܕܚܐܪܘܬܹܗ܁|
    block |܃ܬܚܘܝܼܬܼܵܐ ܕܗܕܹܐ ܩܲܒܼܠܘܼ|
    block |ܡ̣ܢ ܗܵܠܹܝܢ ܕܩܕܡܲܝܗܘܿܢ܁|
    block |܃ܕܙܝܙܢܹ̈ܐ ܗܘ̤ܘ ܡܪܝܼܪܹ̈ܐ|
    block |ܘܐܫܬܚܠܦܘ ܘܗܘ̤ܘ ܚ̈ܛܹܐ܁|
    block |܃ܙܝܙܢ̈ܐ ܗ̄ܘ̣ܵܐ ܐܲܒܼܪܗܵܡ|
    block |ܘܩܨܒܼܝܢܹܗ ܐܸܫܬܚܲܠܦ܁|
    block |܃ܘܗܘ̤ܵܐ ܦܹܐܪܵܐ ܕܒܘܼܣܡܵܐ|
    block |ܘܐܬܚܠܝܼܘ ܒܹܗ ܡܲܪܝܪܹ̈ܐ܁|
    block |܃ܙܟܼܝ ܡܟܣܵܐ ܙܝܙܢܵܐ|
    block |ܕܟܲܢܸܫ ܒܙܬܵܐ ܕܐ̄ܚܪ̈ܢܹܐ܁|
    block |܃ܘܗܘ̤ܐ ܚܛܬܐ ܒܨܒܝܢܹܗ|
    block |܃ܘܗܦܟ ܘܙܪܥ ܙܸܕܩ̈ܬܐ|
    block |܃ܙܝܼܙܢܵܐ ܗ̄ܘ̣ܵܘ ܓܲܝܣܵܐ|
    block |ܘܒܲܕܡܵܐ ܕܐ̄ܢܫܐ ܐܬܪܒܝܼ܁|
    block |܃ܘܕܚܙ̣ܵܐ ܬܲܗܪܵܐ ܒܙܩܝܼܦܵܐ|
    block |ܚܲܠܛ ܢܦܫܹܗ ܒܝܼܢܬܿ ܚ̈ܛܹܐ܁|
    block |܃ܦܵܘܠܘܿܣ ܪܲܒܵܐ ܙܝܙܢܵܐ|
    block |ܕܩܦܝܚ ܚ̈ܛܐ ܒܡܘܥܝܼܬܹܗ܁|
    block |܃ܛܢܢܵܐ ܕܠܘܩܒܼܠ ܩܘܼܫܬܐ|
    block |ܕܗܦܟ ܘܗܘ̤ܐ ܚܠܦ ܩܘܼܫܬܐ܁|
    block |܃ܐܲܟܪܵܐ ܕܐܲܣܓܝܼ ܘܙܪܲܥ|
    block |ܝܘܼܠܦܫܹܗ ܒܐܪܵܒܠܦܢܝܵܢ܁|
    block |܃ܘܦܠ̣ܚ ܐܪܥܵܐ ܕܢܦܫ̈ܬܐ|
    block |ܘܡܠܵܐ ܥܠܡܵܐ ܡ̣ܢ ܦܹܐܪ̈ܘܗܝ܁|
    block |܃ܗܵܐ ܙܝܙܢܹ̈ܐ ܕܐܫܬܚܠܲܦܘ|
    block |ܘܗܘ̤ܘ ܚ̈ܛܹܐ ܓܒܝ̈ܬܐ܁|
    block |܃ܠܟܘ ܐܪܵܐ ܕܐܲܝܠܹܝܢ ܕܛܥܵܘ|
    block |ܘܠܵܐ ܨܒܵܘ ܕܢܦܢܘܿܢ ܠܝܼܕܥܵܬܐ܁|
    block |܃ܡܪܩܝܘܢ ܙܝܙܢܵܐ ܩܕܡܵܐ|
    block |ܕܝܥܵܐ ܒܐܫܟܪܐ ܕܚܛܹ̈ܐ܁|
    block |܃ܘܐܸܫܬܝܼ ܡܛܪܵܐ ܕܝܘܼܠܦܢܵܐ|
    block |ܘܩܘܝܼ ܒܡܪܬܵܐ ܕܨܒܼܝܢܹܗ܁|
    block |܃ܟܲܠܒܵܐ ܗ̄ܘ̣ܵܐ ܕܦܩ̣ܪ ܘܫܢ̣ܵܐ|
    block |ܘܢܒܲܚ ܠܘܩܒܼܠ ܥܒܘܿܕܹܿܗ܁|
    block |܃ܘܐܟܼܪܸܙ ܒܬܠܬܐ ܪܹ̈ܫܝܼܢ|
    block |ܟܐܢܵܐ ܘܛܒܵܐ ܘܐܦ ܒܝܼܫܵܐ܁|
    block |܃ܙܝܼܙܢܵܐ ܐܚܪܹܢܵܐ ܡܵܐܢܝܼ|
    block |ܕܡܥܛܲܦ ܒܐܣܟܹܝܡ ܚ̈ܛܹܐ܁|
    block |܃ܕܐܒܼܵܐ ܕܟܼܡܝܢ ܒܓܼܙܪܵܐ|
    block |ܘܐܲܝܟ ܐܸܡܪܵܐ ܡܚܵܘܹܐ ܢܦܫܹܗ܁|
    block |ܬܢܝܼܢܵܐ ܕܝܼܢܸܩ ܡܸܪܬܵܐ|
  block
    block |ܘܐܫܩܝܼ ܡܢܗ̇ ܠܩܪ̈ܝܼܒܵܘܗܝ܁|
    block |܃ܥܩܪܐ ܩ̇ܛܠ ܐ̄ܢܵܫܵܐ|
    block |ܕܡܬܪܒܹܐ ܡܨܥܲܬܼ ܚ̈ܛܹܐ܁|
    block |܃ܠܛܝܪܵܐ ܡܨܝܪܬܵܐ ܕܡ̇ܐ|
    block |ܕܠܟܼܠ ܕܡ̈ܘܵܢ ܡܫܬܚܠܲܦ܁|
    block |ܒܚܪܫܘܼܬܼܵܐ ܫܘܬܦܐ ܗ̄ܘ̣܁|
    block |ܘܒܡܓܼܫܘܬܐ ܩܪܝܒܼܵܐ ܗ̄ܘ̣܁|
    block |܃ܦܣܩܹܗ ܠܣܕܪܹܗ ܕܟܼܝܼܢܵܢ|
    block |ܘܛܠܡܹܗ ܠܦܓܼܪܵܐ ܡ̣ܢ ܚܲܝܹ̈ܐ܁|
    block |܃ܘܒܸܕܵܐ ܗܘ̤ ܡ̣ܢ ܪܥܝܢܹܗ|
    block |ܕܩܝܡܵܬܐ ܕܢܦܫܵܐ ܗ̄ܝ̣ ܒܲܠܚܘܿܕ܁|
    block |܃ܒܬܪܹܝܢ ܕܹܝܢ ܪܹ̈ܫܝܼܢ ܩܐܹܡ|
    block |ܣܟܵܐ ܟܠܹܗ ܕܝܘܼܠܦܢܹܗ܁|
    block |܃ܘܛܒܼܵܐ ܘܒܝܼܫܵܐ ܩ̣ܪܵܐ ܐܸܢܘܿܢ|
    block |ܠܦܘܼܬ ܣܘܥܪ̈ܢܹܐ ܕܬܪܝܗܘܢ܁|
    block |܃ܚܛܬܐ ܗܘ̣ܐ ܕܹܝܬ ܒܲܪ ܕܝܨ[ܢ]|
    block |ܕܗܦܟ ܘܗܘ̤ܐ ܙܝܙܢܵܐ܁|
    block |܃ܘܕܚܙܲܬ̤ ܥܹܕܬ̇ܐ ܫܘܼܚܠܵܦܹܗ|
    block |ܥܩܪܬܹܗ ܡ̣ܢ ܒܝܢܲܬ ܚ̈ܛܹܐ܁|
    block |܃ܡ̣ܢ ܐܡܪܹ̈ܐ ܗ̄ܘ̣ܵܐ ܕܡܪܥܝܼܬܼܵܐ|
    block |ܘܗܦܲܟ ܢܟ̇ܬ ܡܪܥܝܼܬܼܵܐ܁|
    block |܃ܘܛܪܕܘ ܥܠܠܢ̈ܐ ܫܕܐܘܼܗܝ|
    block |ܘܚ̣ܠܛ ܢܦܫܹܗ ܥܲܡ ܕܐܒܹ̈ܐ܁|
    block |܃ܩܲܫܝ̈ܬܐ ܕܒ̣ܥܵܐ ܕܢܙܟܹܐ|
    block |ܘܗ̣ܦܟ ܘܫܕܵܐ ܒܩܢܘܡܹܗ܁|
    block |܃ܕܪܘܿܫܵܐ ܕܠܘܩܒܼܵܠ ܚܒܼܪ̈ܘܗܝ|
    block |܃ܕܗܦܲܟ ܚܫܪ̣ܵܐ ܝܘܼܠܦܫܹܗ|
    block |܃ܚ̣ܢܵܐ ܠܒܨܬܼܵܐ ܕܟܼܠܡܸܕܡ|
    block |ܘܐܥܸܠ ܐܝܬܝܹ̈ܐ ܣܓܝ̈ܠܐ܁|
    block |܃ܘܟܲܕ ܣܒܲܪ ܕܐܫܘܲܚ ܐܘܒܕ|
    block |ܗܘ̤ܐ ܢܘܟܼܪܝܐ ܠܫܪܪܵܐܘ܁|
    block |܃ܚܛܬܵܐ ܕܗܦܟܲܬ̤ ܡܘܥܝܬܵܗ̇|
    block |ܦܘܠܵܐ ܕܗܘ̤ܵܐ ܙܝܙܢܵܐ܁|
    block |܃ܘܒܝܲܕ ܐܲܢ̄ܬܬܵܐ ܐܫܬܦܲܠ|
    block |ܐܝܟ ܫܡܫܘܢ ܕܛܚܢ ܪܚܝܵܐ܁|
    block |܃ܩܪܹܗ ܗ̄ܘ̣ܵܐ ܐܦ ܗܘ̤ ܠܡܫܬܘܼܬܼܵܐ|
    block |ܘܢܦܲܩ ܘܲܗ̤ܵܘܐ ܢܘܟܼܪܵܝܐ܁|
    block |ܘܦܣܩܹܗ ܠܣܒܼܪܹܗ ܡ̣ܢ ܚ̈ܝܐ܁|
    block |ܘܡܲܠܸܠ ܥܘ̣ܠܵܐ ܥܲܠ ܪܸܡܵܐ܁|
    block |܃ܕܠܐ ܩܢܘܿܡܵܐ ܠܲܡ ܐܝܼܬܵܘܗܝ ܗ̄ܘ̣ܵܐ|
    block |ܒܪܵܐ ܠܲܡ ܠܘܩܕܵܡ ܥܲܡ ܐܒܘܼܗܝ܁|
    block |܃ܐܲܝܟ ܩܠܵܐ ܫܚܝܼܡܵܐ ܕܡܠܬܼܵܐ|
    block |ܕܠܐ ܩܢܐ ܩܢܘܡܵܐ ܒܟܼܝܢܵܐ܁|
    block |܃ܟܲܕ ܣܐܸܩ ܠܹܗ ܫܘܼܪܵܝܵܐ|
    block |܃ܡ̣ܢ ܝܲܠܕܵܐ ܕܡܪ̈ܝܡ ܘܲܠܟܼܵܐ|
    block |܃ܠܗ̇ܘ ܕܫܘܸܐ ܥܲܡ ܝܠܘܿܕܹܗ|
    block |ܘܠܵܐ ܛܠܹܐ ܡܢܹܗ ܒܐܝܬܘܼܬܼܵܐ܁|
    block |܃ܘܡܢܵܐ ܢܥܒܸܕ ܡܲܪܚܵܐ|
    block |ܟܲܕ ܡܟܸܣ ܠܹܗ ܝܘܚܢܵܢ܁|
    block |܃ܕܒܪܫܝܬ ܠܲܡ ܐܝܼܬܘܗܝ ܗ̄ܘ̣ܵܐ|
    block |ܚܝܕܝܵܐ ܥܲܡ ܝܵܠܘܕܹܿܗ܁|
    block |܃ܒܥܠܡܵܐ ܬܡ̇ܢ ܐܝܬܼܘܗܝ ܗ̄ܘ̣ܵܐ|
    block |ܘܥܠܡܹ̈ܐ ܒܐܝܼܕܼܵܘ̈ܗܝ ܐܸܬܬܩܲܕܘ܁|
    block |܃ܘܗܘ̤ ܕܝܼܠܹܗ ܠܕܝܼܠܹܗ ܐܬܼܵܐ|
    block |ܘܕܝܼܠܹܗ ܠܵܐ ܩܒܸܠܘ ܡܸܠܬܹܗ܁|
    block |܃ܐܲܝܠܹܝܢ ܕܫܡܥܘ ܝܘܠܦܢܹܗ|
    block |ܝܪ̈ܬܹܐ ܕܫܘܒܼܚܹܗ ܣܡ ܐܸܢܘܿܢ܁|
    block |܃ܘܫܘܬܸܦ ܐܢܘܿܢ ܒܐܝܼܩܪܵܐ|
    block |ܒܫܡܵܐ ܕܠܐ ܡܝܘܬܘܼܬܼܵܐ܁|
    block |܃ܗܵܐ ܬܚܘܝܼܬܼܵܐ ܕܲܕܢܝܼܚܵܐ|
    block |ܐܝܟ ܫܡܫܵܐ ܩܕܼܵܡ ܝܕܘ̈ܥܹܐ܁|
    block |܃ܘܚܙܵܝܹܐ ܐܝܟ ܕܒܚܫܪܐ|
    block |ܡܬܬܩܠܝܼܢ ܒܡܠܲܝ̈ ܪܘܼܚܵܐ܁|
    block |܃ܘܠܢܛܝܼܢܘܿܣ ܙܝܙܢܵܐ|
    block |ܕܒܩܝܡܬܼܵܐ ܕܦܓܼܪܵܐ ܟ̇ܦܪ܁|
    block |܃ܘܟܬܒܸ̈ܐ ܕܡܠܲܝ̈ ܪܘܼܚܵܐ|
    block |ܐܲܝܟ ܢܘܟܪ̈ܝܹܐ ܚܫܝܼܒܼܝܼܢ ܠܹܗ܁|
    block |܃ܪܘܫܥܹܗ ܕܹܝܢ ܪܒܵܐ ܗܵܢܵܘ|
    block |ܕܡܫܬܒܗܲܪ ܒܹܗ ܓܲܠܝܵܐܝܼܬ܁|
    block |܃ܕܗܘ̤ ܠܲܡ ܡܸܠܬܐ ܐܫܬܚܠܲܦ|
    block |ܘܠܐ ܫܩܲܠ ܦܓܼܪܵܐ ܡ̣ܢ ܡܲܪܝܡ܁|
    block |܃ܒܚܲܩܠܵܐ ܕܚܛܐ ܪܒܹܗ ܗ̄ܘ̣ܵܐ|
    block |ܐܪܝܘܿܣ ܕܛܠܡ ܩܘܼܫܬܼܵܐ܁|
    block |ܘܡܣܬܲܪ ܗ̄ܘ̣ܵܐ ܒܐܣܟܹܝܡܵܐ܁|
    block |ܕܠܵܐ ܢܓܼܬܐ ܡܪܝܼܪܘܼܬܹܗ܁|
    block |܃ܕܐܒܼܵܐ ܗ̄ܘ̣ܵܐ ܕܠܒܝܼܫ ܕܘܡܝܵܐ|
    block |ܘܡܣܬܲܪ ܗ̄ܘ̣ܵܐ ܒܓܙܪܵܐ܁|
    block |܃ܘܟܲܕ ܐܪܓܸܫܘ ܪ̈ܥܘܬܵܐ|
    block |ܛܪܕܘܼܗܝ ܡ̣ܢ ܓܵܘ ܡܲܪܥܝܼܬܼܵܐ܁|
    block |܃ܘܐܲܝܬܝܼ ܠܓܸܠܝܵܐ ܚܘܫܒܵܘܗܝ|
    block |ܘܓܼܠܐ ܙܸܐܦܵܐ ܕܪܥܝܼܢܹܗ܁|
    block |܃ܘܐܒܲܥ ܫܘܼܩܪܵܐ ܡ̣ܢ ܠܒܹܗ|
    block |ܘܡܲܠܸܠ ܥܘ̣ܠܵܐ ܣܦܘ̈ܬܹܗ܁|
    block |܃ܩ̣ܪܵܐ ܠܲܒܼܪܵܐ ܒܪܝܼܬܼܵܐ ܕܐܲܒܼܵܐ|
    block |ܘܪܘܼܚܵܐ ܬܘܼܩܢܵܐ ܕܐܒܼܵܐ܁|
  block
    block |܃ܗܘ̤ ܠܲܡ ܐܝܼܬܵܘܗܝ ܒܲܠܚܘܕܵܘܗܝ|
    block |ܘܒܼܪܵܐ ܘܪܘܼܚܵܐ ܡܫܡܢܢܵܘ̈ܗܝ܁|
    block |܃ܐܲܒܼܵܐ ܠܲܡ ܕܠܵܐ ܫܘܼܪܵܝܐ ܗ̄ܘ̣|
    block |ܘܒܼܪܵܐ ܘܪܘܼܚܵܐ ܠܟܼܵܐ ܡܸܢܹܗ܁|
    block |܃ܘܥܲܠ ܗܵܕܹܐ ܕܒܼܪܵܐ ܐܸܢܘܿܢ|
    block |܃ܙܒܼܢܵܐ ܐܝܼܬ ܒܹܝܬܼ ܠܹܗ ܘܲܠܗܘܿܢ|
    block |܃ܘܐܸܢ ܠܲܒܼܪܵܐ ܒܪܝܼܬܼܵܐ ܥܲܒܼܕܹܗ|
    block |ܐܲܝܟ ܡܠܬܹܗ ܕܡܓܼܕܦܢܵܐ܁|
    block |܃ܡܵܢܵܐ ܟ̇ܠܐ ܟܠܡܸܕܡ|
    block |ܒܪܵܐ ܕܐܲܠܗܵܐ ܢܸܬܼܟܲܢܹܐ܁|
    block |܃ܓܒܪܝܠ ܐܦ ܡܝܼܟܵܐܹܝܠ|
    block |ܒܨܒܝܢ ܐܒܼܵܐ ܐܬܬܩܢܘ܁|
    block |܃ܘܟܲܕ ܛܒܼ ܪܘܼܚܵܐ ܐܝܬܲܝܗܘܿܢ|
    block |ܒܨܝܼܕܲܝܢ ܡ̣ܢ ܫܸܡ ܐܝܼܬܘܼܬܵܐ܁|
    block |܃ܘܐܢܗܘ̤ ܕܫܘܐ ܬܘܩܢܵܐ|
    block |ܕܒܼܪܐ ܘܕܝܼܠܗܘܿܢ ܫܲܘܝܐܝܼܬ܁|
    block |܃ܫܡܵܐ ܗ̄ܘ̣ ܫܐܝܼܠܐ ܕܩܢܐ ܒܠܚܘܿܕ|
    block |ܘܪܚܝܼܩ ܡܢܹܗ ܒܣܘܥܪ̈ܢܹܐ܁|
    block |܃ܙܝܼܙܢܵܐ ܐ̄ܚܪܢܵܐ ܚܲܒܼܪܹܗ|
    block |ܥܛܠ ܗ̄ܘ̣ ܫܡܗ ܡ̣ܢ ܪܡܒܐ܁|
    block |܃ܝܕܘܿܥܐ ܕܹܝܢ ܦܪܫ ܠܹܗ|
    block |ܡ̣ܢ ܦܐܪ̈ܐ ܕܒܝܲܕ ܡ̈ܐܘܗܝ܁|
    block |ܫܚ̇ܛ ܐܦ ܗܘ̤ ܬܘܕܝܼܬܼܵܐ|
    block |ܡ̣ܢ ܫܪܵܪܵܐ ܕܗܝܡܢܘܼܬܵܐ܁|
    block |ܘܒܼܥܐ ܕܢܣܬܘܪ ܒܢܝܢܵܐ܁|
    block |ܕܫܸܬܐܣܵܘ̈ܗܝ ܠܵܐ ܡܙܕܟܼܝ̈ܢ܁|
    block |܃ܠܵܐ ܠܲܡ ܐܫܬܩܠܲܬ̤ ܢܲܦܫܵܐ|
    block |ܥܲܡ ܦܓܼܪܵܐ ܡ̣ܢ ܦܪܘܿܩܲܢ܁|
    block |܃ܐܠܵܐ ܦܓܼܪܵܐ ܡܝܘܬܵܐ|
    block |ܫܩܠ ܠܹܗ ܡܸܠܬܼܵܐ ܘܥܡ̣ܪ ܒܹܗ܁|
    block |܃ܘܟܲܕ ܝܕܥ ܕܡܬܦܪܣܐ ܠܹܗ|
    block |ܐܝܬܝܼ ܠܓܠܝܵܐ ܓܘܼܕܢܹܗ܁|
    block |܃ܐܨܛܢܲܥ ܦܘܼܪܣܵܐ ܐܚ̄ܪܹܢܵܐ|
    block |ܕܢܣܬܬܲܪ ܒܹܗ ܥܲܕ ܙܒܼܢܵܐ܁|
    block |܃ܘܗܦ̣ܟ ܘܐܘܕܝܼ ܐܦ ܒܗܵܕܹܐ|
    block |ܕܦܲܓܪܐ ܘܢܦܫܵܐ ܫܩܲܠ ܡܪܲܢ܁|
    block |܃ܘܡܕܥܵܐ ܠܲܡ ܒܠܚܘܿܕܼ ܐܪܦܝܼ|
    block |ܕܐܦܗܘ̤ ܩܢܘܡܵܐ ܗ̄ܘ̣ ܕܬܠܬܵܐ܁|
    block |܃ܘܥܲܠ ܡܢ̇ܐ ܠܐ ܒܕܩܘ ܠܲܢ|
    block |ܟܬ̈ܒܹܐ ܟܠܗܘܿܢ ܥܲܠܗܵܕܹܐ܁|
    block |܃ܘܝܬܝܼܪ ܡ̣ܢ ܟܠܗܘܿܢ ܡܘܫܹ̇ܐ|
    block |ܗܘ̇ ܕܐܟܬܸܒܼ ܥܲܠ ܬܘܩܢܲܢ܁|
    block |܃ܘܟܒܲܪ ܫܝܼܛܵܐ ܐܬܚܟܲܡ|
    block |ܝܬܝܼܪ ܡܸܢܹܗ ܕܒܲܪ ܥܡܪܲܡ܁|
    block |܃ܘܐܫܟܲܚ ܡܸܕܹܡ ܝܬܝܼܪܵܐ|
    block |ܡܕܥܵܐ ܩܢܘܿܡܵܐ ܕܬܠܵܬܐ܁|
    block |܃ܗܵܐ ܙܪܥܹܗ ܕܩ̇ܛܠ ܐ̄ܢܫܐ|
    block |ܕܙܪܥܹܗ ܒܢܦܫܵܐ ܕܬܲܥܡܝܪܵܘ̈ܗܝ܁|
    block |܃ܘܫܓܫ ܠܐܪܥܵܐ ܒܙܝܼܙܵܢܵܘ̈ܗܝ|
    block |ܘܐܪܡܝܼ ܣܕܩܹ̈ܐ ܒܫܡܝܵܐ܁|
    block |܃ܒܩܲܕܼܡܵܐ ܙܝܙܢܹ̈ܐ ܙܪܲܥ ܗ̄ܘ̣ܵܐ|
    block |ܣܛܢܵܐ ܒܝܫܬܼ ܚ̈ܛܹܐ܁|
    block |܃ܘܐܩܝܼܡ ܣܕܩܹ̈ܐ ܘܦܘܼܠܓܹ̈ܐ|
    block |ܐܲܝܟ ܣܕܪܹ̈ܐ ܠܘܼܩܒܼܵܠ ܩܘܼܫܬܼܵܐ܁|
    block |܃ܘܕܚܙ̣ܵܐ ܕܚܒܬ̤ ܡܲܫܪܝܼܬܹܗ|
    block |ܘܙܟܼܐ ܩܘܼܫܬܐ ܒܫܡ ܒܫܡܫܸܘ̈ܗܝ܁|
    block |܃ܐܨܛܢܲܥ ܦܘܼܪܣܵܐ ܐ̄ܚܪܹܢܵܐ|
    block |ܘܥܲܠ ܘܟܡܢ ܒܝܢܲܬ̣ ܚ̈ܛܹܐ܁|
    block |܃ܚ̣ܙܵܐ ܕܒܓܸܠܝܵܐ ܠܵܐ ܙ̇ܟܐ|
    block |ܘܫܪܝܼ ܡܩܪܒ ܒܟܡܐܢܹ̈ܐ܁|
    block |ܘܗܘ̤ܵܐ ܗ̄ܘ̣ܵܐ ܐܲܝܟ ܒܲܝܬܝܵܐ܁|
    block |܃ܘܐܲܝܟ ܡܲܠܦ ܫܪܝܪ̈ܬܵܐ|
    block |ܚܙܵܐ ܠܣܒܪܬܵܐ ܕܐܣܬܲܦܲܩܲܬ̤܁|
    block |ܥܠܟܠ ܥܡܡܝ̈ܢ ܘܠܫܢܝܼ̈ܢ܁|
    block |܃ܘܐܸܚܕܲܬ̤ ܢܘܡܹ̈ܐ ܒܟܠܦܢܸ̈ܢܝܵܢ|
    block |ܘܥܩܕܲܬ̤ ܡܘܣܹ̈ܐ ܕܚܢܦܘܼܬܼܵܐܘ|
    block |܃ܘܠܒܸܫ ܐܣܟܹܝܡ ܬܲܠܡܝܼܕܼܵܐ|
    block |܃ܕܠܵܐ ܢܚܘܹܐ ܙܹܐܦܵܐ ܒܓܠܝܵܐ|
    block |ܕܝܼܕܥ ܕܲܢܕܝܕ ܝܘܠܦܢܹܗ܁|
    block |܃ܘܒܓܸܠܝܵܐ ܠ̇ܐ ܡܸܬܩܒܲܠ|
    block |ܚܙܵܐ ܡܢܘܿܣܐ ܕܢܗܝܼܪ ܗ̄ܘ̣܁|
    block |܃ܘܡܢܗܲܪ ܥܝܼܢܹ̈ܐ ܕܢܦܫ̈ܬܐ|
    block |ܘܡܦܢܐ ܥܛܠ̈ܐ ܠܦܝܣܵܐ܁|
    block |܃ܩܕܪܫ ܐܘܼܪܚܵܐ ܠܡܠܟܘܼܬܼܵܐ|
    block |ܘܟܣܝܼ ܣܢܝܘܼܬ ܚܘܼܫܵܒܵܘ̈ܗܝ܁|
    block |܃ܒܢܚܬܐ ܦܐܝܵܐ ܕܫܸܡ ܢܘܼܗܪܵܐ|
    block |ܘܥܲܠ ܘܐܣܬܬܲܪ ܒܟܡܐܢܹ̈ܐ܁|
    block |܃ܘܦܫܝ̈ܛܐ ܠܐ ܐܪܓܸܫܘ ܒܹܗ|
    block |܃ܦܪܣ ܬܚܦܝܼܬܼܵܐ ܥܲܠ ܢܲܦܫܵܐ|
    block |܃ܘܥܘܪܹܗ ܠܢܘܼܗܪܵܐ ܕܝܕܥܬܼܵܐ|
    block |ܫܬܸܩ̣ ܡܕܥܵܐ ܡ̣ܢ ܪ̈ܓܫܹܐ܁|
    block |ܕܠܐ ܢܣܬܟܠ ܘܠܵܝܼܬܼܵܐ܁|
    block |ܐܚܫܟ ܢܘܼܗܪܵܐ ܕܒܒ̈ܬܐ܃|
  block
    block |ܡ̣ܢ ܩܪܝܢܵܐ ܕܟܬܒܹ̈ܐ܁|
    block |܃ܘܣܟܪ ܐܕܢܹ̈ܐ ܕܡܫܥܬܵܐ|
    block |ܕܠܵܐ ܢܨܘ̈ܬܢ ܡܸܠܲܝ̈ ܪܘܼܚܵܐ܁|
    block |܃ܠܫܢܵܐ ܢܒܼܥܵܐ ܕܡܸܠܹ̈ܐ|
    block |ܕܪܕܝܹܗ ܡܡܬܘܡ ܠܵܐ ܩ̇ܛܥ܁|
    block |܃ܥܲܒܼܕܹܗ ܠܥܓܐ ܘܚܓܼܝܪܵܐ|
    block |ܕܠܵܐ ܢܡܠܸܠ ܪ̈ܘܚܢܝܵܬܼܵܐ܁|
    block |܃ܠܒܹܵܐ ܡܠܟܵܐ ܕܗܕܡܹ̈ܐ|
    block |ܢܒܼܠܐ ܕܟܼܠܗܹܝܢ ܚܟܡ̈ܬܐ܁|
    block |܃ܚܠܸܨ ܡܢܹܗ ܣܝ̈ܡܬܹܗ|
    block |ܘܐܪܡܝܼ ܒܹܗ ܡ̣ܢ ܚܪ̈ܘܒܵܘܗܝ܁|
    block |܃ܐܘ ܦܘܪ̈ܣܵܘܗܝ ܟܡܵܐ ܩܝܼܛܝܼܢ|
    block |ܘܨܢܥܬܹ̈ܐ ܟܡܵܐ ܥܡܝܼ̈ܩܵܢ܁|
    block |܃ܐܘ ܣܡ ܡܵܘܬܼܵܐ ܩܛܘܿܠܵܐ|
    block |ܕܚܠܝܼܵܛܐ ܒܗ ܚܲܠܝܘܼܬܼܵܐ܁|
    block |܃ܠܵܐ ܠܵܡ ܫܸܦܝܼܪ ܪܸܥܝܢܵܐ|
    block |ܕܟܬܒܹ̈ܐ ܐܠܗ̈ܝܹܐ܁|
    block |܃ܘܠܐ ܝ̇ܬܪ ܐܝܢܵܐ ܕܩ̇ܪܹܐ|
    block |ܐܠܵܐ ܕܢܐܠܲܦ ܫܘܒܼܗܵܪܵܐ܁|
    block |܃ܩܪܐ ܠܡ ܣܓܝܼ ܘܫܟܐ ܠܹܗ|
    block |ܘܫܪܝܼ ܒܨܐ ܘܡܥܡܸܩ܁|
    block |܃ܘܗܪܓܼ ܣܓܝܼ ܒܟܬܒ̈ܐ|
    block |ܛܥ̣ܐ ܘܢܦ̣ܩ ܡ̣ܢ ܘܠܝܼܵܬܐ܁|
    block |܃ܐܘ ܥܘ̣ܠܵܐ ܕܠܐ ܡܬܡܠܲܠ|
    block |ܕܐܟܼܪܸܙ ܒܝܼܫܵܐ ܒܦܘܼܡ ܥܲܛ̈ܠܹܐ܁|
    block |ܝܘܠ̣ܦܢܵܐ ܢܘܗܪܵܐ ܕܢܲܦܫܵܐ܃ ܗܸ[܁܁܁]ܢܘܿܢ ܥܲܒܼܕܘܼܗܝ ܚܫܘܟܵܐ܁|
    block |܃ܐܘܪܼܚܵܐ ܕܪܝܫܬܼܵܐ ܕܟܬܼܒܹ̈ܐ|
    block |ܡܠܐܘܼܗ̇ ܣܟ̈ܠܹܐ ܬܘܩ̈ܐܹܐ܁|
    block |܃ܠܵܐ ܠܲܡ ܬܫܡܲܥ ܦܘܼܫܩܵܐ|
    block |ܘܠܐ ܬܨܘܼܬܼ ܡܠܬܼܵܐ ܕܕܪܝܼܫܵܐ܁|
    block |܃ܗܘܝܼ ܐܲܝܟ ܣܡܝ̇ܐ ܠܟܼܬܒܼܵܐ|
    block |ܘܐܝܟ ܚܪܫܵܬ ܠܘܬ ܬܘܕܲܓܵܡܵܐ܁|
    block |܃ܥܪܘܿܩ ܡ̣ܢ ܡ̈ܐܐ ܕܚܕܝܼܡܹ̈ܐ|
    block |ܕܠܐ ܢܛܥܘܢܵܟ ܫܪ̈ܒܲܝܗܘܿܢ܁|
    block |܃ܣܦܩܐ ܠܲܡ ܒܠܚܘܿܕ ܗܵܕܹܐ|
    block |ܕܢܗܝܸܡܢ ܕܠܐ ܥܘܩܒܼܵܐ܁|
    block |܃ܡ̣ܢ ܐܝܟܵܐ ܝܕܥܬܘܢ ܗܕܹܐ|
    block |ܐܘ ܣܢ̈ܐܹܐ ܕܡܲܠܲܝ̈ ܪܘܼܚܵܐ܁|
    block |܃ܕܕܪܫܬܘܿܢ ܐܘܪܚܵܐ ܚܕܬܵܐ|
    block |ܘܛܥܝܬܘܿܢ ܒܫܒܝܼܠ ܙܐܵܦܵܐ܁|
    block |܃ܐܥܢܝܼ ܐܢܘܿܢ ܣܛܢܵܐ|
    block |ܒܛܘܥܝܲܝ ܕܙܪ̈ܲܥ ܒܐܕܢܲܝ̈ܗܘܿܢ܁|
    block |܃ܕܡܗܝܼܟܝܢ ܒܦܣܝܼ̈ܩܬܼܵܐ|
    block |ܘܬܢܹܝܢ ܚܠܡܹ̈ܐ ܫܛܘܪܹ̈ܐ܁|
    block |܃ܘܠܐ ܣ̇ܦܩ ܕܐܛܥܝܼ ܐܸܢܘܿܢ|
    block |ܒܬܘܩ̈ܠܬܐ ܟܕ ܥܝܼܪܼܝܢ ܗ̄ܘ̣ܵܘ܁|
    block |܃ܐܠܵܐ ܡܚܘܹܐ ܚܙܘܢܹ̈ܐ|
    block |ܕܢܬܗ̇ܝܡܢ ܐܲܝܟ ܫܪܝܼܪ̈ܐ܁|
    block |܃ܐܘ ܒܥܠܕܪܹܗ ܕܟܝܢܲܢ|
    block |ܕܟܼܡܵܐ ܐܘܼܡܢ ܒܩܪ̈ܩܹܐ܁|
    block |܃ܘܣܗ̇ܕ ܦܘܠܘܿܣ ܥܲܠܗܕܹܐ|
    block |ܟܕ ܡܘܕܲܥ ܥܲܠ ܨܸܢ̈ܥܵܬܹܗ|
    block |܃ܕܬܟܬܘܫܲܢ ܠܲܡ ܠܵܐ ܠܝܼܬܵܘܗܝ|
    block |ܥܲܡ ܒܣܪܢܵܐ ܕܐܟܘܬܲܢ܁|
    block |܃ܐܠܵܐ ܥܲܡ ܪ̈ܫܹܐ ܕܐܵܐܲܪ|
    block |ܪܘܼܚܐ ܕܡܩܪܲܒܼ ܥܲܡ ܒܸܣܪܵܐ܁|
    block |܃ܒܫܘܪܝܹܗ ܓܹܝܪ ܕܩܪܒܼܵܐ|
    block |܃ܟܠ ܦܘܼܪ̈ܣܝܼܢ ܡܨܸܛܢܲܥ ܗ̄ܘ̣ܵܐ|
    block |܃ܘܟܠܝܘܿܡ ܙܝܢܵܐ ܡܚܕܬ ܗ̄ܘ̣ܵܐ|
    block |ܕܥܲܡ ܝܕܘܥܹ̈ܐ ܡܩܪܸܒܼ ܗ̄ܘ̣ܵܐ܁|
    block |܃ܗܫܵܐ ܠܲܡ ܠܐ ܡܐܩܥܝ̈ܢ|
    block |ܨܢܥ̈ܬܐ ܠܐܘܼܡܢܘܼܬܹܗ܁|
    block |܃ܕܡܪܡܲܙ ܐܸܢ ܪܵܡܸܙ ܒܲܠܚܘܿܕ|
    block |ܫܡܠܝܹܘ ܣܟܼ̈ܠܹܐ ܨܒܼܝܢܹܗ܁|
    block |܃ܐܸܢ ܕܹܝܢ ܒܥ̇ܐ ܕܢܨܘܕܼܵܢ|
    block |ܒܟܘܗܗܢܵܐ ܕܪܚܡܲܬܼ ܟܣܦܵܐ܁|
    block |܃ܦܕܝܼܡ ܗ̄ܘ̣ܵܐ ܠܹܗ ܨܒܝܢܲܢ|
    block |ܘܟܬܝܼܒܼ ܕܗܒܼܐ ܥܲܠ ܠܒܲܢ܁|
    block |܃ܪܚܡܲܬܼ ܫܘܒܼܚܵܐ ܐܸܢ ܡܥܸܠ|
    block |܃ܣܡܐ ܕܗܲܢܝܼ ܒܚܙܬܹܗ|
    block |܃ܪܓܼܝܼܓܼܝܼܢܲܢ ܠܹܗ ܛܵܒܼ ܡܸܢܹܗ|
    block |ܘܟܒܪ ܡܢܢ ܝܵܠܦ ܠܵܗ܁|
    block |܃ܒܪܓܝܵܬܐ ܐܸܢ ܡܩܪܸܒܼ ܥܲܡܲܢ|
    block |܃ܩܒܝܼܥܝܼܢ ܙܘܡ̈ܝܗ̇ ܒܟܼܝܢܲܢ|
    block |ܘܡܡܠܟ ܗܘ̤ ܒܲܠܚܘܿܕ ܡ̇ܠܟ܁|
    block |܃ܘܐܬ̇ܐ ܠܓܸܠܝܵܐ ܣܘܼܥܪܝܵܐ|
    block |ܪ̈ܫܹܐ ܬܠܵܝܵܬܐ ܕܟܼܠ ܚܫܝܼ̈ܢ܁|
    block |܃ܗܢܘܿܢ ܐܢܘܿܢ ܕܬܢܝܢܲܢ|
    block |܃ܘܡܵܐ ܕܒܗܠܹܝܢ ܫܥܒܼܕ ܠܲܢ|
    block |ܩܡ ܠܹܗ ܗܘ̤ ܐܲܝܟ ܙܟܝܐ܁|
    block |܃ܒܗܵܠܹܝܢ ܚܫܹ̈ܐ ܐܩܪܸܒܼ ܗ̄ܘ̣ܵܐ|
    block |ܥܲܡ ܪܫܝܬܹܗ ܕܟܼܝܼܢܲܢ܁|
    block |܃ܘܬܟܝܼܠ ܗ̄ܘ̣ܵܐ ܕܒܼܗܘܿܢ ܙܟܹܐ|
    block |ܐܲܝܟ ܕܒܙܒ̈ܢܐ ܩܕܡ̈ܝܹܐ܁ܕ|
    block |܃ܝ̇ܕܥ ܗ̄ܘ̣ܵܐ ܓܹܝܪ ܡܵܪܘܿܕܵܐ|
    block |ܘܲܫܩܝܼܠܵܐ ܠܹܗ ܒܢܸܣܝܵܢܵܐ܁|
  block
    block |܃ܕܲܒܼܗܵܠܹܝܢ ܚܲܫܹ̈ܐ ܐܲܣܝܼܪ|
    block |ܟܠܹܗ ܟܝܵܢܵܐ ܕܡܵܝ̈ܘܿܬܹܐ܁|
    block |܃ܘܲܠܒܸܫ ܐܸܢܘܿܢ ܐܲܝܟ ܙܝܼܢܵܐ|
    block |ܒܬܲܟܼܬܘܼܫܵܐ ܕܠܘܩܒܼܵܠ ܡܵܪܲܢ܁|
    block |܃ܟܲܕ ܣܵܒ̇ܪ ܗ̄ܘ̣ܵܐ ܡܲܪܵܚܵܐ|
    block |ܕܒܲܕܡܘܼܬ ܐܵܕܼܵܡ ܡܲܛܥܸܐ ܠܹܗ܁|
    block |܃ܗܵܪܟܵܐ ܠܵܐ ܩܵܡ ܨܢܵܬܹ̈ܐ|
    block |ܘܠܵܐ ܦܘܼܕ̈ܣܹܐ ܕܐܘܼܡܵܢܘܼܬܹܗ܁|
    block |܃ܕܲܡܙܲܝܲܢ ܗ̄ܘ̣ܵܐ ܕܲܠܩܘܼܒܼܠܹܗ|
    block |ܒܙܲܝܼܢܵܐ ܕܪܘܼܚܵܐ ܟܲܣܝܵܬܝܼܬܼ܁|
    block |܃ܡ̣ܢ ܒܬܲܪ ܗ̇ܝ ܙܵܟܼܘܼܬܼܵܐ|
    block |ܕܲܙܟܼܵܐ ܟܝܵܢܲܢ ܥܲܡ ܡܵܪܲܢ܁|
    block |܃ܘܪܵܘܡܵܐ ܘܥܘܼܡܩܵܪ ܐܲܪܓܸܫܘ ܒܵܗ̇|
    block |ܘܲܒܼܟܼܠ ܦܸܢ̈ܝܵܢ ܐܸܬܟܲܪܙܲܬ̤܁|
    block |܃ܗܵܐ ܝܲܗ̄ܒ̣ܢܲܢ ܠܹܗ ܡܲܫܡܲܥܬܲܢ|
    block |ܘܥ݂ܲܠ ܘܲܫܪܵܐ ܒܲܢ ܐܲܝܟ ܕܲܨܒܵܐ܁|
    block |܃ܘܲܗܘ̤ܵܐ ܠܹܗ ܐܲܝܟ ܕܡܸܢܲܢ ܗ̄ܘ̣|
    block |ܘܠܵܐ ܡܢܲܟܼܪܝܼܢ ܠܹܗ ܒܿܝܼܵܬܵܝܹ̈ܐ܁|
    block |܃ܠܦܝܼܚܵܐ ܠܹܗ ܐܲܪܥܵܐ ܕܢܲܦܫܲܢ|
    block |ܘܥܩܝܵܐ ܠܹܗ ܐܵܦ ܡܲܫܡܲܥܬܲܢ܁|
    block |܃ܘܡܪܡܹܐ ܙܲܪܥܵܐ ܕܝܘܼܠܦܵܢܹܗ|
    block |ܘܐܵܬܹܝܢ ܦܹܐܪ̈ܵܘܗܝ ܚܲܕ ܒܲܡܵܐܐ܁|
    block |܃ܥܩܲܪܢܵܝܗܝ ܠܙܲܪܥܵܐ ܕܝܘܼܠܦܵܢܹܗ|
    block |ܕܲܡܫܝܼܚܵܐ ܡ̣ܢ ܪܸܥܝܵܢܲܢ܁|
    block |܃ܘܩܲܒܸܒܢܲܢ ܙܪܲܥܹܗ ܕܒܼܝܼܫܵܐ|
    block |ܘܗܲܢܝܼܐܝܼ̈ܢ ܠܲܢ ܙܝܼܙܵܢܵܘ̈ܗܝ܁|
    block |܃ܐܝܼܬܲܝܢ ܒܲܫܡܵܐ ܓܵܘ̈ܝܹܐ|
    block |ܘܲܒܼܕܘܼܒܵܪ̈ܲܝܢ ܒܲܪ̈ܝܹܐ܁|
    block |܃ܩܪܹܝܢܲܢ ܦܵܠܚܹ̈ܐ ܕܲܡܫܝܼܚܵܐ|
    block |ܘܠܵܦܚܹܝܢܲܢ ܠܲܒܼܥܸܠܕܵܪܵܐ܁|
    block |܃ܪܸܓܬܐ ܣܢܝܼܬܼܵܐ ܕܚܲܛܝܼܬܼܵܐ|
    block |ܗܲܢܝܼܝܼ ܠܲܢ ܫܸܩܝܵܗ̇ ܣܲܓܝܼ܁|
    block |܃ܘܟܸܣܦܵܐ ܥܸܩܪ ܒܝܼ̈ܫܬܐ|
    block |ܫܬܝܼܠ ܥܸܩܵܪܹܗ ܒܓܼܵܘ ܠܸܒܲܢ܁|
    block |܃ܪܸܚܡܲܬܼ ܫܘܼܒܼܚܵܐ ܣܵܡ ܡܵܘܬܵܐ|
    block |ܦܲܚܵܐ ܕܩܵܛܸܠ ܒܲܟܼܡܹܐܢܵܐ܁|
    block |܃ܦܟܼܝܼܪܝܼܢܲܢ ܒܲܡܨ̈ܝܼܕܵܬܹܗ|
    block |܃ܘܠܵܐ ܪܓܝܼܫܝܼܢ ܚܢܲܢ ܒܐܲܣܘܼܪ̈ܘܗܝ|
    block |܃ܚܣܵܡܵܐ ܣܝܼܦܵܐ ܩܵܛܘܿܠܵܐ|
    block |ܕܩܵܛܸܠ ܢܲܦܫܵܐ ܥܲܡ ܦܲܓܼܪܵܐ܁|
    block |܃ܫܪܹܐ ܒܓܵܘܲܢ ܐܲܝܟ ܪܲܒ ܚܲܝܠܵܐ|
    block |ܘܲܡܙܲܚܝܼܢ ܠܹܗ ܚܘܼܒܵܒܲܝ̈ܢ܁|
    block |܃ܚܘܼܬܼܪܵܐ ܡܵܘܒܸܕ ܬܲܩܢܵܬܹ̈ܐ|
    block |ܪܚܡܵܐ ܩܵܛܸܠ ܚܲܒܼܝܒܼܵܘ̈ܗܝ܁|
    block |܃ܠܒܼܝܼܫܝܼܢ ܚܢܲܢ ܠܹܗ ܐܲܝܟ ܢܚܲܬܵܐ|
    block |ܘܲܡܨܲܒܲܬܼ ܒܹܗ ܪܸܥܝܵܢܲܢ܁|
    block |܃ܕܓܵܠܘܼܬܼܵܐ ܕܐܵܘܼܠܸܕ ܗ̄ܘ̣ܵܐ|
    block |܃ܐܵܟܸܠ ܩܲܪܨܵܐ ܒܫܘܼܕܵܝܵܐ|
    block |܃ܥܒܼܝܼܕ ܠܸܫܵܢܲܢ ܐܝܼܙܲܓܲܕܵܐ|
    block |ܘܲܡܫܲܡܸܫ ܠܗܘܿܢ ܠܣܘܼܥܪ̈ܵܢܹܝܗ̇܁|
    block |܃ܛܥܝܵܢܵܝܗܝ ܠܛܲܟܼܣܵܐ ܕܬܘܼܠܡܵܕܢ|
    block |ܘܲܢܦܲܩܢܲܢ ܡ̣ܢ ܘܵܠܝܼܬܼܵܐ܁|
    block |܃ܘܟܼܠܢܵܫ ܪܲܒܵܐ ܗ̄ܘ̣ ܕܲܩܢܘܿܡܹܗ|
    block |ܟܲܕ ܕܲܒܼܪ ܐܲܝܟ ܨܒܼܝܵܢܹܗ܁|
    block |܃ܢܒܲܥܘ ܠܲܢ ܣܦܪܹ̈ܐ ܗܵܦܟܵܝܹ̈ܐ|
    block |ܕܡܠܦܝܼܢ ܒܣܸܦܪܹ̈ܐ ܗܵܦܟܼܝܹ̈ܐ܁|
    block |܃ܘܪܲܚܝܼܩܝܼܢ ܡ̣ܢ ܘܵܠܝܼܬܼܵܐ|
    block |ܗ̇ܝ ܕܲܟܼܬܵܒܹ̈ܐ ܐܲܠܦܘ ܠܲܢ܁|
    block |܃ܐܘܼܪܚܵܐ ܕܕܲܪܲܫܘ ܩܲܕܡܵܝܹ̈ܐ|
    block |܃ܘܫܲܦܝܵܐ ܗ̄ܘ̣ܵܬ ܡ̣ܢ ܗܲܝܡܵܢܘܼܬܼܵܐ|
    block |ܕܐܲܟܼܕܲܙܘ ܟܠܗܘܿܢ ܫܘܼܝܵܐܝܼܬ܁|
    block |܃ܘܣܵܛܵܢܵܐ ܒܝܲܕ ܙܝܼܙܵܢܵܘ̈ܗܝ|
    block |ܐܵܘܥܝܼ ܒܵܗ̇ ܣܸܕܩܹ̈ܐ ܦܠܝܼ̈ܠܹܐ܁|
    block |܃ܡ̣ܢ ܚܲܕ ܢܸܒܼܥܵܐ ܕܝܘܼܠܦܵܢܵܐ|
    block |ܐܸܫܬܝܼܘ ܟܠܗܘܿܢ ܝܘܼܠܦܲܢܹ̈ܐ܁|
    block |܃ܘܐܲܝܟ ܬܲܦܹ̈ܿܐ ܠܐܲܪ̈ܒܲܥܦܸܢܝܵܢ|
    block |ܐܲܫܩܝܼܡ ܠܐܲܪܥܵܐ ܒܡܸܠܲܝ̈ܗܘܿܢ܁|
    block |܃ܐܲܝܟ ܢܘܼܗܪܐ ܗܘ̤ܵܘ ܒܲܒܼܪܝܼܬܼܵܐ|
    block |ܘܐܲܢܗܲܪܘ ܥܵܠܡܵܐ ܒܕܸܠܩܲܝ̈ܗܘܿܢ܁|
    block |܃ܘܐܲܝܟ ܡܸܠܝܵܐ ܒܝܲܕ ܡܸܠܲܝ̈ܗܘܿܢ|
    block |ܐܲܝܦܢܝܼܘ ܥܛ̈ܠܹܐ ܠܲܦܝܵܣܹ̈ܐ܁|
    block |܃ܠܒܸܫܘ ܙܲܝܢܵܐ ܠܘܼܩܒܼܵܠ ܒܝܼܫܵܐ|
    block |ܕܠܵܐ ܢܸܬܼܪܘܿܥ ܣܸܕܪ̈ܲܝ ܩܘܼܫܬܼܵܐ܁|
    block |܃ܘܲܒܼܚܲܫܹ̈ܐ ܕܲܩܢܘܿܡܲܝ̈ܗܘܿܢ|
    block |ܣܓܲܘ ܬܘܼܪ̈ܥܵܬܹܗ ܕܲܟܼܝܵܢܲܢ܁|
    block |܃ܟܲܕ ܕܹܝܢ ܡܲܛܝܼ ܫܘܼܠܵܡܵܐ|
    block |ܕܚܲܝܵܘ̈ܗܘܿܢ ܕܲܩܪ̈ܲܒܼܬܵܢܹܐ܁|
    block |܃ܘܲܫܟܸܒܼܘ ܫܸܢܬܼܵܐ ܕܲܢܚܵܝܵܐ|
    block |ܥܲܠ ܥܲܡܠܵܐ ܕܦܘܼܠܚܵܢܲܝ̈ܗܘܿܢ܁|
    block |ܥܲܠ ܣܵܛܵܢܵܐ ܒܲܟܼܡܹܐܢܹ̈ܐ܁|
    block |ܘܐܲܪܡܝܼ ܬܸܛܪܵܐ ܕܝܘܼܠܦܵܢܹܗ܃|
  block
    block |ܘܕܲܠܚܵܗ̇ ܠܟܼܠܵܗ̇ ܡܲܪܥܝܼܬܵܐ܁|
    block |܃ܒܡܲܪܝܼܪܘܼܬܼܵܐ ܕܙܝܼܙܵܢܵܘ̈ܗܝ|
    block |ܚܙܵܐ ܕܲܕܡܸܟܼܘ ܢܲܚܫܝܼܪ̈ܬܵܢܹܐ܁|
    block |܃ܘܫܲܪܝܼ ܥܩ̇ܪ ܓܲܠܝܵܐܝܼܬ|
    block |ܘܲܒܼܝܼܕ ܣܸܕܩ̈ܕܹܐ ܘܦ̈ܘܼܠܵܓܹܐ܁|
    block |ܕܣܲܓܼܝܹ̈ܐ܁|
    block |܃ܚܲܕ ܓܘܼܫܡܵܐ ܫܲܦܝܵܐ ܕܥܹܕܬܵܐ|
    block |ܕܡ̣ܢ ܣܲܓܝܼ̈ܐܹܐ ܡܸܬܼܩܲܝܲܡ܁|
    block |܃ܦܸܠܓܹܗ ܗܘ̤ ܠܲܡܢܵܘܵܬܼܵܐ|
    block |ܒܝܲܕ ܫܘܼ̈ܚܠܵܦܹܐ ܕܝܘܼܠܦܵܢܵܘ̈ܗܝ܁|
    block |܃ܚܲܩܐܵܐ ܕܦܲܠܚܘ ܟܲܫܝܪܹ̈ܐ|
    block |ܒܝܲܕ ܚܲܫܹ̈ܐ ܕܐܘܼܠܨܵܢܲܝ̈ܗܘܿܢ܁|
    block |܃ܩܲܕܲܪ ܘܲܡܠܵܗ̇ ܙܝܼܙܵܢܵܘ̈ܗܝ|
    block |ܘܐܲܘܥܝܼ ܒܵܗ̇ ܝܼܥܪܵܐ ܣܲܢܝܵܐ܁|
    block |܃ܥܵܢ̈ܐ ܛܵܥܝܼܬܼܵܐ ܕܟܸܿܢܫ|
    block |ܗܘ̇ ܪܲܒܵܐ ܕܪ̈ܵܥܵܘܵܬܼܵܐ܁|
    block |܃ܥܠ̣ܘ ܕܐܸܒܹ̈ܐ ܒܕܲܡܘܼܬܼ ܐܸܡܪܹ̈ܐ|
    block |ܘܒܲܣܒܸܣܘ ܓܘܼܫܡ̈ܐ ܕܡܲܪܥܝܼܬܼܵܐ܁|
    block |܃ܢܸܒܼܥܵܐ ܚܲܠܝܵܐ ܕܢܵܡܘܿܣܵܐ|
    block |ܕܡܫܩܹܐ ܗ̄ܘ̣ܵܐ ܐܲܪܥܵܐ ܕܢܲܦܫܵܐ܁|
    block |܃ܫܲܚܠܸܦ ܗܘ̤ ܠܒܼܢ̈ܬ ܩܵܠܵܘ̈ܗܝ|
    block |ܕܠܵܐ ܢܩܲܒܠܘܢ ܗܲܪ̈ܛܝܼܩܹܐ܁|
    block |܃ܘܡ̇ܢ ܠܵܐ ܢܸܒܼܕܹܐ ܥܲܠ ܗܵܕܹܐ|
    block |ܕܢܵܘ̈ܣܸܐ ܕܨܲܒܸܬܼ ܪܘܼܚܩܘܼܕܫܵܐ܁|
    block |܃ܗܘ̤ܵܘ ܥܘܼܡܪܵܐ ܠܪܘܼܚܵܐ ܛܲܡܵܐܐ|
    block |ܕܝܲܗܒ̣ܘ ܡܲܫܡܲܥ̈ܬܐ ܠܲܢܟܼܝܼܐܹܐ܁|
    block |܃ܫܒܼܝ̈ܐ ܕܦܲܢܵܘ ܒܲܨܠܝܼܒܼܵܐ|
    block |ܡ̣ܢ ܫܸܒܼܝܹܗ ܕܐܵܟܸܠܩܲܪܨܵܐ܁|
    block |܃ܗܦܲܟܼܘ ܘܐܸܫܬܲܥܒܲܕܘ ܠܲܢܟܝܼܐܵܐ|
    block |ܒܨܒܼܝܵܢܵܐ ܘܠܵܐ ܒܩܲܛܝܼܕܵܐ܁|
    block |ܙܡܝܼ̈ܢܹܐ ܕܩܪܲܬ̤ ܛܲܝܒܘܼܬܼܵܐ܁|
    block |ܠܡܸܫܬܘܼܬܼܵܐ ܕܚܲܬܸܢܵܐ ܕܪܵܘܡܵܐ܁|
    block |܃ܗܵܐ ܢܦܲܩ̣ܘ ܘܲܗܘ̤ܵܘ ܢܘܼܟܵܪ̈ܝܹܐ|
    block |ܕܠܵܐ ܢܸܬܼܒܲܣܡܘܢ ܒܲܚܠܘܼܠܵܐ܁|
    block |܃ܡ̇ܢ ܠܵܐ ܢܲܟܼܪܹܐ ܥܲܠ ܗܵܕܹܐ|
    block |ܘܣܲܒܼܪܵܐ ܕܚܲܝ̈ܢ ܕܓܸܠܢܵܝܗܝ܁|
    block |܃ܘܲܩ̣ܢܘܿܡܵܐ ܕܥܲܬܼܝ̈ܕܵܬܼܵܐ|
    block |ܚܲܠܸܦܢܵܝܗܝ ܒܲܐܪ̈ܥܢܝܵܬܼܵܐ܁|
    block |܃ܘܡܲܢ̣ܘ ܡܸܫܟܲܚ ܕܲܢܬܸܿܪܸܨ|
    block |ܣܲܢܝܵܬܐ ܒܲܒܝܵܘ̈ܡܵܬܲܢ܁|
    block |܃ܕܐܸܣܬܲܬܲܬ̤ ܒܲܢ ܒܝܼ̈ܫܵܬܼܵܐ|
    block |ܒܢܘܼܓܼܪܵܐ ܪܲܒܵܐ ܕܲܥܝܵܕܼܵ݁ܐ܁|
    block |܃ܥܫܸܢ ܠܹܗ ܟܹܐܒܲܢ ܡ̣ܢ ܣܡܵܐ|
    block |ܘܢܵܕܘ ܡܸܢܗ ܐܣ̈ܘܵܬܼܵܐ܁|
    block |܃ܘܠܵܐ ܡܨܐ ܡܩܪܒܼ ܝܵܕܘܥ̈ܐ|
    block |ܟܘܼܘܵܢܵܐ ܠܟܹܐܒܹ̈ܐ ܕܢܦܲܫܲܢ܁|
    block |܃ܡܲܠܦܵܢܹ̈ܐ ܠܒܸܫܘ ܪ̈ܡܘܼܬܼܵܐ|
    block |ܘܝܵܠܦܹ̈ܐ ܩܕܵܠܵܐ ܩܲܫܝܵܐ܁|
    block |܃ܘܢܝܼܪܵܐ ܢܝܼܚܵܐ ܘܒܲܣܝܼܡܵܐ|
    block |ܥܲܒܼܕܘܼܗܝ ܩܲܫܝܵܐ ܠܛܵܥܘܿܢܵܘ̈ܗܝ܁|
    block |܃ܢܒܲܥ ܚܲܕܬܵܬܼܵܐ ܒܝܵܘܡܬܲܢ|
    block |ܡ̣ܢ ܡܲܠܦܵܢܹ̈ܐ ܗܸܕܝܘ̈ܛܹܐ܁|
    block |܃ܟܲܕ ܣܝܡܝܼܢ ܠܲܢ ܢܵܡܘܿܣܵܐ|
    block |ܠܡܛܲܪ ܫܥܹ̈ܐ ܘܝܵܡܬܼܵܐ܁|
    block |܃ܫܒܩܘܼ ܐܘܼܪܚܵܐ ܕܕܲܪܲܫܘ ܟܸܐܢܹ̈ܐ|
    block |ܘܪܕܵܘ ܒܵܗ̇ ܐܵܦ ܝܵܕܘܥܹ̈ܐ܁|
    block |܃ܘܲܢܦܲܩܘ ܪܵܕܹܝܢ ܒܲܫܝܼ̈ܐܹܐ|
    block |ܕܛܥܝܘܼܬܼܵܐ ܕܐܲܠܦܸܘ ܒܝܼܫܹ̈ܐ܁|
    block |܃ܣܲܝܟܘܼܗܝ ܠܟܼܠܹܗ ܢܵܡܘܿܣܵܐ|
    block |ܒܲܢܛܘܼܪ̈ܵܬܵܐ ܕܝܵܘ̈ܡܵܬܼܵܐ܁|
    block |܃ܘܚܕܬܘ ܠܲܢ ܝܗܘܕܵܝܘܼܬܼܵܐ|
    block |ܒܢܵܡܘ̈ܣܹܐ ܚܲܕ̈ܬܹܐ ܕܐܲܫܠ̣ܡܘ܁|
    block |܃ܘܐܲܣܠܝܼܘ ܠܲܟܼܬܵܒܲܝ̈ ܪܘܼܚܵܐ|
    block |ܘܲܠܚܘܼܬܪܵܢܵܐ ܕܡܸܠܲܝ̈ܗܘܿܢ܁|
    block |܃ܘܡ̣ܢ ܒܸܕܝܵܐ ܕܪܸ̈ܥܝܵܢܲܝ̈ܗܘܿܢ|
    block |ܣܡܵܘ ܢܵܡܘܿܣܹ̈ܐ ܢܘܼܟܵܪ̈ܝܹܐ܁|
    block |܃ܫܒܲܩܘ ܕܢܸܬܢܘܿܢ ܥܲܠ ܚܘܼܒܵܐ|
    block |ܘܥܲܠ ܣܲܒܼܪܵܐ ܘܗܲܝܼܡܵܢܘܼܬܼܵܐ܁|
    block |܃ܘܥܢܝܢ ܟܠܫܵܥ ܘܡܬܢܝܢ|
    block |ܚܸܠܡܸ̈ܐ ܣܦܝ̈ܩܹܐ ܘܫܵܛܘܿܪܹ̈ܐ܁|
    block |܃ܘܐܸܢܗܘ̤ ܕܢܸܟܼܐܹܐ ܝܵܕܘܿܥܵܐ|
    block |ܘܢܸܟܼܠܹܐ ܒܸܕܝܵܐ ܕܡܸܠܲܝ̈ܗܘܿܢ܁|
    block |܃ܠܛܸܫܘ ܣܲܝܦܵܐ ܕܠܸܫܵܢܲܝ̈ܗܘܿܢ|
    block |܃ܘܩܲܛܠܘܼܗܝ ܟܠܗܘܿܢ ܒܚܣܵܡܵܐ|
    block |܃ܗܵܢܵܐ ܠܲܡ ܡܸܒܨܵܐ ܒܵܨܹܐ|
    block |ܘܲܦܠܝܼܓ ܗ̄ܘ̣ ܥܲܠ ܐܲܠܵܗܵܐ܁|
    block |܃ܘܝܘܼܠܦܵܢܵܐ ܚܲܕܬܵܐ ܡܲܠܸܦ|
    block |ܘܠܵܐ ܡܗܲܝܡܲܢ ܕܫܲܪܝܼܪ ܚܸܠܡܵܐ܁|
    block |܃ܡܲܢܘܼ ܕܡܲܠܸܦ ܚܲܝܕ̈ܬܵܬܼܵܐ|
    block |ܐܘ ܕܣܡܝܼܢ ܡ̣ܢ ܝܼܕܲܥܬܵܐ܁|
    block |܃ܗܘ̇ ܕܡܬܢܐ ܕܲܟܬܵܒܼܵܐ|
    block |ܐܘ ܗ̇ܘ ܕܡܩܝܼܡ ܠܹܗ ܒܕܝܵܐ܁|
    block |܃ܥܘܪܘܼܗܝ ܠܢܘܼܗܪܵܐ ܕܝܼܕܲܥܬܵܐ|
    block |ܘܠܵܐ ܨܒܼܘ ܕܢܐܬܘܢ ܠܲܦܝܵܣܵܐ܁|
    block |ܘܲܒܨܝܕܼܵܐ ܗ̄ܘ̣ ܠܹܗ ܠܲܚܬܝܼܪܵܐ܃|
  block
    block |ܕܢܸܬܼܡܲܟܲܟ ܢܸܐܬܹܐ ܠܩܘܼܫܵܬܐ܁|
    block |܃ܘܡ̣ܢ ܟܠ ܓܲܒܝܼ̈ܢ ܣܵܛܵܢܵܐ|
    block |ܨܒܼܝܵܢܵܘ̈ܗܝ ܗܵܐ ܡܸܬܓܲܡܪܝܼܢ܁|
    block |܃ܒܒܲܪ̈ܵܝܹܐ ܐܵܘܥܝܼ ܣܸܕ̈ܩܹܐ|
    block |ܘܲܒܼܓܵܘܵܝܹ̈ܐ ܚܸܪ̈ܝܵܢܹܐ܁|
    block |܃ܠܵܐ ܐܸܬܬܲܢܲܝܝ ܝܵܕܘܿܥܵܐ|
    block |ܥܲܠ ܓܘܼܢܚܵܐ ܕܲܒܝܵܘ̈ܡܵܬܲܢ܁|
    block |܃ܕܙܪܥܹܗ ܛܵܒܼܵܐ ܕܲܡܫܝܼܚܵܐ|
    block |ܚܲܢܩܹܗ ܒܝܼܫܵܐ ܒܙܝܼܙܵܢܵܘ̈ܗܝ܁|
    block |܃ܡ̇ܢ ܕܹܝܢ ܐܲܥܝܼܪ ܠܐ[܁܁܁]ܡܵܝܵܐ|
    block |ܘܩܵܡ ܒܟܝܼ ܠܲܢ ܒܐܘܼ̈ܠܝܵܬܹܗ܁|
    block |܃ܕܗܘ̤ ܝܵܕܲܥ ܗ̄ܘ̣ܵܐ ܕܢܬܢܹܐ|
    block |ܥܲܠ ܒܝܼ̈ܫܵܬܵܐ ܕܲܚܛܵܗܹ̈ܐ܁|
    block |܃ܕܲܗܒܼܵܐ ܛܵܒܼ̇ܐ ܗܵܐ ܡܲܣܠܝܼ|
    block |ܘܡܩܒܸܠ ܙܹܐܦܵܐ ܒܓܸܠܝܵܐ܁|
    block |܃ܕܝܲܩܝܼܪܹ̈ܐ ܫܝܼܛܝܼܢ ܘܲܒܼܣܹܝܢ|
    block |ܘܐܝܼܩܵܪܵܐ ܕܣܲܟܼܠܵܐ ܢܨܚ܁|
    block |܃ܬܵܐܚܙ̣̰ܵܝ ܟܹܐܢܵܐ ܒܲܪ ܐܵܡܘܿܨ|
    block |ܥܵܘ̣ܠܵܐ ܕܥܲܡܡܹ̈ܐ ܐܲܝܟ ܕܥܲܡܵܐ܁|
    block |܃ܕܲܠܒܼܝܼܫܵܐ ܩܪܵܐܘܼܗܝ ܛܵܒܼܵܐ|
    block |ܘܠܛܒܼܵܐ ܫܲܡܗܘܼܗܝ ܒܝܼܫܵܐ܁|
    block |܃ܚܠܲܛܘ ܚܲܠܝܵܐ ܥܲܡ ܡܲܪܝܼܪܵܐ|
    block |܃ܘܙܹܐܦܵܢܵܐ ܥܲܡ ܫܲܪܝܼܪܵܐ|
    block |܃ܕܚܘܼܬܼܪܵܐ ܡܒܲܠܒܲܠ ܛܘܼܟܵܣܹ̈ܐ|
    block |܃ܕܠܵܐ ܡܬܒܚܪܵܐ ܘܵܠܝܼܬܼܵܐ|
    block |܃ܩܘܡ ܦܲܠܵܚܵܐ ܕܢܲܦܫ̈ܬܐ|
    block |ܦܵܘܠܘܿܣ ܪܲܒܵܐ ܘܲܫܒܝܼܚܵܐ܁|
    block |܃ܘܲܚܙܝܼ ܚܲܩܵܠܐ ܕܝܘܼܠܦܵܢܵܟ|
    block |ܕܲܡܠܵܗ̇ ܒܝܼܫܵܐ ܡ̣ܢ ܝܲܥܪܹܗ܁|
    block |܃ܐܲܪܕܸܟܸܠܵܐ ܕܲܒܼܫܵܐ ܘܫܲܟܠܸܠ|
    block |ܥܕܬ̈ܐ ܒܐܲܪܒܲܥ ܦܸܢ̈ܝܵܢ܁|
    block |܃ܬܵܘ ܚܙܝܼ ܪܵܘܡܹܗ ܕܒܸܢܝܵܢܵܟ|
    block |ܟܲܕ ܣܬܵܪܝܼܢ ܠܹܗ ܗܸܕܝ̈ܘܿܛܹܐ܁|
    block |܃ܡܲܠܵܚܵܐ ܕܲܪܕܵܐ ܒܝܼܡܵܐ|
    block |ܘܢܛܲܪ ܐܸܠܦܹܗ ܡ̣ܢ ܓܲܠܠܹ̈ܐ܁|
    block |܃ܩܘܡ ܘܲܚܙܝܼ ܐܸܠܦܹܗ ܕܥܹܕܬܵܐ|
    block |ܕܫܲܚ̈ܩܵܢ ܠܵܗ̇ ܪ̈ܘܼܚܹܐ ܛ̈ܠܲܝܵܐ܁|
    block |܃ܫܸܡܥܘܿܢ ܪܲܒܵܐ ܕܲܫܠܝܼܚܹ̈ܐ|
    block |܃ܨܲܝܼܵܕܵܐ ܕܢܘܼ̈ܢܹܐ ܘܐ̄ܢܵܫ̈ܐ|
    block |܃ܬܵܐ ܚܙܝܼ ܡܨܝܼܕܬܹܗ ܕܝܘܼܠܦܵܢܵܟ|
    block |ܕܣܲܕܩܵܗ̇ ܒܝܼܫܵܐ ܒܚܸܪ̈ܝܵܢܵܘ̈ܗܝ܁|
    block |܃ܐܲܠܦܵܐ ܒܝܵܘܵܡܵܐ ܨܵܐܸܕ ܗ̄ܘܹܝܬܼ|
    block |ܒܗ̇ܘ ܚܲܝܠܵܐ ܕܲܫܠܝܼܚܘܼܬܵܐܘ|
    block |܃ܘܒܲܕܲܪ ܡܸܢܗܘܿܢ ܣܲܓ̈ܝܼܐܹܐ|
    block |ܐܵܟܸܠܩܲܪܨܵܐ ܒܲܚܣܵܡܹܗ܁|
    block |܃ܫܠܝܼܚܹ̈ܐ ܬܪܹܥܣܲܪ ܢܲܗܝܼܪܹ̈ܐ|
    block |ܕܢܗܲܪ ܥܵܠܡܵܐ ܒܕܸܠܩܲܝ̈ܗܘܿܢ܁|
    block |܃ܩܘܡܘ ܘܲܪܕܘܼܦܘ ܡ̣ܢ ܐ̄ܢܵܫܘܼܬܲܢ|
    block |ܥܲܪܦܸܠܵܐ ܕܲܦܪܲܣ ܒܝܼܫܵܐ܁|
    block |܃ܐܝܼܙܓܲܕܹ̈ܐ ܕܫܲܕܲܪ ܡܲܠܟܵܐ|
    block |ܠܫܲܝܢܵܐ ܕܟܼܠܵܗ̇ ܥܡܪܬܵܐ܁|
    block |܃ܬܵܘ ܫܲܝܸܢܘ ܣܸܕܩܹ̈ܐ ܕܐܲܪܡܝܼ|
    block |ܐܟܸܠܩܲܪܨܵܐ ܒܥܹܕ̈ܬܵܐ܁|
    block |܃ܦܲܠܵܚܹ̈ܐ ܕܐܲܪܥܵܐ ܕܥܲܡܡܹ̈ܐ|
    block |ܕܥܲܩܲܪܘ ܝܥܪܵܐ ܕܚܲܢܦܘܼܬܼܵܐ܁|
    block |܃ܩܘܡܘ ܕܲܟܵܘ ܚܲܩܠܵܗ̇ ܕܥܹܕܬܵܐ|
    block |ܡ̣ܢ ܙܝܼܙܵܢܵܘ̈ܗܝ ܕܲܢܟܼܝܼܠܵܐ܁|
    block |܃ܡܸܠܚܵܐ ܕܡܕܟܲܬ̤ ܦܲܟܝܼ̈ܗܹܐ|
    block |ܘܲܩܢܵܘ ܒܵܗ̇ ܛܲܥܡܵܐ ܚܲܠܝܵܐ܁|
    block |܃ܒܦܸܬܓܵܡܲܝ̈ܗܘܿܢ ܢܸܬܘܡܕܟܼܘܿܢ|
    block |ܪܸ̈ܥܝܵܢܹܐ ܕܚܲܒܸܠ ܒܝܼܫܵܐ܁|
    block |܃ܬܵܘ ܐܲܚܲܝ̈ ܢܸܦܢܹܐ ܠܐܘܼܪܚܵܐ|
    block |ܕܲܕܪܲܫ ܩܘܼܫܬܼܵܐ ܒܲܫܠܚܝܹ̈ܐ܁|
    block |܃ܘܠܵܐ ܢܛܥܐ ܒܲܫܒܝܼܠ ܙܹܐܦܵܐ|
    block |ܕܣܲܓܼܝ̈ܐܢ ܒܹܗ ܬܘܼܩ̈ܠܵܬܼܵܐ܁|
    block |܃ܬܵܘ ܢܸܬܼܩܲܪܲܒܼ ܠܲܦܝܵܣܵܐ|
    block |ܕܦܸܬܼܓܵܡܲܝ̈ܗܘܿܢ ܕܲܟܼܬܵܒܸ̈ܐ܁|
    block |܃ܘܢܲܐܣܹܐ ܡܘܼܡܹ̈ܐ ܕܲܩܢܘܿܡܲܢ|
    block |܃ܒܡܸܠܹ̈ܐ ܕܐܲܟܼܬܸܒܼ ܪܘܼܚ ܩܘܼܕܫܵܐ|
    block |܃ܘܲܢܣܲܒܼ ܣܡܵܐ ܠܲܥܨܵܒܼܢ|
    block |ܡ̣ܢ ܥܸܩܵܪܵܐ ܕܡܸܠܝ̈ܗܘܿܢ܁|
    block |܃ܕܝܵܕܥܝܼܢ ܚܲܫܵܘ̈ܗܝ ܕܲܟܝܵܢܲܢ|
    block |ܘܡܵܨܝܹܢ ܕܢܐܣܘܿܢ ܫܘܼ̈ܡܵܬܹܗ܁|
    block |܃ܢܓܼܥܹܐ ܟܸܐܒܹܗ ܕܲܟܵܝܢܲܢ|
    block |܃ܠܐܣܘ̈ܬܐ ܚܲܪܝܲܡܹܐ|
    block |܃ܘܠܵܐ ܢܸܒܼܗܲܬ ܟܲܕ ܡܘܕܝܼܢܲܢ|
    block |ܒܡܘܼ̈ܡܐ ܣܢܲܝܵ̈ܐ ܕܚܛܵܗܲܝ̈ܢ܁|
    block |܃ܢܸܬܼܩܲܪܲܒܼ ܢܸܫܐܲܠ ܪ̈ܚܡܹܐ|
    block |ܡ̣ܢ ܝܲܡ̇ܐ ܪܲܒܵܐ ܕܪ̈ܲܚܡܹܐ܁|
    block |܃ܕܐܫܠܦ ܓܲܙܵܐ ܕܡܵܘܗܲܒܼܬܹܗ|
    block |ܥܲܠ ܒܝܼܫܹ̈ܐ ܘܥܲܠ ܛܵܠܘܼܡܹ̈ܐ܁|
    block |܃ܢܫܲܦܠܲ ܕܸܡܥܹ̈ܐ ܕܒܵܒܵܚ̈ܬܲܢ|
    block |ܥܲܠ ܟܘܼ̈ܠܡܵܬܼܵܐ ܕܚܲܛܵܗܲܝ̈ܢ܁|
    block |܃ܘܲܢܢܲܟܸܦ ܙܠܲܝܠܘܼܬܲܢ|
    block |ܡ̣ܢ ܦܲܚܵܐ ܕܛܵܥܹܝܢܲܢ ܒܹܗ܁|
    block |ܢܸܪܕܿܦ ܡܸܢܲܢ ܪܵܡܘܼܬܼܵܐ܃|
  block
    block |ܘܢܸܥܩܘܿܪ ܡܸܢܲܢ ܠܲܚܣܵܡܵܐ܁|
    block |܃ܘܲܢܨܘܿܒܼ ܚܘܼܒܵܐ ܒܪܸܥܝܵܢܲܢ|
    block |ܥܲܡ ܣܲܒܼܪܵܐ ܘܗܲܝܡܵܢܘܼܬܼܵܐ܁|
    block |܃ܘܢܸܥܩܘܿܪ ܡܸܢܲܢ ܙܝܼܵܙ̈ܢܹܐ|
    block |ܕܐܵܘܥܝܼ ܒܝܼܫܵܐ ܒܲܚܣܵܡܹܗ܁|
    block |܃ܘܲܢܩܲܒܸܠ ܙܲܪܥܵܐ ܛܵܒܼܵܐ|
    block |ܕܙܪܥܲܬ̤ ܒܲܢ ܡܸܠܲܬ̤ ܚܲܝܹ̈ܐ܁|
    block |܃ܢܸܦܠܘܿܚ ܐܲܪܥܵܐ ܕܢܲܦܗܫܵܬܲܢ|
    block |ܘܢܸܥܩܘܿܪ ܝܲܥܪܵܐ ܕܲܚܛܗܲܝ̈ܢ܁|
    block |܃ܘܲܢܛܲܝܸܒܼ ܠܹܗ ܡܲܫܡܥܬܲܢ|
    block |ܠܝܘܼܠܦܵܢܵܐ ܚܲܝܵܐ ܕܪܘܼܚܵܐ܁|
    block |܃ܗܵܐ ܣܲܡܡܵܢܹ̈ܐ ܕܲܟܼܬܵܒܹ̈ܐ|
    block |ܬܵܘ ܢܸܬܩܪܲܒܼ ܨܐܕܲܝܗܘܿܢ܁|
    block |܃ܘܲܒܼܕܸܡ̈ܥܹܐ ܕܲܬܘܿܬ ܢܲܦܫܵܐ|
    block |ܢܲܐܣܹܐ ܟܸܐܒܹ̈ܐ ܕܡܲܚ̈ܘܵܬܲܢ܁|
    block |܃ܗܵܐ ܫܠܝܼܚܹ̈ܐ ܐܵܣܘ̈ܬܼܵܐ|
    block |ܕܥܲܨܒܘܼܗܝ ܠܟܹܐܒܼܵܐ ܕܐ̄ܢܵܫܘܼܬܲܢ܁|
    block |܃ܢܚܵܘܹܐ ܠܗܘܿܢ ܟܸܐܒܹ̈ܐ ܕܢܲܦ̣ܫܲܢ|
    block |ܕܲܢܥܲܕܪܘܿܢ ܠܲܟܼܪܝܼܗܘܿܢ܁|
    block |܃ܗܵܐ ܝܲܡܵܐ ܕܲܪ̈ܲܚܡܹܐ ܡܵܪܲܢ|
    block |ܢܸܩܪܘܼܒܼ ܘܢܸܫܐܲܠ ܥܘܼܕܪܵܢܵܐ܁|
    block |܃ܕܢܝܼܫܵܐ ܕܡܹܐܬܼܝܼܬܹܗ ܗܵܢܵܘ|
    block |ܕܚܲܛܝܹ̈ܐ ܢܸܦܢܘܿܢ ܨܹܐܕܵܘܗܝ܁|
    block |܃ܒܡܵܢܵܐ ܢܪܥܝܼܗ̇ ܠܟܹܐܢܘܼܬܼܵܐ|
    block |ܕܠܵܐ ܬܩܲܛܪܸܓܼ ܠܲܢ ܒܹܝܬܼ ܕܝܼܢܵܐ܁|
    block |܃ܕܠܲܝܬ ܬܲܡ̇ܢ ܐܲܬܼܪܵܐ ܠܕܸܡ̈ܥܹܐ|
    block |ܘܠܵܐ ܠܲܬܘܼܬܼܵܐ ܘܠܲܦܝܵܣܵܐ܁|
    block |܃ܩܪܸܒܼ ܠܹܗ ܙܲܒܼܢܵܐ ܕܡܹܐܬܝܼܬܹܗ|
    block |ܕܚܲܬܼܢܵܐ ܕܙܡܢ ܠܲܚܠܘܿܠܹܗ܁|
    block |܃ܢܛܲܝܸܒܼ ܢܲܚܬܹ̈ܐ ܠܡܸܫܬܘܼܬܼܵܐ|
    block |ܕܠܵܐ ܢܸܗܘܸܐ ܬܲܡ̇ܢ ܓܘܼܚܟܵܐ܁|
    block |܃ܗܵܐ ܙܲܒܼܢܵܐ ܕܢܸܬܿܬܲܓܲܪ ܒܹܗ|
    block |ܒܟܲܟܪܵܐ ܕܝܲܗ̣ܒ ܠܲܢ ܦܪܵܘܿܩܲܢ܁|
    block |܃ܠܵܐ ܢܛܲܒܹܐ ܟܸܣܦܵܐ ܕܡܸܠܬܹܗ|
    block |ܕܠܵܐ ܢܸܩܪܹܝܢ ܥܲܒ̈ܕܹܐ ܒܝܼ̈ܫܹܐ܁|
    block |܃ܢܲܪܡܹܐ ܡܸܫܚܵܐ ܒܲܠܡܦܝܼܕܲܝ̈ܢ|
    block |ܕܠܵܐ ܢܸܚܣܪܲ ܠܲܢ ܡܵܐ ܕܐܵܬܹܐ܁|
    block |܃ܕܥܲܡ ܚܲܡܸܫ ܚܲܘ̈ܝܼܡܵܬܼܵܐ|
    block |ܢܸܥܘܿܠ ܥܲܡܹܗ ܠܲܓܼܢܘܿܢܵܐ܁|
    block |܃ܐܘ ܕܐܸܬܛܲܒܲܥ ܒܲܚܛܝܼܬܵܐ|
    block |ܩܘܡ ܡ̣ܢ ܫܸܢܬܵܐ ܕܟܘܼܪܗܵܢܵܟ܁|
    block |܃ܕܗܵܐ ܩܪܸܒܼ ܠܹܗ ܨܦܲܪܵܐ ܪܲܒܵܐ|
    block |ܘܡܟܐܲܪ ܠܲܚܒܸܢܵܢܹ̈ܐ܁|
    block |܃ܦܥ̈ܠܐ ܕܐܓܼܪܲܬܼ ܛܲܝܠܲܘܼܬܼܵܐ|
    block |ܒܫܘܼܠܵܡ ܦܘܼܠܚܵܫܹܗ ܕܝܵܘܡܵܐ܁|
    block |܃ܣܲܟܵܘ ܠܐܲܓܼܪܵܐ ܕܡܵܘܗܲܒܼܬܹܗ|
    block |ܕܬܫܘܘܿܢ ܥܲܡܗܘܿܢ ܕܩܲܕܡܵܝܹ̈ܐ܁|
    block |܃ܗܵܐ ܦܬܲܚ ܬܲܪܥܵܐ ܕܲܚܢܵܢܹܗ|
    block |ܢܩܪܹܐ ܠܪ̈ܲܚܡܹܐ ܠܐܝܼܠܲܢ܁|
    block |܃ܕܲܢܥܲܕܪܘܼܢܲܢ ܒܐܵܓܼܘܿܢܵܐ|
    block |ܕܬܲܟܬܘܼܫܵܘ̈ܗܝ ܕܠܵܐ ܟܸܠܩܲܪܨܵܐ܁|
    block |܃ܡܲܬܠܵܐ ܕܙܲܪܥܵܐ ܕܙܝܼܙܵܢܹ̈ܐ|
    block |ܗܘ̤ ܢܓܕܢܝ ܕܐܸܡ̣ܪ ܩܘܼܫܬܼܵܐ܁|
    block |܃ܕܚܲܙܹܝܬܼ ܕܲܫܘܲܚ ܝܘܠܦܵܢܵܐ|
    block |ܕܙܲܪܥܵܐ ܕܡܸܠܬܹܗ ܕܢܟܝܼܠܵܐ܁|
    block |܃ܘܟܲܕ ܒܵܥܹܐ ܗ̇ܘܹܝܬ ܕܐܹܩܲܛܪܸܓܼ|
    block |ܠܡܲܪܝܼܪܘܼ̇ܬܼܵܐ ܕܙܝܼܙܵܢܵܘ̈ܗܝ܁|
    block |܃ܓܫܸܢ ܠܹܗ ܟܹܐܒܼܵܐ ܕܵܓܘܼܝܹ̈ܐ|
    block |ܛܵܒܼ ܡ̣ܢ ܥܵܘ̣ܠܵܐ ܕܒܲܪ̈ܝܹܐ܁|
    block |܃ܒܪ̈ܝܹܐ ܣܕܲܩܘ ܡܲܪܥܝܼܬܵܐ|
    block |ܘܲܢܦܲܩܘ ܘܲܗܘ̤ܵܘ ܢܘܼܟܼܪ̈ܝܹܐ܁|
    block |܃ܘܓܵܘ̈ܝܹܐ ܛܥܵܘ ܒܵܬܲܪܲܗܘܿܢ|
    block |ܘܣܲܒܼܪܝܼܢ ܕܲܠܓܼܵܘ ܐܝܼܬܲܝܗܘܿܢ܁|
    block |܃ܫܲܒܼܘܼܗ̇ ܠܐܘܼܪܚܵܐ ܕܟܼܬܵܒܹ̈ܐ|
    block |ܕܣܝܼܡܝܼܢ ܒܵܗ̇ ܡܠܝܼ̈ܠܹܐ ܕܫܲܝܢܵܐ܁|
    block |܃ܘܲܢܦܲܩܘ ܦܵܗܹ̇ܝܢ ܒܫܲܒ̈ܝܼܐܹܐ|
    block |ܕܲܡܠܹܝܢ ܩܸܢܛܵܐ ܕܓܲܝܵܣܹ̈ܐ܁|
    block |܃ܒܠܲܥܘ ܘܐܸܬܼܒܲܣܒܲܣܘ ܓܘܼܫܲܝ̈ܗܘܿܢ|
    block |ܘܠܵܐ ܐܲܪܓܸܫܘ ܟܲܕ ܡܬܡܚܝܢ܁|
    block |܃ܕܢܟܝܼܠܵܐ ܐܲܛܥܝܼ ܐܸܢܘܿܢ|
    block |ܒܫܸܕ̈ܠܹܐ ܝܼܥܢܹ̈ܐ ܕܫܘܼܓܼܵܫܵܘ̈ܗܝ܁|
    block |܃ܛܢܵܢܵܐ ܕܗܵܠܹܝܢ ܐܲܥܝܪܵܢܝ|
    block |ܕܚܲܫܵܐ ܕܟܹܐܒܲܝ̈ܢ ܬܵܢܹܐ ܐ̄ܢܵܐ܁|
    block |܃ܕܲܟܼܒܲܪ ܗܘ̤ ܢܥܝܼܪ ܟܘܼܘܵܢܵܐ|
    block |ܠܕܵܡܟܹ̈ܐ ܕܲܛܒܲܥܘ ܒܲܚܛܝܼܬܼܵܐ܁|
    block |܃ܒܲܟܐܬܵܐ ܒܥܹܝܬ ܕܐܸܬܫܲܗܹܐ|
    block |ܥܲܙܝܙܘܼܬܵܗ̇ ܕܐܸܫܵܬܲܢ܁|
    block |܃ܕܟܹܐܒܵܐ ܕܥܲܬܸܩ ܒܲܥܝܵܕܵܐ|
    block |ܒܣܲܡܵܐ ܕܥܲܙܝܙ ܢܸܬܐܲܣܹܐ܁|
    block |܃ܡܫܝܼܚܵܐ ܕܚܲܕܸܬ ܬܘܼܩܵܢܲܟ|
    block |ܠܵܐ ܬܲܗܡܹܐ ܡ̣ܢ ܒܵܥܘܿܬܲܢ܁|
    block |܃ܒܪ̈ܲܚܡܹܐ ܩܪܲܝܬܲܢ ܝܵܪ̈ܘܿܬܲܝܟ|
    block |ܠܵܐ ܬܸܡܢܹܝܢ ܥܲܡ ܢܘܼܟܪ̈ܵܝܹܐ܁|
block |ܥܲܠ ܐ̄ܪ̈ܙܹܐ ܕܥܹܕܿܬܵܐ ܘܥܲܠ ܡܲܥܡܘܿܕܼܝܼܬܼܵܐ|
  block
    block |ܥܲܠ ܐ̄ܪ̈ܙܹܐ ܕܥܹܕܿܬܵܐ ܘܥܲܠ ܡܲܥܡܘܿܕܼܝܼܬܼܵܐ|
  block
    block |ܡܐܡܪܐ ܕܥܣܪܝܢ ܘܚܕ|
    block |ܥܲܠ ܐ̄ܪ̈ܙܹܐ ܕܥܹܕܿܬܵܐ ܘܥܲܠ ܡܲܥܡܘܿܕܼܝܼܬܼܵܐ|
  block
    block |܃ܢܸܒܼܥܵܐ ܚܲܠܝܵܐ ܕܡܲܥܡܘܿܕܝܼܬܼܵܐ ܦ̣ܬܲܚ ܠܲܢ ܡ̇ܪܲܢ|
    block |ܘܐܲܫܩܝܼ ܠܓܸܢܣܲܢ ܚܲܠܝܘܼܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܒܚܘܼܡܵܐ ܕܥܵܘ̣ܠܵܐ ܝ̣̄ܒܸܫ ܪܸܥܝܵܢܵܢ ܘܲܢܬܲܪܘ ܦܹܐܪ̈ܵܘܗܝ|
    block |ܘܪܲܣ ܡܵܘܗܲܒܼܬܹܗ ܒܲܕܼܡܘܼܬܼ ܛܲܠܵܐ ܘܪܲܓܝܼ ܢܲܦܫܲܢ ܀|
    block |܃ܨܵܗܝܵܐ ܩܲܫܝܵܐ ܕܡ̇ܝܘܿܬܼܘܼܬܼܵܐ ܩܲܛܠܹ̣ܗ ܠܦܲܓܼܪܲܢ|
    block |ܘܩܲܒܼ݂ܪܹܗ ܒܡܲܝܵ̈ܐ ܘܲܪܚܸܫܘ ܚܲܝܹ̈ܐ ܒܡܵܝܘܿܬܼܘܼܬܹܗ ܀|
    block |܃ܫܘܼܚܬܵܐ ܕܚܲܫܹ̈ܐ ܠܚ̣ܵܬܹܗ ܠܫܘܼܦܪܵܐ ܕܦܵܪܘܿܫܘܼܬܲܢ|
    block |ܘܲܗܦ݂ܲܟ ܨܵܪܲܢ ܒܣܲܡܵܐ ܕܪܘܼܚܵܐ ܕܠܵܐ ܡܸܬܼܚܲܒܲܠ ܀|
    block |܃ܐܘܼ ܡ̇ܢܵܐܝܼܬܼ ܡܲܕܿܟܹܗ ܠܣܲܡܵܐ ܕܚܘܼܕܵܬܼ ܓܸܢܣܲܢ|
    block |ܒܡܸܫܚܵܐ ܘܡܲܝ̈ܵܐ ܘܚܲܝܠܵܐ ܕܪܘܼܚܵܐ ܕܚܲܣܝܼܢ ܡ̣ܢ ܟܠ ܀|
    block |܃ܐܘܼܡ̇ܢܘܼܬܼܵܐ ܚܕܲܬܵܐ ܐܲܦܸܩ ܪܲܒܿ ܐܘܼܡ̇ܢܹ̈ܐ|
    block |ܕܢܸܗܘܘܿܢ ܨܵܝ̇ܪܝܼܢ ܐ̄ܢܵܫܵܐ ܠܐ̄ܢܵܫܵܐ ܕܠܵܐ ܪܘܼܟܵܒܼܵܐ ܀|
    block |܃ܫܟܼܵܚܬܵܐ ܕܠܵܐ ܗܘ̤ܵܬܼ ܐܸܫܟܲܚ ܪܸܡܙܵܐ ܐܲܠܵܗܵܝܵܐ|
    block |ܕܕܲܠܵܐ ܙܲܪܥܵܐ ܢܵܘܠܸܕܼ ܐ̄ܢܵܫܵܐ ܡ̣ܢ ܓܵܘ ܡܲܝܵ̈ܐ ܀|
    block |܃ܐܲܝܟܵܐ ܡܸܡܬܼܘܿܡ ܗܘ̤ܵܬܼ ܕܐܲܝܟ ܗܵܕܹܐ ܐܵܘ ܐܸܣܬܲܥܪܲܬ̤|
    block |ܥܘܼܒܵܐ ܕܡܲܝ̈ܵܐ ܕܡ̇ܘܠܸܕܼ ܥܘܸܠܹ̈ܐ ܕܠܵܐ ܙܘܘܼܵܓܼܵܐ ܀|
    block |܃ܠܡܲܢ ܐܸܫܬܲܡܥܲܬ̤ ܕܐܵܘܠܕ ܓܸܢܣܵܐ ܠܠܵܐ ܒܲܪ ܓܸܢܣܹܗ|
    block |ܐܲܟܼܡܵܐ ܕܗܵܫܵܐ ܟܝܵܢܵܐ ܚܲܪܫܵܐ ܠܲܡܠܝܼܠܘܼܬܼܵܐ ܀|
    block |܃ܐܵܦܸܢ ܐܵܘܠܸܕܼܘ ܡܲܝ̈ܵܐ ܠܪ݁ܲܚܫܵܐ ܘܲܠܦܵܪܲܚܬܼܵܐ|
    block |ܐ̄ܢܵܫܵܐ ܡ̣ܢ ܡܬܼܘܿܡ ܠܵܐ ܐܸܫܬܲܡܥܲܬ̤ ܕܡܲܝ̈ܵܐ ܐܵܘܠܕܼܘܼܗܝ ܀|
    block |܃ܬܲܗܪܵܐ ܗ̄ܝܼ ܗܵܕܹܐ ܘܲܟܼܡܵܐ ܕܢܹܐܡܲܪ ܬܲܗܪܵܐ ܡܲܠܝܵܐ|
    block |ܕܟܲܪܣܵܐ ܕܡܲܝܵ̈ܐ ܬܸܒܼܛܲܢ ܘܬܹܐܠܲܕܼ ܥܘܸܠܹ̈ܐ ܓܡܝܼܪܹ݁ܐ ܀|
    block |܃ܚܕܲܬܵܐ ܗ̄ܝܼ ܟܠܵܗ̇ ܘܪܲܒܼ ܒܘܼܕܵܩܵܐ ܕܡܸܫܬܲܡܲܫ ܒܵܗ̇|
    block |ܕܲܒܼܨܝܼܪ ܫܵܥܵܐ ܗܵܘܹ̇ܐ ܛܵܘܪܵܐ ܕܒܲܛܢܵܐ ܘܝܲܠܕܵܐ ܀|
    block |ܠܒܲܪ ܡ̣ܢ ܛܲܟܼܣܵܐ ܕܣܝܼܡ ܒܲܟܼܝܵܢܲܐ ܪܵܕܹܐ ܛܲܟܼܣܵܗ̇܃|
  block
    block |ܘܠܵܐ ܡܸܬܼܥܵܘܟܼܵܐ ܒܝܲܕܼ ܬܲܪܒܿܝܼܬܼܵܐ ܕܩܲܠܝܼܠ ܩܲܠܝܼܠ ܀|
    block |܃ܬܵܐ ܫܵܡܘܿܥܵܐ ܫܡܲܥ ܬܸܕܡܘܼܪܬܵܐ ܕܝܲܠܕܲܐ ܚܲܕܼܬܼܵܐ|
    block |ܕܒܲܚܕܼܵܐ ܫܵܥܵܐ ܗܵܘܹ̇ܐ ܒܲܛܢܹܗ ܐܵܦ ܡ̇ܘܠܵܕܹܗ ܀|
    block |܃ܬܵܐ ܚܲܙܵܝܵܐ ܚܙܝܼ ܨܲܝܪܵܐ ܕܨܵܐܲܪ ܥܘܸܠܹ̈ܐ|
    block |ܘܥܲܕܼ ܡܸܬܼܗܲܦܟܵܐ ܡܸܠܬܼܵܐ ܒܦܘܼܡ̇ܐ ܢܦ݂ܲܩ ܡ̣ܢ ܟܲܪܣܵܐ ܀|
    block |܃ܬܵܐ ܦܵܪܘܿܫܵܐ ܦܪܘܿܫ ܘܐܸܬܼܒܲܩܵܐ ܦܵܪܘܿܫܵܐܝܼܬܼ|
    block |ܒܚܹܝܠ ܐܝܼܬܼܘܼܬܼܵܐ ܕܡܲܩܢܹܐ ܚܲܝܠܵܐ ܠܲܡܚܝܼ̈ܠܵܬܼܵܐ ܀|
    block |܃ܘܬܼܵܘ ܡ̇ܝܘܿܬܹ̈ܐ ܚܘܼܪܘ ܒܲܟܼܝܵܢܵܐ ܡܓܸܐ ܡܝܼܬܼܘܼܬܼܵܐ|
    block |ܕܫܵܠ̇ܲܚ ܚܲܫܵܘ̈ܗܝ ܒܡܲܥܡܘܿܕܼܝܼܬܼܵܐ ܘܠܵܒܹ̇ܫ ܚܲܝܹ̈ܐ ܀|
    block |܃ܬܵܘ ܢܸܬܼܒܲܩܸܐ ܚܲܬܿܝܼܬܼܵܐܝܼܬܼ ܒܐ̄̈ܪܵܙ ܚܘܼܕܵܬܲܢ|
    block |ܘܢܹܐܠܲܦ ܕܲܟܼܣܸܐ ܒܡܲܝܵ̈ܐ ܡܸܬܼܚܲܙܝܵܢܹ̈ܐ ܀|
    block |܃ܬܵܘ ܢܸܬܼܩܲܪܲܒܼ ܨܹܝܕܼ ܟܵܗܢܘܼܬܼܵܐ ܡܸܠܚܵܗ̇ ܕܐܲܪܥܵܐ|
    block |ܘܢܸܚܙ̣ܐ ܕܐܲܝܟܲܢ ܡܡܲܕܿܟܼܵܐ ܠܐ̄ܢܵܫܵܐ ܒܪ̈ܘܼܚܵܢܝܼܬܼܵܐ ܀|
    block |܃ܢܸܥܘܿܠ ܥܲܡܵܗ̇ ܠܐܲܝܟܵܐ ܕܥܵܐܹ̇ܠ ܠܲܡܚܲܣܵܝܘܼ|
    block |ܘܢܸܨܠܸܐ ܗܵܘܢܲܢ ܠܲܡܨܵܬܼ ܩܵܠܵܐ ܕܡܲܠܸܠ ܥܲܡܵܗ̇ ܀|
    block |܃ܢܨܘܼܬܼ ܕܐܲܝܟܲܢܵܐ ܠܵܥܹ̇ܙ ܥܲܡܵܗ̇ ܚܲܝܠܵܐ ܕܪܘܼܚܵܐ|
    block |ܘܲܡܚܲܟܸܿܡ ܠܵܗ̇ ܕܬܲܩܢܸܐ ܚܲܝܠܵܐ ܠܡܲܝ̈ܵܐ ܫܚܝܼܡܹ̈ܐ ܀|
    block |܃ܪܸܡܙܵܐ ܟܲܣܝܵܐ ܡܬܲܪܓܸܿܡ ܥܲܡܵܗ̇ ܐ̄ܪ̈ܵܙܹܐ ܟܣܲܝܵ̈ܐ|
    block |ܘܲܡܦܲܫܩܵܐ ܠܗܘܿܢ ܒܩܵܠܵܐ ܓܲܠܝܵܐ ܩܕܼܵܡ ܫܵܡܘܿܥܹ̈ܐ ܀|
    block |܃ܐܘܼܡ̇ܢܘܼܬܼܵܐ ܕܝܲܠܕܵܐ ܚܲܕܼܬܼܵܐ ܣܵܥܲ݁ܪ ܩܘܼܕܼܡܹܝܗ̇|
    block |ܘܲܡܚܵܘܸܐ ܠܵܗ̇ ܕܲܬܨܘܼܪ ܨܲܠܡܵܐ ܪܘܼܚܵܢܝܵܐ ܀|
    block |܃ܒܲܕܼܡܘܼܬܼ ܩܲܢܝܵܐ ܗܵܘܹ̇ܐ ܟܵܗܢܵܐ ܠܚܹܝܠ ܟܲܣܝܘܼܬܼܵܐ|
    block |ܘܟܼܵܬܹ̇ܒܼ ܒܐܝܼܕܼܝ̈ܗ̇ ܫܡܵܗܹ̈ܐ ܠܥܸܠ ܡ̣ܢ ܡܲܝܵ̈ܐ ܀|
    block |܃ܐܘܿ ܟܵܬܼܘܿܒܵܐ ܕܟܼܵܬܹ̇ܒܼ ܪܘܼܚܵܐ ܒܠܘܼܚܵܐ ܪܦܝܼܬܼܵܐ|
    block |ܘܠܵܐ ܡܸܬܼܠܲܚܝܵܐ ܕܝܘܿܬܼܵܐ ܕܡܸܠܵܘ̈ܗܝ ܒܡܲܝ̈ܵܐ ܫܪ̈ܲܝܵܐ ܀|
    block |܃ܐܘܿ ܟܡܵܐ ܪܲܒܵܐ ܐܘܼܡ̇ܢܘܼܬܼܵܟ ܒܲܪ ܡ̇ܝ̈ܘܿܬܹܐ|
    block |ܘܠܵܐ ܐ̄ܢܵܫ ܝܵ̇ܕܲܥ ܕܢܸܬܼܒܲܩܸܐ ܒܵܗ̇ ܠܦܘܼܬܼ ܪܲܒܿܘܼܬܼܵܗ̇ ܀|
    block |܃ܐܘܿ ܟܡܵܐ ܩܲܛܝܼܢ ܩܲܢܝܵܐ ܕܗܵܘܢܵܟ ܠܲܡܨܵܪ ܐ̄ܪ̈ܵܙܹܐ|
    block |ܘܠܲܝܬܿ ܨܲܝܵܪܵܐ ܕܲܡܨܸܐ ܡܕܲܡܸܐ ܐܲܝܟ ܨܘܼܪ̈ܬܼܵܟ ܀|
    block |܃ܐܘܿ ܠܵܟ ܟܵܗܢܵܐ ܡܟܲܗܸܢ ܒܐܲܪܥܵܐ ܪܘܼܚܵܢܵܐܝܼܬܼ|
    block |ܕܠܵܐ ܫܲܠܝܼܛܝܼܢ ܪ̈ܘܼܚܵܢܝܹܐ ܕܢܼܬܿܕܲܡܘܿܢ ܒܵܟ ܀|
    block |܃ܐܘܿ ܠܵܟ ܟܵܗܢܵܐ ܟܡܵܐ ܪܲܒܿ ܕܲܪܓܼܵܐ ܕܲܡܫܲܡܸܫ ܐܲܢ̄ܬܿ|
    block |ܕܲܡܫܲܡܫܵܢܹ̈ܐ ܕܢܘܼܪܵܐ ܘܪܘܼܚܵܐ ܙܵܝ̇ܥܝܼܢ ܡܸܢܹܗ ܀|
    block |܃ܡܲܢ̣ܘܼ ܣܵܦܹ̇ܩ ܕܢܹܐܡܲܪ ܕܲܟܼܡܵܐ ܗ̄ܝܼ ܪܲܒܿܘܼܬܼ ܕܲܪܓܼܵܟ|
    block |ܕܲܥܒ݂ܲܪܬܿ ܐܸܢܘܿܢ ܠܲܫܡܲܝܵܢܹ̈ܐ ܒܫܸܡ ܫܘܼܠܛܵܢܵܟ ܀|
    block |܃ܩܲܛܝܼܢ ܘܲܫܒܼܝܼܚ ܟܝܵܢܵܐ ܕܪܘܼܚܵܐ ܝܲܬܿܝܼܪ ܡܸܢܵܟ|
    block |ܘܠܵܐ ܡܲܦܲܣ ܠܹܗ ܕܲܢܨܘܼܪ ܐ̄ܪ̈ܵܙܹܐ ܒܕܼܘܡܝܵܐ ܕܝܼܠܵܟ ܀|
    block |ܪܲܒܿ ܡܲܠܲܐܟܼܵܐ ܘܲܟܼܡܵܐ ܕܢܹܐܡܲܪ ܪܲܒܿܘܼ ܡܸܢܵܟ܃|
  block
    block |ܘܡ̇ܐ ܕܡܸܬܼܦܲܚܲܡ ܥܲܡ ܬܸܫܡܸܫܬܵܟ ܒܨܝܼܪܘܼ ܡܸܢܵܟ ܀|
    block |܃ܩܲܕܿܝܼܫ ܣܪܵܦܵܐ ܘܲܦܐܹܐ ܟܪܘܿܒܼܵܐ ܘܩܲܠܝܼܠ ܥܝܼܪܵܐ|
    block |ܘܠܵܐ ܡܨܸܝܢ ܪܵܗ̇ܛܝܼܢ ܥܲܡ ܫܲܪܝܘܼܬܼܵܐ ܕܡܸܠܲܬܿ ܦܘܼܡܟ ܀|
    block |܃ܫܒܼܝܼܚ ܓܲܒܼܪܝܹܠ ܘܪܲܒܿ ܡܝܼܟܼܵܐܝܹܠ ܘܫܸܡܗܘܿܢ ܣܵܗܹ̇ܕܼ|
    block |ܘܲܬܼܚܹܝܬܼ ܐ̄ܪܵܙܵܐ ܕܡܲܓܼܥܲܠ ܒܐܝܼܕܼܵܝ̈ܟ ܟܕܝܼܢܝܼܢ ܟܠܢܵܫ ܀|
    block |܃ܒܵܟ ܡܸܬܼܒܲܩܹܝܢ ܡܵܐ ܕܩܲܪܝܼܒܼ ܐܲܢ̄ܬܿ ܠܲܡܫܲܡܵܫܘܼ|
    block |ܘܠܵܟ ܗ̄ܘ̣ ܡܣܲܟܹܿܝܢ ܕܬܸܦܬܲܚ ܬܲܪܥܵܐ ܠܩܘܼܕܵܫܲܝ̈ܗܘܿܢ ܀|
    block |܃ܩܵܠܹ̈ܐ ܕܫܘܼܒܼܚܵܐ ܛܥܝܼܢܝܼܢ ܩܵܝ̇ܡܝܼܢ ܡ̣ܢ ܝܲܡܝܼܢܵܟ|
    block |ܘܡ̇ܐ ܕܲܓܼܡܪܬܵܝܗܝ ܠܐ̄ܪܵܙ ܦܘܼܪܩܵܢܵܟ ܩܥ̣ܵܘ ܬܸܫܒܿܘܿܚܬܵܐ ܀|
    block |܃ܒܚܘܼܒܵܐ ܟܕܼܝܼܢܝܼܢ ܬܚܹܝܬܼ ܨܸܒܼܝܵܢܵܐ ܕܲܟܼܣܸܐ ܒܐ̄ܪ̈ܵܙܲܝܟ|
    block |ܘܲܡܝܲܩܪܝܼܢ ܠܵܟ ܡܸܛܠ ܛܲܟܼܣܵܐ ܕܡܸܫܬܲܡܲܫ ܒܵܟ ܀|
    block |܃ܘܐܸܢ ܪ̈ܘܼܚܵܢܹܐ ܠܵܐ ܚܵܫܘܿܫܹ̈ܐ ܡܝܲܩܪܝܼܢ ܛܲܟܼܣܵܟ|
    block |ܡܲܢ ܠܵܐ ܢܸܓܼܕܿܘܿܠ ܟܠܝܼܠ ܩܘܼܠܵܣܹ̈ܐ ܠܪܲܒܿܘܼܬܼ ܕܲܪܓܼܵܟ ܀|
    block |܃ܢܸܬܼܗܲܪ ܟܠܫܵܥ ܕܲܟܼܡܵܐ ܝܸܪܒܲܬ̤ ܪܲܒܿܘܼܬܼ ܕܲܪܓܼܵܟ|
    block |ܕܟܸܕܼܢܲܬ̤ ܐܸܢܘܿܢ ܠܪܵܘܡ̇ܐ ܘܥܘܼܡܩܵܐ ܬܚܹܝܬܼ ܫܘܼܠܛܵܢܵܗ̇ ܀|
    block |܃ܒܪܵܘܡ̇ܐ ܘܥܘܼܡܩܵܐ ܠܒ݂ܲܟܼܘ ܫܘܼܠܛܵܢܵܐ ܟܵܗܢܹ̈ܐ ܕܥܹܕܿܬܵܐ|
    block |ܘܗܸܢ̣ܘܿܢ ܦܵܩ̇ܕܿܝܼܢ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀|
    block |܃ܒܹܝܬܼ ܬܲܠܵܗܵܐ ܠܐ̄ܢܵܫܵܐ ܩܵܝ̇ܡܝܼܢ ܐܲܝܟ ܡܸܨܗܵܝܹ̈ܐ|
    block |ܘܲܒܼܡܸܠܲܝ̈ܗܘܿܢ ܪܵܟܸܦܝܼܢ ܥܵܘ̣ܠܵܐ ܡ̣ܢ ܐ̄ܢܵܫܘܼܬܼܵܐ ܀|
    block |܃ܩܠܝܼܕܼܵܐ ܕܪ̈ܲܚܡܹܐ ܐܲܠܵܗܵܝܹ̈ܐ ܣܝܼܡ ܒܐܝܼܕܲܝ̈ܗܘܿܢ|
    block |ܘܐܲܝܟ ܪܸܓܲܬܼܗܘܿܢ ܡܦܲܠܓܼܝܼܢ ܚܲܝܹ̈ܐ ܠܲܒܼܢܲܝ̈ܢܵܫܵܐ ܀|
    block |܃ܚܲܝܠܵܐ ܟܲܣܝܵܐ ܚܲܝܸܠ ܐܸܢܘܿܢ ܠܡܸܣܥܲܪܣ ܗܵܕܹܐ|
    block |ܕܲܒܼܓܲܠ̈ܝܵܬܼܵܐ ܢܚܵܘܘܿܢ ܚܘܼܒܹܿܗ ܠܲܥܒܼܵܕܼ ܐܝܼܕܼܵܘ̈ܗܝ ܀|
    block |܃ܚܘܼܒܹܿܗ ܚܵܘܝܼ ܒܐ̄ܪܵܙܵܐ ܕܐܲܫܠܸܡ ܠܐܲܪ̈ܥܵܢܵܝܹܐ|
    block |ܕܢܸܗܘܘܿܢ ܚܵܢ̇ܝܼܢ ܐ̄ܢܵܫܵܐ ܠܐ̄ܢܵܫܵܐ ܡ̣ܢ ܡ̇ܘܗܲܒܼܬܹܗ ܀|
    block |܃ܚܹܝܠ ܡ̇ܘܿܗܲܒܼܬܹܗ ܐܲܫܠܸܡ ܒܐܝܼܕܼܵܐ ܕܟܼܵܗܢܲܝ̈ ܥܹܕܿܬܵܐ|
    block |ܕܢܚܲܝܠܘܼܢ ܒܵܗ̇ ܡܚܝܼܠܘܼܬܼ ܐ̄ܢܵܫܵܐ ܕܚܵܝ̣ܒܼܘ ܒܲܚܛܝܼܬܼܵܐ ܀|
    block |܃ܚܵܘܒܲܬܼ ܐ̄ܢܵܫܵܐ ܦܪܲܥ ܟܵܗܢܵܐ ܒܝܲܕܼ ܬܸܫܡܸܫܬܹ̇ܗ|
    block |ܘܲܫܛܵܪ ܓܸܢܣܹܗ ܠܵܚܹ̇ܐ ܒܡܲܝܵ̈ܐ ܘܲܡܚܲܕܸܿܬܼ ܠܹܗ ܀|
    block |܃ܐܲܝܟ ܕܲܒܼܟܼܘܼܪܵܐ ܢܵܣܹ̇ܟ ܦܲܓܼܪܹ̈ܐ ܒܡܲܥܡܘܿܕܝܼܬܼܵܐ|
    block |ܘܐܲܝܟ ܕܲܒܼܢܘܼܪܵܐ ܡܛܲܠܸܩ ܝܲܥܪܵܐ ܕܡ̇ܝܘܿܬܼܘܼܬܼܵܐ ܀|
    block |܃ܣܲܡܵܐ ܕܪܘܼܚܵܐ ܡܲܪܡܸܐ ܒܡܲܝܵ̈ܐ ܐܲܝܟ ܕܲܒܼܟܼܘܼܪܵܐ|
    block |ܘܲܡܕܹܿܟܸܿܐ ܠܹܗ ܠܲܨܠܸܡ ܐ̄ܢܵܫܵܐ ܡ̣ܢ ܨܵܐܘܼܬܼܵܐ ܀|
    block |܃ܒܪܸܬܼܚܵܐ ܕܪܘܼܚܵܐ ܡ̇ܪܹܩ ܫܘܼܚܬܵܐ ܕܦܲܓܼܪܵܐ ܘܢܲܦܫܵܐ|
    block |ܘܲܚܠܵܦ ܡܸܕܼܪܵܐ ܩܵܢܹ̇ܝܢ ܓܵܘܢܵܐ ܕܲܫܡܲܝܵܢܹ̈ܐ ܀|
  block
    block |܃ܘܲܙܢܵܐ ܕܡܲܝܵ̈ܐ ܡܛܲܝܸܒܼ ܣܵܐܹ̇ܡ ܒܲܕܼܡܘܼܬܼ ܟܘܼܪܵܐ|
    block |ܘܐܲܟܸܿܢ ܩܵܪܹܒܼ ܘܓܼܵܠܹ̇ܐ ܚܲܝܠܵܐ ܕܐܘܼܡ̇ܢܘܼܬܹܗ ܀|
    block |܃ܢܲܚ̈ܬܹܿܐ ܦܐܲܝܵ̈ܐ ܡܟܲܣܸܐ ܦܲܓܼܪܹܗ ܒܲܪܵܢܵܐܝܼܬܼ|
    block |ܘܐܸܣܛܲܠ ܪܘܼܚܵܐ ܡܨܲܒܿܬܼܵܐ ܢܲܦܫܹܗ ܓܵܘܢܵܐܝܼܬܼ ܀|
    block |܃ܟܠܹܗ ܒܟܼܠܹܗ ܡܨܲܒܲܬܼ ܩܵܐܹ̇ܡ ܠܥܹܝܢ ܚܲܙܝܹ̈ܐ|
    block |ܕܲܒܼܝܲܕܼ ܨܸܒܼܬܹܿܗ ܢܸܓܼܠܹܐ ܠܐ̄ܢܵܫܵܐ ܥܲܠ ܕܲܥܬܼܝܼ̈ܕܼܵܢ ܀|
    block |܃ܐܲܝܟ ܡܲܚܙܝܼܬܼܵܐ ܗܵܘܹ̇ܐ ܠܥܲܝܢܹ̈ܐ ܕܲܟܼܢܵܘܵܬܹ̈ܗ|
    block |ܕܲܢܚܘܼܪܘܼܢ ܒܹܗ ܘܢܸܩܢܘܿܢ ܣܲܒܼܪܵܐ ܠܡܸܫܬܲܒܵܚܘܼ ܀|
    block |܃ܢܝܼܫܵܐ ܣܵܐܹ̇ܡ ܩܕܼܵܡ ܥܲܝܢܲܝ̈ܗܘܿܢ ܒܢܲܚ̈ܬܹܿܐ ܕܲܥܠܵܘܗܝ|
    block |ܕܢܸܗܘܘܿܢ ܚܵܢܹ̇ܝܢ ܠܡܸܨܛܲܒܵܬܼܘܼ ܪܘܼܚܵܢܵܐܝܼܬܼ ܀|
    block |܃ܗܵܕܹܐ ܡܲܠܸܦ ܒܝܲܕܼ ܬܲܨܒܿܝܼܬܼܵܐ ܕܥܲܠ ܗܲܕܵܡ̇ܘ̈ܗܝ|
    block |ܕܫܘܼܒܼܚܵܐ ܡܲܠܒܸܿܫ ܐ̄ܪܵܙܵܐ ܕܒܼܐܝܼܕܵܘ̈ܗܝ ܠܲܕܼܩܵܪܹܒܼ ܠܹܗ ܀|
    block |܃ܒܐܝܼܕܵܘ̈ܗܝ ܣܝܼܡܵܐ ܣܝܼܡܲܬܼ ܚܲܝܹ̈ܐ ܕܟܲܣܝܵܐ ܒܡܲܝܵ̈ܐ|
    block |ܘܐܸܠܵܐ ܩܵܪܹ̇ܒܼ ܘܲܡܦܲܠܸܓܼ ܠܵܗ̇ ܠܵܐ ܡܸܬܼܝܲܗ̄ܒܵܐ ܀|
    block |܃ܩܠܝܼܕܼܵܐ ܕܡܸܠ̣ܬܹܗ ܡ̇ܘܫܸܛ ܦܵܬ̇ܲܚ ܬܪܲܥ ܡܵܘܗܲܒܼܬܼܵܐ|
    block |ܘܲܒܼܒܲܪܬܼ ܩܵܠܹܗ ܡܦܲܠܸܓܼ ܕܵܫܢܹ̈ܐ ܠܥܲܒܼܕܲܝ̇ ܡܲܠܟܿܐ ܀|
    block |܃ܐܲܝܟ ܕܥܲܠ ܝܲܡܵܐ ܩܵܐܹ̇ܡ ܐܵܦ ܗܘ̤ ܒܲܕܼܡܘܼܬܼ ܡܘܼܫܹܐ|
    block |ܘܲܚܠܵܦ ܚܘܼܛܪܵܐ ܡܪܝܼܡ ܒܲܪܬܼ ܩܵܠܹܗ ܥܲܠ ܫܲܬܿܝܼܩܹ̈ܐ ܀|
    block |܃ܒܡܸܠܲܬܼ ܦܘܼܡܹܗ ܡ̇ܚܹ̇ܐ ܠܡܲܝܵ̈ܐ ܐܲܝܟ ܒܲܪ ܥܲܡܪܲܡ|
    block |ܘܨܵܝ̇ܬܿܝܼܢ ܩܵܠܹܗ ܛܵܒܼ ܡ̣ܢ ܩܵܠܹܗ ܕܒܲܪ ܥܵܒܼܪ̈ܵܝܹܐ ܀|
    block |܃ܠܡܘܼܫܹܐ ܫܲܡ̣ܥܘܼܗܝ ܟܲܕܼ ܛܵܒܼ ܫܲܡ̣ܥܘܼܗܝ ܠܵܐ ܐܸܬܼܩܲܕܲܫܘ|
    block |ܠܟܼܵܗܢܵܐ ܕܥܹܕܿܬܵܐ ܡܸܫܬܲܡܝܼܢ ܠܹܗ ܘܩܵܢܹ̇ܝܢ ܘܩܵܕܼܫܵܐ ܀|
    block |܃ܡܸܦܠܲܓܼ ܒܲܠܚܘܿܕܼ ܦܲܠܓܹܿܗ ܠܝܲܡܵܐ ܝܼܣܲܪܠܵܝܵܐ|
    block |ܘܥܵܘ̣ܠܵܐ ܕܥܲܡܹܗ ܠܵܐ ܣܦܲܩ̣ ܕܲܟܿܝܼ ܒܚܹܝܠ ܬܸܕܼܡܘܼܪܬܵܐ ܀|
    block |܃ܕܟܼܵܗܢܵܐ ܪܲܒܵܐ ܗ̄ܝܼ ܘܠܲܝܬܿ ܠܵܗ̇ ܦܸܚܡܵܐ ܒܐܲܝܠܹܝܢ ܕܲܗ̤ܘܲܝ̈|
    block |ܕܝܵܗ̇ܒܵܐ ܚܲܝܠܵܐ ܕܫܘܼܒܼܩܵܢ ܥܵܘ̣ܠܵܐ ܠܠܵܐ ܪ̈ܵܓܼܘܿܫܹܐ ܀|
    block |܃ܨܹܝܕ ܗܵܘ̇ ܪܸܡܙܵܐ ܕܲܒܼܪ̣ܵܐ ܒܪܝܼܬܼܵܐ ܬܵܠܹ̇ܐ ܚܝܵܪܹܗ|
    block |ܘܡܸܢܹܗ ܝܵܠܹ̇ܦ ܕܠܲܝܟܲܢ ܢܸܒܼܪܸܐ ܒܪܝܼܬܼܵܐ ܚܕܲܬܵܐ ܀|
    block |܃ܒܗܵܘ̇ ܐܸܣܟܹܿܡܵܐ ܕܐܲܗܘܝܼ ܥܵܠܡܵܐ ܡܕܲܡܸܐ ܐܵܦ ܗܘ̤|
    block |ܘܡܲܫܡܲܥ ܩܵܠܵܐ ܐܲܝܟ ܗܵܘ̇ ܕܲܩܥ̣ܵܐ ܒܪܵܫܝܼܬܼ ܒܐܲܪܥܵܐ ܀|
    block |܃ܐܲܝܟ ܒܵܪܘܿܝܵܐ ܦܲܩܹ̇ܕܼ ܐܵܦ ܗܘ̤ ܠܡܲܝܵ̈ܐ ܫܚܝܼܡܹܐ|
    block |ܘܲܚܠܵܦ ܢܘܼܗܪܵܐ ܕܵܢܲܚ̇ ܡܸܢܗܘܿܢ ܚܹܝܠ ܚܲܝܘܼܬܼܵܐ ܀|
    block |܃ܩܵܠ ܒܵܪܘܿܝܵܐ ܒܪ̣ܵܐ ܢܲܗܝܼܪܹ̈ܐ ܡ̣ܢ ܠܵܐ ܡܸܕܼܿܡ|
    block |ܘܗܘ̤ ܡ̣ܢ ܡܸܕܸܿܡ ܒܵܪܹܐ ܡܸܕܸܿܡ ܒܚܹܝܠ ܒܵܪܘܿܝܵܐ ܀|
    block |܃ܠܵܐ ܕܝܼܠܹܗ ܗ̄ܝܼ ܒܪܝܼܬܼܵܐ ܕܒܼܵܪܹܐ ܒܥܘܼܒܵܐ ܕܡܲܝ̈ܵܐ|
    block |ܐܸܠܵܐ ܕܪܸܡܙܵܐ ܕܲܒܼܪܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ ܀|
    block |ܗܵܘ̇ ܦܘܼܩܕܵܢܵܐ ܕܐܸܡ݂ܲܪ ܘܲܗܘ̤ܵܘ ܡܠܝܼܠܹ̈ܐ ܘܚܲܪ̈ܫܹܐ܃|
  block
    block |ܗܘ̤ ܦܵܩܹ̇ܕܼ ܒܹܗ ܘܗܵܘܹ̇ܝܢ ܐ̄ܢܵܫܵܐ ܗܘܵܝܵܐ ܚܲܕܼܬܼܵܐ ܀|
    block |܃ܗܵܝ̇ ܒܲܪܬܼ ܩܵܠܵܐ ܕܲܫܡ݂ܲܥܘ ܡܲܝܵ̈ܐ ܘܐܵܘܠܸܕܼܘ ܪ̈ܲܚܫܵܐ|
    block |ܗ̤ܝ ܗܵܝ̇ ܫܵܡ̇ܥܝܼܢ ܡ̣ܢ ܦܘܼܡ ܟܵܗܢܵܐ ܘܝܵܠ̇ܕܿܝܼܢ ܐ̄ܢܵܫܵܐ ܀|
    block |܃ܪܲܒܿܘܼ ܝܲܠܕܵܐ ܕܡܲܦܪܹܝܢ ܗܵܫܵܐ ܝܲܬܿܝܼܪ ܡ̣ܢ ܗܵܘ̇|
    block |ܟܡܵܐ ܕܲܡܝܲܬܲܪ ܐ̄ܢܵܫܵܐ ܡܠܝܼܠܵܐ ܡ̣ܢ ܫܲܬܿܝܼܩܵܐ ܀|
    block |܃ܒܲܕܿܡܘܼܬܼ ܙܲܪܥܵܐ ܡܲܪܡܸܐ ܡܸܠܬܹܗ ܒܥܘܼܒܵܐ ܕܡܲܝܵ̈ܐ|
    block |ܘܒܼܵܛ̇ܢܝܼܢ ܘܝܵܠ̇ܕܿܝܼܢ ܝܲܠܕܵܐ ܚܲܕܼܬܼܵܐ ܕܠܵܐ ܒܲܥܝܵܕܵܐ ܀|
    block |܃ܩܵܠܹ̈ܐ ܕܪܘܼܚܵܐ ܡܬܲܪܓܸܿܡ ܦܘܼܡܹܗ ܥܲܡ ܫܲܬܿܝܼܩܵܐ|
    block |ܘܩܵܢܹ̇ܝܢ ܚܲܝܠܵܐ ܠܡܸܬܲܠ ܚܲܝܹ̈ܐ ܠܲܡܠܝܼܠܘܼܬܼܵܐ ܀|
    block |܃ܠܸܥܙܵܐ ܚܲܕܼܬܼܵܐ ܨܵܝ̇ܬܿܝܼܢ ܚܲܪ̈ܫܹܐ ܡ̣ܢ ܡܲܠܵܠܹ̈ܐ|
    block |܃ܐܲܝܟ ܗܵܘ̇ ܠܸܥܙܵܐ ܕܫܸܡܥܲܬ̤ ܡܲܪܝܼܡ ܡ̣ܢ ܓܲܒܼܪܝܹܠ|
    block |܃ܘܒܲܪܬܼܵܐ ܛܵܒܼܬܼܵܐ ܡܲܦܸܠ ܐܵܦ ܗܘ̤ ܒܐܸܕܼܢܲܝ̈ ܐ̄ܢܵܫܵܐ|
    block |ܐܲܝܟ ܗܵܘ̇ ܣܲܒܼܪܵܐ ܕܐܲܟܼܪܸܙ ܥܝܼܪܵܐ ܒܝܲܠܕܹܿܗ ܕܲܒܼܪܵܐ ܀|
    block |܃ܒܕܼܘܼܟܲܬܼ ܥܝܼܪܵܐ ܡܡܲܠܸܐ ܒܛܲܟܼܣܹܗ ܘܛܵܒܼ ܡ̣ܢ ܥܝܼܪܵܐ|
    block |ܕܡܲܩܢܹܐ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܩܵܠ ܦܸܬܼܓܼܵܡܵܘ̈ܗܝ ܀|
    block |܃ܒܹܝܬܼ ܐܝܼܬܼܘܼܬܼܵܐ ܠܲܒܼܢܲܝ̈ܢܵܫܵܐ ܡܡܲܨܥ ܩܵܐܹ̇ܡ|
    block |ܘܲܒܼܝܲܕܼ ܡܸܠܵܘ̈ܗܝ ܡܫܲܪܲܪ ܬܸܢܘܲܝ ܕܲܬܼܪܹܝܢ ܓܲܒܹ̈ܐ ܀|
    block |܃ܡܦܝܼܣ ܒܲܚܢܲܓܼܬܼܵܐ ܠܟܲܣܝܵܐ ܕܲܟܼܣܸܐ ܘܲܓܼܠܸܐ ܒܚܘܼܒܹܿܗ|
    block |ܘܢܵܚܹ̇ܝܬܼ ܨܹܐܕܵܘܗܝ ܚܲܝܠܵܐ ܕܡܸܢܹܗ ܘܓܼܵܡܲ݁ܪ ܡܸܠܵܘ̈ܗܝ ܀|
    block |܃ܒܫܸܡ ܐܝܼܬܼܘܼܬܼܵܐ ܫܡܵܗܹ̈ܐ ܬܠܵܬܼܵܐ ܡܩܲܕܸܿܫ ܡܲܝ̈ܵܐ|
    block |ܕܢܸܗܘܘܿܢ ܣܵܦ̇ܩܝܼܢ ܠܲܓܼܡܝܼܪܘܼܬܼܵܐ ܕܕܼܘܼܟܵܝ ܛܲܡ̈ܐܹܐ ܀|
    block |܃ܛܲܡܐܝܼܬܼ ܐ̄ܢܵܫܵܐ ܡܕܲܟܸܿܐ ܒܡܲܝ̈ܵܐ ܠܵܐ ܗ̄ܘ̣ܵܐ ܒܡܲܝ̈ܵܐ|
    block |ܐܸܠܵܐ ܒܚܲܝܠܵܐ ܕܫܸܡ ܐܝܼܬܼܘܼܬܼܵܐ ܕܡܲܓܸܿܢ ܬܲܡ̇ܢ ܀|
    block |܃ܚܹܝܠ ܐܝܼܬܼܘܼܬܼܵܐ ܫܵܪܹܐ ܒܡܲܝܵ̈ܐ ܡܸܬܼܚܲܙܝܵܢܹ̈ܐ|
    block |ܘܲܒܼܚܹܝܠ ܚܲܝܠܹܗ ܡܫܲܗܹܝܢ ܬܘܼܩܦܵܐ ܕܒܼܝܼܫܵܐ ܘܡ̇ܘܬܵܐ ܀|
    block |܃ܒܝܼܫܵܐ ܘܡ̇ܘܬܵܐ ܡܸܬܼܒܲܛܠܝܼܢ ܒܵܗ̇ ܒܡܲܥܡܘܿܕܼܝܼܬܼܵܐ|
    block |ܘܢܘܼܚܵܡ ܦܲܓܼܪܵܐ ܘܦܘܼܪܩܵܢ ܢܲܦܫܵܐ ܡܸܬܼܟܲܪܙܝܼܢ ܒܵܗ̇ ܀|
    block |܃ܐܲܝܟ ܕܲܒܼܩܲܒܼܪܵܐ ܡܸܬܼܩܲܒܼܪܝܼܢ ܒܵܗ̇ ܦܲܓܼܪܵܐ ܘܢܲܦܫܵܐ|
    block |ܘܡܵܝ̇ܬܿܝܼܢ ܘܚܵܐܹ̇ܝܢ ܒܐ̄̈ܪܵܙ ܢܘܼܚܡܵܐ ܕܗܵܘܹ̇ܐ ܒܚܲܪܬܼܵܐ ܀|
    block |܃ܛܲܟܼܣܵܐ ܕܩܲܒܼܪܵܐ ܡܡܲܠܝܵܐ ܠܐ̄ܢܵܫܵܐ ܐ̄ܪܵܙܵܢܵܐܝܼܬܼ|
    block |ܘܩܵܠ ܟܵܗܢܘܼܬܼܵܐ ܐܲܝܟ ܩܵܠ ܩܲܪܢܵܐ ܕܲܒܼܫܘܼܠܵܡܵܐ ܀|
    block |܃ܒܩܲܒܼܪܵܐ ܕܡܲܝܵ̈ܐ ܩܵܒܲ݁ܪ ܟܵܗܢܵܐ ܠܟܼܠܹܗ ܐ̄ܢܵܫܵܐ|
    block |ܘܲܡܢܲܚܸܡ ܠܹܗ ܒܚܹܝܠ ܚܲܝܘܼܬܼܵܐ ܟܲܟܼܣܸܐ ܒܡܸܠܵܘ̈ܗܝ ܀|
    block |܃ܒܲܬܼܪܵܥ ܩܲܒܼܪܵܐ ܕܡܲܥܡܘܿܕܼܝܼܬܼܵܐ ܡܙܲܝܲܢ ܩܵܐܹ̇ܡ|
    block |ܘܓܼܵܡܲ݁ܪ ܬܲܡܵܢ ܐ̄ܪܵܙܵܐ ܕܡܵܘܬܵܐ ܘܲܕܼܢܘܼܚܵܡܵܐ ܀|
    block |ܒܩܵܠܵܐ ܓܼܠܝܵܐ ܡܲܟܼܪܸܙ ܚܲܝܠܵܐ ܕܐܲܝܕܼܵܐ ܕܣܵܥܲ݁ܪ܃|
  block
    block |ܕܐܲܝܟܲܢ ܡ̇ܐܹ̇ܬܼ ܐ̄ܢܵܫܵܐ ܒܡܲܝ̈ܵܐ ܘܗܵܦܹ̄ܝܟ ܚܲܝܹ̇ܐ ܀|
    block |܃ܡܸܓܼܠܵܐ ܓܵܠܹ̇ܐ ܘܲܡܚܵܘܸܐ ܠܹܗ ܠܐܲܝܢܵܐ ܕܥܵܡܹ̇ܕܼ|
    block |ܕܲܒܼܫܸܡ ܡܲܢ̣ܘܼ ܡ̇ܐܹ̇ܬܼ ܘܚܵܝܹ̇ܐ ܩܲܠܝܼܠܵܐܝܼܬܼ ܀|
    block |܃ܫܸܡ ܐܝܼܬܼܘܼܬܼܵܐ ܡܲܕܼܟܲܪ ܘܐܵܡܲ݁ܪ ܬܠܵܬܼ ܙܲܒܼ̈ܢܵܬܼܵܐ|
    block |ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܚܕܼܵܐ ܫܲܘܝܘܼܬܼܵܐ ܀|
    block |܃ܫܡܵܗܹ̈ܐ ܬܵܢܹ̇ܐ ܩܵܠܵܐ ܓܲܠܝܵܐ ܘܐܵܡܲ݁ܪ ܗܵܟܲܢ|
    block |ܕܲܦܠܵܢ ܥܵܡܹ̇ܕ ܒܲܫܡܵܐ ܕܐܲܒܼܵܐ ܘܲܒܼܪܵܐ ܘܪܘܼܚܵܐ ܀|
    block |܃ܠܵܐ ܕܹܝܢ ܐܲܡܲ݁ܪ ܕܐ̄ܢܵܐ ܡܲܥܡܸܕܼ ܐ̄ܢܵܐ ܐܸܠܵܐ ܕܥܵܡܹ̇ܕܼ|
    block |ܕܠܵܘ ܗܘ̤ ܡܲܥܡܸܕܼ ܐܸܝܠܵܐ ܕܣܝܼܡ ܒܲܫܡܵܗܹ̈ܐ ܀|
    block |܃ܫܡܵܗܹ̈ܐ ܝܵܗ̇ܒܿܝܼܢ ܫܘܼܒܼܩܵܢ ܥܵܘ̣ܠܵܐ ܠܵܘ ܒܲܪܢܵܫܵܐ|
    block |ܘܗܸܢܘ̣ܿܢ ܙܵܪܥܝܼܢ ܚܲܝܹ̈ܐ ܚܲܕܼ̈ܬܹܐ ܒܡܵܝܘܿܬܼܘܼܬܼܵܐ ܀|
    block |܃ܒܫܸܡܗܘܿܢ ܥܵܡܹ̇ܕܼ ܐܲܝܢܵܐ ܕܥܵܡܹ̇ܕܼ ܐܲܝܟ ܕܲܒܼܩܲܒܼܪܵܐ|
    block |ܘܗܸܢܘ̣ܿܢ ܩܵܪܹܝܢ ܘܲܡܩܝܼܡܝܼܢ ܠܹܗ ܡ̣ܢ ܡܝܼܬܼܘܼܬܹܗ ܀|
    block |܃ܬܠܵܬܼ ܙܲܒܼ̈ܢܵܬܼܵܐ ܡܲܪܟܸܿܢ ܪܹܫܹܗ ܒܲܫܡܵܗܲܝ̈ܗܘܿܢ|
    block |ܕܢܹܐܠܲܦ ܛܲܟܼܣܵܐ ܕܟܲܕܼ ܐܸܢܘܿܢ ܬܠܵܬܼܵܐ ܐܸܢܘܿܢ ܀|
    block |܃ܒܐ̄ܪܵܙ ܦܵܪܘܿܩܲܢ ܗܵܘܹ̇ܐ ܥܘܼܒܵܐ ܕܡܲܥܡܘܿܕܝܼܬܼܵܐ|
    block |ܒܗܵܘ̇ ܐܸܣܟܹܿܝܡܵܐ ܕܝܵܘܡܹ̈ܐ ܬܠܵܬܼܵܐ ܕܲܒܼܓܼܵܘ ܩܲܒܼܪܵܐ ܀|
    block |܃ܬܠܵܬܼܵܐ ܝܵܘ̈ܡܝܼܢ ܗܘ̤ܵܐ ܦܵܪܘܿܩܲܢ ܒܹܝܬܼ ܥܲܢܝܼ̈ܕܹܐ|
    block |ܐܵܦ ܥܵܡ̇ܘܿܕܼܵܐ ܬܠܵܬܼ ܙܲܒܼ̈ܢܵܬܼܵܐ ܬܠܵܬܼܵܐ ܝܵܘ̈ܡܝܼܢ ܀|
    block |܃ܡܡܵܬܼ ܗ̄ܘ̣ ܡ̇ܐܹ̇ܬܼ ܒܐ̄ܪܵܙ ܗܵܘ̇ ܡ̇ܘܬܵܐ ܕܡܝܼܬܼ ܡܲܚܸܐ ܟܠ|
    block |ܘܡܸܚܵܐ ܚܵܝܹ̇ܐ ܒܐܸܣܟܹܿܝܡ ܚܲܝܹ̈ܐ ܕܠܵܐ ܫܘܼܠܵܡܵܐ ܀|
    block |܃ܚܛܝܼܬܼܵܐ ܘܡ̇ܘܬܵܐ ܫܵܠܲ݁ܚ ܫܵܕܹ̇ܐ ܒܡܲܥܡܘܿܕܝܼܬܼܵܐ|
    block |ܒܐܸܣܟܹܿܝܡ ܢܲܚ̈ܬܹܿܐ ܕܐܲܪܦܝܼ ܡ̇ܪܲܢ ܒܩܲܒܼܪܵܐ ܘܲܢܦܲܩ̣ ܀|
    block |܃ܒܲܕܼܡܘܼܬܼ ܥܘܸܠܵܐ ܡ̣ܢ ܓܵܘ ܟܲܪܣܵܐ ܡܕܼܝܼܩ ܡ̣ܢ ܡܲܝܵ̈ܐ|
    block |ܘܲܚܠܵܦ ܢܲܚ̈ܬܹܿܐ ܡܩܲܒܸܿܠ ܗܵܟܢܵܐ ܘܲܡܥܲܦܸܩ ܠܹܗ ܀|
    block |܃ܠܥܘܸܠܵܐ ܕܵܡܹ̇ܐ ܟܲܕܼ ܡܸܬܼܥܲܠܸܐ ܡ̣ܢ ܓܵܘ ܡܲܝ̈ܵܐ|
    block |ܘܐܲܝܟ ܕܲܠܥܘܸܠܵܐ ܡܥܲܦܸܩ ܟܠܢܵܫ ܠܹܗ ܀|
    block |܃ܓܠܵܦ ܥܲܙܪܘܼܪܹ̈ܐ ܡܲܪܡܹܝܢ ܢܲܚ̈ܬܹܿܐ ܥܲܠ ܗܲܕܵܡܵܘ̈ܗܝ|
    block |ܘܲܡܨܲܒܿܬܼܝܼܢ ܠܹܗ ܐܲܝܟ ܕܲܠܚܲܬܼܢܵܐ ܒܝܘܿܡ ܡܸܫܬܿܘܼܬܼܵܐ ܀|
    block |܃ܙܢܲܝ̈ ܡܸܫܬܿܘܼܬܼܵܐ ܡܡܲܠܸܐ ܐܵܦ ܗܘ̤ ܒܡܲܥܡܘܿܕܼܝܼܬܼܵܐ|
    block |ܘܲܒܼܬܲܨܒܿܝܼܬܹܗ ܨܵܐܲܪ ܫܘܼܒܼܚܵܐ ܕܲܡܛܲܝܲܒܼ ܠܹܗ ܀|
    block |܃ܒܦܲܐܝܘܼܬܼ ܢܲܚܬܵܘ̈ܗܝ ܥܲܠ ܦܲܐܝܘܼܬܼܵܐ ܕܲܠܗܲܠ ܡܲܟܼܪܸܙ|
    block |ܗܵܪܟܵܐ ܐ̄ܪܵܙܵܐ ܘܬܲܡܵܢ ܩܘܼܫܬܵܐ ܕܠܵܐ ܡܸܬܿܕܼܿܓܲܠ ܀|
  block
    block |܃ܠܡܲܠܟܿܘܼܬܼ ܪܵܘܡ̇ܐ ܕܠܵܐ ܡܸܫܬܲܪܝܵܐ ܡܙܲܡܲܢ ܘܲܩܪܸܐ|
    block |ܘܲܕܫܲܪܝܼܪܵܐ ܡܩܲܕܸܿܡ ܨܵܐܲܪ ܐ̄ܪܵܙ ܒܘܼܕܵܩܵܗ̇ ܀|
    block |܃ܒܐ̄ܪܵܙ ܗܵܘ̇ ܫܘܼܒܼܚܵܐ ܕܠܵܐ ܡܸܬܼܚܲܒܲܠ ܠܵܒܹ̇ܫ ܢܲܚ̈ܬܹܿܐ|
    block |ܕܢܸܗܘܸܐ ܡܕܲܡܸܐ ܐ̄ܪܵܙܵܢܵܐܝܼܬܼ ܒܲܥܬܼܝܼ̈ܕܼܵܬܼܵܐ ܀|
    block |܃ܒܐ̄ܪܵܙܵܐ ܡ̇ܐܹ̇ܬܼ ܐܵܦ ܡܸܬܼܢܲܚܲܡ ܐܵܦ ܡܸܨܛܲܒܲܬܼ|
    block |ܘܐ̄ܪܵܙܵܢܵܐܝܼܬܼ ܡܕܲܡܸܐ ܒܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܐ̄ܪܵܙܵܐ ܗ̄ܘ̣ ܝܲܠܕܹܿܗ ܕܗܵܘ̇ ܡ̇ܘܠܵܕܵܐ ܕܗܵܘܹ̇ܐ ܒܚܲܪܬܵܐ|
    block |ܘܕܘܼܒܵܪ ܚܲܝܵܘ̈ܗܝ ܕܗܵܘ̇ ܗܘܼܦܵܟܼܵܐ ܕܡܲܠܟܿܘܼܬܼ ܪܵܘܡ̇ܐ ܀|
    block |܃ܒܐܘܼܪܚܵܐ ܕܚܲܝܹ̈ܐ ܪ̈ܘܼܚܵܢܝܹܐ ܡܫܲܪܸܐ ܕܢܸܪܕܸܿܐ|
    block |ܘܐܲܝܟ ܪ̈ܘܼܚܵܢܹܐ ܚܵܝܹ̇ܐ ܒܐܘܼܟܼܠܵܐ ܪܘܼܚܵܢܵܝܵܐ ܀|
    block |܃ܪܘܼܚܵܢܵܐܝܼܬܼ ܗܵܘܹ̇ܐ ܝܲܠܕܹܿܗ ܐ̄ܪܵܙܵܢܵܝܵܐ|
    block |ܘܠܲܦܘܼܬܼ ܝܲܠܕܹܿܗ ܐܵܦ ܬܘܼܪܣܵܝܵܐ ܕܲܡܛܲܝܲܒܼ ܠܹܗ ܀|
    block |܃ܚܲܕܬܼܵܐ ܗ̄ܘ̣ ܝܲܠܕܹܿܗ ܘܢܘܼܟܼܪܵܝ ܣܲܓܿܝܼ ܠܐܲܪ̈ܥܵܢܵܝܹܐ|
    block |ܘܠܲܝܬܿ ܡܲܬܼܩܵܠܵܐ ܠܪܲܒܿܘܼܬܼ ܐܘܼܟܼܠܵܐ ܕܡܸܬܿܬܲܪܣܸܐ ܒܹܗ ܀|
    block |܃ܒܲܕܼܡܘܼܬܼ ܚܲܠܒܼܵܐ ܝܵܢܹ̇ܩ ܐ̄̈ܪ̈ܵܙܹܐ ܐܲܠܵܗܵܝܹ̈ܐ|
    block |ܘܲܡܕܲܪܓܼܝܼܢ ܠܹܗ ܐܲܝܟ ܝܲܠܘܼܕܵܐ ܠܘܵܬܼ ܕܲܥܬܼܝܼ̈ܕܼܵܢ ܀|
    block |܃ܐܸܡ̇ܐ ܕܪܘܼܚܵܐ ܡܛܲܝܼܒܼܵܐ ܠܚܲܝܵܘ̈ܗܝ ܚܲܠܒܼܵܐ ܕܪܘܼܚܵܐ|
    block |ܘܲܚܠܵܦ ܬܕܲܝܵ̈ܐ ܣܵܝ̇ܡܵܐ ܒܦܘܼܡܹܗ ܦܲܓܼܪܵܐ ܘܲܕܡ̇ܐ ܀|
    block |܃ܒܦܲܓܼܪܵܐ ܘܲܕܡ̇ܐ ܡܲܚܝܵܐ ܥܹܕܿܬܵܐ ܠܲܒܼܢܲܝ̈ ܟܲܪܣܵܗ̇|
    block |ܘܲܡܥܲܗܕܼܵܐ ܠܗܘܿܢ ܚܘܼܒܵܐ ܪܲܒܵܐ ܕܲܡܟܼܝܼܪܘܼܬܼܵܗ̇ ܀|
    block |܃ܡܟܼܝܼܪܵܗ̇ ܝܲܗ̣̄ܒܼ ܠܵܗ̇ ܦܲܓܼܪܹܗ ܘܲܕܼܡܹܗ ܪܲܗܒܼܘܿܢ ܚܲܝܹ̈ܐ|
    block |ܕܬܸܩܢܸܐ ܚܲܝܠܵܐ ܠܡܸܬܲܠ ܚܲܝܹ̈ܐ ܡ̣ܢ ܚܲܝܘܼܬܼܵܗ̇ ܀|
    block |܃ܗܘ̤ ܒܲܕܸܿܩ ܠܵܗ̇ ܕܒܼܐܘܼܟܼܠܵܐ ܕܦܲܓܼܪܹܗ ܡܲܚܸܐ ܠܝܲܠܕܲܝ̈ܗ̇|
    block |ܒܝܲܕܼ ܦܸܵܠ̈ܐܵܬܼܵܐ ܕܩܲܕܼܿܡ ܪܲܟܹܒܼ ܐ̈ܪܵܙܵܢܵܐܝܼܬܼ ܀|
    block |܃ܬܵܘܪܵܐ ܕܦܸܛܡܵܐ ܟܲܢܹܝܗ ܠܕܼܒܼܚܵܐ ܕܦܲܓܼܪܵܢܘܼܬܹܗ|
    block |ܘܩܲܕܸܿܡ ܕܲܒܼܚܹܗ ܒܝܲܕܼ ܦܘܼܢܵܝܵܐ ܕܚܲܕܼ ܡ̣ܢ ܝܲܠܕܹܿܝ̈ܗ̇ ܀|
    block |܃ܒܝܲܠܕܹܿܝܹ̈ܗ̇ ܫܸܠܡܲܬ̤ ܗܵܝ̇ ܕܲܟܼܝܼܒܼܵܐ ܒܫܲܪܒܹܿܗ ܕܛܵܥ̇ܝܵܐ|
    block |ܕܲܢܦܲܩ̣ ܚܘܼܒܹܿܗ ܘܩܲܒܸܿܠ ܐܸܢܘܿܢ ܒܡܲܥܡܘܿܕܝܼܬܼܵܐ ܀|
    block |܃ܒܚܘܼܒܵܐ ܘܪ̈ܲܚܡܹܐ ܢܦܲܩ̣ ܠܘܼܩܒܲܠܗܘܿܢ ܘܩܲܒܸܿܠ ܐܸܢܘܿܢ|
    block |ܘܥܲܦܸܩ ܐܸܢܘܿܢ ܐܲܝܟ ܕܲܠܡܝܼܬܹ̈ܐ ܕܲܦܢ̣ܵܘ ܘܲܚ̣ܝܵܘ ܀|
    block |܃ܚܹܝܠ ܦܸܠ̈ܐܵܬܹܗ ܦܲܫܸܩ ܘܲܓܼܠܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܘܚܲܕܿܝܼ ܐܸܢܘܿܢ ܒܐܘܼܟܼܠܵܐ ܘܫܸܩܝܵܐ ܪܘܼܚܵܢܵܝܵܐ ܀|
  block
    block |܃ܝܲܗ̣̄ܒܼ ܪܲܗܒܼܘܿܢܵܐ ܥܙܲܩܬܼܵܐ ܕܐܸܡ݂ܲܪ ܚܲܝܠܵ ܕܪܘܼܚܵܐ|
    block |ܘܐܲܠܒܸܿܫ ܐܸܢܘܿܢ ܐܸܣܛܲܠ ܫܘܼܒܼܚܵܐ ܕܡܲܥܡܘܿܕܼܝܼܬܼܵܐ ܀|
    block |܃ܕܒܲܚ̣ ܠܲܩܢܘܿܡܹܗ ܕܲܡܦܲܛܲܩ ܗ̄ܘ̣ܵܐ ܪܘܚܵܢܵܐܝܼܬܼ|
    block |ܘܐܵܘܟܸܿܠ ܐܸܢܘܿܢ ܐܘܼܟܼܠܵܐ ܕܲܟܼܣܹܝܢ ܚܲܝܹ̈ܐ ܒܐܘܼܟܠܹܗ ܀|
    block |܃ܐܲܣܐܸܢ ܐܸܢܘܿܢ ܪܲܗܛܵܐ ܛܵܒܼܵܐ ܕܕܸܘܼܒܵܪ ܚܲܝܹ̈ܐ|
    block |ܕܠܵܐ ܢܸܬܿܬܲܩܠܘܼܢ ܒܲܫܒܼܝܼܠ ܙܹܐܦܵܐ ܕܡ̇ܝܘܿܬܼܘܼܬܼܵܐ ܀|
    block |܃ܙܲܡܸܢ ܘܲܩ̣ܪܵܐ ܠܲܫܡܲܝܵܢܹ̈ܐ ܒܝܘܿܡ ܚܘܼܕܵܬܼܗܘܿܢ|
    block |ܘܐܲܦܨܲܚ ܐܸܢܘܿܢ ܕܲܟܼܡܝܼܪܝܼܢ ܗ̄ܘ̣ܵܐ ܥܲܠ ܚܵܘܒܲܝ̈ܗܘܿܢ ܀|
    block |܃ܟܲܪܣܵܐ ܕܡܲܝܵ̈ܐ ܝܸܠܕܲܬ̤ ܐܸܢܘܿܢ ܪܘܼܚܵܢܵܐܝܼܬܼ|
    block |ܘܚܹܝܠ ܛܲܝܒܿܘܼܬܹܗ ܫܲܡܠܝܼ ܘܲܓܼܡܲܪ ܣܘܼܢܩܵܢܲܝ̈ܗܘܿܢ ܀|
    block |܃ܥܝܼܪܹ̈ܐ ܘܐ̄ܢܵܫܵܐ ܚܕܝܼܘ ܐܵܦ ܚܵ̇ܕܹܝܢ ܒܲܬܼܝܵܒܼܘܼܬܼܗܘܿܢ|
    block |ܕܲܢܩܸܦܘ ܡܸܠܹ̈ܐ ܕܲܒܼܦܵܠ̈ܐܵܬܼܵܐ ܠܘܵܬܼ ܣܘܼܥܪ݁ܵܢܹܐ ܀|
    block |܃ܫܡܲܝܵܐ ܘܐܲܪܥܵܐ ܦܨܝܼܚܝܼܢ ܕܲܦܢ̣ܵܘ ܠܵܘܬܼ ܐܲܒܼܗܘܿܢ|
    block |ܘܐܸܚܲܕܼܘ ܢܘܼܡܹܐ ܕܡܲܪ̈ܵܗܵܛܲܝܗܘܿܢ ܕܲܒܼܙܝܼܙܝܼܢ ܗ̄ܘ̣ܵܐ ܀|
    block |܃ܫܹܐܕܹ̈ܐ ܒܲܙܘܼܗ̇ ܠܝܵܪܬܿܘܼܬܼ ܐ̄ܢܵܫܵܐ ܥܵܘ̇ܠܵܐܝܼܬܼ|
    block |ܘܩܵܡ̣ ܚܲܕܼ ܐ̄ܢܵܫܵܐ ܘܐܸܡ݂ܲܪ ܕܝܼܢܵܐ ܘܦܲܪܣܝܼ ܐܸܢܘܿܢ ܀|
    block |܃ܕܝܼܢܵܐ ܟܹܐܢܵܐ ܐܸܡ݂ܲܪ ܥܲܡܗܘܿܢ ܕܢܲܟܿܘܼܠܬܼܵܢܹ̈ܐ|
    block |ܘܐܲܥܕܿܝܼ ܡܸܢܗܘܿܢ ܒܸܙܬܼܵܐ ܕܚܲܛ݂ܲܦ ܡ̣ܢ ܒܹܝܬܼ ܐܲܒܼܘܼܗܝ ܀|
    block |܃ܒܐܵܕܼܵܡ ܐܲܛܥܝܼ ܛܵܥ̇ܝܵܐ ܕܙܵܪܲܥ ܛܘܼܥܝܲܝ ܒܵܥܠܡܵܐ|
    block |ܘܛܲܢ ܒܲܪ ܐܵܕܼܵܡ ܘܲܬܼܒܲܥ ܨܲܥܪܵܐ ܕܟܼܠܹܗ ܓܸܢܣܹܗ ܀|
    block |܃ܛܢܵܢܵܐ ܪܲܒܵܐ ܠܒܸܫ̣ ܚܲܡܝܼܡܵܐ ܚܠܵܦ ܐܲܒܼܵܗܘ̈ܗܝ|
    block |ܘܩܲܒܸܿܠ ܕܢܡܘܼܬܼ ܘܠܵܐ ܕܢܸܬܼܟܲܢܘܿܢ ܥܲܒܼ̈ܕܹܿܐ ܕܒܼܝܼܫܹ̈ܐ ܀|
    block |܃ܐܲܝܟ ܐܲܬܼܠܹܝܛܵܐ ܢܚܸܬܼ ܠܐܵܓܼܘܿܢܵܐ ܕܲܚܠܵܦ ܥܲܡܹܗ|
    block |ܘܐܸܚܲܕܼ ܕܲܪܵܐ ܥܲܡ ܣܵܛܵܢܵܐ ܘܚ݂ܲܣܢܹܗ ܘܲܙܟܼܵܝ̣ܗܝ ܀|
    block |܃ܒܪܹܫ ܓܵܓܼܘܼܠܬܵܐ ܐܲܩܪܸܒܼ ܥܲܡܹܗ ܕܩܵܛܹ̇ܠ ܐ̄ܢܵܫܵܐ|
    block |ܘܥܲܒܼܕܹܿܗ ܓܘܼܚܟܵܐ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀|
    block |܃ܒܢܲܝܙܟܼܵܐ ܕܩܲܝܣܵܐ ܣܲܚܦܹܗ ܘܫܲܕܼܵܝܗܝ ܡ̣ܢ ܬܘܼܟܼܠܵܢܹܗ|
    block |ܒܗܵܘ̇ ܡܼܢ ܕܣܵܒܲ̇ܪ ܕܥܵܐܹ̇ܠ ܡ̇ܘܬܵܐ ܒܠ݂ܲܥ ܘܐܸܬܼܒܲܣܒܲܣ ܀|
    block |܃ܒܡܵܘܬܼܵܐ ܕܐ̄ܢܵܫܵܐ ܡܸܫܬܲܒܼܗܲܪ ܗ̄ܘ̣ܵܐ ܚܬܼܝܼܪ ܪܸܥܝܵܢܵܐ|
    block |ܘܲܒܼܝܲܕܼ ܡ̇ܘܬܵܐ ܕܚܲܕܼ ܒܲܪܢܵܫܵܐ ܒܛܸܠ ܫܘܼܒܼܗܵܪܹܗ ܀|
    block |܃ܚܲܕܼ ܒܲܪܢܵܫܵܐ ܡ̣ܝܼܬܼ ܒܲܙܩܝܼܦܵܐ ܚܠܵܦ ܡ̇ܝܘܿܬܹ̈ܐ|
    block |ܘܐܲܠܸܦ ܐܸܢܘܿܢ ܕܢܸܪܕܿܘܿܢ ܒܐܘܼܪܚܵܐ ܕܡ̇ܘܬܹܿܗ ܘܚܲܝܵܘ̈ܗܝ ܀|
    block |܃ܡ̇ܘܬܹܿܗ ܘܚܲܝܵܘ̈ܗܝ ܨܵܝ̇ܪܝܼܢ ܐ̄ܢܵܫܵܐ ܒܡܲܥܡܘܿܕܼܝܼܬܼܵܐ|
    block |ܘܡ̇ܐ ܕܡܝܼܬܼܘ ܥܲܡܹܗ ܩܵܡ̣ܘ ܘܐܸܬܼܢܲܚܲܡܘ ܐ̄ܪܵܙܵܢܵܐܝܼܬܼ ܀|
    block |ܒܐܘܼܪܚܵܐ ܚܕܲܬܵܐ ܕܚܵܝܑܬܼ ܡܝܼܐܬܹ̈ܐ ܪܵܕܹܝܢ ܥܲܡܹܗ܃|
  block
    block |ܘܲܒܼܕܼܘܼܒܵܪܹ̈ܐ ܕܲܫܡܲܝܵܢܹ̈ܐ ܡܕܲܡܹܝܢ ܒܐܲܪܥܵܐ ܀|
    block |܃ܒܐܘܼܟܼܠܵܐ ܕܦܲܓܼܪܹܗ ܛܵܪܕܿܝܼܢ ܡܵܘܬܵܐ ܡ̣ܢ ܦܲܓܼܪ̈ܲܝܗܘܿܢ|
    block |ܘܒܲܕܡܹܗ ܚܲܝܵܐ ܡܲܫܩܝܼܢ ܚܲܝܹ̈ܐ ܠܪܸ̈ܥܝܵܢܲܝܗܘܿܢ ܀|
    block |܃ܠܦܲܓܼܪܵܐ ܘܢܲܦܫܵܐ ܡܬܲܪܣܹܝܢ ܒܐܘܼܟܼܠܵܐ ܕܦܲܓܼܪܹܗ ܘܲܕܼܡܹܗ|
    block |ܘܲܠܣܵܛܵܢܵܐ ܘܡ̇ܘܬܵܐ ܙܵܟܹ̇ܝܢ ܒܚܹܝܠ ܡ̇ܘܗܲܒܼܬܹܗ ܀|
    block |܃ܒܚܹܝܠ ܡܵܘܗܲܒܼܬܹܗ ܣܚ̣ܵܘ ܘܐܸܬܼܩܲܕܲܫܘ ܡ̣ܢ ܚܵܘܒܲܝ̈ܗܘܿܢ|
    block |ܘܲܩ̣ܢܵܘ ܚܲܝܠܵܐ ܠܡܸܬܼܟܲܬܵܫܘܼ ܠܘܼܩܒܲܠ ܚܲܫܹ̈ܐ ܀|
    block |܃ܚܲܝܠܵܐ ܟܲܣܝܵܐ ܠܒܸܫ̣ܘ ܡ̣ܢ ܡܲܝ̈ܵܐ ܠܒܼܝܼܫܲܝ̈ ܚܲܫܹ̈ܐ|
    block |ܘܫܲܪܝܼܘ ܡܲܩܠܹܝܢ ܠܲܡܕܼܵܫ ܚܲܝܠܹܗ ܕܲܒܼܥܸܠܕܲܪܵܐ ܀|
    block |܃ܐܲܝܟ ܐܲܬܼܠܹܝܛܹ̈ܐ ܣܠܸܩ̣ܘ ܡ̣ܢ ܘܲܙܢܵܐ ܕܡܲܥܡܘܿܕܼܝܼܬܼܵܐ|
    block |ܘܩܲܒܸܿܠܘ ܐܸܢܘܿܢ ܥܝܼܪܹ݁ܐ ܘܐ̄ܢܵܫܵܐ ܚܘܼܒܵܢܵܐܝܼܬܼ ܀|
    block |܃ܩܵܠ ܙܵܟܼܘܼܬܼܗܘܿܢ ܩ̣ܥܵܘ ܐܲܪ̈ܥܵܢܹܐ ܘܲܫܡܲܝܵܢܹ̈ܐ|
    block |ܘܫܲܡ݂ܲܥܘ ܫܹܐܕܹ̈ܐ ܘܙܵܥ̣ܘ ܘܐܸܬܼܒܲܠܗܝܼܘ ܒܩܵܠܵܐ ܚܲܕܼܬܼܵܐ ܀|
    block |܃ܟܠܝܼܠܹ̈ܐ ܓܕܲܠܘ ܠܗܘܿܢ ܪܵܘܡ̇ܐ ܘܥܘܼܡܩܵܐ ܒܐܝܼܕܼܵܐ ܕܐ̄ܢܵܫܵܐ|
    block |ܕܲܚܙ̣ܵܘ ܕܲܙܟܼܵܘ ܩܪܵܒܼܵܐ ܪܲܒܵܐ ܥܲܡ ܚܲܣܝܼܢܵܐ ܀|
    block |܃ܕܵܫܢܹ̈ܐ ܕܪܵܡܝܼܢ ܡ̣ܢ ܥܲܡܠܲܝ̈ܗܘܿܢ ܢܣ݂ܲܒܼܘ ܡ̣ܢ ܡܲܠܟܵܐ|
    block |ܘܲܫܒܼܝܼܚܵܐܝܼܬܼ ܝܲܩܲܪ ܐܸܢܘܿܢ ܠܥܸܠ ܡ̣ܢ ܚܲܝܠܵܐ ܀|
    block |܃ܒܓܼܵܘ ܦܵܠܵܛܝܼܢ ܕܲܣܬܼܝܼܪ̈ܵܬܹܗ ܐܲܣܡܸܟ ܐܸܢܘܿܢ|
    block |ܘܦܬܿܘܿܪ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܣܵܡ̣ ܩܘܼܕܼܡܲܝܗܘܿܢ ܀|
    block |܃ܓܢܘܿܢܵܐ ܦܲܐܝܵܐ ܬܲܩܸܢ ܒܐܲܪܥܵܐ ܒܐ̄ܙܵܪ ܗܵܘ̇ ܕܲܠܥܸܠ|
    block |ܕܢܸܬܼܒܿܣܡܘܼܢ ܒܹܗ ܐ̄ܪܵܙܵܢܵܐܝܼܬܼ ܥܲܕܼ ܫܘܼܠܵܡܵܐ ܀|
    block |܃ܩܘܼܕܼܫܵܐ ܒܢ̣ܵܐ ܠܹܗ ܕܲܢܩܲܕܿܫܝܼܢ ܒܹܗ ܠܲܫܡܵܐ ܕܩܘܼܕܼܫܹܗ|
    block |ܥܲܕܼ ܡܸܬܼܥܵܠܹܝܢ ܠܲܩܕܼܘܿܫ ܕܲܟܣܸܐ ܒܪܵܘܡܵܐ ܀|
    block |܃ܟܵܗܢܹ̈ܐ ܓܒܼ݂ܵܐ ܠܹܗ ܕܲܢܫܲܡܫܘܼܢ ܒܹܗ ܩܲܕܿܝܼܫܵܐܝܼܬܼ|
    block |ܘܲܚܠܵܦ ܕܸܒܼܚܹ̈ܐ ܢܩܲܪܒܼܘܼܢ ܕܸܒܼܚܵܐ ܕܐ̄ܪܵܙܵܐ ܕܲܒܼܪܹܗ ܀|
    block |܃ܐ̄ܪܵܙܵܐ ܕܲܒܼܪܹܗ ܡܩܲܪܒܼܝܼܢ ܟܠܢܵܫ ܩܕܼܵܡ ܨܸܒܼܝܵܢܹܗ|
    block |ܘܲܡܚܲܣܹܝܢ ܒܹܗ ܥܵܘ̣ܠܵܐ ܕܐ̄ܢܵܫܵܐ ܕܩܵܪܹ̇ܝܢ ܒܲܫܡܹܗ ܀|
    block |܃ܟܸܣܦܵܐ ܕܡܸܠܬܹܗ ܣܵܡ̣ ܒܐܝܼܕܲܝ̈ܗܘܿܢ ܒܝܲܕܼ ܥܸܠ̈ܠܵܬܼܵܐ|
    block |ܕܢܸܬܿܬܲܓܲܪܘܼܢ ܒܹܗ ܩܸܢܝܵܢ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܐܲܝܟ ܕܲܒܼܟܼܘܼܪܵܐ ܢܵܣ̇ܟܿܝܼܢ ܐ̄ܢܵܫܵܐ ܠܲܒܼܢܲܝ̈ܢܵܫܵܐ|
    block |ܘܡ̇ܪܩܝܼܢ ܡܸܢܗܘܿܢ ܫܘܼܚܬܵܐ ܣܢܝܼܬܼܵܐ ܕܥܵܘ̣ܠܵܐ ܣܲܢܝܵܐ ܀|
    block |܃ܓܵܘܢܵܐ ܦܲܐܝܵܐ ܩܵܢܹ̇ܝܢ ܡ̣ܢ ܫܹܠܝ ܡ̣ܢ ܓܵܘ ܡܲܝܵ̈ܐ|
    block |ܘܛܵܒܼ ܡ̣ܢ ܫܸܡܫܵܐ ܕܵܠܹ̇ܩ ܢܘܼܗܪܵܐ ܕܪ̈ܥܝܵܢܲܝܗܘܿܢ ܀|
    block |܃ܨܡܚܹ̈ܐ ܕܢܘܼܗܪܵܐ ܗܵܘܹܝܢ ܒܐܲܪܥܵܐ ܒܢܘܼܗܪܵܐ ܕܲܒܼܗܘܿܢ|
    block |ܘܢܵܗܲܪ ܥܵܠܡܵܐ ܒܕܸܠܩܹ̈ܐ ܦܐܲܝ̈ܵܐ ܕܕܘܼܒܵܪ̈ܲܝܗܘܿܢ ܀|
  block
    block |܃ܪܘܼܚܵܐ ܝܵܢܩ̇ܝܼܢ ܒܵܬܲܪ ܝܲܠܕܵܐ ܕܡܲܥܡܘܿܕܼܝܼܬܼܵܐ|
    block |ܘܲܠܦܘܼܬܼ ܝܲܠܕܵܐ ܐܵܦ ܬܘܼܪܣܵܝܵܐ ܕܪܵܡ ܘܲܡܥܲܠܲܝ ܀|
    block |܃ܐܲܝܟ ܦܲܪ̈ܘܼܓܹܐ ܡܪܝܼܡܝܼܢ ܓܸܦܹ̈ܐ ܕܕܘܼܒܵܪ̈ܲܝܗܘܿܢ|
    block |ܘܥܵܐ̇ܠܝܼܢ ܢܵܚ̇ܝܼܢ ܒܩܸܢܵܐ ܦܐܝܼܬܼܵܐ ܕܥܹܕܲܬܼ ܩܘܼܕܫܵܐ ܀|
    block |܃ܒܲܕܼܡܘܼܬܼ ܢܸܫܪܵܐ ܡܪܲܚܸܦ ܟܵܗܢܵܐ ܥܲܠ ܐܲܦܲܝ̈ܗܘܿܢ|
    block |ܘܡܲܬܼܩܸܢ ܐܘܼܟܼܠܵܐ ܕܲܓܼܡܝܼܪܘܼܬܼܵܐ ܕܢܸܬܿܬܲܪܣܘܿܢ ܒܹܗ ܀|
    block |܃ܕܸܒܼܚܵܐ ܚܲܝܵܐ ܡܛܲܝܸܒܼ ܣܵܐܹ̇ܡ ܩܕܼܵܡ ܥܲܝܢܲܝ̈ܗܘܿܢ|
    block |ܘܲܡܙܲܡܸܢ ܠܗܘܿܢ ܠܡܸܬܼܒܲܩܵܝܘܼ ܒܪܸܚܡܹܬܼ ܢܲܦܫܵܐ ܀|
    block |܃ܐ̄ܪܵܙܵܐ ܕܚܝܼܠܵܐ ܡܫܲܪܸܐ ܕܲܢܨܘܼܪ ܪܘܼܚܵܢܵܐܝܼܬܼ|
    block |ܘܐܲܝܟ ܣܲܡܡܵܢܹ̈ܐ ܡܡܲܕܲܟ ܡܸܠܹ̈ܐ ܩܕܼܵܡ ܚܲܙܝܹ̈ܐ ܀|
    block |܃ܒܩܲܢܝܵܐ ܕܡܸܠܬܹܗ ܨܵܐܲܪ ܨܲܠܡܵܐ ܕܡܲܠܟܵܐ ܙܩܝܼܦܵܐ|
    block |ܘܐܲܝܟ ܕܲܒܼܨܸܒܼܥܵܐ ܡܚܵܘܸܐ ܚܲܫܹܗ ܐܵܦ ܪܘܼܡܪܵܡܹܗ ܀|
    block |܃ܡܵܘܬܵܐ ܘܚܲܝܹ̈ܐ ܡܲܟܼܪܸܙ ܩܵܠܹܗ ܒܐܸܕܼܢܲܝ̈ ܥܲܡܵܐ|
    block |ܘܫܘܼܒܼܩܵܢ ܥܵܘ̣ܠܵܐ ܡܦܲܠܸܓܼ ܝܵܗܹ̇ܒܼ ܒܠܲܚܡܵܐ ܘܚܲܡܪܵܐ ܀|
    block |܃ܐ̄ܪܵܙ ܡܝܼܬܼܘܼܬܼܵܐ ܡܚܵܘܸܐ ܠܘܼܩܕܼܵܡ ܠܡܵܝܘܿܬܼܘܼܬܼܵܐ|
    block |ܘܐܲܟܸܿܢ ܓܵܠܹ̇ܐ ܚܹܝܠ ܚܲܝܘܼܬܼܵܐ ܕܲܟܼܣܸܐ ܒܡܸܠܵܘ̈ܗܝ ܀|
    block |܃ܐܲܝܟ ܕܲܠܡܝܼܬܼܵܐ ܡܫܵܘܸܐ ܥܲܪܣܵܐ ܒܡܵܐܢܹ̈ܐ ܕܩܘܼܕܼܫܵܐ|
    block |ܘܡܲܣܸܩ ܣܵܐܹ̇ܡ ܠܲܚܡܵܐ ܘܚܲܡܪܵܐ ܐܲܝܟ ܥܲܢܝܼܕܼܵܐ ܀|
    block |܃ܝܘܼܡ ܥܘܼܢܕܵܢܵܐ ܕܡܲܠܟܿܐ ܥܵܒܹ̇ܕܼ ܐ̄ܪܵܙܵܢܵܐܝܼܬܼ|
    block |ܘܲܡܩܝܼܡ ܦܵܠܚܹ̈ܐ ܒܲܘܗܝܼܪܘܼܬܼܵܐ ܠܦܘܼܬܼ ܬܲܚܘܝܼܬܼܵܐ ܀|
    block |܃ܬܪܹܝܢ ܫܲܡܵܫܹ̈ܐ ܡܩܝܼܡ ܐܲܝܟ ܛܲܟܼܣܵܐ ܡܸܟܵܐ ܘܡܸܟܵܐ|
    block |ܕܢܼܗܘܘܿܢ ܢܵܛ̇ܪܝܼܢ ܐ̄ܪܵܙܵܐ ܕܲܡܠܸܟ ܡܲܠ̈ܟܹܿܐ ܀|
    block |܃ܩܸܢܛܵܐ ܘܚܘܼܒܵܐ ܪܡܸܐ ܥܲܠ ܙܵܘܥܹ̈ܐ ܕܪܸ̈ܥܝܵܢܲܝܗܘܿܢ|
    block |ܟܲܕܼ ܡܸܬܼܒܲܩܹܝܢ ܒܠܲܚܡܵܐ ܘܚܲܡܪܵܐ ܐܲܝܟ ܕܲܒܼܡܲܠܟܵܐ ܀|
    block |܃ܐ̄ܣܟܹܿܝܡܵܐ ܙܲܗܝܵܐ ܥܛܝܼܦܝܼܢ ܡ̣ܢ ܠܓܼܵܘ ܥܲܠ ܐܲܦܲܝ̈ܗܘܿܢ|
    block |ܘܲܒܼܢܲܚܬܲܝ̈ܗܘܿܢ ܡܚܵܘܹܝܢ ܫܘܼܦܪܵܐ ܕܪ̈ܥܝܵܢܲܝܗܘܿܢ ܀|
    block |܃ܒܐܘܼܪܵܪ̈ܲܝܗܘܿܢ ܨܵܝ̇ܪܝܼܢ ܐܵܬ̤ܐ ܕܲܡܫܲܝܢܹ̈ܐ|
    block |ܕܲܥܛܝܼܦܝܼܢ ܗ̄ܘ̣ܵܐ ܢܲܚ̈ܬܹܿܐ ܦܐܲܝ̈ܵܐ ܒܗܲܝܟܲܠ ܩܲܒܼܪܵܐ ܀|
    block |܃ܬܪܹܝܢ ܡܲܠܲܐܟܹ̈ܐ ܚܙ̣ܵܘ ܬܲܠܡܝܼܪܹ̈ܐ ܒܩܲܒܼܪܹܗ ܕܡ̇ܪܲܢ|
    block |ܕܲܡܙܲܚܝܼܢ ܗ̄ܘ̣ܵܐ ܕܘܼܟܲܬܼ ܦܲܓܼܪܹܗ ܐܲܝܟ ܕܠܦܲܓܼܪܹܗ ܀|
    block |܃ܘܐܸܢ ܪ̈ܘܼܚܵܢܹܐ ܒܕܼܚܠܵܐ ܝܲܩܲܪܘ ܠܕܼܘܼܟܲܬܼ ܦܲܓܼܪܹܗ|
    block |ܟܡܵܐ ܦܲܓܼܪ̈ܢܹܐ ܢܝܲܩܪܘܼܢ ܐ̄ܪܵܙܵܐ ܕܝܲܩܲܪ ܐܸܢܘܿܢ ܀|
    block |܃ܒܗܵܘ̇ ܐܸܣܟܹܿܡܵܐ ܕܲܬܼܪܹܝܢ ܥܝܼܪܹ̈ܐ ܬܪܹܝܢ ܫܲܡܵܫܹ̈ܐ|
    block |ܩܵܝ̇ܡܝܼܢ ܗܵܫܵܐ ܠܲܡܪܲܚܵܦܘܼ ܠܥܸܠ ܡ̣ܢ ܐ̄ܪ̈ܵܙܹܐ ܀|
  block
    block |܃ܟܵܗܢܵܐ ܡܡܲܠܸܐ ܕܘܼܟܲܬܼ ܦܘܼܡܵܐ ܚܠܵܦ ܟܠ ܦܘܼܡܝܼ̈ܢ|
    block |ܘܐܲܝܟ ܡܸܨܥܵܝܵܐ ܡܬܲܪܓܸܿܡ ܩܵܠܹܗ ܥܲܡ ܟܲܣܝܘܼܬܼܵܐ ܀|
    block |܃ܠܟܲܣܝܵܐ ܩܵܪܹ̇ܐ ܕܲܢܫܲܕܲܪ ܠܹܗ ܚܲܝܠܵܐ ܟܲܣܝܵܐ|
    block |ܕܢܸܬܸܿܠ ܚܲܝܠܵܐ ܒܠܲܚܡܵܐ ܘܚܲܡܪܵܐ ܠܡܸܬܲܠ ܚܲܝܹ̈ܐ ܀|
    block |܃ܨܹܝܕܼ ܟܲܣܝܘܼܬܼܵܐ ܡܲܦܢܸܐ ܚܝܵܪܵܐ ܕܟܼܠ ܪܸ̈ܥܝܵܢܝܼܢ|
    block |ܕܢܸܗܘܘܿܢ ܚܵܝ̇ܪܝܼܢ ܒܲܣܬܼܝܼܪ̈ܵܬܼܵܐ ܒܝܲܕܼ ܓܲܠ̈ܝܵܬܼܵܐ ܀|
    block |܃ܠܥܸܠ ܡܲܕܿܥܲܝ̈ܗܘܿܢ ܩܵܥܹ̇ܐ ܘܐܵܡܲ݁ܪ ܠܐܲܪ̈ܥܵܢܵܝܹܐ|
    block |ܘܥܵܢܹ̇ܝܢ ܗܸܢܘ̣ܿܢ ܠܘܵܬܼܵܟ ܡ̇ܪܝܵܐ ܕܲܟܼܣܸܐ ܒܪܵܘܡܵܐ ܀|
    block |܃ܬܵܢܹ̇ܐ ܘܐܵܡܲ݁ܪ ܕܡ̇ܢܲܐ ܗ̄ܝܼ ܥܸܠܬܼܵܐ ܕܚܵܘܪܵܐ ܕܲܠܥܸܠ|
    block |ܘܡ̇ܢܵܐ ܡ̇ܢܵܐ ܩܵܪܹ̇ܐ ܠܐ̄ܢܵܫܵܐ ܠܫܵܘܬܵܦܘܼܬܹܗ ܀|
    block |܃ܚܘܼܪܘ ܠܲܡ ܐ̄ܢܵܫܵܐ ܒܩܘܼܪܵܒܼ ܕܸܒܼܚܵܐ ܕܲܚܠܵܦܲܝܟܿܘܿܢ|
    block |ܕܲܡܩܲܒܸܿܠ ܠܹܗ ܐܝܼܬܼܝܵܐ ܒܚܘܼܒܵܐ ܚܠܵܦ ܚܲܝܲܝ̈ܟܿܘܿܢ ܀|
    block |܃ܚܘܼܪܘ ܬܲܩܢܵܐܝܼܬܼ ܒܠܲܚܡܵܐ ܘܚܲܡܪܵܐ ܕܥܲܠ ܦܵܬܼܘܼܪܵܐ|
    block |ܕܲܡܫܲܚܠܸܦ ܠܹܗ ܚܲܝܠܵܐ ܕܪܘܼܚܵܐ ܠܦܲܓܼܪܵܐ ܘܲܕܼܡ̇ܐ ܀|
    block |܃ܚܙܵܘ ܓܲܠ̈ܝܵܬܼܵܐ ܒܪܸ̈ܓܼܫܹܐ ܓܠܲܝ̈ܵܐ ܕܗܲܕܵܡܲܝ̈ܟܿܘܿܢ|
    block |ܘܨܘܼܪܘ ܟܲܣ̈ܝܵܬܼܵܐ ܒܙܵܘܥܹ̈ܐ ܟܣܲܝܵ̈ܐ ܕܪܸ̈ܥܝܵܢܲܝܟܿܘܿܢ ܀|
    block |܃ܥܗܲܕܼܘ ܡ̇ܘܬܲܝ̈ܟܿܘܿܢ ܒܐܵܬ̤ܐ ܕܡܲܠܝܵܐ ܡ̇ܘܬܵܐ ܘܚܲܝܹ̈ܐ|
    block |ܘܩܲܠܸܣܘ ܘܐܵܪܸܒܼܘ ܠܝܵܗܹ̇ܒܼ ܚܲܝܠܵܐ ܒܲܡܚܝܼ̈ܠܵܬܼܵܐ ܀|
    block |܃ܐܲܝܟ ܕܲܒܼܛܲܒܼܥܵܐ ܡܚܲܬܿܡܝܼܢ ܡܸܠܬܹܗ ܒܝܲܕܼ ܩܵܠܲܝ̈ܗܘܿܢ|
    block |ܕܝܵܐܹ̇ܐ ܘܙܵܕܹܩ ܘܲܦܐܹܐ ܘܩܲܕܼܝܼܫ ܕܸܒܼܚܵܐ ܕܚܲܝܲܝ̈ܢ ܀|
    block |܃ܗܘ̤ ܐܲܝܟ ܩܲܢܝܵܐ ܟܵܬܹ̇ܒܼ ܡܸܠܹ̈ܐ ܒܪܹܫ ܠܸܫܵܢܹܗ|
    block |ܘܗܸܢܘ̣ܿܢ ܡܲܪܡܹܝܢ ܐܝܼܕܼܵܐ ܒܩܵܠܵܐ ܕܐܹܝܢ ܫܲܪܝܼܪ̈ܵܢ ܀|
    block |܃ܡܸܣܗܲܕܼ ܣܵܗ̇ܕܿܝܼܢ ܠܲܒܼ̈ܢܵܬܼ ܩܵܠܹ̈ܐ ܕܲܚܠܵܦܲܝܗܘܿܢ|
    block |ܘܲܚܠܵܦ ܛܲܒܼܥܵܐ ܡܚܲܬܿܡܝܼܢ ܒܐܵܡܝܢ ܐ̄ܪܵܙ ܚܲܝܲܝ̈ܗܘܿܢ ܀|
    block |܃ܫܛܵܪ ܬܵܘܕܿܝܼܬܼܵܐ ܡܲܨܲܚ ܟܵܬܹܿܒܼ ܒܝܲܕܼ ܦܸܬܼܓܼܵܡ̣ܵܘ̈ܗܝ|
    block |ܘܗܵܢܘ̣ܿܢ ܥܵܪܒܿܝܼܢ ܕܐܹܝܢ ܦܵܪܥܝܼܢܲܢ ܚܵܘܒܲܬܼ ܫܘܼܒܼܚܵܐ ܀|
    block |܃ܒܩܵܠܵܐ ܦܵܪܥܝܼܢ ܫܘܼܒܼܚܵܐ ܕܒܲܟܼܬܼܝܼ̈ܒܼܵܬܹܗ|
    block |ܘܗܘ̤ ܡܝܲܒܸܿܠ ܠܹܗ ܠܘܵܬܼ ܨܸܒܼܝܵܢܵܐ ܐܲܠܵܗܵܝܵܐ ܀|
    block |܃ܥܲܡ ܩܘܼܪܒܵܢܵܐ ܡܲܣܸܩ ܟܵܗܢܵܐ ܨܠܘܿܬܹܗ ܕܥܲܡܵܐ|
    block |ܘܲܡܩܲܕܹܿܫ ܠܹܗ ܒܫܵܘܬܵܦܘܼܬܼܵܐ ܕܐ̄ܪܵܙܵܐ ܚܲܝܵܐ ܀|
    block |܃ܒܚܲܫܵܐ ܪܲܒܵܐ ܡܨܲܠܸܐ ܚܠܵܦܘܗܝ ܘܲܚܠܵܦ ܟܠܢܵܫ|
    block |ܕܬܸܗܘܸܐ ܡܸܠܬܹܗ ܕܸܒܼܚܵܐ ܡܩܲܒܿܠܵܐ ܩܕܼܵܡ ܥܸܠܵܝܵܐ ܀|
    block |܃ܐܲܝܟ ܪ̈ܘܼܚܵܢܹܐ ܡܕܲܡܸܐ ܒܡܸܠܵܘ̈ܗܝ ܟܲܕܼ ܡܸܬܼܟܲܫܲܦ|
    block |ܘܩܲܕܿܝܼܫܵܐܝܼܬܼ ܡܲܠܸܦ ܐ̄ܢܵܫܵܐ ܠܡܸܩܥܵܐ ܩܲܕܿܝܼܫ ܀|
    block |܃ܩܵܠ ܩܘܼܕܵܫܵܐ ܕܲܡܫܲܝܵܢܹ̈ܐ ܬܵܢܹ̇ܐ ܠܐ̄ܢܵܫܵܐ|
    block |ܕܢܸܗܘܘܿܢ ܩܵܥܹ̇ܝܢ ܩܲܕܿܝܼܫ ܩܲܕܝܼܫ ܩܲܕܝܼܫ ܡ̇ܪܝܵܐ ܀|
  block
    block |܃ܗܵܝ̇ ܒܲܪܬܼ ܩܵܠܵܐ ܕܲܩܥ̣ܵܘ ܣܪ̈ܵܦܹܐ ܬܠܵܬܼ ܙܲܒܼ̈ܢܬܼܵܐ|
    block |ܗ̤ܝ ܗܵܝ̇ ܡܲܫܡܲܥ ܒܐܸܕܢܲܝ̈ ܥܲܡܵܐ ܒܥܸܕܵܢ ܐ̄̇ܪ̈ܵܙܹܐ ܀|
    block |܃ܐܲܝܟ ܐܹܫܲܥܝܵܐ ܚܲܫܝܼܫ ܐܵܦ ܗܘ̤ ܡܵܐ ܕܡܲܫܡܲܥ ܠܵܗ̇|
    block |ܟܲܕܼ ܡܸܬܼܥܲܗܲܕܼ ܫܝܼܛܘܼܬܼ ܐ̄ܢܵܫܵܐ ܕܲܟܼܡܵܐ ܝܸܪܒܲܬ̤ ܀|
    block |܃ܗܵܘ̇ ܒܘܼܕܵܩܵܐ ܕܲܚܙ̣ܵܐ ܢܒܼܝܼܵܐ ܐ̄ܪܵܙܵܡܵܐܝܼܬܼ|
    block |ܗܘ̤ ܒܲܥܒܼܵܕܼܵܐ ܡܸܬܼܒܲܩܸܐ ܒܹܗ ܒܗܲܝܡܵܢܘܼܬܼܵܐ ܀|
    block |܃ܓܡܘܼܪܬܵܐ ܕܢܘܼܪܵܐ ܚܙ̣ܵܐ ܐܹܫܲܥܝܵܐ ܕܩܸܪܒܲܬ̤ ܨܹܐܕܼܵܘܗܝ|
    block |ܕܲܠܒܼܝܼܟ ܗ̄ܘ̣ܵܐ ܠܵܗ̇ ܣܪܵܦܵܐ ܕܢܘܼܪܵܐ ܒܐܝܼܕܼܵܐ ܕܢܘܼܪܵܐ ܀|
    block |܃ܠܦܘܼܡܹܗ ܩܸܪܒܲܬ̤ ܟܲܕܼ ܠܵܐ ܩܸܪܒܲܬ̤ ܫܲܪܝܼܪܐܝܼܬܼ|
    block |ܘܲܥܛܵܬ̤ ܥܵܘ̣ܠܵܐ ܕܦܲܓܼܪܹܗ ܘܢܲܦܫܹܗ ܫܲܪܝܼܪܐܝܼܬܼ ܀|
    block |܃ܠܵܐ ܗ̄ܘ̣ܵܐ ܚܸܙܘܵܐ ܡܸܬܼܪܲܓܼܫܵܢܵܐ ܚܙ̣ܵܐ ܚܲܙܵܝܵܐ|
    block |ܘܠܵܐ ܪܘܼܚܵܢܵܐ ܓܡܘܼܪܬܵܐ ܓܫܝܼܡܢܬܵܐ ܩܲܪܸܒܼ ܨܹܐܕܼܵܘܗܝ ܀|
    block |܃ܒܘܼܕܼܩ ܐ̄ܪܵܙܵܐ ܕܦܲܓܼܪܵܐ ܘܲܕܼܡܵܐ ܚܙ̣ܵܐ ܒܲܓܼܡܘܼܪܬܵܐ|
    block |ܕܒܲܕܼܡܘܼܬܼ ܢܘܼܪܵܐ ܡܛܲܠܸܩ ܥܵܘ̣ܠܑܵܐ ܕܡ̇ܝܘܿܬܼܘܼܬܼܵܐ ܀|
    block |܃ܚܹܝܠ ܗܵܘ̇ ܐ̄ܪܵܙܵܐ ܕܲܚܙ̣ܵܐ ܢܒܼܝܼܵܐ ܡܦܲܫܸܩ ܟܵܗܢܵܐ|
    block |ܘܐܲܝܟ ܕܲܒܼܟܼܠܒܿܬܼܵܐ ܠܵܒܹ̇ܟ ܒܐܝܼܕܹܗ ܢܘܼܪܵܐ ܒܠܲܚܡܵܐ ܀|
    block |܃ܕܘܼܟܲܬܼ ܣܪܵܦܵܐ ܡܡܲܠܸܐ ܠܥܲܡܵܐ ܐܲܝܟ ܕܠܹܐܫܲܥܝܵܐ|
    block |ܘܲܒܼܣܘܼܥܪ̈ܵܢܹܐ ܥܵܛܹ̇ܐ ܥܵܘ̣ܠܵܐ ܘܝܵܗܹ̇ܒܼ ܚܲܝܹ̈ܐ ܀|
    block |܃ܣܪܵܦܵܐ ܕܪܘܼܚܵܐ ܠܵܐ ܠܒ݂ܲܟ ܒܐܝܼܕܹܗ ܚܸܙܘܵܐ ܪܕܘܼܚܵܐ|
    block |ܘܗܵܢܵܘ̇ ܬܲܗܪܵܐ ܕܐܝܼܕܼܵܐ ܕܒܸܣܪܵܐ ܠܒܼܝܼܟܼܵܐ ܠܪܘܼܚܵܬܐ ܀|
    block |܃ܩܲܠܝܼܠ ܓܸܦܹ̈ܐ ܠܵܐ ܣܦ݂ܲܩ ܐܲܥܸܠ ܐܘܼܟܼܠܵܐ ܠܟܲܪܣܵܐ|
    block |ܘܝܲܩܝܼܪ ܓܘܼܫܡܵܐ ܡ̇ܘܫܸܛ ܐܝܼܕܹܗ ܥܕܲܡ̇ܐ ܠܙܵܥܹ̈ܐ ܀|
    block |܃ܠܦܲܓܼܪܵܐ ܘܢܲܦܫܵܐ ܡܬܲܪܣܸܐ ܒܐܘܼܟܼܠܵܐ ܕܚܲܝܠܹܗ ܕܐ̄ܪܵܙܵܐ|
    block |ܘܡ̣ܢ ܡ̇ܝܘܿܬܹ̈ܐ ܥܵܒܹ̇ܕܼ ܐ̄ܢܵܫܵܐ ܠܵܐ ܡ̇ܝܘܿܬܹ̈ܐ ܀|
    block |܃ܫܘܼܠܛܵܢ ܡ̇ܘܬܵܐ ܡܒܲܛܸܠ ܩܵܠܹܗ ܡ̣ܢ ܡ̇ܝܘܿܬܹ̈ܐ|
    block |ܘܐܘܼܚܕܵܢ ܒܝܼܫܵܐ ܫܵܪܹܐ ܘܡܲܥܒܲܪ ܡ̣ܢ ܡܵܝܘܿܬܹ̈ܐ ܀|
    block |܃ܒܐܘܼܟܼܠܵܐ ܩܲܛ̣ܠܲܢ ܒܝܼܫܵܐ ܒܪܵܫܝܼܬܼ ܘܥܲܒܼܕܿܢ ܥܲܒܼ̈ܕܹܿܐ|
    block |ܘܲܒܼܝܲܕܼ ܐܘܼܟܼܠܵܐ ܨܒܼܵܐ ܒܵܪܘܿܝܵܐ ܕܢܲܚܹܝܢ ܗܵܫܵܐ ܀|
    block |܃ܒܐܝܼܕܵܐ ܕܩܸܛܦܲܬ̤ ܦܹܐܪܵܐ ܒܲܥܕܹܢ ܥܵܘ̇ܠܵܐܝܼܬܼ|
    block |ܒܵܗ̇ ܐܸܘܫܸܛ ܠܲܢ ܦܹܐܪܵܐ ܕܚܲܝܹ̈ܐ ܚܲܟܿܝܼܡܵܐܝܼܬܼ ܀|
    block |܃ܒܵܐܕܼܵܡ ܠܵܛܲܢ ܘܝܲܗ̣̄ܒܲܢ ܐܘܼܟܼܠܵܐ ܠܡܵܘܬܵܐ ܝܲܥܢܵܐ|
    block |ܘܲܒܼܒܲܪ ܐܵܕܼܵܡ ܦܬܲܚܠܲܢ ܢܸܒܼܥܵܐ ܕܒܲܣܝܼܡܘܼܬܹܗ ܀|
    block |܃ܒܹܗ ܒܲܟܼܝܵܢܲܢ ܓܡ݂ܲܪ ܨܸܒܼܝܵܢܹܗ ܘܚܵܘܝܼ ܚܘܼܒܹܿܗ|
    block |ܕܲܬܼܫܲܪܲܪ ܠܲܢ ܗܵܝ̇ ܒܲܪܬܼ ܩܵܠܵܐ ܕܲܩܪ̣ܵܢ ܨܲܠܡܹܗ ܀|
    block |܃ܠܲܢ ܝܲܗ̣̄ܒܼ ܠܡܸܬܲܠ ܪܲܗܒܼܘܿܢ ܚܲܝܹ̈ܐ ܒܡܵܝܘܿܬܼܘܼܬܲܢ|
    block |ܕܐܲܝܟ ܨܸܒܼܝܵܢܲܢ ܢܦܲܪܢܸܣ ܢܲܦܫܲܢ ܒܚܹܝܠ ܨܸܒܼܝܵܢܹܗ ܀|
  block
    block |܃ܒܚܹܝܠ ܨܸܒܼܝܵܢܹܗ ܡܦܲܠܸܓܼ ܟܵܗܢܵܐ ܚܲܝܹ̈ܐ ܒܠܲܚܡܵܐ|
    block |ܘܪܵܕܹܦ ܥܵܘ̣ܠܵܐ ܘܡܲܥܡܲܪ ܪܘܼܚܵܐ ܒܓܼܵܘ ܗܲܕܵܡܹ̈ܐ ܀|
    block |܃ܚܲܝܠܵܐ ܕܪܘܼܚܵܐ ܢܵܚܹ̇ܬܼ ܨܹܐܕܵܘܗܝ ܕܒܲܪ ܡ̇ܝܘܿܬܹ̈ܐ|
    block |ܘܫܵܪܹܐ ܒܠܲܚܡܵܐ ܘܲܡܩܲܕܸܿܫ ܠܹܗ ܒܪܲܒܿܘܼܬܼ ܚܲܝܠܹܗ ܀|
    block |܃ܐܘܿ ܬܸܕܼܡܘܼܪܬܵܐ ܕܟܲܕܼ ܗܘ̤ ܪܘܼܚܵܐ ܡܠܸܐ ܟܠ ܡܸܢܹܗ|
    block |ܥܕܲܡ̇ܐ ܕܦܵܩܹ̇ܕܼ ܥܲܦܪܵܢܵܝܵܐ ܠܵܐ ܡܸܬܼܩܲܪܲܒܼ ܀|
    block |܃ܐܘܿ ܡ̇ܘܗܲܒܼܬܼܵܐ ܕܟܲܕܼ ܝܼܗܝܼܒܼܵܐ ܡ̣ܢ ܫܘܼܪܵܝܵܐ|
    block |ܥܕܲܡ̇ܐ ܕܲܡܦܝܼܣ ܒܲܪ ܕܲܚܝܼܚܵܐ ܠܵܐ ܡܸܬܼܢܲܣܒܵܐ ܀|
    block |܃ܐܝܼܬܼܵܘܗܝ ܪܘܼܚܵܐ ܨܹܝܕܼ ܟܠ ܘܲܒܼܟܼܠ ܒܪܵܘܡ̇ܐ ܘܥܘܼܡܩܵܐ|
    block |ܘܲܓܼܢܝܼܙ ܘܲܡܚܵܘܸܐ ܠܹܗ ܟܵܗܢܵܐ ܒܡܸܠܵܘ̈ܗܝ ܀|
    block |܃ܠܪܵܘܡ̇ܐ ܕܲܠܥܸܠ ܦܵܫܹ̇ܛ ܐܝܼܕܼܵܘ̈ܗܝ ܥܲܡ ܪܸܥܝܵܢܹܗ|
    block |ܘܲܡܙܲܡܸܢ ܠܹܗ ܕܢܸܚܘܿܬܼ ܢܸܓܼܡܘܿܪ ܫܸܐܠܲܬܼ ܢܲܦܫܹܗ ܀|
    block |܃ܠܵܘ ܒܲܟܼܝܵܢܵܐ ܢܵܚܹ̇ܬܼ ܪܘܼܚܵܐ ܠܵܐ ܚܵܙܘܿܩܵܐ|
    block |ܚܝܠܵܐ ܕܡܸܢܹܗ ܢܵܚܹ̇ܬܼ ܣܵܥܲ݁ܪ ܘܲܡܫܲܡܠܸܐ ܟܠ ܀|
    block |܃ܚܲܝܠܹܗ ܡܲܓܸܿܢ ܥܲܠ ܦܵܬܼܪܵܐ ܡܸܬܼܚܲܙܝܵܢܵܐ|
    block |ܘܡܲܩܢܹܐ ܚܲܝܠܵܐ ܠܠܲܚܡܵܐ ܘܚܲܡܪܵܐ ܠܡܸܬܲܠ ܚܲܝܹ̈ܐ ܀|
    block |܃ܚܲܝܠܹܗ ܡܚܲܝܸܠ ܠܐܝܼܕܼܵܐ ܕܟܼܵܗܢܵܐ ܕܬܸܠܒܿܘܿܟ ܚܲܝܠܹܗ|
    block |ܘܠܵܐ ܡܸܣܬܲܝܲܟ ܒܸܣܪܵܐ ܡܚܝܼܠܵܐ ܡ̣ܢ ܓܵܘܙܲܠܬܹܿܗ ܀|
    block |ܪܘܼܚܵܐ ܒܠܲܚܡܵܐ ܠܵܒܹ̇ܟ ܒܐܝܼܕܼܵܘ̈ܗܝ ܦܲܓܼܪܵܢܵܝܵܐ܁|
    block |ܘܬܼܵܠܹ̇ܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ ܘܟܸܢ ܦܵܨܹ̇ܐ ܠܹܗ ܀|
    block |܃ܩܵܨܹ̇ܐ ܠܲܚܡܵܐ ܘܡܲܪܡܸܐ ܒܚܲܡܪܵܐ ܘܪܵܫܹ̇ܡ ܘܐܵܡܲ݁ܪ|
    block |ܒܲܫܡܵܐ ܕܐܲܒܼܵܐ ܘܲܒܼܪܵܐ ܘܪܘܼܚܵܐ ܟܝܵܢܵܐ ܫܲܘܝܵܐ ܀|
    block |܃ܒܫܸܡ ܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܡܫܲܠܸܡ ܡܸܠܵܘ̈ܗܝ|
    block |ܘܐܲܝܟ ܕܲܠܡܝܼܬܼܵܐ ܡܩܝܼܡ ܠܹܗ ܠܐ̄ܪܵܙܵܐ ܒܐܸܣܟܹܿܝܡ ܩܘܼܫܬܵܐ ܀|
    block |܃ܒܩܘܼܫܬܵܐ ܩܵܡ̣ ܗ̄ܘ̣ܵܐ ܡ̇ܪܹܗ ܕܐ̄ܪܵܙܵܐ ܡ̣ܢ ܓܵܘ ܩܲܒܼܪܵܐ|
    block |ܘܲܕܼܠܵܐ ܦܘܼܠܵܓܼ ܩܵܢܹ̇ܐ ܐ̄ܪܵܙܵܐ ܚܹܝܠ ܚܲܝܘܼܬܼܵܐ ܀|
    block |܃ܚܲܝܹ̈ܐ ܚܲܕܼܬܹ̈ܐ ܩܵܢܹ̇ܝܢ ܡ̣ܢ ܫܹܠܝ ܠܲܚܡܵܐ ܘܚܲܡܪܵܐ|
    block |ܘܫܘܼܒܼܩܵܢ ܥܵܘ̣ܠܵܐ ܝܵܗ̇ܒܿܝܼܢ ܡܸܢܫܹܠܝ ܠܢܵܣܘܼܒܲܝ̈ܗܘܿܢ ܀|
    block |܃ܚܲܕܼ ܥܵܒܹ̇ܕܼ ܠܹܗ ܒܫܵܘܬܵܦܘܼܬܼܵܐ ܠܠܲܚܡܵܐ ܘܚܲܡܪܵܐ|
    block |ܠܦܘܼܬܼ ܕܲܡܚܲܠܸܛ ܕܡ̇ܐ ܥܲܡ ܦܲܓܼܪܵܐ ܒܟܼܠܗܘܿܢ ܪܸ̈ܓܼܫܹܐ ܀|
    block |ܚܲܡܪܵܐ ܘܡܲܝ̈ܵܐ ܡܲܪܡܸܐ ܒܟܼܵܣܵܐ ܩܕܼܵܡ ܕܲܡܩܲܕܸܿܫ܃|
  block
    block |ܠܦܘܼܬܼ ܕܐܵܦ ܒܲܕܼܡ̇ܐ ܡܲܝ̈ܵܐ ܚܵܠ̇ܛܝܼܢ ܥܲܡ ܬܘܼܩܵܢܹ̈ܐ ܀|
    block |܃ܒܗܵܠܹܝܢ ܓܵܡܲ݁ܪ ܟܵܗܢܵܐ ܠܐ̄ܪ̈ܵܙܹܐ ܕܲܓܼܡܝܼܪܘܼܬܼܵܐ|
    block |ܘܐܲܟܸܿܢ ܡܲܫܡܲܥ ܩܵܠܵܐ ܕܲܡܠܸܐ ܚܘܼܒܵܐ ܘܪ̈ܲܚܡܹܐ ܀|
    block |܃ܚܘܼܒܵܐ ܘܪ̈ܲܚܡܹܐ ܟܣܸܐ ܒܹܗ ܒܩܵܠܵܐ ܕܡܸܠܲܬܼ ܦܘܼܡܹܗ|
    block |ܕܲܠܥܵܒܼܘܿܕܼܵܐ ܢܸܩܪܸܐ ܥܒܼܝܼܕܼܵܐ ܐܲܒܼܵܐ ܕܝܼܠܹܗ ܀|
    block |܃ܒܐܘܼܪܚܵܐ ܕܩܵܠܹܗ ܪܵܕܹܝܢ ܩܵܠܹ̈ܐ ܕܡܸܫܬܲܡܥܵܢܹ̈ܐ|
    block |ܟܲܕܼ ܡܸܬܿܛܲܝܒܼܝܼܢ ܕܢܸܩܪܘܿܢ ܠܐܲܒܼܘܼܢ ܐܝܼܬܼܝܵܐ ܓܢܝܼܙܵܐ ܀|
    block |܃ܐܘܿ ܡ̇ܘܗܲܒܼܬܼܵܐ ܕܲܠܘܵܬܼ ܐ̄ܢܵܫܵܐ ܕܠܵܐ ܡܸܬܿܕܲܪܟܵܐ|
    block |ܕܲܢ̣ܣܲܒܼ ܡܲܓܵܢ ܫܡܵܐ ܕܠܵܐ ܣܵܦܹ̇ܩ ܥܵܠܡܵܐ ܠܲܫܡܹܗ ܀|
    block |܃ܐܲܒܼܘܼܢ ܩܵܪܹܝܢ ܒܢܲܝ̈ ܕܲܚܝܼܚܵܐ ܠܡܲܬܼܩܸܢ ܟܠܵܐ|
    block |ܫܵܐ̇ܠܝܼܢ ܠܹܗ ܩܲܕܿܝܼܫܘܼܬܼܵܐ ܘܡܲܠܟܿܘܼܬܼ ܪܵܘܡ̇ܐ ܀|
    block |܃ܫܡܵܟ ܩܲܕܿܝܼܫܵܐ ܢܸܬܼܩܲܕܿܫ ܒܲܢ ܡܲܬܼܩܸܢ ܟܠܵܐ|
    block |ܘܪܲܗܒܼܘܿܢ ܚܲܝܹ̈ܐ ܕܠܵܐ ܫܘܼܠܵܡܵܐ ܢܸܫܬܲܪܲܪ ܒܲܢ ܀|
    block |܃ܐܲܟܲܚ̄ܕܼ ܫܵܐ̇ܠܝܼܢ ܩܲܕܿܝܼܫܘܼܬܼܵܐ ܘܥܘܼܕܼܪܵܢ ܪܘܼܚܵܐ|
    block |ܕܨܸܒܼܝܵܢ ܟܲܣܝܵܐ ܘܡܵܙܘܿܢ ܙܲܒܼܢܵܐ ܘܫܘܼܒܼܩܵܢ ܥܵܘ̣ܠܑܵܐ ܀|
    block |܃ܒܝܲܕܼ ܫܸܐܠܵܬܼܵܗܘܿܢ ܡܚܵܘܹܝܢ ܚܘܼܒܵܐ ܕܪ̈ܥܝܵܢܲܝܗܘܿܢ|
    block |ܕܲܟܼܡܵܐ ܪܓܼܝܼܓܼܝܼܢ ܠܡܸܫܬܵܘܬܵܦܘܼ ܒܲܥܬܼܝܼ̈ܕܵܬܼܵܐ ܀|
    block |܃ܒܩܵܠ ܬܵܘܕܿܝܼܬܼܵܐ ܡܚܲܬܿܡܝܼܢ ܡܸܠܹ̈ܐ ܕܫܘܼܡܠܵܝ ܐ̄ܪ̈ܵܙܹܐ|
    block |ܘܦܵܪܥܝܼܢ ܩܘܼܕܼܫܵܐ ܠܐܲܒܼܵܐ ܘܠܲܒܼܪܵܐ ܘܲܠܪܘܼܚܩܘܼܕܼܫܵܐ ܀|
    block |܃ܩܲܕܿܝܼܫ ܐܲܒܼܵܐ ܘܩܲܕܼܝܼܫ ܝܲܠܕܹܿܗ ܘܪܘܼܚܵܐ ܕܡܸܢܹܗ|
    block |ܘܲܠܗܘܿܢ ܙܵܕܹܩ ܩܘܼܕܼܫܵܐ ܘܫܘܼܒܼܚܵܐ ܡ̣ܢ ܟܠ ܦܘܼܡܝܼ̈ܢ ܀|
    block |܃ܒܵܬܲܪ ܩܵܠܵܐ ܕܩܲܕܼܝܼܫܘܼܬܼܵܐ ܘܦܘܼܪܥܵܢ ܫܘܼܒܼܚܵܐ|
    block |ܡ̇ܬܼ̇ܚܝܼܢ ܚܵܘܪܵܐ ܕܪ̈ܥܝܵܢܲܝܗܘܿܢ ܠܘܵܬܼ ܡ̇ܘܗܲܒܼܬܼܵܐ ܀|
    block |܃ܒܪܸܓܼܫܹܐ ܘܙܵܘܥܹ̈ܐ ܚܦܝܼܛܝܼܢ ܐܲܟܲܚ̄ܕܼ ܠܡܸܬܼܩܲܪܵܒܼܘܼ|
    block |ܠܠܲܚܡܵܐ ܘܚܲܡܪܵܐ ܕܟܼܣܸܐ ܒܓܼܵܘܗܘܿܢ ܫܘܼܒܼܩܵܢ ܥܵܘ̣ܠܵܬܐ ܀|
    block |܃ܒܗܲܝܡܵܢܘܼܬܼܵܐ ܩܢܹ̇ܝܢ ܚܲܝܠܵܐ ܠܡܸܚܙܵܐ ܕܟܲܣ̈ܝܵܢ|
    block |ܘܐܲܝܟ ܕܲܠܡܲܠܟܵܐ ܡܙܲܚܝܼܢ ܩܘܼܕܼܫܵܐ ܒܓܼܵܘ ܚܘܼܦܢܲܝ̈ܗܘܿܢ ܀|
    block |܃ܦܲܓܼܪܵܐ ܕܡܲܠܟܵܐ ܡܲܫܪܝܼܢ ܕܲܫܪܸܐ ܒܠܲܚܡܵܐ ܓܲܒܝܵܐ|
    block |ܘܚܵܝܑܿܬܼ ܡܝܼ̈ܬܹܐ ܡܸܬܼܟܵܪܙܵܐ ܒܹܗ ܠܕܼܵܐܟܹ̇ܠ ܡܸܢܹܗ ܀|
    block |܃ܦܲܓܼܪܵܐ ܐܲܡܲ݁ܪ ܐܵܦ ܗܘ̤ ܒܵܗܢܵܐ ܡ̇ܐ ܕܝܵܗܹ̇ܒܼ ܠܹܗ|
    block |ܘܲܕܼܡ̇ܐ ܡܟܲܢܸܐ ܠܚܲܡܪܵܐ ܡܙܝܼܓܼܵܐ ܕܲܒܼܓܼܵܘ ܟܵܣܵܐ ܀|
    block |܃ܝܵܗܹ̇ܒܼ ܠܲܚܡܵܐ ܘܐܵܡܲ݁ܪ ܦܲܓܼܪܵܐ ܕܡܲܠܟܵܐ ܡܫܝܼܚܵܐ|
    block |ܘܡܲܫܩܸܐ ܚܲܡܪܵܐ ܘܒܼܵܗ̇ ܒܲܕܼܡܘܼܬܼ ܕܡ̇ܐ ܕܲܡܫܝܼܚܵܐ ܀|
    block |܃ܦܲܓܼܪܵܐ ܘܲܕܼܡܵܐ ܡܗܲܝܡܸܢ ܕܐܝܼܬܼܵܘܗܝ ܠܲܚܡܵܐ ܘܚܲܡܪܵܐ|
    block |ܘܛܵܒܼ ܫܲܪܝܼܪܵܐ ܥܲܠ ܝܵܗܘܿܒܼܵܐ ܘܥܲܠ ܢܵܣܘܼܒܹ̈ܐ ܀|
    block |܃ܫܘܼܒܼܩܵܢ ܥܵܘ̣ܠܵܐ ܘܚܵܝܑܬܼ ܡܝܼܬܹ̈ܐ ܡܲܟܼܪܸܙ ܥܲܡܹܗ|
    block |ܘܟܲܕܼ ܠܵܐ ܓܲܠܝܵܢ ܠܗܲܝܡܵܢܘܼܬܼܵܐ ܣܲܓܿܝܼ ܕܢܝܼ̈ܚܵܢ ܀|
    block |ܗܲܝܡܵܢܘܼܬܼܵܐ ܡܚܵܘܝܵܐ ܠܢܲܦܫܵܐ ܚܙܵܬܼܵܐ ܟܣܝܼܬܼܵܐ܃|
  block
    block |ܘܲܡܚܲܟܿܡܵܐ ܠܵܗ̇ ܕܠܵܐ ܬܸܬܼܦܲܠܲܓܼ ܥܲܠ ܓܲܠ̈ܝܵܬܼܵܐ ܀|
    block |܃ܠܲܚܡܵܐ ܘܚܲܡܪܵܐ ܚܵܙ̈ܝܵܢ ܥܲܝܢܹ̈ܐ ܕܪ̈ܓܼܿܫܲܝ ܦܲܓܼܪܵܐ|
    block |ܘܙܵܘܥܲܝ̈ ܢܲܦܫܵܐ ܚܹܝܠ ܟܲܣܝܘܼܬܼܵܐ ܕܚܲܣܝܼܢ ܡ̣ܢ ܟܠ ܀|
    block |܃ܒܙܵܘܥܲܝ̈ ܬܲܦܫܵܐ ܙܵܕܹܩ ܕܲܢܚܘܼܪ ܒܐ̄ܪܵܙ ܦܘܼܪܩܵܢܲܢ|
    block |ܘܗܲܝܡܵܢܘܼܬܼܵܐ ܢܣܝܼܡ ܠܲܢ ܢܝܼܫܵܐ ܩܕܼܵܡ ܪܸܥܝܵܢܲܢ ܀|
    block |܃ܢܸܣܲܒܼ ܠܲܡܚܵܐ ܘܢܲܫܲܪ ܕܲܡܨܸܐ ܠܡܸܫܒܲܩ ܥܵܘ̣ܠܵܐ|
    block |ܘܢܸܫܬܸܿܐ ܚܲܡܪܵܐ ܘܢܵܘܕܸܿܐ ܕܚܲܝܹ̈ܐ ܡܦܲܠܸܓܼ ܫܸܩܝܹܗ ܀|
    block |܃ܢܝܲܩܲܪ ܐܸܢܘܼܢ ܐܲܝܟ ܕܲܠܦܲܓܼܪܵܐ ܘܲܕܼܡ̇ܐ ܕܡܲܠܟܵܐ|
    block |ܕܲܢܡܲܢܥܘܼܢܵܢ ܠܲܫܒܼܝܼ̈ܚܵܬܼܵܐ ܕܒܹܝܬܼ ܡܲܠܟܿܘܼܬܼܵܐ ܀|
    block |܃ܢܗܲܝܡܸܢ ܕܲܡܨܹܝܢ ܠܡܸܬܲܠ ܚܲܝܹ̈ܐ ܒܡܵܝܘܿܬܼܘܼܬܲܢ|
    block |ܘܢܸܡܬܿܘܿܚ ܗܵܘܢܲܢ ܠܘܵܬܼ ܣܘܼܟܵܝܵܐ ܕܣܲܒܼܪܵܐ ܕܲܒܼܗܘܿܢ ܀|
    block |܃ܒܗܵܘܢܵܐ ܟܲܣܝܵܐ ܢܚܘܼܪ ܟܲܣܝܵܐܝܼܬܼ ܒܲܕܼܡܸܬܼܚܲܙ̈ܝܵܢ|
    block |ܘܠܵܐ ܢܸܬܼܦܲܠܲܓܼ ܥܲܠ ܚܘܼܕܵܬܼܵܐ ܕܲܒܼܓܲܠ̈ܝܵܬܼܵܐ ܀|
    block |܃ܠܵܐ ܗ̄ܘ̣ܵܐ ܒܠܲܚܡܵܐ ܢܚܘܼܪ ܚܲܙܵܝܵܐ ܐܵܦܠܵܐ ܒܚܲܡܪܵܐ|
    block |ܐܸܠܵܐ ܒܚܲܝܠܵܐ ܕܲܡܩܲܕܸܿܫ ܠܹܗ ܠܠܲܚܡܵܐ ܘܚܲܡܪܵܐ ܀|
    block |܃ܠܲܚܡܵܐ ܘܚܲܡܪܵܐ ܠܐܵܬ̤ܐ ܣܝܼܡܝܼܢ ܠܥܲܝܢܲܝ̈ ܦܲܓܼܪܵܐ|
    block |ܕܢܸܗܘܸܐ ܡܫܵܘܬܲܦ ܥܲܡ ܪܸܥܝܵܢܵܐ ܒܲܕܠܵܐ ܓܲܠ̈ܝܵܢ ܀|
    block |܃ܠܲܝܬܿ ܠܹܗ ܠܦܲܓܼܪܵܐ ܕܢܸܚܙܐ ܕܟܲܣ̈ܝܵܢ ܥܲܡ ܪܸܥܝܵܢܵܐ|
    block |ܘܠܵܐ ܕܢܸܬܼܒܲܩܹܐ ܒܲܣܬܼܝܼܪ̈ܵܬܼܵܐ ܐܲܝܟ ܚܘܼܫܵܒܹ̈ܐ ܀|
    block |܃ܡܸܛܠܵܬܹܗ ܗܘ̤ܵܬܼ ܡܵܘܗܲܒܼܬܼܵܐ ܕܲܒܼܝܲܕܼ ܠܲܚܡܵܐ|
    block |ܕܲܒܼܓܲܠ̈ܝܵܬܼܵܐ ܢܸܩܢܸܐ ܣܲܒܼܪܵܐ ܠܘܵܬܼ ܟܵܣ̈ܝܵܬܼܵܐ ܀|
    block |܃ܠܹܗ ܘܲܠܢܲܦܫܵܐ ܡܠܝܼܟ ܒܘܼܣܵܡܵܐ ܕܲܟܼܣܸܐ ܒܐ̄ܪܵܙܵܐ|
    block |ܘܲܠܒܼܘܼܝܵܐܹܗ ܗ̤ܘܲܝ̈ ܓܲܠ̈ܝܵܬܼܵ ܕܐܘܼܟܼܠܵܐ ܘܫܸܩܝܵܐ ܀|
    block |܃ܗܵܐ ܒܓܲܠ̈ܝܵܬܼܵܐ ܡܥܵܕܼ ܡܸܬܼܒܲܝܲܐ ܡ̣ܢ ܟܲܪܝܼܘܼܬܹܗ|
    block |ܘܲܕܼܠܵܐ ܢܲܟܼܪܸܐ ܒܲܝܐܹܗ ܡ̇ܪܹܗ ܒܠܲܚܡܵܐ ܘܚܲܡܪܵܐ ܀|
    block |܃ܒܠܲܚܡܵܐ ܘܚܲܡܪܵܐ ܬܪܲܨ ܠܹܗ ܢܝܼܫܵܐ ܠܘܵܬܼ ܕܲܥܬܼܝܼ̈ܕܵܢ|
    block |ܕܢܸܗܘܸܐ ܚܵܢܹ̇ܐ ܠܘܵܬܼ ܚܘܼܕܵܬܼܵܐ ܕܡܲܛܲܝܲܒܼ ܠܹܗ ܀|
    block |܃ܬܵܘ ܡ̇ܝܘܿܬܹ̈ܐ ܢܸܚܢܹܐ ܠܢܝܼܫܵܐ ܕܲܟܼܣܸܐ ܒܐ̄ܪܵܙܲܢ|
    block |ܘܠܵܐ ܢܸܬܼܪܵܦܹܐ ܡ̣ܢ ܣܘܼܟܵܝܵܐ ܕܚܲܝܹ̈ܐ ܡܠܝܼܟܼ̈ܐ ܀|
    block |܃ܬܵܘ ܢܸܬܼܓܵܘܲܣ ܒܚܹܝܠ ܥܘܼܕܪܵܢܹܗ ܪܘܼܚܵܢܝܵܐ|
    block |ܕܲܢܣܲܝܲܥ ܠܲܢ ܒܩܹܐܪܣܵܐ ܕܚܲܫܹ̈ܐ ܒܲܥܪܝܼܪ̈ܵܝܹܐ ܀|
    block |܃ܬܵܘ ܢܸܬܼܚܲܦܲܛ ܕܢܸܩܪܘܿܒܼ ܨܹܐܕܼܵܘܗܝ ܩܲܕܿܝܼܫܵܐܝܼܬܼ|
    block |ܕܢܸܣܲܒܼ ܡܸܢܹܗ ܣܲܡܵܐ ܕܥܵܗܹ̇ܢ ܠܲܚܒܼܵܪ̈ܵܬܲܢ ܀|
    block |܃ܐܲܝܟ ܕܲܠܣܲܡܵܐ ܢܛܲܦܹܝܘܗܝ ܟܠܫܵܥ ܠܪܸ̈ܓܼܫܹܐ ܘܙܵܘܥܹ̈ܐ|
    block |ܕܢܸܪܕܿܘܿܦ ܡܸܢܲܢ ܢܣܝܼܣܘܼܬܼ ܦܲܓܼܪܵܐ ܘܪܲܦܝܘܼܬܼ ܢܲܦܫܵܐ ܀|
    block |܃ܣܲܡܵܐ ܗ̄ܘ̣ ܛܵܒܼܵܐ ܕܲܒܼܛܲܝܒܿܘܼܬܼܵܐ ܡܡܲܕܿܟ ܚܲܝܠܹܗ|
    block |ܘܠܲܝܬܿ ܟܘܼܪܗܵܢܵܐ ܟܲܣܝܵܐ ܘܓܲܠܝܵܐ ܕܡܵܪܹܕ ܡܸܢܹܗ ܀|
    block |܃ܐܵܣܝܵܐ ܕܪܵܘܡ̇ܐ ܡܲܕܸܿܟ ܝܲܗ̄ܒܹܿܗ ܠܐܲܪ̈ܥܵܢܵܝܹܐ|
    block |ܕܲܒܼܥܘܼܕܼܪܵܢܹܗ ܢܲܐܣܘܿܢ ܟܹܐܒܹ̈ܐ ܕܪܸ̈ܥܝܵܢܲܝܗܘܿܢ ܀|
  block
    block |܃ܒܗܲܝܢܵܡܘܼܬܼܵܐ ܢܣܝܼܡܝܼܘܗܝ ܟܠܲܢ ܥܲܠ ܟܘܼ̈ܬܼܡܬܲܢ|
    block |ܕܢܸܩܢܸܐ ܡܸܢܹܗ ܢܘܼܚܵܡ ܦܲܓܼܪܵܐ ܘܦܘܼܪܩܵܢ ܢܲܦܫܵܐ ܀|
block |ܥܲܠ ܐܝܼܘܿܒܼ ܙܲܕܿܝܼܩܵܐ|
  block
    block |ܥܲܠ ܐܝܼܘܿܒܼ ܙܲܕܿܝܼܩܵܐ|
  block
    block |ܡܐܡܪܐ ܕܐܪܒܥܝܢ|
    block |ܥܲܠ ܐܝܼܘܿܒܼ ܙܲܕܿܝܼܩܵܐ|
    block |ܘܥܲܠ ܢܸܣܝܘܿܢܹ̈ܐ ܕܲܣܒܲܠ|
  block
    block |܃ܠܝܘܼܬܼܪܵܢ ܐ̄̇ܢܵܫܵܐ ܪܫܲܡ̣ ܒܵܪܘܿܝܵܐ ܕܘܼܟܼܪܵܢ ܐ̄ܢܵܫܵܐ|
    block |ܕܲܒܼܥܘܼܗܕܵܢܵܐ ܕܟܹܐܢܹ̈ܐ ܕܲܢܨܲܚܘ ܢܚܲܟܸܿܡ ܐ̄ܢܵܫܵܐ ܀|
    block |܃ܘܟܲܕܼ ܠܹܗ ܓܠܸܐ ܗ̄ܘ̣ܵܐ ܨܼܒܼܝܵܢ ܟܹܐܢܹ̈ܐ ܐܲܝܟ ܝܵ̇ܕܲܥ ܟܠ|
    block |ܠܵܐ ܨܒܼܵܐ ܢܟܲܣܸܐ ܥܘܼܬܼܪܵܐ ܕܟܲܢܸܫܘ ܒܝܲܕܼ ܥܲܡܠܲܝ̈ܗܘܿܢ ܀|
    block |܃ܪܫܲܡ̣ ܕܘܼܟܼܪܵܢܵܐ ܕܲܫܡܵܗܲܝ̈ܗܘܿܢ ܒܣܸܦܪܵܐ ܕܡܸܠܵܘ̈ܗܝ|
    block |ܘܐܲܝܟ ܗܲܕܿܝܼܠܹ̈݁ܐ ܕܪܲܫ ܒܐܝܼܕܲܝ̈ܗܘܿܢ ܐܘܼܪܚܵܐ ܠܚܲܝܹ̈ܐ ܀|
  block
    block |܃ܒܲܕܼܡܘܼܬܼ ܛܲܒܼܥܹ̈ܐ ܩ̣ܒܲܥ ܒܲܟܼܬܼܵܒܼܵܘ̈ܗܝ ܫܸܡ ܢܲܨܝܼܚܹ̈ܐ|
    block |ܘܲܓܼܕܲܠ ܐܸܢܘܿܢ ܟܠܝܼܠܵܐ ܦܲܐܝܵܐ ܠܪܹܫ ܙܵܟܼܘܼܬܼܵܐ ܀|
    block |܃ܣܵܡ̣ ܥܲܡܠܲܝ̈ܗܘܿܢ ܐܲܝܟ ܫܲܬܸܐܣܬܼܵܐ ܒܣܸܦܪܹ݁ܐ ܕܡܸܠܵܘ̈ܗܝ|
    block |ܕܢܸܒܼܢܘܿܢ ܐ̄ܢܵܫܵܐ ܕܘܼܒܵܪ̈ܲܝܗܘܿܢ ܥܲܠ ܥܲܡܠܲܝ̈ܗܘܿܢ ܀|
    block |܃ܐܲܝܟ ܢܲܗܝܼܪܹ̈ܐ ܫܡܸܫܵܐ ܘܣܲܗܪܵܐ ܩ̣ܒܲܥ ܥܲܡܠܲܝ̈ܗܘܿܢ|
    block |ܕܲܒܼܕܸܠܩܲܝ̈ܗܘܿܢ ܢܚܵܘܘܿܢ ܢܘܗܪܵܐ ܠܢܲܦܫܵܐ ܟܣܝܼܬܼܵܐ ܀|
    block |܃ܡܝܼ̈ܠܹܐ ܕܫܲܝܢܵܐ ܣܵܡ̣ ܒܲܟܼܬܼܵܒܼܵܘ̈ܗܝ ܫܸܡ ܙܲܕܿܝܼܩܹ̈ܐ|
    block |ܕܢܸܕܲܥ ܟܠܢܵܫ ܐܲܝܟܲܢ ܢܗܲܠܸܟ ܒܥܲܡܠܹ̈ܐ ܕܢܲܦܫܵܐ ܀|
    block |܃ܗܘ̤ܵܘ ܡܲܚܙܝܼܬܼܵܐ ܒܕܼܘܼܒܵܪ̈ܲܝܗܘܿܢ ܠܥܲܝܢܲܝ̈ ܠܸܒܵܐ|
    block |ܕܢܸܡܪܘܿܩ ܟܠܢܵܫ ܣܲܢܝܼܘܼܬܼ ܬܲܦܫܹܗ ܒܝܲܕܼ ܥܲܡܠܲܝ̈ܗܘܿܢ ܀|
    block |܃ܠܵܘ ܩܘܼܠܵܣܹ̈ܐ ܓܕܲܠ ܒܼܵܘܿܝܵܐ ܠܟܹܐܢܹ̈ܐ ܕܪܲܚܡ̣ܘܼܗܝ|
    block |ܕܘܼܒܵܪ̈ܲܝܗܘܿܢ ܩ̣ܒܲܥ ܐܲܝܟ ܢܝܼܫܵܐ ܠܲܕܼܒܼܵܬܲܪܗܘܿܢ ܀|
    block |܃ܒܗܘܿܢ ܚܵܐ̇ܲܪ ܗ̄ܘ̣ܵܐ ܟܲܕܼ ܚܵܫ̇ܝܼܢ ܗ̄ܘ̣ܵܘ ܒܚܲܫܲܝ̈ ܦܲܓܼܪܵܐ|
    block |ܘܲܒܼܚܘܼܡܣܵܢܗܘܿܢ ܡܸܬܼܒܲܩܸܐ ܗ̄ܘ̣ܵܐ ܟܲܕܼ ܒܵܠ̇ܥܝܼܢ ܗ̄ܘ̣ܵܘ ܀|
    block |܃ܚܲܝܠܹܗ ܚܲܝܸܠ ܠܪܸ̈ܥܝܵܢܲܝܗܘܿܢ ܒܐܵܓܼܘܿܢܲܝ̈ܗܘܿܢ|
    block |ܘܲܒܼܥܘܼܕܼܪܵܢܹܗ ܫܩܲܠ̣ܘ ܙܵܟܼܘܼܬܼܵܐ ܒܬܲܟܼܬܿܘܼܫܲܝ̈ܗܘܿܢ ܀|
    block |܃ܠܵܘ ܥܲܡ ܒܸܣܪܵܐ ܥܒ݂ܲܕܼܘ ܬܲܟܼܬܿܘܼܫܵܐ ܒܸܣܪ݁ܵܢܵܝܹܐ|
    block |ܥܲܡ ܪܹܫ ܐܵܐܲܪ ܢܚܸܬܼܘ ܠܐܵܓܼܘܿܢܵܐ ܒܙܵܘܥܲܝ̈ ܢܲܦܫܵܬܐ ܀|
    block |܃ܟܬ݂ܲܒܼ ܒܵܪܘܿܝܵܐ ܢܸܨܚܵܢܲܝ̈ܗܘܿܢ ܘܣܵܡ̣ ܒܹܝܬܼ ܐܲܪ̈ܟܹܐ|
    block |ܕܢܹܐܠܲܦ ܟܠܢܵܫ ܥܲܠ ܬܲܟܼܬܿܘܼܫܵܐ ܕܒܸܣܪܵܐ ܘܪܘܼܚܵܐ ܀|
    block |܃ܒܗܵܢ ܬܲܟܼܬܿܘܼܫܵܐ ܕܥܲܡ ܪ̈ܘܼܚܵܢܹܐ ܢܨܲܚ ܐܵܦ ܐܝܼܘܿܒܼ|
    block |ܘܠܵܐ ܟܹ̇ܠܩܲܪܨܵܐ ܙܟܼܵܐ ܒܐܵܓܼܘܿܢܵܐ ܒܝܲܕܼ ܚܘܼܡܣܵܢܹܗ ܀|
    block |܃ܘܕܲܙܟܼܵܐ ܒܸܣܪܵܐ ܠܪܹܫܵܐ ܕܐܵܐܲܪ ܘܚܵܒܼ ܪܘܼܚܵܢܵܐ|
    block |ܪܫܲܡ̣ ܒܵܘܿܝܵܐ ܙܵܟܼܘܼܬܼ ܐ̄ܢܵܫܵܐ ܘܚܵܘܒܲܬܼ ܫܹܐܕܹ̈ܐ ܀|
    block |܃ܟܬ݂ܲܒܼ ܕܘܼܟܼܪܵܢܹܗ ܕܐܝܼܘܿܒܼ ܟܹܐܢܵܐ ܒܲܣܦܲܪ ܡܸܠܵܘ̈ܗܝ|
    block |ܘܲܩܪ̣ܵܝܗܝ ܓܲܒܼܪܵܐ ܕܢܹܐܠܲܦ ܟܠܢܵܫ ܕܦܲܓܼܪܵܢܵܝܵܐ ܗ̄ܘ̣ ܀|
    block |܃ܐܵܘܕܼܵܥ ܐܲܢܼܪܹܗ ܘܚܵܘܝܼ ܥܲܡܹܗ ܕܐܲܕܼܘܿܡܵܝܵܐ ܗ̄ܘ̣|
    block |ܕܢܸܕܲܥ ܟܠܢܵܫ ܕܥܲܦܪܵܢܵܝܵܐ ܗ̄ܘ̣ ܓܒܼܝܼܠ ܡ̣ܢ ܐܲܪܥܵܐ ܀|
    block |܃ܬܢܵܐ̣ ܕܘܼܒܵܪ̈ܵܘܗܝ ܕܬܲܡܝܼܡ ܘܲܬܼܪܝܼܨ ܘܟܹܐܝܢ ܘܲܡܫܲܡܠܲܝ|
    block |ܘܡܲܣܓܸܿܐ ܡܝܲܩܲܪ ܡܸܠܲܬܼ ܡ̇ܪܹܗ ܒܫܲܦܝܘܼܬܼ ܢܲܦܫܵܐ ܀|
    block |܃ܥܗ݂ܲܕܼ ܩܸܢܝܵܢܵܘ̈ܗܝ ܘܪܲܒܿܘܼܬܼ ܥܘܼܬܼܪܹܗ ܕܟܲܗܝܼܢ ܒܐܲܪܥܵܐ|
    block |ܘܠܵܐ ܐܸܬܼܦܲܟܲܪ ܒܝܲܕܼ ܩܸܢܝܵܢܵܘ̈ܗܝ ܒܐܲܪ̈ܥܵܢܝܵܬܼܵܐ ܀|
    block |܃ܚܵܘܝܼ ܟܠܝܼܠܹ̈ܐ ܦܐܲܝ̈ܵܐ ܕܲܒܼܢܵܘ̈ܗܝ ܒܡܸܢܝܵܢ ܥܸܣܪܵܐ|
    block |ܘܠܵܐ ܦܲܟܲܗܬܹܗ ܪܸܚܡܲܬܼ ܝܲܠܕܵܘ̈ܗܝ ܠܚܘܼܒܵܐ ܕܡ̇ܪܹܗ ܀|
    block |܃ܩܲܠܸܣ ܘܐܵܘܪܸܒܼ ܠܲܚܦܝܼܛܘܼܬܹܗ ܕܲܠܘܵܬܼ ܝܼܠܕܵܘ̈ܗܝ|
    block |ܕܲܒܼܝܲܕܼ ܕܸܒܼܚܹ̈ܐ ܡܚܲܣܸܐ ܟܠܢܵܫ ܕܕܲܠܡܵܐ ܐܲܣܟܸܿܠܘ ܀|
  block
    block |܃ܐܲܥ̣ܠ ܫܲܪܒܵܐ ܕܪܸܚܡܲܬܼ ܟܹܐܢܹ̈ܐ ܒܥܸܠܬܼ ܐܝܼܘܿܒܼ|
    block |ܕܐܸܬܹ̇ܝܢ ܟܠܫܵܥ ܠܲܡܨܲܠܵܝܘܼ ܒܲܬܼܪܵܗ ܟܹܐܢܵܐ ܀|
    block |܃ܗܘ̤ܵܐ ܠܲܡ ܝܵܘܡ̇ܐ ܐܲܝܟ ܕܲܡܥܵܕܼܝܢ ܒܢܲܝ̈ ܐܹܠܘܿܗܝܼܡ|
    block |ܘܐܸܬܼܵܘ ܠܲܡܩܵܡ ܕܼܵܡ ܐܲܠܵܗܵܐ ܒܫܲܦܝܘܼܬܼ ܢܲܦܫܫܵܐ ܀|
    block |܃ܐܲܥܸܠ ܫܲܪܒܵܐ ܕܐܵܟܹ̇ܠܩܲܪܨܵܐ ܕܥܲܡܗܘܿܢ ܐܸܬܼܵܐ|
    block |ܘܩܵܡ̣ ܒܲܝܢܵܬܼܗܘܿܢ ܩܕܼܵܡ ܐܲܠܵܗܵܐ ܠܵܘ ܕܲܢܨܲܠܸܐ ܀|
    block |܃ܬܪܹܝܢ ܛܘܼܝܵܒܼܝܼ̈ܢ ܕܲܬܼܪܹܝܢ ܓܲܒܼܝܼ̈ܢ ܓܠ̣ܵܐ ܒܵܪܘܿܝܵܐ|
    block |ܨܸܒܼܝܵܢ ܟܹܐܢܵܐ ܘܪܸܓܲܬܼ ܒܝܼܫܵܐ ܕܠܘܼܩܒܲܠ ܟܹܐܢܹ̈ܐ ܀|
    block |܃ܠܵܘ ܒܲܟܼܝܵܢܵܐ ܘܠܵܘ ܒܲܚܙܵܬܼܵܐ ܐܸܡܲ݁ܪ ܕܐܸܬܼܵܘ|
    block |ܠܵܐ ܓܹܝܪ ܡܲܨܝܵܐ ܥܒܼܝܹ̈ܐ ܕܢܸܚܙܘܿܢ ܠܲܟܼܣܸܐ ܡ̣ܢ ܟܠ ܀|
    block |܃ܚܘܼܫܵܒܲܝ̈ܗܘܿܢ ܨܒܼܵܐ ܕܲܢܒܲܕܸܿܩ ܕܟܹܐܢܹ̈ܐ ܘܒܼܝܼܫܹ̈ܐ|
    block |ܕܡܸܛܠ ܡ̇ܢܵܐ ܚܦܝܼܛܝܼܢ ܟܠܫܵܥ ܠܲܬܼܪܲܥ ܪܵܡ̇ܐ ܀|
    block |܃ܠܵܐ ܗ̄ܘ̣ܵܐ ܠܟܲܣܝܵܐ ܚܵܙܹ̇ܝܢ ܟܹܐܢܹ̈ܐ ܒܝܲܕܼ ܗܵܝ̇ ܕܐܵܬܹܿܝܢ|
    block |ܘܠܵܐ ܣܵܛܵܢܵܐ ܡܨܸܐ ܕܲܢܡܲܠܸܠ ܥܲܡ ܐܝܼܬܼܘܼܬܼܵܐ ܀|
    block |܃ܘܐܸܢ ܙܲܕܿܝܼܩܹ̈ܐ ܚܵܙܹ̇ܝܢ ܠܟܲܣܝܵܐ ܒܫܲܦܝܘܼܬܼ ܢܲܦܫܵܐ|
    block |ܐܲܝܟܲܢ ܡܲܨܝܵܐ ܕܐܵܟܹ̇ܠܩܲܪܨܵܐ ܢܚܘܼܪ ܒܐܲܠܵܗܵܐ܁|
    block |܃ܡ̇ܕܹܝܢ ܙܵܕܹܩ ܕܠܵܘ ܐܲܝܟ ܫܸܡܥܵܐ ܢܨܘܼܪ ܣܘܼܟܵܠܵܐ|
    block |ܠܕܲܠܓܼܵܘ ܢܸܒܼܨܸܐ ܘܠܵܐ ܢܸܬܿܬܲܩܲܠ ܒܒܲܪ݁ܵܝܵܬܼܵܐ܁|
    block |܃ܒܗܵܕܹܐ ܬܸܢܘܲܝ ܐܸܡܲ݁ܪ ܕܐܸܬܼܵܘ ܒܢܲܝ̈ ܙܲܕܿܝܼܩܵܐ|
    block |ܠܡܸܦܪܲܥ ܢܸܕܼܪܵܐ ܕܫܲܦܝܘܼܬܼ ܢܲܦܫܵܐ ܠܗܵܘ̇ ܚܵܙܹ̇ܐ ܟܠ ܀|
    block |܃ܒܝܼܫܵܐ ܐܸܬܼܵܐ ܕܢܹܐܟܼܘܿܠ ܩܲܪܨܵܐ ܕܐܝܼܘܿܒܼ ܟܹܐܢܵܐ|
    block |ܠܵܘ ܕܲܢܩܲܪܸܒܼ ܕܸܒܼܚܹ̈ܐ ܕܚܘܼܒܵܐ ܐܲܝܟ ܙܲܕܿܝܼܩܹ̈ܐ ܀|
    block |܃ܠܚܘܼܫܵܒܼ ܢܸܟܼܠܹܗ ܨܒܼܵܐ ܕܲܢܦܲܪܣܸܐ ܒܥܸܠܬܹܗ ܕܐܝܼܘܿܒܼ|
    block |ܟܲܕܼ ܡܲܠܸܦ ܠܲܢ ܕܗܵܢܵܘ̇ ܗܸܪܓܹܿܗ ܕܠܘܼܩܒܲܠ ܟܹܐܢܹ̈ܐ ܀|
    block |܃ܪܲܒܿܘܼܬܼ ܥܘܼܬܼܪܹܗ ܕܐܝܼܘܿܒܼ ܟܹܐܢܵܐ ܚܙ̣ܵܐ ܣܵܩܘܿܪܵܐ|
    block |ܘܕܲܠܚܹܗ ܚܣܵܡܵܐ ܕܲܠܡܵܢ ܟܲܗܝܼܢ ܘܢܵܨܲ̇ܚ ܒܐܲܪܥܵܐ ܀|
    block |܃ܫܸܡ ܕܘܼܒܵܪ̈ܵܘܗܝ ܕܬܲܡܝܼܡ ܘܲܬܼܪܝܼܨ ܫܡ݂ܲܥ ܚܲܣܵܡܵܐ|
    block |ܘܙܲܩܬ݂ܲܘܼܗܝ ܩܵܠܹ̈ܐ ܕܟܼܠܢܵܫ ܬܵܢܹ̇ܐ ܥܲܡܠܵܘ̈ܗܝ ܕܐܝܼܘܿܒܼ ܀|
    block |܃ܒܩܵܠ ܒܵܪܘܿܝܵܐ ܡܸܬܼܢܲܓܲܕܼ ܗ̄ܘ̣ܵܐ ܐܵܟܹ̇ܠܩܲܪܨܵܐ|
    block |ܕܡܲܟܼܪܸܙ ܟܠܫܵܥ ܥܲܠ ܟܹܐܢܘܼܬܹܗ ܘܬܲܡܝܼܡܘܼܬܹܗ ܀|
    block |܃ܛܸܒܵܐ ܕܥܲܡܠܵܘ̈ܗܝ ܘܲܕܼܙܸܕܼܩܵܬܹ̈ܗ ܦܪ݂ܲܚ ܒܲܒܼܪܝܼܬܼܵܐ|
    block |ܘܒܲܕܼܡܘܼܬܼ ܓܹܐܪܹ̈ܐ ܒܠܲܥ̣ ܒܲܚܣܵܐ ܒܫܲܦܝܼܪ̈ܵܬܹܗ ܀|
    block |܃ܛܢܵܢܵܐ ܕܪܘܼܓܼܙܵܐ ܫܵܓܲܪ ܗ̄ܘ̣ܵܐ ܠܹܗ ܠܗܵܘ̇ ܚܲܣܵܡܵܐ|
    block |ܕܡ̇ܢܲܐ ܗ̄ܝܼ ܗܵܕܹܐ ܕܥܲܡ ܩܸܢܝܵܢܹ̈ܐ ܐܵܦ ܕܘܼܒܵܪܹ̈ܐ ܀|
    block |܃ܒܢܘܼܪܵܐ ܕܚܸܡܬܼܵܐ ܡܸܬܼܓܵܘܙܲܠ ܗ̄ܘ̣ܵܐ ܐܸܟܹ̇ܠ ܩܲܪܨܵܐ|
    block |ܕܒܲܐܝܠܹܝܢ ܦܘܼܪ̈ܣܹܐ ܢܲܝܬܸܿܐ ܠܓܸܠܝܵܐ ܢܼܟܼܠܹܗ ܟܲܣܝܵܐ ܀|
    block |܃ܗܘ̤ ܥܲܡ ܢܲܦܫܹܗ ܐܸܣ݂ܲܪ ܐ̄ܪܵܙܵܐ ܘܪܲܟܸܿܒܼ ܬܸܢܘܲܝ|
    block |ܕܡܹܐܟܲܠܩܲܪܨܵܐ ܡܨܸܐ ܕܢܨܲܚܸܐ ܥܲܡܠܵܘ̈ܗܝ ܕܐܝܼܘܿܒܼ ܀|
  block
    block |܃ܒܗܵܕܹܐ ܬܸܢܘܲܝ ܐܸܡ݂ܲܪ ܕܐܸܬܼܵܐ ܩܕܼܵܡ ܐܲܠܵܗܵܐ|
    block |ܕܢܹܐܟܼܘܿܠ ܩܲܪ̈ܨܵܘܗܝ ܕܟܹܐܢܵܐ ܐܝܼܘܿܒܼ ܕܠܵܘ ܙܲܕܿܝܼܩܵܐ ܗ̄ܘ̣ ܀|
    block |܃ܗܘ̤ ܥܲܡ ܢܲܦܫܹܗ ܠܵܘ ܥܲܡ ܟܲܣܝܵܐ ܡܲܠܸܠ ܘܐܸܡ݂ܲܪ|
    block |ܕܚܸܕܼܪܹܬܼ ܒܐܲܪܥܵܐ ܘܦܸܪܣܹ̇ܬܼ ܢܸܫܒܲܝ̈ ܠܲܡܨܵܕ ܐ̄ܢܵܫܵܐ ܀|
    block |܃ܐܝܼܘܿܒܼ ܒܲܠܚܘܿܕܼ ܦܲܣܸܩ ܢܸܫܒܲܝ̈ ܘܬܲܒܲܪ ܦܲܚܲܝܝ̈|
    block |ܘܠܵܐ ܐܸܬܼܥܲܪܩܲܠ ܒܲܡܨܸܝ̈ܕܼܵܬܼܵܐ ܘܩܸܛܪ̈ܲܝ ܥܵܘ̣ܠܵܐ ܀|
    block |܃ܟܲܗܝܼܢ ܒܐܲܪܥܵܐ ܘܲܚܠܝܼܡ ܓܘܼܫܡܹܗ ܘܚܝܼܨ ܪܸܥܝܵܢܹܗ|
    block |ܘܢܵܨ̇ܲܚ ܛܸܒܵܐ ܕܫܲܦܝܼܪ݁ܵܬܹܗ ܒܐܲܪܒܲܥ ܦܸܢ̈ܝܵܢ ܀|
    block |܃ܕܐܸܩܪܘܿܒܼ ܘܐܸܒܼܩܹܝܘܗܝ ܠܵܐ ܡܲܦܸܣ ܠܝܼ ܪܸܡܙܹܗ ܕܡ̇ܪܹܗ|
    block |ܕܐܲܝܟ ܐܲܬܼܠܹܝܛܵܐ ܠܒܼܝܼܫ ܘܲܡܙܲܝܲܢ ܒܝܹܚܠ ܥܘܼܕܼܪܵܢܹܗ ܀|
    block |܃ܚܹܝܠ ܒܵܪܘܿܝܵܐ ܟܠ̣ܵܢܝ ܡ̣ܢ ܨܹܐܕܼܵܘܗܝ ܕܐܲܩܪܸܒܼ ܥܲܡܹܗ|
    block |ܘܐܸܠܘܼܠܵܐ ܗܘ̤ ܟܒܲܪ ܐܲܝܟ ܟܠܢܵܫ ܚܵܣܹ̇ܝܢ ܗ̄ܘܹ̇ܝܬܼ ܠܹܗ ܀|
    block |܃ܡܲܢ ܕܹܝܢ ܝܲܗ̣̄ܒܼ ܠܝܼ ܐܲܬܼܪܵܐ ܕܐܸܡܚܹܝܘܗܝ ܒܝܲܕܼ ܩܸܢܝܵܢܵܘ̈ܗܝ|
    block |ܘܢܹܐܠܲܦ ܟܠܢܵܫ ܕܡ̣ܢ ܡ̇ܝܘܿܬܹ̈ܐ ܗ̄ܘ̣ ܠܒܼܝܼܫܲܝ̈ ܚܲܫܹ̈ܐ ܀|
    block |܃ܒܟܲܗܝܼܢܘܼܬܹܗ ܚܠܝܼܡ ܪܸܥܝܵܢܹܗ ܥܲܡ ܗܲܕܵܡ̇ܘ̈ܗܝ|
    block |ܘܐܸܠܘܼ ܐܸܬܿܬܿܥܝܼܩ ܩܸܢܝܵܢܵܘ̈ܗܝ ܡܸܬܼܪܲܦܸܐ ܗ̄ܘ̣ܵܐ ܀|
    block |܃ܠܵܐ ܡܲܟܸܿܟܼܬܹܗ ܡܸܣܟܹܿܢܘܼܬܼܵܐ ܘܚܲܣܝܼܪܘܼܬܼܵܐ|
    block |ܘܡܸܛܠ ܗܵܕܹܐ ܠܵܐ ܡܸܬܿܬܲܩܲܠ ܒܪܘܼܛܵܢ ܡܸܠܵܘ̈ܗܝ ܀|
    block |܃ܠܵܐ ܚ̣ܛܲܦ ܡܸܢܹܗ ܡ̇ܘܬܵܐ ܝܲܥܢܵܐ ܓܸܙܪܵܐ ܕܐ̄ܢܵܫܵܐ|
    block |ܘܐܸܠܘ̣ ܬܲܒܿܪܹܗ ܐܸܒܼܠܵܐ ܕܝܲܠܕܵܘ̈ܗܝ ܒ̣ܛܸ݂ܢ ܨܘܿܚ̈ܝܵܬܼܵܐ ܀|
    block |܃ܒܟܲܗܝܼܢܘܼܬܼܵܐ ܡܩܲܛܪܸܓܼ ܗ̄ܘ̣ܵܐ ܠܹܗ ܒܝܼܫܵܐ ܠܐܝܼܘܿܒܼ|
    block |ܕܥܘܼܬܼܪܹܗ ܓܕ݂ܲܠ ܠܹܗ ܟܠܝܼܠ ܢܸܨܚܵܢܹ̈ܐ ܘܠܵܘ ܨܼܒܼܝܵܢܹܗ ܀|
    block |܃ܠܢܸܟܼܠܹ̈ܐ ܕܪܲܟܸܿܒܼ ܥܲܠ ܙܲܕܿܝܼܩܵܐ ܓܠ̣ܵܐ ܒܵܪܘܿܝܵܐ|
    block |ܒܝܲܕܼ ܗܵܝ̇ ܕܐܲܟܼܬܸܿܒܼ ܕܲܡܫܲܐܸܠ ܠܹܗ ܐܲܝܟ ܠܵܐ ܝܵ̇ܕܲܥ ܀|
    block |܃ܠܵܘ ܒܵܪܘܿܝܵܐ ܫܲܐܸܠ ܠܒܼܝܼܫܵܐ ܕܢܹܐܠܲܦ ܐܘܼܪܚܹܗ|
    block |ܘܠܵܐ ܡ̇ܪܘܿܕܼܵܐ ܚܙ̣ܵܐ ܐܵܘ ܡܲܠܸܠ ܥܲܡ ܝܵ̇ܕܲܥ ܟܠ ܀|
    block |܃ܒܗܵܠܹܝܢ ܩܵܠܹ̈ܐ ܡܥܵܕܼ ܒܵܪܘܿܝܵܐ ܠܡܸܬܼܚܲܫܵܚܘܼ|
    block |ܘܲܠܬܼܘܼܩܵܢܵܘ̈ܗܝ ܡܫܲܐܸܠ ܟܠܫܵܥ ܐܲܝܟ ܠܵܐ ܝܵ̇ܕܲܥ ܀|
    block |܃ܫܲܐܸܠ ܠܐܵܕܷܼܵܡ ܕܐܲܝܵܟܵܐ ܐ̄ܢܬܿ ܐܵܕܸܵܡ ܟܲܕܼ ܚܵܙܹ̇ܐ ܠܹܗ|
    block |ܘܫܲܐܸܠ ܠܩܵܐܹܝܢ ܕܐܲܝܟܵܘ ܐܲܚܘܼܟ ܘܝ̇ܵܕܲܥ ܕܐܲܝܟܵܘ ܀|
    block |܃ܐܲܫܡܲܥ ܩܵܠܵܐ ܒܪܘܼܓܼܙܵܐ ܕܵܣܕܼܘܿܡ ܕܐܸܚܘܿܬܼ ܐܸܚܙܸܐ|
    block |ܕܐܸܢ ܐܲܝܟ ܛܸܒܵܐ ܕܐܸܬܼܵܐ ܨܹܐܕܲܝ ܥܒ݂ܲܕܼܘ ܐܵܘ ܫܲܡܠܝܼܘ ܀|
    block |܃ܗܵܪܟܵܐ ܠܒܼܝܼܫܵܐ ܕܡ̣ܢ ܐܲܝܡܸܟܸܵܐ ܫܲܐܸܠ ܕܐܸܬܿܝܬܿ|
    block |ܟܲܕܼ ܡܲܠܸܦ ܠܲܢ ܕܒܲܐܪܥܵܐ ܚܵ̇ܕܲܪ ܘܡܲܛܥܸܐ ܠܐ̄ܢܵܫܵܐ ܀|
    block |܃ܒܝܲܕܼ ܫܘܼܐܸܠܲܐ ܨܒܼܵܐ ܕܲܢܒܲܕܸܿܩ ܢܸܟܼܠܹܗ ܕܒܼܝܼܫܵܐ|
    block |ܕܡܹܐܟܲܠ ܩܲܪܨܵܐ ܡܪܲܟܸܿܒܼ ܟܠܫܵܥ ܥܲܠ ܙܲܕܿܝܼܩܹ̈ܐ ܀|
    block |ܗܵܐ ܣܵܡ̣ܬܿ ܠܸܒܵܟ ܥܲܠ ܥܲܒܼܕܿܝ ܐܝܼܘܿܒܼ ܓܠ̣ܵܝܗܝ ܚܘܼܫܵܒܹܗ܃|
  block
    block |ܕܠܲܝܬܿ ܐܲܟܼܘܵܬܹܗ ܕܬܲܡܝܼܡ ܘܲܬܼܪܝܼܨ ܘܲܡܝܲܩܲܪ ܠܝܼ ܀|
    block |܃ܦܲܢܝܼ ܒܝܼܫܵܐ ܠܘܵܬܼ ܒܵܪܘܿܝܵܐ ܠܵܘ ܒܲܪ̄ܬܼ ܩܵܠܵܐ|
    block |ܚܘܼܫܵܒܼ ܢܸܟܼܠܹܗ ܨܒܼܵܐ ܕܢܼܟܼܬܸܿܒܼ ܠܲܢ ܒܝܲܕܼ ܦܘܼܢܵܝܹܗ ܀|
    block |܃ܐܲܢ̄ܬܿ ܠܲܡ ܐܲܓܸܿܢܬܿ ܐܝܼܕܼܵܐ ܕܪ̈ܲܚܡܹܐ ܥܲܠ ܩܸܢܝܵܢܵܘ̈ܗܝ|
    block |ܘܲܒܼܥܘܼܕܼܪܵܢܵܟ ܩܢܸܐ ܚܘܼܠܡܵܢܵܐ ܘܟܲܗܝܼܢ ܒܐܲܪܥܵܐ ܀|
    block |܃ܒܚܲܝܠܵܟ ܢܵܨܲܚ ܫܡܹܗ ܒܲܒܼܪܝܼܬܼܵܐ ܐܲܝܟ ܬܲܡܝܼܡܵܐ|
    block |ܣܲܒܼ ܥܘܼܕܼܪܵܢܵܟ ܘܗܵܐ ܡܸܬܼܓܲܢܸܐ ܡ̣ܢ ܟܠ ܒܲܪܢܵܫ ܀|
    block |܃ܒܚܲܝܠܵܟ ܢܵܨ̇ܚ ܫܡܹܗ ܒܲܒܼܪܝܼܬܼܵܐ ܐܲܝܟ ܬܲܡܝܼܡܵܐ|
    block |ܣܲܒܼ ܥܘܼܕܼܪܵܢܵܟ ܘܗܵܐ ܡܸܬܼܓܲܢܸܐ ܡ̣ܢ ܟܠ ܒܲܪܢܵܫ ܀|
    block |܃ܢܲܚܬܵܐ ܕܪ̈ܲܚܡܹܐ ܦܪܝܼܣ ܥܲܠ ܐܝܼܘܿܒܼ ܐܲܝܟ ܬܲܟܼܣܝܼܬܼܵܐ|
    block |ܬܠܝܼ ܝܲܡܝܼܢܵܟ ܘܗܵܐ ܡܸܬܼܓܼܠܝܵܐ ܣܲܢܝܘܼܬܼ ܢܲܦܫܹܗ ܀|
    block |܃ܕܲܗܒܼܵܐ ܕܡܸܠܬܼܵܟ ܩܪܝܼܡ ܥܲܠ ܙܹܐܦܵܐ ܕܣܲܢܝܘܼܬܼ ܢܲܦܫܹܗ|
    block |ܘܒܹܗ ܡܸܬܼܩܲܒܲܠ ܢܚܵܫܹܗ ܟܲܣܝܵܐ ܒܲܓܼܡܘܼܬܼ ܕܲܗܒܼܵܐ ܀|
    block |܃ܗܲܒܼܠܝܼ ܕܐܸܒܼܩܹܝܘܗܝ ܒܚܘܼܣܪܵܢ ܢܸܟܼܣܵܘ̈ܗܝ ܐܲܝܟ ܕܲܒܼܟܼܘܼܪܵܐ|
    block |ܘܐܸܓܼܠܹܝܘܗܝ ܠܙܹܐܦܵܐ ܕܪܲܦܝܘܼܬܼ ܢܲܦܫܹܗ ܕܠܵܘ ܫܲܪܝܼܪܵܐ ܗ̄ܘ̣ ܀|
    block |܃ܒܟܼܗܝܼܢܘܼܬܹܗ ܚܠܝܼܡ ܪܸܥܝܵܢܹܗ ܘܠܵܐ ܡܸܬܼܪܲܦܸܐ|
    block |ܒܪܲܒܿܘܼܬܼ ܢܸܟܼܣܵܘ̈ܗܝ ܪܵܡ̇ܐ ܪܘܼܚܹܗ ܐܲܝܟ ܫܲܪܝܼܪܵܐ ܀|
    block |܃ܡ̣ܢ ܡ̇ܝܘܿܬܹ̈ܐ ܗ̄ܘ̣ ܠܒܼܝܼܫܲܝ̈ ܚܲܫܹ̈ܐ ܓܒܼܝܼܠ ܡ̣ܢ ܥܲܦܪܵܐ|
    block |ܘܐܸܢ ܥܵܒܼܲ݁ܪ ܒܹܗ ܢܲܗܪܵܐ ܕܨܸܢ̈ܥܵܬܼܝ ܡܼܬܿܬܿܪܸܐ ܡܸܕܼܪܹܗ ܀|
    block |܃ܦܬܲܚ ܠܝܼ ܬܲܪܥܵܐ ܕܐܸܥܘܿܠ ܨܹܐܕܼܵܘܗܝ ܒܝܲܕܼ ܩܲܛܝܼܢܘܼܬܼܝ|
    block |ܘܡܲܬܼܘܲܗ ܐ̄ܢܵܐ ܠܹܗ ܒܛܸܒܹ̈ܐ ܒܝܼܫܹ̈ܐ ܘܙܵܐܲܥ ܠܸܒܸܿܗ ܀|
    block |܃ܠܲܝܬܿ ܡ̇ܝܘܿܬܼܵܐ ܕܠܵܐ ܟܵܪܝܵܐ ܠܹܗ ܒܐܲܒܼܕܵܢ ܢܸܟܼܣܵܘ̈ܗܝ|
    block |ܘܠܲܝܬܿ ܚܵܫ̇ܘܿܫܵܐ ܕܠܵܐ ܡܸܬܼܪܲܦܸܐ ܒܛܸܒܵܐ ܒܝܼܫܵܐ ܀|
    block |܃ܗܵܠܹܝܢ ܗܘ̤ ܒܹܗ ܡܸܬܼܚܲܫܲܒܼ ܗ̄ܘ̣ܵܐ ܐܵܟܹ̇ܿܠ ܩܲܪܨܵܐ|
    block |ܘܠܵܘ ܥܲܡ ܡ̇ܪܹܗ ܥܢܸܐ ܗ̄ܘ̣ܵܐ ܡܡܲܠܲܠ ܗܵܘ̇ ܡܲܪܵܚܵܐ ܀|
    block |܃ܚܲܝܠܵܐ ܕܡܸܠܹ̈ܐ ܪܫܝܼܡ ܒܲܟܼܬܵܒܹ̈ܐ ܐܲܝܟ ܗܵܘ̇ ܕܲܗ̤ܘܲܝ̈|
    block |ܠܵܐ ܕܹܝܢ ܡܲܠܸܠ ܟܲܣܝܵܐ ܡܸܡܬܼܘܿܡ ܥܲܡ ܡ̇ܪܘܿܕܼܵܐ ܀|
    block |܃ܒܪܸܡܙܵܐ ܝܲܗ̣̄ܒܼ ܠܹܗ ܐܲܬܼܪܵܐ ܠܒܼܝܼܫܵܐ ܒܙܵܘܥܹ̈ܐ ܟܣܲܝܵܐ|
    block |ܐܲܝܟ ܡ̇ܐ ܕܣܵܥܲ݁ܪ ܨܹܝܕܼ ܪ̈ܘܼܚܵܢܹܐ ܟܲܕܼ ܡܸܫܬܲܠܚܝܼܢ ܀|
    block |܃ܓܠ̣ܵܐ ܠܹܗ ܪܸܡܙܵܐ ܠܵܐܟܹ̇ܠ ܩܲܪܨܵܐ ܩܲܛܝܼܢܵܐܝܼܬܼ|
    block |ܕܗܵܐ ܡܲܫܠܲܡ ܠܵܟ ܟܠܡܵܐ ܕܲܩܢܸܐ ܐܝܼܘܿܒܼ ܒܐܲܪܥܵܐ ܀|
    block |܃ܚܙ̣ܵܐ ܡ̇ܪܘܿܕܼܵܐܬ ܕܐܲܗܡܝܼ ܛܵܒܼܵܐ ܡ̣ܢ ܒܲܪ ܒܲܝܬܹܿܗ|
    block |ܘܟܲܢܸܫ ܚܲܝܠܵܘ̈ܗܝ ܐܲܝܟ ܕܠܲܩܪܵܒܼܵܐ ܠܘܼܩܒܲܠ ܐܝܼܘܿܒܼ ܀|
    block |܃ܒܝܲܕܼ ܩܸܢܝܵܢܵܘ̈ܗܝ ܣܒ݂ܲܪ ܡܲܪܵܚܵܐ ܕܡܲܪܗܸܒܼ ܗ̄ܘ̣ܵܐ ܠܹܗ|
    block |ܘܒܲܐܒܼܕܵܢ ܢܸܟܼܣܵܘ̈ܗܝ ܒܥ̣ܵܐ ܕܲܢܪܲܦܸܐ ܠܒܸܢܝܵܢ ܢܲܦܫܹܗ ܀|
    block |܃ܠܵܐ ܝܵ̇ܕܲܥ ܗ̄ܘ̣ܵܐ ܕܠܝܼܚ ܒܲܚܣܵܡܵܐ ܕܠܘܼܩܒܲܠ ܟܹܐܢܹ̈ܐ|
    block |ܕܠܵܐ ܕܵܠܲܚ̇ ܠܵܗ̇ ܠܫܲܦܝܘܼܬܼ ܢܲܦܫܹܗ ܩܵܠ ܚܘܼܣܪܵܢܵܐ ܀|
  block
    block |܃ܐܲܝܟ ܚܵܫܘܿܫܵܐ ܚܵܐܲ݁ܪ ܗ̄ܘ̣ܵܐ ܒܹܗ ܪܦܸܐ ܪܥܝܵܢܵܐ|
    block |ܘܠܵܐ ܝܵ̇ܕܲܥ ܗ̄ܘ̣ܵܐ ܕܚܵܣܹ̇ܢ ܚܲܫܵܘ̈ܗܝ ܒܝܲܕܼ ܕܘܼܡܣܵܢܹܗ ܀|
    block |܃ܠܵܘ ܟܲܣ̈ܝܵܬܼܵܐ ܕܒܸܠܵܐ ܒܵܕܹܩ ܐܲܝܟ ܒܵܪܘܿܝܵܐ|
    block |ܘܠܵܐ ܚܘܼܫܵܒܼܵܐ ܕܢܲܦܫܵܐ ܒܵܨܹ̇ܐ ܐܲܝܟ ܝܵ̇ܕܲܥ ܟܠ ܀|
    block |܃ܘܐܸܠܘܼ ܡܦܵܣ ܗ̄ܘ̣ܵܐ ܩܕܼܵܡ ܬܲܟܼܬܿܘܼܫܵܐ ܕܡܲܚܵܒܼ ܚܵܐܹ̇ܒܼ|
    block |ܠܵܐ ܢܵܚܹ̇ܬܼ ܗ̄ܘ̣ܵܐ ܠܪܲܪܵܐ ܩܲܫܝܵܐ ܕܥܲܡ ܙܲܕܲܝܼܩܵܐ ܀|
    block |܃ܒܠܵܐ ܝܼܕܲܥܬܼܵܐ ܙܲܝܹܢ ܢܲܦܫܹܗ ܘܥܲܠ̣ ܠܲܩܪܵܒܼܵܐ|
    block |ܘܫܲܪܝܼ ܕܢܸܫܕܸܿܐ ܓܹܐܪܵܐ ܕܚܸܡܬܹܗ ܒܩܸܢܝܵܢ ܟܹܐܢܵܐ ܀|
    block |܃ܗܘ̤ܵܐ ܠܲܡ ܝܵܘܡ̇ܐ ܕܲܟܼܢܝܼܫܝܼܢ ܒܹܗ ܝܲܠܕܵܘ̈ܗܝ ܕܐܝܼܘܿܒܼ|
    block |ܘܡܲܠܲܐܟ ܒܝܼܫܵܐ ܐܲܝܬܿܝܼ ܣܒܲܪܬܼܵܐ ܕܓܼܝܣܵܐ ܕܲܢܦܲܠ̣ ܀|
    block |܃ܐ̄ܬܼܵܐ ܐܝܼܙܓܲܕܵܐ ܠܘܵܬܼ ܙܲܕܼܝܼܩܵܐ ܘܲܪܗܝܼܒܼ ܩܵܠܵܐ|
    block |ܕܢܲܬܼܘܲܗ ܡܸܢܫܹܠܝ ܠܠܸܒܵܐ ܬܩܢܵܐ ܒܛܸܒܵܐ ܪܗܝܼܒܼܵܐ ܀|
    block |܃ܢܦ݂ܲܠܪ ܠܲܡ ܓܲܝܣܵܐ ܘܲܕܒܲܪ ܬܵܘܪܹ̈ܐ ܥܲܡ ܐܲܬܵܢܹ̈ܐ|
    block |ܘܡܝܼܬܼܘ ܐܲܟܵܪܹ̈ܐ ܘܪ̈ܵܥܵܘܵܬܼܵܐ ܒܪܘܓܼܙܵܐ ܩܲܫܝܵܐ ܀|
    block |܃ܪܲܟܸܿܒܼ ܒܝܼܫܵܐ ܥܸܠܬܼܵܐ ܕܢܲܛܥܸܐ ܒܲܫܡܵܐ ܕܓܼܝܼܣܵܐ|
    block |ܘܚܵܘܝܼ ܫܹܐܕܵܐ ܐܲܝܟ ܫܲܒܵܝܹ̈ܐ ܕܢܦ݂ܲܠܘ ܘܲܕܼܒܲܪܘ ܀|
    block |܃ܐ̄ܢܵܐ ܠܲܡ ܒܲܠܚܘܿܕܼ ܦܸܠ̇ܛܹܬܼ ܡܸܢܹܗ ܕܓܼܝܣܵܐ ܕܲܢܦܲܠ|
    block |ܘܐܸܬܹܿܝܬܼ ܕܐܸܬܼܢܸܐ ܡܸܕܹܿܡ ܕܲܓܼܕܲܫ ܕܠܵܐ ܚܵܘܣܵܢܵܐ ܀|
    block |܃ܘܥܲܕܼ ܩܲܕܼܡ̇ܝܵܐ ܡܲܫܸܠܸܡ ܛܸܒܵܐ ܕܓܼܝܣܵܐ ܕܢܲܦܲܠ|
    block |ܡܲܛܝܼ ܐ̄ܚܪܹܢܵܐ ܘܲܛܥܝܼܢ ܛܸܒܵܐ ܕܥܵܢܹ̈ܐ ܕܐܸܒܼܕܲܬ̤ ܀|
    block |܃ܢܘܼܪܵܐ ܕܪܵܘܡ̇ܐ ܢܸܦܠܲܬ̤ ܡ̣ܢ ܫܹܠܝ ܒܲܕܼܡܘܼܬܼ ܒܲܪܩܵܐ|
    block |ܘܝܸܩܕܲܬ̤ ܥܵܢ̈ܐ ܘܪ̈ܵܥܵܘܵܬܼܵܐ ܒܫܲܠܗܹܒܼܝܼܬܼܵܐ ܀|
    block |܃ܐ̄ܢܵܐ ܠܲܡ ܒܲܠܚܘܿܕܼ ܦܵܫܹ̇ܬܼ ܬܲܡ̇ܢ ܕܐܲܝܬܸܿܐ ܣܒܲܪܬܼܵܐ|
    block |ܕܠܵܘ ܟܹܐܢܵܐܝܼܬܼ ܣܥܲܪ ܒܵܪܘܿܝܵܐ ܨܹܝܕܼ ܩܸܢܝܵܢܲܝ̈ܟ ܀|
    block |܃ܚܘܼܒܼܠܹ̈ܐ ܒܝܼܫܹ̈ܐ ܦܲܪ̣ܥܵܟ ܡ̇ܪܵܟ ܚܠܵܦ ܙܸܕܼܩܵܬܼܟ|
    block |ܕܐܲܚܸܬܼ ܢܘܼܪܵܐ ܘܓܼܡܲܪ ܥܵܢܹ̈ܐ ܕܠܵܐ ܚܵܣܵܢܵܐ ܀|
    block |܃ܐܘܿ ܠܲܢܟܼܝܼܠܵܐ ܕܲܛܡ݂ܲܪ ܦܲܚܹ̈ܐ ܘܟܲܣܝܼ ܐܸܢܘܼܢ|
    block |ܕܠܵܐ ܢܸܬܼܝܲܕܼܥܘܼܢ ܠܐܲܝܢܵܐ ܕܪܵܕܹܐ ܬܲܡܝܼܡܵܐܝܼܬܼ ܀|
    block |܃ܫܲܓܼܫܹܗ ܠܐܵܐܲܪ ܘܐܵܣܸܦ ܢܘܼܪܵܐ ܘܐܵܘܩܸܕܼ ܥܵܢ̈ܐ|
    block |ܘܩܵܡ̣ ܕܲܢܨܲܚܸܐ ܒܥܵܘ̣ܠܵܐ ܕܲܣܥ݂ܲܪ ܠܡܵܪܹܗ ܕܐܝܼܘܿܒܼ ܀|
    block |܃ܗܘ̤ ܠܲܡ ܐܲܚܸܡ ܢܘܼܪܵܐ ܕܝܼܠܹܗ ܘܝܸܩܕܲܬ̤ ܥܲܢ̈ܐ|
    block |ܘܠܵ ܐܩܸܨ ܠܵܟ ܕܸܒܼܚܹ̈ܐ ܕܟܲܝܹ̈ܐ ܕܲܡܩܲܪܸܒܼ ܗ̣̄ܘܲܝܬܿ ܀|
    block |܃ܠܵܫ ܫܠܸܡ ܛܸܒܵܐ ܕܝܲܩܕܵܢ ܥܵܢܹ̈ܐ ܘܪ̈ܵܥܵܘܬܼܵܐ|
    block |ܘܐܸܬܼܵܐ ܐ̄ܚܪܹܢܵܐ ܕܛܲܥܝܼܢ ܛܸܒܵܐ ܕܓܼܡܠܹ̈ܐ ܕܐܸܒܲܕܼܘ ܀|
    block |܃ܬܠܵܬܼ ܠܲܡ ܓܘܼܕܲܝܼ̈ܢ ܗܘ̤ܵܘ ܟܲܠܕܵܝܹ̈ܐ ܠܲܬܼܠܵܬܼ ܪ̈ܘܼܚܝܼܢ|
    block |ܘܲܕܼܒܲܪܘ ܓܼܡܠܹ̈ܐ ܘܲܩܛܲܠܘ ܐ̄ܢܵܫܵܐ ܘܐܸܠܵܐ ܗ̄ܘ̣ ܦܵܫܹ̇ܬܼ ܀|
  block
    block |܃ܬܠܵܬܼܵܐ ܓܹܐܪ̈ܝܼܢ ܫܕܼܵܐ ܡ̇ܪܘܿܕܼܵܐ ܒܛܸܒܹܿ̈ܐ ܬܠܵܬܼܵܐ|
    block |ܘܠܵܐ ܒܸܪܨܲܬ̤ ܒܹܗ ܚܕܼܵܐ ܠܘܿܠܝܼܬܼܵܐ ܒܙܲܝܢܹܗ ܕܐܝܼܘܿܒܼ ܀|
    block |܃ܬܠܵܬܼ ܣܲܒܼܪ݁ܵܬܼܵܐ ܡܥܝܼܩܵܢ̈ܝܵܬܼܵܐ ܐܲܦܸܠ ܒܐܸܕܼܢܵܘ̈ܗܝ|
    block |ܘܠܵܐ ܐܸܬܿܕܲܠܚܲܬ̤ ܫܲܦܝܘܼܬܼ ܢܲܦܫܹܗ ܒܬܸܛܪܹܗ ܕܒܼܝܼܫܵܐ ܀|
    block |܃ܬܠܵܬܼܵܐ ܥܘܼܩܣܝܼ̈ܢ ܚܲܠܸܦ ܘܲܡ̣ܚܵܝܗܝ ܒܫܸܡܥܹ̈ܐ ܬܠܵܬܼܵܐ|
    block |ܘܠܵܐ ܦܸܧܚܲܬ̤ ܒܹܗ ܡܸܪܲܬܼ ܒܦܲܓܼܪܹܗ ܕܐܝܼܘܿܒܼ ܀|
    block |܃ܬܠܵܬܼ ܙܲܒܼ̈ܢܵܬܼܵܐܬ ܐܲܥܸܠ ܒܲܚܪܹܗ ܒܟܼܘܼܪ ܒܘܼܚܪܵܢܵܐ|
    block |ܘܚܵܘܝܼ ܫܘܼܦܪܹܗ ܕܲܗܒܼܵܐ ܕܢܲܦܫܹܗ ܕܲܟܼܡܵܐ ܢܲܗܝܼܪ ܀|
    block |܃ܐܲܫܒܿܝܼ ܬܵܘܪܹ̈ܐ ܘܐܵܘܩܸܕܼ ܥܵܢ̈ܐ ܘܲܕܼܒܲܪ ܓܼܡܠܹ̈ܐ|
    block |ܬܠܵܬܼܵܐ ܢܸܫܒܿܝܼ̈ܢ ܘܦܲܣܸܩ ܐܸܢܘܿܢ ܩܲܠܝܼܠ ܓܸܦܹ̈ܐ ܀|
    block |܃ܬܠܵܬܼ ܙܲܒܼܢܵܬܼ̈ܐ ܢܚܸܬܼ ܠܐܵܓܼܘܿܢܵܐ ܐܲܬܼܠܹܝܛ ܥܵܘ̣ܠܵܐ|
    block |ܘܒܲܬܼܠܵܬܲܝ̈ܗܹܝܢ ܣܠܸ̣݂ܩ ܟܲܕܼ ܒܲܗܝܼܬܼ ܕܠܵܐ ܙܵܟܼܘܼܬܼܵܐ ܀|
    block |܃ܗ̤ܘܲܝ̈ ܨܸܢܥܵܬܹ̈ܗ ܒܲܛܝܼ̈ܠܵܬܼܵܐ ܠܘܵܬܼ ܬܲܡܝܼܡܵܐ|
    block |ܘܠܵܐ ܐܸܬܼܥܲܪܩܲܠ ܒܲܡܨܝܼ̈ܕܵܬܼܵܐ ܕܐܘܼܡ̇ܢܘܼܬܹܗ ܀|
    block |܃ܚܵܒܼ݂ ܒܐܵܓܼܘܿܢܹ̈ܐ ܬܠܵܬܼܵܐ ܕܲܥܒ݂ܲܕܼ ܐܵܟܹ̇ܠܩܲܪܨܵܐ|
    block |ܘܚܲܠܸܦ ܙܲܝܢܵܐ ܘܚܲܕܸܿܬܼ ܕܵܪܵܐ ܕܲܟܼܒܲܪ ܢܸܙܟܸܿܐ ܀|
    block |܃ܒܢܘܼܪܵܐ ܕܚܸܡܬܹܗ ܡܸܬܼܓܵܘܙܲܠ ܗ̄ܘ̣ܵܐ ܗܵܘ̇ ܚܲܣܵܡܵܐ|
    block |ܕܒܲܐܝܠܹܝܢ ܦܘܼܪ̈ܣܹܐ ܢܙܝܼܥ ܠܐܲܬܼܠܹܝܛܵܐ ܒܝܲܕܼ ܪܘܼܛܵܢܵܐ ܀|
    block |܃ܛܢܵܢܵܐ ܕܪܘܼܓܼܙܹܗ ܫܵܓܲ̇ܪ ܗ̄ܘ̣ܵܐ ܠܵܗ̇ ܠܡܲܪܝܼܪܘܼܬܹܗ|
    block |ܘܡܸܫܬܲܠܗܲܒܼ ܗ̄ܘ̣ܵܐ ܕܲܢܣܝܼܦ ܢܘܼܪܹܗ ܒܝܲܠܕܵܘ̈ܗܝ ܕܐܝܼܘܿܒܼ ܀|
    block |܃ܒܫܘܼܠܵܩ ܛܸܒܵܐ ܕܓܼܡܠܹ̈ܐ ܕܐܸܒܲܕܼܘ ܚܲܕܸܿܬܼ ܛܸܒܵܐ|
    block |ܕܡܲܪܝܼܪ ܫܸܡܥܹܗ ܘܗܵܦܹ̇ܟ ܪ̈ܲܚܡܹܐ ܘܕܵܠܲܚ ܢܲܦܫܵܐ ܀|
    block |܃ܒܢܲܝܝ̈ܟ ܠܲܡ ܫܲܒܼܥܵܐ ܥܲܡ ܐܲܚܘܵܬ̈ܗܘܿܢ ܒܣܵܡܵܐ ܛܲܝܸܒܼܘ|
    block |ܘܲܠܘܵܬܼ ܒܘܼܟܼܪܵܐ ܟܢ݂ܲܫܘ ܒܐܵܘܝܘܼܬܼܵܐ ܐܲܝܟ ܕܲܡܥܵܕܼܝܼܢ ܀|
    block |܃ܪܘܼܚܵܐ ܩܫܝܼܬܼܵܐ ܢܸܫܒܲܬ̤ ܡܸܢܫܹܠܝ ܕܠܵܐ ܒܲܥܝܵܕܼܵܐ|
    block |ܘܙܵܥ ܫܲܬܼܐܸܣܵܘ̈ܗܝ ܕܒܲܝܬܵܐ ܘܲܢܦ݂ܲܠ ܘܲܛ̣ܡܲܪ ܐܸܢܘܿܢ ܀|
    block |܃ܢܦܲܠ̣ ܬܲܛܠܝܼܠܵܐ ܘܲܛܡ݂ܲܪ ܐܸܢܘܿܢ ܠܥܸܣܪ̈ܵܬܢܲܝܗܘܿܢ|
    block |ܘܚܲܠܸܛ ܕܸܵܡܗܘܿܢ ܥܲܡ ܟܵܣܲܝ̈ܗܘܿܢ ܒܲܣܡܵܟܲܝ̈ܗܘܿܢ ܀|
    block |܃ܠܒܹܫ ܡ̇ܪܘܿܕܼܵܐ ܐ̄ܣܟܹܿܝܡ ܚܵܘܣܵܢܵܐ ܕܢܲܛܥܸܐ ܒܐܝܼܘܿܒܼ|
    block |ܘܒܲܕܼܡܘܼܬܼ ܪܵܚ̇ܡܵܐ ܚܵܘܝܼ ܢܲܦܫܹܗ ܒܛܸܒܵܐ ܕܲܒܼܢܵܘ̈ܗܝ ܀|
    block |܃ܠܵܐ ܠܲܡ ܡܸܡܬܼܘܿܡ ܓܸܕܼܫܲܬ̤ ܗܵܕܹܐ ܠܘܵܬܼ ܙܲܕܿܝܼܩܹ̈ܐ|
    block |ܘܠܵܐ ܦܪ݂ܲܥ ܛܵܒܼܵܐ ܗܵܢ ܦܘܼܪܥܵܢܵܐ ܠܲܕܼܪܵܚܹ̇ܡ ܠܹܗ ܀|
    block |܃ܠܘܵܬܼܵܟ ܐܝܼܘܿܒܼ ܗ̣ܦܲܟ ܒܵܪܘܿܝܵܐ ܛܲܟܼܣܵܐ ܕܪ̈ܲܚܡܵܘܗܝ|
    block |ܘܠܵܐ ܚܓܲܛ ܪ̈ܲܚܡܹܐ ܒܪܘܼܓܼܙܵܐ ܕܐܲܝܬܿܝܼ ܥܲܠ ܩܸܢܝܵܢܲܝ̈ܟ ܀|
    block |܃ܠܵܐ ܣܸܦܩܲܬ̤ ܠܹܗ ܕܐܵܘܩܸܕܼ ܥܵܢ̈ܟ ܘܐܲܫܒܿܝܼ ܓܲܡܠܲܝ̈ܟ|
    block |ܘܐܸܫܕܼ ܚܸܡܬܹܗ ܥܲܠ ܝܵܪ̈ܘܿܬܲܝܟ ܘܩܲܛܸܠ ܐܸܢܘܿܢ ܀|
  block
    block |܃ܠܵܘ ܟܹܐܢܵܐܝܼܬܼ ܣܥ݂ܲܪ ܒܵܪܘܿܝܵܐ ܕܲܛܠ݂ܲܡ ܥܲܡܠܝ̈ܟ|
    block |ܘܢܸܗܘܸܐ ܕܲܐ̄ܚܪܹܝܢ ܣܥ̣ܵܐ ܥܲܠ ܝܲܠܕܲܝ̈ܟ ܡܨܸܐ ܗ̄ܘ̣ܵܐ ܕܢܸܟܼܠܹܝܘܗܝ ܀|
    block |܃ܐܸܢܗܘ̤ ܕܫܲܪܝܼܪ ܚܘܼܒܹܿܗ ܨܹܐܕܲܝܟ ܥܲܠ ܡ̇ܢ ܐܲܗܡܝܼ|
    block |ܘܐܸܢ ܟܹܐܢܵܐܝܼܬܼ ܦܵܪܲܥ ܥܲܡܠܹ̈ܐ ܠܡܵܢ ܐܲܥܘܸܠ ܒܵܟ ܀|
    block |܃ܐܘܿ ܠܲܢܟܼܝܼܠܵܐ ܕܠܵܐ ܣܸܦܩܲܬ̤ ܠܹܗ ܚܲܪܒܵܐ ܕܐ̄ܢܵܫܵܐ|
    block |ܘܫܲܪܝܼ ܕܢܹܐܫܘܿܕܼ ܡܸܪܲܬܼ ܪܘܼܓܼܙܹܗ ܥܲܠ ܒܵܪܘܿܝܵܐ ܀|
    block |܃ܗܘ̤ ܠܲܡ ܐܲܫܸܒܼ ܪܘܼܚܵܐ ܕܪܘܼܓܼܙܵܐ ܘܩܲܛܸܠ ܝܲܠܕܲܝ̈ܟ|
    block |ܘܲܕܼܣܵܥܹ̇ܐ ܠܵܟ ܒܥܹ̇ܐ ܕܲܢܥܝܼܩܵܟ ܒܝܲܕܼ ܝܵܪ̈ܘܿܬܲܝܟ ܀|
    block |܃ܒܕܲܪܵܐ ܕܲܒܼܢܵܘ̈ܗܝ ܣܒܲܪ݂ ܡ̇ܪܘܿܕܼܵܐ ܕܚܵܣܹ̇ܝܢ ܗ̄ܘ̣ܵܐ ܠܹܗ|
    block |ܕܕܲܡ ܥܵܨܹ̇ܐ ܠܹܗ ܚܘܼܒܹܿܗ ܕܝܲܠܕܵܘ̈ܗܝ ܘܡ̇ܘܠܸܕܼ ܪܸܛܢܵܐ ܀|
    block |܃ܠܚܲܪܬܼܵܐ ܢܲܛܪܹܗ ܐܵܟܹ̇ܠܩܲܪܨܵܐ ܠܕܵܪܵܐ ܩܲܫܝܵܐ|
    block |ܕܝܵ̇ܕܲܥ ܕܐܲܣܝܼܪ ܚܘܼܒܵܐ ܕܐ̄ܢܵܫܵܐ ܠܘܵܬܼ ܝܲܠܕܲܝ̈ܗܘܿܢ ܀|
    block |܃ܬܠܵܬܼܵܐ ܩܪ̈ܵܒܹܐ ܥܒ݂ܲܪ ܡ̇ܪܘܿܕܼܵܐ ܥܲܡ ܙܲܕܿܝܼܩܵܐ|
    block |ܘܒܲܪܒܼܝܼܥܵܝܵܐ ܣܲܦܸܩ ܓܹܐܪ̈ܵܘܗܝ ܘܩܵܡ̣ ܟܲܕܼ ܒܲܗܝܼܬܼ ܀|
    block |܃ܒܗܵܢ ܬܲܟܼܬܿܘܼܫܵܐ ܬܠܸܐ ܗ̄ܘ̣ܵܐ ܣܲܒܼܪܹܗ ܘܲܡܣܲܟܸܿܐ ܗ̄ܘ̣ܵܐ|
    block |ܕܫܸܡ ܨܘܿܚܝܼܬܼܵܐ ܢܸܫܡܲܜܥ ܒܲܠܚܘܿܕܼ ܘܢܸܙܟܹܿܝܘܗܝ ܠܐܝܼܘܿܒܼ ܀|
    block |܃ܠܵܐ ܓܹܝܪ ܣܸܠܩܲܬ̤ ܪܸܓܲܬܼ ܢܲܦܫܹܗ ܠܘܵܬܼ ܫܘܼܠܵܡܵܐ|
    block |ܘܠܵܐ ܐܲܢܝܼܚܹܗ ܗܵܘ̇ ܬܲܡܝܼܡܵܐ ܒܫܸܡ ܨܘܿܚܝܼܬܼܵܐ ܀|
    block |܃ܐܘܿ ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ ܕܲܟܼܡܵܐ ܚܲܡܣܸܢ|
    block |ܘܠܵܐ ܐܸܬܼܪܲܦܝܼ ܒܝܲܕܼ ܨܸܢ̈ܥܵܬܹܗ ܕܲܒܼܠܕܲܪܵܐ ܀|
    block |܃ܐܘܿ ܡ̇ܝܘܿܬܼܵܐ ܠܒܼܝܼܫ ܗܲܕܵܡܹ̈ܐ ܕܲܙܟܼܵܐ ܠܚܲܫܹ̈ܐ|
    block |ܐܘܿ ܒܸܣܪܵܐ ܕܐܸܚܲܪ ܕܵܪܵܐ ܥܲܡ ܪܘܼܚܵܢܵܐ ܀|
    block |܃ܐܘܿ ܒܲܪ ܐܵܕܼܵܡ ܥܲܦܪܵܐ ܕܐܲܪܥܵܐ ܕܲܛܥ̣ܵܐ ܟܝܵܢܹܗ|
    block |ܘܠܵܐ ܦܲܟܿܗܬܹܗ ܪܸܚܡܲܬܼ ܝܲܠܕܸܵܘ̈ܗܝ ܠܚܘܼܒܵܐ ܕܡ̇ܪܹܗ ܀|
    block |܃ܐܘܿ ܪܸܥܝܵܢܵܐ ܟܕܼܝܼܢ ܥܲܡ ܚܲܫܹ̈ܐ ܕܡ̇ܝܘܿܬܼܘܼܬܼܵܐ|
    block |ܕܠܵܐ ܐܸܬܼܪܲܦܝܼ ܒܚܲܫܵܐ ܕܲܒܼܢܵܘ̈ܗܝ ܠܘܵܬܼ ܪܘܼܛܵܢܵܐ ܀|
    block |܃ܐܘܿ ܐܵܕܼܵܡܘܿܣ ܕܦܲܠܚܹ݂ܗ ܒܝܼܫܵܐ ܩܫܲܝ̈ܵܐ|
    block |ܘܠܵܐ ܐܸܬܼܪܲܟܲܟ ܒܲܫܡܘܼ̈ܥܵܬܼܵܐ ܡܥܝܼܢ̈ܝܝܵܬܼܵܐ ܀|
    block |܃ܠܵܘ ܠܲܟܼܝܵܢܹܗ ܛܥ̣ܵܐ ܡ̇ܝܘܿܬܼܵܐ ܒܚܲܫܹ̈ܐ ܕܲܣܒܹܲܠ|
    block |ܘܠܵܘ ܐܲܝܟ ܣܵܢܹ̇ܐ ܚܘܼܒܵܐ ܕܲܒܼܢܵܘ̈ܗܝ ܠܵܐ ܪܲܛܸܢ ܗ̄ܘ̣ܵܐ ܀|
    block |܃ܚܵܐܹ̇ܫ ܗ̄ܘ̣ܵܐ ܓܹܝܪ ܒܚܲܫܹ̈ܐ ܕܲܒܼܢܵܘ̈ܗܝ ܘܲܕܼܩܸܢܝܵܢܵܘ̈ܗܝ|
    block |ܘܡܲܬܼܒܲܝܲܐ ܗ̄ܘ̣ܵܐ ܒܪܸܚܡܲܬܼ ܡ̇ܪܹܗ ܘܠܵܐ ܡܸܬܼܪܲܦܸܐ ܀|
    block |܃ܚܘܼܒܵܐ ܒܚܘܼܒܵܐ ܦܲܚܼܡ ܐܝܼܘܿܒܼ ܐܲܝܟ ܦܵܪܘܿܫܵܐ|
    block |ܘܲܥܠ݂ܲܒܼ ܚܘܼܒܵܐ ܕܪܸܚܡܲܬܼ ܡ̇ܪܹܗ ܠܚܘܼܒܵܐ ܕܲܒܼܢܵܘ̈ܗܝ ܀|
    block |܃ܐܲܟܼܪܝܼ ܣܲܓܿܝܼ ܥܲܠ ܩܸܢܝܵܢܵܘ̈ܗܝ ܘܠܵܐ ܪܲܛܸܢ ܗ̄ܘ̣ܵܐ|
    block |ܚܲܫ̣ ܥܲܠ ܝܲܠܕܼܵܘ̈ܗܝ ܘܒܲܝܲܐ ܚܲܫܹܗ ܒܪܸܚܡܲܬܼ ܡ̇ܪܹܗ ܀|
    block |܃ܨܪܵܐ ܠܲܦܪܝܼܣܵܐ ܬܲܟܼܣܝܼܬܼ ܦܲܓܼܪܹܗ ܘܣܲܦܲܪ ܣܲܥܪܹܗ|
    block |ܘܠܵܐ ܨܪܵܐ ܠܸܒܹܿܗ ܒܝܲܕܼ ܦܘܼܠܵܓܼܵܐ ܕܥܲܠ ܒܵܪܘܿܝܹܗ ܀|
  block
    block |܃ܥܲܪܛܸܠ ܢܸܦܩܹ̇ܬܼ ܟܲܕܼ ܐܸܬܼܝܲܠܕܹܿܬܼ ܐܸܡ̣ܲܪ ܟܹܐܢܵܐ|
    block |ܘܥܲܪܛܸܠ ܐܸܗܦܘܿܟ ܕܠܵܐ ܬܲܟܼܣܝܼܬܼܵܐ ܐܲܝܟ ܡ̇ܐ ܐܸܬܹܿܝܬܼ ܀|
    block |܃ܐܲܠܵܗܝ ܝܲܗ̣̄ܒܼ ܠܝܼ ܘܲܗ̣ܦܲܟ ܫܲܩ̣ܠܹܗ ܫܲܠܝܼܛ ܪܸܡܙܹܗ|
    block |ܫܡܹܗ ܢܸܬܼܒܲܪܲܟ ܡ̣ܢ ܩܸܢܝܵܢܵܘ̈ܗܝ ܥܲܠ ܟܠ ܕܲܒܼܪ̣ܵܐ ܀|
    block |܃ܦܪܲܥ ܬܲܡܝܼܡܵܐ ܩܵܠ ܬܵܘܕܲܝܼܬܼܵܐ ܚܠܵܦ ܝܵܪ̈ܘܿܬܼܵܘܗܝ|
    block |ܘܚܲܬܸܿܡ ܡ̇ܪܹܗ ܥܲܠ ܚܘܼܡܣܵܢܹܗ ܕܠܵܐ ܚ̣ܟܵܐ ܘܪܲܛܸܢ ܀|
    block |܃ܫܠܸܡ̣ ܬܲܟܼܬܿܘܼܫܵܐ ܕܡ̇ܘܬܵܐ ܕܲܒܼܢܵܘ̈ܗܝ ܘܲܕܼܩܸܢܝܵܢܵܘ̈ܗܝ|
    block |ܘܫܲܪܝܼ ܡܚܲܕܸܿܬܼ ܙܲܝܢܵܐ ܐ̄ܚܪܹܢܵܐ ܠܐܲܒܼܕܵܢ ܦܲܓܼܪܵܐ ܀|
    block |܃ܒܢܘܼܪܵܐ ܕܪܘܼܓܼܙܹܗ ܡܸܫܬܲܢܲܩ ܗ̄ܘ̣ܵܐ ܠܘܼܩܒܲܠ ܐܝܼܘܿܒܼ|
    block |ܕܐܲܝܢܵܐ ܦܲܚܵܐ ܢܥܲܡܸܩ ܢܸܛܡܘܿܪ ܠܩܲܠܝܼܠܘܼܬܹܗ ܀|
    block |܃ܐܸܒܼܠܵܐ ܗ̄ܘ̣ ܪܲܒܵܐ ܐܸܢ ܙܵܟܹ̇ܐ ܠܝܼ ܥܲܦܪܹܗ ܕܐܵܕܼܵܐ|
    block |ܘܡܲܗܸܠ ܓܵܚܹ̇ܟ ܒܲܪ ܕܚܝܼܚܵܐ ܥܲܠ ܪܘܼܚܵܢܵܐ ܀|
    block |܃ܫܒܹ̇ܝܬܼ ܩܸܢܝܵܢܵܘ̈ܗܝ ܘܠܲܒܸܿܒܼ ܢܲܦܫܹܗ ܒܬܼܘܼܟܼܠܵܢ ܡ̇ܪܹܗ|
    block |ܩܸܛ̇ܠܹܬܼ ܠܲܒܼܢܵܘ̈ܗܝ ܘܒܲܪܸܟ ܠܲܫܡܹܗ ܕܗܘ̤ ܝܲܗ̣̄ܒܼ ܘܲܢܣ݂ܲܒܼ ܀|
    block |܃ܝܸܕܼܥܹ̇ܬܼ ܡܸܟܹܿܝܠ ܕܠܵܐ ܡܸܬܼܪܲܦܸܐ ܒܒܲܪ̈ܵܝܵܬܼܵܐ|
    block |ܘܠܵܐ ܡܸܚܸܫ ܠܹܗ ܟܹܐܒܵܐ ܕܝܲܠ̈ܕܵܘܗܝ ܐܲܝܟ ܕܲܩܢܘܿܡܹܗ ܀|
    block |܃ܠܗܲܝܟܲܠ ܦܲܓܼܪܹܗ ܙܵܕܹܩ ܡܸܟܹܿܝܠ ܕܐܸܩܪܘܿܒܼ ܘܐܸܣܬܿܘܿܪ|
    block |ܕܐܸܢ ܠܵܐܚܵܐܹ̇ܫ ܒܝܲܕܼ ܗܲܕܵܡ̇ܘ̈ܗܝ ܠܵܐ ܡܸܬܼܪܦܸܐ܃ ܀|
    block |܃ܗܵܠܹܝܢ ܗܘ̤ ܒܹܗ ܡܸܬܼܚܲܫܲܕܼ ܗ̄ܘ̣ܵܐ ܥܵܘ̇ܠܵܐܝܼܬܼ|
    block |ܕܢܲܝܬܸܿܐ ܠܓܸܠܝܵܐ ܪܸܓܼܬܼ ܢܸܟܼܠܹܗ ܡܸܬܼܝܲܐܲܒܼ ܗ̄ܘ̣ܵܐ ܀|
    block |܃ܓܠ̣ܵܝܗܝ ܒܵܪܘܿܝܵܐ ܠܢܸܟܼܠܹܗ ܟܲܣܝܵܐ ܒܝܲܕܼ ܗܵܝ̇ ܕܐܲܟܼܬܸܿܒܼ|
    block |ܕܐܸܬܼܵܐ ܐܵܦ ܗܘ̤ ܥܲܡ ܙܲܕܿܝܼܩܹ̈ܐ ܩܕܼܵܡ ܐܲܠܵܗܵܐ ܀|
    block |܃ܠܚܘܼܫܵܒܼ ܢܸܟܼܠܹܗ ܦܪܣܝܼ ܪܸܡܙܵܐ ܒܝܲܕܼ ܫܘܼܐܵܠܵܐ|
    block |ܘܗܘ̤ ܠܹܗ ܐܲܟܸܿܣ ܒܝܲܕܼ ܗܵܝ̇ ܕܐܸܡ݂ܲܪ ܕܚܸܕܼ̇ܪܹܬܼ ܒܐܲܪܥܵܐ ܀|
    block |܃ܗܵܐ ܣܵܡ̣ܬܿ ܠܸܒܵܟ ܥܲܠ ܥܲܒܼܕܿܝ ܐܝܼܘܿܒܼ ܐܲܫܡܲܥ ܨܹܐܕܼܵܘܗܝ|
    block |ܕܬܲܡܝܼܡ ܘܲܬܼܪܝܝܼܨ ܘܠܲܝܬܿ ܐܲܟܼܟܵܬܹܗ ܕܲܡܝܲܩܲܪ ܠܝܼ ܀|
    block |܃ܠܵܐ ܡܸܬܼܪܲܦܸܐ ܡ̣ܢ ܟܹܐܢܘܼܬܼܵܐ ܘܬܲܡܝܼܡܘܼܬܼܵܐ|
    block |ܘܡܲܛܸܢ ܐܲܢ̄ܬܿ ܠܝܼ ܕܐܵܘܒܸܿܕܼ ܒܐܝܼܕܲܝ̈ܟ ܠܥܲܒܼܕܵܐ ܛܵܒܼܵܐ ܀|
    block |܃ܦܲܢܝܼ ܢܟܼܠܵܐ ܠܪܸܡܙܵܐ ܟܲܣܝܵܐ ܕܡ̣ܢ ܒܵܪܘܿܝܵܐ|
    block |ܕܠܵܘ ܕܝܼܠܹܗ ܗ̄ܘ̣ ܡܸܫܟܵܐ ܕܲܒܼܠܲܥ ܒܓܹܐܪܹ̈ܐ ܕܲܡܚܘܼܬܼܝ ܀|
    block |܃ܟܠ ܠܲܡ ܕܲܩܢܸܐ ܝܵܗܹ̇ܒܼ ܓܲܒܼܪܵܐ ܘܡܲܚܸܐ ܢܲܦܫܹܗ|
    block |ܕܢܲܦܫܵܐ ܗ̄ܘ̣ ܒܲܠܚܘܿܕܼ ܪܵܚܹ̇ܡ ܐ̄ܢܵܫܵܐ ܡ̣ܢ ܟܠܡܸܕܸܿܡ ܀|
    block |܃ܘܐܸܢ ܨܵܒܹ̇ܐ ܐܲܢ̄ܬܿ ܕܬܹܐܠܲܦ ܗܵܕܹܐ ܥܢ̣ܵܐ ܡܲܪܵܚܵܐ|
    block |ܐܵܘܫܸܛ ܐܝܼܕܼܵܟ ܘܲܡܚܝܼܘܗܝ ܩܲܠܝܼܠ ܘܗܵܐ ܟܵܦܲ݁ܪ ܒܵܟ ܀|
    block |܃ܘܐܸܢ ܡܵܚܹ̇ܐ ܐܲܢ̄ܬܿ ܫܲܒܼܛܵܐ ܕܐܝܼܕܼܵܟ ܥܲܠ ܗܲܕܵܡ̇ܘ̈ܗܝ|
    block |ܒܐܲܦܲܝ̈ܟ ܩܵܐܹ̇ܡ ܘܲܡܨܲܚܸܐ ܠܵܟ ܕܠܵܐ ܟܘܼܚܵܕܼܵܐ ܀|
    block |ܚܵܪ̣ ܝܵ̇ܕܲܥ ܟܠ ܒܪܸܓܲܬܼ ܢܲܦܫܹܗ ܕܐܵܟܹ̇ܠܩܲܪܨܵܐ܃|
  block
    block |ܘܝܲܗ̣̄ܒܹܿܗ ܠܐܝܼܘܿܒܼ ܕܢܸܚܘܿܬܼ ܥܲܡܹܗ ܠܕܼܪܵܐ ܕܦܵܓܼܪܹܗ ܀|
    block |܃ܗܵܐ ܠܲܡ ܡܲܫܠܲܡ ܐܝܼܘܿܒܼ ܒܐܝܼܕܲܝ̈ܟ ܪܡܲܙ̣ ܠܹܗ ܟܲܣܝܵܐ|
    block |ܢܲܦܫܹܗ ܒܲܠܚܘܿܕܼ ܠܵܐ ܡܲܦܲܝ ܠܵܟ ܠܡܸܣܲܒܼ ܡܵܢܹܗ ܀|
    block |܃ܐܲܪܓܸܿܫ ܒܝܼܫܵܐ ܕܐܲܗܡܝܼ ܛܵܒܼܵܐ ܡ̣ܢ ܒܲܪ ܒܲܝܬܹܿܗ|
    block |ܘܲܡ̣ܬܲܚ ܩܸܫܬܹܿܗ ܘܲܡ̣ܠܵܗ̇ ܓܹܐܪܹ̈ܐ ܕܢܘܼܪܵܐ ܕܪܘܼܓܼܙܹܗ ܀|
    block |܃ܢܦܲܩ̣ ܠܲܡ ܒܝܼܫܵܐ ܘܲܡ̣ܚܲܝܗܝ ܠܐܝܼܘܿܒܼ ܒܫܘܼܚܢܵܐ ܒܝܼܫܵܠ|
    block |ܡ̣ܢ ܪܹܫ ܓܘܼܫܡܹܗ ܥܕܲܡ̇ܐ ܠܪܸ̈ܓܼܠܵܘܗܝ ܕܠܵܐ ܚܵܘܣܵܐ ܀|
    block |܃ܫܒܘܼܚܢܵܐ ܣܲܪܝܵܐ ܢܲܣܟܹܿܗ ܠܦܲܓܼܪܹܗ ܐܲܝܟ ܕܲܒܼܟܼܘܼܪܵܐ|
    block |ܘܲܡ̣ܪܲܩ ܡܸܢܹܗ ܨܵܐܬܼܵܐ ܕܚܲܫܹ̈ܐ ܒܪܸܬܼܚܹܗ ܩܲܫܝܵܐ ܀|
    block |܃ܣܲܦܸܩ ܐܸܢܘܿܢ ܠܓܹܐܪ̈ܲܝ ܚܸܡܬܹܗ ܒܢܘܼܪܵܐ ܕܲܫܓܲܪ|
    block |ܘܦܲܓܼܪܹܗ ܕܐܝܼܘܿܒܼ ܡܸܫܦܲܪ ܫܲܦܲ݁ܪ ܒܫܲܠܗܹܒܼܝܼܬܼܵܐ ܀|
    block |܃ܢܚܸܬܼܘ ܕܲܪܵܪܹ̈ܐ ܬܪܹܝܢ ܕܲܠܩܲܘܼܒܼܠܹ̈ܐ ܠܒܹܝܬܼ ܬܲܟܼܬܿܘܼܫܵܐ|
    block |ܪܹܫܵܐ ܕܐܵܐܲܪ ܘܦܲܓܼܪܵܢܵܝܵܐ ܠܒܼܝܼܫ ܗܲܕܵܡܹ̈ܐ ܀|
    block |܃ܙܟܼܵܐ ܦܲܓܼܪܵܢܵܐ ܠܪܘܼܚܵܢܵܝܵܐ ܒܚܹܝܠ ܨܸܒܼܝܵܢܵܐ|
    block |ܘܚܵܒܼ݂ ܪܘܼܚܵܢܵܐ ܡ̣ܢ ܦܲܓܼܪܵܐ ܒܪܲܦܝܘܼܬܼ ܢܲܦܫܵܐ ܀|
    block |܃ܩܵܡ̣ ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ ܒܐܸܣܛܵܕܼܝܼܘܿܢ|
    block |ܘܐܸܚܲܕܼ ܕܵܪܵܐ ܒܸܣܪܵܢܵܝܵܐ ܥܲܡ ܪܘܼܚܵܢܵܐ ܀|
    block |܃ܟܢܲܫ݂ܘ ܚܲܘܵܝܹ̈ܐ ܕܐܲܬܼܠܹܝܛܘܼܬܼܵܐ ܟܸܢܫܲܝ̈ ܪܵܘܡ̇ܐ|
    block |ܘܲܬܼܗܲܪܘ ܐܲܟܲܚ̄ܕܼ ܒܦܲܓܼܪܵܢܵܝܵܐ ܕܲܙܟܼܵܐ ܠܪܘܼܚܵܐ ܀|
    block |܃ܐܘܿ ܬܲܟܼܬܿܘܼܫܵܐ ܚܲܕܼܬܼܵܐ ܕܲܗܘ̤ܵܐ ܕܠܵܐ ܒܲܥܝܵܕܼܵܐ|
    block |ܕܐܲܝܢܵܐ ܕܒܼܵܠܲ݁ܥ ܠܹܗ ܡܸܬܼܦܲܢܸܐ ܟܠܝܼܠ ܙܵܟܼܘܼܬܼܵܐ ܀|
    block |܃ܒܠܲܥ̣ ܦܲܓܼܪܵܢܵܐ ܡ̣ܢ ܪܘܼܚܵܢܵܐ ܘܒܲܣܒܸܿܣ ܓܘܼܫܡܹܗ|
    block |ܘܲܒܼܚܘܼܒܵܠܹܗ ܫܲܩ݂ܲܠ ܙܵܟܼܘܼܬܼܵܐ ܐܲܝܟ ܫܲܪܝܼܪܵܐ ܀|
    block |܃ܣܬ݂ܲܪ ܡ̇ܪܘܿܕܼܵܐ ܠܒܸܢܝܵܢ ܦܲܓܼܪܹܗ ܘܲܒܼܢ̣ܵܐ ܠܢܲܦܫܹܗ|
    block |ܒܪ̣ܵܐ ܗܲܕܵܡ̇ܘ̈ܗܝ ܘܚܲܝܸܨ ܙܵܘܥܵܘ̈ܗܝ ܒܝܲܕܼ ܚܘܼܡܵܣܵܢܵܐ ܀|
    block |܃ܢܝܼܫܵܐ ܩ̣ܒܲܥܘ ܗ̄ܘ̣ܵܘ ܒܝܼܫܵܐ ܘܐܝܼܘܿܒܼ ܒܹܝܬܼ ܐܵܓܼܘܿܢܵܐ|
    block |ܕܐܲܝܢܵܐ ܕܚܵܢܹ̇ܐ ܒܝܲܕܼ ܨܸܒܼܝܵܢܐ ܟܠܝܼܠܵܐ ܢܵܣܹ̇ܒܼ ܀|
    block |܃ܡ̣ܬܲܚ ܨܼܒܼܝܵܢܹܗ ܦܲܓܼܪܵܢܵܝܵܐ ܠܢܝܼܫܵܐ ܕܲܩ̣ܒܲܥܘ|
    block |ܘܣܲܩܦܸܩ ܓܹܐܪ̈ܵܘܗܝ ܪܘܼܚܵܢܵܝܵܐ ܠܟܼܵܐ ܡ̣ܢ ܢܝܼܫܵܐ ܀|
    block |܃ܐܘܿ ܩܲܫܬܵܐ ܕܲܢܨܲܚ ܘܲܙܟܼܵܐ ܒܟܼܠ ܬܲܟܼܬܿܘܼܫܝܼ̈ܢ|
    block |ܘܚܲܕܼ ܥܲܦܪܵܢܵܐ ܪܡ̇ܝ̣ܗܝ ܟܲܕܼ ܝܲܬܿܝܼܒܼ ܘܲܫܠܝܼܚ ܙܲܝܢܹܗ ܀|
    block |܃ܐܘܿ ܡ̇ܝܘܿܬܼܵܐ ܟܝܵܢܵܐ ܫܝܼܛܵܐ ܕܕܵܪܫܘܼܗܝ ܕܲܝܘܹ̈ܐ|
    block |ܕܩܵܡ̣ ܟܲܕܼ ܢܲܦܝܼܠ ܐܲܪܡܝܼ ܐܸܢܘܿܢ ܬܲܚܬܲܝ ܪ̈ܓܼܠܵܘܗܝ ܀|
    block |܃ܐܘܿ ܐܲܬܼܠܹܝܛܵܐ ܦܲܓܼܪܵܢܵܝܵܐ ܕܐܲܚܕܵܝ̈ܗܝ ܪ̈ܘܼܚܹܐ|
    block |ܘܦܲܠܸܛ ܢܲܦܫܹܗ ܝܲܩܝܼܪ ܓܘܼܫܡܵܐ ܡ̣ܢ ܩܲܠܝܼܠܹ̈ܐ ܀|
    block |܃ܐܘܿ ܡܲܠܵܚܵܐ ܕܪܵܕܹܐ ܒܝܲܡܵܐ ܒܣܲܬܼܘܵܐ ܩܲܫܝܵܐ|
    block |ܘܠܵܐ ܛܲܒܲܥܬܼܵܗ̇ ܫܓܼܝܼܫܘܼܬܼ ܓܼܠ̈ܠܹܐ ܠܗܲܝܡܵܢܘܼܬܹܗ ܀|
  block
    block |܃ܫܲܓܼܫܹܗ ܒܝܼܫܵܐ ܒܝܲܡܵܐ ܕܦܲܓܼܪܹܗ ܥܲܡ ܪܸܥܝܵܢܹܗ|
    block |ܘܐܲܣܪ̣ܵܗ̇ ܠܸܐܠܦܵܐ ܒܚܘܼܡܣܵܢ ܢܲܦܫܹܗ ܕܠܵܐ ܬܸܬܿܛܲܒܲܥ ܀|
    block |܃ܢܫܲܒܼ݂ܘ ܒܹܗ ܛܸܒܹܿܐ ܐܲܝܟ ܥܲܠܥܵܠܹ̈ܐ ܘܠܵܐ ܐܸܬܼܪܲܦܝܼ|
    block |ܘܢܲܩ̣ܫܹܗ ܚܲܫܵܐ ܕܡ̇ܘܬܵܐ ܕܲܒܼܢܵܘ̈ܗܝ ܘܠܵܐ ܐܸܬܼܦܲܠܲܓܼ ܀|
    block |܃ܚܲܒܼܛܵܗ̇ ܒܝܼܫܵܐ ܠܚܲܩܠܵܐ ܕܦܲܓܼܪܹܗ ܒܒܲܪܕܼܵܐ ܕܟܹܐܒܹ̈ܐ|
    block |ܘܲܦܪ݂ܲܥ ܦܘܼܡܹܗ ܩܵܠ ܬܸܫܒܿܘܿܚܬܵܐ ܚܠܵܦ ܓܘܼܕܵܦܵܐ ܀|
    block |܃ܫܒܼ݂ܵܐ ܩܸܢܝܵܢܵܘ̈ܗܝ ܐܵܟܹ̇ܠܩܲܪܨܵܐ ܕܢܸܫܒܸܿܐ ܠܸܒܹܿܗ|
    block |ܘܣܲܬܲܪ ܥܘܼܬܼܪܵܐ ܕܟܲܣܝܘܼܬܼ ܢܲܦܫܹܗ ܒܓܼܵܘ ܡ̣ܢ ܩܘܼܫܬܵܐ ܀|
    block |܃ܕܠܵܐ ܐܸܬܼܪܲܦܝܼ ܒܐܲܒܼܕܵܢ ܢܸܟܼܣܵܘ̈ܗܝ ܘܚܲܫܲܝ̈ ܦܲܓܼܪܹܗ|
    block |ܓܼܕܲܠ ܠܹܗ ܡ̇ܪܹܗ ܟܠܝܼܠ ܙܵܟܼܘܼܬܼܵܐ ܚܠܵܦ ܐܘܼܠܨܵܢܵܘ̈ܗܝ ܀|
    block |܃ܕܲܕܼܪܲܫ ܐܘܼܪܚܵܐ ܨܹܝܕܼ ܟܹܐܢܘܼܬܼܵܐ ܒܦܘܼܪܫܵܢ ܢܲܦܫܹܗ|
    block |ܥܲܒܼ݂ܕܹܿܗ ܐܘܼܪܚܵܐ ܕܢܸܪܕܿܘܿܢ ܐ̄ܢܵܫܵܐ ܒܕܼܘܼܡܝܵܐ ܕܥܲܡܠܵܘ̈ܗܝ ܀|
    block |܃ܕܩܲܒܸܿܠ ܢܝܼܫܵܐ ܕܙܵܟܼܘܼܬܼ ܩܘܼܫܬܵܐ ܠܘܼܩܒܲܠ ܒܝܼܫܵܐ|
    block |ܪܫܲܡ̣ ܕܘܼܟܼܪܵܢܹܗ ܒܲܕܼܡܘܼܬܼ ܨܲܠܡܵܐ ܠܓܼܵܘ ܡ̣ܢ ܣܸܦܪ̈ܵܘܗܝ ܀|
    block |܃ܐܲܝܟ ܡܲܚܙܝܼܬܼܵܐ ܠܫܲܦܝܘܼܬܼ ܢܲܦܫܵܐ ܟܬ݂ܲܒܼ ܕܘܼܟܼܪܵܢܹܗ|
    block |ܕܢܸܡܪܘܿܩ ܟܠܢܵܫ ܣܲܢܝܘܼܬܼ ܢܲܦܫܹܗ ܒܫܘܼܦܪ̈ܵܘܗܝ ܕܐܝܼܘܿܒܼ ܀|
    block |܃ܒܗܵܕܹܐ ܬܸܢܘܲܝ ܩܲܠܸܣ ܐܸܢܘܿܢ ܛܵܒܼܵܐ ܠܟܹܐܢܹ̈ܐ|
    block |ܕܢܸܗܘܘܿܢ ܨܲܠܡܵܐ ܒܝܲܕܼ ܥܲܡܠܲܝ̈ܗܘܿܢ ܠܟܲܣܝܘܼܬܼ ܩܘܼܫܬܵܐ ܀|
    block |܃ܠܵܘ ܩܘܼܠܵܣܹ̈ܐ ܐܲܪ̈ܥܵܢܵܝܹܐ ܓܼܕܲܠ ܠܐܲܬܼܠܹܝܛܵܘ̈ܗܝ|
    block |ܛܢܵܢܵܐ ܐܲܪܡܝܼ ܒܐܲܪܥܵܐ ܠܐ̄ܢܵܫܵܐ ܠܘܵܬܼ ܟܹܐܢܘܼܬܼܵܐ ܀|
    block |܃ܒܚܲܫܵܘ̈ܗܝ ܕܐܝܼܘܿܒܼ ܦܬ݂ܲܚ ܐܵܓܼܘܿܢܵܐ ܠܐܲܬܼܠܹܝܛܘܼܬܼܵܐ|
    block |ܘܫܲܪܝܼ ܒܸܣܪܵܐ ܠܡܹܐܚܲܕܼ ܕܲܪܵܐ ܥܲܡ ܪ̈ܘܼܚܵܢܹܐ ܀|
    block |܃ܗܘ̤ܵܘ ܢܸܨܚܵܢܵܘ̈ܗܝ ܐܲܝܟ ܟܵܪ̈ܘܿܙܹܐ ܒܐܸܕܼܢܲܝ̈ ܟܠܢܵܫ|
    block |ܕܚܲܡܣܸܢܘ ܐ̄ܢܵܫܵܐ ܘܠܵܐ ܬܸܬܼܪܲܦܘܿܢ ܒܚܲܫܲܝ̈ ܦܲܓܼܪܵܐ ܀|
    block |܃ܐܲܝܟ ܫܝܼܦܘܿܪܵܐ ܩܵܥܹ̇ܐ ܟܠܢܵܫ ܥܲܠ ܙܵܟܼܘܼܬܹܗ|
    block |ܕܩܲܠܝܼܠ ܙܲܒܼܢܵܐ ܘܲܙܥܘܿܪ ܚܲܫܵܐ ܘܪܲܒܿ ܦܘܼܪܥܵܢܵܐ ܀|
    block |܃ܥܲܡ ܟܠ ܘܲܒܼܟܼܠ ܗܘ̤ ܡܸܣܬܵܘܲܕܼ ܒܚܲܫܹܐ ܕܲܣܒܲܠ|
    block |ܕܠܵܐ ܠܲܡ ܫܵܘܹ̇ܝܢ ܚܲܫܹ̈ܐ ܕܙܲܒܼܢܵܐ ܠܫܘܼܒܼܚܵܐ ܕܲܥܬܼܝܼܕܼ ܀|
    block |܃ܢܸܗܘܸܐ ܐܝܼܘܿܒܼ ܐܲܝܟ ܡܲܚܙܝܼܬܼܵܐ ܠܪܲܦܝܘܼܬܼ ܢܲܦܫܲܢ|
    block |ܕܟܲܕܼ ܦܲܓܼܪܵܢܵܐ ܗ̄ܘ̣ ܒܚܲܫܲܝ̈ ܦܲܓܼܪܵܐ ܙܟܼܵܐ ܠܪܘܼܚܵܢܵܐ ܀|
    block |܃ܒܐܘܼܪܚܵܐ ܕܥܲܡܠܵܘ̈ܗܝ ܢܸܪܕܸܿܐ ܟܠ ܫܵܥ ܕܠܵܐ ܪܘܼܛܵܢܵܐ|
    block |ܘܲܒܼܚܘܼ ܡܣܵܢܹܗ ܢܸܬܼܪܘܿܨ ܢܝܼܫܵܐ ܠܗܲܝܡܵܢܘܼܬܲܢ ܀|
block |ܥܲܠ ܐܲܒܼܗ̈ܬܼܵܐ ܘܡܲܠܦܵܢܹ̈ܐ ܝܵܘܢܝܹ̈ܐ|
  block
    block |ܥܲܠ ܐܲܒܼܗ̈ܬܼܵܐ ܘܡܲܠܦܵܢܹ̈ܐ ܝܵܘܢܝܹ̈ܐ|
  block
    block |܀ܡܹܐܡܪܵܐ܃ ܝ܀ ܥܲܠ ܐܲܒܼܗ̈ܬܼܵܐ ܘܡܲܠܦܵܢܹ̈ܐ ܝܵܘܢܝܹ̈ܐ܀|
    block |ܬܘܼܒܼ ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܥܸܣܪܵܐ܁|
    block |ܕܐܝܼܬܼܵܘܼܗܝ ܥܲܠ ܐܲܒܼܵܗ̈ܬܼܵܐ ܡܲܠܦܵܢܸ̈ܐ ܝܵܘܢܵܝܹ̈ܐ܀|
    block |ܥܘܼܢܵܝܵܐ܁|
    block |ܬܵܘܕܼܝܼ ܠܗܵܘ̇ ܕܲܓܼܠܵܐ ܣܝܼܡܬܵܐ ܕܚܸܟܼܡ̈ܬܹܗ|
    block |ܠܪ̈ܚܡܹܐ ܕܲܓܼܒܼܵܐ ܠܹܗ܀|
    block |ܐܲܚܲܝ̈܀|
  block
    block |܃ܛܢܵܢܵܐ ܟܹܐܢܵܐ ܕܲܚܠܵܦ ܟܹܐܢܹܐ ܫܚܩܢܝ ܣܲܓܿܝܼ|
    block |ܕܡܸܛܠ ܡܵܢܵܐ ܛܠܝܼܡ ܝܘܼܬܼܪܵܢܵܐ ܕܡ̣ܢ ܥܲܡܠܲܝܗ̈ܘܿܢ܁|
    block |܃ܝܘܼܬܼܪ̈ܵܢܲܝܗܘܿܢ ܚܙܹ̇ܝܬܼ ܕܲܣܒܼܝܼܣܝܼܢ ܒܹܝܬܼ ܐܲܪ̈ܥܵܢܵܐ|
    block |ܘܚܸܫܹ̇ܬܼ ܣܲܓܿܝܼ ܕܐܲܝܟܲܢ ܘܲܟ̣ܡܵܐ ܛܠܝܼܡܝܼܢ ܟܹܐܢܹ̈ܐ܀|
    block |܃ܛܠܘܼܡܝܵܐ ܪܲܒܿܐ ܛܠܲܡ̣ܘ ܡܲܪ̈ܚܹܐ ܠܝܵܕܼܥܲܝ̈ ܩܘܼܫܬܵܐ|
    block |ܘܚܲܪ ܡܵܢܵܐܝܼܬܼ ܒܲܙܲܚ̣ܘ ܘܐܲܗܸܠ̣ܘ ܒܦܸܬܼܓܼܵܡܲܝ̈ܗܘܿܢ܁|
    block |܃ܒܦܸܬܼܓܼܵܡܲܝ̈ܗܘܿܢ ܚܙܵܬ̤ ܐ̄ܢܵܫܘܬܼܵܐ ܫܪܵܪܵܐ ܓܲܠܝܵܐ|
    block |ܘܠܵܐ ܫܲܪܝܼܪܹ̈ܐ ܚܫܸܟܼܘ ܡ̣ܢ ܢܘܼܗܪܵܐ ܕܗܲܝܡܵܢܘܼܬܼܵܐ܀|
    block |܃ܐܲܝܟ ܕܲܒܼܡܠܚܐ ܡܲܕܼܟܼܘܼܗܝ ܠܥܵܠܡܵܐ ܒܣܘܼ̈ܟܵܠܲܝܗܘܿܢ|
    block |ܘܥܛ̈ܠܝ ܠܸܒܵܐ ܦܟܼܗܘ ܡ̣ܢ ܛܲܡܵܐ ܕܡܠܲܬܼ ܚܲܝ̈ܐ܁|
    block |܃ܐܘܪܚܵܐ ܕܚܲܝܹ̈ܐ ܕܪܫ̣ܘ ܒܒܪܝܼܬܐ ܠܡܝܼܬܼܘܼܬܼ ܐܢܵܫܵܐ|
    block |ܘܡܝ̈ܬܹܐ ܕܥܵܘܠܵܐ ܠܵܐ ܐܸܬܼܢܲܚܲܡܘ ܡ̣ܢ ܚܵܘܒ̈ܝܗܘܿܢ܀|
    block |܃ܣܢܝ̈ܝ ܚ̈ܝܐ ܗܘ̤ܵܘ ܚܸܪ̈ܝܵܝܹܐ ܒܚܸܪܚܵܘܼܬܼܗܘܿܢ|
    block |ܒܗܵܝ̇ ܕܲܣܢܵܐܘܗ̇ ܠܡܸܠܲܬܼ ܩܘܼܫܬܵܐ ܕܲܒܼܝܵܕܘܥܹ̈ܐ܁|
    block |܃ܠܡܸܠܲܬܼ ܩܘܼܫܬܵܐ ܪܚܸܡܘ ܫܲܪܝܼܪܹ̈ܐ ܡ̣ܢ ܟܠܡܸܕܹܡ|
    block |ܘܲܒܼܢܲܝ̈ ܛܘܼܥܝܲܝ ܟܢܝܼܘ ܐܸܢܘܿܢ ܣܵܢܐܹ̈ܐ ܕܩܘܼܫܬܐ܀|
    block |ܫܪܪܐ ܓܠܝܵܐ ܡܲܟܼܪܸܙ ܚܲܝܠܵܐ ܕܦܸܬܼܓܼܵܡܲܝ̈ܗܘܿܢ܃|
  block
    block |ܘܣܲܟܼ̈ܠܹܐ ܩܥܝ̇ܢ ܕܕܲܓܲܠ ܡܸܐܡܪܵܐ ܕܪܸ̈ܥܝܵܢܲܝܗܘܿܢ܁|
    block |܃ܐܲܝܟ ܫܝܼܦܘܿܪܵܐ ܩܥ̇ܐ ܩܘܼܫܬܐ ܒܓܼܵܘ ܣܸܦܪ̈ܝܗܘܿܢ|
    block |ܘܐܸܕܼܢܵܐ ܕܣܲܟܼ̈ܠܹܐ ܗܘ̤ܵܬܼ ܐܲܝܟ ܫܘܥܐ ܕܠܵܐ ܡܸܬܼܪܲܟܲܟ܀|
    block |ܠܢܝܼܫܵܐ ܕܣܦܪ̈ܐ ܐܲܠܗܝ̈ܐ ܚܢ̣ܵܘ ܫܲܪܝܼܪܹ̈ܐ܁|
    block |ܘܚܲܬܿܝܼܬܼܵܐܝܼܬܼ ܦܲܫܩܘܼܗܝ ܠܚܲܝܠܵܐ ܕܣܘܼܟܠܲܝܗ̈ܘܢ܁|
    block |܃ܠܩܘܼܫܬܐ ܕܲܒܼܗܘܿܢ ܚ̣ܙܵܐ ܡܵܪܘܿܕܼܵܐ ܣܵܢܵܐܐ ܕܐܢܵܫܵܐ|
    block |ܘܐܲܛܸܢ ܐܢܫ̈ܐ ܕܢܣܢܘܢ ܐܢܘܢ ܐܝܟ ܕܲܠܒܿܝܼܫ̈ܐ܀|
    block |܃ܛܢܢܐ ܒܝܼܫܵܐ ܐܪܡܝܼ ܢܟܼܠܵܐ ܒܪܸܥܝܵܢ ܣܲܟܼܠܹ̈ܐ|
    block |ܕܲܢܨܲܚܘܢܗ̇ ܠܡܠܬܼ ܩܘܫܬܐ ܕܒܼܝܵܕܘܥܹ̈ܐ܁|
    block |܃ܙܪܥܵܐ ܗ̄ܘ̣ ܕܝܠܹܗ ܗܵܢ ܝܘܠܦܵܢܵܐ ܕܲܫܘܲܚ ܒܐܲܪܥܵܐ|
    block |ܕܡܣܢܐ ܠܐܢ̈ܫܐ ܝܲܕܘܥܬܢ̈ܐ ܒܥܝܢܝ̈ ܣܟ̈ܠܐ܀|
    block |܃ܒܦܘܼܡ ܗܕܝܘ̈ܛܹܐ ܓܣ̇ܐ ܡܸܪܬܹܗ ܥܲܠ ܝܵܕܘܥܹ̈ܐ|
    block |ܕܝܵܕܥ̇ ܕܪܓܼܝܼܓܼ ܗܸܪܓܐ ܕܠܸܒܿܗܘܿܢ ܠܲܡܨܵܬܼ ܡܸܠܵܘ̈ܗܝ܁|
    block |܃ܒܢܟܘܠܬܢ̈ܐ ܡܥܕܼ ܡܸܬܼܢܲܨܲܚ ܢܟܘܠܬܢܐ|
    block |ܘܒܗܘܢ ܫܵܕܹ̇ܐ ܓܹܐܪܹ̈ܐ ܕܢܸܟܼܠܵܘ̈ܗܝ ܒܓܲܒܵܐ ܕܟܹܐܢ̈ܐ܀|
    block |܃ܒܦܘܡܗܘܿܢ ܡܲܩܪܸܒܼ ܥܲܡ ܫܲܪܝܼܪܹ̈ܐ ܒܟܼܠܗܘܿܢ ܕܵܪܹ̈ܐ|
    block |ܘܲܒܠܸܫܵܢܗܘܿܢ ܚܵ̇ܪܸܒܼ ܣܸܕܼܪܹ̈ܐ ܕܗܲܝܡܵܢܘܼܬܼܵܐ܁|
    block |܃ܗܵܢ̇ܘ ܢܝܼܫܹܗ ܡ̣ܢ ܫܘܼܪܵܝܵܐ ܕܬܼܘܼܩܵܢ ܐܵܢܵܫܐ|
    block |ܕܲܒܼܝܲܕܼ ܐܢܵܫܵܐ ܢܸܣܕܘܿܪ ܩܸܬܪܣܵܐ ܠܘܼܩܒܲܠ ܐܵܢܵܫ̈ܐ܀|
    block |܃ܓܘܼܫܡܵܢܵܐܝܼܬܼ ܡܥ̇ܕܼ ܡܸܬܼܟܲܬܲܫ ܥܲܡ ܓܘܼܫܡܵܢܹ̈ܐ|
    block |ܒܗܵܝ̇ ܕܲܟܼܝܵܢܹܗ ܕܠܵܐ ܪܘܼܟܵܒܼܵܐ ܗ̄ܘ̣ ܘܲܕܼܠܵܐ ܚܙܵܬܼܵܐ܁|
    block |ܒܚܸܘܝܵܐ ܓܫܝܼܡܵܐ ܐܲܩܪܸܒܼ ܠܘܩܕܼܵܡ ܥܲܡ ܒܲܪܬܼ ܩܵܠܹ̇ܐ܁|
    block |ܘܲܒܼܠܸܫܵܢܹܗ ܙܲܪܥܵܗ̇ ܠܛܘܼܥܝܲܝ ܒܐܸܕܼܢܲܝ̈ ܚܵܘܵܐ܀|
    block |܃ܒܐܝܼܕܼܵܐ ܕܒܸܣܪܵܐ ܩܲܛܠܹܗ ܠܗܵܒܹܝܠ ܒܘܼܟܼܪܵܐ ܕܟܹܐܢܹ̈ܐ|
    block |ܘܲܒܚܲܣܵܡܵܐ ܓܡܲܪ ܨܒܼܝܵܢܵܐ ܕܚܵܣܘܿܡܘܼܬܹܗ܁|
    block |܃ܒܦܘܼܡ ܡܲܪܵܚܵܐ ܨܲܚܝܹܗ ܠܟܹܐܢܵܐ ܕܟܹܐ ܡ̣ܢ ܥܵܘܠܵܐ|
    block |ܘܐܲܗܸܠ ܘܲܓܼܚܸܟ ܒܪܵܐ ܙܲܠܝܼܠܵܐ ܥܲܠ ܝܵܠܘܿܕܹܗ܀|
    block |܃ܕܐܚܲܝܝ̈ ܒܲܚܣܵܘܲܡܘܼܬܼܵܐ ܝܵܘܣܸܦ ܙܲܒܼܢܹܗ ܠܝܵܘܣܸܦ|
    block |ܘܥܲܒܼܕܹܗ ܥܲܒܼܕܵܐ ܠܙܲܪܥܹܗ ܕܲܟܼܢܲܥܢ ܥܲܒܼܕܵܐ ܕܥܲܒܼ̈ܕܹܐ܁|
    block |܃ܒܝܼܣܲܪܠܵܝܵܐ ܛܲܪܕܹܗ ܠܡܘܼܫܹܵܐ ܘܡ̣ܢ ܒܹܝܬܼ ܦܹܪܥܘܿܢ|
    block |ܘܐܘܓܪ ܢܲܦ̣ܫܹܗ ܥܲܡ ܩܵܨܵܘܿܡܵܐ ܟܘܼܡܪܵܐ ܕܫܹܐܕ̈ܐ܀|
    block |܃ܒܫܵܐܘܿܠ ܫܹܐܕ̇ܐ ܥܘܼܡܪܵܐ ܕܫ̈ܐܕܹܐ ܪܕܼܦܹܗ ܠܕܵܘܝܼܕ|
    block |ܘܚܲܫ̣ ܘܐܸܬܿܬܲܢܲܚ ܟܲܕܼ ܡܸܬܬܵܘܬܲܒ ܒܹܝܬܼ ܢܘܼܟܼܪ̈ܝܐ܁|
    block |܃ܠܟܼܠܗܘܿܢ ܟܐܹܢܹ̈ܐ ܐܲܟܝܼ ܢܟܼܝܼܠܵܐ ܒܲܢܟܼܝܼܠܘܼܬܹܗ|
    block |ܘܠܵܐ ܗ̄ܘ̣ܵܐ ܢܲܟܼܦܵܐ ܕܠܑܵܐ ܒܲܙܲܚ ܒܹܗ ܒܦܘܼܡ ܡܪ̈ܚܹܐ܀|
    block |܃ܒܦܘܼܡ ܡܪ̈ܚܐ ܕܡܝܼܪ ܨܒܝܼܢܗ ܒܟܼܠܗܘܢ ܕܵܪܹ̈ܐ|
    block |ܘܠܵܐ ܦܫ̣ ܘܐܲܗܡܝܼ ܡ̣ܢ ܬܲܟܼܬܘܼܫܵܐ ܕܥܲܡ ܫܲܪܝܼܪܹ̈ܐ܁|
    block |܃ܚܲܕ ܡ̣ܢ ܐܢܫܐ ܫܠܝܼܗ̇ ܒܠܚܘܕܼ ܠܲܟܼܬܝܼܫܘܬܹܗ ܬܲܟܼܬܘܼܫܗ|
    block |ܘܒܼܵܬܲܪܙܲܒܼܢܵܐ ܗܦ̣ܟ ܠܩܪܵܒܼܵܐ ܕܐܘܼܡܵܢܘܼܬܹܗ܀|
    block |܃ܩܪܵܒܼܵܐ ܕܥܵܘܠܵܐ ܪܚܝܼܡ ܠܹܗ ܕܢܸܥܒܸܿܕ ܥܲܡ ܐܲܪ݁ܥܵܢܹܐ|
    block |ܘܗܵܐ ܡܸܬܼܦܲܪܲܣ ܦܘܼܪ̈ܣܹܐ ܨܢܝܼ̈ܥܹܐ ܕܢܸܓܼܡܘܿܪ ܝܲܨܪܹܗ܀|
    block |܃ܥܲܡ ܫܲܪܝܼܪܹ݁ܐ ܡܥܵܕ ܡܸܬܼܟܲܬܲܫ ܕܲܓܿܥ ܟܠܹܗ|
    block |ܘܲܒܼܕܓ̈ܠܹܐ ܡܚܵܘܹܐ ܚܲܝܠܵܐ ܕܐܘܼܡܵܢܘܼܬܹܗ܁|
    block |܃ܒܦܘܼܡ ܙܹܐܦ̈ܢܹܐ ܡܬܲܪܓܸܿܡ ܙܹܐܦܹܗ ܙܹܐܦܵܢܵܝܵܐ|
    block |ܘܲܒܼܠܸܫܵܢܗܘܿܢ ܫܵܪܹ̇ܐ ܒܸܙܚܵܐ ܒܢܲܟܼܦܑ̈ ܘܟܹܐܢܹ̈ܐ܀|
    block |܃ܠܘܼܩܒܲܠ ܟܹܐܢܹ̈ܐ ܬܪܝܼܨ ܠܹܗ ܢܝܼܫܵܐ ܠܡܸܬܼܟܲܬܿܫܘܼ|
    block |ܕܝܵܕܥ̇ ܕܡܨܝܢ ܠܡܸܣܬܲܪ ܪܵܘܡܵܐ ܕܒܸܢܝܵܢ ܙܹܐܦܹܗ܁|
    block |܃ܠܙܹܐܦܵܢܘܼܬܹܗ ܣܬܲܪܘ ܫܲܪܝܼܪܹ̈ܐ ܒܚܹܝܠ ܡܸܠܲܝܗ̈ܘܿܢ|
    block |ܘܡܸܛܠ ܗܵܕܹܐ (ܢܵܒܲܚ̇) ܟܠܫܵܥ ܒܲܦܛܸܓܼܡܲܝ̈ܗܘܿܢ܀|
    block |ܒܲܕܼܡܘܼܬܼ ܟܲܠܒܐ ܢܵܒܚ̇ ܝܲܨܪܹܗ ܒܦܘܼܡ ܡܪܸ̈ܚܐ܃|
  block
    block |ܘܡܲܠܸܙ ܫܸܡܥܵܐ ܕܣܲܟܿܘܼܠܬܹܵܢܹ̈ܐ ܒܠܲܙܝܼܙܘܼܬܹܗ܁|
    block |܃ܥܝܼܕܼܵܐ ܕܟܲܠܒܹ̈ܐ ܩܢܹܐ ܟܲܠܒܵܢܵܐ ܟܠܒܿܐ ܡܠܝܼܠܵܐ|
    block |ܘܡܵܐ ܕܚܵܙܹ̇ܐ ܐ̄ܢܵܫ ܕܠܵܐ ܫܡ̇ܥ ܠܹܗ ܦܩ݂ܲܪ ܘܐܸܫܬܚܝܢ܀|
    block |܃ܬܠܵܬܼܵܐ ܐܢܵܫ̈ܐ ܚܙ̣ܵܐ ܐܵܦ ܗܵܫܵܐ ܕܫܲܦܝܼܪ ܪܵܕܼܝܼ̇ܢ|
    block |ܘܫܲܪܝܼ ܡܲܝܠܸܠ ܐܲܝܟ ܗܵܘ̇ ܙܲܒܼܢܵܐ ܕܲܩܕܼܵܡ ܡܵܪܵܢ܁|
    block |܃ܒܙܸܩܬܼܵܐ ܕܕܼܵܡ̇ܐ ܠܗܵܘ̇ ܕܕܲܫܠܝܼܚܹ̈ܐ ܙܲܩܬܲܘܼܗܝ ܟܹܐܢܹܐ|
    block |ܘܙܵܥ ܘܐܸܬܼܒܲܠܗܝܼ ܡ̣ܢ ܩܲܫܝܘܼܬܼܵܐ ܕܦܸܬܼܓܼܵܡܲܝ̈ܗܘܿܢ܀|
    block |܃ܬܠܵܬܼܵܐ ܓܼܐܪܹ̈ܐ ܫܕܼܵܘ ܒܹܗ ܦܵܠܚܹ̈ܐ ܕܗܝܡܢܘܬܼܵܐ|
    block |ܘܐܲܠܦܘܼܗܝ ܚܲܝܠܵܐ ܕܐܲܠܗܘܼܬܼܵܐ ܕܲܟܼܣܹܐ ܒܐܢܵܫܵܐ܁|
    block |܃ܒܗܲܝܡܵܢܘܼܬܼܵܐ ܒܲܕܼܩܘܼܗܝ ܠܐܪܵܙܵܐ ܕܗܲܝܡܵܢܘܼܬܼܵܐ|
    block |ܘܲܓܼܠ̣ܵܘ ܘܚܵܘܝܘܼܗܝ ܠܫܡܝܢ̈ܐ ܘܲܠܐܲܪ̈ܥܵܢܵܝܹܐ܀|
    block |܃ܐܝܼܬܼܝܵܐ ܕܐܵܢܵܫܵܐ ܣܵܡ̣ ܐܢܵܫܵܐ ܩܕܼܵܡ ܐ̄ܢܵܫܘܼܬܼܵܐ|
    block |ܕܢܸܗܘܘܿܢ ܚܵ̇ܢܹܝܢ ܐܢܵܫܵܐ ܠܡܸܩܪܵܐ ܡܸܠܬܼܵܐ ܘܦܲܓܼܪܵܐ܁|
    block |܃ܡܸܠܬܐ ܘܦܲܓܼܪܵܐ ܐܲܟܼܪܸܙܘ ܐܢܵܫ̈ܐ ܡܗܝܼܪ̈ܲܝ ܗܵܘܢܵܐ|
    block |ܘܗܵܐ ܚܲܡܝܼܬܼܝܼܢ ܫܹܐܕܹ̈ܐ ܩܝܼܫܹ̈ܐ ܘܐ̄ܢܵܫ̈ܐ ܣܲܟܼ̈ܠܹܐ܀|
    block |܃ܚܕܵܐ ܐܝܼܬܼܘܼܬܼܵܐ ܕܐܝܼܬܹܝܗ̇ ܬܠܵܬܼܵܐ ܬܲܪܓܸܡܘ ܟܹܐܢ̈ܐ|
    block |ܘܐܲܩܸܦܘ ܥܲܡܵܗ̇ ܚܲܕܼܒܲܪܢܵܫܵܐ ܒܲܚܕܼܵܝܘܼܬܼܵܐ܁|
    block |܃ܒܚܲܕܼ ܫܘܼܡܵܗܵܐ ܩܪ̣ܵܘ ܫܲܪܝܼܪܹ̈ܐ ܠܡܸܠܬܼܵܐ ܘܦܲܓܼܪܵܐ|
    block |ܒܲܪ ܐܝܼܬܼܘܼܬܼܵܐ ܘܒܲܪܐܢܵܫܘܼܬܼܵܐ ܚܲܕܼ ܦܲܪܨܘ̄܃܀|
    block |܃ܚܲܕܼ ܗ̄ܘ̣ ܡܸܠܬܼܵܐ ܝܲܠܕܹܗ ܕܐܲܒܼܵܐ ܕܠܵܐ ܫܘܼܪܵܝܵܐ|
    block |ܘܚܲܕܼ ܒܲܪ ܐܢܵܫܵܐ ܡ̣ܢ ܐܵܢܫܘܼܬܼܵܐ ܐܕܼܵܡܵܝܬܿܐ܁|
    block |܃ܬܪܹܝܢ ܒܲܟܼܝܵܢܵܐ ܟܠ ܕܐܝܼܬܼ ܠܐܝܼܬܼܝܵܐ ܘܠܲܒܲܪܢܵܫܵܐ|
    block |ܚܲܕܼ ܒܐܝܼܩܵܪܵܐ ܘܲܒܼܫܘܼܠܛܵܢܵܐ ܒܪܵܐ ܕܐܲܠܵܗܵܐ܀|
    block |܃ܒܪܵܐ ܕܐܲܠܵܗܵܐ ܚܲܕܼ ܦܲܪܨܘܿܦܵܐ ܠܵܘ ܒܲܟܼܝܵܢܵܐ|
    block |ܕܐܝܼܬܼܝܵܐ ܐܝܼܬܼܝܵܐ ܗ̄ܘ̣ ܘܐܢܵܫܵܐ ܐ̄ܢܵܫܵܐ ܗ̄ܘ̣ ܬܪܹܝܢ ܕܲܗܘ̤ܵܘ ܚܲܕܼ܁|
    block |܃ܗܵܕܐ ܗ̄ܝ̣ ܡ̣ܠܬܼܵܐ ܕܐܲܟܼܪܸܙܘ ܟܐܢܹ̈ܐ ܒܐܸܕܼܢܲܝ̈ ܐܵܢܵܫܹ̈ܐ|
    block |ܘܐܵܢܵܫ̈ܐ ܣܲܟܼܠܑܹ̈ܐ ܫܲܡܥܘܼܗ̇ ܘܲܓܼܥܨܘ ܡ̣ܢ ܒܘܼܝܵܢܵܗ̇܀|
    block |܃ܠܗܵܢܵܐ ܢܝܼܫܵܐ ܚܢ̣ܵܘ ܫܲܪܝܼܪܹ̈ܐ ܬܠܵܬܼܵܐ ܕܐܸܡ̇ܪܹܬܼ|
    block |ܘܠܵܐ ܐܸܬܼܪܲܦܝܼܘ ܡ̣ܢ ܩܵܠ ܒܸܙܚܵܐ ܕܫܹܐܕ̈ܐ ܘܐ̄ܢܵܫ̈ܐ܁|
    block |܃ܫܹܐܕܹ̈ܐ ܘܐ̄ܢܵܫܹ̈ܐ ܨܲܝܼܚܘܼ ܐܸܢܘܿܢ ܐܲܝܟ ܕܲܠܒܼܝܼܫܐ|
    block |ܡܸܛܠ ܡܸܠܬܼܵܐ ܕܗܲܝܡܵܢܘܼܬܼܵܐ ܕܐܲܟܼܪܸܙ ܒܐܲܪܥܵܐ܀|
    block |܃ܗܲܝܡܵܢܘܼܬܼܵܐ ܠܒܸܫܘ ܐܲܝܟ ܣܲܟܿܪܵܐ ܩܕܼܵܡ ܟܠ ܩܵܠܝܼ̈ܢ|
    block |ܘܠܵܐ ܒܪܲܨܘ ܓܹܐܪ̈ܐ ܕܲܨܥܝܼܪ̈ܬܼܵܐ ܒܗܲܕܼܵܡܲܝ̈ܗܘܿܢ܁|
    block |܃ܪܘܼܚܵܢܵܐܝܼܬܼ ܡܸܙܕܲܝܼܢܝܼܢ ܗ̄ܘ̣ܵܘ ܟܲܕܼ ܦܲܓܼܪ̈ܢܝܼܢ|
    block |ܘܲܒܲܦܓܼܪ̈ܲܝܗܘܵܢ ܚܵܣ̇ܢܝܼܢ ܗ̄ܘ̣ܵܘ ܠܹܗ ܠܩܹܐܪܣܵܐ ܕܚܲܫܹ̈ܐ܀|
    block |ܬܲܗܪܵܐ ܪܲܒܿܐ ܡܠܹܐ ܬܲܟܼܬܘܼܫܵܐ ܕܢܸܨܚܵܢܲܝܗܘܿܢ|
    block |܃ܕܟܲܕܼ ܡܵܝܘܿܬܼܝܼܢ ܣܥܲܪ̣ܘ ܣܘܼܥܪ̈ܵܢܹܐ ܘܠܵܐ ܡܵܝܘܿܬܹ̈ܐ|
    block |܃ܡܵܝܘܿܬܹ̈ܐ ܗ̄ܘ̣ܵܘ ܡܸܢܹܗ ܕܛܘܼܗܡܵܐ ܓܒܝܼܠ ܡ̣ܢ ܥܲܦܪܵܐ|
    block |ܘܗܼܵܢ̣ܵܘ ܬܲܗܪܵܐ ܕܒܹܗ ܒܲܟܼܝܵܢܗܘܿܢ ܙܟܼܵܘ ܠܲܟܼܝܵܢܗܘܿܢ܀|
    block |܃ܡܥܝܼܢܵܐ ܕܚܲܫܹ̈ܐ ܒܠܵܘ ܡ̣ܢ ܪܸܕܝܵܐ ܕܗܲܕܵܡܲܝ̈ܗܘܿܢ|
    block |ܘܐܲܒܲܥ ܠܸܒܗܘܿܢ ܡܸܐܡܪܵܐ ܕܲܟܼܝܵܐ ܕܩܘܼܫܬܵܐ ܕܲܟܼܝܵܐ܁|
    block |܃ܡܹܐܡܪܵܐ ܕܲܟܼܝܵܐ ܢܒ݂ܲܥ ܡ̣ܢ ܐܢ̈ܫܐ ܕܲܟܼܝܲܝ ܢܲܦ̣ܫܵܐ|
    block |ܘܲܕܠܚܘܼܗܝ ܠܫܸܩܝܹܗ ܫܹܐܕܹ̈ܐ ܒܝܼܫܹ̈ܐ ܘܐܵܢܵܫ̈ܐ ܣܲܟܼ̈ܠܐ܀|
    block |܃ܡܸܪܬܼܵܐ ܒܝܼܫܬܵܐ ܫܸܚܩܲܬ̤ ܐܸܢܘܿܢ ܠܣܵܢ̈ܝܲܝ ܢܲܦ̣ܫܵܐ|
    block |܃ܘܠܵܐ ܨܒܼܵܘ ܩܲܒܸܿܠ ܫܸܩܝܵܐ ܚܠܲܝܵܐ ܕܗܲܝܡܵܢܘܼܬܼܵܐ|
    block |܃ܒܗܲܝܼܡܵܢܘܼܬܼܵܐ ܚܵܙܝܵܐ ܢܲܦ̣ܫܵܐ ܠܗܲܝܡܵܢܘܼܬܼܵܐ|
    block |ܘܲܡܚܲܟܿܡܐ ܠܵܗ̇ ܠܡܸܚܙܵܐ ܚܙܵܬܼܵܐ ܕܠܵܐ ܡܸܬܼܚܲܙܝܵܐ܀|
    block |܃ܠܵܐ ܓܲܠܝܬ̈ܐ ܓܥ̣ܘ ܫܲܪܝܼܪܹ̈ܐ ܒܓܸܠܢ̈ܝܗܘܿܢ|
    block |ܘܐܲܝܟ ܕܲܒܢܘܼܗܪܵܐ ܚܵܘܝܼܘ ܐܸܢܹܝܢ ܠܥܹܝܢ ܚܲܙ̈ܝܹܐ܁|
    block |܃ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܚܲܕܼ ܦܲܪܨܘܿܦܵܐ ܕܐܝܼܬܼܝܵܐ ܘܐܵܢܵܫܵܐ|
    block |ܘܲܡܣܲܬܲܪ ܗ̄ܘ̣ܵܐ ܡ̣ܢ ܪܸ̈ܥܝܵܢܹܐ ܕܠܵܐ ܝܵܕܘܿܥܹ̈ܐ܀|
    block |܃ܠܠܵܐ ܝܵܕܘܼܥܹ̈ܐ ܟܣܐ ܗ̄ܘ̣ܵܐ ܐܪܵܙܵܐ ܕܐܸܡ̇ܪܹܬܼ ܕܲܟܼܣܹܐ|
    block |ܒܲܕܼܠܵܐ ܝܵܕܼܥܝܼܢ ܠܲܡܚܵܪ ܫܲܦܝܼܪ ܒܲܕܼܠܵܐ ܓܲܠܝ̈ܢ܁|
    block |ܠܝܲܕܘܥܬܼܵܢܹ̈ܐ ܓܠܹܐ ܟܠܡܸܕܹܡ ܕܲܟܼܣܹܐ ܘܲܓܼܠܹܐ܃|
  block
    block |ܘܢܲܗܝܼܪܵܐܝܼܬܼ ܒܲܕܼܩܝܲܢ ܐ̄ܪܵܙܵܐ ܕܲܣܬܝܪ̈ܵܬܼܵܐ܀|
    block |܃ܢܲܗܝܼܪܵܐܝܼܬܼ ܚܵܘܝܘܼܗܝ ܠܐܪܵܙܵܐ ܕܗܲܝܡܵܢܘܼܬܼܵܐ|
    block |ܘܐܲܝܟ ܕܲܠܝܘܿܩܢܵܐ ܩܲܒܼܥܘܲܗܝ ܒܐܲܪܥܵܐ ܩܕܼܵܡ ܚܲܙܵܝܹ̈ܐ܁|
    block |܃ܚܙܵܬܼܵܐ ܕܬܲܗܪܵܐ ܚܵܘܝܼܘ ܐܢܵܫ̈ܐ ܠܲܒܼܢ̈ܝܵܢܵܫܵܐ|
    block |ܘܠܵܐ ܒܢܲܝ̈ܢܵܫܵܐ ܠܵܐ ܐܸܬܼܒܲܩܝܼܘ ܒܲܫܒܼܝܼܚܘܼܬܹܗ܀|
    block |܃ܫܒܼܝܼܚܵܐ ܗ̄ܘ̣ܵܬܼ ܛܵܒܼ ܡܸܠܬܼܵܐ ܕܐܲܟܼܪܸܙ ܒܹܝܬܼ ܐܲܪ̈ܥܵܢܹܐ|
    block |ܘܲܫܒܼܝܼܚܵܐܝܼܬܼ ܨܵܬܼܘܼܗ̇ ܐܢܵܫ̈ܐ ܪܲܚ̈ܡܲܝ ܩܘܼܫܬܼܵܐ܁|
    block |܃ܣܲܟܼܠܹܐ ܒܲܠܚܘܕܼ ܠܵܐ ܨܒ̣ܵܘ ܩܲܒܸܠܘ ܦܝܵܣܵܐ ܕܲܥܠܹܝܗ̇|
    block |ܘܠܵܐ ܚܵܪ̣ܘ ܫܲܦܝܼܪ ܒܲܫܒܼܝܼܚܘܼܬܹܗ ܕܦܸܐܝܘܼܬܼ ܫܘܼܦܪܗ̇܀|
    block |܃ܚܣܵܡܵܐ ܣܲܡܝܵܐ ܣܲܡܝܼ ܐܸܢܘܿܢ ܠܣܵܡܝܲܝ ܢܲܦܫܵܐ|
    block |ܘܠܵܐ ܚ̣ܙܵܘ ܢܘܼܗܪܵܐ ܕܢܲܗܝܼܪ ܡ̣ܢ ܟܠ ܢܘܼܗܪ̈ܝܼܢ܁|
    block |܃ܠܑܵܐ ܡܸܕܹܡ ܗ̄ܘ̣ ܢܘܼܗܪܵܐ ܕܫܸܡܫܵܐ ܟܡܵܐ ܐܸܢ ܢܲܗܝܼܪ|
    block |ܟܲܕܼ ܡܸܬܼܦܲܚܲܡ ܥܲܡ ܢܲܗܝܼܪܵܐ ܕܡ̣ܠܲܬܼ ܩܘܼܫܬܼܵܐ܀|
    block |܃ܡܸܠܲܬܼ ܩܘܼܫܬܼܵܐ ܪܲܕܦܵܗ̇ ܠܛܘܼܥܝܲܝ ܚܸܫܟܵܐ ܕܲܬܼܪܹܝܢ|
    block |ܘܗܵܐ ܡܣܲܝܥܝܼܢ ܠܹܗ ܐܢܵܫ̈ܐ ܒܝܼܫܹ̈ܐ ܕܬܲܦܢܹܐ ܠܫܲܝܢܵܐ܁|
    block |܃ܠܚܘܼܪܒܵܐ ܕܲܠܒܲܪ ܛܲܪܕܘܼܗ̇ ܟܹܐܢܹ̈ܐ ܠܕܸܚܠܲܬܼ ܫܹܐܕܹ̈ܐ|
    block |ܕܠܵܐ ܢܸܬܿܕܵܘܲܕܼ ܥܘܡܼܪܵܐ ܕܐ̄ܢܵܫ̈ܐ ܒܲܟܼܬܝܼܫܘܼܬܼܵܗ̇܀|
    block |܃ܟܬܼܝܼܫ ܗ̄ܘ̣ܵܐ ܥܘܼܡܪܲܢ ܘܲܡܕܵܘܲܕܼ ܗ̄ܘ̣ܵܐ ܕܘܼܒܵܪ ܚܲܝܲܝ̈ܢ|
    block |ܥܕܲܡܵܐ ܕܫܲܝܸܢ ܡܲܬܼܩܸܢ ܟܠܵܐ ܒܚܲܕܼ ܒܲܪܢܵܫܵܐ܁|
    block |܃ܚܲܕ ܡ̣ܢ ܐܢܵܫܵܐ ܓܒ̣ܵܐ ܗܵܘ̇ ܚܲܝܠܵܐ ܕܬܩܸܢ ܐܢܵܫܵܐ|
    block |܃ܘܝܲܗ̣ܒܼ ܒܹܗ ܚܲܝܠܵܐ ܕܢܸܗܘܸܐ ܡܫܲܝܸܢ ܟܠ ܥܲܡ ܟܠܵܐ|
    block |܃ܠܫܲܝܢܵܐ ܕܐܢܵܫ̈ܐ ܓܒ̣ܵܝܗܝ ܡ̣ܢ ܟܠܵܐ ܡܲܬ̣ܩܸܢ ܟܠܵܐ|
    block |ܘܠܵܐ ܦܵܫ̣ ܡܸܕܹܡ ܕܠܵܐ ܒܹܗ ܫܲܝܸܢ ܥܲܡ ܪܲܒܿܘܼܬܹܗ܁|
    block |܃ܚܹܝܠ ܪܲܒܿܘܼܬܹܗ ܓܠ̣ܵܐ ܒܲܟܼܝܵܢܲܢ ܡܟܼܝܼܢ ܒܹܪ̈ܝܵܬܼܵܐ|
    block |ܘܒܲܫܒܼܝܼܚܘܼܬܹܗ ܝܲܩܪܹܗ ܠܓܸܢܣܲܢ ܓܒܼܝܼܠ ܡ̣ܢ ܥܲܦܪܵܐ܀|
    block |܃ܥܲܦܪܵܐ ܫܝܼܛܵܐ ܛܥ̣ܵܐ ܠܲܟܼܝܵܢܹܗ ܘܠܲܡܟܲܝܢܵܢܹܗ|
    block |ܘܫܲܪܝܼ ܢܵܒܲܚ̇ ܒܲܕܼܡܘܼܬܼ ܟܲܠܒܵܐ ܒܡܵܪܵܐ ܕܓܲܒܼܠܹܗ܁|
    block |܃ܒܡܵܪܵܐ ܕܓܲܒܼܠܲܢ ܢܵܒܼܚ̇ܝܼܢ ܥܲܛ̈ܠܹܐ ܕܲܒܼܝܵܘ̈ܡܵܬܲܢ|
    block |ܒܝܲܕܼ ܨܘܼܚ̈ܝܵܬܼܵܐ ܕܓܼܵܣܹ̇ܐ ܦܘܼܡܗܘܿܢ ܥܲܠ ܫܲܪܝܼܪܹ̈ܐ܀|
    block |܃ܒܝܲܕܼ ܫܲܪܝܼܪܹ̈ܐ ܓܠ̣ܵܐ ܨܒܼܝܵܢܹܗ ܨܵܒܹ̇ܐ ܒܚܲܝܲܝ̈ܢ|
    block |ܘܲܒܗܘܿܢ ܚܵܟܼܡܝܼܢ ܠܡܸܕܲܥ ܐܪܵܙܵܐ ܕܲܣܬܝܼܪ̈ܵܬܹܗ܁|
    block |܃ܓܲܙܵܐ ܕܚܘܼܒܹܗ ܣܵܡ̣ ܒܐܝܲܕܼܝ̈ܗܘܿܢ ܕܵܪ݁ܚܡܲܝ ܚܘܼܒܵܗ|
    block |ܕܲܢܵܦܲܠܓܼܘܼܢܝܗܝ ܚܘܼܒܵܢܵܐܝܼܬܼ ܠܲܨܪܝܼܟܼܘܬܲܢ܀|
    block |܃ܨܪܝܼܟ ܗ̄ܘ̣ܵܐ ܓܸܢܣܲܢ ܘܲܡܓܲܙܲܝ ܗ̄ܘ̣ܵܐ ܡ̣ܢ ܟܠ ܛܵܒܼ̈ܢ|
    block |ܘܣܵܡ̣ ܨܒܼܝܵܢܹܗ ܒܲܟܼܢܵܘ̈ܬܲܢ ܕܲܢܬܲܪܣܘܼܢܲܢ܁|
    block |ܐܲܝܟ ܨܒܼܝܵܢܹܗ ܙܵܢܘܼܗ̇ ܟܹܐܢܹ̈ܐ ܠܡܸܣܟܢܘܲܬܼܢ|
    block |ܘܲܕܼܠܵܐ ܚܣܵܡܵܐ ܦܲܪܢܸܣܵܘ ܚܲܝܲܝ̈ܢ ܒܪ̈ܘܼܚܵܢܝܵܬܼܵܐ܀|
    block |܃ܪܘܼܚܵܢܵܐܝܼܬܼ ܚܵܘܝܼܘ ܚܲܝܠܵܐ ܕܪ̈ܘܼܚܵܢܝܵܬܼܵܐ|
    block |ܘܲܒܼܓܼܵܠܝܵܬܼܵܐ ܨܵܪܘ ܠܲܢ ܕܘܼܡܝܵܐ ܕܲܣܬܝܼܪܵܬܵܐ܁|
    block |܃ܟܣܹܐ ܗ̄ܘ̣ܵܐ ܡܸܢܲܢ ܐ̄ܪܵܙ ܒܘܼܕܵܩܵܐ ܕܲܒܼܪܵܐ ܘܪܘܼܚܵܐ|
    block |ܘܠܵܐ ܝܵܕܼܥܝܼ̈ܢ ܗܘܲܝ̣ܢ ܕܐܝܼܬܼܝܹ̈ܐ ܐܸܢܘܿܢ ܕܠܵܐ ܫܘܼܪܵܝܵܐ܀|
    block |܃ܟܹܐܢܹܐ ܚܲܟܼܡܘܼܗ̇ ܠܠܵܐ ܝܼܕܲܥܬܲܢ ܘܲܕܠܵܐ ܓܼܠܝ̈ܢ|
    block |ܘܗ̣ܢܘܢ ܐܲܠܦܘܢ ܠܡܩܪܐ ܒܛܲܟܼܣܵܐ ܫܡܵܗܹ̈ܐ ܬܠܵܬܼܵܐ܁|
    block |܃ܠܗܵܢܵܐ ܛܲܟܼܣܵܐ ܕܲܘܸܕܘ ܥܲܛ̈ܠܹܐ ܕܲܒܼܝܵܘ̈ܡܵܬܲܢ|
    block |ܘܲܛܠ̣ܡܘ ܥܲܡ̈ܠܹܐ ܕܐܢܵܫ̈ܐ ܕܛܲܟܿܣܘܼܗܝ ܒܝܲܕܼ ܥܲܡܠܲܝܗ̈ܘܿܢ܀|
    block |܃ܥܲܡ̈ܠܹܐ ܫܚܝܼ̈ܩܹܐ ܥ̣ܡܲܠܘ ܟܲܫܝܪܹ̈ܐ ܒܗܵܢܵܐ ܛܲܟܼܣܵܐ|
    block |ܘܲܚܒܸܢܵܢܹ̈ܐ ܟܲܢܝܼܘ ܐܸܢܘܿܢ ܦܵܥܠܹ̈ܐ ܢܟܼܝ̈ܠܹܐ܁|
    block |܃ܦܥ̈ܠܐ ܢܟܼܝܼ̈ܠܹܐ ܩܪ̣ܵܘ ܟܕܒ̈ܐ ܠܦܠܚܝ̈ ܫܦܝܼܪ|
    block |ܘܡ̇ܢ ܠܵܐ ܢܲܟܼܪܹܐ ܥܲܠ ܗܵܢ ܓܘܼܢܚܵܐ ܕܲܕܚܝܼܠ ܫܸܡܥܹܗ܀|
    block |܃ܒܗܵܢܵܐ ܓܘܼܢܚܵܐ ܬܸܡܗܹ̇ܬܼ ܣܲܓܿܝܼ ܐܵܦ ܬܵܡܲ̇ܗ ܐ̄ܢܵܐ|
    block |ܘܡܸܛܠܵܬܹܗ ܚܸܙܩܹ̇ܬܼ ܣܲܓܿܝܼ ܒܐܘܼܪܚܵܐ ܕܡܸ̈ܠܹܐ܁|
    block |܃ܡܸܠܬܼܵܐ ܕܟܹܐܢܹ̈ܐ ܚܙܹܝܬܼ ܕܲܛܠܝܼܡܵܐ ܡ̣ܢ ܛܵܠܘܿܡܹ̈ܐ|
    block |ܘܲܒܼܥܹܝܬܼ ܕܐܸܕܲܥ ܕܡܵܢܲܐ ܗ̄ܝ̣ ܥܸܠܬܼܵܐ ܕܗܵܢܵܐ ܛܠܘܿܡܝܵܐ܀|
  block
    block |܃ܬܠܵܬܵܐ ܐ̄ܢܵܫ̈ܐ ܓܒܹܝܬܼ ܡ̣ܢ ܟܠܹܗ ܓܲܒܵܐ ܕܟܸܐܢܸ̈ܐ|
    block |ܕܲܒܼܥܸܠܲܬܼܗܘܿܢ ܐܸܓܼܠܹܐ ܥܸܠܬܼܵܐ ܕܟܼܠܗܘܿܢ܁|
    block |܃ܟܸܐܢ̈ܐ ܛܠܲܡܘ ܛܵܠܘܿܡܹ̈ܐ ܒܕܵܕ̈ܝܼܢ ܕܵܪ̈ܝܼܢ|
    block |ܘܝܲܬܼܝܼܪ ܡ݂ܢ ܟܠ ܠܗܵܠܝܼܢ ܕܐܸܡܪܸܬܼ ܐܣܓܼܝܼܘ ܘܲܛܠܡܘ܀|
    block |܃ܕܠܵܐ ܡܘܼܫ̈ܚܵܬܐ ܨܲܚܝܼܘܼ ܐܸܢܘܿܢ ܒܢܲܝ̈ ܚܸܪ̈ܝܵܝܹܐ|
    block |ܘ̣ܛܵܟ ܡ̣ܢ ܫܸܐܕܹ̈ܐ ܝܲܠܦܘܼܗܝ ܠܗܵܢܵܐ ܙܢܵܐ ܕܨܘܼܚ̈ܝ̇ܬܼܵܐ|
    block |܃ܫܹܐܕ̈ܐ ܐܪܡܝܼܘ ܒܐ̄ܢܵܫ̈ܐ ܣܲܟܼ̈ܠܹܐ ܛܢܵܢܵܐ ܣܲܟܼܠܵܐ|
    block |ܕܲܢܨܲܚ̣ܘܼܢܵܗ̇ ܠܡܸܠܬܼ ܩܘܼܫܬܐ ܒܠܸܫ̣ܵܢ ܒܸܣܪܵܐ܀|
    block |܃ܒܠܸܫܵܢ ܒܸܣܪܵܐ ܡܥܵܕܝܼܢ ܫܸܐܕܹ̈ܐ ܠܲܡܓܼܕܵܦܘܼ|
    block |ܘܲܒܼܒܸܣܪ̈ܵܢܹܐ ܡܟܲܣܹܝܢ ܙܹܐܦܵܐ ܕܓܼܘܼܕܵܦܲܝ̈ܗܘܿܢ܁|
    block |܃ܓܼܘܼܕܵܦܲܝ̈ܗܘܿܢ ܚܙܝܬ ܕܲܢܕܼܝܕܼܝܼܢ ܘܡܲܣܠܹܝܢ ܣܲܓܝܼ|
    block |ܘܛܸܢܸܬܼ ܣܲܓܼܝ ܕܐܸܬܒܲܥ̣ ܡܸܢܗܘܿܢ ܨܲܥܪܵܐ ܕܟܸܐܢܹ̈ܐ܀|
    block |܃ܚܠܵܽܦ ܝܵܕܘܿܥ̈ܐ ܡܸܬܼܟܲܬܲܫ ܐ̄ܢܵܐ ܥܲܡ ܠܵܐ ܪ̈ܕܲܝܵܐ|
    block |ܕܲܗܘ̤ܵܘ ܚܲܒܼܪ̈ܐ ܠܐܵܟܼܠܩܲܪܨܐ ܒܩܸܐܪܣܵܐ ܕܥܲܡܗܘܿܢ܁|
    block |܃ܩܸܐܪܣܵܐ ܗ̄ܘ̣ ܪܲܒܵܐ ܕܣܵܕܪܲܝܢ ܐ̄ܢܫ̈ܐ ܠܘܼܩܒܼܵܠ ܐ̄ܢܵܫ̈ܐ|
    block |ܘܠܲܝܬܼ ܕܲܡܫܲܐܸܠ ܕܡܵܢܲܐ ܗܝ̣ ܥܸܠܬܹܗ ܕܗܵܢ ܬܲܟܼܬܘܼܫܵܐ܀|
    block |܃ܐܲܝܟ ܕܲܒܼܫܢܬܼܵܐ ܛܒܲܥܘ ܟܠ ܬ̣ܓܼܡܝܼ̈ܢ ܡ̣ܢ ܗܵܢ ܫܲܪܒܵܐ|
    block |ܘܗܵܐ ܒܵܥܹ̇ܐ ܐ̄ܢܵܐ ܕܐܲܥܝܼܪ ܐܸܢܘܿܢ ܕܢܸܬܼܒܿܩܘܿܢ ܒܹܗ܁|
    block |܃ܒܓܸܠܝܐ ܡܸܟܸܝܠ ܡܚܵܘܹܐ ܠܹܗ ܠܫܲܪܒܵܐ ܕܡ̣ܠܝܼ̈|
    block |ܕܢܸܗܘܘܿܢ ܝܵܕܥܝܼܢ ܨܵܝܿܬܼܝ̈ ܡܸܠܸܐ ܣܘܼܟܵܠ ܡܸ̈ܠܸܐ܀|
    block |܃ܐ̄ܢܵܫ̈ܐ ܣܲܟܼ̈ܠܹܐ ܐܸܡܕܲܬܼ ܕܲܛܠܲܡ̣ܘ ܠܐ̄ܢܫ̈ܐ ܟܸܐܢ̈ܐ|
    block |܃ܙܵܕܹܩ ܕܐܸܓܼܠܹܐ ܕܡܲܢܘܼ ܛܠܝܼܡܵܐ ܘܡ̇ܢ ܛܵܠܵܘܿܡܵܐ|
    block |܃ܛܠܝܼܡܲܝ̈ ܡܲܓܿܢ ܐܸܢܘܿܢ ܕܟܲܗܸܢܘ ܫܲܦܝܼܪ|
    block |ܚܲܕ ܕܝܼܘܿܕܘܿܪܘܿܣ ܘܚܲܕ ܬܹܐܕܘܿܪܘܿܣ ܘܚܲܕ ܢܸܣܛܘܿܪܝܼܣ܀|
    block |܃ܗܵܠܹܝܢ ܐܸܢܘܿܢ ܛܠܝܼܡܹ̈ܐ ܕܐܸܡܪܸܬܼ ܡ̣ܢ ܫܘܿܪܝܵܐ|
    block |ܘܛܵܠܘܿܡܲܝ̈ܗܘܿܢ ܫܸܐܕܹ̈ܐ ܘܐ̄ܢܵܫ̈ܐ ܗܲܪ̈ܵܛܝܼܩܹܐ܁|
    block |܃ܗܲܪ̈ܵܛܝܼܩܹܐ ܚ̣ܙܵܘ ܕܐܸܬܼܦܲܪܣܝܼܘ ܙܸܐܦܹ̈ܐ ܕܲܒܼܗܘܿܢ|
    block |ܘܠܒܫ ܙܲܝܢܵܐ ܐ̄ܢܫ̈ܐ ܠܒܝܼܫܲܝ̈ ܩܘܼܫܬܐ܀|
    block |܃ܠܒܼܝܼܫܲܝ̈ ܩܘܼܫܬܐ ܣܲܬܼܪܘܼܗ̇ ܠܛܘܼܥܝܲܝ ܕܲܒܛܵܥܲܝܵ̈ܐ|
    block |ܘܛܵܒܼ ܡ̣ܢ ܟܠܢܵܫ ܙܪܝܼܙ ܒܲܩܪܵܒܼܵܐ ܕܝܼܘܿܕܿܘܿܪܘܿܣ܁|
    block |܃ܗܘ̤ ܐܸܬܼܟܲܬܲܫ ܥܲܡ ܣܝܼ̈ܥܵܬܼܵܐ ܕܗܲܪ̈ܵܛܝܼܩܹܐ|
    block |ܘܦܲܪܣܝܼ ܘܲܓܼܠܵܗ̇ ܠܙܹܐܵܦܢܘܼܬܼܗܘܿܢ ܩܕܼܵܡ ܟܠ ܒܲܪܢܵܫ܀|
    block |܃ܒܣܲܝܦܵܐ ܕܡܸܠܬܹܗ ܚܪܲܒܼ ܡܸܠܲܝ̈ܗܘ̤ܿܢ ܕܢܲܟܼܘܠܬܵܢܹ̈ܐ|
    block |ܘܠܵܐ ܣܦܲܩܘ ܥܲܙܝܼܘ ܩܕܼܵܡ ܩܲܫܝܘܼܬܼܵܐ ܕܡܸܠܲܬܼ ܦܘܼܡܹܗ܁|
    block |܃ܐܝܼܬ ܕܲܠܕܼܐܒܹ̈ܐ ܒܲܕܿܪܼ ܐܸܢܘܿܢ ܒܩܵܠ ܦܸܬܼܓܵܡܵܘ̈ܗܝ|
    block |܃ܘܟܲܢܫܵܗ̇ ܠܥܵܢ̈ܐ ܕܿܡܒܲܕܪܵܐ ܗ̄ܘ̣ܵܬܼ ܒܚܸܪ̈ܝܵܢܲܝܗܘܿܢ|
    block |ܒܲܐܢܛܝܘܿܟܝܼ ܟܲܪܟܼܵܐ ܫܲܪܝܼ ܒܩܸܐܪܣܵܐ ܕܥܲܡ ܛܵܥܲܝܵܐ܁|
    block |ܘܒܼܵܬܿܪܼ ܙܲܒܼܢܵܐ ܓܡܲܪ ܙܵܟܼܘܿܬܹܗ ܒܐܲܬܼܪܵܐ ܕܛܲܪܣܘܿܣ܁|
    block |܃ܒܛܲܪܣܘܿܣ ܟܲܪܟܼܵܐ ܡܛܵܬܹܗ ܦܸܨܬܼܵܐ ܠܲܡܟܹܿܗܵܢܘܼ|
    block |ܐܲܝܟܵܐ ܕܝܼܠܝܼܕ ܗ̇ܘ ܟܵܪܘܿܙܵܐ ܕܟܼܠܗܘܿܢ ܥܲܡܡܹ̈ܐ܀|
    block |܃ܒܗܵܢܵܐ ܟܲܪܟܵܐ ܢܨܲܚ̣ ܝܘܼܠܦܵܢܹܗ ܕܟܼܵܗܢܵܐ ܙܲܗܝܵܐ|
    block |ܘܒܹܗ ܐܸܬܼܟܲܠܲܠ ܐܲܝܟ ܙܲܟܲܝܵܐ ܕܠܵܐ ܚܵܒܼܘ ܘܐܲܫܦܸܠܘ܁|
    block |܃ܪܲܒ ܙܲܟܵܝܹ̈ܐ ܚܲܝܸܠ ܐܸܢܘܿܢ ܠܦܵܠܚܹ̈ܐ ܚܝܼ̈ܨܐ|
    block |ܘܗܘ̇ ܣܵܡ̣ ܐܸܢܘܿܢ ܢܘܼܗܪܵܐ ܘܡܸܠܚܵܐ ܠܝܘܼܬܼܪܵܢ ܐ̄ܢܵܫܵܐ܀|
    block |܃ܠܬܹܐܕܘܿܪܘܿܣ ܫܲܕܪܹܗ ܠܟܲܪܟܼܵܐ ܟܪܝܼܗ ܒܲܚܛܝܼܬܼܵܐ|
    block |ܕܡܸܬܟܲܢܹܐ ܗ̄ܘ̣ܵܐ ܒܫܹܡ ܒܲܛܝܼܠܵܐ ܡܲܦܣܘܿܣ ܕܿܝܼܘܵܐ܁|
    block |܃ܕܲܝܼܘܵܐ ܐܲܩܝܼܡ ܦܬܲܟܼܪܵܐ ܠܲܫܡܹܗ ܘܲܩܪܵܝܗܝ ܡܲܦܲܣܘܿܣ|
    block |ܘܡܸܬܼܟܲܢܝܵܐ ܗ̄ܘ̣ܵܬ ܐܵܦ ܗ̇ܝ ܡܕܝܼܢܬܐ ܡܲܦܣܘܿܣܛܝܼܐ܀|
    block |܃ܡ̣ܢ ܚܲܕ ܟܲܪܟܼܵܐ ܢܦܲܩܘ ܠܲܡܦܹܝ̈ܕܹܐ ܬܠܵܬܐ ܕܢܘܼܗܪܵܐ|
    block |ܘܲܕܢܲܚ ܢܘܼܗܪܵܐ ܕܕܘܼܒܵܪ̈ܲܝܗܘܿܢ ܒܟܲܪ̈ܟܹܐ ܬܠܵܬܼܵܐ܁|
  block
    block |܃ܒܲܚܕܵܐ ܡܕܝܼܢ̄ܬܵܐ ܗܘ̤ܵܐ ܡܵܘܠܵܕܵܐ ܕܲܬܼܠܵܬܼܝ̈ܗܘܿܢ|
    block |܃ܘܡ̣ܢ ܕܐܸܬܼܪܲܒܝܼܘ ܫܲܪܝܼܘܼ ܒܩܸܐܪܣܵܐ ܕܚܠܵܦ ܩܘܼܫܬܵܐ|
    block |܃ܐܲܝܟ ܕܠܦܵܠܚܹܐ ܙܲܝܸܢ ܐܸܢܘܿܢ ܩܘܼܫܬܵܐ ܒܚܲܝܠܹܗ|
    block |ܘܫܲܕܿܪܼ ܐܸܢܘܿܢ ܠܡܸܥܒܿܕ ܩܸܐܪܣܵܐ ܕܥܲܡ ܣܵܛܵܢܵܐ܁|
    block |܃ܦܸܨ̈ܐ ܕܚܘܼܒܵܐ ܐܲܪܡܝܼ ܚܘܼܒܵܐ ܠܲܬܼܠܵܬܲܝ̈ܗܘܿܢ|
    block |ܘܟܼܠܚܲܕ ܡܸܢܗܘܿܢ ܠܦܲܩ ܠܲܦܢܝܼܬܼܵܐ ܕܦܲܩܕܹܗ ܪܸܡܙܵܐ܀|
    block |܃ܪܸܡܙܵܐ ܟܲܣܝܵܐ ܟܣܐ ܗ̄ܘ̣ܵܐ ܒܡܸܠܵܘ̈ܗܝ ܕܬܹܐܕܘܿܪܘܿܣ|
    block |ܘܲܡܬܲܪܓܸܡ ܗ̄ܘ̣ܵܐ ܐ̄ܪ̈ܵܙܹܐ ܟܣܲܝܵ̈ܐ ܠܲܡܦܣܘܿܣܛܵܝܹ̈ܐ܁|
    block |܃ܡܲܦܣܘܿܣܛܵܝܹ̈ܐ ܡܸܬܼܟܿܢܝܼܢ ܗ̄ܘ̣ܵܘ ܒܢܲܝ̈ ܡܲܦܣܘܼܣܛܐ|
    block |ܒܫܸܡ ܗ̇ܘ ܫܸܐܕܵܐ ܕܣܝܼܡ ܗ̄ܘ̣ܵܐ ܒܲܫܡܹܗ ܦܬܲܟܼܪܵܐ ܚܲܪܫܵܐ܀|
    block |܃ܫܡܵܗܹ̈ܐ ܣܢܲܝ̈ܵܐ ܟܲܦܲܪ ܡܸܢܗܘܿܢ ܡܗܝܼܪ ܪܸܥܝܵܢܵܐ|
    block |ܘܲܥܒܲܕ ܐܸܢܘܿܢ ܡܵܐܢܹ̈ܐ ܕܟܲܝܵ̈ܐ ܠܫܸܡ ܒܵܪܵܘܿܝܵܐ܁|
    block |܃ܒܫܸܡ ܒܵܪܘܿܝܵܐ ܟܲܕܢܹܗ ܟܸܐܢܵܐ ܠܫܹܐܕܵܐ ܕܟܲܪܟܼܵܐ|
    block |ܘܐܲܠܦܹܗ ܕܢܸܬܼܢܸܐ ܫܡܵܗܹ̈ܐ ܬܠܵܬܼܵܐ ܚܕܵܐ ܐܝܼܬܼܘܼܬܼܵܐ܀|
    block |܃ܫܡܵܗܹ̈ܐ ܬܿܠܵܬܼܵܐ ܠܒܝܼܟ ܗ̄ܘ̣ܵܐ ܦܵܠܚܵܐ ܕܙܲܕܼܝܼܩܘܼܬܼܵܐ|
    block |ܘܫܵܕܐ ܗ̄ܘ̣ܵܐ ܠܗܘܿܢ ܒܲܕܡܘܼܬ ܓܸܐܪܹ̈ܐ ܒܗܲܪ̈ܵܛܝܼܩܹܐ܁|
    block |܃ܕܚܝܼܠ ܗ̄ܘ̣ܵܐ ܩܵܠܹܗ ܟܲܕ ܩܵܥܹܐ ܗ̄ܘ̣ܵܐ ܒܦܘܼܠܵܓܿܝܼ̈ܗܘܿܢ|
    block |ܘܠܵܐ ܡܨܝܢ ܡܥܲܙܝܼܢ ܠܲܡܨܵܬܼ ܫܸܡܥܵܐ ܕܣܘܼܟܵܠ ܡܸܠܵܘ̈ܗܝ܀|
    block |܃ܒܣܘܼܟܵܠ ܡܸܠܵܘ̈ܗܝ ܡܸܬܬܲܡܗܝܼܢ ܗ̄ܘ̣ܵܘ ܫܸܐܕܹ̈ܐ ܟܬܝܼ̈ܫܹܐ|
    block |ܕܡܵܢܵܐ ܗ̄ܝ̣ ܗܵܕܹܐ ܕܟܲܕ ܒܲܪܢܵܫܵܐ ܡܙܝܼܥ ܠܲܢ ܩܵܠܹܗ܁|
    block |܃ܬܗܪܵܐ ܪܲܒܵܐ ܣܥܲܪ ܒܵܪܘܿܝܵܐ ܒܲܒܼܢܲܝ̈ ܒܲܝܬܹܗ|
    block |ܘܚܵܒܼܘ ܡ̣ܢ ܩܵܠܵܐ ܕܦܸܬܼܓܵܡܲܝ̈ܗܘܿܢ ܫܸܐܕܸ̈ܐ ܘܐ̄ܢܵܫ̈ܐ܀|
    block |܃ܫܸܐܕܹ̈ܐ ܘܐ̄ܢܵܫ̈ܐ ܫܡ̣ܲܥܘ ܒܲܪܬ ܩܵܠܵܐ ܕܫܝܼܦܘܿܪ ܩܵܠܵܐ|
    block |ܘܲܟܼܢܲܫܘ ܘܐ̣ܬܼܵܘ ܘܲܣܕܿܪܼܘ ܩܸܐܪܣܵܐ ܠܘܼܩܒܼܵܠ ܡܸܠܵܘ̈ܗܝ܁|
    block |܃ܢܸܒܼܥܵܐ ܕܡܸ̈ܠܹܐ ܪ̈ܘܼܚܵܢܝܵܬܼܵܐ ܓܲܚ ܡ̣ܢ ܦܘܼܡܹܗ|
    block |ܘܐܲܝܟ ܡܵܡܘܠܵܐ ܓܲܪܦܹܗ ܠܚܲܝܠܵܐ ܕܗܲܪ̈ܛܝܼܩܹܐ܀|
    block |܃ܒܲܕܡܘܼܬ ܓܸܦܹ̈ܐ ܛܵܦܘ ܐܪ̈ܝܵܢܹܐ ܘܐܸܘܢܡܝܵܢܹ̈ܐ|
    block |ܘܐܸܒܼܕܘ ܥܲܡܗܘܿܢ ܕܘܼܡܵܪ̈ܲܝܼܛܹܐ ܘܦܸܘܠܘ̈ܢܝܵܢܹ̈ܐ܁|
    block |܃ܐܲܝܟ ܕܲܠܥܘܼܪܵܐ ܒܲܕܪ ܐܸܢܘܿܢ ܠܣܸܕܩܸ̈ܐ ܦܠܝܼܓܹ̈ܐ|
    block |ܘܲܥܪܲܩܘ ܘܲܛܫܵܘ ܒܹܝܬܼ ܚܘܼܠܵܢܹ̈ܐ ܕܲܟܼܡܹܐܢܲܝܼ̈ܗܘܿܢ܀|
    block |܃ܥܪܘܼܩܝܵܐ ܪܗܝܼܒܼܵܐ ܥܪܲܩܝ ܣܝܼܵܥܬܗ̈ܘܿܢ ܕܲܒܼܢܿܝܼ ܛܘܼܥܝܲܝ|
    block |ܡ̣ܢ ܩܕܼܵܡ ܓܲܒܼܪܵܐ ܕܿܡܼܬܲܪܓܡ ܗ̄ܘ̣ܵܐ ܫܪܵܪܵܐ ܕܲܟܼܝܵܐ܁|
    block |܃ܫܪܵܪܵܐ ܕܲܟܼܝܵܐ ܫܡܲܥܘ ܕܲܓܵܠܹ̈ܐ ܡ̣ܢ ܫܲܪܝܼܪܹ݁ܐ|
    block |ܘܙܵܥܘ ܘܐܸܬܼܒܲܠܗܘܿܢ ܐܲܝܟ ܝܵܠܸܕܬܼܵܐ ܕܚܲܣܢܗ̇ ܟܸܐܒܵܐ܀|
    block |܃ܚܸܝܠ ܐܵܬܼܘܵܬܼܵܐ ܚܵܘܝܼ ܐܸܢܘܿܢ ܠܦܵܠܚܸ̈ܐ ܫܵܦ̈ܠܹܐ|
    block |ܘܲܫܕܵܘ ܙܲܝܢܵܐ ܕܝܘܼܠܦܵܢܲܝ̈ܗܘܿܢ ܘܲܥܪܲܩܘ ܥܲܪܛܸܠ܁|
    block |܃ܐܘ ܟܡܵܐ ܕܚܝܼܠܵܐ ܚܲܝܠܵܐ ܕܚܲܝܠܹܗ ܠܦܵܠܚܵܐ ܕܪܘܼܚܵܐ|
    block |ܕܚܵܒܼܘ ܡ̣ܢ ܩܵܠܹܗ ܟܸܢ̈ܫܹܐ ܟܬܝܼܫܹ̈ܐ ܕܟܲܢܸܫܘ ܕܲܝܼܘܹ̈ܐ܀|
    block |܃ܐܘ ܟܡܵܐ ܕܚܝܼܠ ܗ̄ܘ̣ܵܐ ܣܘܼܟܵܠ ܡܸ̈ܠܹܐ ܕܲܗܦܵܟܼܵܬܹ̈ܗ|
    block |ܕܲܡܦܲܪܣܹܐ ܗ̄ܘ̣ܵܐ ܙܢܲܝ̈ ܨܢܥܵܬܹ̈ܗ ܕܟܼܠ ܝܘܼܠܦܵܢܝܼ̈ܢ܁|
    block |܃ܐܘܿ ܟܡܵܐ ܡܗܝܼܪ ܗ̄ܘ̣ܵܐ ܗܵܘܢܵܐ ܕܬܲܩܢܵܐ ܡ̣ܢ ܟܠ ܕܲܡ̣ܗܝܼܪ|
    block |ܕܵܠܵܐ ܫܒܲܩ ܡܸܕܡ ܕܲܡܚܲܦܲܝ ܗ̄ܘ̣ܵܐ ܕܠܵܐ ܓܠܵܐ ܘܚܵܘܝܹܗ܀|
    block |܃ܐܘܿ ܟܡܵܐ ܥܪܝܼܡ ܗ̄ܘ̣ܵܐ ܠܡܸܒܨܵܐ ܣܸܦܪܸ̈ܐ ܐܲܠܵܗܵܝܹ̈ܐ|
    block |ܕܦܫܸܩ ܩܵܠܹ̈ܐ ܕܢܲܒܝܼܘܼܬܼܵܐ ܘܕܲܫܠܝܼܚܘܼܬܼܵܐ܁|
    block |܃ܐܘ ܟܡܵܐ ܪܗܸܛܘ ܗ̄ܘ̣ܵܘ ܙܵܘܥܲܝ̈ ܢܲܦܫܹܗ ܥܲܡ ܗܲܕܵܡܵܘ̈ܗܝ|
    block |ܘܣܲܝܟܹܗ ܠܪܲܗܛܵܐ ܕܟܼܠܗܘܿܢ ܣܸܦܪܹ̈ܐ ܠܓܵܘܼ ܡ̣ܢ ܡܸܠܵܘ̈ܗܝ܀|
    block |܃ܐܘܿ ܠܗܝ̇ ܢܲܦܫܵܐ ܡܗܝܼܪܲܬܼ ܗܵܘܢܵܐ ܘܩܫܝܲܬܼ ܚܲܝܠܵܐ|
    block |ܕܚܸܣܢܲܬ̤ ܘܲܙܟܲܬ̤ ܠܲܬܼܪܹܝܢ ܩܸܐܪ̈ܣܹܐ ܕܫܸܐܕܹ̈ܐ ܘܐ̄ܢܵܫ̈ܐ܁|
  block
    block |܃ܠܫܸܐܕܹ̈ܐ ܘܐ̄ܢܵܫ̈ܐ ܙܟܼܵܐ ܐܲܬܠܹܝܼܛܵܐ ܕܙܲܕܝܼܩܘܼܬܼܵܐ|
    block |ܘܠܵܐ ܐܸܬܪܦܝܼ ܡ̣ܢ ܟܠ ܬܲܟܼܬܘܼܫܵܐ ܕܥܲܡ ܟܠ ܚܲܫܝܼܢ܀|
    block |܃ܢܝܼܫܵܐ ܬܪܲܝܼܨܵܐ ܩܒܲܥ ܒܲܒܼܪܝܼܬܼܵܐ ܠܲܩܪ̈ܲܒܼܬܵܢܹܐ|
    block |܃ܕܢܸܗܘܘܿܢ ܚܵܢܹܝܢ ܠܕܸܚܠܲܬܼ ܩܘܼܫܬܼܵܐ ܒܕܘܼܡܝܵܐ ܕܝܼܠܹܗ|
    block |܃ܡܸܠܚܵܐ ܘܢܘܼܗܪܵܐ ܗܘ̤ܵܘ ܦܸܬܼܓܼܵܡܵܘ̈ܗܝ ܒܹܝܬܼ ܐܲܪ̈ܥܵܢܐ|
    block |ܘܝܼܠܲܦܘ ܐ̄ܢܵܫ̈ܐ ܠܲܡܲܕܵܟܼܘܼ ܠܲܒܫܲܝ̈ ܐ̄ܢܵܫܵܐ܀|
    block |܃ܛܲܥܡܵܐ ܛܵܒܼܵܐ ܩܢܵܬ̤ ܐ̄ܢܵܫܘܼܬܼܵܐ ܒܝܲܕܼ ܣܘܼܟܵܠܵܘ̈ܗܝ|
    block |ܘܫܵܛܲܬ̤ ܘܲܫܕܲܬ̤ ܠܲܗܦܝܼܟܼܘܼܬܼܵܐ ܕܕܚܸܠܲܬ̤ ܫܹܐܕܹ̈ܐ܁|
    block |ܠܗܵܢܵܐ ܓܲܒܼܪܵܐ ܓܢܒܵܪ ܚܲܝܠܵܐ ܘܲܡܗܝܼܪ ܗܵܘܢܵܐ܁|
    block |ܣܢܵܐܘܼܗܝ ܐ̄ܢܵܫ̈ܐ ܣܲܢܝܲܝ ܢܲܦܫܵܐ ܘܡܲܠܝܲܝ ܚܘܼܬܼܪܵܐ܀|
    block |܃ܡܸܠܲܬܼ ܩܘܼܫܬܵܐ ܣܵܡܬܹܗ ܕܢܸܗܘܹܐ ܟܵܪܘܿܙ ܩܘܼܫܬܼܵܐ|
    block |ܘܣܲܟܼ̈ܠܹܐ ܩܪܵܐܘܼܗܝ ܦܠܝܼܓܼ ܪܸܥܝܵܢܵܐ ܘܡܲܠܸܦ ܙܐܦܵܐ܁|
    block |܃ܐܘܿ ܠܗܲܦܟܼܵܝܹ̈ܐ ܟܡܵܐ ܗܲܦܟܼܵܝܵܐ ܗܲܦܟܼܵܝܵܐ ܗܲܦܟܼܵܝܘܼܬܼܗܘܿܢ|
    block |ܕܲܠܢܲܗܝܼܪܵܐ ܩܪܵܐܘܼܗܝ ܚܸܫܟܵܐ ܘܚܸܫܟܵܐ ܢܘܼܗܪܵܐ܀|
    block |܃ܠܘܵܝܵܐ ܕܡܸܠܬܼܵܐ ܕܲܢܒܝܼܘܼܬܼܵܐ ܫܵܘܹܝܢ ܥܲܛ̈ܠܹܐ|
    block |ܕܲܗܦܲܟܼܘ ܛܲܟܼܣܵܐ ܕܬܩܝܼ̈ܢܬܼܵܐ ܠܗܲܦܟܼܵܝܵܬܼܵܐ܁|
    block |܃ܠܗܲܦܟܼܵܝܵܬܼܵܐ ܪܚܸܡܘ ܗܲܦܟܼܵܝܹ̈ܐ ܣܲܢܝܲܝ̈ ܢܲܦܫܵܐ|
    block |ܘܲܣܩܲܪܘ ܘܲܣܢܵܘ ܠܐ̄ܢܵܫ̈ܐ ܪ̈ܵܚܸܡܸܐ ܕܗܲܝܡܵܢܘܼܬܼܵܐ܀|
    block |܃ܗܲܝܡܵܢܘܼܬܼܵܐ ܕܠܵܐ ܡܸܙܕܲܟܼܝܵܐ ܐܲܟܼܪܸܙܘ ܟܸܐܢܸ̈ܐ|
    block |ܕܝܼܘܿܕܘܿܘܿܣ ܘܬܐܕܘܿܪܘܿܣ ܘܥܲܡ ܢܸܣܛܘܿܪܝܼܣ܁|
    block |܃ܒܲܬܸܠܵܬܲܝ̈ܗܘܿܢ ܚܵܘܝܲܬ ܚܲܝܠܵܗ̇ ܬܠܝܼܬܵܘܬܼܵܐ|
    block |ܘܐܲܠܦܲܬ̤ ܐܸܢܘܿܢ ܠܡܸܣܬܲܪ ܒܸܕܝܐ ܕܝܘܼܠܦܢ ܛܘܼܥܝܲܝ܀|
    block |܃ܟܵܗܢܸ̈ܬ ܒܚܝܼܪܹ̈ܐ ܣܵܡܲܬ̤ ܐܸܢܘܿܢ ܒܟܲܪ̈ܟܹܐ ܬܠܵܬܼܵܐ|
    block |ܕܢܸܗܘܘܿܢ ܡܲܐܣܝܼܢ ܟܸܐܒܸ̈ܐ ܩܫܲܝ̈ܐ ܒܦܸܬܓܼܵܡܲܝ̈ܗܘܿܢ܁|
    block |܃ܡܲܐܣܝܲܝ̈ ܐ̄ܢܵܫܵܐ ܗܘ̣ܵܘ ܫܲܪܝܼܪܹ̈ܐ ܒܟܼܠ ܟܲܪ ܕܲܗܘ̤ܵܘ|
    block |ܘܲܙܗܝܼܪܵܐܝܼܬܼ ܪܵܥ̣ܘ ܡܲܪܥܝܼܬܼܵܐ ܕܥܲܪ̈ܒܹܐ ܡܠܝܼܠܹ̈ܐ܀|
    block |܃ܠܗܝ̇ ܒܲܪܬ ܩܵܠܵܐ ܕܲܠܘܵܬ ܫܸܡܥܘܿܢ ܫܡܲܥܘ ܟܲܫܝܼܪܹ̈ܐ|
    block |ܘܬܲܠܡܸܕܘ ܘܐܲܠܸܦܘ ܠܓܼܒܼܪܹ̈ܐ ܘܢܫܹ̈ܐ ܘܲܠܝܲܠܘܼ̈ܕܹܐ܁|
    block |܃ܒܝܲܕ ܣܘܼܥܪ̈ܵܢܹܐ ܓܲܡܪܘܼܗܝ ܠܲܫܡܵܐ ܕܫܸܡ ܪܵܥܝܼܘܼܬܼܵܐ|
    block |ܘܟܼܠܚܲܕ ܡܸܢܗܘܿܢ ܣܥܲܪ ܡܲܪܥܝܼܬܹܗ ܕܠܵܐ ܒܘܼܣܪܵܢܵܐ܀|
    block |܃ܠܛܲܪܣܘܿܣܵܝܹܐ ܪܥ̣ܵܐ ܕܝܘܿܕܿܪܘܿܣ ܡܗܝܼܪ ܒܲܕܪܵܫܵܐ|
    block |ܚܲܟܹܡ ܐܸܢܘܿܢ ܠܡܸܫܪܵܐ ܩܸܛܪܹ̈ܐ ܕܗܲܪ̈ܵܛܝܼܩܹܐ܁|
    block |܃ܠܡܲܦܣܘܿܣܛܵܝܹ̈ܐ ܪܥ̣ܵܐ ܬܹܐܵܕܘܿܪܘܿܣ ܒܲܕܹܩ ܐ̄ܪ̈ܵܙܹܐ|
    block |ܘܐܲܠܸܦ ܐܸܢܘܿܢ ܠܲܡܚܵܪ ܫܲܦܝܼܪ ܒܲܕܠܵܐ ܓܿܠܝܵܢ܀|
    block |܃ܠܒܘܿܙܵܢܛܵܝܹ̈ܐ ܪܥ̣ܵܐ ܢܸܣܛܘܿܪܝܼܣ ܚܲܪܝܼܦ ܙܵܘܥܹܗ|
    block |ܘܚܲܟܸܡ ܐܸܢܘܿܢ ܠܡܹܐܪܲܥ ܩܸܐܪܣܵܐ ܕܥܲܡ ܗܹܪܹ̈ܣܝܼܣ܁|
    block |܃ܡܕܝܼܢܲܬ ܡܲܠܟܹ̈ܐ ܡܛܵܬܹܗ ܠܬܲܩܢܵܐ ܠܲܡܕܲܒܵܪܘ|
    block |ܠܲܦܘܼܬ ܕܲܪܓܹܗ ܚܵܘܝܼ ܦܸܐܪܹ̈ܐ ܕܡܲܠܦܵܢܘܼܬܹܗ܀|
    block |܃ܚܲܟܝܼܡܵܐܝܼܬܼ ܒܢܵܝܗܝ ܠܲܫܪܵܪܵܐ ܕܡܸܠܲܬܼ ܩܘܼܫܬܵܐ|
    block |ܕܠܵܐ ܢܙܝܼܥܘܼܢܵܝܗܝ ܡܲܫܒܹ̈ܐ ܫܓܼܝܼ̈ܫܹܐ ܕܗܲܪ̈ܵܛܝܼܩܹܐ܁|
    block |܃ܗܲܪ̈ܛܝܼܩܹܐ ܣܢܵܐܘܼܗܝ ܡܲܓܢ ܠܪܵܚܸܡ ܩܘܼܫܬܼܵܐ|
    block |ܘܪܲܟܸܒܼܘ ܦܘܼܪ̈ܣܹܐ ܕܟܲܕܵܒܼܘܼܬܵܐ ܠܘܼܩܒܼܵܠ ܡܸܠܵܘ̈ܗܝ܀|
    block |܃ܦܘܼܪ̈ܣܹܐ ܨܢܝܼ̈ܥܹܐ ܚܫܲܠܘ ܩܲܝܢܵܝܹ̈ܐ ܙܹܐܦܵܢܵܝܹ̈ܐ|
    block |ܕܢܹܐܣܪܘܿܢ ܡܸ̈ܠܹܐ ܕܠܵܐ ܡܸܬܠܲܒܼ̈ܟܵܢ ܒܐܝܼܕܵܐ ܕܙܹܐܦܵܐ܁|
    block |܃ܙܹܐܦܵܢܵܐܝܼܬ ܣܵܥ̣ܘ ܡܲܪ̈ܵܚܹܐ ܥܲܠ ܫܲܪ̈ܝܼܪܹ̈ܐ|
    block |ܘܲܕܠܵܐ ܥܸܠܬܼܵܐ ܩܛܲܪܘ ܥܸܠܬܼܵܐ ܕܲܓܵܠܵܬܵܐ܀|
    block |܃ܣܵܗ̈ܕܹܐ ܕܫܘܼܩܪܵܐ ܓܒܼܵܘ ܫܲܩܵܪܹ̈ܐ ܒܕܝܼܢܹܗ ܕܟܹܐܢܵܐ|
    block |ܒܗ̇ܘ ܐܸܣܟܹܝܡܵܐ ܕܥܸܒܕܲܬ̤ ܐܝܼܙܒܹܝܠ ܒܕܝܼܢܹܗ ܕܢܵܒܼܘܼܬܼ܁|
    block |܃ܐܲܢ̄ܬܬܵܐ ܩܛܵܠܬܹܗ ܠܢܵܒܼܘܼܬ ܟܹܐܢܵܐ ܡܛܠ ܟܲܪܡܹܗ|
    block |ܘܲܠܫܲܪܝܼܪܵܐ ܢܸܫܹ̈ܐ ܪܲܕܦܵܝܗܝ ܡ̣ܢ ܟܵܗܢܘܼܬܹܗ܀|
    block |ܢܸܫܹ̈ܐ ܐܲܓܼܪܘ ܟܵܗܢܹ̈ܐ ܕܙܹܐܦܵܐ ܒܕܝܼܢܵܐ ܕܙܹܐܦܵܐ܃|
  block
    block |ܘܲܥܒܲܕܘ ܐܸܢܘܿܢ ܐܣܟܘܵܠܲܣܛܝܼ̈ܩܹܐ ܕܕܲܓܵܠܘܼܬܼܵܐ܁|
    block |܃ܒܕܲܗܒܼܵܐ ܙܲܒܼܢܘܗܝ ܠܩܘܼܫܬܐ ܕܲܟܼܝܵܐ ܕܠܵܐ ܡܸܙܕܲܒܲܢ|
    block |ܘܒܹܝܬܼ ܙܵܒܼܢܵܐ ܠܲܡܙܲܒܢܵܢܵܐ ܛܠܡܘ ܠܟܸܐܢܹ̈ܐ܀|
    block |܃ܟܸܣܦܵܐ ܚܲܪܫܵܐ ܕܲܚܩܹܗ ܠܟܹܐܢܵܐ ܠܒܲܪ ܡ̣ܢ ܫܲܝܢܵܐ|
    block |ܘܟܲܕ ܛܵܒܼ ܚܲܪܫܵܐ ܗ̄ܘ̣ ܐܲܪܝܼܡ ܩܵܠܹܗ̇ ܥܲܠ ܟܹܐܢܘܼܬܵܐ܁|
    block |܃ܐܘ ܠܟܹܐܢܘܼܬܐ ܟܡܵܐ ܐܸܫܬܲܬܼܩܲܬ̤ ܡ̣ܢ ܬܲܒܼܥܵܬ̈ܗ̇|
    block |ܘܠܵܐ ܐܲܟܸܣܬܹܗ ܠܙܹܐܦܵܐ ܓܲܠܝܵܐ ܐܲܝܟ ܕܵܡܲܥܕܵܐ܀|
    block |܃ܐܘܿ ܟܡܵܐ ܪܲܒ ܗ̄ܘ̣ܵܐ ܥܵܘܠܵܐ ܕܐܥܘܸܠ ܟܵܗ̈ܢܹܐ ܒܟܵܗܢ̈ܐ|
    block |ܘܠܵܐ ܙܵܥܘ ܘܲܕܚܸܠܘ ܡ̣ܢ ܡܵܗܢܘܼܬܐ ܕܿܡܟܲܗܢܝܼܢ ܗ̄ܘ̣ܵܘ܁|
    block |܃ܬܵܘ ܟܹܝܬ ܟܵܗܢܹ̈ܐ ܚܙ̣ܵܘ ܡ̇ܢ ܥܸܒܼܕܲܬ̤ ܡܸܥܲܬ̤ ܟܵܗܢܹ̈ܐ|
    block |ܕܕܚܸܩܲܬ̤ ܟܵܗܢܵܐ ܡ̣ܢ ܟܵܗܢܘܼܬܐ ܥܵܘܠܵܐܝܼܬܼ܀|
    block |܃ܡܲܪܵܚܐܝܼܬܼ ܠܟܹܐܢܵܐ ܕܲܚܩܘܼܗܝ ܡ̣ܢ ܟܵܗܢܘܼܬܗ|
    block |܃ܘܠܵܐ ܟܹܐܢܵܐܝܬ ܓܙܲܪܘ ܘܲܫܕܵܐܘܼܗܝ ܠܐܸܟܣܘܿܪܝܵܐ|
    block |܃ܘܐܸܢ ܐܝܼܬܼ ܕܵܐܡ̇ܪ ܕܠܵܘ ܟܸܐܢܵܐܝܼܬܼ ܐܸܡܪܸܬ ܗܵܠܹܝܢ|
    block |ܢܚܵܘܹܐ ܒܓܼܠܝܵܐ ܘܐܵܢܵܐ ܦܵܪܲܥܢܵܐ ܚܵܘܒܲܬ ܡܸܠܲܝ̈܀|
    block |܃ܬܵܐ ܚܵܘܵܐ ܠܝܼ ܓܲܒܼܪܵܐ ܕܕܵܐܸܢ ܠܘܼܩܒܼܵܠ ܡܸܠܲܝ̈|
    block |ܕܡܵܢܲܐ ܗ̣ܝ ܥܸܠܬܐ ܕܚܲܝܵܒܼܘܼܬܹܗ ܕܗܵܢܵܐ ܓܼܒܼܪܵܐ܁|
    block |܃ܓܠܝ ܘܒܲܕܸܩ ܠܝܼ ܙܢܵܐ ܕܣܲܟܼܠܘܼܬܹܗ ܢܗܲܝܼܪܵܐܝܼܬܼ|
    block |ܘܫܲܠܸܡ ܐ̄ܢܵܐ ܠܵܟ ܕܫܲܦܝܼܪ ܚܝܒܿܬ ܠܐܲܝܢܵܐ ܕܐܲܣܟܸܠ܀|
    block |܃ܠܲܡܨܲܚܝܵܢܵܘ̈ܗܝ ܐܸܡܪܸܬ ܗܵܠܹܝܢ ܘܬܘܼܒܼ ܐܵܡܲ݁ܪ ܐ̄ܢܵܐ|
    block |ܕܿܢܚܵܘܘܿܢ ܠܲܢ ܙܢܵܐ ܕܣܲܟܼܠܘܼܬܼܵܐ ܕܐܸܬܼܚܲܝܲܒܼ ܒܵܗ̇܁|
    block |܃ܠܲܝܬ ܟܝܼܬܼ ܕܲܡܨܐ ܕܢܹܐܡܲܪ ܡܸ̈ܠܹܐ ܠܘܼܩܒܼܵܠ ܡܸܠܲܝ̈|
    block |ܒܲܕܠܵܐ ܝܵܕܲܥ ܠܡܸܪܕܵܐ ܒܐܘܼܪܚܵܐ ܕܦܘܼܢܵܝ ܡܸ̈ܠܵܐ܀|
    block |܃ܠܵܐ ܝܵܕܥܝܼܢ ܐܢܬܘܿܢ ܠܲܡܪܲܟܵܒܼܘܼ ܦܝܵܣܵܐ ܕܡܸ̈ܠܸܐ|
    block |ܐܸܢ ܨܵܒܹܝܢ ܐ̄ܢܬܘܿܢ ܫܡ݂ܲܥܘ ܡܸܢܝ ܘܐܹܡܲܪ ܕܠܵܐ ܝܵܕܥܝܼܢ ܐ̄ܢܬܘܿܢ܁|
    block |܃ܘܐ̄ܢܵܐ ܐܵܡ̇ܪ ܐ̄ܢܵܐ ܕܡܵܢܵܐ ܗܝ̣ ܥܸܠܬܹܗ ܕܗܵܢ ܬܲܟܼܬܼܘܼܫܵܐ|
    block |ܘܡ̣ܢ ܐܲܝܟܵܢ ܢܒܲܥ ܡܹܐܟܲܠܩܲܪܨܵܐ ܕܥܲܠ ܗܵܢ ܓܲܒܼܪܵܐ܀|
    block |܃ܚܣܵܡܵܐ ܒܝܼܫܵܐ ܕܐ̄ܢܵܫ̈ܐ ܒܝܼܫܹ̈ܐ ܣܢܵܝܗܝ ܠܲܬ̣ܪܝܼܨܵܐ|
    block |ܡܛܠ ܥܸܠܬܵܐ ܕܗܲܝܡܵܢܘܬܵܐ ܕܬܲܪܓܸܡ ܫܲܦܝܼܪ܁|
    block |܃ܪܹܫܵܐ ܕܡܸܨܪܝܼܢ ܟܪܝܼܗ ܗ̄ܘ̣ܵܐ ܘܲܢܣܝܼܣ ܒܗܵܢܵܐ ܫܲܪܒܵܐ|
    block |ܘܕܲܫܡܲܥ ܩܵܠܵܐ ܕܓܵܙܲܪ ܟܸܐܒܹܗ ܛܲܢ ܘܐܸܬܼܥܲܙܲܙ܀|
    block |܃ܓܙܵܪܵܐ ܕܡܸܠܬܹܗ ܕܡܲܐܣܹܐ ܫܲܦܝܼܪ ܚܙܵܐ ܡܸܨܵܪܵܝܵܐ|
    block |ܘܠܵܐ ܫܸܦܪܲܬ̤ ܠܹܗ ܡܸܠܬܐ ܕܡܵܠܝܵܐ ܙܢܲܝ̈ ܚܘܼܠܹܡܵܢܵܐ܁|
    block |܃ܠܡ̇ܢ ܠܲܡ ܡܲܟܼܪܸܙ ܬܪܹܝܢ ܫܘܼܡܵܗܹ̈ܐ ܡܸܠܬܐ ܘܦܲܓܪܵܐ|
    block |ܘܥܲܠ ܡ̇ܢ ܩܵܪܹܐ ܡܸܠܬܐ ܕܡܘܼܬܐ ܕܥܲܒܼܕܵܐ ܘܕܥܵܒܘܿܕܼܵܐ܀|
    block |܃ܠܡ̇ܢ ܠܵܐ ܐܡ̇ܪ ܕܐܸܡܵܐ ܗ̄ܝ̣ ܡܲܪܝܼܡ [܁܁܁] ܕܐܲܠܵܗܘܼܵܬܐ|
    block |ܕܝܼܠܕܲܬ̤ ܠܐܝܼܬܝܵܐ ܒܸܣܪ̈ܢܵܐܝܼܬܼ ܒܲܕ ܗܘ̤ܵܐ ܒܸܣܪܵܐ܁|
    block |܃ܗܵܕܲܐ ܗܝ̣ ܥܸܠܬܐ ܕܚܲܣܵܡܘܼܬܹܗ ܕܐܵܓܸܒܼܛܵܝܵܐ|
    block |ܘܡܸܛܠ ܗܵܕܹܐ ܣܢܵܝܗܝ ܠܲܬܿܪܝܼܨܵܐ ܐܲܝܟ ܕܠ̣ܒܼܝܵܫܐ܀|
    block |܃ܚܣܵܡܵܐ ܫܓܼܪܹܗ ܠܚܲܣܘܡܼܬܵܢܵܐ ܠܘܼܩܒܼܵܠ ܟܹܐܢܵܐ|
    block |ܕܡܛܠ ܡܛܵܝܗܝ ܕܿܢܕܲܒܲܪ ܡܕܝܼܢܲܬ ܡܲܠܟܹ̈ܐ܁|
    block |܃ܡܘܼ̈ܟܼܠܸܐ ܕܢܸܟܼܠܵܐ ܚܫܲܠ ܚܲܣܵܡܵܐ ܒܲܢܟܼܝܼܠܘܼܬܹܗ|
    block |ܘܐܵܘܚܸܕ ܐܸܢܘܿܢ ܒܐܝܼܕܵܐ ܕܐ̄ܢܵܫ̈ܐ ܠܡܸܣܚܲܦ ܩܘܼܫܬܼܵܐ܀|
    block |ܟܢܘܼܫܝܵܐ ܕܙܹ̈ܐܦܵܐ ܟܲܢܸܫ ܘܐܝܼܬܝܼ ܥܲܠ ܫܲܪܝܼܪܵܐ܁|
    block |ܘܫܲܡܲܗ ܐܸܢܘܿܢ ܒܫܸܡ ܣܘܿܢܗܵܕܘܿܣ ܒܚܝܼܪܵܐ ܘܕܼܵܟܼܝܵܐ܁|
    block |܃ܗܵܢܵܐ ܟܫܘܼܫܝܵܐ ܕܵܚܩܹܗ ܠܟܵܗܢܵܐ ܡ̣ܢ ܟܵܗܢܘܼܬܹܗ|
    block |ܒܫܵܘܬܵܦܘܼܬܵܐ ܕܢܸܫܹ̈ܐ ܕܥܲܕܲܪ ܠܫܸܟܼܠܵܐ ܕܟܼܵܗܢܹ̈ܐ܀|
    block |܃ܗܵܕܹܐ ܗ̄ܝ̣ ܥܸܠܬܼܵܐ ܕܐܸܬܼܚܲܝܲܒܼ ܒܵܗ̇ ܠܵܐ ܚܲܝܵܒܼܵܐ|
    block |ܘܲܢܦ̣ܩ ܛܸܒܵܐ ܕܚܲܝ̇ܒܼܘܼܬܹܗ ܕܲܓܵܠܵܐܝܼܬܼ܁|
  block
    block |܃ܦܲܚܹ̈ܐ ܢܟܼܝ̈ܠܐ ܛ̣ܡܲܪܠܗ ܢܟܼܝܼ̈ܠܹܐ ܠܕܼܟܹܐ ܢܲܦ̣ܫܵܐ|
    block |ܡܲܓܿܢ ܨܲܚܘܼܗܝ ܐܲܝܟ ܕܲܠܣܵܢܠ̇ܐ ܕܗܝܡܵܢܘܼܬܼܵܐ܀|
    block |ܗܵܐ ܚܵܘܝܬܼܵܐ ܠܥܸܠܬܼܵܐ ܕܕܼܝܼܢܹܗ ܕܓܲܒܼܪܵܐ ܛܠܝܡܼܵܐ܁|
    block |ܕܠܵܐ ܟܹܐܢܵܐܝܼܬܼ ܚܲܝܒܼܘܼܗܝ ܐܢܫ̈ܐ ܢܟܼܘܠܬ̈ܢܐ܁|
    block |܃ܗܵܐ ܒܲܕܩܬܿܗ ܐܵܦ ܠܚܣܵܡܹܗ ܕܚܲܣܘܼܡܬܼܵܢܵܐ|
    block |ܕܡܲܓܿܢ ܛܲܠܡܹܗ ܠܟܼܵܗܢܵܐ ܦܐܲܝܵܐ ܒܲܕܼܠܵܐ ܦܲܐܝ̈ܢ܀|
    block |ܠܵܐ ܟܹܐܢܵܐ ܗܘ̣ܵܬܼ ܕܟܼܵܗܢܵܐ ܢܸܦܘܿܩ ܡ̣ܢ ܟܵܗܢܘܼܬܹܗ|
    block |ܘܠܵܐ ܙܵܕܸܩ̇ ܗ̄ܘ̣ܵܐ ܕܢܲܟܿܘܼܠܬܵܢܹ̈ܐ ܢܸܩܢܘܢ ܕܪܓܹܗ܁|
    block |܃ܗܵܐ ܚ̣ܙܵܘ ܐܢܵܫ̈ܐ ܟܡܵܐ ܬܲܩܢ̈ܬܼܵܐ ܗܦܲܟ̣ܘ ܚܣܡ̈ܐ|
    block |ܘܚܘܪܘ ܘܐܸܬܼܒܲܩܘ ܕܟܼܡܵܐ ܒܝܼܫܵܐ ܚܵܣܘܿܡܘܼܬܼܵܐ܀|
    block |܃ܗܵܐ ܐܸܬܼܓܲܠܝܬ̤ ܬܲܚܦܝܼܬܼ ܙܹܐܦܵܐ ܕܲܒܼܙܹܐܦܵܢܹ̈ܐ|
    block |ܕܠܵܐ ܟܹܐܢܵܐܝܼܬܼ ܬܒܲܥ̣ܘ ܟܹܐܢܘܼܬܼܵܐ ܒܕܼܝܼܢܵܐ ܕܦܣܩ̣ܘ܁|
    block |܃ܘܐܸܢ ܐܝܼܬܼ ܕܐܡ̇ܪ ܕܠܵܘ ܟܹܐܢܵܐܝܼܬܼ ܬܢܹܝ̇ܬܹܗ ܠܫܲܪܒܵܐ|
    block |ܢܹܐܡܲܪ ܠܝܼ ܗܘ̤ ܕܲ[ܒܼ] ܡ̇ܢ ܐܣܛܹܝ̇ܬܼ ܡ̣ܢ ܘܵܠܝܼܬܼܵܐ܀|
    block |܃ܡܵܢܵܘ ܕܐܸܡ̇ܪܹܬ ܕܠܵܐ ܐܲܝܟ ܕܐܝܼܬܼܵܘܼܗܝ ܗܵܟܲܢ ܐܸܡ̇ܪܹܬܼ|
    block |ܢܚܵܘܹܐ ܒܓܸܠܝܵܐ ܟܠܡ̇ܢ ܕܐܝܼܬܼ ܠܹܗ ܡܸܠܬܐ ܓܠܝܼܬܼܵܐ܁|
    block |܃ܠܲܝܬܿ ܠܵܟ ܓܲܒܼܪܵܐ ܕܗܦܸܟ ܡܸ̈ܠܹܐ ܠܘܼܩܒܲܠ ܡܸ̈ܠܲܝ|
    block |ܘܠܵܐ ܘܲܬܼܚܵܘܸܐ ܕܟܹܐܝܢ ܗ̄ܘ̣ ܕܝܼܢܵܐ ܕܚܲܝܒܹܗ ܠܟܹܐܢܵܐ܀|
    block |܃ܘܢܸܗܘܸܐ ܕܐܵܡܲ̇ܪ [ܕ]ܗܵܐ ܐ̄ܢܵܐ ܟܵܗܢܵܐ ܓܲܙܪܘܼܗܝ ܠܕܼܝܼܢܵܐ|
    block |ܠܲܕܼܠܵܐ ܡܚܲܝܒܼܝܼܢ ܠܡܵܢܵܐ ܡܚܲܝܒܼܝܼܢ ܐܲܝܟ ܚܲܝܵܒܹ̈ܐ܁|
    block |܃ܗܵܐ ܕܝܘܿܕܘܿܪܘܿܣ ܘܬܹܐܕܘܿܪܘܿܣ ܟܹܐܢܹ̈ܐ ܐܸܢܘܿܢ|
    block |ܠܲܝܬܿ ܐ̄ܢܵܫ ܕܐܵܡܲܪ̈ ܕܩܲܛܪܸܓܼ ܐܸܢܘܿܢ ܕܝܼܢܵܐ ܕܐܢܵܫ̈ܐ܀|
    block |܃ܠܡܵܢܵܐ ܡܨܲܚܝܼܢ ܥܲܛ̈ܠܲܝ ܠܸܒܵܐ ܠܝܼܕܿܘܼܥܬܼܵܢܹ̈ܐ|
    block |ܘܥܲܠ ܡ̇ܢ ܥܵܪܩܝܼ̇ܡ ܡ̣ܢ ܚܸܟܼܡ̈ܬܼܵܐ ܕܬܼܘܼܪܓܼܵܡܲܝܗܘܿܢ܁|
    block |܃ܗܵܐ ܠܵܐ ܢܸܒܼ̇ܥܹܬܼ ܒܥܵܬܼܵܐ ܕܡܼ̈ܠܹܐ ܥܲܠ ܡܸܠܲܝܗ̈ܘܿܢ|
    block |ܥܕܲܡܵܐ ܕܵܢܒ̣ܥ ܚܣܵܡܵܐ ܒܝܼܫܵܐ ܒܐ̄ܢܵܫ̈ܐ ܒܝܼܫܹ̈ܐ܀|
    block |܃ܗܵܐ ܒܝܵܘܡܲܝ̈ܗܘܿܢ ܠܵܐ ܗ̄ܘ̣ܵܐ ܟܢܘܼܫܝܵܐ ܕܣܘܿܢܗܘܿܕܝܼܩܘܿܣ|
    block |ܘܠܵܐ ܦܘܼܩܕܵܢܵܐ ܕܟܲܢܸܫ ܟܵܗܢܹ̈ܐ ܠܘܵܬܼ ܬܲܒܼ̈ܥܵܬܼܵܐ܁|
    block |܃ܬܠܵܬܼܵܐ ܟܢܘܼܫ̈ܝܹܐ ܗܘ̤ܵܘ ܒܵܗ̇ ܒܐܲܪܥܵܐ ܕܪܗܘܿܡܵܢܝܼܵܐ|
    block |ܘܟܼܠܚܲܕܼ ܡܸܢܗܘܿܢ ܝܼܕܲܥ̣ ܙܲܒܼܢܹܗ ܘܓܲܠܝܵܐ ܥܸܠܬܹܗ܀|
    block |܃ܚܲܕܼ ܐܸܬܼܟܲܢܲܫ ܒܝܵܘܡܲܝ̈ ܡܲܠܟܐ ܩܘܼܣܛܲܢܛܝܼܢܘܿܣ|
    block |ܡܸܛܠ ܪܘܼܫܥܵܐ ܕܲܢܒ݂ܲܥ ܡ̣ܢ ܫܸܠܝ ܒܦܘܼܡ ܐܵܪܝܼܘܿܣ܁|
    block |܃ܗܵܘ̇ ܬܘܼܒܼ ܕܲܬܪܹܝܢ ܗܘ̤ܵܐ ܒܝܵܘܡ̈ܬܹܗ ܕܬܹܐܕܵܣܝܼܣ|
    block |ܒܥܸܠܲܬܼ ܒܸܕܼܝܵܐ ܫܟܼܝܼܪܵܐ ܕܐܵܘܠܸܕ ܡܵܩܕܘܿܢܝܼܣ܀|
    block |܃ܬܠܝܼܬܼܵܝܵܐ ܗܘ̤ܵܐ ܒܪܹܫܵܢܘܼܬܼܵܐ ܕܲܬܼܪܹܝܢ ܡܲܠܟܹ̈ܐ|
    block |ܘܥܸܠܬܹܗ ܐܝܼܬܹܝܗ̇ ܚܵܣܘܿܡܘܼܬܹܗ ܕܐܲܓܒܼܛܵܝܵܐ܁|
    block |܃ܗܵܐ ܣܘܿܢܗܵܕ̈ܘܿܣ ܬܠܵܬܼܵܐ ܕܲܗܘ̤ܵܘ ܒܙܲܒܼܢܹ̈ܐ ܬܠܵܬܼܵܐ|
    block |ܘܠܵܐ ܒܚܲܕܼ ܡܸܢܗܘܿܢ ܠܵܐ ܗܘ̤ܵܘ ܐܵܢܵܫ̈ܐ ܬܠܵܬܼܵܐ ܕܐܸܡ̇ܪܹܬܼ܀|
    block |܃ܒܗܵܘ̇ ܩܲܕܡܵܝܵܐ ܠܵܐ ܝܠܝܼܕܼܝܼܢ ܗ̄ܘ̣ܵܘ ܕܒܹܝܬܼ ܕܝܘܿܕܘܿܪܘܿܣ|
    block |ܘܡܲܢ̣ܘܼ ܕܡܨܐ ܕܢܹܐܡܲܪ ܕܝܼܢܵܐ ܥܲܡ ܠܵܐܝܠܝܼܕ̈ܐ܁|
    block |܃ܒܗܵܘ̇ ܬܘܼܒܼ ܕܲܬܼܪܹܝܢ ܠܵܐ ܡܲܢܲܥ̣ܘ ܗ̄ܘ̣ܵܘ ܠܪܹܫܵܢܘܼܬܼܵܐ|
    block |ܡܕܝܼܢ ܓܼܠܝܵܐ ܗ̄ܝ̣ ܕܠܵܐ ܩܪ̣ܵܐ ܐܸܢܘܿܢ ܟܢܘܼܫܹ̈ܐ ܠܕܝܼܢܵܐ܀|
    block |܃ܒܲܬܼܠܬܼܵܚܵܐ ܥܲܢܝܼܕܝܼܢ ܗ̄ܘ̣ܵܘ ܡ̣ܢ ܒܹܝܬܼ ܚܲܝܹ̈ܐ|
    block |ܘܡܲܢ̣ܘܼ ܕܫܲܢܲܝ̈ ܕܿܠܥܲܢܝܼ̈ܕܹܐ ܢܩܲܛܪܸܓܼ ܡܲܓܿܢ܁|
    block |܃ܗܵܐ ܐܸܬܼܓܲܠܝܲܬ̤ ܥܸܠܬܼܵܐ ܕܬܵܒܼܥܵܐ ܙܢܲܝ̈ ܨܘܼܚ̈ܬܼܵܐ|
    block |ܢܸܒܼܥܹܐ ܗܵܟܹܝܠ ܕܡܸܛܠ ܡܵܢܵܐ ܡܨܲܚܝܢ ܟܹܐܢܹ̈ܐ܀|
    block |܃ܠܡܵܢܵܐ ܟܬܼܝܼܫܝܼܢ ܐܢܵܫ̈ܐ ܟܬܼܝܼܫܹ̈ܐ ܠܘܼܩܒܲܠ ܬܲܩܢܹ̈ܐ|
    block |ܘܬܼܵܢܹ̇ܝܢ ܒܸܙܚܵܐ ܣܵܢܝܲܝ̈ ܢܲܦܫܵܐ ܥܲܠ ܫܲܦܝܼܪܹ̈ܐ܁|
    block |܃ܠܡܵܢܵܐ ܩܪ̈ܝܼܢ ܕܠܵܐ ܫܲܪܝܼܪ̈ܝܼܢ ܣܸܦܪܹ̈ܐ ܕܐܲܟܼܬܸܒܼܘ|
    block |ܕܗܵܐ ܠܵܐ ܢܲܗܝܼܪ ܕܸܢܚܹܗ ܕܫܸܡܫܵܐ ܐܲܝܟ ܡܸܠܲܝ̈ܗܘܿܢ܀|
    block |ܠܡܵܢܵܐ ܡܟܲܕܼܒܼܝܼܢ ܡܸ̈ܠܹܐ ܕܚܸܪܡܵܐ ܕܣܘܿܢܗܘܿܕܝܼܩܘܿܣ܃|
  block
    block |ܕܗܵܐ ܠܲܝܬܿ ܟܸܢܫܵܐ ܕܩܲܛܪܸܓܼ ܐܸܢܘܿܢ ܒܡܸܕܹܡ ܕܲܫܟܼܝܼܪ܁|
    block |܃ܘܐܸܢܗܘ̤ ܕܬܼܢܹܝ̇ܢ ܠܗܵܝ̇ ܣܘܿܢܗܵܕܘܿܣ ܬܹܒܼܝܼܠܵܝܬܵܐ|
    block |ܡ̇ܢ ܩܲܪܝܼܒܼܵܐ ܗܵܕܹܐ ܠܐܢܵܫ̈ܐ ܕܡܲܝܼܝܼܬܼܝܼܢ ܗ̄ܘ̣ܵܘ܀|
    block |܃ܘܐܸܢܗ̤ܘ ܕܬܼܵܒܼܥܝܼܢ ܫܲܪܒܹܿܗ ܕܢܸܣܛܘܿܪ ܕܲܒܼܗܵܘ̇ ܙܲܒܼܢܵܐ|
    block |ܗܵܐ ܐܵܦ ܠܵܐ ܗܘ̤ ܫܲܡܥܹܗ ܠܫܲܪܒܵܐ ܕܲܓܼܙܲܪ ܕܝܼܢܹܗ܁|
    block |܃ܠܵܐ ܩܲܪܝܼܒܼ ܗ̄ܘ̣ܵܐ ܠܘܵܬܼ ܕܝ̈̇ܢܐ ܕܚܲܝܒܼܘܼܗܝ ܡܲܓܿܢ|
    block |ܒܗܵܝ̇ ܕܥܲܢܝܼܕܼ ܗ̄ܘ̣ܵܐ ܥܲܕܼܠܵܐ ܢܸܡܛܹܐ ܨܝܕܼ ܕܲܝ̈̇ܢܵܘܗܝ܀|
    block |܃ܡܲܢ̣ܘܼ ܡ̣ܢ ܡܬܼܘܿܡ ܫܡܲܥ̣ ܐܲܝܟ ܗܵܕܹܐ ܕܲܣܥܪܘ ܟܵܗܢܹ̈ܐ|
    block |ܕܲܦܲܣܲܩ̣܁ ܕܝܢܵܐ ܟܲܕ ܠܵܐ ܩܲܪܝܹܒܼ ܡܸܬܿܕܝܼܢܵܐ܁|
    block |܃ܚܲܣܲܒܼ ܒܐܲܦܹ̈ܐ ܣܥ̣ܪܘ ܕܝ̈̇ܢܐ ܕܗܢܐ ܕܝܼܢܵܐ|
    block |ܘܡ̣ܢ ܦܲܪܨܘܿܦܵܐ ܒܗܸܬܼܘ ܕܲܢܚܵܘܘܢ ܫܪܵܪܵܐ ܓܲܠܝܐ܀|
    block |܃ܡ̣ܢ ܡܸܨܪܵܝܵܐ ܒܗܸܬܼܘ ܚܲܟܝ̈ܡܹܐ ܩܵܢܝܲܝ̈ ܗܵܘܢܵܐ|
    block |ܘܩܸܢܛܵܐ ܕܢܸ̈ܢܹܐ ܣܲܪܸܕܼ ܐܸܢܘܿܢ ܠܡܹܐܡܲܪ ܩܘܼܫܬܐ|
    block |܃ܘܗܵܐ ܡܦܣܵܝܼܢ ܗ̄ܘ̣ܵܘ ܒܢܝܼܫܵܐ ܕܡܸܠܵܘ̈ܗܝ ܕܐܵܓܸܒܼܛܵܝܵܐ|
    block |ܘܠܵܐ ܫܵܠܡܝܼܢ ܗ̄ܘ̣ܵܘ ܠܚܸܪ̈ܡܹܐ ܕܲܟܼܬܲܒܼܘ ܚܲܪܡܵܢܵܐܝܼܬܼ܀|
    block |܃ܚܲܪܡܵܢܵܐܝܼܬܼ ܐܲܚܪܸܡܘ ܚܪ̈ܡܹܐ ܠܝܵܕܼ̈ܥܲܝ ܩܘܼܫܬܵܐ|
    block |ܘܠܵܐ ܟܲܣܝܵܐ ܗ̄ܘ̣ܵܬܼ ܚܲܪܡܵܢܘܼܬܼܗܘܿܢ ܡ̣ܢ ܥܲܝܢܲܝ̈ܗܘܿܢ܁|
    block |܃ܗܵܐ ܐܵܦ ܗܸܢܘܿܢ ܐܲܚܪܸܡܘ ܐܸܢܘܿܢ ܠܚܪܡܹܐ ܕܒܸܕܹܝܹܗ|
    block |ܘܠܵܐ ܗ̄ܘ̣ܵܐ ܠܚܲܪ̈ܡܵܘܗܝ ܐܸܠܵܐ ܐܵܦ ܠܹܗ ܒܚܸܪܡܵܐ ܚܲܒܼܫܘܼܗܝ܀|
    block |܃ܗܵܐܗܵܟܲܢܵܐ ܟܬܼܝܼܒܼ ܒܲܟܼܬܼܵܒܼܵܐ ܕܗܲܝܡܵܢܘܼܢܗܘܿܢ|
    block |ܕܡܲܚܝܪܼܡ ܗ̄ܘ̣ ܠܲܡ ܟܠܡ̇ܢ ܕܐܡ̇ܪ ܫܡܵܐ ܕܡܘܼܙܵܓܼܵܐ܁|
    block |܃ܘܗܵܐ ܡܸܨܪܵܝܵܐ ܣܝܼܡ ܠܹܗ ܚܸܪܡܵܐ ܠܘܼܩܒܲܠ ܗܵܕܹܐ|
    block |ܕܠܵܐ ܐ̄ܢܵܫ ܫܲܠܝܼܛ ܕܢܹܐܡܲܪ ܦܲܓܼܪܵܐ ܘܐܲܠܵܗܘܼܬܼܵܐ܀|
    block |܃ܘܡܵܢܵܐ ܗܵܟܹܝܠ ܢܸܥܒܸܿܕ ܐܲܝܢܵܐ ܕܫܵܡܲܥ̇ ܗܵܠܹܝܢ|
    block |ܕܡܲܚܪܲܡ ܐܲܝܢܵܐ ܕܡܵܘܕܹܐ ܫܲܦܝܼܪ ܘܲܕܼܠܵܐ ܡܵܘܕܹܐ܀|
    block |܃ܗܵܐ ܡܵܢܵܐ ܣܥ݂ܲܪ ܡܲܣܲܒܼ ܒܲܐܦܹ̈ܐ ܒܣܲܟܿܘܼܠܬܼܵܢܹ̈ܐ|
    block |ܕܼܕܼܵܢܘ̣ ܟܹܐܢܵܐܝܼܬܼ ܘܲܗܦ݂ܲܟܼܘ ܚܲܝܵܒ̣ܘ ܥܵܘܵܠܵܐܝܼܬܼ܀|
    block |܃ܟܹܐܝܢ ܗ̄ܘ̣ܵܐ ܚܸܪܡܵܐ ܕܲܫܪ̈ܝ ܡܸܠܘ̈ܗܝ ܕܐܓܼܒܼܛܝܐ|
    block |ܘܠܑܵ ܟܹܐܢܵܐ ܗ̄ܘ̣ܵܬܼ ܕܢܸܚܪܘܿܒܼ ܓܲܒܼܪܵܐ ܕܲܩ̣ܛܲܠ̣ ܐܸܢܘܿܢ܁|
    block |܃ܩܹܐܪܣܵܐ ܪܲܒܵܐ ܥܒ̣ܕ ܚܵܣܡܐ ܠܘܼܩܒܲܠ ܚܪ̈ܡܘܗܝ|
    block |ܘܚܲܠܛ̣ܘܗܝ ܐܲܟܼܚܲܕ ܠܫ̇ܪܐ ܚܪ̈ܡܐ ܘܩܛ̇ܪ ܚܪ̈ܡܐ܀|
    block |܃ܚܪܡܵܐ ܒܚܪܡܵܐ ܚ̣ܠܲܛ ܗ̄ܘ̣ܵܐ ܟܸܢܫܵܐ ܬܹܒܹܝܠܵܝܵܐ|
    block |ܘܐܲܪܡܝܼܘ ܗܸܪܬܼܵܐ ܒܹܝܬܼ ܝܵܕܼܘܿܥܹ̈ܐ ܘܠܵܐ ܝܵܕܘܿܥܹ̈ܐ܁|
    block |܃ܠܵܐ ܐܢܵܫ ܡܸܫܟܲܚ ܕܢܸܫܪܹܐ ܚܸܪܡܵܐ ܡ̣ܢ ܕܲܠܩܘܼܒܼܠܹܗ|
    block |ܒܗܵܝ̇ ܕܲܚܒܼܝܼܫܝܼܢ ܬܪܲܝܗܘܿܢ ܚܸܪ݁ܡܹܐ ܬܚܝܹܬܼ ܚܲܕܼ ܚܸܪܡܵܐ܀|
    block |܃ܗܵܢ ܒܘܼܠܒܵܠܵܐ ܕܲܠܚܹܗ ܠܥܵܠܡܵܐ ܒܲܒܿܠܝܼܠܘܼܬܹܗ|
    block |ܘܗܵܐ ܦܠܝܼܓ ܚܘܼܒܵܐ ܘܠܲܝܬܿ ܫܘܝܘܼܬܼܵܐ ܒܹܝܬܼ ܚܲܕ ܠܲܐܚܪܹܝܢ܁|
    block |܃ܠܲܝܬܿ ܫܵܘܝܘܼܬܼܵܐ ܠܵܐ ܟܠ ܟܠܹܗ ܒܹܝܬܼ ܐܲܪ̈ܥܵܢܹܐ|
    block |ܘܝܲܬܿܝܼܪܵܐܝܼܬܼ ܒܥܲܡܵܐ ܕܲܓܼܒ̣ܵܐ ܡܫܝܼܚܵܐ ܠܲܫܡܹܗ܀|
    block |܃ܒܲܡܫܝܼܚܵܝܹ̈ܐ ܣܓܼܝܼܘ ܦܘܼ̈ܠܵܓܹܐ ܕܠܵܐ ܡܸܢܝܵܢܵܐ|
    block |ܘܠܵܐ ܐ̄ܢܵܫ ܝܵܕܥ̇ ܠܡܸܪܕܵܐ ܫܲܦܝܼܪ ܒܐܘܼܪܚܵܐ ܕܩܘܼܫܬܵܐ܁|
    block |܃ܒܐܘܼܪܚܵܐ ܕܩܘܼܫܬܵܐ ܚܙܹ̇ܝܬܼ ܒܲܛܝܼܠܐ ܡ̣ܢ ܡܲܪܕܝܼܬܼܵܐ|
    block |ܘܬܸܗ̇ܪܹܬܼ ܣܲܓܿܝܼ ܕܡܵܢܵܐ ܥܸܒܼܕܲܬ̤ ܒܝܼܫܘܼܬܼ ܢܫܹ̈ܐ܀|
    block |܃ܒܝܼܫܘܼܬܼ ܢܸܫܹ̈ܐ ܚܙܝܹ̇ܬܼ ܕܫܲܓܸܫܬܹܗ ܠܥܘܼܡܪܵܐ ܕܐܵܢܵܫ̈ܐ|
    block |ܘܐܸܡ̇ܪܹܬܼ ܐ̄ܢܵܐ ܠܝܼ ܕܠܵܘ ܟܹܐܢܵܐܝܼܬܼ ܚܵܪܹ̈ܐܬܼ ܘܲܫܠܹ̇ܝܬܼ܁|
    block |܃ܐ̄ܢܵܐ ܠܝܼ ܕܵܢܹ̇ܬܼ ܒܐܲܝܠܹܝܢ ܕܲܡܨܐ ܡܠܝܼܠܵܐ ܕܲܢܕܘܢ|
    block |ܕܥܲܠ ܡ̇ܢ ܡܲܗܡܬ ܡ̣ܢ ܬܲܒܼܥܵܬ̈ܐ ܕܲܒܼܝܲܕ ܡܸ̈ܠܹܐ܀|
    block |܃ܣܲܓܿܝܼ ܦܫܝܼܩ ܠܹܗ ܠܲܩܢܹܐ ܡܸܠܬܼܵܐ ܠܡܸܟܼܠܵܐ ܒܥܵܘܠܵܐ|
    block |ܘܕܲܠܝܼܠܵܐ ܝܠܹܗ ܠܲܡܫܲܬܵܩܘܼ ܙܢܲܝ̈ ܒܝܼܫ̈ܬܼܵܐ܁|
  block
    block |܃ܙܢܲܝ̈ ܒܝܼܫ̈ܬܼܵܐ܁ ܚܙܹ̇ܝܬܼ ܕܲܣܒܼܝܼܣܝܼܢ ܒܹܝܬܼ ܐܲܪ̈ܥܵܢܹܐ|
    block |ܘܡܲܠܟܿܢܝ ܪܸܥܝܵܢܝ ܕܐܹܡܲܪ ܕܝܼܢܵܐ ܒܡܸ̈ܠܹܐ ܕܟܹܐܢ̈ܢ܀|
    block |܃ܕܝܼܢܵܐ ܕܡܸ̈ܠܹܐ ܐܝܼܬܼ ܠܝܼ ܕܐܹܡܲܪ ܥܲܡ ܡܲܠܵܠܹܐ|
    block |ܕܡܸܛܠ ܡܵܢܵܐ ܫܠܹܝܢ ܡ̣ܢ ܡܸ̈ܠܹܐ ܕܵܝܢ̈ܢ ܡܸ̈ܠܹܐ܁|
    block |܃ܡܲܡܠܠܵܐ ܕܠܵܐܟܹܐܝܢ ܫܸܡ̇ܥܹܬܼ ܕܡܲܠܸܠܘ ܐܢܫ̈ܐ ܣܲܟܼ̈ܠܹܐ|
    block |ܘܪܲܟܿܒܹ̇ܬܼ ܡܸ̈ܠܹܐ ܠܘܼܩܒܲܠ ܡܸ̈ܠܹܐ ܕܠܵܐ ܫܲܦܝܪ̈ܢ܀|
    block |܃ܐܢܫ̈ܐ ܟܐܹܢܹ̈ܐ ܚܙܹ̇ܝܬܼ ܕܲܛܠܝܼܡܝܼܢ ܡ̣ܢ ܗܸܕܿܝܘܿܛ̈ܐ|
    block |ܘܠܵܐ ܒܸܣܡܲܬ̤ ܠܝܼ ܕܐܸܫܡܲܥ ܒܸܙܡܲܥ ܕܣܲܟܿܘܼ̈ܠܬܼܵܢܹܐ܁|
    block |ܒܸܣܦܪܹ̈ܐ ܕܲܟܼܬܒ̣ܘ ܩ̇ܪܹܝܬܼ ܘܐܸܬܼܗܲܓܼܝܼܬܼ ܕܲܟܼܡܵܐ ܒܚܝܼܪܹܝܢ܀|
    block |ܘܬܸܗ̇ܪܹܬܼ ܣܲܓܿܝܼ ܕܲܟܼܡܵܐ ܛܠܝܼܡܝܼܢ ܡ̣ܢ ܛܵܠܘܿܡܹ̈ܐ܀|
    block |܃ܠܛܵܠܘܡܲܝ̈ܗܘܿܢ ܒܥܹܝܗ̇ ܕܐܹܩܲܛܪܸܓܼ ܒܩܵܠܵܐ ܕܡܸ̈ܠܲܝ|
    block |ܕܥܲܠ ܡ̇ܢ ܛܵܠܡܝܼ̇ܢ ܠܲܕܼܠܵܐ ܒܣܝܼܪܝܼܢ ܡ̣ܢ ܟܹܐܢܘܼܬܼܵܐ܁|
    block |܃ܠܡ̇ܢ ܛܵܠܘܿܡܹ̈ܐ ܛܠ݂ܲܡܬܘܢ ܣܲܓܿܝܼ ܠܕܲܟܼܝܲܝ̈ ܢܲܦܫ̣ܵܐ|
    block |ܘܐܲܣܠܝܼܬܘܢܝܗܝ ܠܗܸܪܓܵܐ ܛܵܒܼܵܐ ܕܡ̣ܢ ܡܠܝ̈ܗܘܿܢ܀|
    block |܃ܐܲܝܢܵܘ ܥܵܘܠܵܐ ܕܐܲܥܘܸܠܘ ܟܹܐܢܹ̈ܐ ܟܲܕܼ ܠܵܐ ܐܲܥܘܸܠ|
    block |ܕܗܵܐ ܡܸܬܼܪܲܕܦܝܼܢ ܡ̣ܢ ܡܸܠܲܝ̈ܗܘܿܢ ܐܲܝܟ ܥܵܘܠܹ̈ܐ܁|
    block |܃ܐܸܢ ܗܘ̤ ܕܥܵܘܠܵܐ ܗ̄ܘ̣ ܕܐ̄ܢܵܫ ܢܸܬܼܗܲܓܹܗ ܒܗܲܝܡܵܢܘܼܬܼܵܐ|
    block |ܗܵܐ ܟܠ ܟܹܐܢܝܼ̈ܢ ܒܗܵܢܵܐ ܗܸܪܓܵܐ ܫܠܸܡܘ ܚܲܝ̈ܗܘܿܢ܀|
    block |܃ܘܐܸܢ ܗܘ̤ ܕܓܼܘܢܚܵܐ ܗ̄ܘ̣ ܕܢܹܐܡܲܪ ܩܘܼܫܬܵܐ ܕܹܝܢ ܬܲܚܦܝܼܬܼܵܐ|
    block |ܗܵܐ ܟܵܪ̈ܘܿܙܹܐ ܫܠܝܼܚܹ̈ܐ ܕܲܪܫ̣ܘܼܗ̇ ܠܗܵܕܹܐ ܐܘܼܪܚܵܐ܁|
    block |܃ܗܵܐ ܗܘ̤ ܪܹܫܵܐ ܕܲܬܼܪܹܥܣܪ̈ܝܬܐ ܩܥ̣ܵܐ ܠܝܗܘܵܕܼ̈ܝܐ|
    block |ܕܓܲܒܼܪܵܐ ܗ̄ܘ̣ ܝܼܫܘܿܥ ܐܵܦ ܒܲܪܢܵܫܵܐ ܕܡ̣ܢ ܐܲܠܵܗܵܐ܀|
    block |܃ܗܵܐ ܐܵܦ ܦܵܘܠܘܿܣ ܒܚܝܼܪ ܒܲܫܠܝܼܚܹ̈ܐ ܠܗܵܕܹܐ ܫܵܠ̇ܡܸܐ|
    block |ܘܲܡܟܲܢܹܐ ܠܹܗ ܚܲܕܼ ܡܸܨܥܵܝܵܐ ܕܐܝܼܬܼܝܵܐ ܘܕܼܝܼܠܲܢ܁|
    block |܃ܠܘܼܩܵܐ ܘܡܲܬܲܝ ܕܠܵܐ ܬܲܚܦܝܼܬܼܵܐ ܟܲܬܼܒܼܘܼܗܝ ܠܫܲܪܒܹܿܗ|
    block |ܘܲܣܕܪܘ ܐܸܢܘܿܢ ܠܲܡܝܿܒܲܠܵܢܵܘ̈ܗܝ ܚܲܕܼ ܒܵܬܲܪ ܚܲܕܼ܀|
    block |܃ܐܵܦ ܒܲܪ ܪܲܥܡܵܐ ܒܩܵܠܵܐ ܓܼܠܝܵܐ ܓܠܵܗ̇ ܠܐ̄ܢܵܫܘܼܬܹܗ|
    block |ܕܡܵܐ ܕܡܸܫܬܲܪܝܵܐ ܡܩܝܼܡ ܠܵܗ̇ ܚܲܝܠܵܐ ܐܲܠܵܗܵܝܵܐ܁|
    block |܃ܠܗܘܿܢ ܠܟܼܵܪ̈ܘܿܙܹܐ ܢܸܥܕܘܿܠ ܡܵܕܹܝܢ ܐܲܝܢܵܐ ܕܥܵܕܹ̇ܠ|
    block |ܕܗܵܐ ܒܣܸܦܪ̈ܲܝܗܘܿܢ ܟܬܼܝܼܒܼ ܦܘܼܪܫܵܢܵܐ ܕܡܸܠܬܐ ܘܦܲܓܼܪܵܐ܀|
    block |܃ܐܵܦ ܗܘ̤ ܡܵܪܢ ܬܚܹܝܬܼ ܡܲܪܫܘܼܬܼܵܐ ܘܵܠܹ̇ܐ ܕܢܸܗܘܹܐ|
    block |ܕܚܵܘܝܼ ܒܲܦܓܼܪܹܗ ܕܘܼܟܲܬܼ ܨ̈ܨܹܐ ܘܪܘܼܡܚܵܐ ܕܲܒܼܠܲܥ܁|
    block |܃ܗܘ̤ ܘܬܲܠܡܝܼܕܼܵܘ̈ܗܝ ܕܲܪܫ̣ܘܼܗ̇ ܠܐܘܼܪܚܵܐ ܕܗܵܢ ܦܘܼܪܫܵܢܵܐ|
    block |ܘܲܓܼܠ̣ܘ ܘܒܲܕܼܩܘ ܟܝܵܢ ܐܝܼܬܼܘܼܬܼܵܐ ܘܲܟܼܝܵܢ ܐ̄ܢܵܫ̈ܐ܀|
    block |܃ܟܝܵܢܹ̈ܐ ܦܲܪܸܫܘ ܕܠܵܐ ܢܸܬܼܒܲܠܒܲܥ ܛܲܟܼܣܵܐ ܕܲܒܼܗܘܿܢ|
    block |ܘܟܲܢܸܫܘ ܐܸܢܘܿܢ ܠܲܚܕܼܵܝܘܼܬܼܵܐ ܕܚܲܕ ܼܦܲܪܨܘܿܦܵܐ܁|
    block |܃ܚܲܕܼ ܦܲܪܨܘܿܦܵܐ ܩܪ̣ܵܘ ܟܵܪ̈ܘܿܙܹܐ ܠܡܸܠܬܼܵܐ ܘܦܲܓܼܪܵܐ|
    block |ܘܠܹܗ ܠܗܵܢ ܢܝܼܫܵܐ ܚܢ̣ܵܘ ܡܲܠܦܵܢܹ̈ܐ ܕܕܚܠܲܬܼ ܩܘܼܫܬܐ܀|
    block |܃ܠܢܝܼܫܵܐ ܕܚܲܒܼܪܵܘܗܝ ܚ̣ܢܵܐ ܕܝܘܿܕܘܿܪܘܿܣ ܘܬܼܵܐܕܘܿܪܘܿܣ|
    block |ܘܡܵܢܲܐ ܗ̄ܝ̣ ܗ̇ܕܹܐ ܕܲܠܗܘܿܢ ܒܲܠܚܘܕܲ ܥܵܕܼܠܝܼܢ ܣܲܟܼ̈ܠܹܐ܁|
    block |܃ܐܝܼܬܼ ܚܲܟܿܝܼܡܹ̈ܐ ܐܚܪ̈ܢܐ ܕܗܪܓܼܘ ܒܗܵܢܵܐ ܫܲܪܒܵܐ|
    block |ܘܠܵܐ ܐ̄ܢܵܫ ܥܵܕܠ̇ ܠܬܼܘܼܪ̈ܓܵܡܲܝ ܐܸܠܵܐ ܠܗܵܢܘܿܢ܀|
    block |܃ܗܲܪ݁ܵܛܝܼܩܹܐ ܗ̄ܘ̣ ܒܲܠܚܘܿܕܲ ܣܵܢܐܘܼܗܝ ܠܗܵܢ ܥܸܢܝܵܢܵܐ|
    block |ܘܠܵܐ ܨܒ̣ܵܘ ܩܲܒܸܿܠܘ ܚܕܼܵܐ ܬܵܘܕܝܬܼܵܐ ܕܡܸܠܬܼܵܐ ܘܦܲܓܼܪܵܐ܁|
    block |܃ܠܗܘܿܢ ܠܛܵܥܲܝ̈ܐ ܫܠܡ̇ܝܼܢ ܡܵܕܝܢ ܐܵܦ ܗܸܕܝܘܿܛܹ̈ܐ|
    block |ܘܐܲܝܟ ܪܸܥܝܵܢܗܘܿܢ ܪܵܕܹܝܢ ܒܐܘܼܪܚܵܐ ܕܠܵܐ ܫܲܪܝܼܪܵܐ܀|
    block |܃ܠܵܐ ܫܲܪܝܼܪܵܐ ܐܘܼܪܚܵܐ ܕܲܕܼܪܼܫ̣ܘ ܗܲܪ̈ܣܝܘܿܛܹܐ|
    block |ܘܲܡܚܵܘܼܐ ܐ̄ܢܵܐ ܡ̣ܢ ܣܸܦܪ̈ܲܝܗܘܿܢ ܕܠܵܐ ܫܲܪܝܼܪܵܐ܁|
    block |܃ܣܝܼܡܘܿܢܝܵܢܹ̈ܐ ܚܸܠܡܵܐ ܚܲܫܒܿܘܼܗ̇ ܠܦܲܓܼܪܢܘܼܬܼܵܐ|
    block |ܘܐܲܝܟ ܗܲܓܵܓܼܵܐ ܦܲܫܸܩܘ ܐܸܢܝܢ ܠܐܵܢܵܫܝ̈ܵܬܼܵܐ܀|
  block
    block |ܒܲܪ ܒܘܼܪ̈ܝܵܢܹܐ ܛܠܲܡ̣ܘ ܟܠ ܟܠܹܗ ܡܸܠܬܐ ܘܦܲܓܼܪܐ܁|
    block |ܘܪܸܟܸܿܒܼ̇ܘ ܒܸܕܼܝܵܐ ܕܲܫܟܼܝܼܪ̈ܵܬܼܵܐ ܕܠܵܐ ܡܸܬܼܡܲܠܲܠ܁|
    block |܃ܡܢܢܕܪ̈ܝܐ ܛܥ̣ܘ ܟܠ ܟܠܹܗ ܕܠܲܝܬܿ ܐܝܼܬܼܘܼܬܼܵܐ|
    block |ܘܣܵܡܘܼܗܝܼ ܠܲܫܡܵܐ ܕܲܒܵܪܘܿܝܘܼܬܼܵܐ ܥܲܠ ܡܲܠܲܐܟܹ̈ܐ܀|
    block |܃ܦܘܼܛܝܢ̈ܝܢܐ ܚܲܕܼ ܦܲܪܨܘܿܦܵܐ ܩܪ̣ܵܘ ܠܲܬܼܠܵܬܼܵܐ|
    block |ܘܕܼܵܘܕܼܘܗܝ ܠܛܲܟܼܣܵܐ ܕܐܲܒܼܵܗܘܬܼܵܐ ܘܕܼܝܼܠܝܼܕܼܘܼܬܼܵܐ܁|
    block |܃ܦܵܘܠܘܢܝܢ̈ܐ ܬܚܹܝܬܼ ܫܘܼܪܵܝܵܐ ܚܲܒܼܫܘܼܗܝ ܠܲܒܼܪܵܐ|
    block |ܘܡ̣ܢ ܒܲܪܬܼ ܐ̄ܢܵܫܐ ܥܒ̣ܕܘ ܫܘܼܪܝܵܐ ܠܲܐܠܵܗܘܼܬܹܗ܀|
    block |܃ܡܲܪ̈ܩܝܘܿܢܸܣ ܛܹܐ ܥܪܲܩ̣ܘ ܡ̣ܢ ܗ̇ܠܹܝܢ ܐܵܦ ܡ̣ܢ ܗܵܠܹܝܢ|
    block |܃ܘܐܲܥܸܠܘ ܐܝܼܬܼܝܵܐ ܕܢܘܼܟܪܵܝ ܒܲܫܡܹܗ ܠܫܸܡ ܐܝܼܬܼܘܼܬܼܵܐ|
    block |܃ܘܠܢܝܼܢܝܐ ܐܵܦܠܵܐ ܒܡܸܠܬܐ ܩܪܸܒܼܘ ܠܲܦܝܵܣܵܐ|
    block |ܒܗܝ̇ ܕܐܲܪܝܼܡܘܼܗܝ ܠܫܸܡ ܐܝܼܬܼܘܵܬܼܵܐ ܡ̣ܢ ܣܸܦܪ̈ܲܝܗܘܿܢ܀|
    block |܃ܕܒܹܝܬܼ ܒܲܪܕܲܝܨܵܝܢ ܚܫܲܒ̣ܘ ܟܠ ܡ̣ܕܲܡ ܐܲܝܟ ܠܵܐ ܡܸܕܼܡ|
    block |ܘܲܣܬܲܪܘ ܘܲܒܼܢ̣ܵܘ ܒܸܢܝܵܢ ܙܹܐܦܵܐ ܘܠܵܐ ܡܸܬܼܩܲܝܲܡ܁|
    block |܃ܘܠܢܛܝܢܘܣ ܥܒ݂ܲܪܓܘܼܕܵܦܹܗ ܠܟܼܠ ܓܘܼܕܵܦܝܼ̈ܢ|
    block |ܘܲܐܪܫܲܥ ܘܐܸܡܲܪ ܕܠܵܐ ܦܲܓܼܪܵܐ ܗ̄ܘ̣ܵܐ ܕܝܸܠܕܲܬ̤ ܡܲܪܝܼܡ܀|
    block |܃ܣܹܒܼܵܠܝܼܘܿܣ ܛܠܲܡ̣ ܐܢܵܫܘܼܬܼܵܐ ܘܐܲܠܵܗܘܼܬܼܵܐ|
    block |ܡܲܥܛ̣ܵܐ ܩܢܘܡܹ̈ܐ ܘܚܲܒܸܿܠ ܛܲܟܼܣܵܐ ܕܿܐܝܼܬܼ ܒܐܝܼܬܼܘܬܼܵܐ܁|
    block |܃ܕܒܹܝܬܼ ܐܪܝܼܘܿܣ ܦܲܪܫܘܼܗܝ ܠܲܒܼܪܵܐ ܡ̣ܢ ܝܵܠܘܿܕܹܗ|
    block |ܘܟܲܢܝܘܼܗܝ ܥܲܒܼܕܵܐ ܘܲܡܫܲܡܫܵܢܵܐ ܐܲܝܟ ܟܠ ܒܸܪ̈ܝܵܢ܀|
    block |܃ܐܸܘܢܘܡܝܢ̈ܐ ܒܲܫܡܵܐ ܒܲܠܚܘܕ ܩܪ̣ܵܐܘܼܗܝ ܝܲܠܕܵܐ|
    block |ܘܒܲܛܠܘܼܗܝ ܠܲܫܡܵܐ ܕܐܲܒܼܵܗܘܬܼܵܐ ܘܕܼܝܼܠܝܼܕܼܘܼܬܼܵܐ܁|
    block |܃ܕܘܡܪ݁ܝܛܐ ܦܸܠܓܘܲܬܼ ܐܢܵܫܵܐ ܚܲܒܼܫܘܼܗܝ ܠܡܵܪܢ|
    block |ܘܠܵܐ ܐܲܦܸܣܘܼܠܹܗ ܕܢܸܗܘܸܐ ܓܡܝܼܪܵܐ ܐܵܦ ܠܵܐ ܒܢܲܦܫܵܐ܀|
    block |܃ܡܩܕܘܢܝܣ ܠܚܵܝܗܝ ܠܲܩܢܘܿܡܐ ܕܪܘܼܚܵܐ ܕܩܘܼܕܼܫܵܐ|
    block |ܘܢܲܟܼܪܝܼ ܘܲܫܕܵܝܗܝ ܠܗܵܠ ܡ̣ܢ ܢܘܡ̈ܐ ܕܐܲܒܼܵܐ ܘܲܒܼܪܵܐ܁|
    block |܃ܕܒܹܝܬܼ ܣܹܘܵܪܹ̈ܐ ܛܲܠܡܘܼܗܝ ܠܦܲܓܼܪܵܐ ܕܲܫܩ̣ܲܠ ܡܸܢܲܢ|
    block |ܒܗܵܝ̇ ܕܐܵܡ̇ܪܝܼܢ ܗ̄ܘ̣ܵܘ ܕܠܵܘ ܒܲܪܢܵܫܵܐ ܗ̄ܘ̣ ܕܚܫ̣ ܘܐܸܬܼܢܲܣܝܼ܀|
    block |܃ܗܵܐ ܬܵܘܕܝܼܬܼܵܐ ܕܗܲܪ̈ܛܝܼܩܹܗ ܣܵܢܝܝ ܢܲܦܫܵܐ|
    block |ܚ̣ܙܵܘ ܗܸܕܼܝ̈ܘܛܹܐ ܟܡ̇ܐ ܓܘܼܕܵܦܹ̈ܐ ܡܠܹܝܢ ܫܲܪ̈ܒܲܝܗܘܿܢ܁|
    block |܃ܚܘܼܪܘ ܬܼܵܩܢܵܐܝܼܬܼ ܟܡܵܐ ܢܘܼܟܼܪܵܝܼܢ ܠܗܲܝܡܵܢܘܼܬܼܵܐ|
    block |ܘܲܟܼܡܵܐ ܟܬܼܵܝܼܫܝܼܢ ܠܲܡܕܲܘܵܕܼܘ ܠܬܩܝܼܢܵܬܼܵܐ܀|
    block |܃ܦܪܘܿܫ ܟܹܐܢܵܐܝܼܬܼ ܐܲܝܟ ܦܵܪܘܿܫܵܐ ܩܵܢܝܲܝ̈ ܡܸܠܬܹܐ|
    block |ܟܡܵܐ ܦܘܼܪ̈ܫܢܹܐ ܐܝܼܬܼ ܒܹܝܬܼ ܟܹܐܢܹ̈ܐ ܘܲܠܥܵܘ̈ܠܹܐ܁|
    block |܃ܟܹܐܢܝܼ̈ܢ ܣܲܓܿܝܼ ܐ̄ܢܵܫ̈ܐ ܕܕܼܵܢܹ̇ܬܼ ܚܠܵܦ ܡܸܠܲܝ̈ܗܘܿܢ|
    block |ܘܫܲܪܝܼܪ ܘܲܕܼܟܹܐ ܫܪܵܪܵܐ ܕܐܲܟܼܪܸܙܘ ܒܲܝܢܵܬܼ ܐ̄ܢܵܫ̈ܐ܀|
    block |܃ܡܸܛܠܵܬܼܗܘܿܢ ܬܢܹܝ̇ܬܼ ܥܘܼܗܕܵܢܵܐ ܕܗ̇ܪ̈ܲܛܝܩܹܐ|
    block |ܕܐܸܓܼܠܹܐ ܠܐ̄ܢܵܫ̈ܐ ܟܡܵܐ ܪ̈ܚܝܼܩܝܼܢ ܡ̣ܢ ܟܹܐܢܘܼܬܼܵܐ܁|
    block |܃ܠܛܵܠܘܿܡܘܼܬܼܗܘܿܢ ܒܥܹ̇ܝܬܼ ܕܐܹܚܵܘܹܐ ܩܕܼܵܡ ܛܵܠܘܿܡܹ̈ܐ|
    block |ܕܐܵܘܕܲܥ ܐܸܢܘܿܢ ܕܠܵܐ ܟܹܐܢܵܐܝܼܬܼ ܛܠܲܡ̣ܘ ܠܲܬܼܪ̈ܝܼܨܐ܀|
    block |܃ܗܲܪ̈ܛܝܼܩܹܐ ܟܲܢܝܼܘ ܐܸܢܘܿܢ ܠܝܵܕܼܥܲܝ̈ ܩܘܼܫܬܵܐ|
    block |ܘܡܸܛܠ ܗܵܕܹܐ ܬܢܹ̇ܝܬܼ ܩܘܼܛܪܵܓܼܵܐ ܕܛܵܠܘܿܡܘܼܬܼܗܘܿܢ܁|
    block |܃ܫܪܵܪܵܐ ܕܲܒܼܗܘܿܢ ܦܸܚܡܲܬ̤ ܡܸܠܲܬܼܝ ܥܲܡ ܙܹܐܦܵܢܹ̈ܐ|
    block |ܕܐܸܓܼܠܹܐ ܠܐܢܵܫ̈ܐ ܕܲܟܼܡܵܐ ܢܘܼܟܼܪܵܝ ܫܪܵܪܵܐ ܠܙܹܐܦܵܐ܀|
    block |܃ܫܪܵܪܵܐ ܗ̄ܘ̣ ܓܲܠܝܵܐ ܕܐܲܟܼܪܸܙ ܒܐܲܪܥܵܐ ܣܲܟܿܘܼܠܬܲܢܹ̈ܐ|
    block |ܘܣܲܟܼܠܹ̈ܐ ܚܲܫܒܿܘܼܗܝ ܐܲܝܟ ܛܵܥܝܘܼܬܼܵܐ ܕܗܲܪ̈ܛܝܼܩܹܐ܁|
    block |܃ܩܪܵܒܼܵܐ ܪܲܒܵܐ ܥܒ̣ܕܘ ܫܲܪ̈ܝܼܪܹܐ ܥܲܡ ܕܲܓܼܠܹ̈ܐ|
    block |ܘܗܵܢ̇ܵܘ ܬܲܗܪܵܐ ܕܟܲܢܝܼܘ ܐܸܢܘܿܢ ܒܫܸܡ ܕܲܓ̈ܠܹܐ܀|
    block |܃ܫܢܲܝ̈ܐ ܬܸܫܥܝܼ̈ܢ ܘܝܼܬܿܝܼܪ ܩܲܠܝܼܠ ܚܲܝܵܐ ܬܸܐܵܕܘܲܪܘܿܣ|
    block |ܘܠܵܐ ܫܠܝܼ ܘܲܫܬܸܩ ܡ̣ܢ ܬܲܟܼܬܘܼܫܵܐ ܕܥܲܡ ܛܵܥܲܝ̈ܵܐ܁|
  block
    block |܃ܙܲܝܢܵܐ ܕܪܘܝܼܢܵܐ ܠܒܝܼܫ ܗ̄ܘ̣ܵܐ ܟܸܐܢܵܐ ܒܼܟܼܠܗܘܿܢ ܚܲܝܵܘ̈ܗܝ|
    block |ܘܡܸܬܼܟܲܬܲܫ ܗ̄ܘ̣ܵܐ ܥܲܡ ܣܝܼ̈ܥܵܬܼܵܐ ܕܗܲܪ̈ܵܛܝܼܩܹܐ܁|
    block |܃ܒܣܲܝܦܵܐ ܕܪܘܼܚܵܐ ܚܪܸܒܼ ܗ̄ܘ̣ܵܐ ܠܗܘܿܢ ܠܲܒܼܢܲܝ̈ ܛܘܥܝܝ|
    block |ܘܲܡܦܲܪܣܹܐ ܗ̄ܘ̣ܵܐ ܙܢܲܝ̈ ܨܢܥ̈ܬܼܵܐ ܕܝܼܘܼܠܦܵܢܵܝܼ̈ܗܘܿܢ܁|
    block |܃ܐܘܼܡܵܢܵܐܝܼܬܼ ܡܸܬܼܟ̣ܿܬܲܫ ܗ̄ܘ̣ܵܐ ܥܲܡ ܗܹܪܹ̈ܣܝܼܣ|
    block |ܘܲܨܢܝܼܥܵܐܝܼܬܼ ܫܵܪܹܐ ܗ̄ܘ̣ܵܐ ܠܗܘܿܢ ܠܩܸܛܪܹ̈ܐ ܕܛܘܼܥܝܲܝ܀|
    block |܃ܐܲܬܠܝܼܛܵܐܝܼܬ ܐܲܚܝܼܕ ܗ̄ܘ̣ܵܐ ܠܹܗ ܠܕܼܵܕܵܐ ܕܥܲܡܗܘܿܢ|
    block |ܘܐܲܝܟ ܕܲܒܼܨܒܼܥܵܐ ܡܚܵܘܹܐ ܗ̄ܘ̣ܵܐ ܠܵܗ̇ ܠܚܲܝܵܒܘܼܬܼܗܘܿܢ܁|
    block |܃ܐܲܝܟ ܕܿܪܼܵܪܵܐ ܡܸܬܚܵܘܹܐ ܗ̄ܘ̣ܵܐ ܒܲܗܦܵܟܼܬܹ̈ܗ|
    block |ܘܚܵܒܲܛ ܗ̄ܘ̣ܵܐ ܠܹܗ ܠܙܹܐܦܵܐ ܒܲܐܪܥܵܐ ܠܥܹܝܢ ܚܲܙܵܝܹ̈ܐ܀|
    block |܃ܐܲܝܟ ܬܼܐܲܛܪܘܿܢ ܚܫܝܼܒܼܝܼܢ ܗ̄ܘ̣ܵܘ ܠܹܗ ܙܢܲܝ̈ ܬܲܟܼܬܘܼܫܵܐ|
    block |ܘܠܵܐ ܡܚܵܦܲܪ ܗ̄ܘ̣ܵܐ ܡ̣ܢ ܙܵܟܼܘܼܬܼܵܐ ܒܟܼܠܗܘܿܢ ܚܲܝܵܘ̈ܗܝ܁|
    block |܃ܡ̣ܢ ܛܲܠܝܘܼܬܹܗ ܫܲܪܝܼ ܒܗܸܪܓܵܐ ܕܐ̄ܬܠܹܝܛܘܼܬܼܵܐ|
    block |ܘܠܵܐ ܢܵܚ ܘܲܫܠܝܼ ܥܕܲܡܵܐ ܕܫܲܠܹܝܗ ܡܵܘܬܵܐ ܠܪܲܗܛܹܗ܀|
    block |܃ܐܲܝܟ ܚܲܕ ܝܘܡܵܐ ܚܲܫܒܹܗ ܠܪܲܗܛܵܐ ܕܲܫܢܲܝ̈ ܚܲܝܵܘ̈ܗܝ|
    block |ܘܠܵܐ ܦܪܫ̤ ܗ̄ܘ̣ܵܐ ܠܹܗ ܝܘܿܡ ܛܲܠܝܘܼܬܼܵܐ ܡ̣ܢ ܣܲܝܒܘܼܬܵܐ܁|
    block |܃ܩܸܐܪܣܵܐ ܫܚܝܼܩܵܐ ܫܠܸܡܘ ܝܘܿܡܵܬܹ̈ܗ ܕܦܵܠܚܵܐ ܚܝܼܨܵܐ|
    block |ܘܲܚܠܝܼܨܵܐܝܼܬ ܫܲܪܝܼ ܘܫܲܠܸܡ ܒܦܲܠܚܘܼܬ ܡܵܪܹܗ܀|
    block |܃ܚܘܼܒܵܐ ܕܡܵܪܹܗ ܥܨܵܝܗܝ ܠܲܬܪܝܼܨܵܐ ܠܡܸܬܼܟܿܬܲܫܘܼ|
    block |ܘܠܵܐ ܢܵܡ ܘܲܕܡܸܟ ܥܕܲܡܵܐ ܕܡܲܫܥܼ ܠܘܵܬܼ ܙܵܟܼܘܼܬܼܵܐ܁|
    block |܃ܠܗܝ̇ ܙܵܟܼܘܼܬܵܐ ܕܡܸܠܲܬܼ ܦܵܘܠܘܿܣ ܡܸܬܝܿܐܸܒܼ ܗ̄ܘ̣ܵܐ|
    block |ܕܪܵܗܸ̇ܛ ܐ̄ܢܵܐ ܠܲܡ ܠܘܼܩܒܼܵܠ ܢܝܼܫܵܐ ܕܙܵܟܼܘܼܬܼ ܪܵܘܡܵܐ܀|
    block |܃ܐܘܿ ܠܙܲܟܵܝܵܐ ܕܲܚܫ̣ܵܐ ܠܫܝܼܫܵܐ ܕܪ̈ܲܗܛܝܼ ܫܲܦܝܼܪ|
    block |ܘܠܵܐ ܥܵܘܸܟܬܹܗ ܡܚܸܝܼܠܘܼܬܼ ܦܲܓܼܪܵܐ ܘܚܲܫܝ̈ ܢܲܦܫܵܐ܁|
    block |܃ܐܘ ܟܲܫܝܼܪܵܐ ܟܡܵܐ ܐܸܬܼܪܼܫܲܪ ܠܩܸܢܝ̈ܢ ܚܲܝܹ̈ܐ|
    block |ܘܠܐ ܝܲܗܒܼ ܐܲܬܼܪܐ ܠܣܵܢܵܐ ܕܢܸܒܼܘܿܙ ܡ̣ܢ ܩܸܢܝܵܢܵܘ̈ܗܝ܀|
    block |܃ܐܘ ܚܲܟܝܼܡܵܐ ܟܡܵܐ ܐܸܬܼܚܲܟܼܡ ܠܡܸ̇ܚܙܵܐ ܕܟܲܣ̈ܝܵܢ|
    block |ܘܠܵܐ ܐܸܬܼܟܲܣܝܲܬ̤ ܚܕܵܐ ܕܲܣܬܝܼܪܵܐ ܡ̣ܢ ܪܸܥ̇ܝܵܢܹܗ܁|
    block |܃ܐܘ ܠܬܲܓܵܪܵܐ ܕܡܸܬܬܲܓܼܪ ܗ̄ܘ̣ܵܐ ܒܟܲܟܪܹܐ ܕܪܘܼܚܵܐ|
    block |ܕܥܵܦܘ ܝܘܼܬܼܪ̈ܵܢܵܘܗܝ ܟܠ ܟܵܪ ܪ̈ܲܡܛܬ̤ ܟܵܪܘܿܙܘܼܬܹܗ܀|
    block |܃ܟܲܟܪܹ̈ܐ ܕܪܘܼܚܵܐ ܫܩܲܠ ܡ̣ܢ ܡܵܪܹܗ ܥܲܒܼܕܵܐ ܛܵܒܼܵܐ|
    block |ܘܚܦܝܼܛܵܐܝܼܬ ܙܪܲܥ ܝܘܼܬܼܪܵܢܗܹܝܢ ܒܐܸܕܿܢܲܝ̈ ܟܠܢܵܫ܁|
    block |܃ܒܟܼܠ ܐܲܬܼܪ̈ܘ̈ܢ ܫܘܿܚܘ ܝܘܼܬܼܪ̈ܢܹܐ ܕܥܲܡܠܲܝ̈ ܢܲܦܫܹܗ|
    block |ܘܠܵܐ ܦܵܫ ܥܲܡܵܐ ܕܠܵܐ ܐܸܬܼܡܲܪܲ[ܟܼ] ܒܛܼ̇ܥܡܵܐ ܕܡܸܠܘ̈ܗܝ܁|
    block |܃ܒܲܕܡܘܼܬ ܢܘܼܗܪܵܐ ܕܢܲܚ̣ܘ ܣܘܼܟܠܵܘ̈ܗܝ ܒܹܝܬܼ ܐܲܪ̈ܥܵܢܹܐ|
    block |ܘܪܲܕܦܵܗ̇ ܠܛܘܼܥܝܲܝ ܕܡܣܲܬܪ̈ܐ ܗ̄ܘ̣ܵܬ ܒܪܥܝܵܢ ܐ̄ܢܫܐ܁|
    block |܃ܢܘܼܗܪܵܐ ܕܚܲܝܹܐ ܚܙܬ̤ ܐ̄ܢܵܫܘܼܬܼܵܐ ܒܝܲܕ ܦܸܬܼܓܵܡܵܘ̈ܗܝ|
    block |ܘܝܸܠܦܲܬ̤ ܕܲܬܼܚܘܿܪ ܒܝܲܕ ܓܲܠܝܬܼܵܐ ܠܲܕܠܵܐ ܓܲܠܝܵܢ܀|
    block |܃ܐܲܝܟ ܕܲܒܼܫܸܢܬܐ ܫܠܹܝܢ ܗ̄ܘ̣ܵܘ ܐ̄ܢܵܫ̈ܐ ܡ̣ܢ ܕܘܼܪܫܵܐ|
    block |ܥܕܲܡܵܐ ܕܲܕܢܲܚ ܨܲܦܪܵܐ ܕܡܸܠܵܘ̈ܗܝ ܘܐܲܥܝܼܪ ܐܸܢܘܿܢ܁|
    block |܃ܢܲܚܬܵܐ ܕܫܸܢܬܐ ܦܪܝܼܣ ܗ̄ܘ̣ܵܐ ܥܠܲܝܗܘܿܢ ܕܣܸܦܪ̈ܲܝ ܪܘܼܚܵܐ|
    block |ܘܐܲܪܝܼܡܹܗ ܗܘ̤ ܒܗܸܪܓܵܐ ܛܵܒܼܵܐ ܕܙܘܸܥܲܝ̈ ܢܲܦܫܗ܀|
    block |܃ܒܠܵܐ ܝܼܕܲܥܬܼܵܐ ܡܸܬܗܓܝܼܢ ܗ̄ܘ̣ܵܘ ܩܲܪ̈ܝܲܝ ܣܸܦܪܹ̈ܐ|
    block |ܥܕܲܡ̤ܵܐ ܕܲܩܪܵܘ ܒܲܟܼܬܼܝܼ̈ܒܼܵܬܹܗ ܘܟܸܢ ܐܸܬܚܲܟܲܡܘ܁|
    block |܃ܣܵܦܪܵܐ ܕܣܵܦܪܸ̈ܐ ܙܵܕܸܩ ܕܢܸܩܪܝܼܘܗܝ ܠܲܡܗ̤ܝܼܪ ܗܵܘܢܵܐ|
    block |ܘܐܸܠܘܼ ܠܐ ܗܘ̤ ܠܲܝܬܼ ܗ̄ܘ̣ܵܐ ܣܵܦܪܵܐ ܕܡܲܠܸܦ ܫܲܦܝܼܪ܀|
    block |܃ܡ̣ܢ ܒܹܝܬܼ ܓܲܙܵܐ ܕܲܟܼܬܝܼܒܼܵܬܹܗ ܥܬܲܪ ܟܠ ܕܲܥܬܲܪ|
    block |ܘܡ̣ܢ ܦܘܼܫܵܩܵܘ̈ܗܝ ܩܢܵܘ ܒܘܼܝܵܢܵܐ ܠܲܡܦܲܫܵܩܘ܁|
    block |܃ܡܸܢܹܗ ܝܸܠܦܸܬ ܐܵܦ ܐ̄ܢܵܐ ܕܝܸܠܦܸܬ ܠܲܡܠܓܼܠܵܓܘܼ|
    block |ܘܲܒܼܥܸܢܝܵܢܹܗ ܩܢܹܝܬܼ ܥܸܢܝܵܢܵܐ ܕܗܸܪܓܵܐ ܕܡܸ̈ܠܐ܀|
  block
    block |܃ܗܸܪܓܹܗ ܗܘ̤ܵܐ ܠܝܼ ܐܲܝܟ ܗܲܕܝܼܐܵܐ ܠܘܵܬܼ ܕܲܟܼܬܝܼ̈ܒܵܢ|
    block |ܘܗܘ̤ ܐܲܪܝܼܡܲܢܝ ܠܘܵܬܼ ܣܘܼܟܵܠ̇ܐ ܕܣܸܦܪܵܝ ܪܘܼܚܵܐ܁|
    block |܃ܚܠܵܦ ܝܘܼܬܪ̈ܵܢܵܘܗܝ ܡܸܬܟܲܬܲܫ ܐ̄ܢܵܐ ܥܲܡ ܣܵܩܘܿܪܵܘܗܝ|
    block |ܘܲܡܚܵܘܸܐ ܐ̄ܢܵܐ ܕܠܵܘ ܟܐܹܢܵܐܝܼܬܼ ܛܠܲܡܘ ܝܘܼܬܼܪ̈ܵܢܵܘܗܝ܀|
    block |܃ܛܠܘܼܡܝܵܐ ܪܲܒܵܐ ܛܲܠܡܘܼܗܝ ܐ̄ܢܵܫ̈ܐ ܠܒܝܼܫܲܝ̈ ܚܘܼܬܼܪܵܐ|
    block |ܘܛܸܢܸܬ ܣܲܓܼܝܼ ܕܐܸܬܒܲܥ ܡܸܢܗܘܿܢ ܥܝܲܪܬܵܐ ܕܨܲܥܪܹܗ܁|
    block |܃ܥܝܼܪܵܬܼܵܐ ܕܨܲܥܪܹܗ ܥܒܲܕܬܲܢܝ ܕܐܸܬܒܲܥ ܡܸܐܡܪܐ ܕܡܸܠܹ̈ܐ|
    block |ܘܡܸܛܠܵܬܹܗ ܪܕܝܹܬ ܒܲܫܒܝܼܠܵܐ ܕܲܗܦܵܟܼܵ̈ܬܐ܀|
    block |܃ܠܹܗ ܘܠܲܚܲܒܼܪ̈ܵܘܗܝ ܚܙܹܝ̇ܬ ܕܡܲܨܚܝܢ ܗܲܪ̈ܲܛܝܼܩܹܐ|
    block |܃ܘܐܸܡܕܲܬܼ ܕܐܹܡܲܪ ܕܝܼܢܵܐ ܟܹܐܢܵܐ ܥܲܡ ܡܸܠܲܝ̈ܗܘܿܢ|
    block |܃ܠܘܵܬܼ ܡܸܠܲܝ̈ܗܘܿܢ ܚܵܪܲܬܼ ܡܸܠܲܬܝ ܡ̣ܢ ܫܘܼܪܵܝܐ|
    block |ܘܬܘܼܒܼ ܨܐܕܿܝܼܗܘܿܢ ܡܬܲܚܸܡ ܐ̄ܢܵܐ ܠܹܗ ܠܫܲܪܒܵܐ ܕܡܸܠܲܬܝ܀|
    block |܃ܠܗܘܿܢ ܪܵܫܵܐܢܵܐ ܠܪ̈ܫܝܲܝ ܡܸ̈ܠܹܐ ܕܝܲܕܘܼܥܬ̈ܢܹܐ|
    block |ܕܟܲܕ ܗܸܕܝܘܿܛܝܼ̈ܢ ܓܪܹܝܢ ܘܲܡܨܲܝܚܝܼܢ ܠܣܲܟܼܘܼܠܵܬܵܢܹ̈ܐ܁|
    block |܃ܪܲܒ ܣܘܼܟܵܠܵܐ ܕܚܵܘܝܼܘ ܒܲܐܪܥܵܐ ܡܗܝܼܪ̈ܲܝ ܗܵܘܿܢܵܐ|
    block |ܘܠܵܐ ܐ̄ܢܵܫ ܝܵܕܲܥ ܠܡܸܣܬܲܟܵܠܘܼ ܒܣܘܼܟܵܠܲܝܗ̈ܘܿܢ܀|
    block |܃ܚܲܟܼܝܡܵܐܝܬ ܟܬܼܒܼܘ ܟܠ ܕܿܟܼܬܿܒܼܘ ܒܣܸܦܪܹ̈ܐ ܕܲܟܼܬܲܒܼܘ|
    block |ܘܠܲܝܬܿ ܚܲܟܼܝܡܵܐ ܕܲܢܣܝܼܡ ܡܘܼܡܵܐ ܒܦܵܘܼܫܵܩܲܝ̈ܗܘܿܢ܁|
    block |܃ܣܲܟܼܠܹ̈ܐ ܒܲܠܚܘܿܕܿ ܨܲܚܝܼܘ ܐܸܢܘܿܢ ܐܲܝܟ ܕܲܠܒܼܝܼ̈ܫܹܐ|
    block |ܒܗܝ̇ ܕܟܼܪܝܼܗܝܼܢ ܠܡܸܣܬܲܟܵܠܘܼ ܒܚܹܝܠ ܡܸܠܲܝ̈ܗܘܿܢ܀|
    block |܃ܒܟܸܐܒܹ̈ܐ ܩܫܲܝ̈ܵܐ ܕܠܵܐ ܝܼܕܲܥܬܼܵܐ ܟܪܝܼܗܝܼܢ ܥܲܛܠܹ̈ܐ|
    block |ܘܠܵܐ ܪܵܓܵܐ ܠܗܘܿܢ ܠܡܸܫܡܲܥ ܛܸܒܵܐ ܕܚܘܼܠܡܵܢ ܢܲܦܫܵܐ܀|
    block |܃ܒܢܦܫܵܐ ܟܪܝܼܗܝܼܢ ܟܪ̈ܝܼܗܲܝ ܢܲܦܫܵܐ ܕܠܑܵ ܒܘܼܝܵܢܹ̈ܐ|
    block |ܥܲܠ ܗ̇ܝ ܣܵܢܹܝܢ ܠܓܼܙܪ̈ܝ ܟܸܐܒܹ̈ܐ ܩܫܝ̈ܐ ܕܢܲܦܫܵܐ܁|
    block |܃ܡܸܕܲܥ ܝܵܕܥܝܼܢ ܕܠܵܐ ܡܸܬܐܲܣܝܵܐ ܚܸܪܚܵܘܼܬܼܗܘܿܢ|
    block |ܡܸܛܠ ܗܵܕܹܐ ܠܒܼܝܼܫܝܼܢ ܪܘܼܓܼܙܵܐ ܕܠܵܐ ܬܲܪܥܘܼܬܼܵܐ܁|
    block |܃ܪܘܓܼܙܵܐ ܩܲܫܝܵܐ ܩܢܵܘ ܗܸܕܝܘܿܛܹ̈ܐ ܠܘܵܬܼ ܝܵܕܘܿܥܹ̈ܐ|
    block |ܥܲܠ ܕܲܡܦܲܪܫܝܼܢ ܟܝܵܢܝܵܬܹ̈ܐ ܕܡܸܠܬܐ ܘܦܲܓܼܪܵܐ܀|
    block |܃ܦܲܓܼܪܵܐ ܕܡܸܢ̇ܢ ܫܩܲܠ ܒܵܪܘܿܝܵܐ ܡܸܠܬܹܗ ܕܐܲܒܼܵܐ|
    block |ܘܟܲܢܝܹܗ ܒܚܘܼܒܵܐ ܒܪܵܐ ܕܐܲܠܵܗܵܐ ܒܲܛܟܼܣܵܐ ܕܝܼܠܹܗ܁|
    block |܃ܕܝܼܠܹܗ ܝܲܗ̣ܒ ܠܹܗ ܟܲܕ ܗܘ̤ ܠܵܐ ܙܥܲܪ ܡ̣ܢ ܡܵܐ ܕܐܝܼܬܼܵܘܗܝ|
    block |ܕܠܲܝܬܼ ܠܲܟܼܝܵܢܹܗ ܕܠܑܵܐ ܢܸܬܼܒܲܝܨܲܪ ܘܠܑܵ ܢܸܬܼܝܲܬܿܪ܀|
    block |܃ܪܵܡ ܗܘ̣ ܟܝܵܢܹܗ ܡ̣ܢ ܢܸܟܼܝܵܢܹ̈ܐ ܘܡ̣ܢ ܫܘܼܚ̈ܠܵܦܹܐ|
    block |܃ܘܠܵܐ ܩܲܪ̈ܒܵܢ ܠܹܗ ܟܝܵܢ̈ܝܵܬܐ ܕܲܟܼܝܵܢ ܐ̄ܢܵܫܵܐ|
    block |܃ܠܲܟܼܝܵܢ ܐ̄ܢܵܫܵܐ ܩܪܸܒܼܘ ܡܲܟܼܵܬܼܵܐ ܕܿܟܹܝܵܢ ܐ̄ܢܵܫܵܐ|
    block |ܠܵܘ ܠܲܟܼܝܵܢܵܐ ܕܪܵܡ ܘܲܡܥܲܠܲܝ ܡ̣ܢ ܢܸܟܼܝܵܢܹ̈ܐ܀|
    block |܃ܕܐ̄ܢܵܫܵܐ ܐܸܢܹܝܢ ܟܠ ܕܲܟܼܬܼܝܼ̈ܒܵܢ ܥܲܠ ܒܲܪܢܵܫܵܐ|
    block |ܒܲܛܢܵܐ ܘܝܲܠܕܵܐ ܐܵܦ ܬܲܪܒܝܼܬܵܐ ܘܚܲܫܵܐ ܘܡܵܘܬܵܐ܀|
    block |܃ܠܗܵܢ ܦܘܼܪܫܵܢܵܐ ܕܡܸܠܬܼܵܐ ܘܦܲܓܼܪܵܐ ܓܠܵܘ ܫܲܪܝܼܪܹ̈ܐ|
    block |ܘܣܲܟܼ̈ܠܹܐ ܟܬܝܼܫܝܼܢ ܕܥܲܠ ܡ̇ܢ ܚܵܘܝܼܘ ܠܲܕܠܵܐ ܓܲܠܝܵܢ܀|
    block |܃ܗܵܕܹܐ ܗ̣ܝ ܥܸܠܬܐ ܕܥܸܒܕܲܬ̤ ܐܸܢܘܿܢ ܣܵܢܐܹ̈ܐ ܠܟܸܐܢܹ̈ܐ|
    block |܃ܘܡܸܛܠܵܬܵܗ̇ ܣܩܝܼܪܝܼܢ ܘܲܣܢܹܝܢ ܒܹܝܬܼ ܐܲܪ̈ܥܵܢܹܐ|
    block |܃ܘܗܵܐ ܙܵܕܸܩ ܗ̄ܘ̣ܵܐ ܕܡܛܠ ܗܵܕܹܐ ܪ̈ܚܝܼܡܹܐ ܢܸܗܘܘܿܢ|
    block |ܠܦܘܼܬܼ ܒܘܼܕܵܩܵܐ ܕܲܣܬܝܼܪ̈ܵܬܐ ܕܚܵܘܝܼܘ ܒܐܲܪܥܵܐ܀|
    block |܃ܠܫܘܼܒܼܚܵܐ ܫܵܘܹܐ ܐܲܝܢܵܐ ܕܓܵܠܹܐ ܠܲܕܠܵܐ ܓܲܠܝܵܢ|
    block |ܘܕܵܪܸܫ ܐܘܼܪܚܵܐ ܠܫܲܒܼܪܘܼܬ ܐ̄ܢܵܫܵܐ ܠܡ̣ܒܼܥܵܐ ܕܟܲܣ̈ܝܵܢ܁|
    block |܃ܠܫܲܒܼܪܘܼܬܼ ܐ̄ܢܵܫ̈ܐ ܚܸܟܼܡܲܬ ܡܸܠܬܼܵܐ ܕܲܒܼܝܵܕܘ̈ܥܹܐ|
    block |ܘܡ̣ܢ ܠܵܐ ܢܲܟܼܪܹܐ ܕܛܲܠܡܘܼܗܝ ܣܲܟܼ̈ܠܹܐ ܠܗܵܢ ܝܘܼܬܼܪܵܢܵܐ܀|
    block |܃ܬܪܹܝܢ ܝܘܼܬܼܪ̈ܵܢܹܐ ܥܦܝܼ̈ܦܹܐ ܝܥܵܘܝܼܘ ܪ̈ܚܡܲܝ ܩܘܼܫܬܐ|
    block |ܡܸܠܲܬܼ ܩܘܼܫܬܵܐ ܘܲܫܒܼܚܝܘܼܬܵܐ ܕܕܘܒܼܵܪ̈ܲܝܗܘܿܢ܁|
    block |ܫܒܝܼܚ ܗ̄ܘ̣ܵܐ ܥܲܡܠܵܐ ܕܕܘܼܒܵܪ̈ܲܝܗܘܿܢ ܕܣܲܟܘܼܠܬܵܢܹ̈ܐ܃|
  block
    block |ܘܠܵܐ ܐ̄ܢܵܫ ܝܵܕܲܥ ܕܢܸܬܼܢܸܐ ܫܲܦܝܼܪ ܙܢܲܝ̈ ܥܲܡܠܲܝ̈ܗܘܿܢ܀|
    block |܃ܒܥܲܡܠܹܐ ܠܐܝܼ ܕܝܘܿܕܘܿܪܘܿܣ ܓܲܢܒܲܪ ܚܲܝܠܵܐ|
    block |ܥܕܲܡܵܐ ܕܬܲܚܸܒܼܘ ܪܸ̈ܓܼܫܲܝ ܦܲܓܼܪܹܗ ܒܥܲܢܘܵܝܘܼܬܼܵܐ܁|
    block |܃ܕܬܹܐܕܘܿܪܘܿܣ ܪܲܒܵܐ ܗ̣ܝ ܣܲܓܝܼ ܡ̣ܢ ܬܲܫܥܝܼܬܼܵܐ|
    block |ܕܥܸܡܛܲܬ̤ ܥܲܝܢܹܗ ܒܗܸܪܓܵܐ ܕܣܸܦܪܹ̈ܐ ܘܠܵܐ ܦܵܫ ܘܐܲܗܡܝܼ܀|
    block |܃ܐܵܦ ܢܸܣܛܘܿܪܝܼܣ ܥܡܝܼܠ ܗ̄ܘ̣ܵܐ ܥܲܡܠܹܗ ܡ̣ܢ ܟܠ ܥܲܡܠܝܼ̈ܢ|
    block |ܒܲܕܠܵܐ ܝܲܗ̄ܒܠܹܗ ܐܲܬܼܪܵܐ ܠܚܲܨܪܹܗ ܠܡܸܪܕܵܐ ܒܬܵܘܫܵܐ܁|
    block |܃ܗܵܐ ܥܲܡܠܲܝ̈ܗܘܿܢ ܕܐ̄ܢܵܫ̈ܐ ܟܸܐܢܹ̈ܐ ܟܡܵܐ ܐܸܬܼܟܲܫܲܪܘ|
    block |ܘܗܵܐ ܒܝܼܫܘܼܬܵܐ ܕܛܵܠܘܿܡܲܝ̈ܗܘܿܢ ܟܡܵܐ ܐܸܬܥܲܠܝܲܬ̤܀|
    block |܃ܗܵܐ ܚܙ̣ܵܘ ܐ̄ܢܵܫ̈ܐ ܟܡܵܐ ܣܥ̣ܵܘ ܐ̄ܢܵܫ̈ܐ ܠܘܼܩܒܼܵܠ ܐ̄ܢܵܫ̈ܐ|
    block |ܗܸܕܝܘܿܛܘܼܬܼܵܐ ܥܲܠ ܡܲܒܘ̈ܥܹܐ ܡܠܹܝܢ ܚܸܟܼ̈ܡܵܬܐ܁|
    block |܃ܢܸܒܼ̈ܥܹܐ ܚܠܲܝ̈ܐ ܗܘ̤ܵܘ ܫܲܪܝܼܪܹ̈ܐ ܠܨܲܗܝܘܼܬ ܐ̄ܢܵܫ̈ܐ|
    block |ܘܟܠ ܡ̇ܢ ܕܐܸܫܬܼܝ ܡ̣ܢ ܢܸܒܼܥܲܝܗ̈ܘܿܢ ܛܥ̣ܵܐ ܥܵܩܵܬܹ̈ܗ܁|
    block |܃ܣܲܟܼܠܹ̈ܐ ܠܵܐ ܨܒܼܵܘ ܩܲܒܸܠܘ ܫܸܩܝܵܐ ܕܡܸܢܗܘܿܢ|
    block |ܘܗܵܐ ܡܸܫܬܿܢܩܝܼܢ ܒܲܟܼܬܝܼܫܘܼܬܼܵܐ ܕܪܸ̈ܥܝܵܢܲܝܗܘܿܢ܁|
    block |܃ܐܘ ܠܲܣ̈ܡܲܝܵܐ ܕܚܵܙܹܝܢ ܘܲܣܡܹܝܢ ܡ̣ܢ ܒܘܼܝܵܢܵܐ|
    block |ܘܗܲܢܝܼܐܵܐ ܠܗܘܿܢ ܣܲܡܝܘܼܬܼ ܢܲܦܫܵܐ ܕܲܟܼܪܝܼܗܝܼܢ ܒܵܗ̇܀|
    block |܃ܠܲܦܪ̈ܲܚܕܘܼܕܹܐ ܟܵܡܹܝܢ ܥܲܛܠܹܐ ܒܥܝܪ̈ܲܝܗܘܿܢ|
    block |ܕܪܵܚܡܝܼܢ ܚܸܫܟܵܐ ܕܠܲܝܠܵܘܵܬ̈ܐ ܛܵܒܼ ܡ̣ܢ ܢܘܼܗܪܵܐ܁|
    block |܃ܐܘܿ ܠܲܟܼܝܵܢܵܐ ܝܲܕܘܼܥܵܬܢܵܐ ܕܐܲܚܪܸܫ ܢܲܦܫܹܗ|
    block |ܘܫܲܠܸܡ ܠܪܲܗܛܵܐ ܕܦܵܪܘܿܫܘܼܬܼܵܐ ܕܣܝܼܡܵܐ ܗ̄ܘ̣ܵܬ ܒܹܗ܀|
    block |܃ܠܲܝܬ ܟܹܝܬܼ ܦܘܼܪܣܵܐ ܠܠܵܐ ܝܼܕܵܥܬܼܵܐ ܝܵܕܘܿܥܹܐ|
    block |ܐܵܦ ܠܵܐ ܦܣܵܩܵܐ ܕܲܓܼܙܲܪ ܕܝܼܢܹܗ ܕܡܸܠܬܹܗ ܕܡܵܪܲܢ܁|
    block |܃ܡܸܠܬܹܗ ܕܡܵܪܲܢ ܦܸܣܩܲܬ̤ ܐܸܢܘܿܢ ܡ̣ܢ ܓܵܘ ܥܕܹܬܵܐ|
    block |ܘܲܫܕܬ̤ ܐܸܢܘܿܢ ܠܹܐܟܣܘܿܪܝܵܐ ܕܥܲܡ ܒܲܪ̈ܵܝܹܐ܀|
    block |܃ܒܲܕܡܘܼܬܼ ܡܲܟܼ̈ܣܹܐ ܘܚܲܢ̈ܦܹܐ ܦܲܩܪܲܢ ܕܢܸܚܫܘܿܒܼ ܐܸܢܘܿܢ|
    block |ܘܠܵܐ ܢܸܬܼܚܲܠܛ ܒܲܫܟܼܝܼܪ̈ܵܬܼܵܐ ܕܪܸ̈ܥܝܵܢܲܝܗܘܿܢ܁|
    block |܃ܠܲܥܝܵܕܲܝܼ̈ܗܘܿܢ ܦܣܲܩ ܐܵܦ ܦܵܘܠܘܿܣ ܒܣܲܝܦܵܐ ܕܡܸܠܵܘ̈ܗܝ|
    block |ܘܐܲܫܠܸܡ ܐܸܢܘܿܢ ܕܢܸܗܘܘܿܢ ܚܲܒܼܪܹ̈ܐ ܠܐܵܟܸܠܩܲܪܨܵܐ܀|
    block |܃ܠܐܵܟܸܠܩܪܨܵܐ ܕܵܡܹܝܢ ܐ̄ܢܵܫ̈ܐ ܣܲܢܝܲܝ ܩܘܼܫܬܵܐ|
    block |ܕܐܵܟܼܠܝܼܢ ܩܲܪܨܵܐ ܕܪ̈ܚܡܲܝ ܩܘܼܫܬܵܐ ܐܲܝܟ ܣܵܛܵܢܵܐ܁|
    block |܃ܘܛܵܟ ܣܵܛܵܢܵܐ ܐܲܥܢܝܼ ܐܸܢܘܿܢ ܒܗܵܢ ܥܸܢܝܵܢܵܐ|
    block |ܕܢܸܗܘܘܼܢ ܓܵܡܪܝܼܢ ܪܸܓܲܬ ܝܲܨܪܹܗ ܒܨܲܥܪܵܐ ܕܟܸܐܢܹ̈ܐ܀|
    block |܃ܠܟܸܐܢܸ̈ܐ ܣܵܢܹܐ ܘܲܒܼܫܲܪܝܼܪܹ̈ܐ ܡܥܵܕ ܡܸܬܛܲܓܲܪ|
    block |ܘܠܵܐ ܪܵܓܵܐ ܠܹܗ ܕܢܸܚܙܹܐ ܟܹܐܢܵܐ ܘܠܵܐ ܟܠ ܟܠܹܐ܁|
    block |܃ܙܢܲܝ̈ ܟܹܐܢܘܼܬܼܵܐ ܚܙܵܐ ܐܵܦ ܗܵܫܵܐ ܒܐܵܢ̈ܫܐ ܟܸܐܢܹ̈ܐ|
    block |ܘܥܲܬܼܕܼ ܢܦܲܫܹܗ ܒܚܵܣܘܿܡܘܼܬܼܵܐ ܕܩܸܐܪܣܵܐ ܕܥܲܡܗܘܿܢ܀|
    block |܃ܩܸܐܪܣܵܐ ܗ̄ܘ̣ ܕܝܼܠܹܗ ܕܥܵܒܼܕܝܼܢ ܣܲܟܼܠܹܐ ܥܲܡ ܚܲܟܝܼ̈ܡܐ|
    block |ܘܓܸܐܪܹ̈ܐ ܕܪܘܼܓܼܙܹܗ ܡܫܕܐ ܒܦܘܼܡܗܘܿܢ ܒܣܸܕܪ̈ܲܝ ܩܘܼܫܬܐ܁|
    block |܃ܠܣܸܕܪ̈ܲܝ ܩܘܼܫܬܐ ܒܵܥܹܐ ܕܢܸܚܪܘܿܒܼ ܒܦܘܿܡ ܚܸܪ̈ܚܹܵܐ|
    block |ܘܠܵܐ ܝܵܗܸܒܼ ܠܹܗ ܚܲܝܠܹܗ ܕܩܘܼܫܬܵܐ ܕܢܸܓܼܡܘܿܪ ܝܲܨܪܹܗ܀|
    block |܃ܒܝܼܫܘܼܬ ܚܲܨܪܹܗ ܡܚܵܘܹܐ ܒܲܠܚܘܿܕ ܡܲܪܝܼܪ ܚܲܨܪܵܐ|
    block |ܘܠܵܐ ܡܸܬܼܥܲܠܝܵܐ ܪܸܓܲܬܼ ܢܲܦܫܹܗ ܠܘܵܬܼ ܫܘܼܠܵܡܵܐ܁|
    block |܃ܘܐܸܠܘܼ ܡܨܸܐ ܗ̄ܘ̣ܵܐ ܕܢܓܼܡܘܿܪ ܚܲܨܪܹܗ ܐܲܝܟ ܛܘܼܝܵܒܹܗ|
    block |ܠܲܝܬܼ ܗ̄ܘ̣ܵܐ ܒܐܲܪܥܵܐ ܫܸܡ ܟܹܐܢܘܼܬܼܵܐ ܘܠܵܐ ܟܠ ܟܠܹܗ܀|
    block |܃ܘܐܸܠܘܼ ܐܝܼܬ ܗ̄ܘ̣ܵܐ ܦܘܼܪܣܵܐ ܠܦܘܼܪ̈ܣܵܘܐ ܨܹܝܕ ܫܲܪܝܼܪܹ̈ܐ|
    block |ܕܒܹܝܬܼ ܕܝܘܕܘܿܪܘܿܣ ܠܚ̣ܵܐ ܗ̄ܘ̣ܵܐ ܫܡܸܗܘܿܢ ܡ̣ܢ ܒܹܝܬܼ ܚܲܝܹ̈ܐ܁|
    block |܃ܠܗܵܕܹܐ ܣܝܼܥܬܵܐ ܣܢܵܐ ܐܵܦ ܣܵܢܹܐ ܛܵܒܼ ܡ̣ܢ ܟܠ ܐ̄ܢܵܫ|
    block |ܕܝܵܕܼܥ ܕܡܨܝܢ ܠܡܸܫܪܵܐ ܩܸܛܪܵܐ ܕܲܢܟܝܼܠܘܼܬܹܗ܃|
  block
    block |܃ܟܠܗܘܿܢ ܢܸܟܼܠܵܘ̈ܗܝ ܕܢܟܲܘܼܠܬܵܢܵܐ ܚܲܟܝܼ̈ܡܹܐ|
    block |ܘܚܵܘܝܼܘܼܗܝ ܠܙܹܐܦܹܗ ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ܁|
    block |܃ܒܗܲܪ̈ܵܛܝܼܩܹܐ ܡܛܲܫܝܼܢ ܗ̄ܘ̣ܵܘ ܠܹܗ ܙܢܲܝ̈ ܛܲܥܝܘܼܬܹܗ|
    block |ܦܲܪܣܝܼܘ ܐܸܢܘܿܢ ܥܪ̈ܝܼܡܲܝ ܢܲܦܫܵܐ ܠܥܹܝܢ ܟܠ ܒܸܪ̈ܝܵܢ ܀|
    block |܃ܦܲܥ̈ܠܹܐ ܫܲܦܠܹ̈ܐ ܓܒܼܵܐ ܠܹܗ ܫܲܦܠܵܐ ܠܘܼܩܒܲܠ ܟܸܐܢܸ̈ܐ|
    block |ܘܠܵܐ ܣܦܲܩ̣ܘ ܥܲܙܝܘܼ ܠܡܹܐܪܲܥ ܩܸܐܪܣܵܐ ܕܥܲܡ ܫܲܪܝܼܪܹ̈ܐ܁|
    block |܃ܐܲܝܟ ܕܲܒܼܣܲܝܦܵܐ ܚܲܪܒܘܼܗ̇ ܟܸܐܢܸ̈ܐ ܠܡܲܫܪܝܼܬ ܙܹܐܦܹܗ|
    block |ܘܦܵܫܘ ܕܲܠܝܼ̈ܠܹܐ ܕܢܸܗܘܘܿܢ ܣܵܗ̈ܕܹܐ ܕܚܲܝܵܒܼܘܼܬܹܗ ܀|
    block |܃ܠܚܲܝܵܒܼܘܼܬܹܗ ܚܙܵܐ ܚܲܝܵܒܼܵܐ ܡܠܸܐ ܚܵܘ̈ܒܵܬܼܵܐ|
    block |ܘܗܵܐ ܡܸܬܡܲܪܡܲܪ ܘܓܵܣ̇ܐ ܡܸܪܬܹܗ ܥܲܠ ܗܸܕܝ̈ܘܿܛܹܐ܁|
    block |܃ܥܝܲܪܬܵܐ ܕܫܦ̈ܥܐ ܒܵܥܹܐ ܕܢܸܬܒܲܥ ܡ̣ܢ ܙܲܟܵܝܹ̈ܐ|
    block |ܡ̣ܢ ܕܝܘܿܕܘܿܪܘܿܣ ܘܬܹܐܘܿܪܘܿܣ ܘܡܵܪܝ ܢܸܣܛܘܿܪܝܣ ܀|
    block |܃ܠܵܐ ܚܲܝܵܒܼܵܐ ܠܲܝܬ ܒܵܟ ܚܲܝܠܵܐ ܠܡܸܬܼܟܲܬܵܫܘܼ|
    block |ܕܗܵܐ ܒܢܸܣܝܵܢܵܐ ܝܠܦܬܝܗܝ ܠܙܲܝܢܵܐ ܕܦܵܠܚܹ̈ܐ ܚܝܼܨܹ̈ܐ܁|
    block |܃ܗܵܐ ܒܡܘܼܬܼ ܐܸܢܘܿܢ ܒܩܸܐܪܣܵܐ ܕܲܥܒܲܕ ܥܲܡ ܣܝܼ̈ܥܵܬܵܟ|
    block |ܕܲܗܪܲܩܝ ܘܛܲܫܲܝ̈ ܘܠܵܐ ܣܦ݂ܲܩ ܥܲܙܝܼ ܒܝܘܿܡ ܬܲܟܼܬܘܼܫܵܐ ܀|
    block |܃ܘܐܸܠܵܐ ܚܵܘܝܼ ܡ̇ܢ ܡ̣ܢ ܦܠܵܚܲܝ̈ܟ ܙܟܼܵܐ ܠܫܲܪܝܼܪܹ̈ܐ|
    block |ܘܐܸܡܲܬܝ ܘܐܲܝܟܵܐ ܘܲܒܼܝܘܡܲܝ̈ ܡ̇ܢ ܗܘ̤ܵܬ ܙܵܟܼܘܿܬܵܟ܁|
    block |܃ܐܲܝܟܵܘ ܣܝܼܡܘܿܢ ܒܘܼܟܼܪܵܐ ܕܒܲܟܲܪ ܒܲܫܟܼܝܼܪܵܬܵܟ|
    block |ܘܒܐܝܼܕܵܐ ܒܐܝܼܕܵܐ ܟܠ ܕܐܸܬܬܲܠܡܲܕ ܠܙܹܐܦܢܘܼܬܹܗ ܀|
    block |܃ܗܵܐ ܛܠܹܩܘ ܘܐܵܦܝܼܘ ܟܠܗܘܿܢ ܣܸܕܩܹ̈ܐ ܕܐܵܘܠܸܕ ܒܐܲܪܥܵܐ|
    block |ܘܠܵܐ ܦܵܫ̣ܘܡܸܢܗܘܿܢ ܐܸܠܵܐ ܣܪܝܼܕܵܐ ܠܚܸܣܕܵܐ ܕܝܼܠܵܟ܁|
    block |܃ܠܚܸܣܕܵܟ ܩܲܝܵܡ ܣܪܝܼܕܵܐ ܩܲܠܝܼܠ ܡ̣ܢ ܗܹܪ̈ܣܝܼܣ|
    block |ܟܲܕ ܟܡܝܼܢܝܼܢ ܒܸܕܡܘܼܬ ܕܐܒܹ̈ܐ ܠܘܲܥܕܵܐ ܕܥܵܢ̈ܐ ܀|
    block |܃ܠܘܲܥܕܵܐ ܕܥܵܢ̈ܐ ܟܢܝܼܫܝܼܢ ܟܠܫܵܥ ܗܲܪ̈ܛܝܼܩܸܐ|
    block |ܘܠܵܐ ܡܸܬܟܚܲܕܝܼܢ ܕܡܲܣܠܝܢ ܘܲܫܕܹܝܢ ܣܪ̈ܘܚܹܐ܁|
    block |܃ܡܸܠܲܬܼ ܟܸܐܢܹ̈ܐ ܕܚܸܩܲܬ̤ ܐܸܢܘܿܢ ܠܒܲܪ ܡ̣ܢ ܥܵܢ̈ܐ|
    block |ܘܝܲܬܝܼܪܵܐܝܼܬ ܛܢܵܢܵܐ ܟܹܐܢܵܐ ܕܒܹܝܬܼ ܕܝܘܿܕܘܿܪܣ ܀|
    block |܃ܕܒܹܝܬܼ ܕܝܘܿܕܘܿܪ̈ܘܣ ܡܟܸܟ ܪܵܘܡܵܐ ܕܟܠ ܗܹܪ̈ܣܝܼܣ|
    block |ܘܣܵܗܕܝܼܢ ܣܸܦܪܹ̈ܐ ܕܲܟܼܬܵܒܲܝܼ̈ܗܘܿܢ ܥܲܠ ܥܲܡܠܲܝ̈ܗܘܿܢ܁|
    block |܃ܒܲܟܼܬܵܒܿܝܼ̈ܗܘܿܢ ܪܫܝܼܡ ܥܘܼܗܕܵܢܵܐ ܕܢܸܨܚܢܲܝ̈ܗܘܿܢ|
    block |ܕܐܸܡܲܬܝ ܫܲܪܝܼܘ ܘܐܸܡܲܬܝ ܫܲܠܸܡܘ ܒܩܸܐܪܣܵܐ ܕܥܲܡܗܘܿܢ ܀|
    block |ܒܝܘܡܲܝ̈ ܘܵܠܝܼܣ ܗ̄ܘ̤ܵܐ ܫܘܼܪܵܝܵܐ ܠܬܲܟܼܬܘܿܫܵܝ̈ܗܘܿܢ܃ ܒܝܵܘܡܲܝ̈ ܓܲܒܼܪܵܐ ܡܣܲܝܥ|
    block |ܙܹܐܦܵܐ ܕܒܹܝܬܼ ܐܵܪܝܼܘܿܣ܁|
    block |܃ܗܘ̤ ܐܪܝܼܡܹܗ ܠܪܹܫܵܐ ܟܦܝܼܦܵܐ ܕܒܹܝܬ ܐܪܝܼܘܿܣ|
    block |ܘܲܪܕܲܦ ܐܸܢܘܿܢ ܠܟܵܗܢܹ̈ܐ ܟܸܐܢܹ̈ܐ ܠܒܲܪ ܡ̣ܢ ܥܵܢ̈ܐ ܀|
    block |܃ܒܗܵܢܵܐ ܙܲܒܼܢܵܐ ܘܲܩܫܹܐ ܙܲܒܼܢܹܗ ܗܘ̤ܵܘ ܫܲܪܝܼܪܹ̈ܐ|
    block |ܘܫܲܪܝܼܪܵܐܝܬܼ ܡܲܟܟܼܘܼܗܝ ܠܙܲܒܼܢܵܐ ܘܲܠܩܲܫܝܘܼܬܹܗ܁|
    block |܃ܡܵܪܹ̈ܐ ܙܲܒܼܢ̈ܐ ܫܲܕܲܪ ܐܸܢܘܿܢ ܠܘܼܩܒܼܵܠ ܙܒܼܢܹ̈ܐ|
    block |ܒܲܕܡܘܼܬ ܡܲܠܟܵܐ ܕܓܼܒܵܐ ܦܵܠܚܹ̈ܐ ܠܩܸܐܪ̈ܣܹܐ ܩܫܲܝܵܐ ܀|
    block |܃ܩܫܹܐ ܗ̄ܘ̣ܵܐ ܙܲܒܼܢܵܐ ܕܲܬܼܠܵܬܲܝ̈ܗܘܿܢ ܦܵܠܵܚܹ̈ܐ ܚܝܼܨܹ̈ܐ|
    block |ܘܫܘܼܪܵܝܵܐ ܗ̄ܘ̣ܵܐ ܕܲܟܼܬܝܼܫܘܼܬܼܵܐ ܕܗܲܪܵܛܝܼܩܹܐ܁|
    block |܃ܠܒܲܪ ܡ̣ܢ ܛܲܟܼܣܵܐ ܟܬܝܼܫ ܗ̄ܘ̣ܵܐ ܓܲܒܵܐ ܕܒܹܝܬܼ ܐܵܪܝܼܘܿܣ|
    block |ܘܲܡܣܲܝܲܥ ܗ̄ܘ̣ܵܐ ܠܲܟܼܬܝܼܫܘܼܬܗܘܿܢ ܡܲܠܟܵܐ ܟܬܝܼܫܵܐ ܀|
    block |܃ܡܲܠܟܵܐ ܘܥܲܡܵܐ ܙܩܝܼܦ ܗ̄ܘ̣ܵܐ ܐܲܟܚܕ ܠܘܼܩܒܼܵܠ ܟܸܐܢܹ̈ܐ|
    block |ܘܠܵܐ ܣܵܦܩܝܼܢ ܗ̄ܘ̣ܵܘ ܠܲܡܥܲܙܵܝܼܘ ܠܘܼܩܒܼܵܠ ܟܸܐܢܹ̈ܐ܁|
    block |܃ܐܘܿ ܠܙܵܟܘܼܬܼܵܐ ܕܚܵܘܝܼܘ ܒܐܲܪܥܵܐ ܐܲܪ̈ܥܵܢܵܝܹܐ|
    block |ܕܚܲܣܢܘܼܗܝ ܠܥܵܠܡܵܐ ܘܕܵܫܘܼܗ̇ ܒܐܲܪܥܵܐ ܠܡܵܝܘܿܬܼܘܼܬܼܵܐ ܀|
    block |ܐܘ ܠܡܝܘ̈ܬܐ ܕܚܵܘܝܼܘ ܟܘܼܫܪܐ ܕܠܵܐ ܡܵܝܘܿܬܹ̈ܐ܃|
  block
    block |ܘܲܫܒܲܩ̇ܘ ܒܐܲܪܥܵܐ ܫܸܡ ܙܵܟܼܘܼܬܼܗܘܿܢ ܠܕܪ̈ܐ ܕܐܬ̇ܝܢ܁|
    block |܃ܐܘ ܠܗܲܕ̈ܝܼܐܹܐ ܕܲܕܼܪܲܫ̣ܘ ܐܘܼܪܚܵܐ ܕܲܫܚܝܼܩ ܥܲܡܠܵܗ̇|
    block |ܕܐܲܠܸܦܘ ܐ̄ܢܵܫ̈ܐ ܕܢܸܪܕܘܢ ܫܦܝܼܪ ܠܘܲܥܕܵܐ ܕܪܘܡܵܐ ܀|
    block |܃ܠܘܲܥܕܐ ܕܪܵܘܡܵܐ ܪܕܵܘ̣ ܚܲܟܿܝܼܡܹ̈ܐ ܡܚܲܟܿܡܲܝ̈ ܐ̄ܢܵܫ̈ܐ|
    block |ܘܗܵܢ̇ܘ ܬܲܗܪܵܐ ܕܟܲܕܼ ܒܐܲܪܥܵܐ ܗ̄ܘ̤ܵܘ ܣܥ݂ܲܪܘ ܕܲܫܡܲܝܵܐ܁|
    block |܃ܬܲܗܪܵܐ ܪܲܒܵܐ ܡܠܹܐ ܕܘܼܒܵܪܗܘܿܢ ܕܐܲܪܥܵܢܵܝܹܐ|
    block |ܘܐܲܪ̈ܥܵܢܵܝܹܐ ܠܵܐ ܚܵܪ̣ܘ ܫܲܦܝܼܪ ܒܕܼܘܼܒܵܪ̈ܲܝܗܘܿܢ ܀|
    block |܃ܒܕܘܼܒܵܪ̈ܲܝܗܘܿܢ ܥܨܵܐܘܢܝ ܕܐܸܬܼܢܸܐ ܬܲܟܼܬܘܼܫܲܝ̈ܗܘܿܢ|
    block |ܘܲܛܠܝܼܡܘܼܬܼܗܘܿܢ ܥܒܕܬܼܢܝ ܕܐܲܟܸܿܣ ܠܛܵܠܘܿܡ̈ܲܝܗܘܿܢ܁|
    block |܃ܛܵܠܘܿܡܲܝ̈ܗܘܿܢ ܢܸܬܠܘܢ ܕܝܢܐ ܕܲܛܠܝܡܼܘܼܬܼܗܘܿܢ|
    block |ܕܟܲܕܼ ܙܲܟܵܝܼܝܼ̈ܢ ܚܲܝ̇ܒܼܘ ܐܸܢܘܿܢ ܟܲܕܵܒܼܵܐܝܼܬܼ ܀|
    block |܃ܠܗܵܢܵܐ ܛܠܘܼܡܝܵܐ ܒܥ̇ܝܬܼ ܕܐܸܬܼܢܲܩܲܡ ܡ̣ܢ ܛܵܠܘܿܡܹ̈ܐ|
    block |ܘܲܥܨܵܢܝ ܪܸܥܝܵܢܝ ܕܐܵܘܠܸܕܼ ܡܸ̈ܠܹܐ ܕܡܲܟܿܣܵܢܘܼܬܼܵܐ܁|
    block |܃ܡܸ̈ܠܹܐ ܕܣܲܟܼ̈ܠܹܐ ܥܲܒܼܪܢܝ ܕܐܸܗܘܹܐ ܡܗܦܟ ܡܸܠܹ̈ܐ|
    block |ܘܟܲܕܼ ܠܵܐ ܪܥܐ ܐ̄ܢܵܐ ܬܢܹ̇ܝܬܼ ܬܲܫܥܝܼܬܼܵܐ ܕܕܘܼܒܵܪ ܟܹܐܢܹ̈ܐ ܀|
    block |܃ܥܹܢܝܵܢ ܟܹܐܢܹ̈ܐ ܢܸܪܚܲܡ ܟܠܢܫ ܕܟܹܐܝܢ ܥܸܢܝܵܢܹܗ|
    block |ܘܲܒܼܥܸܢܝܵܢܗܘܿܢ ܢܕܲܪܸܫ ܢܲܦܫܹܗ ܒܟܼܠܗܘܿܢ ܚܲܝ̈ܘܗܝ܁|
    block |܃ܚܲܝܹ̈ܐ ܕܠܵܐ ܚܒܸܿܠ ܡܲܩܢܹܐ ܗܪܸܓܿܐ ܕܥܲܡ ܫܲܪܝܼܪܹ̈ܐ|
    block |ܬܵܘ ܢܸܬܼܗܲܓܹܿܐ ܒܗܸܓܼܝܵܢ ܚܲܝܹ̈ܐ ܕܡ̣ܢ ܡܸܠܲܝ̈ܗܘܿܢ ܀|
    block |܃ܠܚܲܝܹ̈ܐ ܕܐ̄ܢܵܫ̈ܐ ܪܚܸܡܘ ܫܲܪ̈ܝܼܪܹܐ ܡ̣ܢ ܟܠܡܸܕܡ|
    block |ܘܡܸܛܠ ܐܢܵܫ̈ܐ ܩܲܒܸܿܠܘ ܒܸܙܚܵܐ ܡ̣ܢ ܡܲܪ̈̇ܚܹܐ܁|
    block |܃ܠܪܵܚܸ̇ܡ ܐ̄ܢܵܫܵܐ ܚܙ̣ܵܘ ܕܲܒܛܝܼܠ ܠܹܗ ܥܲܠ ܒܲܪܢܵܫܵܐ|
    block |ܘܲܬܼܪܲܨܘ ܢܝܼܫܵܐ ܠܲܡܕܲܡܵܝܘܼ ܠܢܝܼܫܵܐ ܕܪ̈ܵܚܡܵܘܗܝ ܀|
    block |܃ܠܢܝܼܫܵܐ ܕܪ̈ܵܚܡܵܘܗܝ ܚܙ̣ܵܘ ܐܲܬܼܠܹܝܛܹ̈ܐ ܕܙܲܕܝܼܩܘܼܬܼܵܐ|
    block |ܬܵܘ ܢܸܬܪܲܪܲܫ ܠܡܸܚܢܵܐ ܠܢܝܼܫܵܐ ܕܕܼܘܼܒܵܪ̈ܲܝܗܘܿܢ܁|
    block |܃ܕܘܼܒܵܪ̈ܲܝܗܘܿܢ ܢܣܝܼܡ ܐܲܝܟ ܨܲܠܡܵܐ ܩܕܼܵܡ ܪܸܥܝܵܢܲܢ|
    block |ܘܢܸܚܙܸܐ ܢܲܦ̣ܫܲܢ ܕܲܠܡܵܐ ܣܵܢܝܵܐ ܒܥܵܘܠܵܐ ܣܲܢܝܵܐ ܀|
    block |܃ܨܵܐܬܼܵܐ ܕܥܵܘܠܵܐ ܢܸܡܪܘܿܩ ܟܠܫܵܥ ܡ̣ܢ ܪܸܥܝܵܢܲܢ|
    block |ܕܠܵܐ ܢܸܬܼܦܲܪܣܐ ܒܗܵܘ̇ ܒܘܼܚܪܵܢܵܐ ܕܟܹܐܝܢ ܒܘܼܚܪܵܢܹܗ ܀|
block |ܥܲܠ ܒܘܼܪ̈ܟܬܵܐ ܕܝܲܗ̣ܒ ܢܘܿܚ ܠܲܒܢܵܘ̈ܗܝ|
  block
    block |ܥܲܠ ܒܘܼܪ̈ܟܬܵܐ ܕܝܲܗ̣ܒ ܢܘܿܚ ܠܲܒܢܵܘ̈ܗܝ|
  block
    block |ܐ̄ܚܪܹܢܵܐ ܕܝܼܠܹܗ ܟܲܕ ܕܝܼܠܹܗ܀|
    block |ܡܸܐܡܪܵܐ ܕܚܲܟܟܫܝܼܢ ܘܚܲܕ܀|
    block |ܥܲܠ ܒܘܼܪ̈ܟܬܵܐ ܕܝܲܗ̣ܒ ܢܘܿܚ ܠܲܒܢܵܘ̈ܗܝ܀|
  block
    block |܃ܐ̄ܪܙ ܛܒ̈ܬܐ ܕܠܘܵܬܼ ܐ̄ܢܫܵܐ ܚܙ̇ܝܬ ܒܟܬܒܹ̈ܐ|
    block |ܕܡܒܕܸܩ ܠܹܗ ܢܒܼܝ̈ܬܐ ܒܪܘܼܚܵܐ ܐ̄ܪܙܢܐܝܼܬ܁|
    block |܃ܪܘܼܚ ܓܸܠܝܵܢܐ ܓܠ̣ܐ ܠܒܲܪ ܥܡܪܡ ܪܘܚܢܐܝܼܬ|
    block |ܕܢܓܠܹܐ ܠܐ̄ܢܫܐ ܐܪܙܐ ܕܟܼܣܹܐ ܒܗܲܕܵܡܲܝ̈ܗܘܿܢ܁|
    block |܃ܒܗܕܡܲܝ̈ܗܘܿܢ ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܚܘܪܪ̈ܝܗܘܿܢ|
    block |ܘܥܲܡ ܝܘܼܒܵܠܗܘܿܢ ܡܬܝܒܲܠ ܗ̄ܘ̣ܵܐ ܡ̣ܢ ܚܲܕ ܠܐܚܪܝܢ܁|
    block |܃ܒܗܘܿܢ ܣܝܼܡܵܐ ܗ̄ܘ̣ܵܬ ܣܝܡܲܬܼ ܚ̈ܝܹܐ ܕܣܘܼܢܩܵܢܲܝ̈ܗܘܿܢ|
    block |ܘܲܒܼܚܘܼܬܼܗܘܿܢ ܡܬܝܛܪܝܼܢ ܗ̄ܘ̣ܵܘ ܚܲܝܹ̈ܐ ܕܒܼܗܘܿܢ܁|
    block |܃ܚܝܘܼܬ ܚܲܝܹ̈ܐ ܚܛܠ ܒܪܘܿܝܵܐ ܒܡܕܪܹܗ ܕܐܕܼܵܡ|
    block |ܕܡܵܐ ܕܡܸܬܚܒܲܠ ܢܚܐ ܒܚܝܵܘ̈ܗܝ ܡܝܘܿܬܘܼܬܹܗ܁|
    block |܃ܥܡܹܗ ܕܡܕܪܹܗ ܪܕܲܬ̤ ܚܲܝܘܼܬܵܐ ܕܡ̣ܢ ܗܲܕܵܡܵܘ̈ܗܝ|
    block |ܥܕܡܵܐ ܕܗܘ̤ܬ ܢܒܼܥܵܐ ܕܚܲܝܹ̈ܐ ܠܐ ܡܝܘܬܹ̈ܐ܁|
    block |܃ܐ̄ܪܙܵܢܵܐܝܼܬ ܪܕܬ̤ ܟܣܝܐܝܼܬ ܩܕܼܵܡ ܚܙ̈ܝܹܐ|
    block |ܘܟܲܕ ܚܵܙܹܝܢ ܗ̄ܘ̣ܵܘ ܘܠܵܐ ܚܵܙܹܝܢ ܗ̄ܘ̣ܵܘ ܚܹܝܠ ܚܲܝܘܼܬܵܗ̇܀|
    block |܃ܒܗܘܪܐܝܼܬ ܚܘܼܝܬ̤ ܕܠܩܗ̇ ܒܐܕܼܵܡ ܘܲܒܼܫܹܝܬ|
    block |ܘܒܬܲܪ ܩܲܠܝܼܠ ܒܚܢܘܿܟ ܘܲܒܼܠܲܡܟ ܘܒܼܢܘܿܚ ܝܲܠܕܹܗ܁|
    block |܃ܒܢܘܿܚ ܐܬܒܕܩ ܚܹܝܠ ܚܝܬܼܐ ܕܒܟܼܝܵܢ ܐ̄ܢܵܫܵܐ|
    block |ܡܹܗ ܐܬܦܟܗܘܢ ܓܙܪ̈ܝ ܕܝܼܢܵܐ ܕܒܦܪܕܝܣܵܐ܁|
    block |܃ܠܡܟ ܐܬܢܒܼܝ ܕܒܢܘܿܚ ܢܐܚ ܥܠܡܵܐ ܫܚܝܼܩܵܐ|
    block |ܘܒܕܟܝܘܼܬܹܗ ܡܕܟܹܐ ܠܐܪܥܵܐ ܡ̣ܢ ܠܘ̈ܛܬܐ܁|
    block |܃ܒܝܲܕ ܣܘܥܪ̈ܢܹܐ ܫܠܡܲܬ̤ ܨܐܕܵܘܗܝ ܡܸܠܬܹܗ ܕܐܲܒܘܼܗܝ|
    block |ܕܐܢܚܝ ܠܐܪܥܵܐ ܒܝܲܕ ܒܘܼܪ̈ܟܵܬܼܵܐ ܕܒܪܟ ܠܲܒܼܢܵܘ̈ܗܝ܁|
    block |܃ܡܫܟܢ ܫܝܢܵܐ ܗܘ̣ܵܘ ܗܲܕܡܵܘ̈ܗܝ ܠܫܝܢܵܐ ܕܐ̄ܢܫܐ|
    block |ܡܛܪ ܚ̈ܝܹܐ ܕܒܝ̈ ܓܸܢܣܹܗ ܡ̣ܢ ܢܟܼܝܼܢܹ̈ܐ܁|
    block |܃ܒܠܡܹܐܝܢ ܦܲܓܼܪܹܗ ܢܚ ܝܘܒܼܠܵܐ ܕܣܝܡܲܬܼ ܚ̈ܝܹܐ|
    block |ܘܝܗܒܹܗ ܠܒܢܵܘ̈ܗܝ ܕܢܝܒܠܘܢܵܝܗܝ ܠܕܒܬܪܟܸܢ܁|
    block |܃ܚܟܝܡܐܝܼܬ ܢܲܛܪܹܗ ܠܓܙܵܐ ܕܒܹܝܬ ܐܲܒܗܵܘ̈ܗܝ|
    block |ܘܒܒܘܼܝܢܵܐ ܦܬܲܚ ܟܲܣܝܘܼܬܹܗ ܩܕܼܵܡ ܝܠܕ̈ܬܹܗ܁|
    block |܃ܪܘܼܚܵܐ ܚܟܡܹܗ ܠܡܛܲܪ ܥܘܼܬܪܹܗ ܒܲܙܗܝܼܪܘܼܬܼܵܐ|
    block |ܘܗܘ̤ ܬܘܼܒ ܐܠܦܹܗ ܕܲܢܩܝܼܡ ܠܲܒܢܵܘ̈ܗܝ ܥܲܠ ܡܲܪ̈ܗܛܵܘܗܝ܁|
    block |܃ܚܝܠܹܗ ܚܲܝܸܠ ܠܡܚܝܠܘܼܬܼܵܐ ܕܙܘܥܲܝ̈ ܢܦܫܹܗ|
    block |ܘܐܒܲܥ ܡܐܡܪܐ ܕܙܕܝܼܩܘܿܬܵܐ ܡ̣ܢ ܪܸܥܝܵܢܹܗ܁|
    block |܃ܐܝܟ ܣܝܠܘ̈ܟܹܐ ܗܘ̤ܵܘ ܗܕܡܵܘ̈ܗܝ ܠܪܕܝܐ ܕܪܘܼܚܵܐ|
    block |ܘܒܕܡܘܼܬ ܬܦ̈ܐ ܦܲܓܸܓܼ ܡ̈ܐܐ ܕܒܒܘܼܪ̈ܟܵܬܼܵܐ܁|
    block |ܬܦ̈ܐ ܕܡ̈ܠܐ ܪܕܲܘ ܡ̣ܢ ܦܘܼܡܹܗ ܕܦܘܼܡܵܐ ܕܪܘܼܚܵܐ|
    block |ܘܚܠܦ ܐܪܥܐ ܗܘܬ̤ ܡܫܡܥܬܐ ܕܒܢܝ̈ ܟܪܣܹܐ܁|
    block |܃ܙܪܥܵܐ ܛܒܵܐ ܙܪܥ̣ ܙܲܕܝܼܩܵܐ ܒܚܲܩܠܵܐ ܕܒܼܢܵܘܗ̈ܝ|
    block |ܘܡܬܚܦܲܛ ܗ̄ܘ̣ܵܐ ܕܲܢܩܲܒܠܘܼܢܵܝܗܝ ܒܕܟܝܘܼܬ ܢܦܫܵܐ܁|
    block |܃ܕܟܹܐ ܗ̄ܘ̣ܵܐ ܠܸܒܹܗ ܘܦܫܝܼܛܵܐ ܗ̄ܘ̣ܵܬ ܡܠܲܬܼ ܦܘܼܡܹܗ|
    block |܃ܘܒܚܕܘܼܬܼܵܐ ܡܪܝܼܡ ܗ̄ܘ̣ܵܐ ܩܠܹܗ ܠܡܒܪܟܼܘܼ|
    block |܃ܒܪܝܼܟ ܒܪܡܵܐ ܩܥܵܐ ܒܲܪ ܒܲܝܬܵܐ ܕܗܲܝܡܢܘܼܬܵܐ|
    block |ܕܚܝܠ ܙܘܥܲܝ̈ ܠܡܒܪܟܼܘܼ ܠܝܠܕܝ̈ ܒܲܫܡܹܗ܁|
    block |܃ܒܪܝܼܟ ܐܣܝܢ ܒܝܼ ܥܘܬܪܐ ܕܙܵܐܸܢ ܠܥ̇ܒܕ ܐܝܼܕܵܘ̈ܗܝ|
    block |ܘܥܒܕܢܝ ܢܒܼܥܐ ܕܡܪܕܐ ܚ̈ܝܹܐ ܠܒܢܝ̈ܢܫܵܐ܁|
    block |܃ܒܪܝܟ ܕܓܼܠܐ ܒܝܼ ܒܣܝܼܡܘܼܬܹܗ ܕܪܚ̇ܡ ܐ̄ܢܵܫܵܐ|
    block |ܘܒܕܩ ܒܐܝܼܕ̈ܝ ܫܪܪܐ ܕܲܫܡܹܗ ܕܐܠܗ ܟܠܐ ܗ̄ܘ̣܁|
    block |܃ܒܪܝܼܟ ܕܫܪ̣ܐ ܒܝܼ ܣܝܓܐ ܕܚܡܬܐ ܕܒܹܝܬ ܠܹܗ ܠܥܒܕ̈ܘܗܝ|
    block |ܘܐܚܝܼ ܒܝܲܚܲܝ̈ ܟܝܢܹ̈ܐ ܚܲܪ̈ܫܹܐ ܐܦ ܡܠܠܹ̈ܐ܁|
  block
    block |܃ܒܪܝܼܟ ܕܐܩܝܼܡܵܢܝ ܢܝܼܫܵܐ ܕܫܲܝܢܵܐ ܩܕܼܵܡ ܚܙ̈ܝܹܐ|
    block |ܕܢܕܡܘܿܢ ܒܝܼ ܠܡܸܩܪܵܐ ܠܫܡܹܗ ܒܕܟܝܘܼܬ ܢܦܫܵܐ܁|
    block |܃ܒܪܝܟ ܕܐܫܪܝܼ ܒܝܼ ܚܹܝܠ ܚܟܡ̈ܬܐ ܕܐܲܠܵܗܘܼܬܹܗ|
    block |ܕܐܒܲܥ ܡ̣ܢ ܦܘܼܡܝ ܡܸܐܪܡܵܐ ܕܡܲܩܢܹܐ ܚ̈ܝܹܐ ܠܐ̄ܢܫܐ܁|
    block |܃ܒܪܝܟ ܗ̄ܘ̣ ܕܥܒܼܕܢܝ ܐܕܡ ܕܲܬܼܪܹܝܢ ܠܐܕܡܝܹ̈ܐ|
    block |ܘܕܡܝܼ ܒܛܟܼܣܵܐ ܕܣܥ̣ܪ ܨܐܕܝ ܠܗܘ̇ ܕܒܪܫܝܼܬ܁|
    block |܃ܒܪܝܟ ܕܒܼܪܐ ܒܝܼ ܒܪܝܬܐ ܕܬܢܝܐ ܡ̣ܢ ܗ̇ܝ ܕܗܘ̤ܬ|
    block |ܕܢܗܘܹܐ ܥܠܡܵܐ ܪܕܐ ܒܛܟܼܣܵܐ ܕܒܼܵܪܘܿܝܘܼܬܹܗ܁|
    block |܃ܒܪܝܼܟ ܕܐܩܝܼܡܢܝ ܒܕܪܓܼܐ ܪܡܵܐ ܕܨܠܸܡ ܨܠܡܹܗ|
    block |ܘܡܬܚ ܫܘܠܛܵܢܝ ܥܲܠ ܩܪ̈ܝܵܬܐ ܒܕܘܼܡܝܵܐ ܕܝܼܠܹܗ܁|
    block |܃ܙܥܘܿܪ ܗ̄ܘ̣ ܠܫܵܢܝ ܠܡܪܟܼܘ ܠܫܸܡ ܐܝܼܬܘܼܬܹܗ|
    block |ܕܐܩܢܝܼ ܠܪܸܥܝܢܝ ܚܹܝܠ ܣܘܼܟܵܠܵܐ ܕܥܬܼܝܼܕ̈ܬܵܐ܁|
    block |܃ܒܲܥܬܝܼܕܘܼܬܼܵܐ ܒܪܟ ܟܐܢ̈ܐ ܠܒܢܲܝ̈ ܟܪܣܗ|
    block |ܥܲܠܗ̇ܝ ܒܪܟ ܠܫܸܡ ܐܠܗܹܗ ܘܐܟܸܢ ܠܲܒܼܢܵܘ̈ܗܝ܁|
    block |܃ܒܪܝܟ ܠܲܡ ܡܪܝܐ ܐܲܠܵܗܹܗ ܕܫܹܝܡ ܗܵܐ ܥܬܝܼܕܘܼܬܼܵܐ|
    block |ܘܥܲܠ ܡܵܢܵܐ ܕܫܝܡ ܘܠܵܐ ܕܝܼܠܵܟ ܐܘ ܙܲܕܝܼܩܵܐ܁|
    block |܃ܐܢܬ ܩܫܝܼܫ ܐ̄ܢܬ ܡ̣ܢ ܝܠܕ̈ܬܟ ܐܒܼܵܐ ܟܸܐܢܵܐ|
    block |ܥܠܲܝܟ ܣܝܼܡ ܠܘܼܩܕܵܡ ܫܡ ܐܠܗܵܟ ܘܟܸܢ ܥܲܠ ܝܲܠܕ̈ܝܟ܁|
    block |܃ܚܕܬܵܐ ܗ̣̄ܝ ܕܣܥ̣ܪܬ ܒܲܪ ܠܡܟ ܟܹܐܢܵܐ ܒܐ̄ܪܙ ܒܘܼܪ̈ܟܵܬܵܟ|
    block |ܘܛܵܟ ܒܘܼܕܩܵܐ ܕܡܸܕܸܡ ܚܕܬܐ ܡܬܒܕܲܩ ܒܵܗ̇܁|
    block |܃ܒܪܝܼܟ ܐܠܗܹܢ ܕܫܹܝܡ ܐܸܬܼܢܒܝܼ ܢܒܝܼܵܐ ܕܩܘܼܫܬܵܐ|
    block |ܘܫܘܬܸܦ ܠܲܒܼܢܵܘ̈ܗܝ ܒܪܒܘܼܬ ܥܘܼܬܼܪܵܐ ܕܐܘܪܸܬ̣ ܠܒܼܪܹܗ܁|
    block |܃ܠܝܦܬ ܠܡ ܢܦܬܐ ܘܢܫܪܐ ܒܡܲܫܟܢܵܐ ܕܫܹܝܡ ܩܫܝܼܫܵܐ|
    block |ܘܠܚܡ ܢܸܥܒܸܕ ܥܒ̣ܕܵܐ ܠܐܲܚܘ̈ܗܝ ܡܢܦܠܘܿܚ ܐܸܢܘܿܢ܁|
    block |܃ܠܫܝܼܡ ܒܪܝܟ ܡܵܪܝܵܐ ܘܠܝܦܬ ܢܦܬܐ ܘܠܚܵܡ ܥܒܼܕܐ|
    block |ܐܣܟܝ̈ܡܹܐ ܬܠܬܐ ܕܒܲܚܕܵܐ ܡܸܠܬܐ ܦܪܝܼܫܝܼܢ ܘܫܘܝܢ܁|
    block |܃ܚܲܕ ܫܸܡ ܡܪܝܵܐ ܘܚܲܕ ܫܘܼܪܬܚܵܐ ܘܚܲܕ ܥܒܕܘܼܬܵܐ|
    block |ܘܠܬܠܬܲܝܗܘܿܢ ܡ̣ܢ ܚܲܕ ܦܘܼܡܵܐ ܒܬܠܬܼ ܡܠܝܼ̈ܢ܁|
    block |܃ܠܬܠܬܼ ܡܘ̈ܫܚܵܢ ܦܠܓ ܦܬܓܡܵܘ̈ܗܝ ܡܡܲܠܸܠ ܫܲܦܝܼܪ|
    block |ܘܟܕܢ ܐܢܝܢ ܒܬܝܪܐ ܫܘܝܵܐ ܕܚܕܵܐ ܡܸܠܬܐ܁|
    block |܃ܬܠܬܼܵܐ ܫܒܛܝܼ̈ܢ ܐܵܘܚܸܕ ܠܲܒܼܢܵܘ̈ܗܝ ܐܒܼ̈ܐ ܟܐܢܵܐ|
    block |ܘܠܚܲܕ ܐܵܘܪܸܟ ܘܠܲܬܼܪܹܝܢ ܚܲܕ ܡ̣ܢ ܚܲܒܼܪܹܗ܁|
    block |܃ܬܚܹܝܬ ܩܫܝܼܫܵܐ ܥܒܲܕ ܠܲܙܥܘܿܪܵܐ ܘܲܠܡܨܥܵܝܵܐ|
    block |ܘܥܲܠ ܝܪܬܘܼܬܹܗ ܐܣܢܸܩ ܐܸܢܘܿܢ ܒܲܬܪܹܝܢ ܐܣܟܹܝܡܝܼ̈ܢ܁|
    block |܃ܒܐܣܟܹܝܡ ܡ̈ܠܹܐ ܟܲܣܝܹܗ ܠܚܲܝܠܵܐ ܕܒܓܼܘ ܡܸܠܵܘ̈ܗܝ|
    block |ܘܣܡ ܫܸܡ ܒܘܼܪܟܬܼܵܐ ܥܲܠ ܩܕܡܝܵܐ ܟܲܕ ܠܵܐ ܒܲܪܟܹܗ܁|
    block |ܠܲܝܬ ܠܹܗ ܒܘܼܪܟܬܐ ܠܫܹܝܡ ܩܲܕܡܵܝܵܐ ܐܸܢ ܐ̄ܢܫ ܢܸܒܼܥܹܐ܁|
    block |܃ܕܗܵܐ ܒܪܝܟ ܡܵܪܝܵܐ ܐܡ̣ܪ ܐܲܒܘܼܗܝ ܘܠܵܐ ܗ̄ܘ̣ܵܐ ܒܪܝܟ ܫܹܝܡ|
    block |ܘܠܵܐ ܬܘܼܒ ܠܵܘܛܬܼܵܐ ܕܠܵܛ ܠܐܚܪܝܵܐ ܩܪܝܼܒܼܵܐ ܠܹܗ܁|
    block |ܕܗܵܐ ܠܟܢܥܬ ܠܵܛ ܕܐܝܼܬܘܗܝ ܒܲܪ ܚܵܡ ܘܠܐ ܗ̄ܘ̣ܵܐ ܠܹܗ ܠܚܵܡ܁|
    block |܃ܕܫܝܹܡ ܝܗܒ̣ ܒܘܼܪܟܬܹܗ ܠܫܸܡ ܒܵܪܘܿܝܵܐ ܕܥܸܠܲܝ ܡ̣ܢܟܠ|
    block |ܘܕܚܡ ܝܗܒܗ̇ ܠܠܘ ܛܬܵܐ ܕܥܘ̣ ܠܹܗ ܠܲܟܼܢܲܥܢ ܒܘܟܼܪܹܗ܁|
    block |܃ܥܡ̈ܝܼܠܵܢ ܡܸܠܲܝ̈ܟ ܐܘ ܙܲܕܝܼܩܵܐ ܘܥܡܘܿܛ ܫܲܪܒܵܟ|
    block |ܘܠܵܐ ܐ̄ܢܵܫ ܩܐܸܡ ܥܲܠ ܣܘܼܟܵܠܵܐ ܕܒܒܘܼܪ̈ܟܵܬܵܟ܁|
    block |܃ܟܣܹܐ ܣܘܼܟܠܵܟ ܘܡܲܒܼܠܲܕ ܣܲܓܝܼ ܡ̣ܢ ܒܥ̈ܝܐ|
    block |ܘܠܐ ܕܲܠܝܼܠܵܐ ܠܹܗ ܒܥܵܬܐ ܕܡܸܠܝ̈ܟ ܠܐܝܢܵܐ ܕܒܥ̇ܐ܁|
    block |܃ܠܵܐ ܒܘܼܕ̈ܟܵܬܵܟ ܢܩ̈ܦܢ ܠܲܫܡܵܐ ܕܡܸܬܒܪ̈ܟܢܐ|
    block |܃ܘܠܵܐ ܠܘܛ̈ܬܿܟ ܡܥܝܼ̈ܩܵܢ ܢܲܦܫܵܐ ܕܡܬܠܝܼ̈ܛܢܹܐ|
    block |܃ܒܥܹ̇ܝܬ ܕܬܒܪܟ ܠܫܹܝܡ ܕܠܫܬܡܗ̇ ܒܫܸܡ ܐܠܗܵܐ|
    block |ܘܡܵܐ ܕܐܬܡܥܲܬ̤ ܒܘܼܪܟܬܵܐ ܠܘܲܥܕܵܗ̇ ܝܗܒܬܵܗ̇ ܠܡܵܪܗ̇܁|
  block
    block |܃ܨܒܹܝܬܼ ܬܘܼܒܼ ܕܬܠܘܛ ܠܚܵܡ ܚܡܝܼܡܵܐ ܚܡ ܒܲܚܛܝܼܬܵܐ|
    block |ܘܟܲܕ ܡܚܫ ܐܲܢ̄ܬ ܐܚܫܬ ܠܒܼܪܗ ܒܚܲܫܵܐ ܕܝܼܠܹܗ܁|
    block |܃ܠܵܐ ܐ̄ܢܫ ܝ̇ܕܥ [ܕ]ܐܝܟܵܢ ܢܩܪܸܝܟ ܠܦܘܼܬ ܣܘܼܥܪܢܵܟ|
    block |ܠܐ ܡܒܪܟܢܐ ܘܠܵܐ ܠܝܘܿܛܵܐ ܒܕ ܡܬܚܙ̈ܝܢ܁|
    block |܃ܕܡ̇ܐ ܐܢܬ [ܗ]ܘ̣ ܠܝܼ ܕܠܵܐ ܫܠܝܼܛ ܐܲܢ̄ܬ ܥܲܠ ܨܒܼܝܢܵܟ|
    block |ܘܐܲܝܟ ܠܵܘ ܐܲܢ̄ܬ ܗܘ̣ ܕܡܡܠܠ ܐ̄ܢܬ ܐܠܐ ܐ̄ܚܪܢܐ܁|
    block |܃ܕܡܝܐ ܕܐ̄ܚܪܹܝܢ ܥ̇ܨܐ ܠܚܲܨܪܵܟ ܠܐܝܕܐ ܕܨ̇ܒܐ|
    block |ܘܩܛܝܪ ܐܝܼܬ ܢ̇ܬܦ ܗܘܢܵܟ ܠܐܝܟܵܐ ܕܡܢܚ܁|
    block |܃[܁܁܁]ܥܗܕ ܙܲܕܝܼܩܵܐ ܕܪ̈ܡܢ ܡܢܵܟ ܡ̈ܠܹܐ ܕܐܡ̣ܪܬ|
    block |ܘܐܸܢ ܡܬܬܒܥܬ ܕܬܓܼܠܐ ܐܸܢܹܝܢ ܥܣܩ̈ܢ ܡܸܢܵܟ܁|
    block |܃[܁܁܁ܥ]ܣܩ̈ܢ ܡܢܟ ܠܵܘ ܗ̄ܘ̣ܐ ܕܥܣ̈ܩܢ ܐܠܵܐ ܕܟܣܝ̈ܢ|
    block |ܘܗܢܵܘ ܬܲܗܪܵܐ ܕܬܢ̇ܐ ܐܢܬ ܡܸܕܸܡ [܁܁܁]ܟܼܣܹܐ ܡܸܢܵܟ܁|
    block |܃ܐ̄ܪܙܵܐ ܪܒܵܐ ܟܣܹܐ ܒܗ̇ ܒܡܸܠܬܵܟ ܓܒܼܪܐ ܟܐܢܵܐ|
    block |ܘܛܵܟ ܫܝܼܛܘܼܬܼܵܐ ܕܓܸܢܣܵܟ [܁܁܁]ܫܝܼܛܵܐ ܥܬܝܼܕ ܕܢܪܡܪܸܡ܁|
    block |܃ܚܲܠܝܘܼܬ ܚ̈ܝܹܐ ܡܠܹܝܢ ܦܬܓܼܵܡܲܝ̈ܟ ܒܲܪ [ܡ]ܝܘ̈ܬܹܐ|
    block |ܘܛܟ [܁܁܁]ܝܠܝܘܬܗܘܿܢ ܡܟܦܪܐ ܡܵܘܬܼܵܐ ܡ̣ܢ ܐ̄ܢܫܘܼܬܼܵܐ܁|
    block |܃ܬܗܪܐ ܗ̄ܘ̣ ܡܸܐܡܪܵܐ ܕܐܒܲܥ ܠܸܒܵܟ ܥܲܦܪܹܗ [܁܁܁]ܒܪܟ|
    block |ܕܒܒܘܪ̈ܟܬܐ ܚ̣ܠܛܬ ܠܘ̈ܛܬܐ ܘܟܣܝܼܬ ܐܸܢܹܝܢ܁|
    block |܃ܒܐܠܗ ܟܠܐ ܡܕܡܝܬ ܓܲܒܼܪܐ ܒܫܲܪܝܘܼܬ [܁܁܁]ܠܬܵܟ|
    block |ܕܫܘܝܵܐ ܠܪܸܡܙܹܗ ܛܒܼ̇ܬܐ ܘܒܝܼܫܬܼܵܐ ܠܡܫܚܠܦܘܼ܁|
    block |܃ܪܡܙܹܗ ܚܟܡܵܟ ܠܡܕܡܝܘܼ [܁܁܁]ܕܘܡܝܵܐ ܕܝܼܠܹܗ|
    block |ܡ̇ܢ ܐܡ̇ܪܢܵܐ ܕܒܹܗ ܡܸܬܕܡܝܼܬ ܒܫܘܼܚܠܵܦ ܡܸܠܲܝ̈ܟ܁|
    block |܃ܕܝܼܠܹܗ ܐܝܼܬܹܝܗ̇ ܡܸܠܬܐ [܁܁܁] ܠܥܙܬ̤ ܒܡܸܠܬ ܦܘܼܡܵܟ|
    block |ܘܗܘ̤ ܬܪܓܸܡ ܒܵܟ ܩ̈ܐܐ ܦܪ̈ܝܼܫܹܐ ܕܚܲܕ ܣܘܼܟܵܠܵܐ܁|
    block |܃ܚܲܕ ܣܘܼܟܵܠܵܐ [܁܁܁]ܟܣܹܐ ܒܵܗ̇ ܒܡܸܠܬܹܗ ܕܒܪ ܠܲܡ̇ܟ ܟܹܐܢܵܐ|
    block |ܘܠܚܲܕ ܢܝܼܫܵܐ ܚܢܝܐ ܒܥܵܬܐ ܕܒܦܬܓܼܡܘ̈ܗܝ܁|
    block |܃ܢܝܼܫܵܐ [܁܁܁ܕ]ܩܘܼܫܬܵܐ ܬܪܨ ܠܹܗ ܩܘܼܫܬܵܐ ܠܪܚ̇ܡ ܩܘܼܫܬܵܐ|
    block |ܘܚ̣ܢܐ ܠܩܘܼܒܼܠܹܗ ܐܲܝܟ ܡܵܐ ܕܲܦܐܹܐ [܁܁܁ܠ]ܕܚܠܲܬܼ ܩܘܼܫܬܼܵܐ܁|
    block |܃ܫܪܪܐ ܓܲܠܝܵܐ ܪܡ݂ܲܙ ܠܹܗ ܕܢܓܠܐ ܫܪܪܐ ܕܲܫܡܹܗ|
    block |ܕܢܸܚܙܘܢ ܐ̄ܢܫܐ [ܠ]ܫܲܪܝܼܪܘܼܬܹܗ ܒܦܘܼܡ ܒܪܢܫܵܐ܁|
    block |܃ܒܦܘܼܡ ܢܘܚ ܢܚܬ̤ ܡܠܬܼ ܩܘܼܫܬܼܵܐ ܕܫܚܝܼܩܵܐ ܗ̄ܘ̣ܵܬ|
    block |ܘܒܣܦܘ̈ܬܹܗ ܪܬܡܬ̤ ܩ̈ܠܹܐ ܕܬܪܥܘܼܬܼ ܐ̄ܢܫܐ܁|
    block |܃ܥܲܡ ܐ̄ܢܫܘܼܬܼܵܐ ܪܕܬ̤ ܡ̣ܢ ܐܕܡ ܪܸܫ ܐ̄ܢܫܘܼܬܼܵܐ|
    block |ܘܠܵܐ ܢܚ ܪܗܛܗ̇ ܥܕܡܵܐ ܕܡܛܬ̤ ܠܲܠܡܹܐܝܢ ܦܓܼܪܹܗ܁|
    block |܃ܒܦܓܼܪܗ ܘܢܲܦܫܹܗ ܫܪܬ̤ ܚܘܬܐ ܡܟܣܬ̤ ܐ̄ܢܫܐ|
    block |ܘܐܝܟ ܡܲܒܘܿܥܵܐ ܐܫܦܲܥ ܪܵܕܝܼܗ̇ ܥܲܠ ܪܸܫ ܝܲܠܕܵܘ̈ܗܝ܁|
    block |܃ܡܫܝܼܚܵܐ ܫܪܐ ܒܹܗ ܡ̇ܢ ܐܡ̇ܪܢܐ ܐ̄ܙܵܢܵܐܝܼܬܼ|
    block |ܘܝܗܒܹܗ ܠܲܒܼܢܵܘ̈ܗܝ ܒܐܣܟܹܝܡ ܡ̈ܐܐ ܕܲܒܼܒܘܪ̈ܟܵܬܵܐ|
    block |܃ܠܒܘܟܼܪܹܗ ܐܫܠܸܡ ܣܝܡܬܼ ܚܲܝܹ̈ܐ ܕܟܣܝܵܐ ܗ̄ܘ̣ܵܬ ܒܹܗ|
    block |ܕܚܙ̣ܵܐ ܕܝ̇ܕܥ ܠܡܛܲܪ ܓܲܙܹ̈ܝܗ̇ ܕܠܵܐ ܢܟܝ̈ܢܐ܁|
    block |܃ܠܐ ܚܘ̈ܗܝ ܫܥܒܸܕ ܬܚܝܹܬ ܫܘܠܛܢܵܐ ܕܪܫܢܵܘܼܬܹܗ|
    block |ܕܲܒܼܫܘܼܥܒܵܕܗܘܿܢ ܢܫܵܘܬܸܦ ܐܢܘܿܢ ܒܣܝܡܲܬܼ ܚܲܝܹ̈ܐ܁|
    block |܃ܚܝܹ̈ܐ ܦܠܓ ܡ̣ܢ ܚܝܘܼܬܹܗ ܠܲܒܢܲܝ̈ ܟܪܣܗ|
    block |ܘܐܠܸܦ ܐܸܢܘܿܢ ܠܡܛܪ ܐܪܙܐ ܕܚܲܝܹ̈ܐ ܕܒܼܗܘܿܢ܁|
    block |܃ܐ̄ܪܙܢܐܝܼܬ ܚܵܙܝܼ ܐܸܢܘܿܢ ܚܲܝܹ̈ܐ ܕܒܼܗܘܿܢ|
    block |ܕܠܵܡܵܐ ܕܓܠܝܢ ܢܫܘܛܘܢ ܐܢܝܢ ܒܲܕܠܵܐ ܦܐܝܵܢ܁|
    block |܃ܒܗܕܐ ܬܸܢܘܵܝ ܟܘܼܢ ܠܚܵܡ ܘܠܝ̣ܦܬ ܬܚܹܝܬ ܫܹܝܡ ܪܲܒܵܐ|
    block |ܕܕܲܕ ܠܵܐ ܨ̇ܒܝܢ ܢܝܲܩܪܘܢ ܐ̄ܪܙܐ ܕܒܩܫܝܼܫܵܐ܁|
  block
    block |܃ܠܒܘܟܼܪܬ ܝܩܪ ܠܵܘ ܕܡܝܩܪ ܠܗ̇ܝ ܕܟܼܝܢܵܐ|
    block |ܐܠܵܐ ܕܢܵܘܪܸܒܼ ܠܗ̇ܘ ܕܡܚܕܬܼ ܟܝܢܵܐ ܕܒܼܠܝܼ܁|
    block |܃ܠܵܘ ܠܟܼܝܢܵܐ ܦܠܲܓܼ ܐܝܩܪܵܐ ܡܠܹܐ ܟܐܢܘܼܬܼܵܐ|
    block |ܐܸ̄ܠܵܐ ܠܐ̄ܪܵܙܵܐ ܕܓܡ̇ܪ ܐ̄ܪ̈ܙܐ ܒܲܓܼܡܝܼܪܘܼܬܹܗ܁|
    block |܃ܠܘ ܕܠܵܐ ܦܘܼܪܵܫ ܦܠܓ ܡܸܠܵܘ̈ܗܝ ܠܬܠܬܼ ܡܘܼܫ̈ܚܵܢ|
    block |ܐܠܐ ܕܒܢܘܐ ܠܪܥܝܵܢ ܝܠܕܘ̈ܗܝ ܒܚܕܵܐ ܡܸܠܬܐ܁|
    block |܃ܡܠܬܐ ܐܡ̣ܪ ܘܟܲܕ ܛܵܒܼ ܐܡ̣ܪ ܠܘ ܗܘ̤ ܐܲܡܪܵܗ|
    block |܃ܘܙܗܝܼܪ ܗ̄ܘ̣ܵܐ ܛܵܒܼ ܕܢܐܡܪܝܼܗ̇ ܒܛܲܟܼܣܵܐ ܠܦܘܼܬ ܡܵܐܕܐܡܪܗ̇|
    block |܃ܘܙܗܝܼܪ ܗ̄ܘ̣ܵܐ ܛܵܒܼ ܡܪܐ ܡܠܬܼܵܐ ܐܝܼܬܼܵܘܗܝ ܐܝܼܬܝܵܐ ܕܫܲܝܼܛ ܥܲܠ|
    block |ܘܡܝܒܠܢܵܗ̇ ܢܘܚ ܙܕܝܼܩܐ ܡ̇ܛܪ ܐܪ̈ܙܐ܁|
    block |܃ܒܫܪܝܼܪܘܼܬܗ ܚܵܪ ܒܵܪܘܿܝܵܐ ܚܵܪ ܒܵܪܘܿܝܵܐ ܕܓܠܐ ܠܹܗ ܟܠ|
    block |ܘܓܼܠܐ ܘܚܵܘܝܹܗ ܐ̄ܪܙܐ ܪܒܵܐ ܕܦܘܪܩܵܢ ܐ̄ܢܵܫܵܐ܁|
    block |܃ܒܘܼܩܝܵܐ ܕܢܦܫܹܗ ܚܙ̣ܵܐ ܕܡܫܪܲܪ ܒܗܲܝܡܢܘܼܬܼܵܐ|
    block |܃ܘܝܗ̣ܒ ܒܹܗ ܝܲܚܠܵܐ ܠܡܸܬܼܢܵܐ ܡ̈ܠܹܐ ܕܗܲܝܡܵܢܘܼ|
    block |܃ܒܗܝܡܢܘܼܬܼܵܐ ܩܒܸܠ ܐܵܦܗܘ̤ ܡܠܲܬܼ ܡܵܪܹܗ|
    block |܃ܘܐܲܪܝܼܡ ܡܠܬܹܗ ܘܐܟܼܪܸܙ ܩܘܼܫܬܼܵܐ ܕܐܬܒܕܩ ܠܹܗ|
    block |܃ܒܚܘܼܒܵܐ ܩܲܒܠܹܗ ܠܐܪܙ ܒܘܕܩܵܐ ܕܐܬܒܕܲܩ ܠܹܗ|
    block |ܘܢܗܲܪ ܣܓ̣ܝ ܒܪܒܘܼܬܼ ܛܒܼܬܼܵܐ ܕܠܘܵܬܼ ܐ̄ܢܫܵܐ܁|
    block |܃ܒܬܗܪܐ ܪܲܒܵܐ ܩܡ ܙܲܕܝܼܩܵܐ ܒܫܘܪܵܝ ܡܸܠܬܹܗ|
    block |ܕܐܝܟܢ ܡܨܝܵܐ ܕܢܚܙܹܐ ܐ̄ܢܵܫܵܐ ܠܒܢܝ̈ܫܐ܁|
    block |܃ܐܲܝܟ ܒܲܪ ܐܝܫܲܝ ܬܗܲܪ ܐܦ ܐܲܒܘܼܗܝ ܕܒܼܪܗ ܕܐܝܼܫܲܝ|
    block |ܕܠܐ ܕܪܓܵܐ ܣܠܸܩ ܒܪܝܫܵܐ ܟܝܵܫܵܐ ܫܝܼܛܵܐ܁|
    block |܃ܒܬܗܪܵܐ ܕܕܡ̇ܐ ܠܗ̇ܘ ܕܒܙܡܝܼܪܬܵܐ ܕܡܪܝܵܐ ܡܪܲܢ|
    block |ܩܡ ܗ̄ܘ̣ܵܐ ܐܦ ܢܘܚ ܒܼܥܕܵܢ ܐ̄ܪܙܐ ܕܐܬܒܕܲܩ ܠܹܗ܁|
    block |܃ܕܘܝܼܕ ܬܗܲܪ ܗ̄ܘ̣ܵܐ ܘܪܟܸܒܼ ܡܠܹ̈ܐ ܒܟܢܵܪ ܡܸ̈ܠܹܐ|
    block |ܡܘܚ ܐܬܕܡܲܪ ܘܐܘܠܸܕ ܡܸܐܡܪܵܐ ܕܡܪܕܐ ܚܲܝܹ̈ܐ܁|
    block |܃ܒܚ̈ܝܐ ܕܢܠܕܹܗ ܬܗ̣ܪ ܘܐܬܕܡܪ ܦܪܘܿܫܐܝܼܬ|
    block |ܕܟܼܡܵܐ ܪܡ̇ܝܢ ܡ̣ܢ ܚܲܝܘܼܬܵܐ ܕܒܢܝ̈ ܒܸܣܪܵܐ܁|
    block |܃ܒܝܗܒ ܚܝܹ̈ܐ ܬܗ̣ܪ ܚܲܟܝܼܡܵܐ ܠܐ ܗ̄ܘ̣ܵܐ ܒܚܲܝܹ̈ܐ|
    block |܃ܘܐܣܛܝܼ ܡܠܬܹܗ ܡ̣ܢ ܡܘܼܗܲܒܼܬܐ ܠܘܵܬܼ ܝܵܗܘܒܼܵܐ|
    block |܃ܦܬܚ ܣܦܘ̈ܬܹܗ ܘܒ̣ܥܐ ܕܢܐܡܲܪ ܒܪܝܼܟ ܒܸܪܝ ܒܘܼܟܼܪܵܐ|
    block |ܘܗܦܟܗ̇ ܠܡܠܬܼܵܐ ܘܐܡ̣ܪ ܕܒܪܝܟ ܐܠܗܹܗ ܕܫܹܝܡ܁|
    block |܃ܡ̣ܢ ܛܘܝܒܹܗ ܠܒܼܪܹܗ ܥܬܝܼܕ ܗ̄ܘ̣ܵܐ ܠܡܒܪܟܘܼ|
    block |ܡܨܝܗܝ ܬܲܗܪܵܐ ܘܒܪܟ ܠܲܫܡܵܐ ܡܠܹܐ ܒܘܪ̈ܟܵܬܐ܁|
    block |܃ܒܪܝܟ ܐܠܗܵܐ ܐܡ̣ܪ ܟܹܐܢܵܐ ܠܟܐܢܵܐ ܕܒܼܪܵܝܗܝ|
    block |ܘܚܲܒܫܹܗ ܠܲܒܼܪܗ ܠܓܘ ܡ̣ܢ ܡܸܠܬܐ ܕܠܘܵܬ ܡܵܪܹܗ܁|
    block |܃ܒܒܘ ܒܒܘܪܟܵܬܐ ܕܡܲܪܗ ܚܠܛ ܙܕܝܼܩܵܐ ܒܘܪܟܵܬܼܵܐ ܕܒܼܪܹܗ|
    block |ܒܕܡܗܝܡܸܢ ܗ̄ܘ̣ܵܐ ܕܫܸܡ ܐܲܠܗܵܐ ܒܘܪܬܼܵܐ ܗ̄ܘ̣ ܟܠܹܗ܁|
    block |܃ܒܪܝܟ ܐܠܗܹܗ ܕܒܸܪܝ ܕܨܒ̣ܵܐ ܒܹܗ ܘܩܪ̣ܝܗܝ ܒܲܫܡܹܗ|
    block |ܘܲܒܼܪܝܟ ܐܦ ܒܪܸܝ ܕܟܼܣܹܐ ܒܵܓܼܵܘܹܗ ܡܵܪܹܗ ܘܲܒܼܪܗ܁|
    block |܃ܒܗ̇ܘ ܕܟܼܣܹܐ ܗ̄ܘ̣ܵܐ ܒܒܪܹܗ ܬܗܪ ܗ̄ܘ̣ܵܐ ܩܐܘܕܝܼ ܘܐܡ̣ܪ|
    block |ܕܒܼܪܝܟ ܡܵܪܝܵܐ ܕܥܬܝܼܕ ܕܢܓܼܠܹܐ ܒܒܪܝܼ ܡܵܪܘܼܬܹܗ܁|
    block |܃ܗ̇ܝ ܕܥܬܝܼܪܵܐ ܓܠ̣ܵܐ ܠܹܗ ܡܵܪܹܗ ܠܥܒܕܐ ܛܒܼܵܐ|
    block |ܠܘ ܓܠܝܵܐܝܼܬ ܐܠܐ ܒܐ̄ܪܙܐ ܐ̄ܪܙܢܵܐܝܼܬ܁|
    block |܃ܡ̣ܢ ܝܠܕ̈ܬܹܗ ܥܬܝܼܕ ܗ̄ܘ̣ܵܐ ܕܢܸܗܘܹܐ ܡܚܪܲܪ ܐ̄ܢܫܐ|
    block |ܥܸܠܗ̇ܝ ܬܗܲܪ ܗ̄ܘ̣ܵܐ ܕܡܢܘܼ ܠܡܢܘܼ ܥܬܝܼܕ ܕܢܚܲܪܪ܁|
    block |܃ܡ̣ܢ ܫܹܝܡ ܥܬܝܼܪ ܗ̄ܘ̣ܵܐ ܕܢܩܘܡ ܡܠܟܵܐ ܕܡܡܠܟ ܥܲܠ ܟܠ|
    block |ܥܠ ܩܕܡ ܗ̇ܝ ܡܕܢ ܠܐܚܘ̈ܗܝ ܒܢܝܼܪܐ ܕܫܡܹܗ܁|
    block |܃ܘܐܸܠܵܐ ܠܡܢܵܐ ܠܵܐ ܝܗ̣ܒ ܒܘܼܪܟܵܬܼܵܐ ܚܝܼܕܵܝܵܬܼܵܐ|
    block |ܠܐܠܝܲܦܬ ܕܐܲܦܬܝܼ ܘܠܵܐ ܠܚܡ ܕܥܒܼܕ ܥܒܼܕܵܐ ܕܥܒܼܕ̈ܐ܁|
  block
    block |܃ܠܡ̇ܢ ܠܐ ܝܗ̣ܒ ܠܹܗ ܠܝܦܬ ܝܪܬܘܼܬܼܵܐ ܐܲܝܟ ܕܠܟܹܐܢܵܐ|
    block |ܐܸܠܵܐ ܕܝܗܒ̣ ܠܹܗ ܕܢܦܬܐ ܘܢܐܪܲܒܼ ܒܝܪܬܘܼܬ ܐܲܚܘܼܗܝ܁|
    block |܃ܠܡ̇ܢ ܟܲܕ ܠܵܛܹܗ ܠܚܡ ܠܐ ܕܚܩܹܗ ܠܐܬܪܵܐ ܕܪܲܚܝܹܩ|
    block |ܐܠܵܐ ܕܚܒܼܫܹܗ ܒܓܼܵܘ ܝܪܬܘܼܬܼܵܐ ܕܐܚ̈ܐ ܒܪ̈ܝܼܟܹܐ܁|
    block |܃ܠܡ̇ܢ ܠܵܐ ܦܪܫܹܗ ܒܓܼܙܪ ܕܝܼܢܵܐ ܐܝܟ ܕܲܠܩܐܹܝܢ|
    block |ܘܠܵܐ ܐܦܸܣ ܠܡܬܚܠܛܘܼ ܥܲܡ ܩܲܪ̈ܝܼܒܵܘܗܝ܁|
    block |܃ܠܡܢ ܠܵܐ ܫܪܪ ܠܘܛܬܼܵܐ ܕܲܥܠܵܘܗܝ ܐܝܟ ܕܬܐܡܲܪ|
    block |ܘܡܛܠ ܡܵܢܵܐ ܠܵܐ ܦܠ̣ܚ ܠܐܲܚܘܼܗܝ ܐܝܟ ܕܟܼܬܝܼܒܼܵܐ܁|
    block |܃ܟܬܒܼܵܐ ܡܠܸܦ ܕܠܵܐ ܦܠܲܚ̣ ܙܪܥܹܗ ܕܚܲܡ ܠܒܕܘܼܬܼܵܐ|
    block |ܠܐ ܠܒܼܢܝ̈ ܫܹܝܡ ܒܘܟܼܪܵܐ ܒܪܝܟܼܵܐ ܘܠܐ ܠܒܢܲܝ̈ ܢܦ̣ܬ܁|
    block |܃ܒܢܲܝ̈ ܚܵܡ ܐܲܡܝܼܪ ܕܐܡܠܸܕܘ ܠܘܼܩܕܵܡ ܒܪܫܢܘܼܬܼܵܐ|
    block |ܘܕܫܪܝܼܪܐ ܢܡܪܘܿܕ ܣܗ̇ܕ ܕܒܲܪ ܚܵܡ ܐܝܼܬܼܵܘܗܝ܁|
    block |܃ܢܡܪܘܿܕ ܩܒܸܠ ܪܫܢܘܬܐ ܘܡܲܠܟܘܼܬ ܙܒܼܢܵܐ|
    block |ܘܩܕܡ ܡܪܝܐ ܡܩܝܡ ܠܗ̇ ܟܬܒܵܐ ܠܓܢ̄ܒܪܘܼܬܹܗ܁|
    block |܃ܗܘ̤ ܠܲܡ ܢܸܡܪܘܿܕ ܗܘ̤ܵܐ ܠܲܢ̄ܒܪܐ ܢܚܫܝܪܬ̣ܢܐ|
    block |ܐܝܟ ܐ̄ܢܫ ܢܐܡܲܪ ܝܗ̣ܒ ܠܗ ܪܫܢܘܼܬܼܵܐ܁|
    block |܃ܘܐܢܗܘ̤ ܕܡܵܪܝܐ ܥܒܼܕܗ ܠܢܸܡܪܘܿܕ ܓܢ̄ܒܪ ܚܲܝܠܵܐ|
    block |ܠܘܛܬܵܐ ܡܕܝܢ ܠܵܐ ܫܪܝܪܵܐ ܐܝܟ ܕܐܸܬܡܠܠܲܬ܁|
    block |܃ܒܢ̈ܝ ܚܵܡ ܐܸܢܘܿܢ ܐܦ ܡܨܪ̈ܝܐ ܘܲܟܼܢܲܥܢܵܝܼ̈ܐ|
    block |ܘܠܵܘ ܕܐܫܬܥܒܲܕܘ ܡܚܘܹܐ ܟܬܼܒܼܵܐ ܐܸܠܵܐ ܕܫܲܥܒܸܕܘ܁|
    block |܃ܒܢܲܝ̈ ܫܹܝܡ ܐܢܘܿܢ ܝܣܪ̈ܠܝܹܐ ܘܒܼܢܲܝ̈ ܐܒܼܪܵܡ|
    block |ܘܕܠܵܐ ܢܡܘܿܣ ܠܦ̣ܚܘ ܥܒܕܘܼܬܼܵܐ ܠܒܢܲܝ̈ ܠܝܼܛܵܐ܁|
    block |܃ܐܝܟܵܘ ܡܕܝܢ ܕܫܠܡܬ̤ ܡܠܬܐ ܐܲܝܟ ܕܟܬܝܼܒܼܵܐ|
    block |ܕܗܵܐ ܕܠܩܘܼܒܼܠܐ ܗܘ̤ܘ ܣܘܥܪ̈ܢܹܐ ܠܦܘܼܬ ܕܐܬܡܠܲܠܘ܁|
    block |ܠܦܘܼܬ ܕܐܬܡܠܲܠܘ ܗܘ̤ܘ ܕܲܠܩܘܼܒܠܵܐ ܠܵܘ ܒܲܫܪܪܵܐ܁|
    block |ܒܣܘܼܟܠܵܐ ܕܝܼܢ ܫܪܝܼܪ ܡܲܡܠܠܵܐ ܘܲܡܡܲܠܠܵܢܹܗ܁|
    block |܃ܫܪܪܐ ܓܲܠܝܵܐ ܫܪܐ ܒܗ ܒܫܲܪܒܵܐ ܕܬܪܓܸܡ ܟܹܐܢܵܐ|
    block |ܘܥܲܠ ܣܘܼܟܠܵܐ ܣܢܝܼܩ ܕܢܚܘܝܼܘܗܝ ܠܥܹܝܢܝ̈ ܗܘܢܵܐ܁|
    block |܃ܕܠܐ ܣܘܼܟܠܐ ܠܵܐ ܡܬܚܙܝܵܐ ܚܙܵܬܵܐ ܕܫܘܼܦܪܹܗ|
    block |ܘܕܠܵܐ ܥܡܠܵܐ ܠܵܐ ܡܬܒܚܪܵܐ ܫܪܝܼܪܘܼܬܹܗ|
    block |܃ܥܲܡܠܵܐ ܒܥ̇ܐ ܫܲܪܒܵܐ ܕܲܥܡܝܼܠ ܒܣܬܼܝܼܪ̈ܬܵܐ|
    block |ܘܐܸܢ̄ܐܢܵܫ ܥܡ̇ܠ ܦܫܝܼܩ ܠܹܗ ܕܢܸܚܙܝܼܘܗܝ ܢܗܝܼܪܐܝܼܬ܁|
    block |܃ܣܓܝܼ ܢܗܝܼܪ ܠܕܥܡܸܠ ܒܹܗ ܚܘܼܒܵܢܵܐܝܼܬ|
    block |ܘܣܓܝܼ ܚܸܫܘܿܟ ܠܕܠܐ ܦ̇ܠܚ ܒܐܫܪܪ ܚܘܼܒܹܗ܁|
    block |܃ܒܚܘܼܒܵܐ ܡܨܝܵܐ ܗ̄ܝ̣ ܕܢܸܚܙܝܼܘܗܝ ܟܠܢܵܫ ܐܲܝܟ ܡܵܐ ܕܐܝܼܬܼܵܘܗܝ|
    block |ܘܒܒܼܘܝܢܵܐ ܦܫܝܼܩ ܕܲܢܬܢܝܘܗܝ ܐܵܦ ܠܐ̄ܚܪ̈ܢܐ܁|
    block |܃ܒܚܘܼܒܵܐ ܫܡܥܬܹܗ ܘܒܥܢܝܵܢܵܐ ܪܓܼܝܼܓ ܐ̄ܢܐ ܕܐܸܬܢܝܼܘܗܝ|
    block |ܕܢܬܒܝܢܘܿܢ ܒܹܗ ܪ̈ܚܡܲܝ ܚܘܼܒܵܐ ܘܢܚܒܒܢܵܝܗܝ܁|
    block |܃ܚܲܒܝܼܒ ܫܪܒܵܐ ܕܬܲܪܓܸܡ ܟܹܐܢܵܐ ܥܲܠ ܚܲܒܝܼܒܵܘ̈ܗܝ|
    block |ܘܚܝܵܒܼ ܟܠܢܫ ܕܢܸܬܒܩܹܐ ܒܹܗ ܚܘܼܒܵܢܐܝܼܬ܁|
    block |܃ܝܘܬܪܢ ܐܢܫܐ ܡܠܹܐ ܣܘܼܟܠܵܐ ܕܟܼܣܹܐ ܒܓܘܹܗ|
    block |ܐܦ ܙܕܝܩܵܐ ܒܗܕܐ ܬܗܲܪ ܕܟܼܡܵܐ ܡܘܬܲܪ܁|
    block |܃ܠܦܘܼܬ ܝܘܬܪܢܹܗ ܚܪ ܚܲܟܼܝܼܡܵܐ ܘܡܲܠܠܗ ܒܚܸܟܼܡܵܐ|
    block |ܕܠܵܐ ܬܬܫܝܼܛ ܠܗ̇ ܝܩܝܼܪܘܼܬܹܗ ܒܥܝܢܲܝ̈ ܣܟܼ̈ܠܹܐ܁|
    block |܃ܡܥܕܐ ܗ̄ܝ̣ ܥܝܢܵܐ ܕܣܟܼ̈ܠܠ ܠܡܫܵܛ ܡܕܡ ܕܓܼܠܹܐ|
    block |ܥܠܗ̇ܝ ܪܡܝܵܐ ܬܚܦܝܼܬ ܡ̈ܠܹܐ ܥܲܠ ܟܠ ܡܠܝܼ̈ܢ܁|
    block |܃ܒܢܝܼܫܵܐ ܕܣܟܠܹ̈ܐ ܚܵܪ ܗ̣̄ܘܵܐ ܪܸܡܙܵܐ ܕܡܠܸܠ ܥܲܠܐ ܢܘܿܚ|
    block |ܘܟܣܝܼ ܐܸܢܹܝܢ ܠܡܠܲܝ̈ ܦܘܼܡܹܗ ܒܢܚܬܐ ܕܡ̈ܠܹܐ܁|
  block
    block |܃ܡܨܐ ܗ̄ܘ̣ܵܐ ܕܢܓܼܠܝܼܘܗܝ ܟܣܝܵܐ ܠܐ̄ܪܙܐ ܕܓܠ̣ܐ ܠܟܒܼܕܗ|
    block |ܘܦܫܝܼܩ ܗ̄ܘ̣ܵܐ ܠܹܗ ܕܦܫܝܩܐܝܼܬ ܢܚܵܘܼܝ[܁܁܁] ܚܘܼܒܹܗ܁|
    block |܃ܠܵܐ ܕܝܢ ܚܘܝܹܗ ܠܵܘ ܐܝܟ ܚܣܪ ܒܝܘܬܪܵܢ ܐ̄ܢܫܐ|
    block |ܐܠܵܐ ܕܐ̄ܢܫܐ ܠܐ ܣܦܩܝܼܢ ܗ̄ܘ̣ܵܘ ܠܡܐ ܬܲܪ ܡܸܢܹܗ܁|
    block |܃ܐܦܠܵܐ ܠܹܗ ܠܢܘܿܚ ܕܦܠܓܗ ܒܐܝܕܵܘ̈ܗܝ ܠܥܘܼܬܪܹܗ ܕܐ̄ܪܵܙܵܐ|
    block |ܠܵܘ ܐܲܝܟ ܕܐܝܼܬܘܗܝ ܚܘܝܹܗ ܠܚܲܝܠܹܗ ܚܲܬܝܼܬܐܝܬ܁|
    block |܃ܛܸܠܘ ܩܘܼܫܬܵܐ ܚ̣ܙܵܐ ܓܘܼܫܡܵܢܵܐ ܒܓܼܘܫܡܵܐ ܕܒܼܪܹܗ|
    block |ܘܐܘܕܝܼ ܠܡܵܪܹܗ ܕܚܵܘܝܹܗ ܠܐܪܙܵܐ ܩܕܼܵܡ ܣܘܼܥܪ̈ܢܹܐ܁|
    block |܃ܐܲܝܟ ܡܚܙܝܼܬܼܵܐ ܩܒܼܥ ܠܹܗ ܛܘܼܦܣܵܐ ܩܕܼܵܡ ܪܥܝܢܹܗ|
    block |ܘܣܘܚ̣ ܥܦܩܹܗ ܚܘܼܒܢܵܐܝܼܬ ܕܠܵܐ ܣܒܼܥܘܬܵܐ܁|
    block |܃ܕܠܐ ܣܒܗܘܼܬܵܐ ܬܢܐ ܗ̄ܘ̣ܵܐ ܠܵܗ̇ ܠܗ̇ܝ ܒܪܬ ܩܵܠܵܐ|
    block |ܕܒܪܝܟ ܡܪܝܐ ܐܠܗܹܗ ܕܫܹܝܡ ܕܒܪܟܢ ܒܫܡܗ܁|
    block |܃ܐܝܟ ܕܒܝܘܩܢܵܐ ܡܬܒܩܐ ܗ̄ܘ̣ܵܐ ܒܕܪܓܼܐ ܕܒܼܪܹܗ|
    block |ܘܩ̇ܪܐ ܗ̄ܘ̣ܵܐ ܠܗܘܿܢ ܠܬܪܹܝܢ ܐܲܚܘ̈ܗܝ ܕܬܵܘ ܐܬܒܩܵܘ܁|
    block |܃ܒܘܪܟܬܵܐ ܘܠܘܛܬܐ ܪܡ̇ܙ ܗ̄ܘ̣ܵܢ ܠܲܒܢܲܝ̈ ܟܪܪܗ|
    block |ܕܢܲܩܬܘܿܢ ܚܘܪܵܐ ܕܪ̈ܥܝܢܲܝܗܘܿܢ ܒܐܪܙܵܐ ܕܚܙ̣ܵܐ܁|
    block |܃ܠܝܦܬ ܡܠܸܦ ܗ̄ܘ̣ܵܐܢ ܕܢܦܬܐ ܗܵܘܢܹܗ ܘܙܘܥܲܝ̈ ܢܦܫܹܗ|
    block |܃ܕܢܗܘܹܐ ܣܦ̇ܩ ܠܡܐܚܲܕ ܥܘܬܪܵܐ ܕܪܕܹܐ ܡ̣ܢ ܫܝܹܡ|
    block |܃ܠܚܵܡ ܡܲܪܬܹܐ ܗ̄ܘ̣ܵܐ ܕܢܪܵܟܢ ܟܬܦܐ ܕܡܲܪ ܚܘܼܬܹܗ|
    block |ܩܛܥܢ ܢܝܪܵܐ ܕܦܘܼܠܚܵܢ ܚ̈ܝܹܐ ܕܟܼܣܐ ܒܐܚܘܼܗܝ܁|
    block |܃ܒܒܘܪܟܬܼܵܐ ܘܠܘܛܵܬܐ ܡܚܦܛ ܗ̄ܘ̣ܵܐ ܠܗܘܿܢ ܠܡܛܲܪ ܡܠܬܹܗ|
    block |ܕܡܵܐ ܕܡܬܓܡܪܐ ܒܝܲܕ ܣܘܥܪ̈ܢܹܐ ܢܸܩܢܘܿܢ ܥܘܼܬܪܗ̇܁|
    block |܃ܩܕܼܵܡ ܣܘܥܪ̈ܢܹܐ ܪܓܼܝܼܓܼ ܗ̄ܘ̣ܵܐ ܕܢܸܣܥܘܿܪ ܐܝܕܐ ܕܦܐܝܵܐ|
    block |ܕܡܵܐ ܕܡܸܬܒܲܕܩܝܼܢ ܢܗܘܹܐ ܦܐܝܐ ܒܦܲܐܘܼܬ ܝܼܠܕܵܘ̈ܗܝ܁|
    block |܃ܒܦܐܝܘܼܬ ܫܘܼܦܪܵܐ ܕܐ̄ܪܙܐ ܕܚܙ̣ܵܐ ܩܕܡ ܗ̄ܘ̣ܵܐ ܚܵܪ|
    block |ܘܚܲܦܛ ܠܲܒܼܢܵܘ̈ܗܝ ܕܢܨܘܼܪܘܿ ܢܵܝܗܝ ܩܕܼܵܡ ܥܝܢܲܝ̈ܗܘܿܢ܁|
    block |܃ܒܥܝܢܵܐ ܕܗܘܢܵܐ ܚܙ̣ܵܝܗܝ ܚܲܙܵܝܵܐ ܠܐ̄ܪܵܙܵܐ [ܦ]ܦܲܐܝܵܐ|
    block |ܘܡܸܬܝܲܐܲܒܼ ܗ̄ܘ̣ܵܐ ܕܢܸܚܙܝܘܼܗܝ ܒܦܓܼܪ ܕܠܵܐ ܬܲܚܦܝܼܬܼܵܐ܁|
    block |܃ܒܦܓܼܪܵܐ ܕܒܪܹܗ ܡܬܒܝܲܐ ܗ̄ܘ̣ܵܐ ܦܓܼܪܢܝܵܐ|
    block |ܘܡܗܝܡܢ ܗ̄ܘ̣ܵܐ ܕܠܓܼܵܘ ܡܸܢܹܗ ܟܣܹܐ ܒܘܼܝܵܐܵܐ܁|
    block |܃ܐܝܟ ܡܲܚܙܝܬܐ ܣܝܼܡ ܗ̄ܘ̣ܵܐ ܠܹܗ ܫܹܝܡ ܩܕܼܵܡ ܒܒ̈ܬܹܗ|
    block |ܘܟܼܡܵܐ ܕܚ̇ܐܪ ܬܘܼܒܼ ܚ̇ܐܪ ܗ̄ܘ̣ܵܐ ܕܠܐ ܣܲܒܼܠܘܼܬܵܐ܁|
    block |܃ܒܫܹܝܡ ܡܩܬ ܗ̄ܘ̣ܵܐ ܚܝܪܐ ܕܥܲܝܢܵܘ̈ܗܝ ܘܕܪܥܝܢܹܗ|
    block |ܐܝܟ ܗ̇ܘ ܕܫܘܐ ܒܪܚܡܲܬܼ ܦܓܼܪܐ ܥܢܹܐ ܗ̄ܘ̣ܵܐ ܒܫܲܪܒܹܗ܁|
    block |܃ܬܪܬܝܢ ܙܢܝܼ̈ܢ ܥܵܦܹܗ ܠܫܪܒܵܐ ܕܒܒܘܪ̈ܟܵܬܐ|
    block |ܘܗܕܐ ܒܚܘܒܼܵܐ ܕܠܘܵܬܼ ܝܠܕܹܗ ܣܥ̇ܪ ܗ̄ܘ̣ܵܐ ܠܵܗ̇܁|
    block |܃ܥܒܼܕܵܐ ܕܥܒ̇ܕܹܐ ܥܲܒܼܕܗ ܠܟܼܢܥܢ ܬܪܬܹܝܢ ܙܲܒܢܝܼ̈ܢ|
    block |ܘܗܕܐ ܐܬ̤ܐ ܗ̄ܝ̣ ܕܦܘܪܥܵܢ ܚܘܼܒܵܐ ܕܐܒܼܵܐ ܠܲܒܼܢܵܘ̈ܗܝ܁|
    block |܃ܒܚܘܼܒܵܐ ܕܒܼܪܹܗ ܐܣܪ ܐܢܘܿܢ ܟܹܐܢܵܐ ܠܒܢܵܘ̈ܗܝ|
    block |ܕܢܸܗܘܘܿܢ ܟܕܝܼܢܝܼܢ ܬܚܹܝܬ ܡܵܪܘܼܬܼܵܐ ܕܡܪܗ ܘܲܒܼܪܹܗ܁|
    block |܃ܠܡܪܹܗ ܘܲܒܼܪܹܗ ܫܥܒܸܕ ܥܠܡܵܐ ܒܝܲܕ ܚܵܡ ܘܒܲܝܲܦܬ|
    block |܃ܐܝܟ ܡ̇ܢ ܕܢܦܣ ܕܒܝܘܒܠܗܘܿܢ ܡܣܝܟ ܟܠܵܐ|
    block |܃ܟܠ ܥܲܡ ܟܠܐ ܥܬܝܼܕ ܗ̄ܘ̣ܵܐ ܕܢܸܦܠܘܿܚ ܠܝܠܕܵܐ ܕܡܸܢܹܗ|
    block |ܥܠܗ̇ܝ ܟܕܢܹܗ ܠܨܘܪܵܐ ܕܒܼܢܵܘ̈ܗܝ ܒܢܝܼܪܵܐ ܕܲܒܼܪܹܗ܁|
    block |܃ܒܦܠܚܘܼܬ ܡܠܟܵܐ ܕܡ̣ܢ ܝܘܼܒܠܹܗ ܐܦܠܚ ܠܒܼܢܵܘ̈ܗܝ|
    block |ܘܛܒ̣ܥ ܐܸܢܘܿܢ ܒܲܬܼܪܹܝܢ ܛܲܒܼܥܝܢ ܕܫܘܼܚܠܵܦ ܡܸ̈ܠܹܐ܁|
    block |ܛܒܼܥܵܐ ܕܡܲܠܹ̇ܐ ܐܪܡܝܼ ܒܲܪ ܠܲܡܟ̇ ܥܲܠ ܚܵܡ ܘܥܲܠ ܝܼܦܬܿ܃|
  block
    block |ܘܫܚܠܹܦ ܐܸܢܹܝܢ ܠܦܘܼܬ ܡܢܝܢܵܐ ܕܦܣܝ̈ܩܬܼܵܐ܁|
    block |܃ܐܦܣܘܢܝ̈ܬܐ ܕܒܘܼܪܟܬܼܵܐ ܘܠܵܘܛܵܬܐ ܝܗ̣ܒ ܠܲܬܼܪܝܗܘܿܢ|
    block |ܟܲܕ ܛܵܒܼ ܦܪ݁ܝܫܵܢ ܒܝܲܕ ܫܘܡܗܵܐ ܒܚܠܵܐ ܫܘ̈ܝܢ܁|
    block |܃ܚܲܕ ܗ̄ܘ̣ ܚܲܝܠܵܐ ܕܒܬܪܬܝܗܹܝܢ ܘܚܲܕ ܣܘܼܟܵܠܵܐܐ|
    block |ܒܗ̇ܝ ܕܐܦ ܚܲܕ ܗ̄ܘ̣ ܕܡܦܠܓܼ ܗ̄ܘ̣ܵܐ ܬܪܬܹܝܢ ܒܲܚܕܵܐ܁|
    block |܃ܬܪܬܹܝܢ ܒܚܕܵܐ ܦܠܓ ܟܹܐܢܵܐ ܡ̣ܢ ܚܲܕ ܠܲܬܪܹܝܢ|
    block |ܛܒܼܬܼܵܐ ܕܡ̣ܢ ܫܹܝܡ ܠܚܵܡ ܙܠܝܼܠܵܐ ܘܠܝܼܦܬ ܢܟܼܦܵܐ܁|
    block |܃ܠܥܒܕܵܐ ܚܬܗ ܐܝܟ ܕܠܥܒܼܕܐ ܡ̣ܢ ܒܹܝܬܼ ܡܵܪܹܗ|
    block |ܘܲܠܒܲܪ ܚܐܪ̈ܐ ܐܝܟ ܡ̇ܢ ܕܣܢܝܼܩ ܥܲܠ ܦܘܼܪܢܣܵܐ܁|
    block |܃ܡ̣ܢ ܒܹܝܬ ܓܙܵܐ ܕܫܹܝܡ ܗܬܝܪܐ ܥܬܼܪܚܵܡ ܐܵܦ ܝܲܦ̣ܬ|
    block |ܘܠܹܗ ܐܫܬܥܒܲܕܘ ܚܘܒܢܵܐܝܼܬ ܘܩܛܝܼܪ ܐܝܼܬ܁|
    block |܃ܝܦܬ ܡ̣ܢ ܚܘܼܒܵܐ ܩܒܸܠ ܛܒܼܥܐ ܕܦܠܚܘܼܬ ܐܲܚܘܼܗܝ|
    block |ܘܚܵܡ ܒܩܛܝܼܪܵܐ ܥܨܝܗܝ ܝܵܠܘܿܕܼܵܗ ܕܢܦܠܘܿܚ ܠܐܲܚܘܼܗܝ܁|
    block |܃ܒܫܸܡ ܚܐܪܘܼܬܼܵܐ ܝܗܒ̣ ܚܐܪܘܼܬܐ ܠܡܟܝܼܟ ܢܲܦܫ̇ܐ|
    block |ܘܒܥܒܕܘܼܬܼܵܐ ܟܕܢ ܠܲܚܬܝܼܪܵܐ ܬܚܹܝܬ ܚܹܐܪܘܼܬܼܵܐ܁|
    block |܃ܕܕܡܝܵܐ ܠܗܕܐ ܣܥܪ ܐܦ ܦܘܼܠܘܿܣ ܒܟܬܼܝܼܒܼܵܬܹ̈ܗ|
    block |ܘܟܒܫ ܥܒܼܕ̈ܐ ܘܒܢܲܝ̈ ܚܸܐܪܹ̈ܐ ܠܡܵܪܝܵܐ ܡܫܝܼܚܵܐ܁|
    block |܃ܟܠ ܠܲܡ ܥܒܕܐ ܡܚܪܪܵܐ ܗ̄ܘ̣ ܕܦܪܝܼܩ ܡ̣ܢ ܛܠܝܘܼܬܵܐ|
    block |ܐܵܦ ܒܲܪ ܚܸܐܪܹ̈ܐ ܥܒܼܕܵܐ ܐܝܼܬܼܵܘܗܝ ܕܡܪܝܵܐ ܡܫܝܼܚܵܐ܁|
    block |܃ܘܐܢܗܘ̤ ܕܦܘܼܠܘܿܣ ܟܕܢ ܥܠ ܬܓܡܝ̈ܢ ܬܚܹܝܬ ܚܲܕ ܡܵܪܝܵܐ|
    block |ܡ̇ܢ ܢܬܦܠܓܼ ܥܲܠ ܡܸܠܬ ܢܘܼܚ ܕܠܵܘܗ ܟܢܵܐ ܗ̣̄ܝ܁|
    block |܃ܘܕܗ ܟܢܵܐ ܗ̣̄ܝ ܐܲܝܟ ܕܟܬܝܼܒܵܐ ܟܬܒܼܵܐ ܒܗ̇ܕ|
    block |ܘܡܪܡܝܢ ܐܝܕܐ ܐܦ ܙܕܝܼ̈ܩܹܐ ܕܒܬܪܒܵܬܲܪ܁|
    block |܃ܡ̣ܢ ܒܬܲܪ ܢܘܿܚ ܩܒܸܠ ܐܒܼܪܡ ܡܘܼܠܟܢ ܚܲܝܹ̈ܐ|
    block |ܘܛܒܥܗ ܠܣܦܪܐ ܕܕܝܬܩܹܐ ܒܲܬܼܪܹܝܢ ܝܲܠܕܵܘ̈ܗܝ܁|
    block |܃ܬܪܹܝܢ ܐܘܼܠܸܕ ܗ̄ܘ̣ܵܐ ܡ̣ܢ ܗܕܡܵܘ̈ܗܝ ܡܠܝܢ ܒܘܪܲܟܵܬܼܵܐ|
    block |ܘܐܫܩܝܼ ܐܸܢܘܿܢ ܪܕܝܵܐ ܕܡܠܹ̈ܐ ܕܕܡ̇ܐ ܠܲܕܢܘܿܚ܁|
    block |܃ܠܐܝܣܚܲܩ ܐܫܠܸܡ ܪܫܢܘܼܬܼܵܐ ܕܩܲܒܸܠ ܡ̣ܢ ܫܹܝܡ|
    block |ܘܠܒܼܪ ܗܓܼܪ ܟܕܢܹܗ ܒܢܝܼܪܵܐ ܕܢܦܠܘܿܚ ܐܝܟ ܚܵܡ܁|
    block |܃ܒܢܘܿܚ ܚܵܪ ܟܹܐܢܵܐ ܕܲܠܚܲܕ ܒܪܟ ܘܲܠܚܲܕ ܫܥܒܸܕ|
    block |ܘܫܠܸܡ ܐܦܗܘ̤ ܕܢܓܡܘܪ ܡܠܹ̈ܐ ܣܘܼܥܪ̈ܟܹܐ܁|
    block |܃ܠܹܗ ܠܗܵܢ ܢܝܼܫܵܐ ܚܢܵܐ ܐܦ ܐܝܼܣܚܲܡ ܒܲܪ ܡܘܼܠܟܢܵܐ|
    block |ܘܚܬܝܬܐܝܼܬ ܕܲܡܝܼ ܒܡܠܹ̈ܐ ܕܒܣܘܼܥܪ̈ܢܹܐ܁|
    block |܃ܐܝܟ ܢܘܿܚ ܘܐܒܼܪܡ ܣܥ̣ܪ ܨܝܕ ܝܲܠܕܵܘ̈ܗܝ ܡܘܠܕܸ ܡܸ̈ܠܹܐ|
    block |ܘܒܹܗ ܒܐܣܟܝܡܵܐ ܬܢ̣ܐ ܒܘܪܵܟܬܼܵܐ ܕܡ̈ܠܝܵܢ ܬܲܗܪܵܐ܁|
    block |܃ܠܝܥܩܘܿܒܼ ܝܲܩܲܪ ܒܩܫܝܼܫܘܼܬܼܵܐ ܟܲܕ ܠܵܐ ܩܲܫܝܼܫ|
    block |ܘܠܩܫܝܫܵܐ ܬܚܬܝܼ ܣܡܹܗ ܒܕܪܓܼܐ ܕܒܹܝܬ ܚܵܡ܁|
    block |܃ܠܥܹܣܘܼ ܐܡ̣ܪ ܕܐܢܗܘ̤ ܕܬܬܘܼܒ ܡܬܚܪܲܪ ܐܲܢ̄ܬ|
    block |ܘܡ̣ܢ ܡܢܵܐ ܟܲܝ ܡܚܪܪ ܗ̄ܘ̣ܵܐ ܠܹܗ ܕܗܵܐ ܡܚܲܪܪ ܗ̄ܘ̣ܵܐ܁|
    block |܃ܠܵܐ ܐܫܬܥܒܲܕ ܥܣܘ ܠܝܲܠܩܘܿܒܼ ܒܟܼܠܗܘܿܢ ܚܲܝܵܘ̈ܗܝ|
    block |ܘܠܵܐ ܬܘܼܒܼ ܙܪܥܹܗ ܦܠ̣ܚ ܥܲܒܼܕܘܼܬܼܵܐ ܠܝܣܪ̈ܠܝܵܐ܁|
    block |܃ܒܬܗܪܵܐ ܣܝܼ̈ܡܵܢ ܡܸܠܲܝ̈ ܟܐܢܹ̈ܐ ܕܒܟܬܼܝ̈ܒܵܬܐ|
    block |ܘܠܐ ܐ̄ܢܫ ܝܕܥ ܠܡܬܗܪ ܫܦܝܼܪ ܒܣܘܼܟܠܲܝܗܹܝܢ܁|
    block |܃ܚܝܹܠ ܣܘܼܟܠܐ ܚܝܸܠ ܐܸܢܘܿܢ ܠܡܸܣܬܲܟܠܵܘܼ|
    block |ܕܐܝܟܵܢ ܢܨܘܪܘܢ ܣܘܼܟܵܠ ܡܸܠܹ̈ܐ ܒܕܦܐ ܕܡ̈ܠܹܐ܁|
    block |܃ܐܝܟ ܨܝܪ̈ܐ ܨܝܪ̈ܝ ܨܠܡ̈ܐ ܕܥܬܝܼܕ̈ܬܵܐ|
    block |ܨܵܪܘ ܕܡܘ̈ܬܐ ܕܠܵܐ ܓܠܝ̈ܬܐ ܒܝܲܕ ܓܠܝܬܵܐ܁|
    block |ܐܘܚܙ̈ܝܹܐ ܚܙܢܝ̈ ܡܸܕܸܡ ܕܠܐ ܡܦܣܝܼܢ ܒܹܗ|
    block |ܕܟܲܕ ܠܹܐ ܚܙܹܐ ܠܗܘܿܢ ܬܢܵܘ ܕܡܘ̈ܬܹܗ ܩܕܼܵܡ ܚܙ̈ܝܹܐ܁|
  block
    block |܃ܐܹܝܘ ܟܪ̈ܘܙܐ ܕܒܕܩܸܘ ܐ̄ܪ̈ܙܹܐ ܩܕܼܵܡ ܣܘܥܪ݁ܢܹܐ|
    block |ܘܥܕܠܵܐ ܢܐܬܹܐ ܓܠ̣ܵܘ ܐ̄ܪܙ ܕܢܸܚܹܗ ܒܹܝܬ ܐܪ̈ܥܢܹܐ܁|
    block |܃ܐܝܘ ܗܕ̈ܝܐܐ ܕܕܪܫܘ ܐܘܼܪܚܵܐ ܠܡܐܬܝܼܬ ܡܲܠܟܵܐ|
    block |ܘܣܡ̣ܘ ܒܗ̇ ܡܝ̈ܠܐ ܡ̈ܠܹܐ ܕܡܠܝ̈ܢ ܐܬ̤ܐ ܕܫܲܝܢܵܐ܁|
    block |܃ܡܠ̈ܐ ܕܫܝܢܵܐ ܗܘ̣̈ܝ ܡܠܲܝܗ̈ܘܿܢ ܕܡܠܚ̈ ܫܲܝܢܵܐ|
    block |ܘܒܡܣܝܘ̈ܢܐ ܕܦܬܓܡܝ̈ܗܘܢ ܢܚܘ ܗܠܟܹ̈ܐ܁|
    block |܃ܦܘܬܩܵܐ ܕܚܘܼܒܵܐ ܒܢܘ ܒܟܬܒܹ̈ܐ ܠܡܪܕܝܼܬ ܐ̄ܢܫ̈ܐ|
    block |ܕܠܐ ܢܫܬܚܩܘܿܢ ܒܲܦܣܵܩ ܣܒܼܪܵܐ ܚܘܼܪܒܵܐ ܕܲܬܪܹܝܢ|
    block |܃ܠܚܲܕ ܨܒܝܢܵܐ ܕܚܲܕ ܒܪܘܿܝܵܐ ܫܠܸܡܘ ܫܘܝܐܝܼܬ|
    block |ܘܠܵܐ ܐܬܦܠܓܼܘ ܥܲܠ ܣܘܼܟܝܵܐ ܕܣܒܼܪܵܐ ܕܫܡܠܘ܁|
    block |܃ܣܒܼܪܐ ܛܒܼܵܐ ܫܡ̣ܥܘ ܕܡܬܪܓܸܡ ܒܠܫܢܲܝ̈ܗܘܿܢ|
    block |܃ܘܩܢܵܘ ܣܒܼܪܵܐ ܠܡܣܒܪܘܼ ܠܣܒܼܪܵܐ ܕܥܬܼܝܼܕ|
    block |܃ܢܘܚ ܩܕܡܝ̇ܬ ܕܪܫܵܗ̇ ܠܐܪܘܚܵܐ ܩܕܼܵܡ ܥܝܢܲܝ̈ܗܘܿܢ|
    block |ܘܡܪܝܼܘ ܟܠܗܘܿܢ ܒܦܣܥ̈ܬܐ ܕܡܠܲܬ ܦܘܼܡܹܗ܁|
    block |܃ܒܦܘܡܹܗ ܗܲܠܸܟ ܩܲܠܝܼܠ ܗܘܢܵܐ ܒܐܘܼܪܚܵܐ ܕܣܒܼܪܵܐ|
    block |ܘܒܼܠܫܢܹܗ ܪܕܵܐ ܒܫܒܝܼܠܵܐ ܕܡܘܼܠܟܵܢ ܚܲܝܹ̈ܐ܁|
    block |܃ܐܘ ܗܲܠܟܐ ܕܗܠܟ ܦܘܼܡܹܗ ܚܠܦ ܗܠܟ̈ܬܹܗ|
    block |ܘܟܲܕ ܠܵܐ ܗܠܟ ܡܫܚܗ̇ ܠܐܪܥܵܐ ܠܸܫܢܹܗ܁|
    block |܃ܐܘ ܗܲܕܝܼܐܐ ܕܚܘܝܼ ܐܘܼܪܚܵܐ ܕܠܵܐ ܗܠܟ̈ܬܐ|
    block |ܘܣܡ ܒܵܗ̇ ܡܝ̈ܐܐ ܕܠܵܐ ܡܬܡܫܚܝܼܢ ܒܦܣܥ̈ܬܐ܁|
    block |܃ܐܘ ܠܵܟ ܓܒܼܪܐ ܕܪܕܐ ܦܫܝܼܪ ܒܘܥܕܵܐ ܕܚܲܝܹ̈ܐ|
    block |ܕܡܢܥܬ̤ ܡܸܠܵܬܵܟ ܠܒܹܝܬ ܐܘܢܵܐ ܕܝ̇ܗܒ ܚܲܝܹ̈ܐ܁|
    block |܃ܝܗ̇ܒ ܚܝܹ̈ܐ ܟܣܹܐ ܗ̄ܘ̣ܵܐ ܒܙܪܥܵܟ ܐ̄ܪܙܢܵܐܝܬ|
    block |ܘܩܕܡ ܚܘܝܟ ܚܹܝܠ ܚܝܘܼܬܹܗ ܒܚܲܕ ܡ̣ܢ ܝܲܠܕܝ̈ܟ܁|
    block |܃ܒܒܘܟܪܟ ܫܟܢܬ̤ ܫܟܝܬܼܵܐ ܕܚܲܝܹ̈ܐ ܠܵܐ ܡܝܘܬܹ̈ܐ|
    block |ܘܬܗܪ ܗܵܘܢܵܟ ܠܡܬܒܩܝܼܘ ܒܚ̈ܝܐ ܕܒ̣ܪܟ܁|
    block |܃ܒܬܗܪܵܐ ܪܲܒܵܐ ܩܡ̣ܘ ܚܘܼܫܒܲܝ̈ܟ ܒܦܹܐܪܵܐ ܕܡܸܢܵܟ|
    block |ܕܚ̇ܙܝܬ ܒܣܘܟܝ̈ ܦܓܼܪܗ ܚ̈ܝܐ ܕܐ̄ܢܫܐ܁|
    block |܃ܒܗܘܢܵܐ ܚܪܬ ܒܗ̇ ܒܗ̇ܝ ܚܝܘܬܵܐ ܡܚܝܬ ܟܠܐ|
    block |ܘܩܪܬ̤ ܠܒܢܝ̈ܟ ܕܲܢܚܘܪܘܢ ܒܵܗ̇ ܗܢܝܼܵܐܝܼܬ܁|
    block |܃ܒܚܘܝܼܚܘܼܬܼܵܐ ܚܪܬ̤ ܡܠܬܵܟ ܒܐ̄ܪܙܐ ܕܒܼܫܝܡ|
    block |ܘܠܘܵܬ ܘܥܕܗ ܟܢܫܬ̤ ܦܒܝܵܐ ܕܚܘܪܐ ܕܐܲܚ̈ܘܗܝ܁|
    block |ܒܦܐܝܘܼܬ ܫܘܼܦܪܹܗ ܐܬܗܪܐ ܐܸܢܘܿܢ ܠܒܢܝ̈ ܟܪܣܵܟ܁|
    block |ܘܟܕ ܠܵܐ ܨܒ̇ܝܢ ܨܵܪܘ ܕܡܘ̈ܬܹܗ ܩܕܼܵܡ ܥܝܢܝ̈ܗܘܿܢ܁|
    block |܃ܐܲܝܟ ܕܒܨ ܠܡܵܐ ܡܬܒܩܝܼܢ ܗ̄ܘ̣ܵܘ ܒܡܸܠܲܬܼ ܦܘܼܡܵܟ|
    block |ܟܕ ܨܝܪܵܐ ܗ̄ܘ̣ܵܬ ܨܠܸܡ ܚܲܝܲܗ̈ܘܿܢ ܒܫܸܡ ܐܠܗܵܐ܁|
    block |܃ܐܝܟ ܕܠܩܢܝܵܐ ܠܒܼܝܟ ܗ̄ܘ̣ܵܐ ܗܵܡܵܟ ܫܸܡ ܐܠܗܵܟ|
    block |ܘܪܫܡ ܗ̄ܘ̣ܵܐ ܒܹܗ ܗ̇ܝ ܒܪܬ ܩܵܠܵܐ ܕܒܼܪܝܟ ܡܵܪܝܵܐ܁|
    block |܃ܒܪܝܟܼܘ ܡܪܝܐ ܕܨܵܪ ܒܵܟ ܡܵܪܝܵܐ ܪܒ ܨܝܪܹ̈ܐ|
    block |ܕܬܨܘܪ ܒܒܢܲܝ̈ܟ ܨܠܸܡ ܬܘܪܝܼܵܬܐ ܕܚܝܒܝܼܢ ܠܹܗ܁|
    block |܃ܒܚܵܘܒܲܬ ܚܘܼܒܵܐ ܕܠܘܵܬ ܡܵܪܵܟ ܟܕܢ̇ܬ ܝܠܕܬ̈ܟ|
    block |ܕܢܗܘܘܿܢ ܦܪܥܝܼܢ ܛܝܒܘܼ ܠܛܵܒܼܵܐ ܕܬܩܢ ܐܸܢܘܿܢ܁|
    block |܃ܚܡܝܪܵܐ ܛܒܼܬ ܛܡܪ ܒܟ ܛܒܼܵܐ ܡ̣ܢ ܛܒܘܼܬܹܗ|
    block |ܘܐܢܬ ܐܪܡܝܬܝܗܝ ܒܦܓܼܪܐ ܕܒܼܢܲܝ̈ܟ ܕܢܛܪ ܐܸܢܘܿܢ܁|
    block |܃ܚܟܝܡܐܝܼܬ ܣܥܪܬ ܚܲܟܼܝܼܡܵܐ ܨܝܕ ܝܠܕ̈ܬܟ|
    block |ܕܣܬܪܬ ܥܘܼܬܪܵܐ ܕܣܘܢܩܢܝܗܘܿܢ ܒܗܕܡܲܝ̈ܗܘܿܢ܁|
    block |܃ܡܚܟܡ ܐ̄ܢܫܐ ܚܲܟܸܡ ܙܘܥܲܝ̈ܟ ܠܡܣܥ̣ܪ ܗܵܕܹܐܸ|
    block |ܕܢܗܘܘܿܢ ܪܵܕܹܝܢ ܥܲܡ ܝܘܒܠܵܟ ܚܝܹ̈ܐ ܕܓܸܢܣܵܟ܁|
    block |܃ܪܚܡ ܓܢܣܟ ܣܡ ܒܹܗ ܒܓܸܢܣܵܟ ܣܝܡܲܬܼ ܚܲܝܹ̈ܐ|
    block |ܘܣܬܪܹܗ ܒܐܪܥܵܟ ܕܬܗܘܸܐ ܢܛܝܼܪܵܐ ܠܫܘܼܠܲܡ ܙܲܒܼܢܹ̈ܐ܁|
    block |ܐܲܝܟ ܬܓܪܹ̈ܐ ܛܥܢܘܼܗ̇ ܪܸ̈ܓܫܐ ܕܡܝܲܒܠܵܢܹܝ̈ܗ̇|
    block |ܘܝܲܒܠܘܼܗ̇ ܒܚܘܼܒܵܐ ܡ̣ܢ ܚܲܕ ܠܐ̄ܚܪܹܝܢ ܥܕܲܡܵܐ ܠܡܪܝܲܡ܁|
  block
    block |܃ܐܝܘ ܬܕܡܘܪܬܵܐ ܕܡ̣ܢ ܒܵܪܘܝܵܐ ܠܘܵܬܼ ܒܪܢܫܵܐ|
    block |ܕܟܲܕ ܡܝܘܬܵܐ ܗ̄ܘ̣ ܗܘ̤ܵܐ ܢܵܛܘܪܵܐ ܠܚܝܘܼܬ ܚܲܝܵܘ̈ܗܝ܁|
    block |܃ܐܝܘ ܝܕܥ̈ܬܐ ܕܡܬܩܸܢ ܟܠܐ ܟܡܵܐ ܥܡܝܼ̈ܩܵܢ|
    block |ܕܣܵܡ ܒܒܪܝܼܬܹܗ ܥܘܼܬܪܵܐ ܕܚ̇ܫܚ ܠܲܣܢܝܩܘܼܬܵܗ̇܁|
    block |ܐܘ ܐܘܡܢܵܐ ܕܡ̣ܢ ܠܐ ܡܕܡ ܥܒܼܕ ܟܠܡܕܡ܁|
    block |ܕܐܣܢ ܘܡܠܗ̇ ܠܐܘܡܢܘܼܬܹܗ ܡ̣ܢ ܚܟܡ̈ܬܹܗ܁|
    block |܃ܚܸܟܼܡܲܬܼ ܩܘܼܫܵܬܐ ܕܡ̣ܢ ܚܟܡ̈ܬܹܗ ܣܡ ܒܟܝܵܢܵܢ|
    block |ܘܗܝ̤ ܚܟܡܬ̣ܗ̇ ܠܒܒܪܘܼܬ ܓܸܿܢܣܲܢ ܠܡܕܲܥ ܠܲܫܡܹܗ܁|
    block |܃ܗ̤ܝ ܓܠܬ̤ ܠܐܕܵܡ ܥܲܠ ܟܲܣܝܘܼܬܼܵܐ ܕܨܪܬܗ̇ ܒܓܸܠܝܐ|
    block |ܘܗ̤ܝ ܐܘܪܥܬܹܗ ܕܐܝܼܬ ܠܗ ܡܵܪܐ ܡܪܝܐ ܕܟ̣ܠܐ܁|
    block |܃ܗܝ̤ ܐܣܪܬܹܗ ܠܗܒܹܝܠ ܕܟܼܝܵܐ ܒܪܚܡܲܬܼ ܡܵܪܹܗ|
    block |ܘܒܓܠܝ̈ܬܐ ܦܪܥ ܬܘܕܝܼܬܼܵܐ ܕܦܲܐܝܵܐ ܠܟܣܝܵܐ܁|
    block |܃ܒܗ̇ ܐܬܚܟܲܡ ܚܢܘܟ ܫܦܝܼܪܵܐ ܕܢܲܫܦܪ ܢܲܦܫܹܗ|
    block |ܘܕܫܦܪ ܣܓܝܼ ܩܘܝܼ ܒܫܘܼܦܪܵܐ ܕܠܵܐ ܡܝܘ̈ܬܹܐ܁|
    block |܃ܗܝ̤ ܒܕܩܬ̤ ܠܹܗ ܠܠܡܟ ܥܲܠ ܝܲܠܕܵܐ ܕܗܘ̤ܵܐ ܡܸܢܹܗ|
    block |ܕܡܢܝܼܚ ܠܲܐܪܥܵܐ ܘܡܥܒܲܪ ܐܒܼܠܵܐ ܕܟܪܝܘܼܬ ܐ̄ܢܵܫܵܐ܁|
    block |܃ܗ̤ܝ ܠܥܙܬ̤ ܒܹܗ ܐܦ ܒܹܗ ܒܒܲܪ ܠܡܟ ܠܥܙܵܐ ܚܲܕܬܵܐ|
    block |ܘܬܲܪܓܸܡ ܦܘܼܡܹܗ ܩ̈ܠܹܐ ܚܕ̈ܬܹܐ ܕܚܘܼܕܲܬ ܐ̄ܢܫܐ܁|
    block |܃ܟܠܡܵܐ ܕܐܡܪܬ̤ ܗ̇ܝ ܝܕܥܬܼܵܐ ܡ̣ܢ ܐܠܗܵܐ ܗ̄ܘ̣|
    block |ܘܚܟܡܬ̤ ܟܠܐ ܘܗ̤ܝ ܡܚܟܡܵܐ ܟܠ ܥܕܡܵܐ ܠܚܲܪܬܵܐ܁|
    block |܃ܡ̣ܢ ܚܟܡ̈ܬܹܗ ܝܠܦܘ ܩܘܼܕܡܝ̈ܐ ܠܡܬܚܟܡܘܼ|
    block |ܘܗ̤ܝ ܬܘܼܒ ܓܡܪܵܐ ܐܦ ܠܐ̄ܚܪ̈ܢܹܐ ܕܡ̣ܢ ܒܬܪܟܸܢ܁|
    block |܃ܢܘܿܚ ܛܵܒܼ ܡ̣ܢ ܟܠ ܐܬܚܟܲܡ ܒܵܗ̇ ܠܡܒܕܩ ܐܪ̈ܙܝܗ̇|
    block |ܗܘܝ̤ ܬܘܼܒ ܡ̣ܢܟܠ ܩܪܬ̤ ܩܪܒܼܬܹܗ ܠܒܝܬܝܘܼܬܵܗ̇܁|
    block |܃ܐܲܝܟ ܕܠܪܚܡܵܐ ܓܠܬ̤ ܠܹܗ ܐ̄ܪܙܐ ܕܣܬܝܪ̈ܬܵܗ̇|
    block |ܐܦ ܗܘ̤ ܒܚܘܒܵܐ ܒܛܲܪ ܦܘܼܩܕܢܗ̇ ܕܪܫܪܝܼܪܘܼܬܼܵܗ̇܁|
    block |܃ܫܪܪܐ ܢܛܪ ܠܵܗ̇ ܪܚܡܵܐ ܕܩܘܼܫܬܼܵܐ ܠܕܚܠܲܬܼ ܩܘܼܫܬܐ|
    block |ܐܵܦ ܗ̤ܝ ܒܩܘܫܬܐ ܦܪܥܬܹܗ ܐܓܼܪܵܐ ܕܛܵܒܼ ܡ̣ܢ ܥܲܡܠܹܗ܁|
    block |܃ܐܓܼܪܐ ܛܵܒܼܵܐ ܦܪܥܬܹܗ ܠܟܹܐܢܵܐ ܕܦ̣ܠܚ ܥܲܡܵܗ̇|
    block |ܘܝܼܬܪ ܡܸܢܗ̇ ܘܝܗܒܵܗ̇ ܠܲܒܼܢܵܘ̈ܗܝ ܕܢܸܣܬܬܪܘܿܢ ܒܵܗ̇܁|
    block |܃ܚܫܚܬܐ ܕܚܲܝܹ̈ܐ ܠܵܐ ܡܝܘܬ̈ܐ ܣܡܬ̤ ܒܐܝܼܕܼܵܘ̈ܗܝ|
    block |ܘܣܡܗ̇ ܐܦ ܗܘ̤ ܒܐܝܼܕܲܐ ܕܒܵܢܵܘ̈ܗܝ ܕܢܸܚܘܢ ܒܐܘܼܟܼܠܵܗ̇܁|
    block |܃ܐܘܟܼܠܵܗ̇ ܕܚ̇ܝܐ ܐܟܠ ܟܹܐܢܵܐ ܘܐܲܟܸ̇ܠ ܠܒܢܵܘ̈ܗܝ|
    block |ܘܣܡ ܚܝܘܬܹܗ ܦܪ̣ܚ ܒܟܿܝܢܲܢ ܡܛܪܹܗ ܒܝܲܚܹ̈ܐ܁|
    block |܃ܚܝܹ̈ܐ ܕܡ̣ܢ ܢܘܿܚ ܪܕܵܘ ܥܲܡ ܓܸܢܣܲܢ ܡ̣ܢ ܢܘܿܚ ܘܲܠܟܼܵܐ|
    block |ܘܗܢܘܢ ܕܪܝܢ ܥܕܲܡܵܐ ܕܫܠܸܡ ܪܗܛܹܗ ܕܙܒܼܢܵܐ܁|
    block |܃ܡܢܲܢ ܫܪܝܼܘ ܚ̈ܝܹܐ ܠܡܪܕܵܐ ܡ̣ܢ ܫܘܼܪܝܵܐ|
    block |ܘܥܲܡܲܢ ܡܩܵܘܼܝܢ ܒܩܲܪܝܒܘܼܬܵܐ ܕܠܵܐ ܫܘܼܠܵܡܵܐ܁|
    block |܃ܚܝܠܐ ܕܒܪܲܢ ܒܪܵܐ ܒܲܢ ܚܲܝܹ̈ܐ ܣܘܬܲܪ ܐܸܢܘܿܢ|
    block |ܘܟܲܕ ܫܦܪܬ̤ ܠܹܗ ܚܘܝܼ ܐܸܢܘܿܢ ܠܥܹܝܢ ܟܠ ܘܒܼܟܼܠ܁|
    block |܃ܒܗ̇ ܒܓܼܒܝܠܬܢ ܛܡܲܪ ܚܝܘܼܬܵܐ ܕܡ̣ܢ ܚܝܘܼܬܹܗ|
    block |ܘܒܬܲܪ ܙܒܼܢܵܐ ܓ̣ܠܐ ܨܒܼܝܢܹܗ ܕܟܼܣܐ ܗ̄ܘ̣ܵܐ ܒܲܢ܁|
    block |܃ܒܟܣܝܵܐ ܘܓܠܝܵܐ ܚܘܝܼ ܚܘܼܒܹܗ ܨܝܕ ܐ̄ܢܫܘܬܲܢ|
    block |ܘܚܲܟܼܝܼܡܐܝܼܬ ܓܡܲܪ ܨܒܼܝܢܹܗ ܒܐܝܕܢ ܨܝܕ ܟܠ܁|
    block |܃ܒܐܝܕܢ ܫܡܠܝܼ ܣܵܥܘܿܪܘܼܬܹܗ ܨܝܕ ܟܠ ܘܒܼܟܼܠ|
    block |ܬܵܘ ܢܘܕܐ ܠܹܗ ܝܲܬܝܪ ܡ̣ܢܟܠ ܕܪܚܡܢ ܡܢܟܠ܀|
block |ܥܲܠ ܒܝܼܫܘܼܬܼ ܙܲܒܼܢܵܐ ܘܠܵܚܹܡ ܠܒܼܵܥܘܼܬܼܵܐ|
  block
    block |ܥܲܠ ܒܝܼܫܘܼܬܼ ܙܲܒܼܢܵܐ ܘܠܵܚܹܡ ܠܒܼܵܥܘܼܬܼܵܐ|
  block
    block |ܡܐܡܪܐ ܫܬܝܬܝܐ|
    block |ܥܲܠ ܒܝܼܫܘܼܬܼ ܙܲܒܼܢܵܐ ܘܠܵܚܹܡ ܠܒܼܵܥܘܼܬܼܵܐ|
  block
    block |܃ܒܝܼܫܘܼܬܼ ܢܸܓܼ̈ܕܹܿܐ ܕܒܸܠܥܲܬ̤ ܐܲܪܥܲܢ ܡܸܫܬܲܥܹܐ ܐ̄ܢܵܐ|
    block |ܬܵܘ ܐܲܪ̈ܥܵܢܹܐ ܫܡܲܥܘ ܘܐܸܬܿܬܲܢܲܚܘ ܕܲܟܼܡܵܐ ܒܠܲܥܢܲܢ ܀|
    block |܃ܒܠܲܥ̣ܢܲܢ ܣܲܓܿܝ̣ ܠܦܘܼܬܼ ܒܝܼܫܘܼܬܲܢ ܕܥܸܫܢܲܬ̤ ܣܲܓܿܝܼ|
    block |ܘܛܵܟ ܠܲܝܬܿ ܕܵܪܵܐ ܕܲܣܓܼܝܼܘ ܢܸܓܼܕܵܘ̈ܗܝ ܐܲܝܟ ܕܲܒܼܕܼܵܪ̈ܢ ܀|
    block |܃ܒܕܼܵܪܢ ܫܸܠܡܲܬ̤ ܗܵܝ̇ ܕܲܟܼܬܼܝܼܒܼܵܐ ܥܲܠ ܥܸܒܼܪ̈ܵܝܹܐ|
    block |ܕܲܡܚܹ̇ܝܬܼ ܐܸܢܘܿܢ ܘܠܵܐ ܨܒܼܵܘ̣ ܩܲܒܸܿܠܘ ܙܢܲܝ̈ ܡܲܪܕܿܘܼܬܼܵܐ ܀|
    block |܃ܚܲܛܿܝܼܡܵܐܝܼܬܼ ܪܕܼܵܢ ܒܵܪܘܿܝܵܐ ܒܟܼܠܡܵܐ ܕܲܪܕܼܵܢ|
    block |ܘܲܕܼܠܵܐ ܒܘܼܝܵܢ ܚܲܪ̣ܵ ܪܸܥܝܵܢܲܢ ܒܩܲܫܝܼܘܼܬܼ ܢܸܓܼܕܲܘ̈ܗܝ ܀|
    block |܃ܗܘ̤ ܡ̣ܢ ܚܘܼܒܵܐ ܪܕܼܵܢ ܐܲܝܟ ܐܲܒܼܵܐ ܕܪܵܕܹܐ ܠܲܒܼܢܵܘ̈ܗܝ|
    block |ܘܒܼܝܼܫܘܼܬܼ ܝܲܨܪܵܢ ܠܵܐ ܒܸܣܡܲܬ̤ ܠܵܗ̇ ܡܲܪܕܿܘܼܬܼ ܚܘܼܒܹܿܗ ܀|
    block |܃ܒܲܥܪܝܼܪܵܐܝܼܬܼ ܪܕܼܵܐ ܗ̄ܘ̣ܵܐ ܟܝܵܢܲܢ ܒܲܫܟܼܝܼܪ̈ܵܬܼܵܐ|
    block |ܘܠܵܐ ܨܒܼ݂ܵܐ ܩܲܒܸܿܠ ܢܝܼܪܵܐ ܢܝܼܚܵܐ ܕܦܘܼܠܚܵܢ ܡ̇ܪܹܗ ܀|
    block |ܐܲܝܟ ܕܲܒܼܢܝܼܪܵܐ ܟܲܕܼ ܢܵܗ̇ ܠܢܲܦܫܲܢ ܒܵܪܹܐ ܢܲܦܫܹܗ܃ ܘܢܸܘܪܲܬ̤ ܒܸܥܛܲܬ̤ ܘܬܲܒܪܵܬ̤|
    block |ܢܝܼܪܵܐ ܕܦܘܼܩܕܵܢ ܡܸܠܵܘ̈ܗܝ ܀|
    block |܃ܚܲܝܘ̄ܬܼܵܢܵܐܝܼܬܼ ܪܕܲܬ̤ ܚܲܝܘܼܬܼܵܐ ܕܦܵܪܘܿܫܘܼܬܲܢ|
    block |ܘܛܼܵܒܼ ܡ̣ܢ ܚܲܝܘ̄ܬܼܵܐ ܢܸܟܼܬܲܬ̤ ܡܸܠܹ̈ܐ ܕܲܡܚܲܟܿܡܵܢܹ̈ܝܗ̇ ܀|
    block |܃ܒܲܕܼܡܘܼܬܼ ܟܲܠ̈ܒܹܿܐ ܢܒܲܚ̣ܘ ܚܘܼܫܵܒܲܝ̈ܢ ܒܪ̈ܵܥܵܘܵܬܲܢ|
    block |ܘܠܵܐ ܦܪ݂ܲܫ ܗܵܘܢܲܢ ܡ̇ܪܹܐ ܒܲܝܬܵܐ ܡ̣ܢ ܢܘܼܟܼܪܵܝܐ ܀|
    block |܃ܟܲܠܒܵܐ ܦܵܪܹ̇ܫ ܚܙܵܬܼܵܐ ܕܡ̇ܪܹܗ ܘܲܡܚܲܪܟܸܿܫ ܠܹܗ|
    block |ܘܠܸܒܲܢ ܠܵܐ ܦܪ݂ܲܫ ܐܵܦܠܵܐ ܦܵܪܹܫ ܐܲܝܠܹܝܢ ܕܟܹܐ̈ܢܵܢ ܀|
    block |܃ܘܲܕܸܠܵܐ ܦܪܲܫܢ̣ܲܢ ܐܲܝܟ ܦܵܪ̈ܘܿܫܹܐ ܘܩܲܢܝܲܝ̈ ܡܸܠܬܼܵܐ|
    block |ܐܲܪܝܼܡ ܐܝܼܕܹܗ ܝܵܗܹ̇ܒܼ ܡܸܠܬܼܵܐ ܘܲܡ̣ܚܵܢ ܪܲܒܿܬܼ ܀|
    block |܃ܪܲܒܲܬܼ ܢܲܓܼܕܲܢ ܗܵܘ̇ ܦܘܼܩܕܵܢܵܐ ܕܟܹܐܝܢ ܦܘܼܩܕܵܢܹܗ|
    block |ܘܚܲܬܝܼܬܼܵܐܝܼܬܼ ܦܲܪܣܝܼ ܐܸܢܹܝܢ ܠܲܫܟܼܝܼܪ̈ܵܬܲܢ ܀|
  block
    block |܃ܒܢܸܓܼܕܲܝ̈ܢ ܨܵܪܵܗ̇ ܠܒܼܝܫܘܼܬܼ ܝܲܨܪܵܐ ܕܲܒܼܓܼܵܘ ܢܲܦܫܲܢ|
    block |ܘܲܓܼܠܵܗ̇ ܘܚܵܘܝܵܗ̇ ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀|
    block |܃ܫܡܲܝܵܐ ܘܐܲܪܥܵܐ ܗܘ̤ܵܘ ܚܲܙܝܹ̈ܐ ܠܲܒܼܟܼܝܼܪ̈ܵܬܲܢ|
    block |ܘܲܒܼܡܲܪܕܿܘܼܬܲܢ ܝܲܠܝ̣ܦܘܼܗܝ ܠܥܵܘ̣ܠܲܢ ܕܲܡܣܲܬܲܪ ܗ̄ܘ̣ܵܐ ܀|
    block |܃ܒܩܲܫܝܘܼܬܼ ܢܸܓܼܕܲܝ̈ܢ ܚܵܪ̣ܘ ܓܲܠܝܵܐܝܼܬܼ ܡܠܝܼ̈ܠܹܐ ܘܚܲܪ̈ܫܹܐ|
    block |ܘܐܲܝܟ ܕܲܒܼܟܲܦܹ̈ܐ ܬܲܩ݂ܠܘܼܗܝ ܠܥܵܘ̣ܠܲܢ ܕܲܟܼܡܵܐ ܥܵܘܵܠ ܀|
    block |܃ܐܲܝܟ ܡܲܚܙܝܼܬܼܵܐ ܗܘ̤ܵܬܼ ܡܲܪܕܿܘܼܬܼܵܐ ܕܲܒܼܝܵܘ̈ܡ̇ܬܲܢ|
    block |ܘܢܸܬܼܥܲܬ̤ ܒܝܼܫܬܵܐ ܕܲܫܟܼܝܼܪ̈ܵܬܲܢ ܛܵܒܼ ܡ̣ܢ ܢܸܓܼܕܲܝ̈ܢ ܀|
    block |܃ܥܫܸ̣ܢ ܒܝܼ̈ܫܵܬܲܢ ܡ̣ܢ ܡܲܚ̈ܘܵܬܲܢ ܕܠܵܐ ܡܸܢܝܵܢܵܐ|
    block |ܘܠܵܐ ܪܢܵܐ ܠܸܒܲܢ ܝܲܩܝܼܪ ܠܸܒܵܐ ܒܝܘܼܩܪܵܐ ܕܥܵܘ̣ܠܹܗ ܀|
    block |܃ܘܲܕܼܠܵܐ ܪܢܲܝܢܲܢ ܐܲܝܟ ܕܲܦܠܸܐ ܗ̄ܘ̣ܵܐ ܠܝܲܕܲܘܼܥܬܼܵܢܹ̈ܐ|
    block |ܙܲܩܬܿܘܼܢ ܢܸܓܼ̈ܕܹܿܐ ܐܲܝܟ ܕܲܠܚܲܝܘ̄ܬܼܵܐ ܕܠܵܐ ܒܘܼܝܵܢܵܐ ܀|
    block |܃ܐܲܝܟ ܕܲܠܚܲܝܘ̄ܬܼܵܐ ܙܲܩܬ݂ܲܢ ܪܸܡܙܵܐ ܐܲܠܵܗܵܝܵܐ|
    block |ܘܫܸܠܡܲܬ̤ ܨܹܐܕܲܝܢ ܗܵܝ̇ ܕܐܸܬܼܡܲܠܠܲܬ̤ ܡ̣ܢ ܚܲܟܿܝܼܡܵܐ ܀|
    block |܃ܒܫܲܒܼܛܵܐ ܘܙܸܩܬܵܐ ܪܕܼܵܐ ܚܲܟܿܝܼܡܵܐ ܠܚܘܼܬܼܪܵܐ ܣܲܟܼܠܵܐ|
    block |ܘܚܲܕܼ ܠܘܼܚܵܡܵܐ ܓܼܘܲܪ ܥܲܠ ܚܲܪ݁ܫܹܐ ܘܥܲܠ ܡܲܠܵܠܹ̈ܐ ܀|
    block |܃ܐܲܝܟ ܕܲܠܚܲܝܘ̄ܬܼܵܐ ܙܲܩ̣ܬܿܘܼܗ̇ ܠܢܲܦܫܲܢ ܙܢܲܝ̈ ܡܲܚ̈ܘܵܬܵܐ|
    block |ܘܠܵܐ ܐܸܬܼܟܲܒܼܫܲܬ̤ ܡ̣ܢ ܒܝܼܫܘܼܬܼܵܐ ܕܲܫܟܼܝܼܪ̈ܵܬܵܗ̇ ܀|
    block |܃ܟܲܦ݂ܲܢ ܟܲܦܢܵܐ ܘܠܵܐ ܐܸܬܼܪܲܟܼܢܲܬ̤ ܪܵܡܘܼܬܼ ܪܘܼܚܲܢ|
    block |ܡ̣ܚܵܢ ܟܘܼܪܗܵܢܵܐ ܘܠܵܐ ܐܸܬܼܡܲܚܠܲܬ̤ ܬܲܙܝܼܙܘܼܬܿܢ ܀|
    block |܃ܒܲܠܥ݂ܲܢ ܡ̇ܘܬܵܐ ܘܐܲܥܸܠ ܚܲܝ̣ܒܼܫܲܢ ܒܗܵܘܬܼܵܐ ܕܲܫܝܘܿܠ|
    block |ܘܠܵܐ ܙܵܥ ܠܸܒܲܢ ܡ̣ܢ ܣܘܼܪܵܕܼܵܐ ܡܠܹܐ ܣܘܼܪ̈ܕܹܐ ܀|
    block |܃ܢܦܲܠ̣ ܐܲܝܟ ܕܲܟܼܬܼܝܼܒܼ ܫ̈ܠܲܕܹܐ ܕܐ̄ܢܵܫܵܐ ܒܲܕܼܡܘܼܬܼ ܙܸܒܼܠܵܐ|
    block |ܘܠܵܐ ܢܦܲܠ̣ ܪܵܘܡ̇ܐ ܕܲܚܬܼܝܼܪܘܼܬܲܢ ܡ̣ܢ ܫܘܼܥܠܵܝܹܗ ܀|
    block |܃ܚܸܒܼܫܲܬ̤ ܐܲܪܥܵܐ ܘܠܵܐ ܝܸܗ̄ܒܲܬ̤ ܠܲܢ ܦܹܐܪܹ̈ܐ ܘܙܲܪ̈ܥܹܐ|
    block |ܘܠܵܐ ܓܵܙ̣ ܢܸܒܼܥܵܐ ܕܙܲܠܝܼܠܘܼܬܿܢ ܡ̣ܢ ܡܲܪܕܿܝܼܬܹܗ ܀|
    block |܃ܫܲܚܠܸܦ ܐܵܐܲܪ ܙܢܲܝ̈ ܫܘܚܠܵܦܹ̈ܐ ܕܲܡܟܼܢܝܼܢ ܒܹܗ|
    block |ܘܚܹܐܦܹܗ ܕܪܘܼܓܼܙܲܢ ܠܵܐ ܐܸܫܬܲܚܠܲܦ ܡ݂ܢ ܡܵܐ ܕܐܝܼܬܼܘܗܝ ܀|
    block |ܐܲܙܝ̣ܥܘ ܠܐܲܪܥܵܐ ܪ̈ܲܥܡܹܐ ܘܒܲܪ̈ܩܹܐ ܕܠܵܐ ܒܲܥܝܵܕܼܵܐ܃|
  block
    block |ܘܠܵܐ ܙܵܥ ܝܲܨܪܲܢ ܝܲܨܪܵܐ ܡ̣ܢ ܩܲܫܝܘܼܬܹܗ ܀|
    block |܃ܬܲܒܲܪ ܒܲܪܕܼܵܐ ܓܘܼܫܢܹ̈ܐ ܘܬܹܐܢܹ̈ܐ ܥܲܡ ܟܠ ܦܹܐܪ̈ܝܼܢ|
    block |ܘܠܵܐ ܣܲܪܸܕܼܬܲܢ ܚܙܵܬܼܵܐ ܕܐܝܼܬܹܝܗ̇ ܕܪܘܼܓ̣ܙܵܐ ܀|
    block |܃ܗ̤ܘܲܝ̈ ܐܵܬܼ̈ܘܵܬܼܵܐ ܕܼܲܕܼܚܝܼ̈ܠܝܢ ܗ̣̄ܘܲܝ̈ ܡ̣ܢ ܐܵܬܼ̈ܘܵܬܼܵܐ|
    block |ܘܠܵܐ ܒܥ݂ܵܘ ܗܵܘܢܲܢ ܕܡ̇ܢܲܐ ܗ̄ܝܼ ܥܸܠܬܼܵܐ ܕܒܼܘܼܕܵܩܲܝ̈ܗܹܝܢ ܀|
    block |܃ܗܘ̤ܿܘ ܢܸܟܼܝܵܢܹ̈ܐ ܕܩܲܡܨܵܐ ܘܙܵܚܠܵܐ ܕܠܵܐ ܚܙܹܝܢ ܗ̄ܘ̣ܵܘ ܠܲܢ|
    block |ܘܠܵܐ ܫܲܐܸܠܢܲܢ ܕܡܸܛܠ ܡ̇ܢܵܐ ܣܒܼܝܼܣܝܼܢ ܢܸܓܼܕܿܝܼ̈ܢ ܀|
    block |܃ܐܲܟܼܠܝ̣ܘܼܗܝ ܠܐܘܼܟܼܠܲܢ ܟܝܵܢܹ̈ܐ ܫܝܼܛܹ̈ܐ ܘܠܵܐ ܦܵܪ̈ܘܿܫܹܐ|
    block |ܘܠܵܐ ܥܲܩܸܒܼܢܲܢ ܕܡܲܢ̣ܘܼ ܝܲܗ̄ܒܲܢ ܐܘܼܟܼܠܵܐ ܀|
    block |܃ܓ̣ܡܲܪ ܡܵܙܘܿܢܲܢ ܘܲܒܼܛܸܠ ܥܲܡܠܲܢ ܘܲܛܠܸܩܘ ܚܲܝܲܝ̈ܢ|
    block |ܘܠܲܝܬܿ ܒܲܢ ܕܸܡܨܸܐ ܕܢܩܘܿܡ ܒܐܲܦܲܝ̈ܢ ܘܲܢܣܲܝܲܥ ܠܲܢ ܀|
    block |܃ܘܵܝ ܠܲܢ ܕܲܠܡܵܐ ܓܵܡܲ݁ܪ ܓܸܢܣܲܢ ܒܩܲܫܝܘܼܬܼ ܢܸܓܼ̈ܕܹܿܐ|
    block |ܘܠܵܐ ܦܵܐܹ̇ܫ ܠܲܢ ܣܪܝܼܕܼܵܐ ܕܚܲܝܹ̈ܐ ܒܹܝܬܼ ܐܲܪ̈ܥܵܢܹܐ ܀|
    block |܃ܘܵܝܠܲܢ ܕܲܠܡܵܐ ܗܵܘܹ̇ܝܢ ܨܹܐܕܷܲܢ ܗܵܠܹܝܢ ܕܲܗ̤ܘܲܝ̈|
    block |ܢܘܼܪܵܐ ܕܿܣܕܘܿܡ ܘܗܵܘܬܼܵܐ ܕܒܸܠܥܲܬ̤ ܠܲܕܼܒܹܝܬܼ ܕܵܬܼܵܢ ܀|
    block |܃ܐܝܼܬܲܝܗܘܿܢ ܒܲܢ ܙܢܲܝ̈ ܒܝܼܫܵܬܼܵܐ ܗܵܠܹܝܢ ܕܲܬܼܢܹܝܬܼ|
    block |ܘܣܵܗ̇ܕܿܝܼܢ ܟܹܐܒܹ̈ܐ ܕܒܸܠܥܲܬ̤ ܐܲܪܥܲܢ ܕܐܝܼܬܲܝܗܘܿܢ ܒܲܢ ܀|
    block |܃ܒܟܹܐܒܹ̈ܐ ܕܐܲܪܥܲܢ ܡܸܬܼܒܲܩܸܐ ܐ̄ܢܵܐ ܕܲܣܒܼܝܼܣܝܼܢ ܒܲܢ|
    block |ܘܗܵܐ ܡܛܲܝܲܒܼ ܐ̄ܢܵܐ ܕܐܸܣܕܿܘܿܪ ܐܸܢܘܿܢ ܩܕܼܵܡ ܫܵܡܘܿܥܹ̈ܐ ܀|
    block |܃ܬܵܘ ܫܵܡܘܼܥܹ̈ܐ ܫܡܲܥܘ ܬܲܫܥܝܼܬܵܐ ܕܲܙܢܲܝ̈ ܟܹܐܒܲܝ̈ܢ|
    block |ܘܙܘܥܘܼ ܘܐܸܬܿܬܲܢܲܚܘ ܥܲܠ ܡܲܚ̈ܘܵܬܼܵܐ ܕܕܼܵܪܲܢ ܒܝܼܫܵܐ ܀|
    block |܃ܕܵܪܲܢ ܒܝܼܫܵܐ ܐܲܒܼܐܸܫ ܣܲܓܿܝܼ ܡ̣ܢ ܟܠ ܕܵܪ̈ܝܼܢ|
    block |ܘܡܸܛܠ ܗܵܢܵܐ ܣܒܼܝܼܣܝܼܢ ܢܸܓܼܕܵܘ̈ܗܝ ܡ̣ܢ ܟܠ ܕܵܪ̈ܝܼܢ ܀|
    block |܃ܣܲܢܝܘܼܬܼ ܥܵܘ̣ܠܲܢ ܚܙ̣ܵܐ ܗܵܘ̇ ܪܸܡܙܵܐ ܕܲܚܙܹܐ ܠܹܗ ܟܠ|
    block |ܘܐܲܗܦܸܟ ܐܲܦܹ̈ܐ ܕܒܲܣܝܼܡܘܼܬܹܗ ܡ̣ܢ ܣܲܢ̈ܝܵܬܼܵܢ ܀|
    block |܃ܐܲܦܹ̈ܐ ܕܚܸܡܬܼܵܐ ܚܵܘܝܼ ܨܹܐܕܲܝܢ ܠܵܐ ܚܸܡܬܼܵܢܵܐ|
    block |ܘܙܵܥܲܬ̤ ܐܲܪܥܵܐ ܘܩܲܪܝܼܒܼܵܐ ܗ̄ܘ̣ܵܬܼ ܕܬܘܸܐ ܗܵܘܬܼܵܐ ܀|
    block |܃ܠܟܼܠܵܗ̇ ܒܪܝܼܬܵܐ ܐܲܙܝܼܥ ܥܵܘ̣ܠܲܢ ܒܥܵܘܵ݁ܠܘܼܬܹܗ|
    block |ܘܠܵܐ ܦ̣ܵܫ ܡܸܕܹܿܡ ܕܠܵܐ ܐܸܙܕܲܥܙܲܥ ܒܲܫܟܼܝܼܪ̈ܬܲܢ ܀|
    block |܃ܠܟܼܠܹܗ ܥܵܠܡܵܐ ܫܲܟܲܪ ܚܸܙܘܵܐ ܕܲܫܟܼܝܼܪ̈ܵܬܿܢ|
    block |ܘܢܸܕܲܬ̤ ܡܸܢܲܢ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀|
    block |܃ܚܙܵܬܼܵܐ ܫܟܼܝܼܪܬܵܐ ܕܣܲܢܝܘܼܬܼ ܥܵܘ̣ܠܲܢ ܚ̣ܙܵܘ ܪ̈ܘܼܚܵܢܹܐ|
    block |ܘܛܲܢ̣ܘ ܘܐܸܬܼܥܲܙܙܲܘ ܕܲܢܢܲܓܿܕܘܼܢܵܝܗܝ ܒܙܵܘܥ̈ܘ̈ܗܝ ܕܐܵܐܲܪ ܀|
    block |܃ܒܡܲܪܵܚܘܼܬܲܢ ܚܵܝ̣ܪܘ ܘܐܸܬܒܲܩܝܼܘ ܚܵܙܝܲܝ̈ ܫܦܝܼܪ|
    block |ܘܲܠܒܸܫܘ ܙܲܝܢܵܐ ܕܲܢܡܲܟܿܟܼܘܼܢܵܗ̇ ܠܲܛܪܘܼܢܘܼܬܲܢ ܀|
  block
    block |܃ܗܵܘ̇ ܦܘܼܩܕܵܢܵܐ ܕܐܲܩܝܼܡ ܐܸܢܘܿܢ ܥܲܠ ܬܸܫܡܸܫܬܲܢ|
    block |ܗܘ̤ ܦܩ݂ܲܕܼ ܐܸܢܘܿܢ ܕܢܲܪܡܘܿܢ ܐܝܼܕܼܵܐ ܒܲܫܛܵܪ ܢܸܓܼܕܲܝ̈ܢ ܀|
    block |܃ܣܲܩܪܵܐ ܕܢܸܓܼܕܹ̈ܐ ܟ̣ܬܲܒܼ ܗܵܘ̇ ܡܲܠܟܵܐ ܕܲܠܥܸܠ ܡ̣ܢ ܟܠ|
    block |ܘܝܲܗ̣̄ܒܹܿܗ ܠܟܸܢܫܹ̈ܐ ܕܲܫܡܲܝܵܢܹ̈ܐ ܕܢܲܝܬܿܘܿܢ ܨܹܐܕܲܢ ܀|
    block |܃ܐܲܝܟ ܦܵܪܲܚܬܼܵܐ ܦܪܲܚܝ̣ܘ ܦܵܪ̈ܘܿܚܹܗ ܩܕܼܵܡ ܦܘܼܩܕܼܵܢܵܐ|
    block |ܘܩܲܠܝܼܠܵܐܝܼܬܼ ܓ̣ܡܲܪܘ ܒܲܥ̣ܒܼܵܕܼܵܐ ܙܢܲܝ̈ ܡܲܚ̈ܘܵܬܲܢ ܀|
    block |܃ܐܵܦܵܦܵܣܝܼܣ ܕܥܲܠ ܡܲܚ̈ܘܵܬܲܢ ܚܙ̣ܵܘ ܕܿܪܗܝܼܒܼܵܐ|
    block |ܘܲܪܗܝܼܒܼܵܐܝܼܬܼ ܣܥ݂ܲܪܘ ܨܸܒܼܝܵܢܵܐ ܕܲܡܫܲܕܪܵܢܗܘܿܢ ܀|
    block |܃ܒܥܲܪܩܹܐ ܕܪܘܼܚܵܐ ܡܲܬܼܚܘܼܗܝ ܠܓܸܢܣܲܢ ܐ̄ܚܝܵܢܹ̈ܐ ܕܓܸܢܣܲܢ|
    block |ܘܲܒܼܫܲܒܿܘܼܩܹ̈ܐ ܕܟܼܦܢܵܐ ܘܨܲܗܝܵܐ ܒܲܣܒܸܿܣܘ ܦܲܓܼܪܲܢ ܀|
    block |ܣܪ̈ܵܩܹܐ ܕܟܹܐܒܹ̈ܐ ܠ̣ܒܲܟܼܘ ܒܐܝܼܕܲܝ̈ܗܘܿܢ ܠܵܐ ܓܘܼܫܡܵܢܹ̈ܐ܃܆|
    block |ܘܣܲܪܩܘܼܗܝ ܠܓܼܘܼܫܡܲܢ ܒܚܲܪܝܼܦܘܼܬܼܵܐ ܕܲܣܪ̈ܵܩܲܝܗܘܿܢ ܀|
    block |܃ܐܲܝܟ ܠܸܣܛܵܝܵܐ ܩܕܼܵܡ ܕܲܝܵ̇ܢܵܐ ܬܠܵܐ̣ܘܼܗܝ ܠܥܲܡܲܢ|
    block |ܘܫܲܪܝܼ ܡܲܝܠܸܠ ܡ̣ܢ ܩܲܫܝܘܼܬܼܵܐ ܕܢܓܼ̈ܕܹܿܐ ܕܲܥܠܵܘܗܝ ܀|
    block |܃ܒܠܲܥ̣ ܘܐܸܬܼܒܲܣܒܲܣ ܟܠܹܗ ܒܟܼܠܹܗ ܐܲܝܟ ܣܵܪܘܿܚܵܐ|
    block |ܘܲܒܼܟܼܵܐ ܘܐܲܝܠܸܠ ܘܠܵܐ ܨܒܼ̣݂ܵܘ ܨܵܬܼܘܼܗܝ ܥܲܒܼܕܲܝ̈ ܡܲܠܟܵܐ ܀|
    block |܃ܡܲܠܟܵܐ ܕܥܲܠ ܟܠ ܦ̣ܩܲܕ ܥܲܡܲܢ ܕܪܵܚܹ̇ܡ ܥܵܘ̣ܠܵܐ|
    block |ܕܲܢܢܲܓܿܕܼܘܼܢܵܗ̇ ܠܡܲܪܵܚܘܼܬܲܢ ܕܠܵܐ ܚܵܘܣܵܢܵܐ ܀|
    block |܃ܕܠܵܐ ܚܵܘܣܵܢܵܐ ܢܲܓܿܕܼܘܼܢ ܟܸܢܫܹ̈ܐ ܕܲܫܡܲܝܵܢܹ̈ܐ|
    block |ܘܛܵܟ ܠܵܐ ܫܵܠܹ̇ܝܢ ܡ̣ܢ ܡܲܪܕܿܘܼܬܲܢ ܥܕܲܡ̇ܐ ܠܚܲܪܬܼܵܐ ܀|
    block |܃ܒܪܲܒܿܘܼܬܼ ܥܵܘ̣ܠܵܢ ܚܵܪܘܼ ܐܵܦ ܚܵܝ̇ܪܝܼܢ ܐܲܡܝܼܢܵܐܝܼܬܼ|
    block |ܥܲܠܗܵܝ̇ ܬܲܠܝܵܐ ܐܝܼܕܼܵܐ ܕܲܒܼܗܘܿܢ ܠܥܸܠ ܡ̣ܢ ܚܲܨܲܝܢ ܀|
    block |܃ܡܸܕܲܥ ܝܵܕܼܥ̇ܝܼܢ ܕܠܵܐ ܗܵܦܟܿܝܼܢܲܢ ܡ̣ܢ ܣܲܢ̈ܝܵܬܲܢ|
    block |ܘܡܸܛܠ ܗܵܕܹܐ ܠܒܼܝܼܫܝܼܢ ܪܘܼܓܼܙܵܐ ܥܲܠ ܬܲܒܼ̈ܥܵܬܲܢ ܀|
    block |܃ܚܵܘܒܲܬܼ ܚܵܘܒܲܝ̈ܢ ܥܸܫܢܲܬ̤ ܣܲܓܿܝܼ ܠܒܲܪ ܡ̣ܢ ܛܲܟܼܣܵܐ|
    block |ܘܗܵܐ ܬܵܒܼܥ̇ܝܼܢ ܠܲܢ ܙܢܲܝ̈ ܪܸܒܿܝܼܬܼܵܐ ܕܐܸܓܲܪ ܨܹܐܕܲܝܢ ܀|
    block |܃ܐ̄ܫܛܵܪܵܐ ܕܚܵܘ̈ܒܹܿܐ ܚܵܝ̣ܒܼ ܒܲܪܢܵܫܲܢ ܠܒܲܪ ܡ̣ܢ ܐ̄ܢܵܫܵܐ|
    block |ܘܲܕܼܠܵܐ ܦܪܲܥܢ̣ܵܝܗܝ ܗܵܐ ܦܵܪܥ̇ܝܼܢܲܢ ܕܠܵܐ ܡ̣ܢ ܛܲܝܒܿܘܼ ܀|
    block |ܛܵܠܘܿܡ̇ܐܝܼܬܼ ܣܥ݂ܲܪ ܨܸܒܼܝܵܢܲܢ ܒܚܵܘܒܲܬܼ ܚܵܘܒܲܝ̈ܢ ܀|
    block |ܥܲܠ ܗܵܝ̇ ܩܲܫ̈ܝܵܢ ܐܵܦ ܡܲܚ̈ܘܵܬܲܢ ܡ̣ܢ ܟܠ ܕܵܪ̈ܝܼܢ ܀|
    block |܃ܕܠܵܐ ܐܸܬܼܚܲܦܲܛܢ ܐܲܝܟ ܚܲܝܵܒܹ̈ܐ ܠܡܸܦܪܲܥ ܪܹܫܵܐ|
    block |ܗܵܐ ܦܵܪܥ̇ܝܼܢܲܢ ܐܵܦ ܪ̈ܲܒܿܝܵܬܼܵܐ ܕܥܲܦ̣ ܪܸ̈ܒܿܝܵܬܼܵܐ ܀|
  block
    block |܃ܪܸ̈ܒܿܝܵܬܼ ܡܸܬܿܬܲܒܼܥܝܼܢܲܢ ܠܦܘܼܬܼ ܒܝܼܫܘܼܬܲܢ|
    block |ܘܬܼܘܼܒܼ ܫܵܘܹ̇ܝܢܲܢ ܐܲܝܟ ܛܵܠܘܿܡܹ̈ܐ ܕܲܛܠ݂ܲܡܘ ܣܲܓܿܝܼ ܀|
    block |܃ܣܲܓܿܝܼ ܛܠ݂ܲܡܢܲܢ ܘܣܵܗܹ̇ܕܼ ܝܲܨܪܲܢ ܕܣܲܓܿܝܼ ܛܠܲܡ̣ܢܲܢ|
    block |ܘܛܵܟ ܠܵܐ ܛܵܠ̇ܡܝܼܢ ܫܹܐܕܹ̈ܐ ܛܠܘܼܡܝܵܐ ܕܕܼܵܡܹ̇ܐ ܠܕܝܼܠܲܢ ܀|
    block |܃ܛܵܠ̇ܡܝܼܢ ܫܹܐܕܹ̈ܐ ܘܪܵܢܹܝܢ ܕܲܛܠ݂ܲܡܘ ܘܝܵܕܼܥ̇ܝܼܢ ܕܐܲܣܟܸܿܠܘ|
    block |ܚܢܲܢ ܠܵܐ ܪܢܲܝ̣ܢܲܢ ܘܠܵܐ ܩܲܛܪܸܓܼܢܲܢ ܠܲܫܟܼܝܼܪ̈ܵܬܲܢ ܀|
    block |܃ܘܲܕܼܠܵܐ ܪܢܲܝ̣ܢܲܢ ܐܲܝܟ ܕܲܦܐܹܐ ܗ̄ܘ̣ܵܐ ܠܝܲܕܿܘܼܥܬܵܢܹ̈ܐ|
    block |ܗܵܐ ܪܵܕܹܝܢ ܠܲܢ ܟܝܵܢܹ̈ܐ ܚܲܪ̈ܫܹܐ ܒܲܟܼܝܵܢܲܝ̈ܗܘܿܢ ܀|
    block |܃ܘܲܕܼܠܵܐ ܨܒܲܝ݂ܢܲܢ ܠܲܡܕܲܢ ܢܲܦܫܲܢ ܒܕܝܼܢܵܐ ܕܢܲܦܫܲܢ|
    block |ܗܵܐ ܕܵܐܹ̇ܢ ܠܲܢ ܪܸܡܙܵܐ ܟܹܐܢܵܐ ܕܟܹܐܝܢ ܒܘܼܚܪܵܢܹܗ ܀|
    block |܃ܠܟܹܐܢܘܼܬܼ ܪܸܡܙܹܗ ܝܲܗ̣̄ܒܹܿܗ ܠܕܝܼܢܲܢ ܪܲܒܿ ܕܲܝܵܢܹ̈ܐ|
    block |ܕܢܸܕܲܥ ܕܐܝܼܬܼ ܠܹܗ ܐܵܦ ܟܹܐܢܘܼܬܼܵܐ ܕܠܵܐ ܡܸܙܕܲܟܼܝܵܐ ܀|
    block |܃ܛܵܒܼ ܟܹܐܢܵܐܝܼܬܼ ܒܲܚ̣ܪܹܗ ܠܕܝܼܢܵܐ ܕܛܵܠܘܼܡܘܼܬܿܢ|
    block |ܘܲܓܼܙ݂ܲܪ ܕܝܼܢܵܐ ܠܦܘܼܬܼ ܒܝܼ̈ܫܵܬܼܵܐ ܕܡܸܬܼܢܲܓܿܕܼܵܢܹ̈ܐ ܀|
    block |܃ܒܓܼܵܘ ܡܲܣܐܬܼܵܐ ܕܒܼܵܚܘܿܪܘܼܬܹܗ ܣܵܡ̣ܹܗ ܠܥܵܘ̣ܠܲܢ|
    block |ܘܕܲܢ̣ܬܲܥ ܣܲܓܿܝܼ ܣ̣ܵܡ ܠܹܗ ܢܸܓܼ̈ܕܹܿܐ ܠܘܼܩܒܲܠ ܝܘܼܩܪܹܗ ܀|
    block |܃ܠܲܙܢܲܝ̈ ܥܵܘ̣ܠܵܐ ܦܲܠܸܓܼ ܢܸܓܼ̈ܕܹܿܐ ܕܥܲܠ ܥܵܘܵܠܹ̈ܐ|
    block |ܘܟܼܠܚܲܕܼ ܡܸܢܗܘܿܢ ܬܲܒܼܥܹ݂ܗ ܒܢܸܓܼܕܵܐ ܕܥܵܗܹ̇ܝܢ ܗ̄ܘ̣ܵܐ ܠܹܗ ܀|
    block |܃ܠܪܸܚܡܲܬܼ ܟܸܣܦܵܐ ܥܲܩ̣ܪܵܗ̇ ܒܡܲܪܵܐ ܕܡܸܣܟܹܿܢܘܼܬܼܵܐ|
    block |ܕܠܵܐ ܬܘܼܒܼ ܬܲܚܸܠܦ ܘܬܸܛܥܲܢ ܦܹܐܪܹ̈ܐ ܕܟܸܣܦܵܐ ܪܓܼܝܼܓܼܵܐ ܀|
    block |܃ܠܪܸܚܡܲܬܼ ܫܘܼܒܼܚܵܐ ܦܲܣܩܵܗ̇ ܒܢܵܪܓܵܐ ܕܡܲܟܿܝܼܘܼܬܼܵܐ|
    block |ܕܠܵܐ ܬܸܨܛܲܢܲܥ ܠܡܸܕܒܲܨ ܐ̄ܢܵܫܵܐ ܒܥܘܼܩܣܵܐ ܕܫܘܼܒܼܚܵܐ ܀|
    block |܃ܠܥܵܠܘܿܒܼܘܼܬܼܵܐ ܓܲܙܪܵܗ̇ ܒܦܲܪܙܠܵܐ ܕܲܨܪܝܼܟܼܘܼܬܼܵܐ|
    block |ܕܕܲܠܡܵܐ ܢܸܪܗܲܛ ܥܸܒܼܝܵܐ ܕܡܸܢܵܗ̇ ܒܟܼܠܹܗ ܓܘܼܫܡܵܐ ܀|
    block |܃ܠܲܚܬܼܝܼܪܘܼܬܼܵܐ ܣ̣ܵܡ ܠܵܗ̇ ܟܘܝܵܐ ܕܲܡܫܲܝܢܘܼܬܼܵܐ|
    block |ܕܠܵܐ ܬܸܫܬܲܩܲܠ ܘܬܸܩܢܹܐ ܥܝܵܕܼܵܐ ܕܚܲܝܘܲܬܼ ܫܸܢܵܐ ܀|
    block |܃ܠܕܿܓܵܠܘܼܬܼܵܐ ܐܲܣܪܵܗ̇ ܒܙܲܝܢܵܐ ܕܲܚܕܵܐ ܡܸܠܬܼܵܐ|
    block |ܕܠܵܐ ܬܸܬܼܥܲܝܲܕܼ ܠܲܡܡܲܠܵܠܘܼ ܝܲܬܿܝܼܪ̈ܵܬܼܵܐ ܀|
    block |܃ܒܚܵܣܘܿܡܘܼܬܼܵܐ ܐܲܪܡܝܼ ܒܦܘܼܡ̇ܗ̇ ܩܹܐܡ̇ܐ ܕܫܸܬܼܩܵܐ|
    block |ܕܲܠܡܵܐ ܬܼܟܿܘܿܬܼ ܐ̄ܢܵܫܵܐ ܒܢܝܼܒܹ̈ܐ ܕܲܟܼܬܼܝܼܫܘܼܬܼܵܗ̇ ܀|
    block |܃ܠܓܲܢܵܒܼܘܼܬܼܵܐ ܚܲܝ̣ܣܢܵܗ̇ ܒܚܸܣܢܹ̈ܐ ܕܠܵܐ ܡܸܬܼܚܲܣܢܹܝܢ|
    block |ܕܠܵܐ ܬܘܼܒܼ ܬܸܓܼܠܘܿܙ ܚܲܝܹ̈ܐ ܕܐ̄ܢܵܫܵܐ ܡ̣ܢ ܢܸܟܼܣܲܝ̈ܗܘܿܢ ܀|
    block |܃ܠܓܲܝܵܪܘܼܬܼܵܐ ܡ̣ܚܵܗ̇ ܒܲܡܚܘܿܬܼܵܐ ܕܟܲܡܗܘܼܬܼ ܥܲܝܢܹ̈ܐ|
    block |ܕܠܵܐ ܬܸܬܼܒܲܩܸܐ ܙܲܠܝܼܠܵܐܝܼܬܼ ܒܲܕܼܠܵܐ ܕܝܼܠܵܗ̇ ܀|
    block |܃ܠܚܸܡܬܼܵܐ ܫܲܬܿܩܵܗ̇ ܒܩܵܠܹ̈ܐ ܕܚܝܼ̈ܠܹܐ ܕܓܼܙܵܪ ܕܝܼܢܵܐ|
    block |ܕܠܵܐ ܢܸܗܘܸܐ ܠܵܗ̇ ܐܲܬܼܪܵܐ ܠܡܸܪܗܲܛ ܒܲܥܪܝܼܪܵܐܝܼܬܼ ܀|
    block |܃ܠܟܼܠܗܘܿܢ ܚܲܫܹ̈ܐ ܪܕܼܵܐ ܟܹܐܢܵܐܝܼܬܼ ܒܟܹܐܢܘܼܬܼ ܢܸܓܼܕܵܘ̈ܗܝ|
    block |ܘܚܲܟܿܝܼܡܐܝܼܬܼ ܚܵܘܝܼ ܚܲܝܠܹܗ ܒܡܸܬܼܢܲܓܿܕܵܢܹ̈ܐ ܀|
  block
    block |܃ܡ̣ܢ ܡܲܚܘܵܬܹ̈ܗ ܕܚܸܝ̣ܠ ܟܠܡܸܕܹܿܡ ܘܚ݂ܵܒܼ ܟܠܡܸܕ݂ܿܡ|
    block |ܘܐܲܡܠܸܟ ܩܸܢܛܵܐ ܥܲܠ ܟܠܡܸܕܹܿܡ ܕܐܝܼܬܼܵܘܗܝ ܡܸܕܹܿܡ ܀|
    block |܃ܙܵܥ ܟܠܡܸܕ݂ܿܡ ܡܢ ܡ̇ܐ ܕܲܗܘ̤ܵܐ ܨܹܝܕܼ ܟܠ ܡܸܕܹܿܡ|
    block |ܘܠܵܐ ܦܵܝ̣ܫ ܡܸܕܹܿܡ ܕܠܵܐ ܐܸܬܼܢܲܣܝܼ ܒܚܲܫܲܝ̈ ܐ̄ܢܵܫܵܐ ܀|
    block |܃ܡܸܛܠ ܐ̄ܢܵܫܵܐ ܗ̤ܘܲܝ̈ ܒܥܘܼܡܪܵܐ ܕܐ̄ܢܵܫܵܐ|
    block |ܘܲܒܼܒܼܝܼܫܘܼܬܹܗ ܣܒܲܠ ܒܝܼ̈ܫܵܬܼܵܐ ܡܠܝܼ̈ܠܹܐ ܘܚܲܪ̈ܫܹܐ ܀|
    block |܃ܡܸܛܠܵܬܹܗ ܒܸܠܥܲܬ̤ ܐܲܪܥܵܐ ܢܸܓܼ̈ܕܹܿܐ ܩ̈ܫܲܝܵܐ|
    block |ܘܝܼܒܸܫ ܥܘܼܒܵܗ̇ ܡ̣ܢ ܡ̇ܘ̈ܥܝܵܬܼܵܐ ܕܙܲܪ̈ܥܹܐ ܘܦܹܐܪܹ̈ܐ ܀|
    block |܃ܡܸܛܠ ܥܸܘ̣ܠܹܗ ܠܵܐ ܨܒܵܬ̤ ܝܸܠܕܵܬ̤ ܥܘܸܠܹ̈ܐ ܕܙܲܪܥܵܐ|
    block |ܘܟܲܕܼ ܝܵܠܹܕܿܬܵܐ ܗ̄ܝܼ ܗܘ̤ܵܬܼ ܠܵܗ̇ ܥܩܲܪܬܵܐ ܘܲܡܓܲܙܲܝܬܼܵܐ ܀|
    block |܃ܒܥܲܩܪܘܼܬܼ ܐ̄ܢܵܫܵܐ ܚܵܪܲܬ̤ ܐܲܪܥܵܐ ܠܵܐ ܦܵܪܘܿܫܬܵܐ|
    block |ܘܲܟܼܠ̣ܵܬ̤ ܥܘܼܒܵܗ̇ ܡ̣ܢ ܡܲܪܕܿܝܼܬܼܵܐ ܕܣܝܼܡܵܐ ܗ̄ܘ̣ܵܬܼ ܒܵܗ̇ ܀|
    block |܃ܒܵܗ̇ ܐܸܬܿܕܲܡܝܼܘ ܟܝܵܢܹ̈ܐ ܫܒܼܵܒܹ̈ܿܝܗ̇ ܡܲܝܵ̈ܐ ܘܐܲܐܲܪ|
    block |ܘܠܵܐ ܪܕܼܵܘ ܫܲܦܝܼܪ ܒܐܘܼܪܚܵܐ ܫܦܝܼܬܼܵܐ ܕܫܘܼܚܠܵܦܲܝ̈ܗܘܿܢ ܀|
    block |܃ܕܠܵܐ ܛܘܼܟܵܣܵܐ ܪܕܼܵܘ ܫܲܬܼܝܼܩܹ̈ܐ ܕܲܡܛܲܟܿܣܝܼܢ ܗ̄ܘ̣ܵܘ|
    block |ܘܕܵܪܘܕܘܼܗܝ ܠܥܵܠܡܵܐ ܕܲܡܛܲܟܲܣ ܗ̄ܘ̣ܵܐ ܡ̣ܢ ܫܘܼܪܵܝܵܐ ܀|
    block |܃ܥܵܘ̣ܠܵܐ ܕܐ̄ܢܵܫܵܐ ܐܲܠܸܦ ܐܸܢܘܿܢ ܠܠܵܐ ܪ̈ܵܓܼܘܿܫܹܐ|
    block |ܕܢܸܪܕܿܘܿܢ ܒܐܘܼܪܚܵܐ ܕܡܲܠܝܵܐ ܩܸܢܛܵܐ ܕܠܵܐ ܫܲܘܝܘܼܬܼܵܐ ܀|
    block |܃ܗܘ̤ ܒܲܪܢܵܫܵܐ ܕܵܘܕܹܗ ܠܛܲܟܼܣܵܐ ܕܟܼܠܵܗ̇ ܒܪܝܼܬܼܵܐ|
    block |ܘܲܒܼܦܝܘܼܬܹܗ ܪܲܦܝܼ ܚܙܵܩܵܐ ܕܪܵܘܡ̇ܐ ܘܥܘܼܡܩܵܐ ܀|
    block |܃ܒܹܗ ܐܲܣܝܼܪ ܗ̄ܘ̣ܵܐ ܪܵܘܡ̇ܐ ܘܥܘܼܡܩܵܐ ܒܲܚܕܼܵܐ ܫܲܘܝܘܼ|
    block |ܘܡܸܛܠܵܬܹܗ ܦܟ݂ܲܗ ܟܠ ܡܸܕܼܵܡ ܡ̣ܢ ܡ̇ܐ ܕܐܝܼܬܼܵܘܗܝ ܀|
    block |܃ܪܘܼܓܼܙܹܗ ܐܲܪܓܸܿܙ ܠܚܲܝܠܵܐ ܕܠܲܝܬܼ ܠܹܗ ܕܢܸܪܓܲܙ ܡܸܡܬܼܘܿܡ|
    block |ܘܲܪܕܼܵܝܗܝ ܠܥܵܠܡܵܐ ܒܪܘܼܓܼܙܵܐ ܩܲܫܝܵܐ ܕܠܵܐ ܚܵܘܣܵܢܵܐ ܀|
    block |܃ܕܠܵܐ ܚܵܘܣܵܢܵܐ ܗܘ̤ܵܬܼ ܡܲܪܕܿܘܼܬܵܐ ܕܲܒܼܝܵܘ̈ܡ̇ܬܿܢ|
    block |ܘܛܵܟ ܠܵܐ ܒܸܠܥܲܬ̤ ܒܝܼܫܘܼܬܼ ܐ̄ܢܵܫܵܐ ܐܷܲܟ ܒܝܼܫܘܼܬܲܢ ܀|
    block |܃ܘܐܸܠܵܐ ܢܸܒܼܥܹܐ ܡ̣ܢ ܕܲܟܼܝܵܢܵܐ ܘܡ̣ܢ ܕܲܟܼܬܼܵܒܼܵܐ|
    block |ܘܐܸܢ ܐܝܼܬܼ ܕܵܪܵܐ ܕܲܪܕܼܵܝܗܝ ܟܹܐܢܵܐ ܐܲܝܟ ܕܲܠܕܼܵܪܲܢ ܀|
    block |܃ܒܠܲܥ̣ܘ ܩܲܕܡܵܝܹ̈ܐ ܒܢܸܓܼ̈ܕܹܿܐ ܩ̈ܫܲܝܵܐ ܐܲܟܼܡܵܐ ܕܲܟܼܬܼܝܼܒܼ|
    block |ܘܐܵܘܕܲܥ ܐܸܢܘܿܢ ܕܡ̇ܢܲܐ ܗ̄ܝܼ ܥܸܠܬܼܵܐ ܕܢܸܓܼ̈ܕܹܿܐ ܕܲܒܼܠܲܥ̣ܘ ܀|
    block |܃ܠܲܢ ܢܲܓܲܕܼ ܠܲܢ ܒܟܼܠ ܐܸܣܟܹܿܡܝܼ̈ܢ ܕܲܙܢܲܝ̈ ܢܸܓܼܕܹܿܐ|
    block |ܘܠܵܐ ܒܲܕܸܿܩ ܠܲܢ ܕܡ̇ܢܲܐ ܗ̄ܝܼ ܥܸܠܬܼܵܐ ܕܩܲܫܝܘܼܬܼ ܢܸܓܼܕܲܝ̈ܢ ܀|
    block |܃ܗܵܕܹܿܐ ܗ̄ܝܼ ܕܩܲܫܝܵܐ ܡ̣ܢ ܟܠܡܸܕܹܿܡ ܠܡܸܬܼܢܲܓܿܕܵܢܹ̈ܐ|
    block |ܕܟܲܕܼ ܡܸܬܼܢܲܓܿܕܝܼܢ ܠܵܐ ܝܵ̇ܕܼܥܝܼܢ ܠܵܗ̇ ܠܥܸܠܬܹܗ ܕܢܸܓܼܕܵܐ ܀|
  block
    block |܃ܥܵܘ̣ܠܲܢ ܚܲܦܝܵܗ̇ ܠܥܸܠܬܹܗ ܕܢܸܓܼܕܵܐ ܡ̣ܢ ܪܸܥܝܵܢܲܢ|
    block |܃ܗܘ̤ܝܘܼ ܥܵܘ̣ܠܲܢ ܥܵܘܪܵܗ̇ ܠܢܲܦܫܲܢ ܡ̣ܢ ܒܘܼܝܵܢܵܐ|
    block |ܘܠܵܐ ܡܸܬܼܒܲܝܢܵܐ ܟܲܕܼ ܡܸܬܿܬܿܫܝܼܛܵܐ ܒܲܫܟܼܝܼܪ̈ܵܬܼܵܐ ܀|
    block |܃ܗܘ̤ ܐܲܪܡܝܼ ܒܵܗ̇ ܒܲܡܠܝܼܠܘܼܬܼܵܗ̇ ܩܹܐܡܵܐ ܕܫܸܬܼܩܵܐ|
    block |ܘܒܲܛܸܠ ܗܵܘܢܵܗ̇ ܡ̣ܢ ܥ̣ܢܝܵܢܵܐ ܕܫܲܦܝܼܪ̈ܵܬܸܿܐ ܀|
    block |܃ܗܘ̤ ܠܵܐ ܝܲܗ̣̄ܒܼ ܠܵܗ̇ ܠܦܵܪܘܿܫܘܼܬܼܵܗ̇ ܠܡܸܦܪܲܫ ܫܲܦܝܼܪ|
    block |ܘܟܲܕܼ ܦܵܪܘܿܫܬܵܐ ܗ̄ܝܼ ܩ̣ܢܵܬ̤ ܠܵܗ̇ ܥܝܵܕܼܵܐ ܕܠܵܐ ܦܵܪ̈ܘܿܫܹܐ ܀|
    block |܃ܗܵܢܵܐ ܥܝܵܕܼܵܐ ܥܲܒܼ݂ܕܵܗ̇ ܣܡܝܼܬܼܵܐ ܕܠܵܐ ܒܘܼܝܵܢܵܐ|
    block |ܘܒܸܠܥܲܬ̤ ܢܸܓܼ̈ܕܹܿܐ ܘܠܵܐ ܨܒܼܵܬ̤ ܕܬܸܕܼܥ ܥ̣ܠܲܬܼ ܢܸܓܼܕܹܿܝ̈ܗ̇ ܀|
    block |܃ܢܸܓܼ̈ܕܹܿܐ ܩܫܲܝܵ̈ܐ ܒܸܠܥܲܬ̤ ܢܲܦܫܲܢ ܡܗܝܼܪܲܬܼ ܗܵܘܢܵܐ|
    block |ܘܲܟܼܡܵܐ ܕܒܸܠܥܲܬ̤ ܗܘ̤ܵܘ ܠܵܗ̇ ܢܸܓܼ̈ܕܹܿܐ ܐܲܝܟ ܠܵܐ ܢܼܓܼ̈ܕܹܿܐ ܀|
    block |܃ܟܡܵܐ ܣܓܼܝܼܘܼ ܢܸܓܼ̈ܕܹܐ ܘܡܸܬܼܢܲܓܿܕܼܵܢܹ̈ܐ ܠܵܐ ܚܲܫ̣ܘ ܘܐܲܪܓܸܫܘ|
    block |ܥܲܦ̣ ܡܲܚ̈ܘܬܼܵܐ ܘܲܡܡܲܚ̈ܝܵܐ ܩ̣ܢܵܘ ܠܘܼܒܵܒܼܵܐ ܀|
    block |܃ܟܡܵܐ ܗܘ̤ܵܘ ܙܵܘܥܹ̈ܐ ܘܪܸܥܠܲܬ̤ ܐܲܪܥܵܐ ܘܢܦܲܠܘ̣ ܛܘܼܪܹ̈ܐ|
    block |ܘܠܵܐ ܙܵܥ ܠܸܒܿܢ ܒܩܵܠ ܝܲܠܕܵܬܵܐ ܕܐܲܪܥܵܐ ܫܠܝܼܬܼܵܐ ܀|
    block |܃ܢܦܲܠ̣ܘ ܡܸܕܝܵܪܹ̈ܐ ܘܲܗܘ̤ܵܘ ܩܲܒܼܪܹ̈ܐ ܠܥܵܡܘܿܪ̈ܲܝܗܘܿܢ|
    block |ܘܪܵܡܘܼܬܼ ܪܘܼܚܲܢ ܠܵܐ ܐܸܬܼܡܲܟܿܟܲܬ̤ ܡ̣ܢ ܫܘܼܡܠܵܝܵܐ ܀|
    block |܃ܓܲܙܝܲܬ̤ ܐܲܪܥܵܐ ܡ̣ܢ ܥܲܠ̈ܠܵܬܵܐ ܕܟܼܠ ܐܸܣܟܹܿܡܝܼ̈ܢ|
    block |ܘܒܼܝܼܫܘܼܬܼ ܝܲܨܪܲܢ ܠܵܐ ܦܵܫ̣ ܝܲܨܪܵܗ̇ ܡ̣ܢ ܣܲܢ̈ܝܵܬܼܵܐ ܀|
    block |܃ܝ̄ܒܸܫܘ̣ ܐܝܼܠܵܢܹ̈ܐ ܘܲܢ̣ܬܲܪܘ ܛܲܪ̈ܦܹܐ ܘܲܚܡܵܘ̣ ܙܲܪ̈ܥܹܐ|
    block |ܘܠܵܐ ܐܸܬܼܝܲܒܲܫ ܢܸܒܼܥܵܐ ܣܲܢܝܵܐ ܕܲܫܟܼܝܼܪ̈ܬܲܢ ܀|
    block |܃ܐܲܟܼܠ݂ܲܢ ܩܲܡܨܵܐ ܡ̣ܫܵܢ ܡ̇ܫܘܿܛܵܐ ܡܲܚܵܢ ܨܲܪܨܘܼܪܵܐ|
    block |ܘܡܸܪܲܬܼ ܢܲܦܫܲܢ ܠܵܐ ܐܸܬܼܦܲܪܗܲܬ̤ ܡ̣ܢ ܡ̇ܐ ܕܐܝܼܬܹܝܗ̇ ܀|
    block |܃ܢ̣ܫܲܒܼ ܥܲܠܥܵܠܹ̈ܐ ܥܲܙܝܼ̈ܙܵܬܵܐ ܒܩܲܝܛܵܐ ܘܣܲܬܼܘܵܐ|
    block |ܘܲܙܟܼܵܐ ܐܸܢܹܝܢ ܡܲܫܒܼܵܐ ܩܲܫܝܵܐ ܕܲܫܟܼܝܼܪ̈ܵܬܲܢ ܀|
    block |܃ܝܲܠܸܦ ܐܵܐܲܪ ܘܢܲܛܸܦ ܡܸܛܪܵܐ ܒܟܹܐܦܲܝ̈ ܒܲܪܕܼܵܐ|
    block |ܘܥܵܘ݁ܵܠܘܼܬܲܢ ܠܵܐ ܚܲܠܸܦܬܹܗ ܠܪܲܗܛܵܐ ܕܥܵܘ̣ܠܵܗ̇ ܀|
    block |܃ܙܵܥܘ̣ ܫܲܬܿܝܼܩܹ̈ܐ ܒܩܵܠܹ̈ܐ ܕܪ̈ܲܥܡܹܐ ܘܚܸܙܘܵܐ ܕܒܲܪ̈ܩܹܐ|
    block |ܘܡܲܐܝܼܢܘܼܬܲܢ ܠܵܐ ܐܸܬܿܬܿܥܝܼܪܲܬ̤ ܡ̣ܢ ܕܲܡܟܿܘܼܬܸܲܗ̇ ܀|
    block |܃ܨܵܪܘ ܪ̈ܘܼܚܵܢܹܐ ܙܢܲܝ̈ ܐܵܬܼ̈ܘܵܬܼܵܐ ܒܐܲܦܲܝ̈ ܪܵܘܡ̇ܐ|
    block |ܘܲܚ̣ܙܲܝܢ ܐܸܢܹܝܢ ܘܲܛܥܲܝܢ ܐܸܢܹܝܢ ܐܲܝܟ ܕܲܠܚܸܠܡܵܐ ܀|
    block |܃ܫܲܪܝܼܪ̈ ܗ̣̄ܘܲܝ̈ ܘܚܲܬܿܝܼ̈ܬܲܢ ܗ̣̄ܘܲܝ̈ ܘܲܕܢܝܼ̈ܚܵܢ ܗ̣̄ܘܲܝ̈|
    block |ܘܐܵܦ ܣܲܢ̈ܝܵܬܲܢ ܠܛܵܠܘܿܡܘܼܬܲܢ ܠܵܐ ܓܲܠ̈ܝܵܢ ܗ̣̄ܘܲܝ̈ ܀|
  block
    block |܃ܠܛܵܠܘܿܡܘܼܬܲܢ ܚܵܘܝܼܘ ܐܸܢܹܝܢ ܚܲܝܠܲܝ̈ ܪܵܘܡ̇ܐ|
    block |ܘܲܚ̣ܙܲܝܢ ܐܸܢܹܝܢ ܘܠܵܐ ܚ̣ܙܲܝܢ ܐܸܢܹܝܢ ܒܗܵܘܢܵܐ ܬܲܩܢܵܐ ܀|
    block |܃ܡܸܛܠܵܬܲܢ ܗ̤ܘܲܝ̈ ܟܠ ܕܲܗ̤ܘܲܝ̈ ܒܪܵܘܡ̇ܐ ܘܥܘܼܡܩܵܐ|
    block |ܘܠܵܐ ܫܲܐܸܠܢܲܢ ܕܡ̇ܢܲܐ ܗ̄ܝܼ ܥ̣ܠܬܵܐ ܕܫܘܼܚܠܵܦܲܝ̈ܗܹܝܢ ܀|
    block |܃ܘܲܕܠܵܐ ܨܒܿܝ̣ܢܲܢ ܠܡܸܒܼܥܵܐ ܒܥܵܬܼܵܐ ܕܙܢܲܝ̈ ܢܸܓܼܕܿܝ̈ܢ|
    block |ܪܡ݂ܲܙ ܒܵܪܘܿܝܵܐ ܠܲܡܫܲܡܫܵܢܵܘ̈ܗܝ ܕܲܢܓܿܕܼܘܼܬܵܢ ܀|
    block |ܫܩܲܠ̣ܘ ܦܘܼܩܕܵܢܵܐ ܥܝܼܪܹ̈ܐ ܐ̄ܚܝܵܢܲܝ̈ܢ ܥܲܠ ܒܝܼܫܘܼܬܲܢ ܀|
    block |ܘܡܲܬܼܚ̣ܘܗܝ ܠܠܸܒܲܢ ܠܢܸܓܼܕܵܐ ܩܲܫܝܵܐ ܕܕܼܵܡܹ̇ܐ ܠܠܸܒܲܢ ܀|
    block |܃ܕܠܵܐ ܚ݂ܲܫ ܠܸܒܲܢ ܒܢܸܓܼܕܵܐ ܕܒܸܠܥܲܬ̤ ܚܠܵܦܲܝܢ|
    block |ܡ̣ܚܵܐܘܼܢ ܟܹܐܢܹ̈ܐ ܥܲܠ ܗܲܕܵܡܲܝ̈ܢ ܘܥܲܠ ܚܘܼܫܵܒܲܝ̈ܢ ܀|
    block |܃ܘܛܵܟ ܗܵܕܹܐ ܪܢ̣ܵܘ ܠܡܲܪܵܚܘܼܬܲܢ ܪ̈ܵܢܝܲܝ ܫܲܦܝܼܪ|
    block |ܕܠܵܐ ܘܝܼܠܗܘܿܢ ܗ̄ܘ̣ ܡܸܫܟܵܐ ܕܲܒܼܠܲܥ̣ ܐܲܝܢܵܐ ܕܲܒܼܠܲܠ̣ ܀|
    block |܃ܡܥܵܕܼ ܗ̄ܘ̣ ܐ̄ܢܵܫܵܐ ܕܟܼܠ ܕܐܝܼܬܼ ܝܵܗܹ̇ܒܼ ܘܗܘ̤ ܠܵܐ ܢܸܒܼܠܲܠ|
    block |ܡ̇ܕܹܝܢ ܢܸܒܼܠܲܥ ܐܲܝܢܵܐ ܕܕܼܵܚܹ̇ܠ ܘܗܵܐ ܡܸܬܼܚܟܲܡ ܀|
    block |܃ܗܘ̤ ܒܲܩܢܘܿܡܹܗ ܢܸܛܥܲܡ ܛܲܥܡܵܐ ܕܩܲܫܝܘܼܬܼ ܢܸܓܼ̈ܕܹܿܐ|
    block |ܘܢܸܗܘܸܐ ܝܵ̇ܕܲܥ ܠܡܸܛܲܪ ܛܲܟܼܣܵܐ ܕܲܡܠܝܼܠܘܼܬܹܗ ܀|
    block |܃ܒܗܵܕܹܐ ܬܼܢܘܲܝ ܒܠܲܥܘ̣ ܗܲܕܵܡܲܝ̈ܢ ܒܟܹܐܒܹ̈ܐ ܩܫܲܝܵ̈ܐ|
    block |ܘܗܵܐ ܡܸܬܼܒܲܣܒܲܣ ܦܲܓܼܪܲܢ ܫܝܼܛܵܐ ܒܲܚܒܼܵܪ̈ܵܬܼܵܐ ܀|
    block |܃ܒܗܵܢܵܐ ܦܘܼܪܣܵܐ ܪܗܝܼܒܼܝܼܢ ܟܹܐܢܹ̈ܐ ܘܲܡܢܲܓܿܕܝܼܢ ܠܲܢ|
    block |ܘܠܵܐ ܫ̣ܠܝܘܼ ܘܫܵܠܹ̇ܝܢ ܡ̣ܢ ܡܲܚ̈ܘܵܬܲܢ ܩܷܲܛܵܐ ܘܣܲܬܼܘܵܐ ܀|
    block |܃ܒܟܼܠ ܐܸܣܟܹܿܡܝܼ̈ܢ ܪܵܕܹܝܢ ܟܹܐܢܹ̈ܐ ܠܥܲܛܠܘܼܬܼ ܠܸܒܵܢ|
    block |ܘܡ̇ܐ ܕܠܵܐ ܬܵܒܼܢ݂ܲܢ ܐܸܬܼ݂ܵܐ ܡ̇ܘܬܵܐ ܘܒܲܠܥ݂ܲܢ ܡܸܢܫܹܠܝ ܀|
    block |܃ܠܒܲܪ ܡ̣ܢ ܛܲܟܼܣܵܐ ܚܵ̇ܪܹܒܼ ܡܸܢܲܢ ܡ̇ܘܬܵܐ ܝܲܥܢܵܐ|
    block |ܘܲܕܼܠܵܐ ܚܵܘܣܵܢ ܡܒܲܣܒܸܿܣ ܦܲܓܼܪܵܢ ܚܲܪܡ̇ܢܵܐܝܼܬܼ ܀|
    block |܃ܐܲܝܟ ܫܲܒܵܝܵܐ ܪܵܕܹܦ ܟܠܢܵܫ ܒܵܬܲܪ ܓܸܢܣܲܢ|
    block |ܘܥܵܠܹ̇ܒܼ ܫܸܒܼܝܹܗ ܠܫܸܒܼܝܵܐ ܕܫܵܒܹ̇ܝܢ ܐ̄ܢܵܫܵܐ ܠܐ̄ܢܵܫܵܐ ܀|
    block |܃ܫܒܼ݂ܵܐܘܿܢ ܐ̄ܢܵܫܵܐ ܘܲܫܒܼ݂ܵܢ ܡ̇ܘܬܵܐ ܫܸܒܼܝܵܐ ܥܦܝܼܦܵܐ|
    block |ܘܥܵܠܹ̇ܒܼ ܫܸܒܼܝܵܐ ܕܲܫܟܼܝܼܪ̈ܵܬܲܢ ܠܫܸܒܼܝܵܐ ܘܫܸܒܼܝܵܐ ܀|
    block |܃ܫܸܒܼܝܵܐ ܕܥܵܘ̣ܠܲܢ ܥܠܲܒܼ ܠܲܫܒܼܝܼܬܼܵܐ ܕܐ̄ܢܵܫܵܐ ܘܡ̇ܘܬܵܐ|
    block |ܘܛܵܟ ܗܘ̤ ܕܲܪܫܗ݂̇ ܠܐܘܼܪܚܵܐ ܕܫܸܒܼܝܵܐ ܕܲܬܼܪܹܝܢ ܫܸܒܼܝܼ̈ܐ ܀|
    block |܃ܘܵܝ ܠܹܗ ܠܥܲܡܲܢ ܡ̣ܢ ܫܲܒܵܝܹ̈ܐ ܕܐܲܡܝܼܢܝܼܢ ܠܹܗ|
    block |ܘܲܡܓܼܡܪܝܼܬ ܠܹܗ ܘܠܵܐ ܡܸܬܼܟܲܚܲܕܼ ܡ̣ܢ ܣܲܢܝܵܬܹ̈ܗ ܀|
    block |܃ܘܵܝܠܲܢ ܕܲܗ̤ܘܲܝܢ ܒܸܙܚܵܐ ܘܨܲܥܪܵܐ ܩܕܼܵܡ ܟܠ ܒܸܪ̈ܝܵܢ|
    block |ܘܲܡܓܲܢܹܝܢ ܠܵܗ̇ ܠܪܲܒܿܘܼܬܼ ܒܸܙܚܲܢ ܡܠܝܼܠܹ̈ܐ ܘܚܲܪ̈ܫܹܐ ܀|
    block |܃ܘܵܝܠܲܢ ܕܲܢܦܲܩ̣ ܛܸܒܵܐ ܒܝܼܫܵܐ ܒܐܲܪܒܲܥ ܦܸܢ̈ܝܵܢ|
    block |ܘܠܲܝܬܿ ܒܲܒܼܪܝܼܬܼܵܐ ܕܠܵܐ ܬܲܫܥܝܼܬܵܐ ܕܥܵܘܼܠܲܢ ܬܢܹ̇ܐ ܀|
    block |ܫܸܡ ܒܝܼܫܘܼܬܲܢ ܬܵܢܹ̇ܝܢ ܫܹܐܕܹ̈ܐ ܕܒܼܝܼܫܝܼܢ ܡܸܢܲܢ܃|
  block
    block |ܘܟܲܕܼ ܛܵܒܼ ܒܝܼܫܝܼܢ ܛܵܒܼ ܬܲܡܝܼܗܝܼܢ ܒܝܼ̈ܫܵܬܲܢ ܀|
    block |܃ܘܐܸܢܗܘ̤ ܕܒܼܝܼܫܹ̈ܐ ܬܲܡܝܼܗܝܼܢ ܒܲܢ ܥܲܠ ܕܐܲܒܼܐܸܫܢܲܢ|
    block |ܫܲܦܝܼܪ ܡ̇ܕܹܝܢ ܥܫ݂ܸܢ ܒܝܼ̈ܫܵܬܲܢ ܘܲܣܓܼܝܼܘܼ ܟܹܐܒܲܝܹ̈ܢ ܀|
    block |܃ܫܲܦܝܼܪ ܪܵܕܹܦܝܼܢ ܒܵܬܼܪ ܚܲܝܲ̈ܢ ܟܲܦܢܵܐ ܘܟܹܐܒܹ̈ܐ|
    block |ܘܛܵܟ ܡ̣ܢ ܥܵܘ̣ܠܵܐ ܥܦܝܼܦܵܐ ܚܵܣ̇ܟܿܝܼܢ ܠܥܵܘ̇ܠܘܼܬܢ ܀|
    block |܃ܠܥܵܘܵ݁ܠܘܼܬܲܢ ܪܵܕܹܐ ܟܹܐܢܵܐ ܒܟܲܦܢܵܐ ܘܟܹܐܒܹ̈ܐ|
    block |ܘܲܡܛܲܟܸܿܣ ܠܲܢ ܕܠܵܐ ܢܸܬܼܒܲܥܪܲܪ ܒܵܬܲܪ ܥܵܘ̣ܠܵܐ ܀|
    block |܃ܘܐܸܠܵܐ ܢܸܒܼܥܹܐ ܕܡ̇ܢܲܐ ܗ̄ܝܼ ܥܸܠܬܵܐ ܕܩܲܫܝܘܼܬܼ ܢܸܓܼܕܲܝ̈ܢ|
    block |ܘܡܸܛܠ ܡ̇ܢܵܐ ܒܨܝܼܪ ܘܲܡܙܲܠܗܲܙ ܡ̇ܙܘܿܢ ܚܲܝܲܝ̈ܢ ܀|
    block |܃ܡܸܛܠ ܡܕܼܵܘܲܕܼ ܙܲܒܼܢܲܢ ܡ̣ܢ ܟܠ ܙܲܒܼܢܝܼ̈ܢ|
    block |ܘܠܲܝܬܿ ܥܸܕܵܢܵܐ ܕܲܫܦܸܐ ܘܫܲܦܝܼܪ ܕܘܼܒܵܪ ܥܘܼܡܪܲܢ ܀|
    block |܃ܠܡܵܢܵܐ ܟܡܝܼܪܝܼܢ ܙܲܒܼܢܲܝ̈ ܫܲܢ̄ܬܵܐ ܒܦܘܼܚܠܵܢܝ̈ܗܘܿܢ|
    block |ܘܠܲܝܬܿ ܫܘܼܚܠܵܦܵܐ ܕܕܼܵܡܹ̇ܐ ܛܲܟܼܣܹܗ ܠܛܲܟܼܣܵܐ ܬܲܩܢܵܐ ܀|
    block |܃ܒܓܼܝܼܫ ܟܠܡܸܕܲܡ ܒܠܝܼܠ ܟܠܡܸܕܹܿܡ ܟܡܝܼܪ ܟܠܡܸܕܲܡ|
    block |ܘܲܥܒܼܝܼܕܼ ܥܵܠܡܵܐ ܐܲܝܟ ܒܹܝܬܼ ܒܵܪܹ̈ܐ ܥܲܠ ܥܵܡܘܿܪ̈ܘܗܝ ܀|
    block |܃ܐܸܒܼܠܵܐ ܪܲܒܿܐ ܠܒܼܝܼܫܵܐ ܒܪܝܼܬܼܵܐ ܥܲܠ ܒܝܼ̈ܫܵܬܲܢ|
    block |ܘܲܡܒܲܟܿܝܵܐ ܠܲܢ ܐܲܝܟ ܕܥܲܠ ܡܝܼܬܼܵܐ ܕܡܲܪܝܼܪ ܐܸܒܼܠܹܗ ܀|
    block |܃ܡܲܪܝܼܪܵܐܝܼܬܼ ܡܲܪܝܼܪܵܐ ܠܵܗ̇ ܠܐܲܪܥܵܐ ܚܠܵܦܲܝܢ|
    block |ܘܐܸܠܘ̣ ܡܲܨܝܵܐ ܩܥ̣ܵܬ̤ ܐܲܝܟ ܐܸܡ̇ܐ ܥܲܠ ܚܲܒܿܝܼܒܼܵܗ̇ ܀|
    block |܃ܘܐܸܠܘܼ ܩܲܢܝܵܐ ܦܘܼܡ̇ܐ ܡܠܝܼܠܵܐ ܐܲܝܟ ܡܲܠܵܠܹ̈ܐ|
    block |ܒܩܵܠ ܐܘܿܠ̈ܝܵܬܼܵܐ ܡܒܲܟܿܝܵܐ ܗ̄ܘ̣ܵܬܼ ܠܹܗ ܠܙܲܒܼܢܲܢ ܒܝܼܫܵܐ ܀|
    block |܃ܘܐܸܠܘܼ ܪܓܼܝܼܫܝܼܢ ܟܝܵܢܹ̈ܐ ܚܲܪ̈ܫܹܐ ܒܚܲܫܲܝ̈ ܢܲܦܸܫܲܢ|
    block |ܠܵܐ ܫܵܠܹ̇ܝܢ ܗ̄ܘ̣ܵܘ ܡ̣ܢ ܚܸܢ̈ܓܼܵܬܼܵܐ ܕܥܲܠ ܡܘܼܟܵܟܲܢ ܀|
    block |܃ܛܵܒܼ ܐܸܬܼܡܲܟܿܟܼܢ ܥܕܲܡ̇ܐ ܠܐܲܪܥܵܐ ܐܲܟܼܡܵܐ ܕܲܟܼܬܼܝܼܒܼ|
    block |ܘܲܚܠْܦ ܐܪܥܵܐ ܕܸܒܼܩܲܬ̤ ܢܲܦܸܫܲܢ ܠܒܸܙܚܵܐ ܘܨܲܥܪܵܐ ܀|
    block |܃ܐܲܝܟ ܥܲܠܥܵܠܵܡ ܢ̣ܫܲܒܼ ܒܝܼܫ̈ܬܲܢ ܒܙܲܒܼܢܲܢ ܒܝܼܫܵܐ|
    block |ܘܲܫ݂ܠܲܚ ܫܲܒܼ̈ܝ̣ܩܵܢ ܐܲܝܟ ܐܝܼܠܵܢܹ̈ܐ ܒܲܙܒܲܢ ܣܲܬܼܘܵܐ ܀|
    block |܃ܒܲܕܼܡܘܼܬܼ ܛܲܪ̈ܦܹܐ ܢܬܲܪ ܛܵܒܼܵܬܼܵܐ ܡ̣ܢ ܦܘܼܡ ܐ̄ܢܵܫܵܐ|
    block |ܘܲܗܘ̤ܵܘ ܐ̄ܢܵܫܵܐ ܐܲܝܟ ܠܵܐ ܐ̄ܢܵܫܵܐ ܒܣܘܼܥܪ̈ܵܢܲܝܗܘܿܢ ܀|
    block |܃ܒܚܫܹ̈ܐ ܩܫܲܝܵܐ ܒܠܲܥ̣ܘ ܡ̇ܝܘܿܬܹ̈ܐ ܥܕܲܡ̇ܐ ܠܡܵܘܬܵܐ|
    block |ܘܲܚܡ̣ܵܘ ܘܝܼܒܸܫ̣ܘ ܡ̣ܢ ܥܵܩܵܬܼ̈ܐ ܕܟܹܐܒܹ̈ܐ ܕܟܼܦܢܵܐ ܀|
    block |܃ܣܲܝܦܵܐ ܕܟܲܦܢܵܐ ܢܦܲܩ̣ ܥܲܠ ܥܲܡܲܢ ܥܢܹܐ ܒܲܚܛܝܼܬܼܵܐ|
    block |ܘܲܚܝܼܪܵܒܼ ܘܲܫܕܵܢ ܐܲܝܟ ܚܲܝ̈ܘܵܬܼܵܐ ܕܠܵܐ ܥܘܼܦܵܝܵܐ ܀|
    block |܃ܨܹܐܕܲܝܢ ܫܸܠ̣ܡܲܬ̤ ܗܵܝ̇ ܕܲܟܼܬܼܝܼܒܼܵܐ ܨܹܝܕܼ ܩܲܕܡ̇ܝܹ̈ܐ|
    block |ܕܒܲܕܼܡܘܼܬܼ ܙܸܒܼܠܵܐ ܢܵܦ̈ܠܵܢ ܫܠܲܕܹ̈ܐ ܕܲܒܼܢܲܝ̈ܢܵܫܵܐ ܀|
    block |܃ܗܵܐ ܢܦܲܠ̣ܘ ܦܲܓܼܪܹ̈ܐ ܕܲܒܼܢܲܝ̈ܢܵܫܵܐ ܕܠܵܐ ܥܘܼܦܵܝܵܐ|
    block |ܘܗܲܠܸܟܼܘ ܐ̄ܢܵܫܵܐ ܠܥܸܠ ܡ̣ܢ ܐ̄ܢܵܫܵܐ ܕܠܵܐ ܟܘܼܚܵܕܵܐ ܀|
    block |ܟܲܦܢܵܐ ܐܲܚܕܹܿܗ ܠܲܬܼܪܵܥ ܪ̈ܲܚܡܹܐ ܒܐܲܦܲܝ̈ ܪ̈ܲܚܡܹܐ܃|
  block
    block |ܘܕܲܫ̣ ܒܲܪܢܵܫܵܐ ܥܲܠ ܒܲܪܢܵܫܵܐ ܐܲܝܟ ܠܵܐ ܐ̄ܢܵܫܵܐ ܀|
    block |܃ܥܨ̣ܵܝܗܝ ܠܲܟܼܝܵܢܵܐ ܟܲܦܢܵܐ ܒܚܲܝܠܵܐ ܕܚܲܣܝܼܢܘܼܬܹܗ|
    block |ܘܫܲܪܝܼ ܣܵܥܹܐ ܥܲܠ ܕܲܟܼܝܵܢܵܐ ܘܥܲܠ ܕܲܟܼܬܼܵܒܼܵܐ ܀|
    block |܃ܒܥܸܠܲܬܼ ܟܲܦܢܵܐ ܛܥ̣ܵܝܗܝ ܠܲܟܼܝܵܢܹܗ ܟܝܵܢܵܐ ܫܝܼܛܵܐ|
    block |ܘܫܲܥܒܸܿܕܼ ܢܲܦܫܹܗ ܠܡܹܐܟܲܠ ܐܘܼܟܼܠܵܐ ܕܠܵܐ ܒܲܥܝܵܕܼܵܐ ܀|
    block |܃ܕܠܵܐ ܒܲܥܝܕܵܐ ܐܸܟܼܠ̣ܘ ܐ̄ܢܵܫܵܐ ܒܣܲܪ ܒܲܪܢܵܫܵܐ|
    block |ܘܵܝܠܲܢ ܡ̇ܢܵܐ ܓ̣ܕܲܫ ܠܲܟܼܝܵܢܲܢ ܡܠܸܐ ܢܸܟܼܝܵܢܹ̈ܐ ܀|
    block |܃ܘܵܝܠܲܢ ܕܲܠܡܵܐ ܒܙܲܒܼܢܲܢ ܫܵܠ̇ܡܵܐ ܚܲܪܬܹܗ ܕܥܵܠܡܵܐ|
    block |ܘܒܲܢ ܡܸܫ̈ܬܲܠܡܵܢ ܟܠ ܕܲܟܼܬܼܝܼ̈ܒܼܵܢ ܥܲܠ ܫܘܼܠܵܡܵܐ ܀|
    block |܃ܟܬܼܝܼܒܼ ܗ̄ܘ̣ ܕܐܸܟܲܠ̣ ܢܸܫܹ̈ܐ ܒܢܲܝܗܹܝ̈ܢ ܒܲܙܒܲܢ ܟܲܦܢܵܐ|
    block |ܘܲܗܘ̤ܵܘ ܥܘܸܠܹ̈ܐ ܪ̈ܚܘܼܡܹܐ ܕܟܲܪܣܵܐ ܐܘܼܟܼܠܵܐ ܠܟܲܪܣܵܐ ܀|
    block |܃ܗܵܐ ܗܘ̤ܵܬܼ ܗܵܕܹܐ ܒܲܙܒܲܢ ܒܙܲܒܼܢܲܢ ܒܝܼܫܵܐ|
    block |ܘܐܸܟܲܠ̣ ܢܸܫܹ̈ܐ ܝܲܠܘܼܕܲܝ̈ܗܹܝܢ ܘܐܵܦ ܛܝܼܡܲܝ̈ܗܘܿܢ ܀|
    block |܃ܒܛܝܼܡܹ̈ܐ ܫܝܼܛܹ̈ܐ ܝܲܗ݂̇̄ܒܼܘ ܐܲܒܼܵܗܹ̈ܐ ܒܢܲܝ̈ܵܐ ܪ̈ܚܝ̣ܡܹܐ|
    block |ܘܐܸܟܲܠ̣ܘ ܐܘܼܟܼܠܵܐ ܡܠܸܐ ܥܵܩܵܬܹ̈ܐ ܘܡ̣ܝܼܬܼܘ ܒܚܸܢ̈ܓܼܵܬܼܵܐ ܀|
    block |܃ܒܩܲܨܝܵܐ ܕܠܲܚܡܵܐ ܫܸܩܠܲܬ̤ ܐܸܡ̇ܐ ܕܡܲܝ̈ ܚܲܒܿܝܼܒܼܵܗ̇|
    block |ܘܫܸܚܠܲܬ̤ ܥܲܝܢܵܗ̇ ܘܕܼܵܒܲܬ̤ ܢܲܦܸܫܵܗ̇ ܡ̣ܢ ܟܲܪܝܘܼܬܼܵܐ ܀|
    block |܃ܐܘܿܗ ܠܗܵܘ̇ ܐܘܼܟܼܠܵܐ ܕܙܲܒܼܢ̣ܹܗ ܟܝܵܢܵܐ ܕܠܵܐ ܒܲܥܝܵܕܵܐ|
    block |ܘܲܛܥ̣ܵܐ ܟܝܵܢܵܐ ܟܝܵܢ̈ܝܵܬܼܵܐ ܕܣܝܼ̈ܡܵܢ ܗ̣̄ܘܲܝ̈ ܒܹܗ ܀|
    block |܃ܐܘܿ ܠܲܟܼܝܵܢܵܐ ܕܐܲܣܝܼܪ ܟܠܹܗ ܒܪܸܚܡܲܬܼ ܕܝܼܠܹܗ|
    block |ܕܙܲܒܸܿܢ ܕܝܼܠܹܗ ܒܪܸܚܡܲܬܼ ܐܘܼܟܼܠܵܐ ܕܲܚܕܼܵܐ ܫܵܥܵܐ ܀|
    block |܃ܐܘܿܗ ܡ̇ܢ ܓܲܕܫܹܗ ܠܓܸܢܣܲܢ ܪܹܫܵܐ ܕܟܼܠܗܘܿܢ ܓܸܢܣܹ̈ܐ|
    block |ܘܐܲܫܝܼܛ ܗܘ̤ ܠܹܗ ܒܲܨܥܝܼܪ̈ܵܬܼܵܐ ܕܫܝܼ̈ܛܢ ܡ̣ܢ ܟܠ ܀|
    block |܃ܐܘܿ ܠܲܟܼܝܵܢܲܢ ܡܟܲܢܹܐ ܒܲܫܡܵܐ ܕܲܡܟܼܝܼܢܵܢܹܗ|
    block |ܕܲܗܘ̤ܵܐ ܫܲܦܠܵܐ ܘܐܲܗܸܠܘ ܫܲܦܠܹ̈ܐ ܥܲܠ ܫܲܦܠܘܼܬܹܗ ܀|
    block |܃ܐܘܿ ܠܪܵܡ ܡ̣ܢ ܟܠ ܘܲܫܒܼܝܼܚ ܡ̣ܢ ܟܠ ܒܲܫܡܹܗ ܘܕܲܪܓܹܗ|
    block |ܕܕܼܵܫܘܼ݂ܗܝ ܚܲܫܹ̈ܐ ܘܡܲܟܿܟܼܘܼܗܝ ܟܹܐܒܹ̈ܐ ܘܒܲܠܥܹܗ ܡ̇ܘܬܵܐ ܀|
    block |܃ܐܘܼ ܠܕܲܐܚܝܼܕܼ ܗ̄ܘ̣ܵܐ ܥܵܠܡܵܐ ܟܠܹܗ ܒܦܲܓܼܪܹܗ ܘܢܲܦܫܹܗ|
    block |ܕܲܗܘ̤ܵܐ ܣܢܝܼܐܵܐ ܡ̣ܢ ܟܠ ܡܸܕܸܿܡ ܡܸܛܠ ܥܵܘ̣ܠܹܗ ܀|
    block |܃ܡܸܛܠ ܥܵܘ̣ܠܹܗ ܣܢ̣ܵܐܘܼܗܝ ܐܲܟܲܚ̄ܕܼ ܡܐܝܼܠܹ̈ܐ ܘܚܲܪ̈ܫܹܐ|
    block |ܘܗܵܐ ܡܩܲܦܚܝܼܢ ܠܹܗ ܒܢܲܓܼ̈ܕܹܿܐ ܩܫܲܝܵ̈ܐ ܕܟܼܠ ܫܘܼܚܠܵܦܝܼܢ ܀|
    block |܃ܟܲܦܢܵܐ ܩܲܫܝܵܐ ܘܟܹܐܒܹ̈ܐ ܣܒܼܝܼܣܹ̈ܐ ܘܡ̇ܘܬܵܐ ܪܗܝܼܒܼܵܐ|
    block |ܘܠܲܝܬܿ ܒܘܼܝܵܐܐ ܒܹܝܬܼ ܡܲܪܕܿܘܼܬܼܵܐ ܘܲܠܡܲܪܕܿܘܼܬܼܵܐ ܀|
  block
    block |܃ܒܲܕܡܘܼܬܼ ܓܲܠܠܹ̈ܐ ܪܗܝܼܒܼܝܼܢ ܢܸܓܼ̈ܕܹܿܐ ܚܲܕܼ ܒܵܬܲܪ ܚܲܕ|
    block |ܘܠܵܐ ܝܵܗ̇ܒܿܝܼܢ ܠܲܢ ܐܵܦܸܢ ܩܲܠܝܼܠ ܫܸܠܝܵܐ ܘܢܵܘܚܵܐ ܀|
    block |܃ܩܵܠ ܝܼܠܲܠܬܲܐ ܪܵܥܹ̇ܡ ܒܐܲܪܥܲܢ ܒܟܼܠ ܥܸܕܵܢܝܼܢ|
    block |ܘܐܲܝܟ ܒܹܝܬܼ ܒܵܪܹ̈ܐ ܥܒܼܝܼܕܼ ܕܘܼܒܵܪܲܢ ܠܹܠܲܝ ܐܝܼܡܵܡ ܀|
    block |܃ܒܸܟܼܝܵܐ ܒܫܘܼܩܹ̈ܐ ܝ̄ܠܲܠܬܵܐ ܒܒܼܵܬܹ̈ܐ ܚܢܲܓܼܬܼܵܐ ܒܟܼܠܕܿܘܼܟ|
    block |ܘܡܲܝܠܸܠ ܦܘܼܡ̇ܐ ܘܕܼܵܡ̈ܥܵܢ ܥܲܝܢܹ̈ܐ ܘܨܵܠܝ̈ܢ ܐܸܕܢܹ̈ܐ ܀|
    block |܃ܒܸܟܼܝܵܐ ܘܐܸܠܝܵܐ ܫ̇ܡܲܥ ܟܠܢܵܫ ܡ̣ܢ ܟܠ ܦܘܼܡܝܼ̈ܢ|
    block |ܘܠܲܝܬܿ ܒܲܪܢܵܫܵܐ ܕܠܵܐ ܒܲܪ̄ܬܼ ܩܵܠܵܐ ܕܘܵܝܵܐ ܬܵܢܹ̇ܐ ܀|
    block |܃ܘܝܵ ܘܝܵ ܐܵܡܲܪ ܐ̄ܢܵܫܵܐ ܠܐ̄ܢܵܫܵܐ ܥܲܠ ܒܲܪܢܵܫܵܐ|
    block |ܕܓܲܙ ܛܵܒܼܵܬܹ̈ܗ ܘܲܣܓܼܝܼܘ ܐܸܒܼܠܵܘ̈ܗܝ ܘܥܲܦ̣ ܬܸܢܚܵܬܹ̈ܐ ܀|
    block |܃ܩܵܠ ܬܸܢ̈ܚܵܬܼܵܐ ܫܵܡ̇ܥܲ ܟܠܫܵܥ ܡ̣ܢ ܒܲܪ ܙܵܘܓܹܿܗ|
    block |ܘܠܲܝܬܿ ܒܲܪ̄ܬܼ ܩܵܠܵܐ ܕܠܵܐ ܚܠܝܼܛܵܐ ܒܵܗ̇ ܟܲܪܝܘܼܬܼ ܐ̄ܢܵܫܵܐ ܀|
    block |܃ܟܲܪܝܵܐ ܠܟܼܠܢܵܫ ܘܲܡܥܵܩ ܟܠܢܵܫ ܘܒܼܵܟܹ̇ܐ ܟܠܢܵܫ|
    block |ܘܠܲܝܬܿ ܦܲܪܨܘܼܦܵܐ ܕܢܲܗܝܼܪ ܘܲܦܨܝܼܚ ܠܘܼܩܒܲܠ ܚܲܒܼܪܹܗ ܀|
    block |܃ܡܢܝܼܪ ܟܠ ܒܲܪܢܵܫ ܠܘܼܩܒܲܠ ܚܙܵܝܵܐ ܟܡܝܼܪܵܐ ܕܟܼܠܢܵܫ|
    block |ܘܲܬܼܡܝܼܗ ܟܠܢܵܫ ܥܲܠ ܥܵܩܵܬܼ̈ܐ ܕܐܲܡܠܸܟ ܒܐܲܪܥܵܐ ܀|
    block |܃ܥܲܠ ܥܵܩܵܬܼ̈ܐ ܡܫܲܐܸܠ ܟܠܢܵܫ ܠܲܕܼܦܵܓܲܥ ܒܹܗ|
    block |ܕܐܵܪܵܐ ܐܝܼܬܼ ܟܲܝ ܕܘܼܟܿܬܼܵܐ ܕܫܲܠܝܵܐ ܡ̣ܢ ܥܵܩܵܬܼ̈ܐ ܀|
    block |܃ܟܠ ܥܲܡ ܟܠܵܐ ܡܠܹܝܢ ܥܵܩܵܬܼ̈ܐ ܕܥܲܠ ܥܵܩܵܬܼܵܐ|
    block |ܘܡܲܪܟܹܿܢ ܪܹܫܵܐ ܕܡܲܠ̈ܟܹܿܐ ܘܡ̇ܟܹ̈ܐ ܩܕܼܵܡ ܥܵܩܵܬܼ̈ܐ ܀|
    block |܃ܡܥܵܩ ܥܲܬܿܝܼܪܵܐ ܡܥܵܩ ܡܸܣܟܹܿܢܵܐ ܥܲܒܼܕܐ ܘܡܪܹܗ|
    block |ܘܲܢܦܲܩ̣ ܠܟܢܵܫ ܒܵܬܲܪ ܚܸܕܪܵܐ ܕܣܘܼܢܩܵܢ ܚܲܝܵܘ̈ܗܝ ܀|
    block |܃ܒܵܬܲܪ ܚܸܕܪܵܐ ܢܦܲܩ̣ܘ ܚܵܕܼܘܿܪܹ̈ܐ ܘܠܵܐ ܚܵܕܼܘܿܪܹ̈ܐ|
    block |ܘܕܼܵܘܕܹܗ ܟܲܦܢܵܐ ܠܛܲܟܼܣܵܐ ܪܲܒܵܐ ܕܒܹܝܬܼ ܚܲܕܼ ܠܲܐ̄ܚܪܹܝܢ ܀|
    block |܃ܟܲܦܢܵܐ ܐܲܠܸܦ ܠܲܒܼܢܲܝ̈ ܚܹܐܪܹ̈ܐ ܚܵܕܼܘܿܪܘܼܬܼܵܐ|
    block |ܘܗܵܐ ܡܸܬܼܟܲܪܟܿܝܼܢ ܘܫܵܐܠ̇ܝܼܢ ܙܸܕܼܩܵܐ ܐܲܝܟ ܚܵܕܼܘܿܪܹ̈ܐ ܀|
    block |܃ܐܘܼܡ̇ܢܘܼܬܼܵܐ ܕܚܵܕܼܘܿܪܘܼܬܼܵܐ ܣܸܓܼܝܲܬ̤ ܒܐܲܪܥܵܐ|
    block |ܘܠܲܝܬܿ ܥܸܕܵܢܵܐ ܕܠܵܐ ܒܲܪ̄ܬܼ ܩܵܠܵܐ ܕܚܸܕܼܪܵܐ ܙܵܡ̇ܐ ܀|
    block |܃ܩܵܠܹ̈ܐ ܚܢܝܼܓܼ̈ܐ ܡܪܲܟܿܒܼܝܼܢ ܐ̄ܢܵܫܵܐ ܩܕܼܵܡ ܚܲܒܼܪ̈ܲܗܘܿܢ|
    block |ܕܒܼܵܟܹ̇ܝܢ ܘܐܵܠܹ̇ܝܢ ܡܒܲܟܹܿܝܢ ܥܲܡܗܘܿܢ ܠܫܵܡܘܿܥܲܝ̈ܗܘܿܢ ܀|
    block |܃ܐܲܝܟ ܚܲܝ̈ܘܬܼܵܐ ܥܵܘܹ̇ܝܢ ܟܠܢܵܫ ܥܲܡ ܚܲܒܼܪ̈ܲܝܗܘܿܢ|
    block |ܘܢܵܗ̇ܡܝܼܢ ܘܢܵܨ̇ܪܝܼܢ ܒܲܕܼܡܘܼܬܼ ܝܵܘܢܹ̈ܐ ܘܣܢܘܿܢ̈ܝܵܬܼܵܐ ܀|
    block |܃ܐܵܦ ܠܵܐ ܠܐ̄ܢܵܫܵܐ ܕܵܡܹ̇ܐ ܩܵܠܵܐ ܩܵܠ ܚܸܢ̈ܓܼܵܬܼܗܘܿܢ|
    block |ܕܫܲܚܠܸܦ ܐܸܢܹܝܢ ܟܲܦܢܵܐ ܠܡܸܠܹ̈ܐ ܘܲܠܢܸܥ̈ܡܵܬܼܵܐ ܀|
    block |ܩܵܠܹ̈ܐ ܚܢܝܼܓܹ̈ܐ ܡܫܲܚܠܸܦ ܒܵܝ̇ܫܵܐ ܥܲܠ ܣܘܼܢܩܵܢܹܗ܃|
  block
    block |ܕܛܵܟ ܬܸܟܼܪܸܐ ܠܹܗ ܠܐܲܝܢܵܐ ܕܫܵܡܲ݁ܥ ܙܢܲܝ̈ ܢܸܥ̈ܡܵܬܹܗ ܀|
    block |܃ܕܠܵܐ ܟܘܼܚܵܕܼܵܐ ܡܲܩܠܸܐ ܘܫܵܐܹ̇ܠ ܒܓܼܡܕܵܐ ܘܚܘܼܨܦܵܐ|
    block |ܘܝܵܡܹ̇ܐ ܘܡ̇ܘܡܸܐ ܕܐܸܠܵܐ ܫܸܩܠܹ̇ܬܼ ܠܵܐ ܡܫܲܢܹܐ ܐ̄ܢܵܐ ܀|
    block |܃ܡ̇ܢܐ ܥܸܒܼܕܲܬ̤ ܒܝܼܫܘܼܬܼ ܝܲܨܪܲܢ ܡܲܪܝܼܪ ܝܲܨܪܵܐ|
    block |ܕܥܸܩܪܲܬ̤ ܡܸܢܲܢ ܚܹܐܪܘܼܬܼ ܢܲܩܸܫܵܐ ܘܙܸܪܥܲܬ̤ ܚܘܼܨܦܵܐ ܀|
    block |܃ܚܹܐܪܘܼܬܼ ܢܲܦܸܫܵܐ ܩܲܢܝܵܐ ܢܲܦܸܫܵܐ ܥܲܡ ܬܘܼܩܵܢܵܗ̇|
    block |ܘܗܵܢܵܘ̇ ܬ̣ܡܗܵܐ ܕܚܲܣܢ̣ܵܗ̇ ܟܲܦܢܵܐ ܠܲܕܼܠܵܐ ܟܵܦ̇ܢܵܐ ܀|
    block |܃ܟܲܦܢܵܐ ܥܲܒܼ݂ܕܵܗ̇ ܠܵܐ ܒܲܪ̄ܬܼ ܓܹܐܪܹ̈ܐ ܠܢܲܦܸܫܵܐ ܚܹܐܪܬܲܐ|
    block |ܘܲܗܘ̤ܵܬܼ ܐܲܡܬܼܵܐ ܠܲܡܫܲܡܵܫܘܼ ܠܣܘܼܢܩܵܢ ܦܲܓܼܪܵܐ ܀|
    block |܃ܣܘܼܢܩܵܢ ܦܲܓܼܪܵܐ ܟܲܕܼܢܵܗ̇ ܒܢܝܼܪܵܐ ܕܣܘܼܢܩܵܢ ܦܲܓܼܪܵܐ|
    block |ܘܫܲܪܝܲܬ̤ ܡܪܲܟܿܒܼܵܐ ܩܵܠܹ̈ܐ ܚܢܝܼܓܼ̈ܐ ܠܡܸܫܐܲܠ ܙܸܕܼܩܵܐ ܀|
    block |܃ܓܘܼܢܚܵܐ ܪܲܒܵܐ ܣܥ݂ܲܪ ܒܹܗ ܥܵܘ̣ܠܵܐ ܒܕܼܵܪܲܢ ܒܝܼܫܵܐ|
    block |ܕܕܸܲܟܿܒܼܵܐ ܩܵܠܹ̈ܐ ܚܢܝܼܓܼ̈ܐ ܠܡܸܫܐܲܠ ܙܸܕܼܩܵܐ ܀|
    block |܃ܓܘܼܢܚܵܐ ܪܲܒܵܐ ܣܥ݂ܲܪ ܒܹܗ ܥܵܘ̣ܠܵܐ ܒܕܵܪܪܲܢ ܒܝܼܫܵܐ|
    block |ܕܕܼܵܘܸܕܸ ܐܲܢܹܝܢ ܠܫܲܦܝܼܪܵܬܼܵܐ ܕܦܲܓܼܪܵܐ ܘܢܲܦܸܫܵܐ ܀|
    block |܃ܫܲܦܝܪ̈ܵܢ ܗ̣̄ܘܲܝ̈ ܟܝܵܢܵܝܵܬܹ̈ܐ ܕܣܝܼܡܵܢ ܗ̣̄ܘܲܝ̈ ܒܵܗ̇|
    block |ܘܚܲܒܸܿܠ ܐܼܢܹܝܢ ܥܵܘ̣ܠܵܐ ܛܪܘܼܢܵܐ ܕܲܒܼܥܵܘܵܠܹ̈ܐ ܀|
    block |܃ܥܵܘ̣ܠܵܐ ܗ̄ܘ̣ ܥܸܠܬܼܵܐ ܕܗܵܠܹܝܢ ܕܲܬܼܢܹ̇ܝܬܼ ܘܲܕܿܬܼܵܢܹܐ ܐ̄ܢܵܐ|
    block |ܘܗܘ̤ܝܘܼ ܕܲܪܕܵܢ ܒܟܲܦܢܵܐ ܘܟܹܐܢܹ̈ܐ ܘܲܒܼܡܵܘܬܵܢܵܐ ܀|
    block |܃ܗܘ̤ܝܘܼ ܕܓܿܙܝܼ ܠܐܲܪܥܵܐ ܦܐܝܼܬܼܵܐ ܡ̣ܢ ܛܵܒܼܵܬܼ̈ܐ|
    block |ܘܠܵܐ ܝܸܗ̄ܒܼܬ̤ ܠܲܢ ܦܹܐܪܹ̈ܐ ܘܙܲܪ̈ܥܹܐ ܐܲܝܟ ܕܲܡܥܵܕܼܵܐ ܀|
    block |܃ܗܘ̤ܝܘܼ ܕܐܵܘܠܸܕܼ ܩܲܡܨܵܐ ܘܙܵܚܠܵܐ ܘܐܵܦ ܨܲܪܨܘܼܪܵܐ|
    block |ܘܫܲܚܠܸܦ ܠܐܵܐܲܪ ܘܐܲܚܸܬܼ ܢܘܼܪܵܐ ܚܠܵܦ ܢܘܼܛ̈ܦܵܬܼܵܐ ܀|
    block |܃ܠܲܝܬܿ ܢܸܟܼܝܵܢܵܐ ܕܐܲܟܼܝܲܢ ܡ̣ܢ ܡܬܼܘܿܡ ܕܠܵܐ ܗܘ̤ ܥܲܒܼ݂ܕܹܿܗ|
    block |ܘܠܲܝܬܼ ܚܘܼܣܪܵܢܵܐ ܕܚܝ̣ܣܲܪ ܓܸܢܣܲܢ ܕܠܵܐ ܗܘ̤ ܣܲܥ̣ܪܹܗ ܀|
    block |܃ܒܥܵܘܼܠܲܢ ܡ̇ܕܹܝܢ ܙܵܕܹܩ ܗ̄ܘ̣ܵܐ ܠܲܢ ܠܡܸܬܼܥܲܕܵܠܘܼ|
    block |ܘܠܵܘ ܒܐܲܠܵܗܲܢ ܥܲܒܼ݂ܕܲܢ ܟܹܐܢܹ̈ܐ ܘܲܒܼܢܲܝ̈ ܚܹܐܪܹ̈ܐ ܀|
    block |܃ܠܵܗ̇ ܠܚܹܐܪܘܼܬܲܢ ܦܐܸܐ ܗ̄ܘ̣ܵܐ ܕܬܸܪܫܸܐ ܠܠܵܐ ܚܹܐܪܘܼܬܼܵܗ̇|
    block |ܕܡܸܛܠ ܡ̇ܢܵܐ ܗܘ̤ܵܬܼ ܒܲܪ̄ܬܼ ܚܹܐܪܹ̈ܐ ܠܵܐ ܒܲܪ̄ܬܼ ܚܹܐܪܹ̈ܐ ܀|
    block |܃ܘܲܕܼܠܵܐ ܦܸܪܫܲܬ̤ ܐܲܝܟ ܦܵܪܘܿܫܬܵܐ ܕܬܸܪܫܹܐ ܗܝ̤ ܠܵܗ̇|
    block |ܬܲܒܼܥ̣ܘܼܗ̇ ܚܲܫܹ̈ܐ ܬܒܲܥܬܼܵܐ ܩܫܝܼܬܼܵܐ ܚܘܼܣܪ̈ܵܢܝܼܢ ܀|
    block |܃ܩܫܹܝܢ ܚܘܼܣܪ̈ܵܢܹܐ ܕܚܸܣܪܲܬ̤ ܢܲܦܸܫܲܢ ܒܗܵܢܵܐ ܙܲܒܼܢܵܐ|
    block |ܘܠܲܝܬܿ ܡܲܬܼܩܵܠܵܬܐ ܕܣܵܠܹ̇ܩ ܝܘܼܩܪܹܗ ܐܲܝܟ ܚܘܼܣܪܵܢܲܢ ܀|
    block |܃ܙܥܘܿܪ ܚܘܼܣܪܵܢܵܐ ܕܲܒܼܟܼܠ ܕܵܪ̈ܝܼܢ ܡ̣ܢ ܚܘܼܣܪܵܢܲܢ|
    block |ܘܣܵܗ̇ܕܿܝܼܢ ܢܸܓܼ̈ܕܹܿܐ ܕܒܸܠܥܲܬ̤ ܢܲܦܸܫܲܢ ܕܲܟܼܡܵܐ ܚ̣ܣܲܪܢܲܢ ܀|
    block |܃ܠܵܐ ܡܸܬܼܡܲܠ̈ܠܵܢ ܙܢܲܝ̈ ܡܲܚ̈ܘܵܬܲܢ ܒܠܸܫܵܢ ܐ̄ܢܵܫܵܐ|
    block |ܘܲܙܥܘܿܪ ܦܘܼܡ̇ܐ ܕܢܸܬܼܢܹܐ ܐܸܢܹܝܢ ܐܲܝܟ ܕܐܝܼܬܲܝܗܹܝܢ ܀|
    block |܃ܕܲܗ̤ܘܲܝ̈ ܒܲܠܚܘܼܕܼ ܡܨܸܐ ܐܵܡܘܿܪܵܐ ܕܢܹܐܡܲܪ ܐܸܢܹܝܢ|
    block |ܘܕܿܐܝܼܟܲܢ ܘܲܟܼܡܵܐ ܡܨܸܐ ܠܸܫܢܵܐ ܕܢܸܣܕܿܘܿܪ ܐܸܢܹܝܢ ܀|
  block
    block |܃ܕܲܗܘܲܝ̈ ܐܸܡ̇ܪܹܬܼ ܐܵܦ ܐ̄ܢܵܐ ܕܲܒܼܥܹ̇ܝܬܼ ܕܐܹܡܲܪ ܐܸܢܹܝܢ|
    block |ܘܣܵܟ̣ܵܐ ܕܲܒܼܗܹܝܢ ܠܵܐ ܣܦ݂ܲܩ ܪܸܥܝܵܢܝ ܠܲܡܣܲܝܵܟܼܘܼ ܀|
    block |܃ܣܲܓܿܝܼܐܘܼܬܗܹܝܢ ܥܒ݂ܲܕܼܬܲܢܝ ܕܐܸܒܼܥܹܐ ܒܥܵܬܼܵܐ ܕܲܒܼܗܹܝܢ|
    block |ܘܬܸܡ̇ܗܹܬܼ ܣܲܓܿܝܼ ܘܦܵܫܹ̇ܬܼ ܣܲܓܿܝܼ ܡ̣ܢ ܗܵܝ̇ ܕܲܒܼܥܹ̇ܝܬܼ ܀|
    block |܃ܪܟܼܘܼܒܼܵܐ ܕܡܸܠܹ̈ܐ ܪܟܼܒܼ݂ܘ ܚܘܼܫܵܒܲܝ̈ ܒܐܘܼܪܚܵܐ ܕܡܸܠܹ̈ܐ|
    block |ܘܲܨܒܹ̇ܝܬܼ ܕܐܸܪܕܼܵܐ ܒܲܠܘܝܼܬܼ ܡܸܠܹ̈ܐ ܠܘܵܬܼ ܣܘܼܥܪ̈ܵܢܹܐ ܀|
    block |܃ܙܢܲܝ̈ ܣܘܼܥܪ̈ܵܢܹܐ ܕܲܗܘ̤ܵܘ ܒܐܲܪܥܲܢ ܒܥܹ̇ܝܬܼ ܕܐܹܬܲܢܹܐ|
    block |ܘܕܲܚܙܹ̇ܝܬܼ ܐܸܢܘܿܢ ܕܲܟܼܡܵܐ ܣܒܼܝܼܣܝܼܢ ܚܸܓܼܪܬ̤ ܡܸܠܲܬܼܝ ܀|
    block |܃ܒܩܵܢܛܵܐ ܩܖܵܡܲܬ̤ ܐܵܦ ܗܝ̤ ܡܸܠܲܬܼܝ ܒܫܘܼܪܵܝ ܡܸܠܹܝ̈ܗ̇|
    block |ܕܕܲܠܡܵܐ ܬܲܫܲܪ ܘܠܵܐ ܬܸܬܼܡܲܢܲܥ ܠܘܵܬܼ ܫܘܼܠܵܡܵܐ ܀|
    block |܃ܡܸܬܼܚܵܐ ܕܡܸܠܹ̈ܐ ܚܙܹ̇ܝܬܼ ܕܲܥܬܼܝܼܕܼܵܐ ܠܲܡܪܲܟܵܒܼܘܼ|
    block |ܘܩܸܢܛܹ̇ܬܼ ܣܲܓܼܝܼ ܡ̣ܢ ܪܘܼܟܵܒܼܵܐ ܕܲܙܢܲܝ̈ ܡܸܠܹ̈ܐ ܀|
    block |܃ܕܚܲܝ̈ܠܵܢ ܡܸܠܹ̈ܐ ܕܥܲܠ ܡܲܚ̈ܘܵܬܼܵܐ ܡ̇ܐ ܕܡܸܬܼܡܲܠ̈ܠܵܢ|
    block |ܘܠܵܐ ܦܫܝܼܩ ܫܲܪܒܵܐ ܕܩܲܫܝܘܼܬܼ ܢܸܓܼ̈ܕܲܐ ܠܲܡܬܲܢܵܝܘܼ ܀|
    block |܃ܩܛܝܼܪܵܐ ܕܢܸܓܼ̈ܕܹܿܐ ܣܲܪܕܲܢܝ ܕܐܹܡܲܪ ܡܹܐܡܪܵܐ ܕܢܸܓܼ̈ܕܹܿܐ|
    block |ܘܲܥܨ̣ܵܢܝ ܪܸܥܝܵܢܝ ܠܡܸܙܩܲܪ ܢܲܚܬܵܐ ܕܲܡܠܸܐ ܢܸܓܼ̈ܕܹܐ ܀|
    block |܃ܒܥܸܠܬܼܵܐ ܕܡܸܠܹ̈ܐ ܒܥܹ̇ܝܬܼ ܕܐܹܢܲܣܸܐ ܠܡܸܬܼܢܲܓܿܕܵܢܹ̈ܐ|
    block |ܕܠܵܐ ܢܸܬܼܦܲܪܣܘܼܢ ܠܥܹܝܢ ܚܲܙܵܝܹ̈ܐ ܕܚܵܙܹ̇ܿܝܢ ܫܲܦܝܼܪ ܀|
    block |܃ܚܵܙܝܲܝ̈ ܫܲܦܝܼܪ ܚܙܹ̇ܝܬܼ ܕܲܪܓܼܝܼܓܼܝܼܢ ܠܲܡܚܵܪ ܣܲܓܿܝܼ|
    block |ܘܨܵܪܹܬܼ ܨܲܠܡܵܐ ܕܲܙܢܲܝ̈ ܢܓܼ̈ܕܹܿܐ ܕܲܢܚܘܼܪܘܼܢ ܒܹܗ ܀|
    block |܃ܬܵܘ ܚܲܙܵܝܹ̈ܐ ܚܵܙܝܲܝ̈ ܫܲܦܝܼܪ ܚܙܵܘ ܡܲܚ̈ܘܵܬܲܢ|
    block |ܕܲܟܼܡܵܐ ܒܠܲܥܢܲܢ ܘܟܼܡܵܐ ܐܲܩܠܝܼܢ ܠܘܼܩܒܲܠ ܢܸܓܼܕܲܝ̈ܢ ܀|
    block |܃ܠܚܲܝܘܲܬܼ ܒܲܪܵܐ ܕܡ̇ܐ ܪܸܥܝܵܢܲܢ ܩܕܼܵܡ ܡܲܚ̈ܘܵܬܲܢ|
    block |ܕܲܡܟܲܒܿܫܝܼܢ ܠܵܗ̇ ܘܠܵܐ ܡܸܬܼܟܲܒܿܫܵܐ ܥܕܲܡ̇ܐ ܠܚܲܪܬܵܐ ܀|
    block |܃ܐܲܝܟ ܕܲܠܚܲܝܘ̄ܬܼܵܐ ܙܲܩܬ̣ܿܘܼܗ̇ ܢܸܓܼ̈ܕܹܿܐ ܠܡܲܪܵܚܘܼܬܿܢ|
    block |ܘܲܟܼܡܵܐ ܕܒܸܠܥܲܬ̤ ܬܘܼܒܼ ܐܸܬܼܚܲܝܠܲܬ̤ ܠܡܸܬܼܒܲܪܵܪܘ ܀|
    block |܃ܩܹܐܡ̇ܐ ܕܟܼܦܢܵܐ ܐܲܪܡܝܼ ܟܹܐܢܵܐ ܒܦܘܼܡ ܒܝܼܫܘܼܬܿܢ|
    block |ܘܗܝ̤ ܒܝܼܫܘܼܬܲܢ ܠܵܐ ܦܵܫ̣ ܪܲܗܛܵܗ̇ ܡ̣ܢ ܒܝܼ̈ܫܿܬܲܗ̇ ܀|
    block |܃ܒܥܲܪ̈ܩܹܐ ܕܟܹܐܦܹ̈ܐ ܡܲܬ̣ܚܹܗ ܠܦܲܓܼܪܲܢ ܩܕܼܵܡ ܡܲܚ̈ܝܵܘܵܬܼܵܐ|
    block |ܘܲܒܼܠܲܥ̣ ܣܲܓܿܝܼ ܘܐܲܩܠܝܼ ܣܲܓܿܝܼ ܐܲܝܟ ܠܵܐ ܚܵܐܹ̇ܫ ܀|
    block |܃ܠܵܐ ܚܵܫܘܿܫܵܐ ܗܘ̤ܵܐ ܚܵܫܘܿܫܵܐ ܒܥܸܕܲܢ ܚܲܫܹ̈ܐ|
    block |ܘܲܛ̣ܥܵܐ ܟܝܵܢܹܗ ܟܝܵܢܵܐ ܕܲܓܼܒܼܝܼܠ ܒܡܵܝܘܿܬܼܘܼܬܼܵܐ ܀|
    block |܃ܥܕܲܡ̇ܐ ܠܡܵܘܬܵܐ ܩܲܪܒܼܘܼܗܝ ܟܹܐܒܹ̈ܐ ܠܡܸܬܼܢܲܓܿܕܼܵܢܵܐ|
    block |ܘܙܵܥܲܬ̤ ܢܲܦܸܫܵܐ ܕܥܸܪܩܲܬ̤ ܢܸܦܩܲܬ̤ ܡ̣ܢ ܓܵܘ ܥܘܼܡܪܵܗ̇ ܀|
    block |܃ܒܗܲܝܟܲܠ ܦܲܓܼܪܵܐ ܝܲܬܿܝܼܒܼܵܐ ܗ̄ܘ̣ܵܬܼ ܡ̇ܪܬܵܐ ܢܲܦܸܫܵܐ|
    block |ܘܣܲܬܼ݂ܪܘܼܗܝ ܟܹܐܒܹ̈ܐ ܠܗܲܝܟܲܠ ܚܘܼܒܵܗ̇ ܘܥܸܪܩܲܬ̤ ܡܸܢܹܗ ܀|
  block
    block |܃ܘܐܸܢܗܘ̤ ܕܢܲܦܸܫܵܐ ܥܸܪܩܲܬ̤ ܡܸܢܲܢ ܒܥܸܕܵܢ ܢܸܓܼܕܲܝ̈ܢ|
    block |ܢܸܕܲܥ ܟܠܢܫ ܐܵܦ ܡܲܚ̈ܘܵܬܵܐ ܣܓܼܝܼ ܕܲܒܼܠܲܥ̄ܢ ܀|
    block |܃ܫܘܼܠܵܡ ܚܲܝܹ̈ܐ ܐܝܼܬܼܵܘܗܝ ܡ̇ܘܬܵܐ ܠܡܸܬܼܢܲܓܿܕܵܢܹ̈ܐ|
    block |ܡ̇ܕܹܝܢ ܓܲܠܝܵܐ ܗ̄ܝܼ ܕܩܲܫܝܵܐ ܡܚܘܿܬܲܢ ܡ̣ܢ ܡܲܚ̈ܘܵܬܼܵܐ ܀|
    block |܃ܘܲܟܼܒܲܪ ܐܵܡܲ݁ܪ ܐܲܝܢܵܐ ܕܫܵܡܲ݁ܥ ܡ̇ܘܬܵܐ ܗ̄ܝܼ|
    block |ܐܸܠܵܐ ܢܸܫܡܲܥ ܕܐܼܝܼܬܼ ܗ̄ܘ̣ ܡ̇ܘܬܵܐ ܕܒܼܝܼܫ ܡ̣ܢ ܡ̇ܘܬܵܐ ܀|
    block |܃ܒܝܼܫ ܗ̄ܘ̣ ܡ̇ܘܬܲܢ ܡ̣ܢ ܟܠ ܡ̇ܘܬܿܝܼ̈ܢ ܕܲܗܘ̤ܵܘ ܘܗܵܘܹ̇ܝܢ|
    block |ܕܲܚܙܲܝܢ ܡ̇ܘܬܲܢ ܘܐܲܟܸܿܢ ܡ̣ܝܼܬܼܢܲܢ ܡ̇ܘܬܵܐ ܥܦܝܼܦܵܐ ܀|
    block |܃ܚܙܵܬܼܵܐ ܕܡ̇ܘܬܵܐ ܚ̣ܙܲܝܢ ܒܲܬܼܒܲܥܬܼܵܐ ܕܥܲܠ ܪܘܼܪ̈ܚܵܢܲܢ|
    block |ܘܩܲܕܼܵܡ ܕܲܢܡܘܼܬܼ ܡ̣ܝܼܬܹܝܢ ܒܲܚܙܵܬܼܵܐ ܕܩܲܫܝܼܘܼܬܼ ܢܸܓܼܕܲܝ̈ܢ ܀|
    block |܃ܟܲܦܢܵܐ ܘܟܹܐܒܹ̈ܐ ܗܘ̤ܵܘ ܗܲܕܿܝܼ̈ܐܹܐ ܠܡܵܘܬܵܐ ܪܗܝܼܒܼܵܐ|
    block |ܘܲܪܗܸܛ ܒܲܠ̣ܥܲܢ ܐܲܝܟ ܬܲܢܝܼܢܵܐ ܠܚܲܝܘܲܬܼ ܫܸܢܵܐ ܀|
    block |܃ܒܟܼܠ ܐܸܣܟܹܿܡܝܼ̈ܢ ܒܲܠܥ̣ܵܗ̇ ܡ̇ܘܬܵܐ ܠܡܵܝܘܿܬܼܘܼܬܲܢ|
    block |ܘܛܵܟ ܠܵܐ ܦܵܐܹ̇ܫ ܣܪܝܼܕܼܵܐ ܕܚܲܝܹ̈ܐ ܡ̣ܢ ܐ̄ܢܵܫܘܼܬܿܢ ܀|
    block |܃ܟܠ ܢܸܣܝܘܿܢܝܼ̈ܢ ܥܒ݂ܲܪܘ ܥܲܠ ܢܲܦܸܫܲܢ ܩܲܢܝܲܬܼ ܚܲܝܹ̈ܐ|
    block |ܘܲܟܼܒܲܪ ܡ̇ܘܦܸܐ ܢܸܒܼܥ̇ܐ ܕܚܲܝܹ̈ܐ ܘܛܵܠܹ̇ܩ ܦܲܓܼܪܵܢ ܀|
    block |܃ܚܲܝܹ̈ܐ ܕܠܵܐ ܚܒܼܵܠ ܩܲܢܝܵܐ ܒܝܵܬܵܗ̇ ܡ̣ܢ ܒܵܪܘܿܝܵܐ|
    block |ܘܲܒܼܚ̣ܿܝܘܼܬܼܵܐ ܚܲܝ ܘܲܡܗܲܠܸܟ ܦܲܓܼܪܲܢ ܡܝܲܬܪܵܐ ܀|
    block |܃ܘܐܸܠܘܼܠܵܐ ܗܝ̤ ܢܵܛܪܵܐ ܗ̄ܘ̣ܵܬܼ ܠܲܢ ܒܚܹܝܠ ܚܲܝܘܼܬܼܵܗ̇|
    block |ܗܵܘܹ̇ܐ ܗ̄ܘ̣ܵܐ ܠܹܗ ܓܸܢܣܵܐ ܕܐ̄ܢܵܫܵܐ ܐܲܝܟ ܠܵܐ ܐ̄ܢܵܫܵܐ ܀|
    block |܃ܐܲܝܟ ܠܵܐ ܐ̄ܢܵܫܵܐ ܗ̤ܘܲܝܢ ܒܲܬܼܒܲܥܬܼܵܐ ܕܟܼܠ ܣܘܼܪ̈ܚܵܢܝܼܢ|
    block |ܘܲܬܼܡܲܗ̣ܘ ܘܲܬܼܘܲܪܘ ܡܠܝܼܠܹ̈ܐ ܘܚܲܪ̈ܫܹܐ ܥܲܠ ܚܘܼܒܵܠܲܢ ܀|
    block |܃ܥܲܠ ܚܘܼܒܵܠܲܢ ܒܵܟܹ̇ܝܢ ܘܐܵܠܹ̇ܝܢ ܫܡܲܝܵܐ ܘܐܲܪܥܵܐ|
    block |ܘܲܚܢܲܢ ܒܲܠܚܘܼܕ ܠܵܐ ܪܓܼܝܼܫܝܼܢ ܚ̄ܢܲܢ ܒܚܘܼܒܵܠ ܓܸܢܲܣܲܢ ܀|
    block |܃ܥܲܠ ܣܲܢ̈ܝܵܬܲܢ ܟܡܝܼܪ ܕܘܼܒܪܵܐ ܕܩܲܝܛܵܐ ܘܣܲܬܼܘܐ|
    block |ܘܲܒܼܠܝܼܠ ܘܲܫܓܼܝܼܫ ܛܲܟܼܣܵܐ ܪܲܒܵܐ ܕܝܲܪ̈ܚܲܝ ܫܲܢ̄ܬܵܐ ܀|
    block |܃ܡܸܛܠܵܬܲܢ ܠܒܼܝܼܫܵܐ ܒܪܝܼܬܵܐ ܢܲܚ̈ܬܹܿܐ ܕܐܸܒܼܠܵܐ|
    block |ܘܲܡܒܲܟܿܝܵܐ ܠܲܢ ܐܲܝܟ ܕܲܠܡܝܼܬܼܵܐ ܕܡܲܪܝܼܪ ܐܸܒܼܠܹܗ ܀|
    block |܃ܡܲܪܝܼܪ ܐܸܒܼܠܵܐ ܕܝܘ̇ܡ ܥܵܩܵܬܼ̈ܢ ܡ̣ܢ ܟܠ ܐܸܒܼܠܝܼ̈ܢ|
    block |ܘܢܝܼܚ ܝܘܿܡ ܡ̇ܘܬܲܢ ܡ̣ܢ ܝܵܘ̈ܡ̇ܬܵܐ ܕܩܲܫܝܘܼܬܼ ܢܸܓܼܕܝ̈ܢ ܀|
    block |܃ܒܢܸܓܼ̈ܕܹܿܐ ܘܟܹܐܒܹ̈ܐ ܛܠܸ݂ܩܘ ܝܵܘ̈ܡ̇ܬܵܐ ܕܝܵܘ̈ܡܲܝ ܚܲܝܲܝ̈ܢ|
    block |ܘܠܲܝܬܿ ܒܹܗ ܒܥܘܼܡܪܲܢ ܝܵܘܡ̇ܐ ܕܲܫܠܸܐ ܡ̣ܢ ܥܵܩܵܬܼ̈ܐ ܀|
    block |܃ܡ̣ܢ ܛܲܠܝܘܬܲܢ ܪܲܒܿܝܘܼܢ ܟܹܐܒܹ̈ܐ ܐܲܟܼܡܵܐ ܕܲܟܼܬܼܝܼܒܼ|
    block |ܘܥܲܡ ܬܲܪܒܿܝܼܬܲܢ ܫ̣ܘܲܚ ܡܲܚ̈ܘܵܬܼܵܐ ܕܥܲܠ ܗܲܕܵܡܲܝ̈ܢ ܀|
    block |܃ܡ̣ܢ ܫܘܼܪܵܝܵܐ ܕܫܘܼܪܵܝ ܓܸܢܣܲܢ ܩܲܦܚܘܼܢ ܟܹܐܒܹ̈ܐ|
    block |ܘܐܲܝܟ ܗܲܕܿܝܼܐܵܐ ܗ̤ܘܲܝ̈ ܥܵܩܵܬܼ̈ܐ ܠܡܲܪܕܿܝܼܬܼ ܚܲܝܲܝ̈ܢ ܀|
  block
    block |܃ܚܲܝܹ̈ܐ ܣܡܝܼܡܹ̈ܐ ܚ̣ܝܲܝܢܲܢ ܒܐܲܪܥܵܐ ܡ̣ܢ ܝܘܿܡ ܕܲܗ̤ܘܲܝܢ|
    block |ܘܠܵܐ ܫܠܹܝܢ ܡܸܢܲܢ ܩܹܐܪ̈ܣܹܐ ܩ̈ܫܲܝܵܐ ܕܚܵܣܘܿܡܘܼܬܼܵܐ ܀|
    block |܃ܫܒܼܵܒܹ̈ܐ ܒܝܼܫܹ̈ܐ ܗܘ̤ܵܘ ܠܲܢ ܒܐܲܪܥܵܐ ܕܬܼܵܘܬܵܒܼܘܼܬܲܢ|
    block |ܘܒܲܙ̣ܘ ܡܲܪ̈ܗܵܛܲܢ ܘܫܲܥܒܸܿܕܼܘ ܚܲܝܲܝ̈ܢ ܒܥܲܡܠܵܐ ܩܲܫܝܵܐ ܀|
    block |܃ܒܫ̣ܒܼܝܵܐ ܕܥܵܘ̣ܠܵܐ ܕܲܒܼܪܘܼܗܝ ܠܓܸܢܣܲܢ ܣܵܢ̈ܐܹܐ ܕܓܸܢܣܲܢ|
    block |ܘܥܲܒܼ݂ܕܿܘܼܢ ܥܲܒܼ̈ܕܼܿܐ ܠܲܪ̈ܓܼܝܼܓܵܬܼܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܐܲܝܟ ܓܲܠܘܵܝܹ̈ܐ ܢܦܲܩܘ ܐܲܒܼܵܗܝ̈ܢ ܡ̣ܢ ܦܲܪܕܲܝܣܵܐ|
    block |ܘܲܥܡ݂ܲܪ ܒܐܲܪܥܵܐ ܕܡܲܠܝܵܐ ܟܘܼ̈ܒܹܿܐ ܘܟܹܐܒܹ̈ܐ ܘܡ̇ܘܬܵܐ ܀|
    block |܃ܫܸܒܼܝܵܐ ܕܡܲܝܵ̈ܐ ܐܲܩܸܦ ܐܸܢܘܿܢ ܐܵܦ ܡ̣ܢ ܗܵܕܹܐ|
    block |ܘܲܠܘܲܝ ܫܸܒܼܝܵܐ ܘܠܵܘ ܚܘܼܒܵܠܵܐ ܕܠܵܐ ܚܵܘܣܵܢܵܐ ܀|
    block |܃ܕܠܵܐ ܚܵܘܣܵܢܵܐ ܚܲܒܿܠܲܢ ܫܸܒܼܝܵܐ ܕܡ̇ܡܘܿܠ ܡܲܝܵ̈ܐ|
    block |ܘܓܲܪܦܹܗ ܠܥܲܦܪܵܐ ܕܪܘܼܟܵܒܼ ܦܲܓܼܪܲܝܢ ܘܛܲܡ̣ܪܹܗ ܒܐܲܪܥܵܐ ܀|
    block |܃ܫܸܒܼܝܵܐ ܠܫܸܒܼܝܵܐ ܝܲܒܸܿܠ ܝܲܗ̄ܒܲܢ ܡ̣ܢ ܚܲܕܼ ܠܲܐ̄ܚܪܹܝܢ|
    block |ܘܠܵܐ ܐܲܓܲܪ ܠܲܢ ܕܢܲܓܲܪ ܒܐܲܬܼܪܵܐ ܕܬܼܵܘܬܵܒܼܘܼܬܲܢ ܀|
    block |܃ܫܸܒܼܝܵܐ ܩܲܕܼܡ̇ܐ ܫܒܼ݂ܵܢ ܡ̣ܢ ܐܲܬܼܪܵܐ ܦܲܐܝܵܐ ܕܲܥܕܹܝܢ|
    block |ܘܲܬܼܪܲܝܵܢܵܐ ܡ̣ܢ ܝܵܪܬܿܘܼܬܵܐ ܕܡܲܠܝܵܐ ܟܘܼ̈ܒܹܿܐ ܀|
    block |܃ܫܸܒܼܝܵܐ ܐ̄ܚܪܹܢܵܐ ܫ̣ܒܼܵܢ ܡ̣ܢ ܒܵܒܹܠ ܒܝܲܕܼ ܦܘܼܠܵܓܼܵܐ|
    block |ܘܙܲܪܩܹܗ ܠܡܸܕܪܲܢ ܒܐܲܪܒܲܥܦܸܢ̈ܝܵܢ ܒܝܲܡܵܐ ܘܝܲܒܼܫܵܐ ܀|
    block |܃ܬܠܵܬܵܐ ܫܸܒܼܝܝܼ̈ܢ ܕܒܼܝܼܫ ܚܲܕܼ ܡ̣ܢ ܚܲܕܼ ܫ̣ܒܼܵܐܘܼܗܝ ܠܓܸܢܣܲܢ|
    block |ܘܚܲܕܼ ܡ̣ܢ ܓܸܢܣܲܢ ܚܪܵܪ ܓܸܢܣܲܢ ܡ̣ܢ ܥܲܒܼܕܿܘܼܬܼܵܐ ܀|
    block |܃ܥܝܵܕܼܵܐ ܒܝܼܫܵܐ ܥܬܸܩ ܒܹܗ ܒܓܸܢܣܲܢ ܡ̣ܢ ܫܘܼܪܵܝܵܐ|
    block |ܘܗܲܢܝܼܐܵܐ ܠܹܗ ܥܲܒܼܕܿܘܼܬܼ ܥܲܒܼ̈ܕܹܿܐ ܡ̣ܢ ܚܹܐܪܘܼܬܼܵܐ ܀|
    block |܃ܠܵܘ ܚܹܐܪܘܼܬܼܵܐ ܕܦܘܼܠܚܵܢ ܥܲܒܼ̈ܕܹܿܐ ܪܚܸܡ̣ ܒܲܪ ܚܹܐܪܹ̈ܐ|
    block |ܘܠܵܐ ܪܵܓܵܐ ܠܹܗ ܕܲܢܪܝܼܡ ܪܹܫܹܗ ܡ̣ܢ ܥܲܒܼܕܿܘܼܬܼܵܐ ܀|
    block |܃ܗܵܢܵܐ ܥܝܵܕܼܵܐ ܥܲܒܼ݂ܕܹܿܗ ܕܢܸܒܼܠܲܥ ܢܸܓܼ̈ܕܹܿܐ ܩ̈ܫܲܝܵܐ|
    block |ܘܗܵܐ ܡܸܬܼܒܲܣܒܲܣ ܒܲܚܒܼܵܪ̈ܵܬܼܵܐ ܕܦܲܓܼܪܵܐ ܘܢܲܦܫܵܐ ܀|
    block |܃ܒܦܲܓܼܪܹܗ ܘܢܲܦܫܹܗ ܡܲܣܓܹܿܐ ܚܵܛܹ̇ܐ ܘܡܲܣܓܸܿܐ ܒܵܠܲܥ|
    block |ܘܲܡܬܼܝܼܚ ܟܠܢܵܫ ܠܢܸܓܼ̈ܕܹܿܐ ܩ̈ܫܲܝܵܐ ܘܠܵܐ ܡܸܬܼܟܲܚܲܕܼ ܀|
    block |܃ܥܲܡܹܗ ܗܲܠܟܲܬ̤ ܩܲܫܝܘܼܬܼ ܢܸܓܼܕܿܘ̈ܗܝ ܒܟܼܠܗܘܿܢ ܕܵܪܹ̈ܐ|
    block |ܘܝܲܬܿܝܼܪܵܐܝܼܬܼ ܒܕܵܪܪ̈ܲܢ ܕܝܼܠܲܢ ܥܲܦ݂ ܡܲܚ̈ܘܵܬܼܵܐ ܀|
    block |܃ܢܸܓܼ̈ܕܹܿܐ ܩ̈ܫܲܝܵܐ ܡ̣ܢ ܟܠ ܓܲܒܿܝܼ̈ܢ ܗܵܐ ܟܪܝܼܟܼܝܼܢ ܠܲܢ|
    block |ܘܗܵܐ ܒܵܠ̇ܥܝܼܢܲܢ ܘܠܵܐ ܡܸܣܬܲܝܟܼܝܼܢ ܙܢܲܝ̈ ܒܝܼ̈ܫܵܬܲܢ ܀|
    block |܃ܕܠܵܐ ܡܸܢܝܵܢܵܐ ܣܓܼܝܼ ܒܝܼ̈ܫܵܬܲܢ ܘܲܫܟܼܝܼܪ̈ܵܬܲܢ|
    block |ܘܲܕܠܵܐ ܣܵܟܼܵܐ ܪܲܒܲܬܼ ܢܲܓܿܕܼܘܼܗ̇ ܠܡܲܪܲܚܘܼܬܲܢ ܀|
    block |܃ܩܫܹܝܢ ܗ̄ܘ̣ܵܘ ܢܸܓܼܕܲܝ̈ܢ ܡ̣ܢ ܟܠ ܢܸܓܼ̈ܕܹܿܐ ܕܲܒܼܟܼܠ ܕܵܪ̈ܝܼܢ|
    block |ܘܠܲܝܬܿ ܗ̄ܘ̣ܵܐ ܐܲܦܬܼܵܐ ܒܹܝܬܼ ܚܲܕܼ ܠܲܐ̄ܚܪܹܝܢ ܒܪܸܡܙܵܐ ܀|
    block |܃ܪܸܡܙܵܐ ܟܲܣܝܵܐ ܟܲܢܸܫ ܐܸܢܘܿܢ ܠܘܲܥܕܑܵܐ ܕܚܲܝܲܝ̈ܢ|
    block |ܘܐܲܠܸܦ ܐܸܢܘܿܢ ܠܡܸܥܒܲܕܼ ܩܹܐܪܣܵܐ ܥܲܡ ܒܝܼܫܘܼܬܲܢ ܀|
  block
    block |܃ܩܹܐܪܣܵܐ ܪܲܒܵܐ ܥܒ݂ܲܕܼܘ ܘܣܵܡ̣ܘ ܥܲܡܲܢ ܢܸܓܼ̈ܕܹܿܐ ܕܥܲܡܲܢ|
    block |ܘܒܲܙܥܘܼܗܝ ܠܥܲܡܲܢ ܒܓܹܐܪܹ̈ܐ ܫܢܝܼܢܹ̈ܐ ܕܟܲܦܢܵܐ ܘܨܲܗܝܵܐ ܀|
    block |܃ܐܲܝܟ ܡܲܫܪܝܼܬܼܵܐ ܚܲܕܼܪܘܼܢ ܟܹܐܒܹ̈ܐ ܡ̣ܢ ܟܠ ܓܲܒܿܝܼ̈ܢ|
    block |ܘܠܵܐ ܦܠ݂ܲܛ ܓܘܼܫܡܵܐ ܕܠܵܐ ܐܸܬܼܡܚܝܼ ܒܲܚܒܼܵܪ̈ܬܼܵܐ ܀|
    block |܃ܟܠܹܗ ܓܘܼܫܡܲܢ ܗܘ̤ܵܐ ܚܲܕܼ ܫܘܼܚܢܵܐ ܕܠܵܐ ܚܘܼܠܡܵܢܵܐ|
    block |ܘܢܸܕܲܬ̤ ܡܸܢܹܗ ܠܐܵܣܵܘ̈ܬܼܵܐ ܘܠܵܐ ܬܘܼܒܼ ܥܲܨܒܿܘܼܗܝ ܀|
    block |܃ܟܲܦܢܵܐ ܘܟܹܐܒܹ̈ܐ ܒܲܣܒܸܿܣܘ ܦܲܓܼܪܹܗ ܘܕܼܵܘܸܕܼܘ ܢܲܦܫܹܗ|
    block |ܘܐܵܘܦܝܼܘ ܚܲܝܵܘ̈ܗܝ ܡ̣ܢ ܡ̇ܙܘܿܢܵܐ ܘܡ̣ܢ ܚܲܝܘܼܬܵܐ ܀|
    block |܃ܠܲܝܬܿ ܚܲܝܘܼܬܼܵܐ ܒܚܲܝܹ̈ܐ ܕܐ̄ܢܵܫܵܐ ܘܠܵܐ ܟܠ ܟܠܹܗ|
    block |ܘܐܸܢ ܐܝܼܬܼ ܠܵܐ ܐܝܼܬܼ ܕܗܵܐ ܠܲܝܬܿ ܡܸܕܹܿܡ ܕܲܡܩܝܼܡ ܚܲܝܗܹܐ ܀|
    block |܃ܓܡ݂ܲܪ ܡ̇ܙܘܿܢܵܐ ܕܲܡܩܝܼܡ ܚܲܝܹ̈ܐ ܡ̣ܢ ܦܘܼܡ ܚܲܝܹ̈ܐ|
    block |ܘܲܬܼܠܹܝܢ ܚܲܝܘ̈ܗܝ ܕܲܟܼܪܸܐ ܚܲܝܹ̈ܐ ܩܕܼܵܡ ܒܵܒܼܵܬܹ̈ܗ ܀|
    block |܃ܠܫܘܼܠܵܡ ܚܲܝܘ̈ܗܝ ܚܵܐܲ݁ܪ ܟܠܢܵܫ ܡܙܲܠܗܲܙ ܚܲܝܹ̈ܐ|
    block |ܘܪܵܢܹ̇ܐ ܘܕܵܚܹ̇ܠ ܕܕܲܠܡܵܐ ܩܸܪܒܲܬ̤ ܦܪܵܬܼܘܿܙܡܝܹܗ ܀|
    block |܃ܒܪܲܡܫܵܐ ܐܵܡܲ݁ܪ ܕܐܵܪܵܐ ܐܝܼܬܿܝܼ ܥܕܲܡ̇ܐ ܠܨܲܦܪܵܐ|
    block |ܘܥܸܕܼܵܢ ܨܲܦܪܵܐ ܡܫܲܐܸܠ ܠܚܲܒܼܪ݁ܵܘܗܝ ܕܲܥܪܵܒܼ ܫ̣ܡܫܵܐ ܀|
    block |܃ܥܲܡܹܗ ܕܝܵܘܡ̇ܐ ܪܵܕܹܐ ܒܪܸܢܝܵܐ ܕܥܲܠ ܥܵܩܵܬܹ̈̄ܐ|
    block |ܕܡܸܢܵܝܵܢ ܫܵܥܑܹ̈ܐ ܕܠ݂ܠܲܝ ܐܝܼܡܵܡ ܥܦܝܼܦ ܫܘܼܢܵܩܹܗ ܀|
    block |܃ܘܵܝܠܹܗ ܠܕܵܘܝܵܐ ܟܝܵܢ ܒܲܪܢܵܫܵܐ ܕܲܟܼܡܵܐ ܡܕܵܘܲܕܼ|
    block |ܘܲܟܼܡܵܐ ܣܒܼܝܼܣܝܼܢ ܚܲܫܲܝ̈ ܢܲܦܸܫܹܗ ܘܟܹܐܒܲܝ̈ ܦܲܓܼܪܹܗ ܀|
    block |܃ܘܵܝܵܐ ܠܘܹܐ ܠܹܗ ܠܲܕܼܘܸܐ ܡ̣ܢ ܟܠ ܒܟܼܠܗܘܿܢ ܕܵܪܹ̈ܐ|
    block |ܘܝܲܬܿܝܼܪ ܕܵܘܹܐ ܒܕܼܵܪܲܢ ܕܝܼܠܲܢ ܡ̣ܢ ܟܠ ܕܵܪ̈ܝܼܢ ܀|
    block |܃ܒܕܵܪܲܢ ܕܝܼܠܲܢ ܕܵܘܹܐ ܘܲܡܥ̇ܩ ܟܠ ܒܲܪܢܵܫܵܐ|
    block |ܘܲܥܦܝܼܦ ܘܵܝܵܐ ܘܣܲܓܿܝܼ ܢܸܓܼܕܵܐ ܘܪܲܒ ܫܘܼܢܵܩܵܐ ܀|
    block |܃ܪܲܒܿ ܫܘܼܢܵܩܵܐ ܕܲܚܙ݂ܲܝ̈ ܥܲܝܢܲܝ̈ܢ ܘܲܫ̣ܡܲܥ ܐܸܕܢܲܝ̈ܢ|
    block |ܪܲܕܼܦܘ̣ܢ ܟܹܐܒܹ̈ܐ ܘܪܲܕܼܦܘܼܢ ܐ̄ܢܵܫܵܐ ܬܿܪܬܹܿܝܢ ܒܲܚܕܵܐ ܀|
    block |܃ܣܒ݂ܲܠ ܒܲܪܢܵܫܲܢ ܡܲܪܝܼܪ ܝܲܨܪܵܐ ܫܸܒܼܝܵܐ ܕܟܼܦܢܵܐ|
    block |ܘܫܸܒܼܝܵܐ ܕܐ̄ܢܵܫܵܐ ܕܒܼܝܼܫ ܡ̣ܢ ܟܲܦܢܵܐ ܘܡ̣ܢ ܟܠ ܒܝܼ̈ܫܵܢ ܀|
    block |܃ܩܫܹܐ ܫܸܒܼܝܵܐ ܕܲܒܼܢܲܝ̈ ܗܵܓܼܵܪ ܐܵܦ ܡ̣ܢ ܟܲܦܢܵܐ|
    block |ܘܡܲܪܝܼܪܵܐ ܗ̄ܘ̣ܵܬܼ ܡܚܘܿܬܼܵܐ ܕܲܒܼܗܘܿܢ ܡ̣ܢ ܟܘܼܪ̈ܗܵܢܹܐ ܀|
    block |܃ܠܡܸܪܲܬܼ ܚܸܘܝܵܐ ܕܵܡ̇ܝܵܐ ܡܚܘܿܬܼܵܐ ܕܲܒܼܢܵܘ̈ܗܝ ܕܐܲܒܼܪܵܡ|
    block |ܘܛܵܟ ܐܝܼܬܼ ܦܘܼܪܣܵܐ ܠܡܸܪܲܬܼ ܪ̈ܲܚܫܵܐ ܘܲܠܗܘܿܢ ܠܵܐ ܐܝܼܬܼ ܀|
    block |܃ܠܘܲܝ ܕܹܝܢ ܠܵܐ ܩܪܹܝܢ ܒܫܸܡ ܐܲܒܼܪܵܗܵܡ ܒܢܲܝ̈ ܡܸܨܪܵܝܬܵܐ|
    block |ܕܗܵܐ ܡܸܬܼܥܲܕܠܝܼܢ ܠܵܐ ܝܵܕܼܘܿܥ̈ܿ ܒܗܵܢ ܟܘܼܢܵܝܵܐ ܀|
    block |܃ܠܘܲܝ ܠܵܐ ܩ̣ܪܸܒܼ ܗ̄ܘ̣ܵܐ ܗܵܘ̇ ܙܲܕܿܝܼܩܵܐ ܠܗܵܝ̇ ܫܵܛܝܼܬܼܵܐ|
    block |ܟܒܲܪ ܫܵܠܹ̇ܝܢ ܗ̄ܘ̣ܵܘ ܡܸܬܼܟܲܫܠܵܢܹ̈ܐ ܡ̣ܢ ܟܸܫܠܲܝ̈ܗܘܿܢ ܀|
  block
    block |܃ܠܘܲܝ ܐܝܼܬܼ ܗ̄ܘ̣ܵܐ ܠܗܘܿܢ ܫܡܵܐ ܢܘܼܟܼܪܵܝܵܐ ܕܢܘܼܟܼܪܵܝ ܠܐܒܼܪܵܡ|
    block |ܡܸܬܼܟܲܢܹܝܢ ܗ̄ܘ̣ܵܘ ܒܲܥܪܝܼܪ̈ܵܝܹܐ ܐܲܝܟ ܐܲܒܼܘܼܗܘܿܢ ܀|
    block |܃ܥܪܵܕܼܵܐ ܕܒܲܪܵܐ ܩܪ̣ܵܝܗܝ ܒܵܪܘܿܝܵܐ ܠܪܹܫ ܫܲܪ̈ܵܒܼܵܬܼܗܘܿܢ|
    block |ܕܝܵ̇ܕܲܥ ܗ̄ܘ̣ܵܐ ܠܹܗ ܕܠܵܐ ܡܨܸܐ ܢܵܛ̇ܲܪ ܛܲܟܼܣܵܐ ܕܐ̄ܢܵܫܵܐ ܀|
    block |܃ܚܲܝܘܲܬܼ ܒܲܪܢܵܫ ܦܐܹܐ ܕܢܸܬܼܟܲܢܹܐ ܒܲܪ ܡܸܨܪܵܬܵܐ|
    block |ܘܲܢܪܝܼܡ ܡܸܢܹܗ ܫܡܵܐ ܕܐܲܒܼܪܵܗܵܡ ܪܵܚܹ̇ܡ ܐ̄ܢܵܫܵܐ ܀|
    block |܃ܪܵܚܹ̇ܡ ܐ̄ܢܵܫܵܐ ܘܪܵܚܹ̇ܡ ܡ̇ܪܹܗ ܐܝܼܬܼܵܘܗܝ ܐܲܒܼܪܵܡ|
    block |ܡ̇ܕܹܝܢ ܙܵܕܹܩ ܕܟܹܐܢܹ̈ܐ ܢܸܗܘܘܿܢ ܒܢܲܝ̈ܵܐ ܠܟܹܐܢܵܐ ܀|
    block |܃ܠܵܐ ܥܕܝܼܠ ܐܲܒܼܪܵܡ ܕܐܵܘܠܸܕܼ ܒܝܼܫܹ̈ܐ ܘܒܲܥܪܝܼܪ̈ܵܝܹܐ|
    block |ܒܝܼܫܹ̈ܐ ܥܕܝܼܠܝܼܢ ܕܠܵܐ ܪܕܼܵܘ ܒܐܘܼܪܚܵܐ ܕܚܘܼܒܹܿܗ ܕܐܲܒܼܪܵܡ ܀|
    block |܃ܐܵܦ ܐ̄ܢܵܐ ܕܥܸܕܠܹ̇ܬܼ ܠܟܼܠ ܥܸܕܠܵܝܝܼ̈ܢ ܫܵܘ̇ܝܵܐ ܡܸܠܲܬܼܝ|
    block |ܕܐܸܡ̇ܪܹܬܼ ܕܲܠܘܲܝ ܠܵܐ ܩ̣ܪܸܒܼ ܐܲܒܼܪܵܡ ܠܗܵܓܼܵܪ ܐܲܡܬܵܐ ܀|
    block |܃ܠܵܘ ܐܲܒܼܵܗܹ̈ܐ ܡܨܸܝܢ ܕܲܢܨܘܼܪܘܼܢ ܚܹܐܪܘܼܬܼ ܢܲܦܸܫܵܐ|
    block |ܚܸܐܪܘܼܬܼ ܢܦܸܫܵܐ ܗ̄ܝ̣ ܕܥܵܒܼ݁ܕܵܐ ܟܹܐܢܹ̈ܐ ܐܵܦ ܥܵܘܵܠܹ̈ܐ ܀|
    block |܃ܠܥܵܕܼܠܲܝ̈ ܐܵܒܼܪܵܡ ܐܸܡ̇ܪܹܬܼ ܗܵܠܹܝܢ ܐܵܦ ܐܵܡܲ݁ܪ ܐ̄ܢܵܐ|
    block |ܕܐܸܢ ܗܵܓܼܪ̈ܵܝܹܐ ܫܒ̣ܵܐܘܼܢ ܡܲܓܵܢ ܐ̄ܚܪܸ̈ܢܹܐ ܠܡܵܢܵܐ ܀|
    block |܃ܠܡܵܐ ܩܕܹܫܵܝܹ̈ܐ ܐ̄ܚܝܵܢܹ̈ܐ ܐܸܢܘܿܢ ܕܲܒܼܢܲܝ̈ ܗܵܓܵܪ|
    block |ܕܒܲܙ̣ܘܼܗܝ ܠܥܵܠܡܵܐ ܒܸܙܬܼܵܐ ܕܥܵܠ̈ܒܵܐ ܠܕܹܐܫܡܲܥܠܵܝܹ̈ܐ ܀|
    block |܃ܠܡܵܐ ܡ̣ܢ ܐܲܒܼܪܵܡ ܪܕܼܵܐ ܚܘܼܒܵܠܵܐ ܕܲܛܡܘܼܪ̈ܝܹܐ|
    block |ܕܥܲܒܼ݂ܕܿܘܼܗ̇ ܠܐܵܬܼܘܪ ܐܵܡ̇ܐ ܕܡܲܠ̈ܟܹܿܐ ܐܲܝܟ ܨܵܕܼܝܼܬܼܵܐ ܀|
    block |܃ܠܵܐ ܟܹܝܬܼ ܢܸܥܕܿܘܿܠ ܠܵܐ ܠܐܲܒܼܵܗܹ̈ܐ ܠܲܒܼܢܲܝܵ̈ܐ|
    block |ܐܸܠܵܐ ܠܝܲܨܪܵܐ ܕܦܵܪܹܫ ܬܲܪܬܹܿܝܢ ܛܵܒܼܝܼܫܵܬܵܐ ܀|
    block |܃ܠܝܲܨܪܵܐ ܒܝܼܫܵܐ ܕܒܼܢܲܝ̈ ܗܵܓܼܵܪ ܢܸܥܝܕܿܘܿܠ ܟܠܫܵܥ|
    block |ܘܝܲܬܿܝܼܪܵܐܝܼܬܼ ܠܥܲܡܵܐ ܕܲܩܕܸܫ ܚܲܝܘ̄ܬܼܵܢܵܝܹ̈ܐ ܀|
    block |܃ܠܵܐ ܒܲܥܪܝܼܪܵܝ ܟܝܵܢ ܚܲܝ̈ܘܵܬܼܵܐ ܐܲܝܟ ܩܕܹܫܵܝܵܐ|
    block |ܘܗܵܐ ܬܲܚܘܝܼܬܵܐ ܕܠܵܐ ܡܫܲܝܢܘܼܬܼܗܘܿܢ ܒܡܸܕܹܿܡ ܕܲܣܥ݂ܲܪܘ ܀|
    block |܃ܠܵܐ ܣܥ݂ܲܪܘ ܚܲܗܠܹ̈ܐ ܕܲܒܼܢܲܝ̈ ܗܵܓܼܵܪ ܐܲܟܼܡܵܐ ܕܲܣܥ݂ܲܪܘ|
    block |ܘܠܵܐ ܛܡܘܼܪ̈ܝܹ̈ܐ ܥܒܲܕܼܘ ܚܘܼܒܵܠܵܐ ܕܚܲܒܸܿܠܘ ܗܵܢ̇ܘܿܢ ܀|
    block |܃ܥܲܒ݂ܲܪ ܚܘܼܒܵܠܗܘܿܢ ܠܲܕܿܬܲܚܝܡܢܵܝܹ̈ܐ ܘܠܲܕܼܓܼܪ̈ܒܿܝܹ̈ܐ|
    block |ܘܛܵܟ ܠܲܝܬܼܿ ܒܝܼܫܬܿܐ ܕܦܵܚ̇ܡܵܐ ܠܒܼܝܼܫܬܵܐ ܕܲܣܥ݂ܲܪܘ ܒܐܲܪܥܲܢ ܀|
  block
    block |܃ܒܗܵܠܹܝܢ ܢܸܓ̈ܿܕܹܿܐ ܒܸܠܥܲܬ̤ ܐܲܪܥܲܢ ܡܲܠܝܲܬܼ ܥܵܘ̣ܠܵܐ|
    block |ܘܲܒܼܥܵܘܵܠܹ̈ܐ ܕܒܼܝܼܫܝܼܢ ܡܸܢܲܢ ܗܘ̤ܵܬܼ ܡܲܪܕܿܘܼܬܲܢ ܀|
    block |܃ܒܐܝܼܕܵܐ ܕܒܼܝܼܫܹ̈ܐ ܕܒܼܝܼܫܝܼܢ ܡ̣ܢܲܢ ܪܕܼܵܢ ܒܵܪܘܿܝܵܐ|
    block |ܕܡ̇ܐ ܕܡܸܬܼܢܲܓܲܕܼ ܥܵܘ̣ܠܵܐ ܒܥܵܘ̣ܠܵܐ ܢܸܒܼܣܘܿܪ ܗܘ̤ ܠܹܗ ܀|
    block |܃ܬܠܵܬܼܵܐ ܫܲܒܼܛܝܼ̈ܢ ܐܲܪܝܼܡ ܥܵܘ̣ܠܵܐ ܥܲܠ ܒܝܼܫܘܼܬܲܢ|
    block |ܐܝܼܫܡܲܥܠܵܝܹ̈ܐ ܘܲܛܡܘܼܪ̈ܝܹܐ ܘܲܩܕܹܫܵܝܹ̈ܐ ܀|
    block |܃ܬܠܵܬܼ ܐܸܣܩܹܛܝܼ̈ܢ ܒܸܠܥܲܬ̤ ܢܲܦܸܫܲܢ ܡܲܠܝܲܬܼ ܚܘܼܬܼܪܵܐ|
    block |ܡ̣ܢ ܫܲܪ̈ܒܼܵܬܼܵܐ ܬܠܵܬܼ ܕܲܚܬܝܼܪ̈ܵܢ ܝܲܬܿܝܼܪ ܡܸܢܲܢ ܀|
    block |܃ܟܹܐܝܢ ܒܵܪܘܿܝܵܐ ܕܢܲܓܿܕܹܗ ܠܥܵܘ̣ܠܲܢ ܒܝܲܕܼ ܥܵܘ̈ܠܹܐ|
    block |ܘܟܹܐܢܵܐ ܕܢܵܘܕܹܿܐ ܕܐܹܝܢ ܟܹܐܢܵܐܝܼܬܼܿ ܗܘ̤̇ܬܼ ܡܲܪܘܼܬܲܢ ܀|
    block |܃ܠܝܘܼܬܼܪܵܢ ܢܲܓܿܕܿܢ ܗܵܘ̇ ܦܘܼܩܕܵܢܵܐ ܕܫܲܠܝܼܛ ܥܲܠ ܟܠ|
    block |ܘܚܲܟܿܝܼܡܵܐܝܼܬܼ ܓܲܙܪܹܗ ܠܟܹܐܒܼܵܐ ܕܲܫܟܼܝܼܪ̈ܵܬܲܢ ܀|
    block |܃ܬܵܘ ܟܹܝܬܼ ܢܵܘܕܹܿܐ ܠܗܵܝ̇ ܝܼܕܲܥܬܼܵܐ ܕܥܸܨܒܲܬ̤ ܟܹܐܒܲܝ̈ܢ|
    block |ܘܲܢܩܲܪܸܒܼ ܠܵܗ̇ ܕܵܫܢܹ̈ܐ ܕܫܘܼܒܼܚܵܐ ܕܲܪܕܼܵܬ̤ ܘܲܩܢܵܬ̤ ܀|
block |ܥܲܠ ܒܪܵܫܝܼܬܼ ܘܥܲܠ ܐܝܼܬܼܘܼܬܹܗ ܕܐܲܠܵܗܵܐ|
  block
    block |ܥܲܠ ܒܪܵܫܝܼܬܼ ܘܥܲܠ ܐܝܼܬܼܘܼܬܹܗ ܕܐܲܠܵܗܵܐ|
  block
    block |ܡܐܡܪܐ ܕܬܠܬܝܢ ܘܐܪܒܥܐ|
    block |ܥܲܠ ܒܪܵܫܝܼܬܼ ܘܥܲܠ ܐܝܼܬܼܘܼܬܹܗ ܕܐܲܠܵܗܵܐ|
  block
    block |܃ܒܪܵܫܝܼܬܼ ܫܸܡܥܹ̇ܬܼ ܕܲܟܼܬ݂ܲܒܼ ܡܘܼܫܹܐ ܩܕܼܵܡ ܟܠ ܡܸܕܹܿܡ|
    block |ܘܲܒܼܥܹ̇ܝܬܼ ܕܐܸܚܙܘܿܩ ܒܲܫܒܼܝܼܠ ܡܸܠܵܘ̈ܗܝ ܠܘܵܬܼ ܫܘܼܪܵܝܵܐ ܀|
    block |܃ܚܲܡܸܫ ܐܵܬܼ̈ܘܵܢ ܚܙܹܝ̇ܬܹܗ ܕܲܪܲܫܲܡ̣ ܒܪܹܫ ܣܘܼܪܓܵܕܼܵܐ|
    block |ܘܡܲܠ̣ܟܲܢܝ ܪܸܥܝܵܢܝ ܠܡܸܬܼܗܲܓܵܝܘܼ ܒܚܲܕܼܬܼܘܼܬܼ ܣܸܦܪܹܗ ܀|
    block |܃ܐܲܝܟ ܕܲܠܟܹܐܦܹ̈ܐ ܦܣ݂ܲܠ ܐܵܬܼ̈ܘܬܼܵܐ ܒܦܲܪܘܠܵܐ ܕܪܘܼܚܵܐ|
    block |ܘܲܒܼܢ̣ܵܐ ܥܠܲܝܗܹܝܢ ܒܲܝܬܵܐ ܪܲܒܵܐ ܕܪܵܡ̇ܐ ܘܥܘܼܡܩܵܐ ܀|
    block |܃ܐܲܝܟ ܣܲܡܡܵܢܹ̈ܐ ܡܲܕܸܿܟ ܪܸܡܙܵܐ ܒܡܸܠܹ̈ܐ ܕܦܘܼܡܹܗ|
    block |ܘܨܵܪ ܒܸܪ̈ܝܵܬܼܵܐ ܕܠܵܐ ܚܲܙ̈ܝܵܢ ܠܹܗ ܟܲܕܼ ܟܡܸܬܿܬܿܩ̈ܝܵܢ ܀|
    block |܃ܒܲܕܼܡܘܼܬܼ ܨܲܠܡܵܐ ܪܲܟܿܒܹܗ ܠܥܵܠܡܵܐ ܕܲܗܘ̤ܸܵܐ ܒܪܵܫܝܼܬܼ|
    block |܃ܘܫܲܩ݂ܲܠ ܣܵܡܹ݂ܗ ܩܕܼܵܡ ܚܲܙܵܝܹ̈ܐ ܕܢܸܬܼܒܲܩܘܿܢ ܒܹܗ|
    block |܃ܛܲܟܼܣܵܐ ܪܲܒܵܐ ܥܒ݂ܲܕܼ ܨܲܝܵܐ ܠܐܘܼܡ̇ܢܘܼܬܹܗ|
    block |ܕܨܵܪ ܒܸܪ̈ܝܵܬܼܵܐ ܘܐܲܟܸܿܢ ܝܘܼܩܢܵܐ ܕܫܸܡ ܒܵܪܘܿܝܵܐ ܀|
    block |܃ܛܲܟܼܣܵܐ ܕܡܲܠܟܵܐ ܚܵܘܝܼ ܠܘܼܩܕܼܵܡ ܠܥܲܒܼܕܲܝ̈ ܡܲܠܟܵܐ|
    block |ܘܐܲܟܸܿܢ ܐܲܪܝܼܡ ܘܹܐܠܵܐ ܕܬܲܪܥܵܐ ܕܒܹܝܬܼ ܡܲܠܟܿܘܼܬܼܵܐ ܀|
    block |܃ܐܲܝܟ ܫܲܬܼܐܸܣܬܼܵܐ ܣܵܡ̣ܵܗ̇ ܠܡܸܠܬܼܵܐ ܗܲܝ̇ ܕܲܒܼܪܵܫܝܼܬܼ|
    block |ܘܲܠܥܸܠ ܡܸܵܢܵܗ̇ ܒܪ̣ܵܐ ܐܲܠܵܗܵܐ ܐܲܝܟ ܒܲܢܵܝܵܐ ܀|
    block |܃ܒܪܵܫܝܼܬܼ ܐܸܡ݂ܲܪ ܒܪ̣ܵܐ ܐܲܠܵܗܵܐ ܫܡܲܝܵܐ ܘܐܲܪܥܵܐ|
    block |ܠܟܼܵܬ ܗܝ̤ ܒܪܝܼܬܼܵܐ ܘܲܠܗܲܠ ܡܸܢܸܗ̇ ܡܵܪܹܐ ܒܪܝܼܬܼܵܐ ܀|
    block |܃ܒܪܝܼܬܼܵܐ ܐܸܡ݂ܲܪ ܩܕܼܵܡ ܒܵܪܘܿܝܵܐ ܘܟܸܢ ܒܵܪܘܿܝܵܐ|
    block |ܠܵܘ ܕܩܲܕܼܝܼܡܵܐ ܐܸܠܵܐ ܕܢܵܘܕܲܥ ܙܲܒܼܢܵܐ ܕܲܗܘ̤ܵܬܼ ܀|
    block |܃ܗܵܘܝܵܐ ܐܵܘܕܲܥ ܒܝܲܕܼ ܗܵܝ̇ ܕܲܟܼܬܲܒܼ ܒܪܵܫܝܼܬܼ ܠܘܼܩܕܼܵܡ|
    block |ܘܥܲܠ ܒܵܪܘܿܝܵܐ ܓܠ̣ܵܐ ܕܐܝܼܬܼܵܘܗܝ ܗ̄ܘ̣ܵܐ ܕܠܵܐ ܫܘܼܪܵܝܵܐ ܀|
    block |܃ܕܠܵܐ ܫܘܼܪܵܝܵܐ ܐܝܼܬܼܵܘܗܝ ܐܝܼܬܼܝܵܐ ܕܐܲܝܬܿܝܼ ܒܪܝܼܬܼܵܐ|
    block |ܘܲܕܼܠܵܐ ܫܘܼܠܵܡ ܡܩܵܘܸܐ ܒܛܲܟܼܣܵܐ ܕܐܲܡܝܼܢܘܼܬܹܗ ܀|
    block |܃ܕܐܝܼܬܼܵܘܗܝ ܘܐܝܼܬܼܵܘܗܝ ܡܨܸܐ ܪܸܥܝܵܢܵܐ ܕܢܹܐܡܲܪ ܒܲܠܚܘܿܕܼ|
    block |ܘܕܲܐܝܟܲܢ ܐܝܼܬܼܵܘܗܝ ܐܲܚܝܼܕܼ ܬܲܪܥܵܐ ܩܕܼܵܡ ܥܘܼܩܵܒܹܗ ܀|
    block |܃ܠܲܝܬܿ ܠܲܟܼܝܵܢܹܗ ܕܐܸܚܙܹܝܗܝ ܥܲܝܢܵܐ ܕܲܥܒܼܵܕܼ ܐܝܼܕܸܵܘ̈ܗܝ|
    block |ܘܠܵܐ ܠܲܥܒܼܵܕܵܘ̈ܗܝ ܕܢܸܬܼܒܲܩܘܿܢ ܒܹܗ ܠܦܘܼܬܼ ܪܸܓܲܬܼܗܘܿܢ ܀|
  block
    block |܃ܕܠܵܐ ܪܘܼܟܵܒܼܵܐ ܗ̄ܘ̣ ܘܕܼܠܵܐ ܣܵܟܼܵܐ ܗ̄ܘ̣ ܘܲܕܼܠܵܐ ܚܙܵܬܼܵܐ ܗ̄ܘ̣|
    block |ܘܠܵܐ ܡܸܫܬܲܚܠܲܦ ܡ̣ܢ ܗܵܝ̇ ܕܐܝܼܬܼܵܘܗܝ ܐܘܵܬܼ ܕܲܠܩܘܼܒܼܠܵܐ ܀|
    block |܃ܪܵܡ ܗ̄ܘ̣ ܟܝܵܢܹܗ ܡ̣ܢ ܫܘܼܚܠܵܦܹ̈ܐ ܘܡ̣ܢ ܚܲܙܵܝܹ̈ܐ|
    block |ܘܠܲܝܬܿ ܒܲܥܒܼܝܼܕܹ̈ܐ ܕܣܵܦܹ̇ܩ ܗܵܘܢܹܗ ܕܢܹܐܡܲܪ ܕܲܟܼܡܵܐ ܗ̄ܘ̣ ܀|
    block |܃ܟܝܵܢܵܐ ܕܥܲܠ ܟܠ ܐܲܚܝܼܕܼ ܢܘܼܡܹܐ ܒܪܵܘܡܵܐ ܘܥܘܼܡܩܵܐ|
    block |ܘܲܠܓܼܵܘ ܡܸܢܹܗ ܚܒܼܝܼܫ ܟܠܡܸܕܹܿܡ ܕܲܗܘ̤ܵܐ ܡܸܢܹܗ ܀|
    block |܃ܡܸܢܹܗ ܡܲܠܝܵܐ ܒܪܝܼܬܼܵܐ ܕܲܒܼܪܵܐ ܡ̣ܢ ܠܵܐ ܡܸܕܹܿܡ|
    block |ܘܗܵܢܵܘ̇ ܬܲܗܪܵܐ ܕܟܲܕܼ ܠܲܝܬܿ ܡܸܕܹܿܡ ܒܪ̣ܵܐ ܟܠ ܡܸܕܹܿܡ ܀|
    block |܃ܒܪܸܡܙܹܗ ܩܵܐܹ̇ܡ ܥܵܠܡܵܐ ܪܲܒܵܐ ܥܲܠ ܠܵܐ ܡܸܕܹܿܡ|
    block |ܘܗܵܐ ܬܸܕܼܡܘܼܬܵܐ ܕܣܝܼܡ ܟܠܡܸܕܹܿܡ ܥܲܠ ܠܵܐ ܡܸܕܹܿܡ ܀|
    block |܃ܒܚܹܝܠ ܚܲܝܘܼܬܼܵܐ ܡܲܞܸܐ ܟܝܵܢܹ̈ܐ ܡܠܝܼܠܹ̈ܐ ܘܚܲܪ̈ܫܹܐ|
    block |ܘܗܵܐ ܬܲܚܘܝܼܬܼܵܐ ܕܪܲܒܿܘܼܬܼ ܚܲܝܠܹܗ ܒܗܘܿܢ ܒܲܟܼܝܵܢܹ̈ܐ ܀|
    block |܃ܟܝܵܢܹ̈ܐ ܩܵܥܹ̇ܐ ܥܲܠ ܪܲܒܿܘܼܬܹܗ ܕܠܵܐ ܡܸܬܿܕܼܪܟܵܐ|
    block |ܘܲܒܼܣܘܼܥܪ̈ܵܢܹܐ ܡܚܵܘܹܝܢ ܚܲܝܠܵܐ ܕܥܵܒܼܘܿܕܼܬܹܗ ܀|
    block |܃ܠܵܐ ܡܸܬܿܕܲܪܟܵܐ ܐܘܿ ܡ̇ܢܘܼܬܹܗ ܡ̣ܢ ܒܲܥܵܝܹ̈ܐ|
    block |ܕܲܟܼܡܵܐ ܕܒܼܵܥܹ̇ܝܢ ܠܗܲܠ ܡ̣ܢ ܣܵܟ̣ܵܐ ܣܝܼܡܵܐ ܒܥܵܬܹܗ ܀|
    block |܃ܠܵܐ ܠܹܗ ܣܵܟܼܵܐ ܘܠܵܐ ܠܲܒܼܥܵܬܹܗ ܫܘܼܠܵܡ ܡܸܠܹ̈ܐ|
    block |ܘܐ̄ܢܵܫܵܐ ܠܵܠܹ̇ܐ ܐܲܝܢܵܐ ܕܒܼܵܥܹ̇ܐ ܒܥܵܬܼܵܐ ܕܲܥܠܵܘܗܝ ܀|
    block |܃ܦܘܼܫ ܒܲܥܵܝܵܐ ܠܵܐ ܬܸܬܼܦܲܫܲܚ ܒܲܒܼܥܵܬܼ ܟܲܣܝܵܐ|
    block |ܕܲܥ ܠܲܟܼܝܵܢܵܟ ܘܗܲܒܼ ܪܲܒܿܘܼܬܼܵܐ ܠܲܡܬܿܩܢܵܢܵܟ ܀|
    block |܃ܒܥܝܼ ܐܸܢ ܒܵܥܹ̇ܝܬܿ ܒܥܵܬܼܵܐ ܕܦܲܐܝܵܐ ܠܲܕܼܠܵܐ ܣܵܟܼܵܐ|
    block |ܕܐܲܝܟܲܢ ܐܝܼܬܼܵܘܗܝ ܟܝܵܢܵܐ ܫܲܘܝܵܐ ܩܢܘܿܡܹ̈ܐ ܬܠܵܬܼܵܐ ܀|
    block |܃ܒܥܝܼ ܕܐܲܝܟܲܢܵܐ ܐܝܼܬܼ ܒܲܟܼܝܵܢܵܐ ܫܘܼܪܵܝܵܐ|
    block |ܐܲܒܼܵܗܘܼܬܼܵܐ ܘܝܼܠܝܼܕܼܘܼܬܼܵܐ ܘܢܵܦܘܿܩܘܼܬܼܵܐ ܀|
    block |܃ܐܵܦܠܵܐ ܗܵܕܹܐ ܠܵܘ ܒܲܒܼܥܵܬܼܵܐ ܢܸܒܼܥܸܐ ܕܐܲܝܟܲܢ|
    block |ܐܸܠܵܐ ܒܚܘܼܒܵܐ ܕܲܦܠܸܐ ܠܐܲܝܢܵܐ ܕܝܵܠܹ̇ܦ ܀|
    block |܃ܒܚܘܼܒܵܐ ܦܲܐܝܵܐ ܗ̄ܝܼ ܠܡܸܒܼܥܵܐ ܒܥܵܬܼܵܐ ܕܥܲܠ ܐܝܼܬܼܘܼܬܼܵܐ|
    block |ܘܲܕܼܠܵܐ ܒܨܵܬܼܵܐ ܫܲܦܝܼܪ ܗܸܪܓܵܐ ܕܥܲܠ ܟܲܣܝܘܼܬܼܵܐ ܀|
    block |܃ܡܵܕܹܝܢ ܠܵܐ ܥܕܼܝܼܠ ܐܲܝܢܵܐ ܕܒܼܵܥܹ̇ܐ ܠܡܹܐܠܲܦ ܫܲܦܝܼܪ|
    block |ܐܸܠܵܐ ܐܲܝܢܵܐ ܕܲܒܼܚܸܪܝܵܢܵܐ ܡܪܲܟܸܿܒܼ ܡܸܠܹ̈ܐ ܀|
    block |܃ܐܡܹܐܠܲܦ ܥܸܠܹ̇ܬܼ ܠܒܹܝܬܼ ܢܵܡܘܿܣܹ̈ܐ ܕܲܡܠܸܟ ܡܲܠ̈ܟܹܿܐ|
    block |ܘܕܸܐܚܙܸܐ ܛܲܟܼܣܵܐ ܕܒܹܝܬܼ ܡܲܠܟܿܘܼܬܼܵܐ ܕܠܵܐ ܚܲܙܝܵܐ ܠܝܼ ܀|
    block |܃ܠܵܘ ܕܐܸܬܼܒܲܩܸܐ ܒܟܲܣܝܵܐ ܥܸܠܹ̇ܬܼ ܠܐܲܝܟܵܐ ܕܥܹܠܹ̇ܬܼ|
    block |ܐܸܠܵܐ ܕܐܸܫܡܲܥ ܡܲܡܠܠܵܐ ܚܲܕܼܬܼܵܐ ܥܲܠ ܟܲܣܝܘܼܬܵܪܐ ܀|
    block |܃ܡܲܡܠܠܵܐ ܚܲܕܼܬܼܵܐ ܟܬܲܒܼ ܚܲܕܼ ܓܼܒܼܪܵܐ ܒܩܲܢܝܵܐ ܕܪܘܼܚܵܐ|
    block |ܘܲܒܼܥܹ̇ܝܬܼ ܕܐܹܠܲܦ ܚܹܝܠ ܣܘܼܟܵܠܵܐ ܕܲܟܼܣܸܐ ܒܡܸܠܵܘ̈ܗܝ ܀|
  block
    block |܃ܒܪܵܫܝܼܬܼ ܬܲܪܓܸܿܡ ܚܲܕܼ ܟܵܪܘܿܙܵܐ ܒܹܝܬܼ ܐܲܪ̈ܗܵܢܹܐ|
    block |ܘܲܨܒܹ̇ܝܬܼ ܕܐܸܕܲܥ ܕܡ̇ܢܲܐ ܗ̄ܝܼ ܥܸܠܬܼܵܐ ܕܟܼܵܪܘܿܙܘܼܬܹܗ ܀|
    block |܃ܒܪܹܫ ܦܸܬܓܼܵܡܵܘ̈ܗܝ ܚܙܹ̇ܝܝܬܼ ܟܲܕܼ ܪܵܗܹ̇ܛ ܫܡܵܐ ܕܲܒܼܪܵܫܝܼܬܼ|
    block |ܘܲܠܗܲܠ ܡܸܢܹܗ ܫܸܡ ܒܵܪܘܿܝܵܐ ܕܲܒܼܪܵܐ ܒܪܵܫܝܼܬܼ ܀|
    block |܃ܫܸܡ ܐܲܠܵܗܵܐ ܫܡܥܹ̇ܬܼ ܕܲܒܼܪܵܐ ܒܪܝܼܬܼܵܐ ܒܪܵܫܝܼܬܼ|
    block |ܘܫܲܚܩ݂ܲܢܝ ܪܸܥܝܵܢܝ ܕܐܸܒܼܥܸܐ ܒܚܘܼܒܵܐ ܒܥܵܬܼܵܐ ܕܫܲܡܹܗ ܀|
    block |܃ܫܡܹܗ ܐܵܣܸܦ ܒܝܼ ܢܘܼܪܵܐ ܕܲܫܡܹܗ ܕܐܸܕܲܥ ܠܲܫܡܹܗ|
    block |ܘܗܵܐ ܡܛܲܝܲܒܼ ܕܐܸܩܪܹܝܗܘܗܝ ܒܲܫܡܵܐ ܕܲܦܠܸܐ ܠܲܫܡܹܗ ܀|
    block |܃ܐܲܠܵܗ ܘܒܼܵܪܹܐ ܒܪܝܼܬܼܵܐ ܩܪ̣ܵܝܗܝ ܒܲܪ ܥܲܡܪܲܡ|
    block |ܘܗܵܐ ܡܕܲܟܸܐ ܐ̄ܢܵܐ ܕܐܸܩܪܹܝܘܗܝ ܐܵܦ ܐ̄ܢܵܐ ܐܲܟܼܡܵܐ ܕܲܩ̣ܪܵܝܗܝ ܀|
    block |܃ܕܐܲܠܵܗܵܐ ܟܠܵܐ ܗ̄ܘ̣ ܫܵܠܹ̇̄ܡ ܐ̄ܢܵܐ ܠܹܗ ܠܒܲܪ ܥܸܒܼܪ݁ܵܝܹܐ|
    block |ܘܲܕܼܒܼܵܪܘܿܝܵܐ ܗ̄ܘ̣ ܡܩܲܠܸܣ ܐ̄ܢܵܐ ܠܹܗ ܠܲܥ̇ܒܼܵܕܼ ܐܝܼܕܼܵܘ̈ܗܝ ܀|
    block |܃ܕܐܝܼܬܼܵܘܗܝ ܐܝܼܬܼܝܵܐ ܕܠܵܐ ܫܘܼܪܵܝܵܐ ܫܲܪܝܼܪܵܐ ܠܝܼ|
    block |ܘܲܕܼܠܲܝܬܿ ܫܘܼܠܵܡ ܠܐܲܡܝܼܢܘܼܬܹܗ ܠܵܐ ܡܕܲܓܸܿܠ ܐ̄ܢܵܐ ܀|
    block |܃ܕܠܵܐ ܡܸܣܬܲܝܲܟ ܟܝܵܢ ܐܝܼܬܼܘܼܬܹܗ ܡܩܲܒܸܿܠ ܐ̄ܢܵܐ ܠܹܗ|
    block |ܘܲܕܼܠܵܐ ܢܵܦܹ̇ܠ ܬܚܹܝܬܼ ܚܲܙܵܝܹ̈ܐ ܡܗܲܝܡܸܢ ܐ̄ܢܵܐ ܒܹܗ ܀|
    block |܃ܕܠܵܐ ܡܸܫܬܿܚܠܲܦ ܡ̣ܢ ܡ̇ܐ ܕܐܝܼܬܼܵܘܗܝ ܪܸܥܝܵܢܝ ܣܵܗܹ̇ܕܼ|
    block |ܘܲܕܼܠܵܐ ܚܵܐܹ̇ܫ ܒܲܡܚܝܼ̈ܠܵܬܼܵܐ ܐܸܫܵܢܝ ܩܵܥܹ̇ܐ ܀|
    block |܃ܕܥܲܡ ܐܝܼܬܼܘܼܬܹܗ ܩܢܸܐ ܝܼܕܲܥܬܼܵܐ ܕܗܵܠܹܝܢ ܕܲܗ̤ܵܘܲܝ̈|
    block |ܘܐܲܝܟ ܕܲܒܼܠܘܼܚܹ̈ܐ ܟܬܼܝܼܒܼܵܐ ܒܡܲܕܲܥܝ ܘܠܵܐ ܡܸܬܼܠܚܝܵܐ ܀|
    block |܃ܕܝ̇ܵܕܲܥ ܗ̄ܘ̣ܵܐ ܟܠ ܐܲܝܟܲܢ ܗܵܘܹ̇ܐ ܥܲܕܼܠܵܐ ܢܸܗܘܸܐ|
    block |ܠܥܹܝܢ ܐܲܪ̈ܥܵܢܹܐ ܘܲܡܫܲܝܵܢܹ̈ܐ ܡܲܟܼܪܸܙ ܐ̄ܢܵܐ ܠܵܗ̇ ܀|
    block |܃ܕܐܝܼܬܼ ܒܲܟܼܝܵܢܹܗ ܩܢܘܿܡܹ̈ܐ ܫ̈ܘܲܝܵܐ ܕܲܫܘܹܝܢ ܥܲܡܹܗ|
    block |ܫܡܲܝܵܐ ܘܐܲܪܥܵܐ ܢܸܩܥܘܿܢ ܥܲܡ ܦܘܼܡܝ ܕܗܵܟܲܢ ܐܝܼܬܹܝܗ̇ ܀|
    block |܃ܕܐܝܼܬܼܵܘܗܝ ܐܲܒܼܵܐ ܘܲܒܼܪܵܐ ܘܪܘܼܚܵܐ ܚܕܼܵܐ ܐܝܼܬܼܘܼܬܼܵܐ|
    block |ܡܠܝܼܠܹ̈ܐ ܘܚܲܪ̈ܫܹܐ ܢܲܪܡܘܿܢ ܐܝܼܕܼܵܐ ܒܲܫܛܵܪ ܡܸܠܲܝ̈ ܀|
    block |܃ܕܐܲܒܼܵܐ ܗ̄ܘ̣ ܘܲܒܼܪܵܐ ܝܲܠܕܵܐ ܗ̄ܘ̣ ܘܪܘܼܚܵܐ ܐܝܼܬܼܝܵܐ ܗ̄ܘ̣|
    block |ܒܲܫܒܼܝܼܠ ܬܵܕܿܝܼܬܼܝ ܢܸܪܕܿܘܿܢ ܐ̄ܢܵܫܵܐ ܘܪ̈ܘܼܚܵܢܵܝܹܐ ܀|
    block |܃ܕܠܲܝܬܿ ܒܹܝܬܼ ܐܲܒܼܵܐ ܠܲܒܼܪܵܐ ܘܪܘܼܚܵܐ ܛܵܘܪܵܐ ܘܪܸܡܙܵܐ|
    block |ܐܸܠܘܼ ܐܝܼܬܼ ܗ̄ܘ̣ܵܐ ܒܪܝܼܬܼܵܐ ܐ̄ܚܪܹܬܼܵܐ ܙܥܘܿܪܝܵܐ ܕܬܼܵܘܕܹܿܐ|
    block |܃ܘܠܵܐ ܡܸܣܬܲܕܩܝܼܢ ܒܝܲܕ ܦܘܼܪܫܵܢܵܐ ܚܲܕܼ ܡ̣ܢ ܚܲܒܼܪܹܗ|
    block |ܠܲܝܬܿ ܒܲܥܒܼܝܼܕܹ̈ܐ ܕܢܹܐܡܲܪ ܕܲܟܼܡܵܐ ܗ̄ܝܼ ܗܵܝ ܫܲܘܝܘܼܬܼܵܐ ܀|
  block
    block |܃ܕܟܲܕܼ ܐܸܢܘܿܢ ܬܠܵܬܼܵܐ ܐܸܢܘܿܢ ܘܲܒܚܲܕܼ ܐܸܢܘܿܢ|
    block |ܠܲܝܬܿ ܠܸܫܢܵܐ ܕܲܡܨܸܐ ܢܩܲܠܸܣ ܠܗܵܝ̇ ܐܝܼܬܼܘܼܬܼܵܐ ܀|
    block |܃ܠܵܐ ܗ̄ܘ̣ܵܐ ܐܝܼܬܼܝܹ̈ܐ ܬܐܵܬܼܵܐ ܐܸܡ̇ܪܹܬܼ ܒܗܵܝ̇ ܕܲܬܼܠܵܬܼܵܐ|
    block |ܐܸܠܵܐ ܩܢܘܿܡܹ̈ܐ ܬܠܵܬܼܵܐ ܕܲܫܘܹܝܢ ܒܵܗ̇ ܒܐܝܼܬܼܘܼܬܼܵܐ ܀|
    block |܃ܚܕܼܵܐ ܐܝܼܬܼܘܼܬܼܵܐ ܐܸܡ̇ܪܹܬܼ ܕܐܝܼܬܹܝܗ̇ ܘܬܼܘܼܒܼ ܐܵܡܲ݁ܪ ܐ̄ܢܵܐ|
    block |ܘܒܼܵܗ̇ ܒܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܕܠܵܐ ܡܸܣܬܲܕܼܩܝܼܢ ܀|
    block |܃ܠܒܼܘܼܕܵܩ ܩܢܘܿܡܹ̈ܐ ܡܝܼܡ ܡܸܢܝܵܢܵܐ ܚܲܕܼ ܒܵܬܲܪ ܚܲܕܼ|
    block |ܕܢܸܕܲܥ ܟܠܢܵܫ ܕܫܲܪܝܼܪ ܛܲܟܼܣܵܐ ܕܲܩܢܘܿܡܲܝ̈ܗܘܿܢ ܀|
    block |܃ܫܪܵܪܵܐ ܓܲܠܝܵܐ ܡܲܟܼܪܸܙ ܛܲܟܼܣܵܐ ܕܲܫܡܵܗܲܝ̈ܗܘܿܢ|
    block |ܕܟܼܠ ܕܐܼܝܼܬܼ ܠܐܲܒܼܵܐ ܐܵܦ ܐܝܼܬܼ ܠܲܒܼܪܵܐ ܘܲܠܪܘܼܚܩܘܼܕܼܫܵܐ ܀|
    block |܃ܚܲܕܼܘ ܟܝܵܢܵܐ ܫܘܼܠܛܵܢܵܐ ܘܚܲܕܼ ܨܸܒܼܝܵܢܵܐ|
    block |ܘܠܲܝܬܿ ܦܘܼܪܫܵܢܵܐ ܕܪܲܒܿ ܐܵܘ ܕܲܙܥܘܙܿܪ ܒܹܝܬܼ ܚܲܕܼ ܠܲܐ̄ܚܪܹܝܢ ܀|
    block |܃ܠܲܝܬܿ ܒܐܝܼܬܼܘܼܬܼܵܐ ܡܸܕܸܿܡ ܕܲܒܼܨܝܼܪ ܡ̣ܢ ܐܝܼܬܼܘܼܬܼܵܐ|
    block |ܕܟܼܠ ܕܐܝܼܬܼܘܼܬܼܵܐ ܗ̄ܝܼ ܠܲܝܬܿ ܬܘܼܒܼ ܕܲܪܓܼܵܐܬ ܕܪܲܒ ܐܵܘ ܕܲܙܥܘܿܪ ܀|
    block |܃ܠܵܐ ܩܲܕܿܝܼܡܵܐ ܐܲܒܼܵܗܘܼܬܼܵܐ ܕܐܲܒܼܵܐ ܠܝܲܠܕܹܿܗ|
    block |ܘܠܵܐ ܬܘܼܒܼ ܒܪܝܼܬܼܵܐ ܕܲܒܼܪܵܐ ܒܨܝܼܪܵܐ ܡ̣ܢ ܝܵܠܘܿܕܹܗ ܀|
    block |܃ܠܵܐ ܛܠܸܐ ܪܘܼܚܵܐ ܠܵܐ ܡ̣ܢ ܐܲܒܼܵܐ ܘܠܵܐ ܡ̣ܢ ܝܲܠܕܵܐ|
    block |ܠܵܐ ܒܐܝܼܬܼܘܼܬܼܵܠ ܘܠܵܐ ܒܫܘܼܠܛܵܢܵܐ ܕܥܲܠ ܟܠ ܒܸܪ݁ܝܵܢ ܀|
    block |܃ܚܲܕܼ ܐܝܼܬܲܝܗܘܿܢ ܟܡܵܐ ܐܸܢ ܣܝܼܡܝܼܢ ܚܲܕܼ ܒܵܬܲܪ ܚܲܕܼ|
    block |ܬܠܵܬܼܵܐ ܐܸܢܘܿܢ ܟܡܵܐ ܐܸܢ ܚܲܕܼ ܗ̄ܘ̣ ܟܝܵܢܵܐ ܕܲܒܼܗܘܿܢ ܀|
    block |܃ܬܠܵܬܼܵܐ ܐܸܢܘܿܢ ܡܸܛܠ ܛܲܟܼܣܵܐ ܕܲܫܡܵܗܲܝ̈ܗܘܿܢ|
    block |ܘܬܼܘܼܒܼ ܚܲܕܼ ܐܸܢܘܿܢ ܒܗܵܝ̇ ܕܲܟܼܝܵܢܵܐ ܫܘܸܐ ܗ̄ܘ̣ ܒܲܟܼܝܵܢܹܗ ܀|
    block |܃ܠܵܘ ܒܲܦܣܵܩܵܐ ܘܲܒܼܦܘܼܪܫܵܢܵܐ ܦܪܝܼܫ ܚܲܕܼ ܡ̣ܢ ܚܲܕܼ|
    block |ܐܸܠܵܐ ܒܲܡܫܵܐ ܘܲܒܼܡܸܢܵܝܵܢܵܐ ܕܠܵܐ ܒܘܼܠܒܵܠܵܐ ܀|
    block |܃ܘܗܵܐ ܬܲܚܘܝܼܬܼܵܐ ܕܗܵܕܹܐ ܕܐܸܡ̇ܪܹܬܼ ܒܬܼܘܼܩܵܢܲܝ̈ܗܘܿܢ|
    block |ܕܐܝܼܬܼ ܗ̄ܘ̣ ܡܸܕܸܿܡ ܕܟܲܕܼ ܚܲܕܼ ܐܝܼܬܼܵܘܗܝ ܐܝܼܬܼ ܒܹܗ ܡܸܕܸܿܡ ܀|
    block |܃ܚܘܼܪ ܒܐܸܣܦܹܪܵܐ ܕܫܸܡܫܵܐ ܪܲܒܵܐ ܕܡܲܢܗܲܪ ܥܲܠ ܟܠ|
    block |ܕܟܲܕܼ ܚܲܕܼ ܐܝܼܬܹܝܗ̇ ܐܝܼܬܼ ܒܵܗ̇ ܢܘܼܗܪܵܐ ܘܚܲܡܝܼܡܘܼܬܼܵܐ ܀|
    block |܃ܚܲܕܼ ܗ̄ܘ̣ ܟܝܵܢܵܐ ܕܐܸܣܦܹܪ ܫܸܡܫܵܐ ܘܲܕܼܙܲܠܝܼܩܹ̈ܐ|
    block |ܘܠܵܐ ܩܲܕܿܝܼܡܵܐ ܠܵܐ ܗܝ̤ ܠܕܼܝܼܠܵܗ̇ ܘܠܵܐ ܕܝܼܠܵܗ̇ ܠܵܗ̇ ܀|
    block |܃ܒܵܗ̇ ܐܲܣܝܼܢܝܼܢ ܢܘܼܗܪܵܐ ܚܘܼܡ̇ܐ ܘܗ̤ܝ ܒܲܬܼܪ̈ܲܝܗܘܿܢ|
    block |ܘܟܲܕܼ ܚܲܕܼ ܐܸܢܘܿܢ ܬܠܵܬܼܵܐ ܐܸܢܘܿܢ ܒܣܘܼܪ݁ܵܢܲܝܗܘܿܢ ܀|
    block |܃ܐ̄ܣܦܹܪܵܐ ܕܫܸܡܫܵܐ ܘܢܘܼܗܪܵܐ ܘܚܘܼܡ̇ܐ ܬܠܵܬܼܵܐ ܐܸܢܘܿܢ|
    block |ܘܲܬܼܠܵܬܼܵܐ ܒܚܲܕܼ ܬܘܼܒܼ ܡܸܬܼܝܲܕܼܥܝܼܢ ܕܠܵܐ ܦܘܼܪܫܵܢܵܐ ܀|
  block
    block |܃ܠܵܐ ܐܸܬܼܚܲܙܝܲܬ̤ ܡܬܼܘܿܡ ܐܸܣܦܹܪܵܐ ܕܠܵܐ ܙܲܠܝܼܩܹ̈ܐ|
    block |ܘܠܵܐ ܕܢܲܚ̣ܘ ܡ̣ܢ ܥܘܼܒܵܗ̇ ܒܸܠܥܵܕܼ ܚܘܼܡ̇ܐ ܀|
    block |܃ܗܵܝ̇ ܐܲܝܟ ܕܐܝܼܬܹܝܗ̇ ܒܛܲܟܼܣܵܐ ܕܲܟܼܢܝܼܫܘܼܬܼܵܗ̇|
    block |ܘܚܲܝܠܹ̈ܐ ܕܥܲܡܵܗ̇ ܒܐܲܡܝܼܢܘܼܬܼܵܐ ܕܠܵܐ ܡܸܣܬܲܕܩܵܐ ܀|
    block |܃ܒܲܕܼܡܘܼܬܼ ܝܲܠܕܵܐ ܢܵܦܹ̇ܩ ܨܸܡܚܵܐ ܡ̣ܢ ܓܵܘ ܥܘܼܒܵܗ̇|
    block |ܘܟܲܕܼ ܛܵܒܼ ܢܵܦܹ̇ܩ ܠܵܘ ܒܲܦܣܵܩܵܐ ܢܵܦܹ̇ܩ ܡܸܢܵܗ̇ ܀|
    block |܃ܒܛܲܟܼܣܵܐ ܕܪܘܼܚܵܐ ܩܲܢܝܝܵܐ ܚܲܝܠܵܐ ܕܚܲܡܝܼܡܘܼܬܼܵܐ|
    block |ܘܫܲܪܝܵܐ ܒܓܼܵܘܵܗ̇ ܘܢܵܦ̇ܩܵܐ ܡܸܢܵܗ̇ ܕܠܵܐ ܫܘܼܢܵܝܵܐ ܀|
    block |܃ܠܵܟ ܬܸܫܒܿܘܿܚܬܵܐ ܒܪܵܘܡ̇ܐ ܘܥܘܼܡܩܵܐ ܐܝܼܬܼܝܵܐ ܓܢܝܼܙܵܐ|
    block |ܕܲܒܼܪܲܝܬܿ ܥܵܠܡܹ̈ܐ ܕܲܠܥܸܠ ܘܕܲܠܬܲܚܬܿ ܒܪܸܡܙܵܐ ܕܚܲܝܠܵܟ ܀|
    block |܃ܗܵܐ ܒܲܥܒܼܝܼܕܹ̈ܐ ܬܲܚܘܝܼܬܼ ܚܲܝܠܵܐ ܕܐܲܠܵܗܘܼܬܼܵܟ|
    block |ܕܚܵܙܩ̇ܝܼܢ ܘܫܵܪܹܝܢ ܕܠܵܐ ܫܘܼܢܵܝܵܐ ܡ̣ܢ ܕܘܼܟ ܠܲܐ̄ܚܪܹܝܢ ܀|
    block |܃ܚܵܙܩ̇ܝܼܢ ܚܲܝܠܹ̈ܐ ܬܪܹܝܢ ܒܐܸܣܦܹܪܵܐ ܟܲܕܼ ܠܵܐ ܚܵ̇ܙܩܝܼܢ|
    block |ܘܫܵܪܹܝܢ ܨܹܝܕܼ ܟܠ ܟܲܕܼ ܠܵܐ ܡܫܲܢܹܝܢ ܡ̣ܢ ܕܘܼܟܲܬܼܗܘܿܢ ܀|
    block |܃ܥܵܒܲ݁ܪ ܚܲܝܠܵܐ ܕܣܵܥܘܿܪܘܼܬܼܗܘܿܢ ܥܲܠ ܟܠ ܘܲܒܼܟܼܠ|
    block |ܘܠܵܐ ܡܸܬܼܥܵܘܟܼܵܐ ܩܲܠܝܼܠܘܼܬܹܗ ܒܡܸܬܼܚܵܐ ܕܥܲܠ ܟܠ ܀|
    block |܃ܘܐܸܢܗܘ̤ ܕܫܸܡܫܵܐ ܥܒܼܵ̈݁ܕܼܵܐ ܥܒܼܝܼܕܼܵܐ ܬܡܝܼܗ ܬܘܼܩܵܢܹܗ|
    block |ܡܲܢ ܠܵܐ ܢܸܬܼܡܲܗ ܒܚܹܝܠ ܥܵܒܲܘܿܕܼܵܐ ܕܠܵܐ ܡܸܣܬܲܝܲܟ ܀|
    block |܃ܠܵܐ ܡܸܣܬܿܝܲܟ ܣܵܟܹܗ ܒܣܵܟܼܵܐ ܕܡܸܣܬܲܝܟܼܵܢܹ̈ܐ|
    block |ܘܠܵܐ ܡܸܬܿܕܲܪܟܵܐ ܒܥܵܬܼܵܐ ܕܲܥܠܵܘܗܝ ܡ̣ܢ ܒܲܥܵܝܹ̈ܐ ܀|
    block |܃ܘܐܸܢ ܐܝܼܬܼ ܕܒܼܵܥܹ̇ܐ ܕܢܲܒܲܥ ܡܸܠܹ݁̈ܐ ܕܲܗ̈ܦܵܟܼܵܬܼܵܐ|
    block |ܢܲܒܲܥ ܡ̇ܕܹܝܢ ܘܲܢܚܵܘܸܐ ܠܲܢ ܗܵܠܹܝܢ ܕܝܼܠܲܢ ܀|
    block |܃ܢܚܵܘܸܐ ܕܐܲܝܟܲܢ ܫܲܪܝܵܐ ܢܲܦܫܵܐ ܒܓܼܵܘ ܗܲܕܵܡܹ̈ܐ|
    block |ܘܟܲܣܝܵܐ ܡ̣ܢ ܟܠ ܘܲܓܼܠܸܐ ܚܲܝܠܵܐ ܕܣܵܥܘܿܪܘܼܬܼܵܗ̇ ܀|
    block |܃ܐܲܝܟܲܢ ܩܲܢܝܵܐ ܐܵܦ ܗܝ̤ ܚܲܝܠܹ̈ܐ ܬܪܹܝܢ ܒܲܟܼܝܵܢܵܗ̇|
    block |ܘܐܝܼܬܲܝܗܘܿܢ ܒܵܗ̇ ܘܲܠܒܲܪ ܡܸܢܵܗ̇ ܕܠܵܐ ܦܘܼܪܫܵܢܵܐ ܀|
    block |܃ܐܲܝܟܲܢ ܪܵܗܹ̇ܝܛ ܚܹܝܠ ܚܲܝܘܼܬܼܵܗ̇ ܒܟܼܠܗܘܿܢ ܪܸ̈ܓܼܫܹܐ|
    block |ܘܠܵܐ ܡܸܬܼܥܵܘܟܼܵܐ ܩܲܠܝܼܠܘܼܬܼܵܗ̇ ܒܓܼܘܼܫܡܹ̈ܐ ܥܒܲܝ̈ܵܐ ܀|
    block |܃ܐܲܝܟܲܢ ܚܵܙ̇ܩܵܐ ܡܸܠܬܼܵܐ ܕܡܸܢܵܗ̇ ܠܒܲܪ ܡ̣ܢ ܦܲܓܼܪܵܐ|
    block |ܘܠܵܐ ܡܸܬܼܪܲܚܩܵܐ ܠܵܐ ܡ̣ܢ ܨܹܐܕܹܝܗ̇ ܘܠܵܐ ܡ̣ܢ ܨܹܝܕܼ ܟܠ ܀|
    block |܃ܐܲܝܟܲܢ ܒܵܗ̇ ܗ̄ܝܼ ܘܲܠܒܲܪ ܡܸܢܵܗ̇ ܒܥܵܬܼܵܐ ܟܠܵܗ̇|
    block |ܘܲܟܼܡܵܐ ܕܢܸܒܼܥܸܐ ܠܵܐ ܡܸܬܿܕܲܪܟܵܐ ܒܨܵܬܼܵܐ ܕܲܥܠܹܝܗ̇ ܀|
    block |܃ܡܲܢ̣ܘܼ ܡ̣ܢ ܡܬܼܘܿܡ ܚܙ̣ܵܗ̇ ܒܲܚܙܵܬܼܵܐ ܕܪܸ̈ܓܼܫܹܐ ܕܲܠܒܲܪ|
    block |ܘܡܲܢ̣ܘܼ ܠܲܒܼ݂ܵܟܵܗ̇ ܘܐܸܬܼܒܲܩܝܼ ܒܵܗ̇ ܒܥܲܝܢܲܝ̈ ܒܸܣܪܵܐ ܀|
    block |܃ܘܐܸܢܗܘ̤ ܕܐܝܼܬܼ ܒܲܢ ܡܸܕܹܿܡ ܕܲܥܣܸܩ ܡ̣ܢ ܒܘܼܚܪܵܢܲܢ|
    block |ܠܡܵܢ ܠܵܐܹ̇ܝܢ ܠܡܸܒܼܥܵܐ ܒܥܵܬܼܵܐ ܕܠܵܐ ܡܸܬܼܒܲܥܝܵܐ ܀|
    block |܃ܠܵܐ ܡܸܬܼܒܲܥܝܵܐ ܒܥܵܬܼܵܐ ܟܣܝܼܬܼܵܐ ܕܥܲܠ ܐܝܼܬܼܘܼܬܼܵܐ|
    block |ܕܐܵܦܸܢ ܒܵܥܹ̇ܐ ܐܲܝܢܵܐ ܕܒܼܵܥܹ̇ܐ ܡܸܛܥܵܐ ܛܵܥܹ̇ܐ ܀|
  block
    block |܃ܒܗܲܝܡܵܢܘܼܬܼܵܐ ܒܲܠܚܘܿܕܼ ܢܸܒܼܥܸܐ ܐܲܝܟ ܕܲܢܗܲܝܡܸܢ|
    block |ܟܲܕܼ ܐܵܦ ܗܵܕܹܐ ܠܵܘ ܒܲܒܼܥܵܬܼܵܐ ܐܸܠܵܐ ܒܚܘܼܒܵܐ ܀|
    block |܃ܒܚܘܼܒܵܐ ܡܲܨܝܵܐ ܗ̄ܝܼ ܕܢܸܒܼܥܸܐ ܒܥܵܬܼܵܐ ܕܲܟܼܝܵܢ ܟܲܣܝܵܐ|
    block |ܕܐܲܝܟܲܢ ܐܝܼܬܼܵܘܗܝ ܘܐܝܼܬܼܒܹܗ ܒܢܘܿܡܹ̈ܐ ܠܬܵܬܼܵܐ ܕܲܫܘܹܝܢ ܀|
    block |܃ܕܐܝܼܬܼܵܘܗܝ ܐܲܒܼܵܐ ܫܲܦܝܼܪ ܒܵܥܹ̇ܐ ܐܲܝܢܵܐ ܕܒܼܵܥܹ̇ܐ|
    block |ܘܐܝܼܬܼܠܹܗ ܝܲܠܕܵܐ ܘܪܘܼܚܵܐ ܕܡܸܢܹܗ ܦܲܐܝܵܐ ܕܢܵܘܕܹܿܐ ܀|
    block |܃ܦܸܠܹܐ ܠܲܥܒܼܝܼܕܹ̈ܐ ܕܢܵܘܕܿܘܿܢ ܟܠܫܵܥ ܠܚܹܝܠ ܥܵܒܼ̇ܘܿܕܼܵܐ|
    block |ܕܟܲܕܼ ܠܲܝܬܿ ܐܸܢܘܿܢ ܬܲܩܸܢ ܐܸܢܘܿܢ ܡ̣ܢ ܠܵܐ ܡܸܕܹܿܡ ܀|
    block |܃ܠܲܝܬܿ ܗ̄ܘ̣ܵܐ ܡܸܕܹܿܡ ܟܲܕܼ ܬܲܩܸܢ ܟܠ ܡ̣ܢ ܠܵܐ ܡܸܕܹܿܡ|
    block |ܘܕܲܨܒܼܵܐ ܒܚܘܼܒܹܿܗ ܗܘ̤ܵܐ ܟܠ ܡܸܕܹܿܡ ܡ̣ܢ ܠܵܐ ܡܸܕܹܿܡ ܀|
    block |܃ܗܘ̤ ܒܲܠܚܘܿܕܼܵܘܗܝ ܐܝܼܬܼ ܗ̄ܘ̣ܵܐ ܩܕܼܵܡ ܟܠ ܘܲܠܗܲܠ ܡ̣ܢ ܟܠ|
    block |ܘܟܲܕܼ ܫܸܦܪܲܬ̤ ܠܹܗ ܗܘ̤ܵܐ ܠܹܗ ܡܸܕܸܿܡ ܡܸܕܹܿܡ ܪܲܒܵܐ ܀|
    block |܃ܥܲܡ ܐܝܼܬܼܘܼܬܹܗ ܐܝܼܬܼܿܝܗܹܝܢ ܗ̣̄ܘܲܝ̈ ܗܵܠܹܝܢ ܕܲܗ̤ܘܲܝ̈|
    block |ܠܵܘ ܒܲܟܼܝܵܢܵܐ ܐܸܠܵܐ ܒܚܘܼܒܵܐ ܪ̈ܫܝܼܡܵܢ ܗ̣̄ܘܲܝ̈ ܒܹܗ ܀|
    block |܃ܒܹܗ ܨܝܼܪܝܼܢ ܗ̄ܘ̣ܵܘ ܥܸܵܠܡܹ̈ܐ ܕܲܗܘ̤ܵܘ ܒܵܬܲܪ ܙܲܒܼܢܵܐ|
    block |ܘܲܡܢܹܝܢ ܗ̄ܘ̣ܵܘ ܠܹܗ ܕܲܟܼܡܵܐ ܘܐܲܝܟܲܢ ܘܐܸܡܲܬܼܝ ܗܵܘ̈ܝܵܢ ܀|
    block |܃ܠܵܘ ܚܲܕܼܬܼܵܐܝܼܬܼ ܪܢܵܐ ܗ̄ܘ̣ܵܐ ܕܢܲܬܼܩܸܢ ܒܵܬܲܪ ܙܲܒܼܢܵܐ|
    block |ܘܠܵܐ ܗ̄ܘ̣ܵܐ ܒܙܲܒܼܢܵܐ ܚܵܪ̣ ܒܹܗ ܒܙܲܒܼܢܵܐ ܘܐܲܟܸܿܢ ܥܲܒܼ݂ܕܹܿܗ ܀|
    block |܃ܛܲܟܼܣܵܐ ܥܒ݂ܲܕ ܠܹܗ ܠܲܥܒܼܵܕܼ ܐܝܼܕܼܵܘ̈ܗܝ ܕܐܸܡܲܬܼܝ ܢܸܗܘ̤ܵܐ|
    block |ܟܲܕܼ ܡ̣ܢ ܨܹܐܕܼܵܘܗܝ ܥܒܼܝܼܕܼ ܗ̄ܘ̣ܵܐ ܘܲܓܼܡܝܼܪ ܥܲܕܼܠܵܐ ܢܸܗܘܸܐ ܀|
    block |܃ܡ̣ܢ ܫܘܼܪܵܝܵܐ ܕܠܵܐ ܫܘܼܪܵܝܵܐ ܣܝܼܡܵܐ ܗ̣̄ܘܵܬܼ ܠܹܗ|
    block |ܕܢܸܓܼܠܸܐ ܚܲܝܠܵܐ ܕܥܵܒܼ̇ܘܿܕܼܘܼܬܹܗ ܒܲܥܒܼܵܕܼ ܐܝܼܕܼܵܘ̈ܗܝ ܀|
    block |܃ܚܲܟܿܝܼܡܵܐܝܼܬܼ ܥܒ݂ܲܕܼ ܟܠ ܕܲܥܒ݂ܲܕܼ ܚܲܟܿܝܼܡ ܟܠܵܐ|
    block |ܘܠܵܐ ܐ̄ܢܵܫ ܝܵ̇ܕܲܥ ܠܡܸܬܼܒܲܩܵܝܘܼ ܒܚܹܝܠ ܚܸܟܼܡܵܬܹ̈ܐ ܀|
    block |܃ܚܘܼܒܵܢܵܐܝܼܬܼ ܚܵܘܝܼ ܚܘܼܒܹܿܗ ܢܸܒܼܥܵܐ ܕܚܘܼܒܵܐ|
    block |ܘܠܲܝܬܿ ܒܲܥܒܼܝܼܕܹ̈ܐ ܕܲܡܨܸܐ ܠܡܸܦ̇ܪܲܥ ܚܵܘܒܲܬܼ ܚܘܼܒܹܿܗ ܀|
    block |܃ܐܘܼܡܵܢܵܐܝܼܬܼ ܬܲܩܢܹܗ ܠܥܵܠܡܵܐ ܡܠܸܐ ܝܼܕܲܥܬܼܵܐ|
    block |ܘܠܲܝܬܿ ܠܸܫܵܢܵܐ ܕܣܵܦܹ̇ܩ ܢܸܬܼܢܹܝܗ̇ ܠܐܘܼܡ̇ܢܘܼܬܹܗ ܀|
    block |܃ܬܲܗܪܵܐ ܪܲܒܵܐ ܡܠܸܐ ܫܘܼܪܵܝܵܐ ܕܥܵܒܼܘܿܕܼܘܼܬܹܗ|
    block |ܘܲܙܥܘܿܪ ܥܵܠܡܵܐ ܕܲܢܚܘܼܪ ܫܲܦܝܼܪ ܘܢܸܬܼܩܸܐ ܒܹܗ ܀|
    block |܃ܘܐܸܠܘܼ ܐܝܼܬܼ ܗ̄ܘ̣ܵܘ ܥܵܠܡܹ̈ܐ ܥܦܝܼܦܹ̈ܐ ܐܵܠܹܦ ܐܲܠܦܝܼ̈ܢ|
    block |ܙܥܘܿܪܝܼܢ ܗ̄ܘ̣ܵܘ ܛܵܒܼ ܠܡܸܚܙܵܐ ܒܪܝܼܬܼܵܐ ܟܲܕܼ ܡܸܬܿܬܲܩܢܵܐ ܀|
    block |܃ܐܸܠܘܼ ܒܪܹܝܢ ܗ̄ܘ̣ܵܬܘ ܟܸܢܫܲܝ̈ ܪܵܘܡ̇ܐ ܩܕܼܵܡ ܬܘܼܩܵܢܵܗ̇|
    block |ܡܸܬܼܒܲܠܗܹܝܢ ܗ̄ܘ̣ܵܘ ܟܲܕܼ ܬܵܩܢܵܐ ܗ̄ܘ̣ܵܬܼ ܡ̣ܢ ܠܵܐ ܡܸܕܹܿܡ ܀|
    block |܃ܐܸܠܵܘܼ ܡܦܵܣܝܼܢ ܕܐܲܝܟܲܢ ܡܸܢܫܹܠܝ ܗܘ̤ܵܐ ܟܠ ܡܸܕܹܿܡ|
    block |ܡ̇ܘܦܸܐ ܗ̄ܘ̣ܵܐ ܠܹܗ ܚܲܝܠܵܐ ܕܲܒܼܗܘܿܢ ܠܡܸܬܿܕܲܡ̇ܪܘܼ ܀|
    block |܃ܟܡܵܐ ܟܲܝ ܗܵܘܹ̇ܐ ܗܵܘ̇ ܦܘܼܩܕܵܢܵܐ ܕܲܦܩ݂ܲܕܼ ܘܲܗܘ̤ܵܘ|
    block |ܘܠܵܐ ܐܸܬܼܥܵܘܟܲܬ̤ ܩܲܠܝܼܠܘܼܬܹܗ ܒܡܸܬܼܚܵܐ ܪܲܒܵܐ ܀|
  block
    block |܃ܐܲܝܟܲܢ ܟܲܝ ܩܵܡ̣ܘ ܫܡܲܝܵܐ ܘܐܲܪܥܵܐ ܡ̣ܢ ܠܵܐ ܡܸܕܹܿܡ|
    block |ܘܐܲܝܟܲܢ ܡܸܫܟܲܝ ܗܵܘ̇ ܠܵܐ ܡܸܕܹܿܡ ܠܡܸܛܥܲܢ ܡܸܕܹܿܡ ܀|
    block |܃ܠܵܘ ܠܵܐ ܡܸܕܹܿܡ ܛܲܥ̣ܢܹܗ ܠܝܘܼܩܪܵܐ ܕܗܵܘ̇ ܡ̇ܐ ܕܲܗܘ̤ܵܐ|
    block |ܐܸܠܵܐ ܪܸܡܙܵܐ ܕܗܵܘ̇ ܦܘܼܩܕܵܢܵܐ ܕܲܦܩ݂ܲܕܼ ܘܲܗܘ̤ܵܐ ܀|
    block |܃ܦܩ݂ܲܕܼ ܡ̣ܢ ܫܸܠܝܵܐ ܪܸܡܙܵܐ ܟܲܣܝܵܐ ܕܫܲܠܝܼܛ ܥܲܠ ܟܠ|
    block |ܘܩܵܡ̣ ܟܠܡܸܕܸܿܡ ܥܲܠ ܠܵܐ ܡܸܕܹܿܡ ܟܲܕܼ ܠܲܝܬܿ ܡܸܕܹܿܡ ܀|
    block |܃ܡ̣ܬܲܚ ܠܲܫܡܲܝܵܐ ܒܲܕܼܡܘܼܬܼ ܢܲܚܬܵܐ ܠܥܸܠ ܡ̣ܢ ܟܠܵܐ|
    block |ܘܲܪܩܲܥ̣ ܠܐܲܪܥܵܐ ܐܲܝܟ ܫܲܢܼܐܸܣܬܼܵܐ ܬܚܹܝܬܼ ܟܠ ܡܸܕܹܿܡ ܀|
    block |܃ܥܒ݂ܲܕܼ ܪܲܘܼܚܵܢܹܐ ܩܲܢܝܲܝ̈ ܚܲܝܠܵܐ ܕܠܵܐ ܡܸܢܝܵܢܵܐ|
    block |ܘܲܡ̣ܢܵܐ ܐܸܢܘܿܢ ܟܲܕܼ ܛܵܒܼ ܥܲܣܩܵܐ ܠܡܸܡܢܵܐ ܐܸܢܘܿܢ ܀|
    block |܃ܪܡ݂ܲܙ ܘܐܸܬܿܬܲܩܲܢ ܟܸܢܫܑܵܐ ܕܐܵܐܲܪ ܩܲܠܝܼܠ ܓܸܦܹ̈ܿܐ|
    block |ܘܲܦܪ݂ܲܚ ܡܸܢܫܹܠܝ ܘܐܸܚܲܕܼ ܢܘܼܡܹܐ ܒܐܲܒܲܥ ܦܸܢ̈ܝܵܢ ܀|
    block |܃ܐܲܪܕܿܝܼ ܡܲܝ̈ܵܐ ܐܲܣܝܼܦ ܢܘܼܪܵܐ ܦܪ݂ܲܣ ܚܸܫܘܿܟܼܵܐ|
    block |ܘܟܲܣܝܹܗ ܠܥܲܡܠܹܗ ܒܫܵܥܹ̈ܐ ܕܠܸܠܝܵܐ ܐܲܝܟ ܕܲܒܼܢܲܚܬܵܐ ܀|
    block |܃ܒܢܲܚܬܵܐ ܕܚܸܫܟܵܐ ܟܲܣܝܵܗ̇ ܠܐܲܪܥܵܐ ܒܪܵܫܝܼܬܼ ܕܲܗܘ̤ܵܬܼ|
    block |ܐܲܝܟ ܨܲܝܵܪܵܐ ܕܨܵܐܲܪ ܨܲܠܡܵܐ ܘܟܸܢ ܓܵܠܹ̇ܐ ܠܹܗ ܀|
    block |܃ܒܥܸܕܵܢ ܪܲܡܫܵܐ ܨܵܪܹܗ ܠܥܵܠܡܵܐ ܡܲܪܹܗ ܕܥܵܠܡܵܐ|
    block |ܒܥܸܕܵܢ ܨܲܦܪܵܐ ܓܠ̣ܵܐ ܬܲܚܦܝܼܬܼܵܐ ܕܲܠܥܸܠ ܡܸܢܹܗ ܀|
    block |܃ܒܲܕܼܡܘܼܬܼ ܨܲܠܡܵܐ ܪܲܟܸܿܒܼ ܘܲܥܒ݂ܲܕܼ ܫܡܲܝܵܐ ܘܐܲܪܥܵܐ|
    block |ܘܲܩ̣ܪܵܐ ܫܡܠܝܼܠܹ̈ܐ ܕܢܹܐܬܼܘܿܢ ܢܸܚܙܘܿܢ ܦܲܐܝܘܼܬܼ ܫܘܼܦܪܹܗ ܀|
    block |܃ܟܠܹܗ ܠܸܠܝܵܐ ܟܲܣܝܹܗ ܠܫܘܼܦܪܵܐ ܕܐܘܼܡ̇ܢܘܼܬܹܗ|
    block |ܘܠܵܐ ܨܒܼܵܐ ܕܢܸܓܼܠܸܐ ܕܐܲܝܟܲܢ ܐܸܡ݂ܲܪ ܘܩܵܡ̣ ܟܠ ܡܸܕܹܿܡ ܀|
    block |܃ܫܸܠܝܵܐ ܪܲܒܵܐ ܪܡܸܐ ܗ̄ܘ̣ܵܐ ܥܲܠ ܟܠ ܟܲܕܼ ܬܲܩܸܢ ܟܠ|
    block |ܘܲܒܼܗܝܼܠܝܼܢ ܗ̄ܘ̣ܵܘ ܟܝܵܢܹ̈ܐ ܡܠܝܼܠܹ̈ܐ ܐܵܦ ܫܲܬܿܝܼܩܹ̈ܐ ܀|
    block |܃ܬܲܪܬܹܿܝܢ ܘܲܥܣܲܪ ܫܵܥܹ̈ܐ ܐܲܓܲܪ ܫܸܠܝܵܐ ܥܲܠ ܟܠ|
    block |ܘܡ̇ܐ ܕܐܸܫܬܲܠܲܡ ܐܲܫܡܲܥ ܩܵܠܵܐ ܕܢܸܗܘܸܐ ܢܘܼܗܪܵܐ ܀|
    block |܃ܩܵܠܵܐ ܚܲܕܼܬܼܵܐ ܩ̣ܥܵܐ ܒܲܒܼܪܝܼܬܼܵܐ ܡ̇ܪܹܐ ܒܪܝܼܬܼܵܐ|
    block |ܘܙܵܥܹ̇ܘ ܣܸܕܼܪ̈ܲܝܗܘܿܢ ܕܲܫܡܲܝܵܢܹ̈ܐ ܒܪܲܒܿܘܼܬܼ ܩܵܠܹܗ ܀|
    block |܃ܐܲܝܟ ܫܝܼܦܘܿܪܵܐ ܐܲܙܥܸܩ ܩܵܠܹܗ ܒܓܼܵܘ ܥܵܡܲܪܬܵܐ|
    block |ܘܲܟܢܲܫ̣ܘ ܘܐܸܬܼܵܘ ܪ̈ܘܼܚܵܢܵܝܹܐ ܕܲܢܨܘܼܬܼܢܵܝܗܝ ܀|
    block |܃ܡܸܛܠܵܬܼܗܘܿܢ ܐܲܡܫܲܥ ܩܵܠܵܐ ܠܵܐ ܩܢܸܐ ܩܵܠܵܐ|
    block |ܕܢܲܠܸܦ ܐܸܢܘܿܢ ܕܪܸܡܙܹܗ ܬܲܩܸܢ ܠܗܘܿܢ ܘܲܠܟܼܠܵܐ ܀|
    block |܃ܒܝܲܕܼ ܒܲܪ̄ܒܼ ܩܵܠܵܐ ܚܲܟܸܿܡ ܐܸܢܘܿܢ ܠܩܲܢܝܲܝ̈ ܡܸܠܬܼܵܐ|
    block |ܕܢܸܗܘܘܿܢ ܝܵ̇ܕܼܥܝܼܢ ܕܗܘ̤ ܬܲܩܸܢ ܟܠ ܡ̣ܢ ܠܵܐ ܡܸܕܹܿܡ ܀|
  block
    block |܃ܩܵܠܵܐ ܕܕܼܵܡܹ̇ܐ ܠܙܵܘܥܵܐ ܕܲܒܼܗܘܿܢ ܐܲܡܫܲܥ ܐܸܢܘܿܢ|
    block |ܘܐܲܥܝܼܪ ܐܸܢܘܿܢ ܠܡܸܬܼܒܲܩܵܝܘܼ ܒܬܼܘܼܩܵܢ ܢܘܼܗܪܵܐ ܀|
    block |܃ܐܲܝܟ ܕܲܒܼܫܸܢܬܼܵܐ ܛܲܒܿܝܼܥܝܼܢ ܗ̄ܘ̣ܵܘ ܠܸܠܝܵܐ ܟܠܹܗ|
    block |ܘܢܵܕܼܘ ܡ̣ܢ ܫܸܠܝܵܐ ܒܝܲܕܼ ܒܲܪ̄ܬܼ ܩܵܠܵܐ ܕܙܸܥܩܲܬ̤ ܒܐܲܪܥܵܐ ܀|
    block |܃ܬܸܡܗܵܐ ܪܲܒܵܐ ܪܡܸܐ ܗ̄ܘ̣ܵܐ ܥܠܲܝܗܘܿܢ ܩܕܼܵܡ ܗܵܢ ܩܵܠܵܐ|
    block |ܘܡܸܬܿܕܲܡܪܝܼܢ ܗ̄ܘ̣ܵܘ ܕܐܲܝܟܲܢ ܟܲܝ ܩܵܡ̣ܘ ܟܲܕܼ ܠܲܝܬܿ ܐܸܢܘܿܢ ܀|
    block |܃ܒܙܵܘܥܹ̈ܐ ܕܲܒܼܗܘܿܢ ܡܸܬܼܪܲܥܹܝܢ ܗ̄ܘ̣ܵܘ ܥܠܝܗܘܿܢ ܘܥܲܠ ܟܠ|
    block |ܕܡܲܢ ܟܲܝ ܨܲܒܸܿܬܼ ܗܘܵܝܵܐ ܕܝܼܠܗܘܿܢ ܘܲܕܼܟܼܠ ܡܸܕܸܿܡ ܀|
    block |܃ܪܲܒܵܐ ܗܘ̤ܵܐ ܠܗܘܿܢ ܩܵܠ ܒܵܪܘܿܝܵܐ ܕܐܲܙܥܸܩ ܒܐܲܪܥܵܐ|
    block |ܘܐܲܠܸܦ ܐܸܢܘܿܢ ܣܸܦܪܵܐ ܚܲܕܼܬܼܵܐ ܕܠܵܐ ܝܵ̇ܕܲܥܝܼܢ ܗ̄ܘ̣ܵܘ ܀|
    block |܃ܐܲܝܟ ܕܲܠܫܲܒܼܪܹ̈ܐ ܟܬ݂ܲܒܼ ܒܲܪ̄ܬܼ ܩܵܠܵܐ ܚܠܵܦ ܐܵܬܼ̈ܘܵܬܼܵܐ|
    block |ܘܐܲܗܓܿܝܼ ܐܸܢܘܿܢ ܒܲܟܼܬܼܝܼ̈ܒܼܵܬܼܵܐ ܕܲܗܘܵܝ ܢܘܼܗܪܵܐ ܀|
    block |܃ܒܲܕܼܡܘܼܬܼ ܚܘܼܩܵܐ ܬܲܪܨܹܗ ܠܵܩܵܠܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܘܫܲܪܝܼܘ ܩܵܥܹ̇ܝܢ ܒܪܝܼܟ ܒܵܪܘܿܝܵܐ ܕܲܒܼܪ̣ܵܐ ܢܘܼܗܪܵܐ ܀|
    block |܃ܢܸܗܘܸܐ ܢܘܼܗܪܵܐ ܩܥ̣ܵܐ ܗܵܘ̇ ܩܵܠܵܐ ܠܵܐ ܩܢܸܐ ܩܵܠܵܐ|
    block |ܘܢܸܦܩܲܬ̤ ܡܸܠܬܼܵܐ ܠܘܵܬܼ ܣܘܼܥܪܵܢܵܐ ܕܠܵܐ ܬܘܼܗܵܝܵܐ ܀|
    block |܃ܕܢܲܚ̣ ܡ̣ܢ ܫܸܠܝܵܐ ܢܘܼܗܪܵܐ ܦܲܐܝܵܐ ܡ̣ܢ ܠܵܐ ܡܸܕܸܿܡ|
    block |ܘܪܲܕܼܦܹܗ ܠܚܸܫܟܵܐ ܐܲܝܟ ܓܲܢ̄ܒܵܪܵܐ ܠܲܕܼܫܝܼܛ ܡܸܢܹܗ ܀|
    block |܃ܥܪ݂ܲܩ ܚܸܫܘܿܟܼܵܐ ܘܲܛܫ̣ܵܐ ܒܥܸܩܬܢܹ̈ܐ ܕܣܵܘܦܹ̈ܝܗ̇ ܕܐܲܪܥܵܐ|
    block |ܘܲܬܼܗܲܪܘ ܥܝܼܪܹ̈ܐ ܒܪܲܒܿܘܼܬܼ ܚܲܝܠܵܐ ܕܝܲܗ̣̄ܒܼ ܒܹܗ ܚܲܝܠܵܐ ܀|
    block |܃ܬܗܲܪܘ ܗ̄ܘ̣ܵܘ ܠܵܘ ܒܹܗ ܐܸܠܵܐ ܒܚܲܝܠܵܐ ܢܘܼܗܪܹܗ|
    block |ܕܐܲܝܟܲܢ ܚ݂ܲܣܢܹܗ ܠܚܸܫܟܵܐ ܘܛܲܪܕܹܿܗ ܩܲܠܝܼܠܵܐܝܼܬܼ ܀|
    block |܃ܩܲܠܝܼܠܵܐܝܼܬܼ ܥܪ݂ܲܩ ܚܸܫܘܿܟܼܵܐ ܡ̣ܢ ܥܵܡܲܪܬܵܐ|
    block |ܘܩܲܠܝܼܠܐܝܼܬܼ ܥܲܠ̣ ܢܲܗܝܼܪܵܐ ܘܐܲܡܠܸܟ ܒܐܲܪܥܵܐ ܀|
    block |܃ܒܲܕܼܡܘܼܬܼ ܚܲܬܼܢܵܐ ܓܢ̣ܵܐ ܒܲܓܼܢܘܿܢܵܐ ܕܪܵܘܡ̇ܐ ܘܥܘܼܡܩܵܐ|
    block |ܘܐܲܢܗܲܪ ܥܵܠܡܵܐ ܒܓܼܵܘܢܵܐ ܦܲܐܝܵܐ ܕܢܲܗܝܼܪܘܼܬܹܗ ܀|
    block |܃ܟܸܢܫܝܼ̈ܢ ܟܸܢܫܝܼ̈ܢ ܩܵܡ̣ܘ ܪ̈ܘܼܚܵܢܹܐ ܠܡܸܚܙܵܐ ܫܘܼܦܪܹܗ|
    block |ܘܠܵܐ ܣܵܒܹ̇ܥܝܼܢ ܗ̄ܘܼܵܘ ܠܲܡܩܲܠܵܣܘܼ ܠܲܡܬܿܩܢܵܢܹܗ ܀|
    block |܃ܗܲܢܝܼܠܵܐ ܗ̄ܘ̣ܵܬܼ ܚܙܵܬܼܵܐ ܕܢܘܼܗܪܹܗ ܠܪܸ̈ܥܝܵܢܲܝܗܘܿܢ|
    block |ܘܛܵܒܼ ܡ̣ܢ ܢܘܼܗܪܹܗ ܗܲܢܝܼ ܗ̄ܘ̣ܵܐ ܠܗܘܿܢ ܪܸܡܙܵܐ ܕܥܲܒܼܕܹܿܗ ܀|
    block |܃ܡܸܬܼܒܲܩܹܝܢ ܗ̄ܘ̣ܵܘ ܕܠܵܐ ܣܲܒܼܥܘܼܬܼܵܐ ܒܦܲܐܝܘܼܬܼ ܫܘܼܦܪܹܗ|
    block |ܕܐܵܦ ܗܘ̤ ܥܲܡܗܘܿܢ ܡܫܲܒܲܚ ܗ̄ܘ̣ܵܐ ܠܗܘܿܢ ܠܲܒܥܼܵܕܼ ܐܝܼܕܼܵܘ̈ܗܝ ܀|
    block |܃ܒܪ̣ܵܝܗܝ ܐܲܝܟ ܕܲܒܼܪܵܝܗܝ ܡ̣ܢ ܠܵܐ ܡܸܕܹܿܡ ܐܲܝܟ ܕܲܫܦ݂ܲܪ ܠܹܗ|
    block |ܘܲܦܢ̣ܵܐ ܘܫܲܒܲܚ ܘܠܵܘ ܕܲܢܫܲܒܲܚ ܐܸܠܵܐ ܕܢܲܠܸܦ ܀|
    block |܃ܠܝܘܼܠܦܵܢ ܟܸܢܫܹ̈ܐ ܕܲܫܡܲܝܵܢܹ̈ܐ ܫܲܒܿܚܹܗ ܠܢܘܼܗܪܵܐ|
    block |ܕܐܸܢܗܘ̤ ܫܲܒܲܚ ܟܡܵܐ ܠܗܘܿܢ ܙܵܕܹܩ ܠܲܡܫܲܒܵܚܘܼ ܀|
  block
    block |܃ܫܲܒܲܚܘ ܘܲܬܼܗܲܪܘ ܘܩܲܠܸܣܘ ܘܐܵܘܪܸܒܼܘ ܠܲܡܬܲܩܢܵܢܹܗ|
    block |ܘܐܵܘܕܿܝܼܘ ܘܲܣܓܸܕܼܘ ܘܗܲܝܡܸܢܘ ܘܐܲܫܲܪܘ ܠܚܹܝܠ ܐܝܼܬܼܘܼܬܼܵܐ ܀|
    block |܃ܚܹܝܠ ܐܝܼܬܼܘܼܬܼܵܐ ܝ̄ܠܸܦܘ ܪ̈ܘܼܚܵܢܹܐ ܒܝܲܕܼ ܢܲܗܝܼܪܹ̈ܐ|
    block |ܘܫܲܠܸܡ̣ܘ ܟܠܗܘܿܢ ܕܡ̣ܢ ܚܲܕܼ ܚܲܝܠܵܐ ܗܘ̤ܵܐ ܟܠܡܸܕܹܿܡ ܀|
    block |܃ܡܬ̣ܿܚ ܫܘܼܠܛܵܢܹܗ ܕܢܘܼܗܪܵܐ ܫܵܥܹ̈ܐ ܬܲܪܬܹܿܝܢ ܘܲܥܣܲܪ|
    block |ܘܲܦܢ̣ܵܐ ܚܸܫܟܵܐ ܕܢܹܐܬܸܐ ܢܸܥܘܿܠ ܠܟܲܪ ܕܐܝܼܬܼܵܘܗܝ ܗ̄ܘ̣ܵܐ ܀|
    block |܃ܬܗܲܪܘ ܪ̈ܘܼܚܵܢܹܐ ܒܥܸܕܵܢ ܪܲܡܫܵܐ ܐܲܝܟ ܕܲܒܲܨܲܦܪܵܐ|
    block |ܕܐܲܝܟܲܢ ܫܲܢܝܼ ܢܘܼܗܪܵܐ ܒܛܲܟܼܣܵܐ ܕܫܲܢܝܼ ܚܸܫܟܵܐ ܀|
    block |܃ܚܙܵܬܼܵܐ ܕܬܲܗܪܵܐ ܚܙ̣ܵܘ ܚܲܙܝܹ̈ܐ ܕܲܬܼܗܝܼܪܵܐ ܗ̄ܘ̣ܵܬܼ|
    block |ܟܝܵܢܹ̈ܐ ܚܲܪ݁ܫܹܐ ܕܢܵ݁ܛܪܝܼܢ ܛܲܟܼܣܵܐ ܐܲܝܟ ܡܲܠܵܠܹ̈ܐ ܀|
    block |܃ܒܚܸܫܟܵܐ ܘܢܘܼܗܪܵܐ ܡܸܢܬܼܒܲܩܹܝܢ ܗ̄ܘ̣ܵܘ ܒܚܹܝܠ ܒܵܪܘܿܝܵܐ|
    block |ܕܲܟܼܡܵܐ ܚܲܟܿܝܼܡ ܠܲܡܛܲܟܵܣܘܼ ܠܲܒܥܼܵܕܼ ܐܝܼܕܵܘ̈ܗܝ ܀|
    block |܃ܛܲܟܼܣܵܐ ܪܲܒܵܐ ܩܵܢܵܘ̣ ܐܵܦ ܗܸܢܘ̣ܿܢ ܒܝܲܕܼ ܫܲܬܿܝܼܩܹ̈ܐ|
    block |ܘܟܲܦ̣ܘ ܨܵܘܪ̈ܲܝܗܘܿܢ ܠܡܸܛܥܲܢ ܢܝܼܪܵܐ ܕܫܸܡ ܒܵܪܘܿܝܵܐ ܀|
    block |܃ܫܠܸ̣ܩ ܚܲܕܼ ܝܵܘܡ̇ܐ ܠܹܠܲܝ ܐܝܼܡܵܩ ܒܚܸܫܟܵܐ ܘܢܘܼܗܪܵܐ|
    block |ܘܐܲܙܥܸܩ ܡܸܢܫܹܠܝ ܩܵܠܵܐ ܕܕܼܵܡܹ̇ܐ ܠܗܵܘ̇ ܩܲܕܼܡ̇ܝܵܐ ܀|
    block |܃ܐܲܝܟ ܐܝܼܙܓܲܕܵܐ ܢܦ݂ܲܩ ܦܘܼܩܕܵܢܵܐ ܡ̣ܢ ܨܹܝܕܼ ܟܲܣܝܵܐ|
    block |ܕܢܸܗܘܸܐ ܪܩܝܼܥܵܐ ܫܡܲܝܵܐ ܕܕܼܵܡܹ̇ܐ ܠܗܵܘ̇ ܩܲܕܼܡ̇ܝܵܐ ܀|
    block |܃ܗܘ̤ܵܬܼ ܒܲܥܒܼܵܕܼܵܐ ܘܲܗܘ̤ܵܐ ܪܩܝܼܥܵܐ ܡܸܨܥܲܬܼ ܡܲܝ̈ܵܐ|
    block |ܘܩܵܡ̣ ܒܲܡܨܲܥܬܼܵܐ ܐܲܝܟ ܬܲܛܠܝܼܠܵܐ ܠܥܸܠ ܡ̣ܢ ܐܲܪܥܵܐ ܀|
    block |܃ܡ̣ܢ ܐܸܣܛܘܼܟܼܣܵܐ ܕܡܲܝ̈ܵܐ ܬܲܩܢܹܗ ܘܥܲܒܼ݂ܕܹܿܗ ܩܲܫܝܵܐ|
    block |ܕܢܸܗܘܸܐ ܣܵܦܹ̇ܩ ܠܡܸܛܥܲܢ ܡܲܝ̈ܵܐ ܠܥܸܠ ܡ̣ܢ ܚܲܨܹܗ ܀|
    block |[]|
    block |ܘܦܵܫ̣ ܥܲܠ ܐܲܪܥܵܐ ܡܢܵܬܼܵܐ ܕܫܲܘܝܵܐ ܥܲܡ ܗܵܝ̇ ܕܲܠܥܸܠ ܀|
    block |܃ܬܲܗܪܵܐ ܪܲܒܵܐ ܚܙ̣ܵܘ ܐܵܦ ܗܵܪܟܵܐ ܪ̈ܘܼܚܵܢܵܝܹܐ|
    block |ܢܲܚܬܵܐ ܕܡܲܝ̈ܵܐ ܕܲܛܥܝܼܢ ܡܲܝ̈ܵܐ ܘܲܪܗܝܼܒܼ ܣܵܠܹ̇ܩ ܀|
    block |܃ܬܡܲܪܘ ܘܐܸܬܿܕܲܡܲܝܪܘ ܒܐܘܼܡ̇ܢܘܼܬܼܵܐ ܕܪܸܡܙܵܐ ܕܪܲܩܥܹ̣ܗ|
    block |ܕܐܲܝܟܲܢ ܡܲܬܼܚܹܗ ܥܲܐ ܦܸܢ̈ܝܵܢ ܩܲܠܝܼܠܵܐܝܼܬܼ ܀|
    block |܃ܠܬܲܗܪܵܐ ܫܘܹ̇ܐ ܘܚܲܟܿܝܼܡܵܐܝܼܬܼ ܬܲܗܝܼܪܝܼܢ ܗ̄ܘ̣ܵܘ|
    block |ܕܐܲܝܟܲܢ ܩܲܫܝܼ ܠܡܲܝ̈ܵܐ ܪ̈ܦܲܝܵܐ ܘܲܛܥ݂ܲܢܘ ܡܲܝ̈ܵܐ ܀|
    block |܃ܠܬܲܚܬܿ ܟܲܝ ܡܲܬ̣ܚܹܗ ܒܐܲܦܲܝ̈ ܐܲܪܥܵܐ ܘܟܸܢ ܐܲܪܝܼܡܹܗ|
    block |ܡ̇ܕܹܝܢ ܥܲܡܹܗ ܣܠܸܩ̣ܘ ܡܲܠܲܐܟܹ̈ܐ ܘܢܘܼܗܪܵܐ ܘܐܵܐܲܪ ܀|
    block |܃ܘܐܸܢ ܡ̣ܢ ܣܵܘܦܹ̈ܐ ܐܝܼܬܼܘܗܝ ܐܲܟܼܡܵܐ ܕܐܝܼܐܬܼܵܘܗܝ|
    block |ܠܵܐ ܦܵܫ̣ ܡܸܕܹܿܡ ܕܠܵܐ ܠܓܼܵܘ ܡܸܢܹܗ ܚܲܒܼ݂ܫܹܗ ܒܪܵܘܡ̇ܐ ܀|
    block |܃ܘܐܸܠܵܐ ܐܲܝܟܲܢ ܡܸܬܼܥܲܠܸܐ ܗ̄ܘ̣ܵܐ ܡ̇ܐܢܵܐ ܩܲܫܝܵܐ|
    block |ܘܥܵܒܼ̇ܪܝܼܢ ܗ̄ܘ̣ܵܘ ܒܹܗ ܟܝܵܢܹ̈ܐ ܥܒܲܝܵ̈ܐ ܘܠܵܘ ܡܸܣܬܿܕܲܩ ܀|
  block
    block |܃ܥܲܣܩܵܐ ܗ̄ܝܼ ܣܲܓܿܝܼ ܒܥܵܬܼܵܐ ܕܐܲܝܟܲܢ ܗܘ̤ܵܐ ܘܐܸܬܼܥܲܠܝܼ|
    block |ܘܐܸܠܵܐ ܪܸܡܙܵܐ ܕܐܸܡ݂ܲܪ ܘܲܗܘ̤ܵܐ ܠܵܐ ܝܵ̇ܕܲܥ ܠܵܗ̇ ܀|
    block |܃ܪܸܥܝܵܢܝ ܫܲܚܩ݂ܲܢܝ ܕܐܸܒܼܥܸܐ ܕܐܲܝܟܲܢ ܘܠܵܐ ܣܦ݂ܲܩ ܐܲܕܼܪܸܟ|
    block |ܘܬܼܘܼܒܼ ܫܵܚܹ̇ܩ ܠܝܼ ܕܲܟܼܒܲܪ ܡܲܨܝܵܐ ܕܐܲܕܼܪܸܟ ܡܸܕܹܿܡ ܀|
    block |܃ܠܦܘܼܬܼ ܚܘܼܫܵܒܹ̈ܐ ܪܢܹ̇ܝܬܼ ܐܲܝܟ ܕܲܡܨܸܐ ܥܒܼܝܼܕܼܵܐ ܠܡܸܪܢܵܐ|
    block |ܕܲܟܼܒܲܪ ܒܐܲܬܼܪܵܐ ܕܲܠܥܸܠ ܡܲܬܼܚܹܗ ܠܗܵܢܵܐ ܡ̇ܐܢܵܐ ܀|
    block |܃ܘܲܟܼܒܲܪ ܟܠܹܗ ܡܢܵܬܼܵܐ ܕܡܲܝ̈ܵܐ ܫܩ݂ܲܠ ܦܘܼܩܕܵܢܵܐ|
    block |ܘܡ̣ܢ ܕܐܲܪܝܼܡܹܗ ܩܲܫܝܼ ܪܸܡܙܹܗ ܘܲܛܥ݂ܲܢ ܗܘ̤ ܠܹܗ ܀|
    block |܃ܟܒܲܪ ܡ̇ܐ ܕܲܣܠܸ݂ܩ ܡܲܬܼܚܹܗ ܡܸܢܹܫܹܠܝ ܠܥܸܠ ܡ̣ܢ ܟܠܵܐ|
    block |ܘܦܵܫ̣ ܟܠܡܸܕܹܿܡ ܠܬܲܚܬܿ ܥܲܠ ܐܲܪܥܵܐ ܐܲܝܟ ܕܐܝܼܬܼܵܘܗܝ ܗ̄ܘ̣ܵܐ ܀|
    block |܃ܕܠܵܐ ܢܘܼܗܵܝܵܐ ܗܘ̤ܵܐ ܬܘܼܩܵܢܹܗ ܩܲܠܝܼܠܵܐܝܼܬܼ|
    block |ܘܠܵܐ ܡܨܸܐ ܦܘܼܡ̇ܐ ܕܢܹܐܡܲܪ ܕܲܟܼܡܵܐ ܩܲܠܝܼܠܘܼܬܹܗ ܀|
    block |܃ܩܲܠܝܼܠ ܗ̄ܘ̣ܵܐ ܛܵܒܼ ܦܘܼܩܕܵܢܵܐ ܕܡܲܬܼ݂ܚܹܗ ܒܪܵܘܡ̇ܐ|
    block |ܘܐܸܢ ܐܝܼܬܼ ܡܸܕܹܿܡ ܕܩܲܠܝܼܠ ܣܲܓܿܝܼ ܡܲܬܿܝܼܢ ܡܸܢܹܗ ܀|
    block |܃ܗܵܝ̇ ܒܲܪ̄ܬܼ ܩܵܠܵܐ ܕܐܸܡܲܪ ܘܲܗܘ̤ܵܘ ܫܡܲܝܵܐ ܕܲܠܥܸܠ|
    block |ܗ̤ܝ ܬܲܩܸܢܬܹܗ ܒܗܵܘ̇ ܐܸܣܟܹܿܡܵܐ ܕܡ̣ܢ ܠܵܐ ܡܸܕܹܿܡ ܀|
    block |܃ܡ̣ܢ ܠܵܐ ܡܸܕܹܿܡ ܗܘ̤ܵܐ ܩܲܕܼܡ̇ܝܵܐ ܒܪܸܡܙܵܐ ܙܥܘܿܪܵܐ|
    block |ܘܗܵܢ ܡ̣ܢ ܡܸܕܸܿܡ ܒܵܗ̇ ܒܲܕܼܡܘܼܬܼܵܐ ܩܲܠܝܼܠܵܐܝܼܬܼ ܀|
    block |܃ܛܲܟܼܣܵܐ ܦܲܐܝܵܐܬ ܥܒ݂ܲܕܼ ܠܲܒܼܪܝܼܬܹܗ ܦܠܸܐܒܐܝܼܬܼܘܼܬܹܗ|
    block |ܘܚܲܟܿܝܼܡܵܐܝܼܬܼ ܒܪ̣ܵܐ ܡ̣ܢ ܡܸܕܹܿܡ ܘܡ̣ܢ ܠܵܐ ܡܸܕܹܿܡ ܀|
    block |܃ܠܲܥܒܼܵܕܼ ܐܝܼܕܼܵܘ̈ܗܝ ܚܵܘܝܼ ܒܛܲܟܼܣܵܐ ܕܥܵܒܼ̇ܘܿܕܼܘܼܬܹܗ|
    block |ܘܲܠܝܘܼܠܦܵܢܗܘܿܢ ܡܲܬܼܚܹܗ ܠܥܲܡܠܹܗ ܠܵܫܬܵܐ ܝܵܘܡܝܼ̈ܢ ܀|
    block |܃ܡܨܸܐ ܗ̄ܘ̣ܵܐ ܕܢܸܒܼܪܸܐ ܠܟܼܠܡܵܐ ܕܲܒܼܪ̣ܵܐ ܒܲܚܕܼܵܐ ܫܵܥܵܐ|
    block |ܐܸܠܵܐ ܥܒܼܵܕܵܘ̈ܗܝ ܠܵܐ ܝܵܠ̇ܦܝܼܢ ܗ̄ܘ̣ܵܘ ܚܹܝܠ ܪܲܒܿܘܼܬܹܗ ܀|
    block |܃ܠܝܘܼܬܼܪܵܢ ܥܲܒܼ݂ܕܵܗ̇ ܠܗܵܝ̇ ܕܐܸܬܿܬܲܗܝܼ ܠܡܸܒܼܪܵܐ ܒܪܝܼܬܼܵܐ|
    block |ܕܢܸܓܼܡܘܿܪ ܕܝܼܠܹܗ ܒܲܓܼܡܝܼܪܘܼܬܼܵܐ ܕܐܲܠܵܗܘܼܬܹܗ ܀|
  block
    block |܃ܒܫܘܼܪܵܝ ܝܵܘܡ̇ܐ ܥܒ݂ܲܕܼ ܠܲܫܡܲܝܵܐ ܘܲܠܡܲܠܲܐܟܹ̈ܐ|
    block |ܘܠܲܐܪܥܵܐ ܘܡܲܝ̈ܵܐ ܘܲܠܚܸܫܘܿܟܼܵܐ ܘܢܘܼܪܵܐ ܘܐܵܐܲܪ ܀|
    block |܃ܒܥܸܕܵܢ ܨܲܦܪܵܐ ܐܲܬܼܩܸܢ ܢܘܼܗܪܵܐ ܡ̣ܢ ܠܵܐ ܡܸܕܸܿܡ|
    block |ܘܝܼܠܸܦܘ ܥܝܼܪܹ̈ܐ ܕܡ̣ܢ ܠܵܐ ܡܸܕܹܿܡ ܗܘ̤ܵܘ ܐܵܦ ܗܸܢܘ̣ܿܢ ܀|
    block |܃ܒܝܵܘܡ̇ܐ ܕܲܬܼܪܹܝܢ ܥܒ݂ܲܕܼ ܠܲܪܩܝܼܥܵܐ ܡ̣ܢ ܓܵܘܡܲܝܵ̈ܐ|
    block |ܘܚܲܟܸܿܡ ܐܸܢܘܿܢ ܕܬܵܦ ܡ̣ܢ ܡܕܸܿܡ ܦܫܝܼܩ ܠܹܗ ܕܢܸܒܼܪܸܐ ܀|
    block |܃ܒܲܬܼܠܝܼܬܼܵܝܵܐ ܟܲܢܸܫ ܡܲܝ̈ܵܐ ܠܩܸܒܼܝܵܐ ܕܝܲܡܡܹ̈ܐ|
    block |ܘܐܵܘܕܲܥ ܐܸܢܘܿܢ ܕܪܸܡܙܹܗ ܫܲܠܝܼܛ ܥܲܠ ܬܘܼܩܵܢܵܘ̈ܗܝ ܀|
    block |܃ܒܲܪܒܼܝܼܥܵܝܵܐ ܥܒ݂ܲܕܼ ܢܲܗܝܼܪܹ̈ܐ ܫܸܡܫܵܐ ܘܣܲܗܪܵܐ|
    block |ܘܚܵܘܝܼ ܐܸܢܘܿܢ ܠܡܸܛܲܪ ܛܲܟܼܣܵܐ ܕܥܵܒܼܘܿܕܼܘܼܬܹܗ ܀|
    block |܃ܒܲܚܡܝܼܫܵܝܵܐ ܙܵܘ̤ܓܼ ܡܲܝ̈ܵܐ ܘܐܵܘܠܸܕܼܘ ܪ̈ܲܚܫܵܐ|
    block |ܘܐܵܘܕܲܥ ܐܸܢܘܿܢ ܕܐܵܦ ܫܲܬܿܝܼܩܹ̈ܐ ܡܫܲܡܠܹܝܢ ܡܸܠܹܗ ܀|
    block |܃ܒܲܫܬܿܝܼܬܼܵܝܵܐ ܒܪ̣ܵܐ ܡ̣ܢ ܐܲܪܥܵܐ ܓܸܢܣܹ̈ܐ ܚܲܪ̈ܫܹܐ|
    block |ܘܐܲܥܝܼܪ ܐܸܢܘܿܢ ܠܡܸܬܼܒܲܩܵܝܘ ܒܫܘܼܚܠܵܦܲܝ̈ܗܘܿܢ ܀|
    block |܃ܐܲܝܟ ܕܲܒܼܨܒܼܥܵܐ ܡܚܵܘܸܬ ܗ̄ܘ̣ܵܐ ܠܗܘܿܢ ܚܹܝܠ ܐܝܼܬܼܘܼܬܹܗ|
    block |ܕܚܘܼܪܘ ܡܲܠܲܐܟܹ̈ܐ ܕܚܹܝܠ ܟܠ ܡܸܕܸܿܡ ܡܨܸܐ ܐ̄ܢܵܐ ܚܲܝܠܵܐ ܀|
    block |܃ܐܲܝܟ ܕܲܒܼܩܲܢܝܵܐ ܟܬܹ̇ܒܼ ܗ̄ܘ̣ܵܐ ܠܗܘܿܢ ܣܸܦܪܵܐ ܒܗܵܘܢܵܐ|
    block |ܘܡܲܗܓܸܿܐ ܗ̄ܘ̣ܵܐ ܠܗܘܿܢ ܒܲܟܼܬܼܝܼ̈ܒܼܵܬܼܵܐ ܕܬܼܘܼܩܵܢ ܟܠܵܐ ܀|
    block |܃ܒܲܕܼܡܘܼܬܼ ܩܝܼܡ ܗ̄ܘ̣ܵܐ ܪܸܡܙܹܗ ܒܪܹܫ ܣܸܕܼܪ̈ܲܝܗܘܿܢ|
    block |ܘܬܼܵܢܹ̇ܐ ܗ̄ܘ̣ܵܐ ܠܗܘܿܢ ܚܹܝܠ ܣܘܼܟܵܠܵܐ ܕܲܣܬܼܝܼܪ݁ܵܬܹܗ ܀|
    block |܃ܐܲܝܟ ܕܲܠܨܲܠܡܵܐ ܨܵܪܹܗ ܠܥܵܠܡܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܘܐܲܩܝܼܡ ܐܸܢܘܿܢ ܕܢܸܬܼܒܲܩܘܿܢ ܒܹܗ ܚܲܬܿܝܼܬܼܵܐܝܼܬܼ ܀|
    block |܃ܐܲܝܟ ܦܵܠܵܛܝܼܢ ܕܲܡܠܸܟ ܡܲܠ̈ܟܹܿܐ ܒܢ̣ܵܗ̇ ܠܲܒܼܪܝܼܬܼܵܐ|
    block |ܘܐܲܥܸܠ ܐܸܢܘܿܢ ܠܡܸܚܙܵܐ ܫܘܼܦܪܵܐ ܕܒܹܝܬܼ ܡܲܠܟܿܘܼܬܹܗ ܀|
    block |܃ܒܝܲܕܼ ܓܲܠ̈ܝܵܬܼܵܐ ܐܲܠܸܦ ܐܸܢܘܿܢ ܚܹܝ ܐܝܼܬܼܘܼܬܹܗ|
    block |ܕܠܵܐ ܢܸܫܬܲܚܩܝܼܢ ܠܡܸܒܼܥܵܐ ܒܥܵܬܼܵܐ ܕܥܲܠ ܟܲܣܝܘܼܬܹܗ ܀|
    block |܃ܟܣܸܐ ܗ̄ܘ̣ܵܐ ܡܸܢܗܘܿܢ ܘܠܵܐ ܝܵ̇ܕܼܥܝܼܢ ܗ̄ܘ̣ܵܘ ܪܲܒܿܘܼܬܼ ܚܲܝܠܹܗ|
    block |ܘܐܵܘܕܲܥ ܐܸܵܢܘܿܢ ܒܝܲܕܼ ܬܘܼܩܵܢܵܘ̈ܗܝ ܕܚܲܕܼ ܒܵܬܲܪ ܚܲܕܼ ܀|
    block |܃ܐܲܝܟ ܗܲܕܿܝܼܠܵܐ ܪܗܸܛ ܦܘܼܩܕܵܢܹܗ ܩܕܼܵܡ ܟܸܢܫܲܝ̈ܗܘܿܢ|
    block |ܘܢܓܲܕܼ ܐܸܢܘܿܢ ܠܘܵܬܼ ܝܘܼܠܦܵܢܵܐ ܕܟܲܣܝܘܼܬܼ ܚܘܼܒܹܿܗ ܀|
    block |܃ܚܘܼܒܹܿܗ ܓܠ̣ܵܐ ܠܗܘܿܢ ܕܲܟܼܡܵܐ ܪܵܚܹ̇ܡ ܠܲܥܒܼܵܕܼ̇ ܐܝܼܕܼܵܘ̈ܗܝ|
    block |ܘܲܪܓܼܝܼܓܼ ܣܲܓܿܝܼ ܠܡܸܛܲܪ ܥܲܡܠܹܗ ܡ̣ܢ ܢܸܟܼܝܵܢܹ̈ܐ ܀|
    block |܃ܚܘܼܒܵܢܵܐܝܼܬܼ ܒܪ̣ܵܐ ܟܠܡܸܕܸܿܡ ܕܲܟܼܣܸܐ ܘܲܓܼܠܸܐ|
    block |ܘܲܕܼܠܵܐ ܥܲܡܠܵܐ ܓܡ݂ܲܪ ܨܸܒܼܝܵܢܹܗ ܘܚܵܘܝܼ ܚܘܼܒܹܿܗ ܀|
    block |܃ܚܲܝܠܹܗ ܐܲܫܪܝܼ ܒܚܲܝܠܲܝ̈ ܪܵܘܡ̇ܐ ܕܲܗܘ̤ܵܘ ܡܸܢܹܗ|
    block |ܘܚܲܝܸܠ ܐܸܢܘܿܢ ܠܡܸܛܲܪ ܛܲܟܼܣܵܐ ܕܥܵܒܼܘܿܕܼܘܼܬܹܗ ܀|
  block
    block |܃ܐܲܝܟ ܫܲܠܝܼܛܹ̈ܐ ܐܲܩܝܼܡ ܐܸܢܘܿܢ ܥܲܠ ܟܠ ܕܲܒܼܪܵܐ|
    block |ܕܢܸܗܘܘܿܢ ܝܵ̇ܕܼܥܝܼܢ ܠܲܡܕܲܒܵܪܘܼ ܫܡܲܝܵܐ ܘܐܲܪܥܵܐ ܀|
    block |܃ܒܚܘܼܒܵܐ ܪܲܒܵܐ ܫܠܸܡ̣ܘ ܐܵܦ ܗܸܢܘ̣ܿܢ ܠܨܸܒܼܝܵܢ ܚܘܼܒܹܿܗ|
    block |ܘܗܲܢܝܼܵܐܝܼܬܼ ܟܕܲܢܘ ܨܵܘܪ̈ܲܝܗܘܿܢ ܬܚܹܝܬܼ ܦܘܼܩܕܵܢܹܗ ܀|
    block |܃ܦܩ݂ܲܕܼ ܐܲܝܟ ܡܲܠܟܵܐ ܘܛܲܟܸܿܣ ܕܲܪ̈ܓܹܐ ܕܫܘܼܠܛܵܢܲܝ̈ܗܘܿܢ|
    block |ܘܟܼܠܚܲܕܼ ܡܸܢܗܘܿܢ ܩܵܡ̣ ܒܲܥܒܼܵܕܼܵܐ ܕܐܸܬܚܵܘܝܼ ܠܹܗ ܀|
    block |܃ܐܝܼܬܼ ܕܲܦܩ݂ܲܕܼ ܠܹܗ ܕܲܢܙܝܼܥ ܠܐܵܐܲܪ ܐܲܝܟ ܪܲܒܿܚܲܝܠܵܐ|
    block |ܘܢܲܪܗܸܛ ܡܲܝ̈ܵܐ ܠܥܸܠ ܡ̣ܢ ܚܲܨܵܐ ܕܪܘܼܚܵܐ ܫܲܪܝܵܐ ܀|
    block |܃ܐܝܼܬܼ ܕܐܲܦܸܣ ܠܹܗ ܕܲܢܣܝܼܦ ܒܲܪ̈ܩܹܐ ܩܲܠܝܼܠܵܐܝܼܬܼ|
    block |ܘܢܲܫܡܲܥ ܩܵܠܹ̈ܐ ܕܪ̈ܲܥܡܹܐ ܩܫܲܝ̈ܵܐ ܚܲܣܝܼܢܵܐܝܼܬܼ ܀|
    block |܃ܐܝܼܬܼ ܕܐܵܘܚܸܕܼ ܠܹܗ ܐܸܣܦܹܝܪ ܫܸܡܫܵܐ ܒܐܝܼܕܼܵܐ ܕܙܵܘܥܵܘ̈ܗܝ|
    block |ܘܐܲܡܝܼܢ ܪܵܗܹ̇ܛ ܠܹܠܲܝ ܐܝܼܡܵܗ ܕܠܵܐ ܫܘܼܘܵܪܵܐ ܀|
    block |܃ܐܝܼܬܼ ܕܐܲܫܠܸܡ ܠܹܗ ܣܲܗܪܵܐ ܙܥܘܿܪܵܐ ܩܢܸܐ ܫܘܼܚܠܵܦܹ̈ܐ|
    block |ܘܗܵܐ ܡܛܲܟܸܿܣ ܠܹܗ ܠܥܘܼܡܪܵܐ ܕܙܲܒܼܢܵܐ ܕܠܵܐ ܢܼܬܿܕܵܘܲܕܼ ܀|
    block |܃ܐܝܼܬܼ ܕܲܠܟܼܵܙܟܿܒܹ̈ܐ ܚܲܪ̈ܫܹܐ ܡܙܝܼܥܝܼܢ ܠܡܸܪܕܼܵܐ ܒܛܲܟܼܣܵܐ|
    block |ܘܲܒܼܪ̈ܲܗܛܲܝܗܘܿܢ ܡܚܲܟܿܡܝܼܢ ܐ̄ܢܵܫܵܐ ܩܲܢܝܲܝ̈ ܡܸܠܬܼܵܐ ܀|
    block |܃ܐܲܝܟ ܕܐܸܬܼܦܲܩܲܕܼܘ ܠܲܡܕܲܒܵܪܘܼ ܫܘܼܠܛܵܢ ܥܲܡܡܹ̈ܐ|
    block |ܘܠܵܐܹ̇ܝܢ ܟܠܫܵܥ ܠܲܡܩܲܝܵܡܘܼ ܫܘܼܠܛܵܢܲܝ̈ܗܘܿܢ ܀|
    block |܃ܐܝܼܬܼ ܕܲܡܥܝܼܪܝܼܢ ܩܪ݁ܵܒܹܐ ܒܐܲܪܥܵܐ ܥܲܠ ܚܲܝܵܒܹ̈ܐ|
    block |ܘܐܝܼܬܼ ܕܲܡܫܲܠܹܝܢ ܩܹܐܪ̈ܣܹܐ ܩ̈ܫܲܝܵܐ ܡ̣ܢ ܙܲܟܵܝܹ̈ܐ ܀|
    block |܃ܐܝܼܬܼ ܕܲܡܟܲܒܿܫܝܼܢ ܥܲܡܡܹ̈ܐ ܡܪ̈ܝܼܕܹܐ ܒܝܲܕܼ ܚܲܒܼܪ̈ܲܝܗܘܿܢ|
    block |ܘܐܝܼܬܼ ܕܲܡܫܲܗܹܝܢ ܬܘܼܩܦܵܐ ܕܒܼܝܼ̈ܫܹܐ ܩܕܼܵܡ ܡܲܟܿܝܼܪܹ̈ܐ ܀|
    block |܃ܐܝܼܬܼ ܗ̄ܘ̣ ܕܪܵܕܹܝܢ ܒܪ̈ܲܥܡܹܐ ܘܒܲܪ݁ܩܖܹܐ ܥܲܙܝܼܙܵܐܝܼܬܼ|
    block |ܘܐܝܼܬܼ ܗ̄ܘ̣ ܕܡܲܚܬܼܝܼܢ ܡܸܛܪܵܐ ܘܛܲܠܵܐ ܒܲܣܝܼܡܵܐܝܼܬܼ ܀|
    block |܃ܐܝܼܬܼ ܗ̄ܘ̣ ܕܡܲܟܹܿܝܢ ܒܝܲܕܼ ܫܘܼܚܠܵܦܹ̈ܐ ܕܩܲܝܛܵܐ ܘܣܲܬܼܘܵܐ|
    block |ܘܐܝܼܬܼ ܗ̄ܘ̣ ܕܢܵܛ̇ܪܝܼܢ ܦܲܓܼܪ̈ܵܢܵܝܹܐ ܡ̣ܢ ܢܸܟܼܝܵܢܹ̈ܐ ܀|
    block |܃ܐܝܼܬܼ ܕܲܡܕܲܒܿܪܝܼܢ ܟܠܚܲܕܼ ܡܸܢܗܘܿܢ ܠܚܲܕܼ ܒܲܪܢܵܫܵܐ|
    block |ܘܲܙܗܝܼܪܝܼܢ ܒܹܗ ܕܠܵܐ ܢܲܟܿܘܿܢܵܝܗܝ ܫܹܐܕܹ̈ܐ ܛܪ̈ܘܼܢܹܐ ܀|
    block |܃ܠܨܸܒܼܝܵܢ ܟܲܣܝܵܐ ܡܫܲܡܫܝܼܢ ܟܠܗܘܿܢ ܒܲܚܦܝܼܛܘܼܬܼܵܐ|
    block |ܘܐܲܝܟ ܨܸܒܼܝܵܢܹܗ ܪܵܕܹܝܢ ܒܐܘܼܪܚܵܐ ܕܣܘܼܥܪ݁ܵܢܲܝܗܘܿܢ ܀|
    block |܃ܠܢܝܼܫܵܐ ܕܚܘܼܒܹܿܗ ܚܵܢܹ̇ܝܢ ܟܠܫܵܥ ܠܲܡܕܲܡ̇ܝܼܘ|
    block |ܘܠܵܐ ܡܸܬܼܪܲܦܹܝܢ ܡ̣ܢ ܣܘܼܟܵܝܵܐ ܕܦܘܼܪܥܵܢ ܐܲܓܼܪܵܐ ܀|
    block |܃ܐܲܝܟ ܐܲܬܼܠܹܝܛܹ̈ܐ ܪܡܹܝܢ ܒܐܵܓܼܘܿܢܵܐ ܗܵܐ ܡ̣ܢ ܕܲܗܘ̤ܵܘ|
    block |ܘܲܠܙܵܟܼܘܼܬܼܵܐ ܕܲܒܼܫܘܼܠܵܡܵܐ ܡܣܲܟܹܿܝܢ ܥܲܡ ܟܠ ܀|
    block |܃ܬܡܝܼܗ ܐܵܓܼܘܿܢܵܐ ܕܡܸܬܼܟܲܬܼܫܝܼܢ ܒܹܗ ܠܵܐ ܚܵܫܘܿܫܹ̈ܐ|
    block |ܘܠܵܐ ܡܸܬܼܡܲܠܠܵܐ ܪܲܒܿܘܼܬܼ ܥܲܡܠܹܗ ܒܠܸܫܵܢ ܒܸܣܪܵܐ ܀|
  block
    block |܃ܟܡܵܐ ܟܲܝ ܗܵܘܹ̇ܐ ܚܲܝܠܵܐ ܕܲܒܼܗܘܿܢ ܠܡܹܐܚܲܕܼ ܟܠܵܐ|
    block |ܕܗܵܐ ܒܨܝܼܪ ܩܲܠܝܼܠ ܐܲܠܦܹ̈ܐ ܐܸܫܬܵܐ ܘܠܵܐ ܡܸܬܼܪܲܦܹܝܢ ܀|
    block |܃ܟܡܵܐ ܟܲܝ ܦܵܠ̇ܚܝܼܢ ܒܐܲܦܲܝܝ̈ ܪܵܘܡ̇ܐ ܠܹܠܲܝ ܐܝܼܡܵܡ|
    block |ܘܠܵܐ ܠܐ̣ܝܼܘ ܘܲܬܼܚܸܒܼܘ ܡ̣ܢ ܡܲܪܕܲܝܼܬܼܵܐ ܕܥܲܡ ܢܲܗܝܼܪܹ̈ܐ ܀|
    block |܃ܟܡܵܐ ܟܲܝ ܛܵܥܹ̇ܝܢ ܝܲܳܪܵܐ ܕܲܒܼܗܘܿܢ ܝܘܼܩܪܹܗ ܕܙܲܒܼܢܵܐ|
    block |ܘܠܵܐ ܡܸܬܼܝܲܠܕܵܐ ܡܲܐܝܼܢܘܼܬܼܵܐ ܒܪܸ̈ܥܝܵܢܲܗܘܿܢ ܀|
    block |܃ܟܡܵܐ ܟܲܝ ܪܵܬܼܚ̇ܝܼܢ ܒܪܸܚܡܲܬܼ ܚܘܼܒܵܐ ܕܨܹܝܕܼ ܒܵܪܘܿܝܵܐ|
    block |ܘܠܵܐ ܩܲܪ̣ܘ ܘܲܗܦܲܟܼܘ ܡ̣ܢ ܛܘܼܝܵܒܼܵܐ ܕܐܲܝܟ ܨܸܒܼܝܵܢܹܗ ܀|
    block |܃ܒܚܹܿܝܠ ܨܸܒܼܝܵܢܹܗ ܢܸܬܼܗܲܪ ܝܲܬܿܝܼܪ ܛܵܒܼ ܡ̣ܢ ܕܲܒܼܗܘܿܢ|
    block |ܕܲܡܨܸܐ ܡܚܲܝܸܠ ܠܲܥܒܼܵܕ̇ ܐܝܼܕܼܵܘ̈ܗܝ ܠܡܸܛܲܪ ܛܲܟܼܣܵܐ ܀|
    block |܃ܠܚܲܝܠܹܗ ܢܩܲܠܸܣ ܚܹܝܝܠ ܚܘܼܡܣܵܢܵܐ ܕܲܒܼܢܲܝ̈ ܒܲܝܬܹܿܗ|
    block |ܘܲܠܥܘܼܕܼܪܵܢܹܗ ܢܸܓܼܕܿܘܿܠ ܟܠܫܵܥ ܟܠܝܼܠ ܬܵܘܕܿܝܼܬܼܵܐ ܀|
block |ܥܲܠ ܓܠܝܵܢܹܗ ܕܡܵܪܲܢ|
  block
    block |ܥܲܠ ܓܠܝܵܢܹܗ ܕܡܵܪܲܢ|
  block
    block |ܡܐܡܪܐ ܕܥܣܪܝܢ ܘܬܠܬܐ|
    block |ܥܲܠ ܓܠܝܵܢܹܗ ܕܡܵܪܲܢ ܘܥܲܠ ܕܘܼܒܵܪܵܐ|
    block |ܕܥܵܠܡܵܐ ܕܲܥܬܼܝܼܕܼ|
  block
    block |܃ܣܲܒܼܪܵܐ ܛܵܒܼܵܐ ܕܥܵܠܡܵܐ ܕܲܥܬܼܝܼܕܼ ܫܲܚ̣ܩܹܗ ܠܪܸܥܝܵܢܝ|
    block |ܘܲܒܼܥܹ̇ܝܬܼ ܕܐܸܪܸܥ ܕܐܸܡܲܬܼܝ ܫܵܠܹ̇ܡ ܥܵܠܡܵܐ ܕܙܲܒܼܢܵܐ ܀|
    block |܃ܙܲܒܼܢܵܐ ܪܡܲܙ ܠܝܼ ܥܲܠ ܗܵܘ̇ ܥܵܠܡܵܐ ܡܫܲܠܸܡ ܙܲܒܼܢܹ̈ܐ|
    block |ܕܚܘܼܪ ܒܲܪܢܵܫܵܐ ܕܐܲܝܟܲܢ ܡܲܦܛܲܪ ܥܵܠܡܵܐ ܠܥܵܠܡܵܐ ܀|
    block |܃ܩܲܠܝܼܠܵܐܝܼܬܼ ܡܲܦܛܲܪ ܥܵܠܡܵܐ ܠܥܵܠܡܵܐ ܕܙܲܒܼܢܵܐ|
    block |ܘܠܲܝܬܿ ܬܘܼܗܵܝܵܐ ܒܹܝܬܼ ܚܲܕܼ ܠܲܐ̄ܚܪܹܝܢ ܐܵܦܠܵܐ ܒܪܸܡܙܵܐ ܀|
    block |܃ܐܲܝܟ ܛܸܠܵܠܵܐ ܥܵܒܲ݁ܪ ܥܵܠܡܵܐ ܕܲܡܠܸܐ ܙܲܒܼܢܵܐ|
    block |ܘܲܕܼܠܵܐ ܙܲܒܼܢܵܐ ܡܩܵܘܸܐ ܥܵܠܡܵܐ ܕܠܲܝܬܿ ܒܹܗ ܥܲܡܠܵܐ ܀|
    block |܃ܠܲܝܬܿ ܒܹܗ ܥܲܡܠܵܐ ܒܥܵܠܡܵܐ ܕܗܵܘܹ̇ܐ ܒܫܘܼܠܵܡ ܙܲܒܼܢܹ̈ܐ|
    block |ܘܠܵܐ ܕܡܸܬܿܬܲܓܲܪ ܐܵܦܠܵܐ ܕܡܲܗܡܸܐ ܡ̣ܢ ܝܘܼܬܼܪܵܢܵܐ ܀|
    block |܃ܕܠܵܐ ܫܘܼܠܵܡܵܐ ܗ̄ܘ̣ ܥܵܠܡܵܐ ܕܡܲܥܒܲܪ ܠܥܵܠܡܵܐ ܥܡܝܼܠܵܐ|
    block |ܘܲܕܼܠܵܐ ܣܵܟܼܵܐ ܗ̄ܘ̣ ܡܸܬܼܚܵܐ ܕܚܲܝܹ̈ܐ ܕܐܲܣܝܼܢܝܼܢ ܒܹܗ ܀|
    block |܃ܠܲܝܬܿ ܡܸܢܝܵܢܵܐ ܠܪܲܗܛܵܐ ܕܚܲܝܹ̈ܐ ܕܲܫܢܲܝ̈ ܚܲܝܵܘ̈ܗܝ|
    block |ܒܗܵܝ̇ ܕܐܵܦܠܵܐ ܐܝܼܬܼ ܡܸܢܝܵܢ ܝܵܘܡܹ̈ܐ ܕܫܸܡܫܵܐ ܘܣܲܗܪܵܐ ܀|
    block |܃ܚܲܕܼ ܗ̄ܘ̣ ܝܵܘܡܵܐ ܕܡܸܬܼܚܲܒܲܠ ܒܹܗ ܒܗܵܘ̇ ܕܘܼܒܵܪܵܐ|
    block |ܘܠܲܝܬܿ ܫܘܼܚܠܵܦܵܐ ܕܡܲܦܛܲܪ ܠܪܲܗܛܵܐ ܕܐܲܡܝܼܢܘܼܬܹܗ ܀|
    block |܃ܠܐܲܡܝܼܢܘܼܬܹܗ ܕܲܕܼܠܵܐ ܫܘܼܠܵܡ ܥܗ݂ܲܕܼܘ ܚܘܼܫܵܒܲܝ̈|
    block |ܘܩܵܡ̣ܘ ܕܲܢܬܲܢܘܿܢ ܥܲܠ ܪܘܼܚܵܒܹܗ ܕܲܟܼܠܵܐ ܫܘܼܠܵܡ ܀|
    block |܃ܗܘ̤ ܡܫܲܠܸܡ ܠܹܗ ܠܗܵܢ ܕܘܼܒܵܪܵܐ ܐܲܪܥܵܢܵܝܵܐ|
    block |ܘܲܡܢܝ̣ܚ ܠܹܐܘܬܼܵܐ ܕܲܡܫܲܝܵܢܹ̈ܐ ܘܕܲܐܪ̈ܥܵܢܵܝܹܐ ܀|
    block |܃ܠܡܹܐܢܵܐ ܗ̄ܘ̣ ܪܲܒܵܐ ܕܲܡܠܹܐ ܫܲܝܢܵܐ ܕܠܲܝܬܿ ܒܹܗ ܩܸܢܛܵܐ|
    block |ܘܒܹܗ ܡܸܬܿܬܿܢܝܼܚܵܐ ܐܸܠܦܹܗ ܕܥܵܠܡܵܐ ܕܫܲܚܩ̣ܘܼܗ̇ ܥܲܡܠܹ̈ܐ ܀|
    block |܃ܥܲܡܠܵܐ ܫܚܝܼܩܵܐ ܫܲܚ̣ܩܹܗ ܠܥܵܠܡܵܐ ܘܲܠܥܵܡܘܿܪ̈ܵܘܗܝ|
    block |ܘܗܵܐ ܡܸܬܼܝܲܐܲܒܼ ܕܲܢܢܝܼܚ ܠܹܐܘܬܹܗ ܒܲܠܡܹܐܝܢ ܫܲܝܢܵܐ ܀|
    block |ܥܲܠ ܗܵܘ̇ ܥܵܠܡܵܐ ܕܲܡܢܝܼܚ ܠܐܲܝ̈ܵܐ ܪܓܼܝܼܓܼ ܐ̄ܢܵܐ ܕܐܹܡܲܪ܃|
  block
    block |ܘܡܸܬܼܝܲܐܲܒܼ ܐ̄ܢܵܐ ܕܐܸܓܼܠܸܐ ܒܡܸܠܹ̈ܐ ܙܢܲܝ̈ ܬܲܫܥܝܼܬܹܗ ܀|
    block |܃ܙܢܲܝ̈ ܬܲܫܥܝܼܬܹܗ ܡܸܬܼܚܲܦܲܛ ܐ̄ܢܵܐ ܕܐܸܓܼܠܸܐ ܠܐ̄ܢܵܫܵܐ|
    block |ܕܵܢܨܘܼܪܘܼܢܵܝܗܝ ܠܝܘܼܩܢܵܐ ܕܚܘܼܒܹܿܗ ܒܪܸ̈ܥܝܵܢܲܝܗܘܿܢ ܀|
    block |܃ܡܨܸܾܐ ܗ̄ܘ̣ ܪܸܥܝܵܢܵܐ ܕܲܢܨܘܼܪ ܨܲܠܡܵܐ ܕܠܵܐ ܪܘܼܟܵܒܼܵܐ|
    block |ܘܢܸܚܙ̣ܐ ܗܵܘܢܵܐ ܠܲܕܼܠܵܐ ܓܲܠ̈ܝܵܢ ܠܥܲܝܢܲܝ̈ ܒܸܣܪ̈ܵܐ ܀|
    block |܃ܠܵܐ ܓܲܠ̈ܝܵܬܼܵܐ ܡܸܫܬܿܥܸܐ ܐ̄ܢܵܐ ܒܡܸܠܹ̈ܐ ܕܓܲܠ̈ܝܵܢ|
    block |ܬܵܘ ܡܲܠܵܠܹ̈ܐ ܫܡܲܥܘ ܟܲܣ̈ܝܵܬܼܵܐ ܒܝܲܕܼ ܓܲܠ̈ܝܵܬܼܵܐ ܀|
    block |܃ܬܵܘ ܫܡܲܥܘ ܫܲܪܒܹܿܗ ܕܥܵܠܡܵܐ ܕܡܲܦܛܲܪ ܠܥܵܠܡܵܐ ܕܙܲܒܼܢܵܐ|
    block |ܘܓܼܵܠܹ̇ܐ ܕܟܲܣ̈ܝܵܢ ܘܲܡܚܵܘܸܐ ܠܗܹܝܢ ܠܥܹܝܢ ܚܲܙܵܝܹ̈ܐ ܀|
    block |܃ܬܵܘ ܐܸܬܼܒܲܩܵܘ ܒܝܵܘܡܵܐ ܕܐܝܼܬܼܵܘܗܝ ܫܘܼܠܵܡ ܝܵܘܡܹ̈ܐ|
    block |ܘܠܵܐ ܬܘܼܒܼ ܝܵܗܹ̇ܒܼ ܠܝܵܘܡ̇ܐ ܕܢܸܗܘܸܐ ܒܵܬܲܪ ܝܵܘܡܹܗ ܀|
    block |܃ܬܵܘ ܚܘܼܪܘ ܫܲܦܝܼܪ ܒܫܘܼܦܪܵܐ ܦܲܐܲܝܵܐ ܕܲܫܒܼܝܼ̈ܚܵܬܹܗ|
    block |ܕܲܦܠܸܐ ܘܲܫܒܼܝܼܚ ܘܡܲܫܦܲܪ ܐ̄ܢܵܫܵܐ ܒܦܲܐܝܘܼܬܼ ܫܘܼܦܪܹܗ ܀|
    block |܃ܫܡܲܥܘ ܬܲܩܢܵܐܝܼܬܼ ܐܲܝܟ ܦܵܪ̈ܘܿܫܹܐ ܫܸܡܥܵܐ ܕܲܥܠܵܘܗܝ|
    block |ܕܐܸܡܲܬܼܝ ܗܵܘܹ̇ܐ ܘܐܲܝܟܲܢ ܗܵܘܹ̇ܐ ܒܛܲܟܼܣܵܐ ܪܲܒܵܐ ܀|
    block |܃ܛܲܟܼܣܵܐ ܪܲܒܵܐ ܗܵܘܹ̇ܐ ܒܝܵܘܡܹܗ ܕܝܵܘܡܵܐ ܪܲܒܵܐ|
    block |ܘܡܲܦܛܲܪ ܥܵܠܡܵܐ ܘܡܲܕܼܢܲܚ ܥܵܠܡܵܐ ܕܠܲܝܬܼ ܒܹܗ ܥܲܡܠܵܐ ܀|
    block |܃ܥܵܠܡܵܐ ܒܥܵܠܡܵܐ ܡܚܲܠܸܦ ܝܵܘܡܹܗ ܕܗܵܘ̇ ܓܸܠܝܵܢܵܐ|
    block |ܘܠܵܐ ܬܘܼܒܼ ܗܵܘܹ̇ܐ ܝܵܘܡ̇ܐ ܐ̄ܚܪܹܢܵܐ ܕܕܼܵܡܹ̇ܐ ܠܝܵܘܡܹܗ ܀|
    block |܃ܪܲܒܿܘܼܬܼ ܝܵܘܡܹܗ ܓܠ̣ܵܐ ܐܵܦ ܡ̇ܪܲܢ ܒܓܸܠܝܵܢ ܡܸܠܵܘ̈ܗܝ|
    block |ܕܲܕܼܚܝܼܠ ܝܵܘܡܹܗ ܡ̣ܢ ܟܠ ܝܵܘܡܝܼ̈ܢ ܕܲܗܘ̤ܵܘ ܘܗܵܘܹ̇ܝܢ ܀|
    block |܃ܚܲܝ̈ܠܲܚ ܪܲܘܡ̇ܐ ܡܸܬܿܬܿܙܝܼܥܝܼܢ ܒܹܗ ܐܲܟܼܡܵܐ ܕܲܟܼܬܼܝܼܒܼ|
    block |ܘܲܡܙܲܝܚܝܼܢ ܠܹܗ ܐܲܝܟ ܕܲܠܝܵܘܡ̇ܐ ܕܠܲܝܬܿ ܒܹܗ ܦܸܚܡܵܐ ܀|
    block |܃ܢܝܼܫܵܐ ܕܡܲܠܟܵܐ ܛܥܝܼܢ ܪܹܫ ܣܸܕܼܪܹ̈ܐ ܕܲܡܫܲܝܵܢܹ̈ܐ|
    block |ܘܡܲܚܵܘܸܐ ܠܵܗ̇ ܠܙܵܟܼܘܼܬܼ ܚܲܝܠܹܗ ܠܥܹܝܢ ܟܠ ܒܸܪ̈ܝܵܢ ܀|
    block |܃ܒܐܲܦܲܝ̈ ܪܵܘܡ̇ܐ ܡܛܲܝܒܼܝܼܢ ܩܵܝ̇ܡܝܼܢ ܚܲܝܠܲܝ̈ ܪܵܘܡ̇ܐ|
    block |ܕܲܢܩܲܒܿܠܘܼܢܵܝܗܝ ܠܡܲܠܟܵܐ ܕܪܵܘܡ̇ܐ ܒܙܵܘܚܵܐ ܪܲܒܵܐ ܀|
    block |܃ܠܘܼܩܕܼܵܡ ܗܵܠܹܝܢ ܕܐܲܡܝܼܪ ܕܗܵܘ̈ܝܵܢ ܒܐܲܪܥܵܐ|
    block |ܘܟܸܢ ܡܸܬܼܚܵܘܸܐ ܗܵܘ̇ ܓܸܠܝܵܢܵܐ ܕܓܼܵܠܹ̇ܐ ܕܟܲܣ̈ܝܵܢ ܀|
    block |܃ܗܵܘܹ̇ܝܢ ܩܹܐܪ̈ܣܹܐ ܘܙܵܘܥܹ̈̄ܐ ܘܟܲܦܢܹ̈ܐ ܐܵܦ ܡ̇ܘܬܵܢܹ̈ܐ|
    block |ܘܚܵܪܒܿܝܼܢ ܐ̄ܢܵܫܵܐ ܠܲܒܼܢܲܝ̈ܢܵܫܵܐ ܒܚܸܪ̈ܝܵܢܲܗܘܿܢ ܀|
    block |܃ܣܵ̃ܓܹ̇ܐ ܥܵܘ̣ܠܵܐ ܘܡܲܨܠܲܚ ܙܹܐܦܵܐ ܘܥܵܫ̇ܢܵܐ ܚܛܝܼܬܼܵܐ|
    block |ܘܙܵܥܲܪ ܚܘܼܒܵܐ ܘܦܵܟܲ݁ܗ ܣܲܒܼܪܵܐ ܘܗܲܝܡܵܢܘܼܬܼܵܐ ܀|
  block
    block |܃ܒܓܸܠܝܵܐ ܢܵܨܲܚ ܙܹܐܦܵܐ ܢܕܼܝܼܕܼܵܐ ܕܲܒܼܙܹܐܦܵܢܹ̈ܐ|
    block |ܘܡܲܚܲܝܸܒܼ ܠܹܗ ܠܩܘܼܫܬܵܐ ܓܲܠܝܵܐ ܕܲܒܼܫܲܪܝܼܪܹ̈ܐ ܀|
    block |܃ܙܲܒܼܢܵܐ ܒܝܼܫܵܐ ܡܸܫܟܲܚ ܒܝܼܫܵܐ ܠܦܘܼܬܼ ܒܝܼܫܘܼܬܹܗ|
    block |ܘܲܡܣܲܝܲܥ ܠܹܥ ܠܡܸܓܼܡܲܪ ܝܲܨܪܵܐ ܕܡܲܪܝܼܪܘܼܬܹܗ ܀|
    block |܃ܟܠܵܗ̇ ܡܸܪܬܹܗ ܓܵܣܹ̇ܐ ܛܵܥܝܵܐ ܩܕܼܵܡ ܛܲܥܲܝ̈ܵܐ|
    block |ܘܛܵܥܹ̇ܐ ܘܡܲܛܥܸܐ ܥܕܲܡ̇ܐ ܠܝܵܘܡ̇ܐ ܙܲܒܼܢܹܗ ܀|
    block |܃ܒܙܲܒܼܢܵܐ ܝ̄ܕܼܝܼܥܵܐ ܡܬܲܚܲܡ ܙܲܒܼܢܹܗ ܕܗܵܘ̇ ܕܓܵܠܵܐ|
    block |ܕܠܵܐ ܢܸܫܬܲܒܼܗܲܪ ܕܠܲܝܟ ܨܸܒܼܝܵܢܹܗ ܡܩܝܼܡ ܛܵܥܝܘܼܬܹܗ ܀|
    block |܃ܚܹܝܠ ܒܵܪܘܿܝܵܐ ܡܲܗܘܸܐ ܡܸܢܹܗ ܒܫܘܼܠܵܡ ܙܲܒܼܢܹ̈ܐ|
    block |ܘܡܲܝܬܹܿܐ ܠܓܸܠܝܵܐ ܗܵܝ̇ ܬܲܪܥܝܼܬܼܵܐ ܕܟܲܣܝܵܐ ܗ̣̄ܘܵܬܼ ܒܹܗ ܀|
    block |܃ܒܝܼܫܘܼܬܼ ܒܝܼܫܬܹܿܗ ܡܲܝܬܸܿܐ ܠܓܸܠܝܵܐ ܐܲܠܵܗ ܟܠܵܐ|
    block |ܘܲܡܚܵܘܸܐ ܠܵܗ̇ ܠܥܹܝܢ ܐܲܪ̈ܥܵܢܹܐ ܘܫܲܡܲܝܵܢܹ̈ܐ ܀|
    block |܃ܒܗܵܕܹܐ ܬܸܢܘܲܝ ܠܵܐ ܟܵܠܹ̇ܐ ܠܹܗ ܡ̣ܢ ܒܝܼܫܘܼܬܹܗ|
    block |ܕܢܸܕܲܥ ܟܠܢܵܫ ܕܲܟܼܡܵܐ ܒܝܼܫܵܐ ܒܝܼܫܬܹܿܗ ܕܛܵܥܝܵܐ ܀|
    block |܃ܒܝܼܫܘܼܬܼ ܒܝܼܫܬܹܿܗ ܩܛܲܠܬܹܗ ܠܓܸܢܣܲܢ ܡ̣ܢ ܫܘܼܪܵܝܵܐ|
    block |ܘܡܲܬ̣ܚܹܗ ܠܪܘܼܓܼܙܹܗ ܥܕܲܡ̇ܐ ܠܙܲܒܼܢܵܐ ܕܫܘܼܠܵܡ ܙܲܒܼܢܹ̈ܐ ܀|
    block |܃ܒܹܗ ܗܵܘ̇ ܙܲܒܼܢܵܐ ܚܵܪ̣ ܟܵܪܘܿܙܵܐ ܫܠܝܼܚܵܐ ܦܵܘܠܘܿܣ|
    block |ܘܲܓܼܠ̣ܵܐ ܘܒܲܕܿܩܹܗ ܠܐ̄ܪܵܙܵܐ ܟܲܣܝܵܐ ܕܥܵܘ̣ܠܵܘܼܬܹܗ ܀|
    block |܃ܐ̄ܪܵܙܵܐ ܕܥܵܘܠܵܐ ܦܪ̣ܵܐ ܫܲܪܝܼܪܵܐ ܠܓܸܠܝܵܢ ܙܹܐܦܹܐ|
    block |ܘܚܵܘܝܼ ܕܲܥܬܼܝܼܕܼ ܕܢܸܓܼܠܸܐ ܪܘܼܫܥܹܐ ܒܝܲܕܼ ܒܲܪܢܵܫܵܐ ܀|
    block |܃ܒܝܲܕܼ ܒܲܪܢܵܫܵܐ ܓܵܡܲ݁ܪ ܪܸܓܼܬܹܗ ܩܵܛܹ̇ܿܠ ܐ̄ܢܵܫܵܐ|
    block |ܒܗܵܘ̇ ܐܸܣܟܹܿܡܵܐ ܕܲܛܥ̣ܵܐ ܘܐܲܛܥܝܼ ܒܐܲܬܼܪܵܐ ܕܲܥܕܹܝܢ ܀|
    block |܃ܐ̄ܢܵܫܵܐ ܓܵܒܹ̇ܐ ܡ̣ܢ ܐ̄ܢܵܫܘܼܬܼܵܐ ܣܵܢ̇ܐܹܗ ܕܐ̄ܢܵܫܵܐ|
    block |ܘܲܡܬܲܪܓܸܿܡ ܒܹܗ ܐܲܝܟ ܒܵܪܘܿܝܵܐ ܒܐ̄ܢܵܫܵܐ ܕܡܸܢܲܢ ܀|
    block |܃ܒܗܲܝܟܲܠ ܒܸܣܪܵܐ ܥܵܐܹ̇ܠ ܥܵܡܲ݁ܪ ܟܬܼܝܼܫ ܪܸܥܝܵܢܵܐ|
    block |ܐܲܝܟ ܗܘ̇ ܕܘܼܡܝܵܐ ܕܡܸܠܬܹܗ ܕܐܲܒܼܵܐ ܒܗܲܝܟܲܠ ܦܲܓܼܪܲܢ ܀|
    block |܃ܒܐ̄ܢܵܫܵܐ ܡܟܲܣܸܐ ܒܝܼܫܘܼܬܼ ܒܝܼܫܬܹܿܗ ܗܵܘ̇ ܒܝܼܫ ܟܠܹܗ|
    block |ܘܒܹܗ ܒܗܵܘ̇ ܐ̄ܢܵܫܵܐ ܚܵܛܹ̇ܦ ܕܲܪܓܼܵܐ ܕܫܸܡ ܒܵܪܘܿܝܵܐ ܀|
    block |܃ܒܫܸܡ ܒܵܪܘܿܝܵܐ ܡܟܲܢܹܐ ܢܲܦܫܹܗ ܥܲܒܼܕܵܐ ܒܝܼܫܵܐ|
    block |ܘܡܲܡܪܲܚ ܘܐܵܡܲ݁ܪ ܕܐ̄ܢܵܐ ܐ̄̈ܢܵܐ ܡܫܝܼܚܵܐ ܡܚܲܕܸܿܬܼ ܥܵܠܡܹ̈ܐ ܀|
    block |܃ܠܗܵܢ ܓܘܼܕܵܦܵܐ ܫܡܲܥ̣ ܗ̄ܘ̣ܵܐ ܦܵܘܠܘܿܣ ܫܵܡܲ݁ܥ ܫܲܦܝܼܪ|
    block |ܘܩܲܕܹܿܡ ܚܵܘܝܹܗ ܥܲܕܼܠܵܐ ܢܓܲܕܸܿܦ ܗܵܘ̇ ܕܲܡܓܲܕܸܿܦ ܀|
    block |܃ܩܵܠ ܓܘܼܕܵܦܵܘ̈ܗܝ ܫܵܡ̇ܥܝܼܢ ܣܸܕܼܩܹ̈ܐ ܕܟܼܠ ܝܘܼܠܦܵܢܝܼ̈ܢ|
    block |ܘܡܲܩܲܠܣܝܼܢ ܠܹܗ ܐܲܝܟ ܕܲܠܪܲܒܵܐ ܕܕܲܓܵܠܘܼܬܼܵܐ ܀|
    block |܃ܠܐܲܪܒܲܥ ܦܸܢ̈ܝܵܢ ܢܵܦܹ̇ܩ ܛܸܒܵܐ ܕܕܲܓܵܠܘܼܬܹܗ|
    block |ܘܨܵܝ̇ܒܿܝܼܢ ܨܹܐܕܼܵܘܗܝ ܥܲܡܡܹ̈ܐ ܦܪ̈ܝܼܫܹܐ ܕܟܼܠ ܠܸܫܵܢܝܼ̈ܢ ܀|
  block
    block |܃ܒܟܼܠ ܐܸܣܟܹܿܡܝܼ̈ܢ ܕܕܲܓܵܠܘܼܬܼܵܐ ܡܡܲܠܸܠ ܥܲܡܗܘܿܢ|
    block |ܘܲܚܦܝܼܛܵܐܝܼܬܼ ܨܵܝ̇ܬܼܝܼܢ ܡܸܠܹ̈ܐ ܕܙܹܐܦܵܢܘܼܬܹܗ ܀|
    block |܃ܦܘܼܪ̈ܣܹܐ ܨܢܝܼ̈ܥܹܐ ܡܪܲܟܸܿܒܼ ܛܵܡܲ݁ܪ ܩܕܼܵܡ ܥܲܝܢܲܝ̈ܗܘܿܢ|
    block |ܘܒܲܕܼ ܡܘܼܬܼ ܠܸܩܛܵܐ ܒܵܕܲ݁ܪ ܡܸܠܹ̈ܐ ܕܡܲܠ̈ܝܵܢ ܪܘܼܫܥܵܐ ܀|
    block |܃ܙܢܲܝ̈ ܐܲܬܼ̈ܘܵܬܼܵܐ ܕܲܓܵܠܵܬܼ̈ܐ ܡܚܵܘܸܐ ܒܐܲܪܥܵܐ|
    block |ܘܲܒܼܗܲܓܵܓܹܐ ܘܡܹܐܚܲܕܼ ܥܲܝܢܹ̈ܐ ܡܩܝܼܡ ܛܵܥܝܘܼܬܹܗ ܀|
    block |܃ܟܠܵܗ̇ ܪܸܓܿܬܹܗ ܓܵܡܲ݁ܪ ܛܵܥܝܵܐ ܨܹܝܕܼ ܛܵܥܲܝܵ̈ܐ|
    block |ܥܕܲܡ̇ܐ ܕܢܵܦܹ̇ܩ ܒܲܪ ܬܵܘܬܵܒܹ̈ܐ ܠܩܹܐܪܣܵܐ ܕܥܲܡܹܗ ܀|
    block |܃ܒܲܪ ܬܵܘܬܵܒܹ̈ܐ ܢܵܦܹ̇ܩ ܠܐܘܼܪܥܹܗ ܕܒܲܪ ܐܲܒܼܕܵܢܵܐ|
    block |ܘܲܡܫܲܠܸܐ ܠܵܗ̇ ܠܲܟܼܬܼܝܼܫܘܼܬܹܐ ܒܚܲܝܠܵܐ ܕܪܘܼܚܵܐ ܀|
    block |܃ܪܘܼܚܵܐ ܡܙܲܝܸܢ ܠܓܲܒܼܪܵܐ ܕܒܸܣܪܵܐ ܒܙܲܝܢܵܐ ܕܪܘܼܚܵܐ|
    block |ܘܲܡܫܲܕܲܪ ܠܹܗ ܠܡܸܥܒܲܕܼ ܩܹܐܪܣܵܐ ܥܲܡ ܣܵܛܵܢܵܐ ܀|
    block |܃ܬܲܗܪܵܐ ܪܲܒܵܐ ܚܵܙܹ̇ܝܢ ܐ̄ܢܵܫܵܐ ܘܲܫܡܲܝ̈ܵܐ|
    block |ܟܲܕܼ ܡܬܼܟܲܬܿܫܝܼܢ ܫܹܐܕܹ̈ܐ ܘܐ̄ܢܵܫܵܐ ܥܲܡ ܚܲܕܼ ܓܲܒܼܪܵܐ ܀|
    block |܃ܗܘ̤ ܒܲܠܚܘܿܕܵܘܗܝ ܐܵܚܹ̇ܕܼ ܕܲܪܵܐ ܥܲܡ ܣܲܓܿܝܼ̈ܐܹܐ|
    block |ܘܚܵܝ̇ܒܿܝܼܢ ܡܸܢܹܗ ܠܐܵܓܼܘܢܲܝ̈ܗܘܿܢ ܕܲܩܪ̈ܲܒܼܬܼܵܢܹܐ܁|
    block |܃ܐܲܝܟ ܐܲܬܼܠܹܝܛܵܐ ܢܵܚܹ̇ܬܼ ܩܵܐܹ̇ܡ ܒܹܝܬܼ ܣܸܕܼܪ̈ܲܝܗܘܿܢ|
    block |ܘܡܲܪܝܼܡ ܩܵܠܹܗ ܘܙܵܝ̇ܥܝܼܢ ܡܸܢܹܗ ܚܲܝ̈ܠܲܝ ܒܝܼܫܵܐ ܀|
    block |܃ܒܐܸܣܛܵܕܼܝܼܘܿܢ ܗܵܘ̇ܝܵܐ ܒܪܝܼܬܼܵܐ ܠܐܲܬܼܠܹܝܛܘܼܬܹܗ|
    block |ܘܟܼܵܢܹ̇ܫ ܥܵܠܡܵܐ ܠܡܸܚܙܵܐ ܕܲܪܵܐ ܕܚܲܕܼ ܥܲܡ ܐܲܠܦܹ̈ܐ ܀|
    block |܃ܒܓܼܵܘ ܬܹܐܵܟܪܘܿܢ ܠܲܡ ܕܐܵܓܼܘܿܢܵܐ ܡܡܲܨܲܥ ܩܵܐܹ̇ܡ|
    block |ܘܡܸܬܼܒܲܩܹܝܢ ܒܹܗ ܐܲܪ̈ܥܵܢܵܝܹܐ ܘܫܲܡܲܝܵܢܹ̈ܐ ܀|
    block |܃ܐܹܝܘ ܠܐܵܓܼܘܿܢܵܐ ܪܘܼܓܵܢܵܝܵܐ ܕܗܵܘܹ̇ܐ ܒܐܲܪܥܵܐ|
    block |ܕܚܵܝ̇ܒܿܝܼܢ ܐܲܠܦܹ̈ܐ ܪ̈ܘܼܚܵܢܵܝܹܐ ܘܙܵܟܹܿܐ ܐ̄ܢܵܫܵܐ ܀|
    block |܃ܐܹܝܘ ܠܙܵܟܼܘܼܬܼܵܐ ܕܗܵܘ̇ܝܵܐ ܒܥܵܠܡܵܐ ܡܠܸܐ ܚܵܘ̈ܒܵܬܼܵܐ|
    block |ܕܙܵܟܹ̇ܿܐ ܩܘܼܫܬܵܐ ܘܚܵܐܹ̇ܒܼ ܓܲܒܵܐ ܕܛܘܼܥܝܲܝ ܘܲܒܼܢܹܝ̈ܗ̇ ܀|
    block |܃ܐܹܝܘ ܠܗܵܘ̇ ܩܵܠܵܐ ܕܡܲܙܥܸܩ ܟܹܐܢܵܐ ܩܕܼܵܡ ܥܵܘܵܠܹ̈ܐ|
    block |ܘܙܵܝ̇ܥܝܼܢ ܡܸܢܹܗ ܟܸܢܫܹ̈ܐ ܟܬܼܝܼܫܹ̈ܐ ܕܫܹܐܕܹ̈ܐ ܘܐ̄ܢܵܫܵܐ ܀|
    block |܃ܒܲܕܼܡܘܼܬܼ ܣܲܝܦܵܐ ܡܲܒܼܪܸܩ ܡܸܠܬܹܗ ܒܲܪ ܬܵܘܬܵܒܹ̈ܐ|
    block |ܘܥܵܪܹܩ ܣܵܢ̇ܠܵܐ ܘܠܵܐ ܡܨܸܐ ܡܥܲܙܐ ܩܕܼܵܡ ܦܸܬܼܓܼܵܡܵܘ̈ܗܝ ܀|
    block |܃ܓܹܐܪܹ̈ܐ ܫܢܝܼܢܹ̈ܐ ܗܵܘ̈ܝܵܢ ܡܸܠܵܘ̈ܗܝ ܕܲܡܠܸܐ ܛܵܢܵܢܵܐ|
    block |ܘܲܡܒܲܙܲܥ ܠܵܗ̇ ܠܡܲܫܪܝܼܬܼ ܕܲܝܘܹ̈ܐ ܕܲܚܕܲܝܼܪܵܐ ܠܹܗ ܀|
    block |ܐܵܠܹܦ ܐܲܠܦܝܼ̈ܢ ܘܪܸܒܿܘܿ ܪܸ̈ܒܿܘܵܢ ܡܸܬܼܒܲܩܹܝܢ ܒܹܗ܃|
  block
    block |ܘܥܵܪܩܝܼܢ ܘܛܵܫܹ̇ܝܢ ܒܲܕܼܡܘܼܬܼ ܬܲܥܠܹ̈ܐ ܒܓܼܵܘ ܢܸܩܥܲܝ̈ܗܘܿܢ ܀|
    block |܃ܩܹܐܪܣܵܐ ܕܚܝܼܠܵܐ ܥܵܒܹ̇ܕܼ ܥܲܡܗܘܿܢ ܕܚܲܝܠܲܝ̈ ܒܝܼܫܵܐ|
    block |ܥܕܲܡܵܐ ܕܕܼܵܢܲܚ̇ ܡܲܠܟܵܐ ܕܪܵܘܡ̇ܐ ܘܲܡܣܲܝܲܥ ܠܹܗ ܀|
    block |܃ܡܲܠܟܵܐ ܕܪܵܘܡ̇ܐ ܡܕܼܝܼܩ ܡ̣ܢ ܪܵܘܡ̇ܐ ܕܒܹܝܬܼ ܡܲܠܟܿܘܼܬܹܗ|
    block |ܘܲܡܫܲܠܸܐ ܠܹܗ ܠܥܵܠܡܵܐ ܟܬܼܝܼܫܵܐ ܡ̣ܢ ܦܲܩܪܘܼܬܹܗ ܀|
    block |܃ܒܲܕܼܡܘܼܬܼ ܒܲܪܩܵܐ ܕܵܢܲܝ ܢܘܼܗܪܹܗ ܒܹܝܬܼ ܐܲܪ̈ܥܵܢܹܐ|
    block |ܘܚܵܙ̇ܝܵܐ ܒܪܝܼܬܼܵܐ ܚܙܵܬܼܵܐ ܚܕܲܬܼܵܐ ܚܲܙܝܵܐ ܠܵܗ̇ ܀|
    block |܃ܚܙܵܬܼܵܐ ܚܕܲܬܵܐ ܚܵܙܹ̇ܿܝܢ ܐ̄ܢܵܫܵܐ ܘܲܡܫܲܝܵܢܹ̈ܐ|
    block |ܬܲܪ̈ܥܲܝ ܪܵܘܡ̇ܐ ܟܲܕܼ ܡܸܬܼܦܲܬܼܚܝܼܢ ܩܕܼܵܡ ܓܸܠܝܵܬܹܗ ܀|
    block |܃ܩܵܠ ܫܝܼܦܘܿܪܵܐ ܕܲܡܫܲܝܵܢܹ̈ܐ ܡܲܙܥܸܩ ܡܸܢܫܹܠܝ|
    block |ܘܠܵܐ ܡܨܸܐ ܥܵܠܡܵܐ ܠܡܸܫܡܲܥ ܩܵܠܹ̈ܐ ܕܩܘܼܕܵܫܲܝ̈ܗܘܿܢ ܀|
    block |܃ܪ̈ܲܥܡܹܐ ܕܩܵܠܹ̈ܐ ܗܵܘܹ̇ܝܢ ܟܠܗܘܿܢ ܟܡܵܐ ܕܐܝܼܬܿܝܗܘܿܢ|
    block |ܘܲܡܙܲܝܚܝܼܢ ܠܹܗ ܠܡܲܠܟܵܐ ܕܡܲܡܠܸܟ ܥܲܠ ܣܸܕܼܪ̈ܲܝܗܘܿܢ ܀|
    block |܃ܛܲܟܼܣܵܐ ܪܲܒܵܐ ܘܚܸܙܘܵܐ ܕܚܝܼܠܵܐ ܡܚܵܘܹܝܢ ܒܐܲܪܥܵܐ|
    block |ܘܲܬܼܠܸܐ ܚܝܵܪܵܐ ܕܪܸ̈ܥܝܵܢܲܝܗܘܿܢ ܠܘܵܬܼ ܦܘܼܩܕܵܢܵܐ ܀|
    block |܃ܠܦܘܼܩܕܵܢ ܡܲܠܟܵܐ ܡܣܵܘܚܝܼܢ ܘܲܣܘܹܝܢ ܠܡܸܓܼܡܲܪ ܡܸܠܵܘ̈ܗܝ|
    block |ܘܗܲܢܝܼܐܵܐ ܠܗܘܿܢ ܡܸܠܲܬܼ ܦܘܼܡܹܗ ܡ̣ܢ ܟܠ ܛܘܼܒܼܝܼ̈ܢ ܀|
    block |܃ܒܡܠܲܬܼ ܦܘܼܡܹܗ ܡܣܝܼܦ ܠܹܗ ܠܛܵܥܝܵܐ ܒܲܪ ܐܲܒܼܕܵܢܵܐ|
    block |ܘܡܵܘܦܸܐ ܘܛܵܠܹ̇ܩ ܟܠܹܗ ܒܟܼܠܹܗ ܒܦܲܓܼܪܹܗ ܘܢܲܦܫܹܗ ܀|
    block |܃ܚܒܼܵܠܵܐ ܓܡܝܼܪܵܐ ܡܩܲܒܸܿܠ ܡ̣ܢ ܫܹܠܝ ܗܵܘ̇ ܒܲܪܢܵܫܵܐ|
    block |ܘܲܓܼܡܝܼܪܵܐܝܼܬܼ ܐܵܒܹ̇ܕܼ ܟܠܹܗ ܡ̣ܢ ܚܲܝܘܼܬܼܵܐ ܀|
    block |܃ܓܘܼܢܚܵܐ ܪܲܒܵܐ ܚܵܙܹ̇ܝܢ ܫܹܐܕܹ̈ܐ ܒܝܲܕܼ ܐܲܒܼܕܵܢܹܗ|
    block |ܕܐܲܝܟܲܢ ܛܵܠ̇ܩܵܐ ܪܘܼܚ ܚܲܝܘܼܬܼܵܐ ܕܚܲܝܘܼܬܼ ܢܲܦܫܵܐ ܀|
    block |܃ܒܬܲܗܪܵܐ ܘܬܸܟܗܵܐ ܩܵܝ̇ܡܵܐ ܒܪܝܼܬܼܵܐ ܒܗܵܘ̇ ܥܸܕܵܢܵܐ|
    block |ܘܲܡܒܲܠܗܹܝܢ ܠܵܗ̇ ܚܸܒܼܠܹ̈ܐ ܕܚܝܼ̈ܠܹܗ ܕܝܲܠܕܵܐ ܚܲܕܼܬܼܵܐ ܀|
    block |܃ܩܵܠ ܫܝܼܦܘܿܪܵܐ ܡܙܝܼܥ ܠܵܗ̇ ܠܐܲܪܥܵܐ ܘܲܠܥܵܡܘܿܪܹ̈ܝܗ̇|
    block |ܘܒܼܵܬܲܪ ܟܠܗܘܿܢ ܩܵܠܵܐ ܕܚܝܼܠܵܐ ܕܦܵܩܹ̇ܕܼ ܠܲܡܩܵܡ ܀|
    block |܃ܚܕܵܐ ܒܲܪ̄ܬܼ ܩܵܠܹ̇ܐ ܡܲܙܥܸܩ ܡܸܢܹܫܠܝ ܡܲܠܟܵܐ ܕܥܲܠ ܟܠ|
    block |ܘܡܸܬܼܚܲܕܲܬܼ ܟܠ ܘܡܸܫܬܲܚܠܲܦ ܩܲܠܝܼܠܵܐܝܼܬܼ ܀|
    block |܃ܩܵܝ̇ܡܝܼܢ ܠܘܼܩܕܼܵܡ ܡܝܼ̈ܬܹܐ ܟܠܗܘܿܢ ܡ̣ܢ ܕܲܚܝܼܚܵܐ|
    block |ܘܟܸܢ ܡܸܬܼܚܲܠܦܝܼܢ ܚܲܝܹ̈ܐ ܕܚܲܝܼܢ ܠܵܗ̇ ܠܲܕܼܡܘܼܬܼܵܐ ܀|
    block |܃ܒܲܚܕܼܵܐ ܕܡܘܼܬܼܵܐ ܩܵܝ̇ܡܝܼܢ ܡܝܼ̈ܬܹܐ ܘܚܵܐܹ̇ܝܢ ܚܲܝܹ̈ܐ|
    block |ܘܠܲܝܬܿ ܫܘܼܚܠܵܦܵܐ ܒܹܝܬܼ ܚܲܕܼ ܠܲܐ̄ܚܪܹܝܢ ܐܵܦܠܵܐ ܒܪܸܡܙܵܐ ܀|
    block |ܚܲܕܼܘ ܪܸܡܙܵܐ ܕܲܡܩܝܼܡ ܡܝܼ̈ܬܹܐ ܘܡܲܚܸܐ ܚܲܝܹ̈ܐ ܀|
    block |ܘܒܼܵܗ̇ ܒܲܚܙܵܬܼܵܐ ܩܵܝ̇ܡܝܼܢ ܟܹܐܢܹ̈ܐ ܐܵܦ ܥܵܘ̇ܠܹ̈ܐ ܀|
    block |ܛܵܒܹ̈ܐ ܘܒܼܝܼ̈ܫܹܐ ܡܩܝܼܡ ܦܘܼܩܕܵܢܵܐ ܕܫܲܛܝܼܠ ܥܲܠ ܟܠ܃|
  block
    block |ܘܐܲܟܸܿܢ ܦܵܪܫܝܼܢ ܚܲܕܼ ܡ̣ܢ ܚܲܒܼܪܹܗ ܒܒܼܘܼܚܪܵܢ ܕܝܼܢܵܐ ܀|
    block |܃ܒܘܼܚܪܵܢ ܕܝܼܢܵܐ ܦܵܪܹܫ ܟܹܐܢܹ̈ܐ ܡ̣ܢ ܥܵܘܵܠܹ̈ܐ|
    block |ܘܕܼܵܪܹܫ ܐܘܼܪܚܵܐ ܠܡܲܠܟܿܘܼܬܼ ܪܵܘܡ̇ܐ ܘܲܠܓܹܗܲܢܵܐ ܀|
    block |܃ܒܪܸܡܙܵܐ ܙܥܘܿܪܵܐ ܗܵܘ̈ܝܵܢ ܟܠܗܹܝܢ ܕܲܒܼܗܵܘ̇ ܝܵܘܡ̇ܐ|
    block |ܘܠܵܐ ܡܸܬܼܡܲܠܠܵܐ ܩܲܠܝܼܠܘܼܬܼܵܐ ܕܡܸܣܬܲܥܪܵܐ ܒܹܗ ܀|
    block |܃ܠܲܝܬܿ ܠܵܗ̇ ܕܘܼܡܝܵܐ ܠܩܲܠܝܼܠܘܼܬܹܗ ܕܗܵܘ̇ ܦܘܼܩܕܵܢܵܐ|
    block |ܐܸܠܵܐ ܕܘܼܡܝܵܐ ܕܗܵܘ̇ ܦܘܼܪܩܵܢܵܐ ܕܲܗܘܵܝ ܥܵܠܡܹ̈ܐ ܀|
    block |܃ܗܵܘ̇ ܦܘܼܩܕܵܢܵܐ ܕܲܒܼܪ̣ܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ|
    block |ܗܘ̤ܝܘܼ ܕܦܵܩܹ̇ܕܼ ܘܲܡܚܲܕܸܿܬܼ ܠܵܗ̇ ܒܲܪܦܵܦ ܥܲܝܢܵܐ ܀|
    block |܃ܒܗܵܘ̇ ܐܸܣܟܹܿܡܵܐ ܕܲܦܩܲܕܼ ܘܲܗܘ̤ܵܐܼ ܡ̣ܢ ܠܵܐ ܡܸܕܸܿܡ|
    block |ܒܹܗ ܦܵܩܹ̇ܕܼ ܠܵܗ̇ ܕܬܸܗܘܸܐ ܡܸܕܹܿܡ ܛܵܒܼ ܡ̣ܢ ܡܸܕܸܿܡ ܀|
    block |܃ܛܵܒܼ ܚܘܼܕܵܬܼܵܐ ܕܣܵܥܲ݁ܪ ܨܹܐܕܹܝܗ̇ ܒܫܘܼܠܵܡ ܙܲܒܼܢܹ̈ܐ|
    block |ܡ̣ܢ ܬܘܼܩܵܢܵܐ ܕܲܣܥ݂ܲܪ ܨܹܐܕܹܝܗ̇ ܒܫܘܼܪܵܝ ܙܲܒܼܢܹ̈ܐ ܀|
    block |܃ܠܵܐ ܡܸܕܸܿܡ ܗ̄ܝܼ ܗܵܝ̇ ܪܲܒܿܘܼܬܼܵܐ ܕܲܒܼܫܘܼܪܵܝܵܐ|
    block |ܡ̇ܐ ܕܡܸܬܼܦܲܚܡܵܐ ܥܲܡ ܬܸܫܒܿܘܿܚܬܼܵܐ ܕܲܒܼܫܘܼܠܵܡܵܐ ܀|
    block |܃ܫܒܼܝܼܚ ܫܘܼܠܵܡܵܗ̇ ܡ̣ܢ ܫܘܼܪܵܝܵܗ̇ ܕܠܵܐ ܒܲܡܫܘܼܚܬܼܵܐ|
    block |ܘܠܵܐ ܡܸܬܼܡܲܠܲܠ ܡ̣ܢ ܡܲܠܵܠܹ̈ܐ ܙܢܵܐ ܕܬܸܫܒܿܘܿܚܬܵܗ̇ ܀|
    block |܃ܚܲܕܼ ܗ̄ܘ̣ ܒܲܠܚܘܿܕܼ ܝܵܕܲ̇̈݁ܥ ܕܐܲܝܟܲܢ ܗ̤ܘܲܝ̈ ܬܲܪ̈ܬܲܝܗܹܝܢ|
    block |ܘܒܹܗܘ̣ ܟܣܸܐ ܗ̄ܘ̣ܵܐ ܗܵܘܵܝܵܐ ܕܥܵܠܡܵܐ ܘܚܘܼܕܵܬܼ ܥܵܠܡܹ̈ܐ ܀|
    block |܃ܚܲܙ̈ܝܵܢ ܗ̣̄ܘܲܝ̈ ܠܹܗ ܗܵܠܹܝܢ ܕܲܗ̤ܘܲܝ̈ ܕܐܲܝܟܲܢ ܗܵܘ̈ܝܵܢ|
    block |ܘܨܝܼܪ ܗ̄ܘ̣ܵܐ ܩܕܼܵܡ̇ܘܗܝ ܐܵܦ ܚܘܼܕܵܬܼܗܹܝܢ ܕܲܒܼܫܘܼܠܵܡܵܐ ܀|
    block |܃ܛܲܟܼܣܵܐ ܪܲܒܵܐ ܢ̣ܛܲܪ ܒܲܗܘܵܝܗܹܝܢ ܘܲܒܼܚܘܼܕܵܬܼܗܹܝܢ|
    block |ܘܲܙܥܘܿܪ ܦܘܼܡ̇ܐ ܕܩܲܢܝܲܝ̈ ܡܸܠܬܼܵܐ ܕܢܹܐܡܲܪ ܕܲܟܼܡܵܐ ܗ̄ܘ̣ ܀|
    block |܃ܗܘ̤ܝܘܼ ܒܲܠܚܘܿܕܼ ܝܵ̇ܕܲܥ ܕܲܗ̤ܝܲܝ̈ ܐܵܦ ܕܲܥܬܼܝܼ̈ܕܵܢ|
    block |ܘܐܝܼܬܲܝܗܹܝܢ ܗ̄ܘܲܝ̈ ܡ̣ܢ ܐܝܼܬܼܘܼܬܹܗ ܕܠܵܐ ܫܘܼܪܵܝܵܐ ܀|
    block |܃ܕܠܵܐ ܫܘܼܪܵܝܵܐ ܟܲܣ̈ܝܵܢ ܗ̣̄ܘܲܝ̈ ܒܹܗ ܟܲܕܼ ܠܵܐ ܒܲܪ̈ܝܵܢ|
    block |ܘܲܒܼܪܵܐ ܐܸܢܹܝܢ ܘܚܲܕܸܿܬܼ ܐܸܢܹܝܢ ܕܲܫܦܲܪ ܠܹܗ ܀|
    block |܃ܠܹܗܘ̣ ܫܸܦܪܲܬ̤ ܘܚܵܘܝܼ ܚܘܼܒܹܿܗ ܨܹܝܕܼ ܒܸܪ̈ܝܵܬܼܵܐ|
    block |ܕܲܒܼܬܼܘܼܩܵܢܗܹܝܢ ܘܲܒܼܚܘܼܕܵܬܼܗܹܝܢ ܢܲܟܼܪܸܙ ܚܲܝܠܹܗ ܀|
    block |܃ܡ̣ܢ ܒܸܪ̈ܝܵܬܹܗ ܝܠܸܦ̣ ܒܸܪ̈ܝܵܬܹܗ ܥܲܠ ܟܲܣܝܼܘܼܬܹܗ|
    block |ܘܐܸܠܘܼܠܵܐ ܒܪܵܐ ܠܵܐ ܝܵ̇ܕܼܥܝܼܢ ܗ̄ܘ̣ܵܘ ܥܒܼܵܕܵܘ̈ܗܝ ܚܲܝܠܹܗ ܀|
    block |ܠܵܘ ܕܲܣܢܝܼܩ ܗ̄ܘ̣ܵܐ ܐܸܡ̇ܪܹܬܼ ܗܵܕܹܐ ܕܠܵܐ ܝܵ̇ܕܼܥܝܼܢ ܗ̄ܘ̣ܵܘ܃|
  block
    block |ܐܸܠܵܐ ܕܠܲܝܬܿ ܗ̄ܘ̣ܵܐ ܥܒܼܵܕܹ̈ܐ ܕܣܵܗ̇ܕܿܝܼܢ ܥܲܠ ܪܲܒܿܘܼܬܹܗ ܀|
    block |܃ܚܲܝܠܹܗ ܚܘܝܼ ܒܥܵܒܼܘܿܕܼܘܼܬܹܗ ܠܲܥ̇ܒܼܵܕܼ ܐܝܼܕܼܵܘ̈ܗܝ|
    block |ܕܡ̣ܢ ܬܘܼܩܵܢܹܗ ܢܹܐܠܦܘܼܢ ܚܘܼܒܹܿܗ ܕܨܼܝܕܼ ܬܘܼܩܵܢܵܘ̈ܗܝ ܀|
    block |܃ܠܝܘܼܬܼܪܵܢ ܥܲܒܼܕܵܗ̇ ܠܗܵܕܹܐ ܕܥ݂ܲܒܼܕܿܢ ܘܲܦ̣ܢܵܐ ܘܚܲܕܿܬܲܢ|
    block |ܕܿܒܼܬܲܪ̈ܬܲܝܗܹܝܢ ܢܹܐܠܲܦ ܚܲܝܠܵܐ ܕܲܟܼܣܸܐ ܒܥܲܡܠܹܗ ܀|
    block |܃ܪܲܒܿܘܼܬܼ ܚܘܼܒܹܿܗ ܕܠ̣ܵܐ ܒܲܗܘܵܝܲܢ ܘܲܒܼܚܘܼܕܵܬܲܢ|
    block |ܘܐܲܠܦܲܢ ܕܲܟܼܡܵܐ ܐܲܣܝܼܪ ܚܘܼܒܹܿܗ ܒܲܥ̇ܒܼܵܕܼ ܐܝܼܕܵܘ̈ܗܝ ܀|
    block |܃ܠܲܥ̇ܒܼܵܕܼ ܐܝܼܕܼܵܘ̈ܗܝ ܓܠ̣ܵܐ ܨܸܒܼܝܵܢܹܗ ܒܩܲܕܼܡܵܐ ܘܚܲܪܬܼܵܐ|
    block |ܘܡܸܢܹܗ ܕܥܲܡܠܹܗ ܥܒ݂ܲܕܼ ܡܸܨܥܵܝܵܐ ܠܘܵܬܼ ܒܸܪ̈ܝܵܬܹܗ ܀|
    block |܃ܒܡܸܨܥܵܝܘܼܬܼܵܐ ܕܚܲܕܼ ܒܲܪܢܵܫܵܐ ܚܲܕܼܬܹܗ ܠܥܵܠܡܵܐ|
    block |ܠܵܘ ܕܲܣܢܝܼܩ ܗ̄ܘ̣ܵܐ ܐܸܠܵܐ ܕܢܵܘܪܸܒܼ ܕܝܼܠܹܗ ܒܕܼܝܼܠܹܗ ܀|
    block |܃ܠܕܝܼܠܹܗ ܐܵܘܪܸܒܼ ܒܗܵܝ̇ ܠܹܗ ܚܲܕܼ ܡ̣ܢ ܟܠܵܐ|
    block |ܘܚܲܕܸܿܬܼ ܒܐܝܼܕܼܵܘ̈ܗܝ ܥܵܠܡܵܐ ܕܲܒܼܠܝܼ ܒܡܵܝܘܿܬܼܘܼܬܼܵܐ ܀|
    block |܃ܡ̇ܝܘܿܬܼܘܼܬܼܵܐ ܫܚܲܩ̣ܬܹܗ ܠܥܲܡܠܹܗ ܕܡܲܬܼܩܸܢ ܟܠܵܐ|
    block |ܘܲܒܼܡܵܝܘܿܬܼܵܐ ܚܲܕܿܬܹܗ ܠܥܵܠܡܵܐ ܕܡܝܼܬܼ ܒܲܚܛܝܼܬܼܵܐ ܀|
    block |܃ܚܲܕܼ ܡ̇ܝܘܿܬܼܵܐ ܓܒܼ݂ܵܐ ܡ̣ܢ ܟܠܹܗ ܟܝܵܢ ܡ̇ܝܘܿܬܹ̈ܐ|
    block |ܘܥܲܒܼ݂ܕܹܿܗ ܡܼܪܵܐ ܥܲܠ ܐܲܪ̈ܥܵܢܹܐ ܘܲܡܫܲܝܵܢܹ̈ܐ ܀|
    block |܃ܨܵܠܡܹܗ ܟܲܝܢܹܗ ܠܲܨܠܸܡ ܐ̄ܢܵܫܵܐ ܟܲܕܼ ܡܲܬܼܩܸܢ ܠܹܗ|
    block |ܘܗܵܫܵܐ ܝܲܗ̣̄ܒܼ ܠܹܗ ܫܡܵܐ ܥ̣ܠܵܝܵܐ ܕܐܲܠܵܗܘܼܬܹܗ ܀|
    block |܃ܒܲܫܡܵܐ ܕܝܼܠܹܗ ܐܵܬܹ̇ܐ ܠܚܲܪܬܼܵܐ ܕܲܢܚܲܕܸܿܬܼ ܟܠ|
    block |ܘܲܒܼܚܹܝܠ ܚܲܝܠܹܗ ܡܲܦܢܸܐ ܠܟܼܠܵܐ ܠܘܵܬܼ ܝܼܕܲܥܬܹܗ ܀|
    block |܃ܗܘ̤ ܡܫܲܬܸܿܩ ܠܹܗ ܠܲܫܡܵܐ ܕܛܘܼܥܝܲܝ ܡ̣ܢ ܡ̇ܝܘܿܬܹ̈ܐ|
    block |ܘܲܡܫܲܠܸܐ ܠܹܗ ܠܩܹܐܪܣܵܐ ܕܕܲܝܘܹ̈ܐ ܕܠܘܼܩܒܲܠ ܩܘܼܫܬܵܐ ܀|
    block |܃ܗܘ̤ ܡܒܲܛܸܠ ܠܹܗ ܠܐܲܢܛܝܼܟܪܝܼܣܛܘܿܣ ܪܹܫ ܛܵܥܲܝ̈ܵܐ|
    block |ܘܠܵܐ ܬܘܼܒܼ ܛܵܥܹ̇ܐ ܘܡܲܛܥܸܐ ܠܐܢܵܫܵܐ ܒܲܟܼܬܼܝܼܫܘܼܬܹܗ ܀|
    block |܃ܗܘ̤ܝܘܼ ܕܦܵܬܲܚ ܬܲܪ̈ܥܲܝ ܪܵܘܡ̇ܐ ܒܝܘܿܡ ܓܸܠܝܵܢܹܗ|
    block |ܘܢܵܓܹ̇ܕܼ ܨܹܐܕܼܵܘܗܝ ܠܟܼܠܹܗ ܟܝܵܢܵܐ ܕܲܡܠܝܼܠܘܼܬܼܵܐ ܀|
    block |܃ܗܘ̤ܝܘܼ ܕܒܼܵܚܲܪ ܒܲܓܼܙܵܪ ܕܝܼܢܹܗ ܠܛܵܒܹ̈ܐ ܘܒܼܝܼܫܹ̈ܐ|
    block |ܘܝܵܗܹ̇ܒܼ ܐܲܓܼܪܵܐ ܠܦܘܼܬܼ ܣܘܼܥܪ̈ܵܢܹܐ ܕܒܹܝܬܼ ܛܵܒܼ ܘܲܠܒܼܝܼܫ ܀|
    block |܃ܗܘ̤ܝܘܼ ܕܥܵܒܹ̇ܕ ܗܵܘ̇ ܦܘܼܪܫܵܢܵܐ ܕܒܹܝܬܼ ܚܲܕܼ ܠܲܐ̄ܚܪܹܝܢ|
    block |ܘܚܲܕܼ ܡܸܬܼܥܲܠܸܐ ܘܚܲܕܼ ܡܸܬܿܛܲܒܲܥ ܒܗܵܘܬܼܵܐ ܕܲܠܬܲܚܬܿ ܀|
    block |ܬܪܹܝܢ ܠܲܡ ܢܸܗܘܘܿܢ ܟܲܕܼ ܐܝܼܬܲܝܗܘܿܢ ܒܥܲܡܠܵܐ ܫܲܘܝܵܐ܃|
  block
    block |ܘܦܵܪܫ̇ܝܼܢ ܡ̣ܢ ܫܹܠܝ ܚܲܕܼ ܡ̣ܢ ܚܲܒܼܪܹܗ ܒܲܪܦܵܦ ܥܲܝܢܵܐ ܀|
    block |܃ܐܘܿ ܟܡܵܐ ܕܚܝܼܠܵܐ ܫܵܥܬܹܗ ܕܚܝܼܠܬܵܐ ܕܗܵܘ̇ ܦܘܼܪܫܵܢܵܐ|
    block |ܘܠܲܝܬܿ ܠܵܗ̇ ܦܸܚܡܵܐ ܕܕܼܵܡܹ̇ܐ ܕܘܼܡܝܹܗ ܠܲܕܼܚܝܼܠܘܼܬܼܵܗ̇ ܀|
    block |܃ܐܘܿ ܟܡܵܐ ܣܲܢܝܵܐ ܚܙܵܬܼܵܐ ܫܟܼܝܼܪܬܵܐ ܕܦܵܝ̈ܫܲܝ ܒܐܲܪܥܵܐ|
    block |ܘܠܲܝܬܿ ܕܲܡܫܲܟܲܪ ܐܲܝܟ ܫܘܼܟܵܪܵܐ ܕܲܩܢܘܿܡܲܝܗܘܿܢ ܀|
    block |܃ܐܘܿ ܟܡܵܐ ܩܲܫܝܵܐ ܬܘܵܬܼ ܪܸܥܝܵܢܵܐ ܕܡܸܬܿܬܿܕܿܝܼܢܝܼܢ ܒܵܗ̇|
    block |ܘܠܲܝܬܿ ܕܲܡܒܲܝܲܐ ܘܠܵܐ ܕܲܡܩܲܪܸܒܼ ܦܝܵܣܵܐ ܕܡܸܠܹ̈ܐ ܀|
    block |܃ܢܸܓܼܕܼܵܐ ܗ̄ܘ̣ ܩܲܫܝܵܐ ܕܡܸܬܼܢܲܓܿܕܼܝܼܢ ܒܹܗ ܒܲܦܓܲܪ ܘܲܒܼܪܘܼܚ|
    block |ܘܲܩܫܹܐ ܢܸܓܼܕܹܿܗ ܡ̣ܢ ܟܠ ܢܸܓܼܕܿܝܼ̈ܢ ܕܡܸܬܼܢܲܓܿܕܼܵܢܹ̈ܐ ܀|
    block |܃ܒܸܟܼܝܵܐ ܘܐܸܠܝܵܐ ܘܚܘܼܪܵܩ ܫܵܢܹ̈ܐ ܘܩܵܠ ܬܸܢ̈ܚܵܬܼܵܐ|
    block |ܢܘܼܪܵܐ ܕܠܵܐ ܟܝܵܢ ܘܬܼܵܘܠܥܵܐ ܕܠܵܐ ܓܫܘܿܡ ܘܚܸܫܟܵܐ ܕܠܵܐ ܖܢܘܿܡ ܀|
    block |܃ܗܸܠܹܝܢ ܐܲܡܝܼܪ ܕܲܡ̈ܢܲܓܿܕܵܢ ܠܹܗ ܠܓܲܒܵܐ ܕܒܼܝܼܫܹ̈ܐ|
    block |ܘܐܸܢ ܫܲܪܝܼܪܵܐ ܗ̄ܝܼ ܒܝܼܫ ܗ̄ܘ̣ ܢܸܓܼܕܵܐ ܐܵܦ ܡ̣ܢ ܗܵܠܹܝܢ ܀|
    block |܃ܐܲܝܟܲܢ ܠܵܐ ܒܝܼܫ ܠܒܼܝܼܫܹ̈ܐ ܕܠܵܐ ܦܢ̣ܵܘ ܡ̣ܢ ܒܝܼܫܘܼܬܼܵܐ|
    block |ܡ̇ܐ ܕܡܸܬܿܬܿܚܕܲܝܢ ܬܲܪ̈ܥܲܝ ܪܵܘܡ̇ܐ ܩܕܼܵܡ ܐܲܦܲܝ̈ܗܘܿܢ ܀|
    block |܃ܐܲܝܟܲܢ ܠܵܐ ܒܝܼܫ ܟܲܕܼ ܡܸܬܼܒܲܩܹܝܢ ܒܬܸܓܼܡܵܐ ܕܟܹܐܢܹ̈ܐ|
    block |ܕܦܵܪܚܝܼܢ ܒܐܵܐܲܪ ܘܗܸܢܘ̣ܿܢ ܛܵܒ̇ܥܝܼܢ ܒܥܘܼܡܩܵܐ ܕܐܲܪܥܵܐ ܀|
    block |܃ܐܲܪܥܵܐ ܗܵܘ̇ܝܵܐ ܒܹܝܬܼ ܡܲܥܡܲܪܗܘܿܢ ܕܲܒܼܢܲܝ̈ ܐܲܪܥܵܐ|
    block |ܘܒܼܵܟܹ̇ܝܢ ܘܐܵܠܹ̇ܝܢ ܕܦܵܫ̣ܘ ܡ̣ܢ ܛܘܼܒܼܵܐ ܕܲܫܡܲܝܵܢܹ̈ܐ ܀|
    block |܃ܛܘܼܒܼܵܐ ܕܛܵܒܹ̈ܐ ܚܵܙܹ̇ܝܢ ܟܠܫܵܥ ܒܪܸ̈ܥܝܵܢܲܗܘܿܢ|
    block |ܘܡܸܬܼܝܲܐܒܼܝܼܢ ܠܹܗ ܘܠܵܐ ܡܸܬܼܡܲܠܝܵܐ ܪܸܓܿܬܼܵܐ ܕܲܒܼܗܘܿܢ ܀|
    block |܃ܡܸܢܗܘܿܢ ܘܲܒܼܗܘܿܢ ܢܸܒܼ̇ܥܵܐ ܬܵܘܬܼܵܐ ܕܥܲܠ ܚܵܘܒܲܝ̈ܗܘܿܢ|
    block |ܘܗܸܢܘ̣ܿܢ ܗܵܘܹ̇ܝܢ ܒܲܥ̈ܠܲܝ ܕܝܼܢܵܐ ܠܚܘܼܫܵܒܲܝ̈ܗܘܿܢ ܀|
    block |܃ܗܵܘܢܵܐ ܕܲܒܼܗܘܿܢ ܡܲܣܓܹܿܐ ܥܲܠ ܢܸܓܼܕܲܝ̈ܗܘܿܢ|
    block |ܘܡ̇ܐ ܕܡܸܬܼܢܲܓܿܕܼܝܼܢ ܬܘܼܒܼ ܡܸܬܼܢܲܓܿܕܼܝܼܢ ܕܠܵܐ ܫܘܼܠܵܡܵܐ ܀|
    block |܃ܡܥܝܼܢܵܐ ܕܢܸܓܼ̈ܕܹܿܐ ܗܵܘܹ̇ܝܢ ܬܲܡ̇ܢ ܪܸ̈ܥܝܵܢܲܝܗܘܿܢ|
    block |ܘܪܵܕܹܝܢ ܟܠܫܵܥ ܠܲܩܢܘܿܡܲܝ̈ܗܘܿܢ ܕܠܵܐ ܩܘܼܛܵܥܵܐ ܀|
    block |܃ܦܵܪܘܿܫܵܐܝܼܬܼ ܡܸܬܼܗܲܓܹܿܝܢ ܒܵܗ̇ ܒܦܵܪܘܿܫܘܼܬܼܵܐ|
    block |ܘܲܡܓܿܢܹܝܢ ܠܵܗ̇ ܠܲܫܟܼܝܼܪܘܼܬܼܵܐ ܕܠܵܐ ܣܲܒܼܥܘܼܬܼܵܐ ܀|
    block |܃ܗܵܝ̇ ܝܼܕܲܥܬܼܵܐ ܕܩܵܢܹ̇ܝܢ ܛܵܒܹ̈ܐ ܒܥܘܼܡܪܵܐ ܕܲܠܥܸܠ|
    block |ܗܝ̤ ܗ̄ܝܼ ܕܩܵܢܹ̇ܝܢ ܐܵܦ ܚܲܛܵܝܹ̈ܐ ܒܥܘܼܡܪܵܐ ܕܐܲܪܥܵܐ ܀|
    block |ܫܘܹܝܢ ܒܝܼܕܲܥܬܼܵܐ ܒܗܵܝ̇ ܕܐܵܦ ܫܲܘܝܵܐ ܩܝܵܡܬܵܐ ܕܝܼܠܗܘܿܢ܃|
  block
    block |ܘܠܲܝܬܿ ܦܘܼܪܫܸܵܢܵܐ ܒܪܸܚܡܲܬܼ ܛܵܒܼܬܼܵܐ ܕܪܸ̈ܥܝܵܢܲܝܗܘܿܢ ܀|
    block |܃ܠܲܝܬܿ ܦܘܼܪܫܵܢܵܐ ܠܵܐ ܒܲܩܝܵܡܬܵܐ ܘܠܵܐ ܒܝܼܕܲܥܬܼܵܐ|
    block |ܕܐܲܟܼܚ̄ܕܼ ܩܵܝ̇ܡܝܼܢ ܘܐܲܟܲܚ̄ܕܼ ܝܵ̇ܕܲܥܝܼܢ ܙܢܲܝ̈ ܚܸܟܼ̈ܡܵܬܼܵܐ ܀|
    block |܃ܒܐܲܬܼܪܵܐ ܒܲܠܚܘܿܕܼ ܦܪܝܼܫܝܼܢ ܬܸܓܼܡܹ̈ܐ ܚܲܕܼ ܡ̣ܢ ܚܲܒܼܪܹܗ|
    block |ܘܠܵܐ ܫܲܠܝܼܛܝܼܢ ܠܡܸܬܼܚܲܠܵܛܘܼ ܒܝܼ̈ܫܹܐ ܒܛܵܒܹ̈ܐ ܀|
    block |܃ܠܵܐ ܫܲܘܝܘܼܬܼܵܐ ܦܸܪܫܲܬ̤ ܐܸܢܘܿܢ ܡ̣ܢ ܫܲܘܝܘܼܬܼܵܐ|
    block |ܘܓܸܠܙܲܬ̤ ܐܸܢܘܿܢ ܡ̣ܢ ܒܘܼܣܵܡܵܐ ܕܥܲܡ ܙܲܕܿܝܼܩܹ̈ܐ ܀|
    block |܃ܣܘܼܥܪ̈ܵܢܲܝܗܘܿܢ ܢܲܟܼܪܝܼܘ ܐܸܢܘܿܢ ܠܛܘܼܒܹ̈ܐ ܕܛܵܒܹ̈ܐ|
    block |ܘܠܵܐ ܫܘܵܘ ܕܢܸܗܘܘܿܢ ܒܢܲܝ̈ ܝܵܪܬܿܘܼܬܼܵܐ ܠܲܫܡܲܝܵܢܹ̈ܐ ܀|
    block |܃ܒܐܲܪܥܵܐ ܡܩܵܘܹܝܢ ܐܲܪ̈ܥܵܢܵܝܹܐ ܕܲܪܚܸܡ̣ܘ ܕܐܲܪܥܵܐ|
    block |ܘܲܫܡܲܝܵܢܹ̈ܐ ܗܵܘܹ̇ܝܢ ܟܹܐܢܹ̈ܐ ܕܪܲܓܼܘ ܕܲܫܡܲܝܵܐ ܀|
    block |܃ܠܥܸܠ ܠܲܫܡܲܝܵܐ ܣܵܠ̇ܩܝܼܢ ܟܹܐܢܹ̈ܐ ܪ̈ܵܚܡܲܝ ܩܘܼܫܬܵܐ|
    block |ܠܐܲܝܟܵܐ ܕܐܝܼܬܼܵܘܗܝ ܡܫܝܼܚܵܐ ܡܲܠܟܵܐ ܕܙܲܕܿܝܼܩܘܼܬܼܵܐ ܀|
    block |܃ܡܫܝܼܚܵܐ ܡܲܠܟܵܐ ܣܵܥܲ݁ܪ ܗܵܠܹܝܢ ܠܝܘܿܡ ܓܸܠܝܵܢܹܗ|
    block |ܘܗܘ̤ܝܘܼ ܕܝܵܗܹ̇ܒܼ ܕܵܫܢܹ̈ܐ ܠܛܵܒܹ̈ܐ ܘܢܸܓܼ̈ܕܹܿܐ ܠܒܼܝܼܫܹ̈ܐ ܀|
    block |܃ܒܹܗ ܡܸܬܼܓܲܠ̈ܝܵܢ ܠܵܐ ܓܲܠ̈ܝܵܬܼܵܐ ܘܲܣܬܼܝܼܪ̈ܵܬܼܵܐ|
    block |ܘܒܼܘܼܚܪܵܢ ܕܝܼܢܹܗ ܡܚܵܘܸܐ ܠܟܼܠܢܵܫ ܙܢܲܝ̈ ܣܘܼܥܪ̈ܵܢܵܘܗܝ ܀|
    block |܃ܥܲܪܛܸܠ ܘܲܓܼܠܸܐ ܩܵܐܹ̇ܡ ܟܠܹܗ ܟܝܵܢ ܡܲܠܵܠܹ̈ܐ|
    block |ܘܠܲܝܬܿ ܚܘܼܫܵܒܼܵܐ ܕܠܵܐ ܓܠܸܐ ܘܲܕܢܝܼܚ ܩܕܼܵܡ ܒܘܼܚܪܵܢܹܗ ܀|
    block |܃ܟܘܼܪ ܒܘܼܚܪܵܢܵܐ ܗܵܘܹ̇ܐ ܝܵܘܡ̇ܐ ܕܝܘܿܡ ܓܸܠܝܵܢܹܗ|
    block |ܘܓܼܵܒܹ̇ܐ ܘܡܲܣܠܸܐ ܐܲܝܟ ܒܘܼܚܪܵܢܵܐ ܕܕܝܼܢܹܗ ܟܹܐܢܵܐ ܀|
    block |܃ܚܕܼܵܐ ܒܲܪܬܼ ܩܵܠܵܐ ܡܲܫܡܲܥ ܒܐܲܪܥܵܐ ܠܥܹܝܢ ܟܠ ܒܸܪ̈ܝܵܢ|
    block |ܘܢܵܝܕܵܐ ܒܪܝܼܬܼܵܐ ܐܲܝܟ ܕܡ̣ܢ ܫܸܢܬܼܵܐ ܕܝܲܩܝܼܪܘܼܬܼܵܐ ܀|
    block |܃ܩܵܠ ܦܘܼܩܕܵܢܹܗ ܫܵܡ̇ܥܝܼܢ ܡܝܼܬܹ̈ܐ ܠܵܐ ܪ̈ܵܓܼܘܿܫܹܐ|
    block |ܘܫܵܠ̇ܚܝܼܢ ܢܲܚܬܵܐ ܕܡ̇ܝܘܿܬܼܘܼܬܼܵܐ ܘܩܵܢܹ̇ܝܢ ܚܲܝܹ̈ܐ ܀|
    block |܃ܚܲܝܹ̈ܐ ܕܠܵܐ ܚܒܼܵܠ ܩܵܢܹ̇ܝܢ ܦܲܓܼܪܹ̈ܐ ܡܸܬܼܚܲܒܿܠܵܢܹ̈ܐ|
    block |ܘܬܼܘܼܒܼ ܠܵܐ ܩܵܪܸܒܼ ܚܲܫܵܐ ܕܡ̇ܘܬܵܐ ܠܗܲܕܵܡܲܝ̈ܗܘܿܢ ܀|
    block |܃ܠܵܐ ܡ̇ܝܘܿܬܼܵܐ ܡܸܢܫܹܠܝ ܟܝܵܢ ܡ̇ܝܘܿܬܹ̈ܐ|
    block |ܘܬܼܵܗܲܪ ܗܘ̤ ܒܹܗ ܒܝܲܕܼ ܚܘܼܕܵܬܼܵܐ ܕܩܵܢܹ̇ܐ ܡܸܢܫܹܠܝ ܀|
    block |܃ܠܟܼܠܹܗ ܟܝܵܢܵܐ ܐܵܕܼܵܡܵܝܵܐ ܡܩܝܼܡ ܒܲܪ ܐܵܕܼܵܡ|
    block |ܘܡܝܼܬܹ̈ܐ ܘܚܲܝܹ̈ܐ ܠܵܒܼ̇ܫܝܼܢ ܢܲܚܬܵܐ ܕܠܵܐ ܡ̇ܝܘܿܬܹ̈ܐ ܀|
    block |܃ܟܠܗܘܿܢ ܪ̈ܓܼܫܵܘܗܝ ܕܦܲܓܼܪܵܐ ܡܝܼܬܼܵܐ ܩܵܢܹ̇ܝܢ ܚܲܝܹ̈ܐ|
    block |ܘܠܵܐ ܦܵܐܹ̇ܫ ܒܵܗ̇ ܒܲܫܝܘܿܠ ܡ̣ܢ ܗܲܕܵܡ̇ܘ̈ܗܝ ܀|
  block
    block |܃ܗܘ̤ ܗܵܘ̇ ܦܲܓܼܪܵܐ ܕܲܢܦܲܠ̣ ܘܲܒܼܠܝܼ ܒܡܵܝܘܿܬܼܘܼܬܼܵܐ|
    block |ܗܘ̤ܝܘܼ ܕܩܵܐܹ̇ܡ ܘܩܵܢܹ̇ܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܗܝ̤ ܗܵܝ̇ ܢܲܦܫܵܐ ܕܠܸܒܼܫܬ̤ ܦܓܼܪܵܐ ܘܣܸܥܪܲܬ̤ ܒܹܗ ܟܠ|
    block |ܗܝ̤ ܗ̄ܝܼ ܕܦܵܢ̇ܝܵܐ ܘܲܡܕܵܝܪܵܐ ܒܹܗ ܕܠܵܐ ܫܘܼܢܵܝܵܐ ܀|
    block |܃ܒܲܦܓܲܪ ܘܲܒܼܪܘܼܚ ܩܵܐܹ̇ܡ ܐ̄ܢܵܫܵܐ ܟܠܹܗ ܒܟܼܠܹܗ|
    block |ܘܲܒܼܗܲܕܵܡ̇ܘ̈ܗܝ ܘܙܵܘ̈ܥܲܝ ܢܲܦܫܹܗ ܦܵܪܲܥ ܕܐܣܟܸܿܠ ܀|
    block |܃ܒܹܗ ܒܲܟܼܝܵܢܵܐ ܕܲܦܠܲܚ ܫܲܦܝܼܪ ܘܲܣܥ݂ܲܪ ܕܲܣܢܸܐ|
    block |ܒܹܗܘ̣ ܡܩܲܒܸܿܠ ܕܵܫܢܹ̈ܐ ܕܫܘܼܚܵܐ ܘܢܸܓܼ̈ܕܹܿܐ ܥܦܝܼܦܹ̈ܐ ܀|
    block |܃ܒܹܗ ܒܪܘܼܟܵܒܼܵܐ ܦܲܓܼܪܵܢܵܝܵܐ ܘܢܲܦܫܵܢܵܝܵܐ|
    block |ܒܹܗ ܡܸܬܼܚܲܕܲܬ ܦܲܓܼܪܵܐ ܘܢܲܦܫܵܐ ܒܟܼܠܡܵܐ ܕܲܩܢܹܝܢ ܀|
    block |܃ܒܗܵܘ̇ ܐܸܣܟܹܿܡܵܐ ܕܩܵܡ̣ ܒܹܗ ܡܫܝܼܚܵܐ ܪܹܫܵܐ ܕܚܲܝܲܝ̈ܢ|
    block |ܒܹܗܘ̣ ܩܵܐܹ̇̄ܡ ܦܲܓܼܪܵܐ ܓܲܠܝܵܐ ܘܢܲܦܫܵܐ ܟܣܝܼܬܵܐ ܀|
    block |܃ܒܦܲܓܼܪܵܐ ܘܢܲܦܫܵܐ ܩܵܡ̣ ܡܲܚܝܵܢܲܢ ܘܲܡܚܲܕܿܬܼܵܢܲܢ|
    block |ܘܒܼܵܗ̇ ܒܲܩܝܵܡܬܹܿܗ ܨܵܪ ܠܲܢ ܛܘܼܦܣܵܐ ܕܝܘܿܡ ܚܘܼܕܵܬܲܢ ܀|
    block |܃ܗܵܕܲܐ ܗ̄ܝܼ ܥܸܠܬܼܵܐ ܐܵܦ ܕܲܩܝܵܡܬܹܿܗ ܕܪܹܫܝܼܬܼ ܚܲܝܲܝ̈ܢ|
    block |ܕܲܢܫܲܪܲܪ ܠܲܢ ܒܣܲܒܼܪܵܐ ܕܚܲܝܹ̈ܐ ܠܵܐ ܡܵܝܘܿܬܹ̈ܐ ܀|
    block |܃ܐܲܝܟܲܢܵܐ ܓܹܝܪ ܕܲܒܼܝܲܕܼ ܐܵܕܼܵܡ ܗ̤ܘܲܝܢ ܡ̇ܝܘܿܬܹ̈ܐ|
    block |ܗܵܟܲܢܵܐ ܬܘܼܒܼ ܒܐܵܕܼܵܡ ܕܲܬܼܪܹܝܢ ܠܵܐ ܡ̇ܝܘܿܬܹ̈ܐ ܀|
    block |܃ܐܵܕܼܵܡ ܕܲܬܼܪܹܝܢ ܕܪܲܫ ܠܲܢ ܐܘܼܪܚܵܐ ܠܚܲܝܹ̈ܐ ܚܲܕܼܬܹ̈ܐ|
    block |ܘܗܘ̤ ܩܲܕܼܡ̇ܝܑܬܼ ܦܲܬܼܚܹܗ ܠܬܲܪܥܵܐ ܕܡܲܠܟܿܘܼܬܼ ܪܵܘܡ̇ܐ ܀|
    block |܃ܠܡܲܠܟܿܘܼܬܼ ܪܵܘܡ̇ܐ ܥܲܠ̣ ܪܹܫܝܼܬܿܢ ܒܲܦܓܲܪ ܘܲܒܼܪܘܼܚ|
    block |ܘܐܸܫܬܵܘܕܿܝܼ ܠܲܢ ܕܢܸܥܘܿܠ ܥܲܡܹܗ ܐܲܟܼܡܵܐ ܕܥܲܠ̣ ܗܘ̤ ܀|
    block |܃ܒܗܵܕܹܐ ܬܸܢܘܲܝ ܢܵܚܹ̇ܬܼ ܨܹܐܕܲܝܢ ܒܫܘܼܠܵܡ ܙܲܒܼܢܹ̈ܐ|
    block |ܕܲܢܪܝܼܡ ܓܸܢܣܲܢ ܠܐܲܝܟܵܐ ܕܐܝܼܬܼܵܘܗܝ ܒܹܝܬܼ ܡܲܠܟܿܘܼܬܹܗ ܀|
    block |܃ܒܲܕܼܡܘܼܬܼ ܫܸܡܫܵܐ ܕܵܢܲܚ̇ ܢܘܼܗܪܵܐ ܕܝܘܿܡ ܓܸܠܝܵܢܹܗ|
    block |ܘܲܡܚܲܦܸܐ ܠܹܗ ܠܢܘܼܗܪܹܫ ܕܫܸܡܫܵܐ ܒܪܲܒܿܘܼܬܼ ܢܘܼܗܪܹܗ ܀|
    block |܃ܚܲܝܠܲܝ ܪܵܘܡ̇ܐ ܪܵܗ̇ܛܝܼܢ ܒܐܵܐܲܪ ܩܕܼܵܡ ܡܹܐܬܼܝܼܬܹܗ|
    block |ܘܲܡܙܲܚܝܼܢ ܠܹܗ ܐܲܝܟ ܕܲܠܡܲܠܟܵܐ ܕܡܲܡܠܸܟ ܥܲܐ ܟܠ ܀|
    block |܃ܡܲܠܟܵܐ ܗ̄ܘ̣ ܕܥܲܠ ܟܠ ܡܸܛܠ ܡܲܠܟܵܐ ܕܝܲܗ̣̄ܒܼ ܠܹܗ ܕܲܪܓܹܗ|
    block |ܘܐܲܝܟ ܒܵܪܘܿܝܵܐ ܒܵܪܹܐ ܒܬܸܢܝܵܐ ܒܪܝܼܬܼܵܐ ܚܕܲܬܵܐ ܀|
    block |܃ܠܚܹܝܠ ܒܵܪܘܿܝܵܐ ܒܵܪܹܐ ܒܪܝܼܬܼܵܐ ܐܵܕܼܵܡ ܕܲܬܼܪܹܝܢ|
    block |ܠܵܐ ܗ̄ܘ̣ܵܐ ܕܒܼܵܪܹܐ ܐܸܠܵܐ ܕܲܡܢܝܼܚ ܠܗܵܝ̇ ܕܐܸܬܼܒܲܪܝܲܬ̤ ܀|
    block |܃ܢܝܵܚܬܵܐ ܪܲܒܿܬܼܵܐ ܡܢܝܼܚ ܠܲܡܠܝܼܠܹ̈ܐ ܘܲܠܫܲܬܿܝܼܩܹ̈ܐ|
    block |ܘܠܵܐ ܬܘܼܒܼ ܫܵܚܩ̇ܝܼܢ ܒܲܫܚܝܼܩܘܼܬܹܗ ܕܥܵܠܡܵܐ ܗܵܢܵܐ ܀|
  block
    block |܃ܬܲܡ̇ܢ ܫܵܠܹ̇ܝܢ ܙܢܲܝ̈ ܚܘܼܬܼܚܵܬܹ̈ܐ ܕܦܲܓܼܪܵܐ ܘܢܲܦܫܵܐ|
    block |ܘܠܵܐ ܬܘܼܒܼ ܪܵܓܿܝܼܢ ܪܸܓܿܬܼܵܐ ܣܢܝܼܬܼܵܐ ܕܲܫܟܼܝܼܪ̈ܵܬܼܵܐ ܀|
    block |܃ܬܲܡ̇ܢ ܫܵܠܹ̇ܝܢ ܙܢܲܝ̈ ܚܘܼܬܼܚܵܬܹ̈ܐ ܕܦܲܓܼܪܵܐ ܘܢܲܦܫܵܐ|
    block |ܘܠܵܐ ܬܘܼܒܼ ܪܵܓܿܝܼܢ ܪܸܓܿܬܼܵܐ ܣܢܝܼܬܼܵܐ ܕܲܫܟܼܝܼܪ̈ܵܬܼܵܐ ܀|
    block |܃ܬܲܡܼܢ ܒܵܛܹ̇ܠ ܩܛܹ̇ܠ ܩܪܵܒܼܵܐ ܩܲܫܝܵܐ ܕܕܲܝܘܸ̈ܐ ܛܪ̈ܘܼܢܹܐ|
    block |ܘܠܵܐ ܬܘܼܒܼ ܛܵܥܹ̇ܝܢ ܘܡܲܛܥܹܝܢ ܠܐ̄ܢܵܫܵܐ ܒܐ̄ܪܵܙܵܐ ܕܛܘܼܥܝܲܝ ܀|
    block |܃ܬܲܡ̇ܢ ܦܵܐܹ̇ܫ ܡ̇ܘܬܵܐ ܝܲܥܢܵܐ ܡ̣ܢ ܕܲܠܡܸܒܼܠܲܥ|
    block |ܘܠܵܐ ܬܘܼܒܼ ܕܵܒܼܨܵ݁ܐ ܚܛܝܼܬܼܵܐ ܠܐ̄ܢܵܫܵܐ ܒܥܘܼܩܣܵܐ ܕܥܵܘ̣ܠܵܐ ܀|
    block |܃ܬܲܡ̇ܢ ܡܲܗܸܠ ܟܝܵܢ ܡ̇ܝܘܿܬܹ̈ܐ ܒܡܵܘܬܵܐ ܘܒܼܝܼܫܵܐ|
    block |ܘܐܵܡ̇ܪܝܼܢ ܐ̄ܢܵܫܵܐ ܕܐܲܝܟܵܘ ܥܘܼܩܣܵܟ ܡ̇ܘܬܵܐ ܝܲܥܢܵܐ ܀|
    block |܃ܬܲܡ̇ܢ ܗܵܘ̇ܝܵܐ ܫܲܘܝܘܼܬܼܵܐ ܠܥܝܼܪܹ̈ܐ ܘܐ̄ܢܵܫܵܐ|
    block |ܘܠܵܐ ܡܸܣܬܲܕܼܩܝܼܢ ܡ̣ܢ ܬܵܘܕܼܝܼܬܼܵܐ ܕܚܲܕܼ ܒܵܪܘܿܝܵܐ ܀|
    block |܃ܚܕܼܵܐ ܬܵܘܕܼܝܼܬܼܵܐ ܕܠܵܐ ܦܘܼܠܵܓܼܵܐ ܡܵܘܕܹܿܝܢ ܬܲܡ̇ܢ|
    block |ܘܲܬܼܠܝܼܬܼܵܐܝܼܬܼ ܬܵܢܹ̇ܝܢ ܩܘܼܕܼܫܵܐ ܒܪܸ̈ܥܝܵܢܲܝܗܘܿܢ ܀|
    block |܃ܚܕܼܵܐ ܐܝܼܬܼܘܼܬܼܵܐ ܕܐܝܼܬܹܝܗ̇ ܬܠܵܬܼܵܐ ܟܠܫܵܥ|
    block |ܘܲܟܼܡܵܐ ܕܬܼܵܢܹ̇ܝܢ ܬܘܼܒܼ ܬܵܢܹ̇ܝܢ ܠܵܗ̇ ܕܠܵܐ ܣܲܒܼܥܘܼܬܼܵܐ ܀|
    block |܃ܒܝܲܕܼ ܡܸܨܥܵܝܵܐ ܕܡܸܢܲܢ ܬܵܢܹ̇ܝܢ ܬܵܘܕܲܝܼܬܼ ܠܸܒܿܗܘܿܢ|
    block |ܘܥܲܡ ܐܝܼܬܼܘܼܬܼܵܐ ܡ̇ܢܹܝܢ ܐܵܦ ܠܹܗ ܒܲܫܡܵܐ ܘܕܼܪܓܼܵܐ ܀|
    block |܃ܗܘ̤ܝܘܼ ܕܐܵܬܹ̇ܐ ܕܢܸܣܥܘܿܪ ܗܵܠܹܝܢ ܕܠܵܐ ܫܘܼܠܵܡܵܐ|
    block |ܘܐܲܝܟ ܡܸܨܥܵܝܵܐ ܡܡܲܠܸܐ ܛܲܟܼܣܵܐ ܕܲܟܼܝܵܢ ܟܲܣܝܵܐ ܀|
    block |܃ܠܵܘ ܐܝܼܬܼܘܼܬܼܵܐ ܐܵܬܹ̇ܝܵܐ ܨܹܐܕܲܝܢ ܒܝܲܕܼ ܫܘܼܢܵܝܵܐ|
    block |ܒܲܕܼܠܵܐ ܩܲܢܝܵܐ ܙܢܲܝ̈ ܫܘܼܢܵܝܵܐ ܡ̣ܢ ܕܘܼܟ ܠܲܐ̄ܚܪܹܝܢ ܀|
    block |܃ܠܵܘ ܒܵܪܘܿܝܵܐ ܥܵܒܹ̇ܕܼ ܕܝܼܢܵܐ ܕܡܸܬܿܬܿܕܼܝܼܢܵܢܹ̈ܐ|
    block |ܐܸܠܵܐ ܡܫܝܼܚܵܐ ܗܵܘ̇ ܕܐܵܦ ܩܲܒܸܿܐ ܟܠܹܗ ܕܝܼܢܵܐ ܀|
    block |܃ܗܘ̤ܝܘܼ ܕܐܵܬܹ̇ܐ ܒܝܲܕܼ ܫܘܼܢܵܝܵܐ ܕܡ̣ܢ ܕܘܼܟ ܠܲܐ̄ܚܪܹܝܢ|
    block |ܘܦܵܬܲܚ ܬܲܪܥܵܐ ܕܲܩܕܼܘܿܫ ܩܘܼܕܼܫܹ̈ܐ ܩܕܼܵܡ ܥܵܠܘܿܠܹ̈ܐ ܀|
    block |܃ܟܠܵܗ̇ ܒܪܝܼܬܼܵܐ ܡܸܬܼܒܲܩܝܵܐ ܒܹܗ ܡ̇ܐ ܕܡܸܬܼܚܵܘܸܐ|
    block |ܘܲܡܫܲܒܿܚܵܐ ܠܹܗ ܥܲܡ ܗܵܘ̇ ܚܲܝܠܵܐ ܕܝܲܗ̣̄ܒܼ ܠܹܗ ܫܘܼܒܼܚܵܐ ܀|
    block |܃ܫܒܼܝܼܚ ܓܸܠܝܵܢܹܗ ܘܪܵܡ ܒܘܼܕܵܩܹܗ ܘܲܒܼܚܵܝܼܪ ܕܝܼܢܹܗ|
    block |ܘܲܙܥܘܿܪ ܦܘܼܡ̇ܐ ܕܟܼܠܵܗ̇ ܒܪܝܼܬܼܵܐ ܠܡܸܬܼܢܵܐ ܫܘܼܒܼܚܹܗ ܀|
    block |܃ܒܬܲܗܪܵܐ ܕܫܘܼܒܼܚܹܗ ܢܵܗ̇ܪܝܼܢ ܐ̄ܢܵܫܵܐ ܘܪ̈ܘܼܚܵܢܵܝܹܐ|
    block |ܕܐܲܝܟܲܢ ܦܵܩܹ̇ܕܼ ܘܲܡܚܲܕܸܿܬܼ ܟܠ ܒܪܸܡܙܵܐ ܙܥܘܿܪܵܐ ܀|
    block |܃ܒܪܸܡܙܵܐ ܙܥܘܿܪܵܐ ܦܵܩܹ̇ܕܼ ܠܐܲܪܥܵܐ ܘܝܵܠ̇ܕܼܵܐ ܐ̄ܢܵܫܵܐ|
    block |ܐܲܝܟ ܗܘ̇ ܪܸܡܙܵܐ ܕܦܲܩ̣ܕܵܗ̇ ܒܪܵܫܝܼܬܼ ܘܝܸܠܕܿܬ̤ ܠܐܵܕܼܵܡ ܀|
    block |ܩܵܠ ܦܘܼܩܕܵܢܹܗ ܫܵܡ̇ܥܵܐ ܢܲܦܫܵܐ ܟܠ ܟܲܕܼ ܕܐܝܼܬܹܝܗ̇܃|
  block
    block |ܘܦܵܢ̇ܝܵܐ ܥܵܐܠܵܐ ܠܗܲܝܟܲܠ ܦܲܓܼܪܵܐ ܕܢܸܦܩܲܬ̤ ܡܸܢܹܗ ܀|
    block |܃ܒܗܵܘ̇ ܦܘܼܩܕܵܢܵܐ ܕܢܲܦܚ̣ܵܗ̇ ܒܐܵܕܼܵܡ ܡܕܲܡܸܐ ܐܵܦ ܗܘ̤|
    block |ܘܲܡܟܲܢܸܫ ܠܵܗ̇ ܡ̣ܢ ܟܠ ܦܸܢ̈ܝܵܢ ܠܓܼܵܘ ܗܲܕܵܡܹ̈ܐ ܀|
    block |܃ܒܗܵܘ̇ ܦܘܼܩܕܵܢܵܐ ܕܢܲܦܚ̣ܵܗ̇ ܒܐܵܕܼܵܡ ܡܕܲܡܸܐ ܐܵܦ ܗܘ̤|
    block |ܘܲܡܟܲܢܸܫ ܠܵܗ̇ ܡ̣ܢ ܟܠ ܦܸܢ̈ܝܵܢ ܠܓܼܵܘ ܗܲܕܵܡܹ̈ܐ ܀|
    block |܃ܦܲܓܼܪܵܐ ܘܢܲܦܫܵܐ ܡܪܲܟܸܿܒܼ ܩܵܢܹ̇ܐ ܚܲܕܼ ܒܲܪܢܵܫܵܐ|
    block |ܒܗܵܘ̇ ܐܸܣܟܹܿܡܵܐ ܕܲܗܘ̤ܵܐ ܐ̄ܢܵܫܵܐ ܒܫܘܼܪܵܝ ܙܲܒܼܢܹ̈ܐ ܀|
    block |܃ܓܡܝܼܪܵܐ ܗܵܘܹ̇ܐ ܘܲܡܫܲܠܡܵܢܵܐ ܟܠܹܗ ܟܝܵܢܵܐ|
    block |ܒܗܵܘ̇ ܫܘܼܡܠܵܝܵܐ ܕܐܸܫܬܲܡܠܝܼ ܒܹܗ ܐܵܦ ܗܘ̤ ܫܝܼܚܵܐ ܀|
    block |܃ܒܹܗ ܒܲܡܫܝܼܚܵܐ ܡܸܬܼܚܲܕܲܬܼ ܟܠ ܘܡܸܫܬܲܡܠܸܐ ܟܠ|
    block |ܘܲܡܫܲܥܒܸܿܕܼ ܟܠ ܬܚܹܝܬܼ ܫܘܼܠܛܵܢܵܐ ܕܪܹܫܵܢܘܼܬܹܗ ܀|
    block |܃ܒܐܝܼܕܼܵܘ̈ܗܝ ܡܲܡܠܸܟ ܨܸܒܼܝܵܢ ܟܲܣܝܵܐ ܥܲܠ ܟܠ ܘܲܒܼܟܼܠ|
    block |ܘܠܲܝܬܿ ܪܸܥܝܵܢܵܐ ܕܠܵܐ ܫܲܪܝܵܐ ܒܹܗ ܕܸܚܠܲܬܼ ܩܘܼܫܬܵܐ ܀|
    block |܃ܠܘܵܬܼ ܨܸܒܼܝܵܢܵܐ ܐܲܠܵܗܵܝܵܐ ܡܲܦܢܸܐ ܠܟܼܠܵܐ|
    block |ܘܲܡܙܲܡܸܢ ܠܹܗ ܠܓܲܒܵܐ ܕܛܵܒܹ̈ܐ ܠܡܲܠܟܿܘܼܬܼ ܪܵܘܡ̇ܐ ܀|
    block |܃ܠܡܲܠܟܿܘܼܬܼ ܪܵܘܡܵܐ ܡܲܥܸܠ ܥܲܡܹܗ ܠܥܝܼܪܹ̈ܐ ܘܐ̄ܢܵܫܵܐ|
    block |ܠܟܼܠܗܘܿܢ ܕܕܐܲܚܸܒܼܘ ܠܝܘܿܡ ܓܸܠܝܵܢܹܗ ܐܲܠܵܗܵܝܵܐ ܀|
    block |܃ܒܐܲܪܥܵܐ ܡܩܵܘܹܝܢ ܐ̄ܢܵܫܵܐ ܒܝܼܫܹ̈ܐ ܘܫܹܐܕܹ̈ܐ ܛܪ̈ܘܼܢܹܐ|
    block |ܟܲܕܼ ܡܸܬܿܬܲܒܼܥܝܼܢ ܚܵܘܒܲܬܼ ܚܵܘ̈ܒܹܿܐ ܕܚܵܒܼ݂ܘ ܘܐܸܬܼܡܲܫܟܲܢܘ ܀|
    block |܃ܠܵܐ ܡ̇ܝܘܿܬܹ̈ܐ ܘܠܵܐ ܚܵܫܘܿܫܹ̈ܐ ܗܵܘܹ̇ܝܢ ܟܠܗܘܿܢ|
    block |ܒܢܲܝ̈ ܡܲܠܟܿܘܼܬܼܵܐ ܘܲܒܼܢܲܝ̈ ܐܲܪܥܵܐ ܒܲܚܕܼܵܐ ܫܲܘܝܘܼ ܀|
    block |܃ܒܗܵܕܹܐ ܒܲܠܚܘܿܕܼ ܫܘܹܝܢ ܥܲܡ ܛܵܒܹ̈ܐ ܓܲܒܼܵܐ ܒܝܼܫܹ̈ܐ|
    block |ܒܲܕܼ ܫܵܠ̇ܚܝܼܢ ܠܵܗ̇ ܠܡܵܝܘܿܬܼܘܼܬܼܵܐ ܘܲܠܚܘܼܬܼܚܵܬܹ̈ܐ ܀|
    block |܃ܒܵܛܹ̇ܠ ܬܲܡ̇ܢ ܚܘܼܬܼܚܵܬܼ ܢܲܦܫܵܐ ܘܪܸܓܲܬܼ ܦܲܓܼܪܵܐ|
    block |ܘܝܵܒܹ̇ܫ ܢܸܒܼܥܵܐ ܕܲܫܟܼܝܼܪ̈ܵܬܼܵܐ ܡ̣ܢ ܡܲܪܕܿܝܼܬܹܗ ܀|
    block |܃ܚܲܕܼ ܢܸܒܼܥܵܐ ܕܢܵܒܼܥ݁ ܡܸܢܹܗ ܕܟܼܠܹܗ ܐ̄ܢܵܫܵܐ|
    block |ܪܸܚܡܲܬܼ ܐ̄ܢܵܫܵܐ ܘܚܘܼܒܵܐ ܓܡܝܼܪܵܐ ܕܨܹܝܕܼ ܒܵܪܘܿܝܵܐ ܀|
    block |܃ܚܲܕܼ ܒܵܪܘܿܝܵܐ ܩܵܪܹܝܢ ܬܲܡ̇ܢ ܒܲܚܕܼܵܐ ܫܘܝܘܼ|
    block |ܘܡܸܣܬܲܟܿܠܝܼܢ ܒܹܗ ܬܠܵܬܼܵܐ ܕܲܒܼܚܲܕܼ ܘܚܲܕܼ ܒܲܬܼܠܵܬܼܵܐ ܀|
    block |܃ܣܸܦܪܵܐ ܡܗܝܼܪܵܐ ܝܠ̇ܦܝܼܢ ܬܲܡ̇ܢ ܛܵܒܹ̈ܐ ܘܒܼܝܼܫܹ̈ܐ|
    block |ܘܲܡܦܲܫܩܝܼܢ ܠܹܗ ܠܚܹܝܠ ܒܵܪܘܿܝܵܐ ܒܒܼܵܪܘܿܝܘܼܬܹܗ ܀|
    block |܃ܫܲܪܝܼܪܵܐܝܼܬܼ ܗܵܘ̈ܝܵܢ ܟܠܗܹܝܢ ܒܝܲܕܼ ܚܘܼܕܵܬܲܢ|
    block |ܕܠܲܝܬܿ ܒܲܒܼܪܝܼܬܼܵܐ ܕܠܵܐ ܡ̇ܝ̈ܘܿܬܹܐ ܡܸܕܹܿܡ ܕܲܒܼܨܝܼܪ ܀|
    block |ܚܕܲܐ ܗ̄ܝܼ ܕܲܒܼܨܝܼܪܵܐ ܒܵܗ̇ ܫܲܘܝܼܘܼ ܠܵܐ ܟܠ ܟܠܹܗ܃|
  block
    block |ܬܚܘܼܡܵܐ ܪܲܒܵܐ ܕܒܹܝܬܼ ܙܲܕܿܝܼܩܹ̈ܐ ܘܲܠܚܲܛܵܝܹ̈ܐ ܀|
    block |܃ܬܚܘܼܡ̇ܐ ܪܲܒܵܐ ܡܬܲܚܲܡ ܬܲܡ̇ܢ ܠܲܬܼܪܹܝܢ ܓܲܒܼܝܼ̈ܢ|
    block |ܘܠܵܐ ܐ̄ܢܵܫ ܡܸܫܟܲܚ ܠܡܸܥܒܲܪ ܗܵܘܬܼܵܐ ܕܥܲܡܝܼܩܘܼܬܹܗ ܀|
    block |܃ܛܵܘܪܵܐ ܡܬܼܝܼܚܵܐ ܐܝܼܬܼ ܡ̣ܢ ܐܲܪܥܵܐ ܠܐܲܦܲܝ̈ ܪܵܘܡ̇ܐ|
    block |ܘܠܵܐ ܡܸܬܼܡܲܫܚܵܐ ܪܲܚܝܼܩܘܼܬܹܗ ܡ̣ܢ ܡ̇ܫܘܿܚܹ̈ܐ ܀|
    block |܃ܒܪܲܚܝܼܩܘܼܬܹܗ ܬܵܡܲ݁ܗ ܗܵܘܢܵܐ ܕܐܲܪ̈ܥܵܢܵܝܹܐ|
    block |ܘܡܸܬܼܒܲܩܹܝܢ ܒܹܗ ܘܠܵܐ ܡܸܨܝܢ ܥܲܒܲ݁ܪܝܼܢ ܬܚܘܼܡܹܗ ܪܲܒܵܐ ܀|
    block |܃ܪܸܓܿܬܼܵܐ ܫܚܝܼܩܬܵܐ ܫܵܚ̇ܩܵܐ ܟܠܫܵܥ ܠܪܸܥܝܵܢܲܝܗܘܿܢ|
    block |ܟܲܕܼܿ ܡܸܬܼܝܲܐܒܼܝܼܢ ܘܠܵܐ ܡܸܬܼܡܲܠܝܵܐ ܪܸܓܿܬܼܵܐ ܕܲܒܼܗܘܿܢ ܀|
    block |܃ܗܵܕܹܐ ܗ̄ܝܼ ܪܸܓܿܬܼܵܐ ܕܲܡܢܲܓܿܕܼܵܐ ܠܗܘܿܢ ܛܵܒܼ ܡ̣ܢ ܡܸܓܼ̈ܕܹܿܐ|
    block |ܕܚܵܙܹ̇ܝܢ ܫܘܼܒܼܚܵܐ ܘܠܵܐ ܡܸܬܼܩܲܪܒܼܝܼܢ ܠܲܬܼܪܲܥ ܫܘܼܒܼܚܵܐ ܀|
    block |܃ܐܘܿ ܟܡܵܐ ܪܲܒܵܐ ܗܵܝ̇ ܬܸܫܒܿܘܿܚܬܵܐ ܕܡܸܫܬܲܒܿܚܵܢܹ̈ܐ|
    block |ܘܲܟܼܡܵܐ ܫܝܼܛܵܐ ܫܝܼܛܘܼܬܼ ܨܲܥܪܵܐ ܕܡܸܫܬܲܢܩܵܢܹ̈ܐ ܀|
    block |܃ܐܘܿ ܟܡܵܐ ܡܲܪܝܼܪ ܗܵܘ̇ ܫܘܼܢܵܩܵܐ ܕܲܒܼܓܹܗܲܢܵܐ|
    block |ܘܲܟܼܡܵܐ ܗܲܢܝܼ ܗܵܘ̇ ܒܘܼܣܵܡܵܐ ܕܡܲܠܟܿܘܼܬܼ ܪܵܘܡ̇ܐ ܀|
    block |܃ܐܘܿ ܟܡܵܐ ܫܟܼܝܼܪܵܐ ܚܙܵܬܼܵܐ ܫܟܼܝܼܪܬܵܐ ܕܲܒܼܢܲܝ̈ ܚܸܫܟܵܐ|
    block |ܘܲܟܼܡܵܐ ܦܲܐܝܵܐ ܚܙܵܬܼܵܐ ܦܐܝܼܬܼܵܐ ܕܲܒܼܢܲܝ̈ ܢܘܼܗܪܵܐ ܀|
    block |܃ܐܘܿ ܟܡܵܐ ܩܲܫܝܐ ܗܵܝ̇ ܒܲܪܬܼ ܩܵܠܵܐ ܕܙܸܠܘ ܠܓܼܗܲܢܵܐ|
    block |ܘܲܟܼܡܵܐ ܪܚܝܼܡܵܐ ܗܵܝ̇ ܕܬܼܵܘ ܩܲܒܸܿܠܘ ܡܲܠܟܿܘܼܬܼ ܪܵܘܡ̇ܐ ܀|
    block |܃ܐܘܿ ܠܗܵܝ̇ ܫܵܥܬܼܵܐ ܕܦܵܪܫܝܼܢ ܟܹܐܢܹ̈ܐ ܡ̣ܢ ܥܵܘܵܠܹ̈ܐ|
    block |ܘܚܲܕܼ ܡܸܬܼܥܲܠܸܐ ܘܚܲܕ ܡܸܬܿܛܲܒܲܥ ܓܘܼܢܚܵܐ ܗ̄ܘ̣ ܪܲܒܵܐ ܀|
    block |܃ܓܘܼܢܚܵܐ ܕܚܝܼܠܵܐ ܢܵܦܹ̇ܠ ܡ̣ܢ ܫܹܠܝ ܥܲܠ ܚܲܛܝܹ̈ܐ|
    block |ܡ̇ܐ ܕܡܸܬܼܒܲܩܹܝܢ ܒܦܵܪܘܿܚܘܼܬܼܵܐ ܕܩܵܢܹ̇ܝܢ ܟܹܐܢܹ̈ܐ ܀|
    block |܃ܬܲܗܪܵ ܗ̄ܘ̣ ܪܲܒܵܐ ܕܡ̇ܢܵܐ ܣܵܥ݁ܪܝܼܢ ܥܲܡܠܹ̈ܐ ܫܚܝܼܩܹ̈ܐ|
    block |ܕܡ̇ܘܥܹܝܢ ܓܸܦܹ̈ܐ ܕܦܵܪܘܿܚܘܼܬܼܵܐ ܠܣܵܥܘܿܪ̈ܲܝܗܘܿܢ ܀|
    block |܃ܓܸܦܹ̈ܐ ܕܪܘܼܚܵܐ ܩܵܢܹ̇ܝܢ ܟܹܐܢܹ̈ܐ ܒܝܘܿܡ ܢܘܼܚܵܡܵܐ|
    block |ܘܐܲܝܟ ܪ̈ܘܼܚܵܢܹܐ ܦܵܪܚܝܼܢ ܒܐܵܐܲܪ ܠܐܲܦܲܝ̈ ܪܵܘܡ̇ܐ ܀|
    block |܃ܪܘܼܚܵܢܵܐܝܼܬܼ ܚܵܙ̇ܩܝܼܢ ܒܐܘܼܚܵܐ ܪܘܼܚܢܵܝܵܬܼܵܐ|
    block |ܘܗܵܢ̇ܘ ܬܲܗܪܵܐ ܕܡ̣ܢ ܫܹܠܝ ܩܵܢܹ̇ܝܢ ܦܵܪܘܿܚܘܼܬܼܵܐ ܀|
    block |܃ܬܲܗܪܵܐ ܗ̄ܘ̱ ܪܲܒܵܐ ܘܠܵܐ ܡܸܬܼܡܲܠܠܵܐ ܬܲܗܝܼܪܘܼܬܹܗ|
    block |ܕܟܲܕܼ ܚܲܕܼ ܐܸܢܘܿܢ ܛܵܒܹ̈ܐ ܘܒܼܝܼܫܹ̈ܐ ܠܵܘ ܚܲܕܼ ܐܸܢܘܿܢ ܀|
    block |܃ܚܲܕܼܘܼ ܟܝܵܢܵܐ ܕܛܵܒܹ̈ܐ ܘܒܼܝܼܫܹ̈ܐ ܒܝܘܿܡ ܢܘܼܚܵܡܵܐ|
    block |ܘܡܵܢܲܐ ܗ̄ܝܼ ܗܵܕܹܐ ܕܡܸܢܹܗ ܦܵܪܲܚ ܘܡܸܢܹܗ ܦܵܐܹ̇ܫ ܀|
    block |܃ܥܵܘ̣ܠܵܐ ܗ̄ܘ̣ ܥܸܠܬܹܗ ܕܗܵܢ ܦܘܼܪܫܵܢܵܐ ܕܒܹܝܬܼ ܚܲܕܼ ܠܲܐ̄ܚܪܹܝܢ|
    block |ܘܗܘ̤ ܡܛܲܒܲܥ ܠܹܗ ܠܓܲܒܵܐ ܕܒܼܝܼ̈ܫܹܐ ܒܗܵܘܬܼܵܐ ܕܥܵܘ̣ܠܵܐ ܀|
  block
    block |܃ܙܲܕܿܝܼܩܘܼܬܼܵܐ ܗ̄ܝܼ ܕܝܵܗ̇ܒܵܐ ܠܟܹܐܢܹ̈ܐ ܦܵܪܘܿܚܘܼܬܼܵܐ|
    block |ܘܒܼܵܗ̇ ܡܸܬܼܥܵܠܹܝܢ ܦܲܓܼܪܹ̈ܐ ܢܲܟܼ̈ܦܹܐ ܠܪܵܘܡ̇ܐ ܕܲܠܥܸܠ ܀|
    block |܃ܚܛܝܼܬܼܵܐ ܗ̄ܝܼ ܕܦܵܟܼ݁ܪܵܐ ܠܗܲܕܵܡܲܝ̈ܗܘܿܢ ܕܠܵܐ ܫܲܪܝܼܪܹ̈ܐ|
    block |ܕܠܵܐ ܪܕܵܘ ܒܐܘܼܚܵܐ ܕܡܲܠܟܿܘܼܬܼ ܪܵܘܡ̇ܐ ܥܲܡ ܚܲܒܼܪ̈ܲܝܗܘܿܢ ܀|
    block |܃ܝܘܼܩܪܵܐ ܕܥܵܘ̣ܠܵܐ ܢ̣ܬܲܥ ܡܲܛܵܠܹܗ ܡ̣ܢ ܟܹܐܢܘܼܬܼܵܐ|
    block |ܘܛܲܒܲܥ ܐܸܢܘܿܢ ܒܗܵܘܬܼܵܐ ܣܢܝܼܬܼܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܐܲܝܟ ܕܡ̣ܢ ܫܸܢܬܼܵܐ ܩܵܝ̇ܡܝܼܢ ܬܲܡ̇ܢ ܛܵܒܹ̈ܐ ܘܒܼܝܼܫܹ̈ܐ|
    block |ܘܬܼܵܗ̇ܪܝܼܢ ܘܬܼܵܡ̇ܗܝܼܢ ܒܩܲܠܝܼܠܘܼܬܹܗ ܕܗܵܘ̇ ܦܘܼܪܫܵܢܵܐ ܀|
    block |܃ܟܠܗܘܿܢ ܫܵܠ̇ܚܝܼܢ ܝܘܼܩܪܹܗ ܕܦܲܓܼܪܵܐ ܘܚܲܫܹ̈ܐ ܕܢܲܦܫܵܐ|
    block |ܘܟܲܕܼ ܛܵܒܼ ܫܵܠ̇ܚܝܼܢ ܠܵܐ ܫܘܸܐ ܕܘܼܡܝܵܐ ܕܲܩܢܘܿܡܲܝ̈ܗܘܿܢ ܀|
    block |܃ܚܙܵܬܼܵܐ ܕܲܒܼܗܘܿܢ ܗܝ̤ ܦܵܪܫܵܐ ܠܗܘܿܢ ܡ̣ܢ ܚܲܒܼܪ̈ܵܝܗܘܿܢ|
    block |ܘܒܵܗ̇ ܗ̄ܘ̣ ܝܵ̇ܠܦܝܼܢ ܙܢܲܝ̈ ܕܘܼܒܵܪܹ̈ܐ ܕܒܹܝܬܼ ܛܵܒܼ ܘܲܠܒܼܝܼܫ ܀|
    block |܃ܬܲܡ̇ܢ ܝܠ̇ܦܝܼܢ ܙܢܲܝ̈ ܛܵܒܼ̈ܬܼܵܐ ܘܲܫܟܼܝܼܪ̈ܵܬܼܵܐ|
    block |ܘܠܲܝܬܿ ܕܲܡܫܲܐܸܠ ܐܵܦܠܵܐ ܕܝܵܠܹ̇ܦ ܕܘܼܒܵܪ ܚܲܝܵܘ̈ܗܝ ܀|
    block |܃ܥܲܠ ܗܲܕܿܡܹ̈ܐ ܦܪܝܼܣܝܼܢ ܢܲܚ̈ܬܹܿܐ ܕܥܲܡ̈ܠܲܝ ܢܲܦܫܵܐ|
    block |ܘܡ̣ܢ ܓܲܠ̈ܝܵܬܵܐ ܝܵ̇ܠܹܦ ܟܠܢܵܫ ܙܢܲܝ̈ ܟܲܣ̈ܝܵܬܼܵܐ ܀|
    block |܃ܒܘܼܚܪܵܢ ܕܝܼܢܵܐ ܡܲܝܬܸܿܐ ܠܓܸܠܝܵܐ ܥܒܼܵܕܹ̈ܐ ܘܡܸܠܹ̈ܐ|
    block |ܘܐܲܝܟ ܕܲܒܼܡܸܠܹ̈ܐ ܚܵܝ̇ܪܝܼܢ ܐ̄ܢܵܫܵܐ ܒܡܘܼܡܹ̈ܐ ܕܲܒܼܗܘܿܢ ܀|
    block |܃ܡܘܼܡܹ̈ܐ ܕܲܒܼܗܘܿܢ ܕܵܝ̇ܢܝܼܢ ܥܲܡ ܚܲܝܵܒܹ̈ܐ|
    block |ܘܲܡܚܲܒܼܝܼܢ ܠܗܘܿܢ ܥܲܡ ܚܵܘ̈ܒܵܬܼܵܐ ܕܲܩܢܘܿܡܲܝ̈ܗܘܿܢ ܀|
    block |܃ܐܘܿ ܟܡܵܐ ܚܲܬܿܝܼܬܼ ܗܵܘ̇ ܒܘܼܚܪܵܢܵܐ ܕܒܼܵܚܲ݁ܪ ܟܠܵܐ|
    block |ܕܐܵܦ ܚܲܝܵܒܹ̈ܐ ܡܙܲܕܿܩܝܼܢ ܕܝܼܢܹܗ ܕܫܲܪܝܼܪ ܕܝܼܢܹܗ ܀|
    block |܃ܐܘܿ ܠܗܵܘ̇ ܚܲܝܠܵܐ ܕܲܡܚܲܝܸܠ ܠܵܗ̇ ܠܡܵܝܘܿܬܼܘܼܬܼܵܐ|
    block |ܕܬܸܕܲܥ ܗܝ̤ ܠܵܗ̇ ܘܬܲܟܸܿܣ ܡܘܼܡܹ̈ܝܗ̇ ܠܥܹܝܢ ܚܲܙܵܝܹ̈ܐ ܀|
    block |܃ܐܘܿ ܠܚܸܟܼ̈ܡܵܬܼܵܐ ܕܝܵܠ̇ܦܝܼܢ ܐ̄ܢܵܫܵܐ ܒܚܘܼܕܵܬܼ ܐ̄ܢܵܫܵܐ|
    block |ܘܲܡܚܲܟܿܡܝܼܢ ܠܵܗ̇ ܠܫܲܒܼܪܘܼܬܼ ܐ̄ܢܵܫܵܐ ܒܚܸܟܼܡܲܬܼ ܩܘܼܫܬܵܐ ܀|
    block |܃ܚܸܟܼܡܲܬܼ ܩܘܼܫܬܵܐ ܗ̄ܝܼ ܕܲܡܚܲܟܿܡܵܐ ܠܗܘܿܢ ܒܚܹܝܠ ܚܸܟܼ̈ܡܵܬܼܵܗ̇|
    block |ܘܗ̤ܝ ܡܲܠܦܵܐ ܠܗܘܿܢ ܠܲܡܩܲܛܪܵܓܼܘܼ ܙܢܲܝ̈ ܣܲܢ̈ܝܵܢܼܵܐ ܀|
    block |܃ܒܚܘܼܒܵܐ ܘܚܲܫܵܐ ܕܵܝ̇ܢܝܼܢ ܗܸܢܘ̣ܿܢ ܠܲܩܢܘܿܡܲܝ̈ܗܘܿܢ|
    block |ܘܲܡܙܲܕܿܩܝܼܢ ܠܹܗ ܠܲܓܼܙܵܪ ܕܝܼܢܵܐ ܕܥܲܠ ܚܵܘ̈ܒܲܝܗܘܿܢ ܀|
    block |ܥܲܡ ܚܵܘ̈ܒܲܝܗܘܿܢ ܕܵܝܢ̇ܝܼܢ ܟܠܫܵܥ ܦܵܪܘܿܫܵܐܝܼܬܼ܃|
  block
    block |ܟܲܕܼ ܡܸܬܼܢܲܓܿܕܼܝܼܢ ܒܲܬܼܘܵܬܼ ܢܲܦܫܵܐ ܛܵܒܼ ܡ̣ܢ ܢܸܓܼ̈ܕܹܿܐ ܀|
    block |܃ܬܘܵܬܼ ܪܸܥܝܵܢܵܐ ܩܵܫ̇ܝܵܐ ܥܠܲܝܗܘܿܢ ܡ̣ܢ ܟܠ ܢܸܓܼܕܿܝܼ̈ܢ|
    block |ܘܝܲܬܿܝܼܪ ܩܵܫ̇ܝܵܐ ܡ̇ܐ ܕܡܸܬܿܬܲܚܕܼܝܼܢ ܬܵܪ̈ܥܲܝ ܪܵܘܡ̇ܐ ܀|
    block |܃ܠܵܐ ܡܸܬܼܡܲܠܠܵܐ ܗܵܝ̇ ܟܲܪܝܘܼܬܼܵܐ ܕܲܒܼܗܵܘ̇ ܥܸܕܵܢ|
    block |ܡ̇ܐ ܕܡܸܬܼܒܲܩܹܝܢ ܒܗܵܘ̇ ܦܘܼܪܫܵܢܵܐ ܕܗܵܘܹ̇ܐ ܡܸܢܫܹܠܝ ܀|
    block |܃ܒܥܲܝܢܹ̈ܐ ܕܦܲܓܼܪܵܐ ܘܲܕܪܸܥܝܵܢܵܐ ܡܸܬܼܒܲܩܹܝܢ ܒܹܗ|
    block |ܘܲܥܦܝܼܦܵܐܝܼܬܼ ܒܵܟܹ̇ܝܢ ܘܐܵܠܹ̇ܝܢ ܥܲܠ ܦܘܼܪܫܵܢܗܘܿܢ ܀|
    block |܃ܫܡܲܝܵܐ ܪܵܡܝܼܢ ܘܐܲܪܥܵܐ ܗܵܘܬܼܵܐ ܕܠܵܐ ܡܸܬܼܥܲܒܼܪܵܐ|
    block |ܘܛܵܟ ܬܵܢܹ̇ܝܢ ܠܵܗ̇ ܠܗܵܝ̇ ܒܲܪܬܼ ܩܵܠܵܐ ܕܨܹܝܕܼ ܥܲܬܿܝܼܪܵܐ ܀|
    block |܃ܚܲܬܿܝܼܬܼܵܐܝܼܬܼ ܡܸܣܬܲܟܿܠܝܼܢ ܠܹܗ ܠܗܵܘ̇ ܦܸܬܓܼܵܡܵܐ|
    block |ܘܚܵܕ̇ܥܝܼܢ ܕܐܲܚܝܼܕ ܬܪܲܥ ܫܘܼܒܼܩܵܢܵܐ ܩܕܼܵܡ ܐܲܦܲܝ̈ܗܘܿܢ ܀|
    block |܃ܬܲܪ̈ܥܹܐ ܕܪܵܘܡ̇ܐ ܦܵܬܲ݁ܚ ܡܲܠܟܵܐ ܩܕܼܵܡ ܥܵܠܘ̈ܠܹܐ|
    block |ܘܥܵܐ̇ܠܝܼܢ ܢܵܝܚ̇ܝܼܢ ܒܗܵܘ̇ ܒܘܼܣܵܡܵܐ ܕܠܵܐ ܡܸܬܼܚܲܒܲܠ ܀|
    block |܃ܬܲܗܪܵܐ ܘܫܘܼܒܼܚܵܐ ܚܵܙܹ̇ܝܢ ܬܲܡ݂ܢ ܒܢܲܝ̈ ܡܲܠܟܿܘܼܬܼܵܐ|
    block |ܘܬܼܵܡ̇ܗܝܼܢ ܘܬܼܵܗ̇ܪܝܼܢ ܒܲܫܒܼܝܼ̈ܚܵܬܼܵܐ ܕܠܵܐ ܡܸܬܼܡܲܠ̈ܠܵܢ ܀|
    block |܃ܠܵܐ ܡܸܬܼܡܲܠܲܠ ܗܵܘ̇ ܒܘܼܣܵܡܵܐ ܒܠܸܫܵܢ ܐ̄ܢܵܫܵܐ|
    block |ܘܠܵܐ ܪ̈ܘܼܚܵܢܹܐ ܡܨܸܝܢ ܬܵܢܹ̇ܝܢ ܠܹܗ ܐܲܟܼܡܵܐ ܕܠܝܼܬܼܵܘܗܝ ܀|
    block |܃ܠܵܐ ܡܨܸܐ ܗܵܘܢܵܐ ܠܲܡܚܵܪ ܫܲܦܝܼܪ ܒܦܲܐܝܘܼܬܼ ܫܘܼܦܪܹܗ|
    block |ܕܲܟܼܡܵܐ ܕܚܵܐܲܪ ܦܵܗ̇ܝܵܐ ܚܙܵܬܹܗ ܡ݂ܢ ܚܲܕܼ ܠܲܐ̄ܚܪܹܝܢ ܀|
    block |܃ܡܲܪܝܼܪ ܫܲܪܒܹܿܗ ܡ̣ܢ ܝܲܥܵܢܹ̈ܐ ܕܲܒܼܥܵܘ̣ ܫܲܪܒܹܿܗ|
    block |ܕܡ̇ܐ ܕܲܒܼܥ̣ܵܐܘܼܗܝ ܗܦܲܟܼ݂ܘ ܒܵܥܹ̇ܝܢ ܠܹܗ ܐܲܝܟ ܕܠܵܐ ܒܥ̣ܵܐܘܼܗܝ ܀|
    block |܃ܒܥܵܬܼܵܐ ܕܲܥܠܵܘܗܝ ܒܚܲܩ̣ܬܲܢܝ ܐܵܦ ܠܝܼ ܠܲܡܚܝܼܠ ܚܲܝܠܵܐ|
    block |ܘܲܒܼܥܹ̇ܝܬܼ ܕܐܸܕܲܥ ܘܦܵܫܹ̇ܬܼ ܣܲܓܿܝܼ ܡ̣ܢ ܕܲܠܡܸܕܵܥ ܀|
    block |܃ܣܲܓܿܝܼ ܦܵܫܹ̇ܬܼ ܡ̣ܢ ܕܲܠܡܸܬܼܢܵܐ ܙܢܲܝ̈ ܛܵܒܼܵܬܹ̈ܐ|
    block |ܕܗܵܘ̇ ܒܘܼܣܵܡܵܐ ܕܛܲܝܸܒܼ ܛܵܒܼܵܐ ܠܪ̈ܵܚܡܲܝ ܚܘܼܒܹܿܗ ܀|
    block |܃ܒܡܸܠܹ̈ܐ ܣܸܒܼ̇ܪܹܬܼ ܕܨܵܐܲܪ ܐ̄ܢܵܐ ܠܹܗ ܠܲܨܠܸܡ ܚܘܼܒܹܿܗ|
    block |ܘܲܦܟ݂ܲܗ ܡܸܠܹ̈ܐ ܘܠܵܐ ܣܦ݂ܲܩ ܕܲܡܝܼ ܒܚܲܬܿܝܼܬܼܘܼܬܹܗ ܀|
    block |܃ܡܲܢ̣ܘܼ ܡܸܫܟܲܚ ܨܵܐܲܪ ܨܲܠܡܹ̈ܐ ܕܠܵܐ ܕܼܡ̈ܘܵܬܼܵܐ|
    block |ܘܡܲܢ̣ܘܼ ܡܕܲܡܸܐ ܕܘܼܡܝܵܐ ܠܕܘܼܡܝܵܐ ܕܲܠܝܲܢ ܠܹܗ ܕܘܼܡܝܵܐ ܀|
    block |܃ܠܲܝܬܿ ܠܹܗ ܕܘܼܡܝܵܐ ܠܗܵܘ̇ ܬܘܼܩܵܢܵܐ ܪܘܼܚܵܢܵܝܵܐ|
    block |ܐܲܟܼܡܵܐ ܕܠܲܝܬܿ ܠܹܗ ܦܸܚܡܵܐ ܠܐܝܼܬܼܝܵܐ ܒܲܥܒܼܵܪ ܐܝܼܕܼܵܘ̈ܗܝ ܀|
    block |܃ܠܲܝܬܿ ܒܲܪ ܦܸܚܡܵܐ ܠܐܲܠܵܗܘܼܬܼܵܐ ܕܥܸܒܼܕܲܬ̤ ܟܠܵܐ|
    block |ܘܠܵܐ ܠܗܵܘ̇ ܥܘܼܡܪܵܐ ܕܲܫܡܲܝܵܢܹ̈ܐ ܕܘܼܡܝܵܐ ܕܕܼܵܡܹ̇ܐ ܀|
  block
    block |܃ܠܵܐ ܕܵܡܹ̇ܐ ܠܹܗ ܥܘܼܡܪܵܐ ܕܐܲܪܥܵܐ ܟܲܕܼ ܛܵܒܼ ܥܘܼܡܪܵܐ ܗ̄ܘ̣|
    block |ܕܗܵܢ ܥܵܒܲ݁ܪ ܠܹܗ ܐ̄ܣܟܹܿܝܡ ܕܘܼܒܵܪܹܗ ܘܗܵܘ̇ ܠܵܐ ܥܵܒܲ݁ܪ ܀|
    block |܃ܠܵܐ ܒܵܒܲܘܿܪܵܐ ܗ̄ܘ̣ ܐܵܦ ܗܵܢ ܥܵܠܡܵܐ ܕܐܸܡ̇ܪܹܬܼ ܕܥܵܒܲܪ|
    block |ܕܠܵܐ ܗܘ̤ ܥܵܒܲ݁ܪ ܐܸܠܵܐ ܛܲܟܼܣܵܐ ܕܡܸܫܬܲܡܲܫ ܒܹܗ ܀|
    block |܃ܛܲܟܸܣܹܗ ܦܵܛܲ݁ܪ ܕܗܵܢ ܕܘܼܒܵܪܵܐ ܐܲܪܥܵܢܵܝܵܐ|
    block |ܘܡܲܡܠܸܟ ܛܲܟܼܣܵܐ ܕܗܵܘ̇ ܕܘܼܒܵܪܵܐ ܕܠܵܐ ܡܸܫܬܲܚܠܲܦ ܀|
    block |܃ܠܵܐ ܡܸܫܬܿܚܠܲܦ ܗܵܘ̇ ܕܘܼܒܵܪܵܐ ܡ̣ܢ ܡ̇ܐ ܕܐܝܼܬܼܵܘܗܝ|
    block |ܘܣܵܗܹ̇ܕܼ ܦܵܘܠܘܿܣ ܕܲܩ̣ܪܵܝܗܝ ܒܲܝܬܵܐ ܕܠܵܐ ܡܸܬܼܚܲܒܲܠ ܀|
    block |܃ܠܹܗ ܠܗܵܢ ܒܲܝܬܵܐ ܥܲܠ̣ ܪܹܫܝܼܬܲܢ ܐܲܝܟ ܪܲܒܿ ܟܘܼܡܪܹ̈ܐ|
    block |ܘܐܸܫܬܵܘܕܿܝܼ ܠܲܢ ܕܢܲܥܠܲܢ ܥܲܡܹܗ ܒܝܘܿܡ ܓܸܠܝܵܢܹܗ ܀|
    block |܃ܒܝܘܿܡ ܓܼܠܝܵܢܹܗ ܦܵܬ̇ܲܚ ܬܲܪܥܵܐ ܕܲܩܕܼܘܿܫ ܩܘܼܕܼܫܹ̈ܐ|
    block |ܘܡܲܥܸܠ ܥܲܡܹܗ ܠܐܲܝܠܹܝܢ ܕܐܲܚܸܒܼܘ ܠܝܘܿܡ ܓܸܠܝܵܢܹܗ ܀|
    block |܃ܠܹܗ ܠܗܵܢ ܝܵܘܡ̇ܐ ܨܒܹ̇ܝܬܼ ܕܐܸܫܬܲܥܸܐ ܩܕܼܵܡ ܫܵܡ̇ܘܿܥܹ̈ܐ|
    block |ܘܗܵܐ ܡܣܲܟܸܿܐ ܐ̄ܢܵܐ ܕܐܸܓܼܠܹܐ ܫܘܼܦܪܹܗ ܩܕܼܵܡ ܫܲܦܝܼܪܹ̈ܐ ܀|
    block |܃ܫܘܼܦܪܹܗ ܓܲܪܓܲܢܝ ܘܲܡܓܲܪܸܓܼ ܠܝܼ ܠܘܵܬܼ ܬܲܫܥܝܼܬܹܗ|
    block |ܕܠܸܐܡܲܬܼܝ ܐܲܢܝܼܚ ܠܹܐܘܬܼܵܐ ܕܡܸܠܲܬܼܝ ܒܲܠܡܹܐܝܢ ܫܲܝܢܵܐ ܀|
    block |܃ܠܡܹܐܢܵܐ ܗ̄ܘ̣ ܪܲܒܵܐ ܕܲܡܠܸܐ ܫܲܝܢܵܐ ܕܠܵܐ ܫܘܼܠܵܡܵܐ|
    block |ܘܒܹܗ ܡܸܬܿܬܿܢܝܼܚܵܐ ܐܸܠܦܹܗ ܕܥܵܠܡܵܐ ܕܫܲܚܩ̣ܘܼܗ̇ ܚܲܫܹ̈ܐ ܀|
    block |܃ܝܲܡܵܐ ܕܚܲܫܹ̈ܐ ܫܲܚ̣ܩܹܗ ܠܥܘܼܡܪܵܐ ܐܲܪܥܵܢܵܝܵܐ|
    block |ܘܗܵܐ ܡܸܬܼܝܲܬܲܪ ܕܲܢܝܼܚ ܠܹܐܘܬܹܗ ܒܥܘܼܡܪܵܐ ܕܲܠܥܸܠ ܀|
    block |܃ܥܘܼܡܪܵܐ ܘܥܘܼܡܪܵܐ ܒܪ̣ܵܐ ܒܵܪܘܿܝܵܐ ܡ̣ܢ ܫܘܼܪܵܝܵܐ|
    block |ܕܡ̇ܐ ܕܲܠܐ̣ܝܼ ܚܲܕܼ ܢܢܝܼܚ ܠܠܲܐܝܘܼܬܹܗ ܒܗܵܘ̇ ܕܲܡܩܵܘܸܐ ܀|
    block |܃ܠܗܵܘ̇ ܕܲܡܵܘܸܐ ܙܲܡܸܢ ܘܲܩܪ̣ܵܢ ܠܲܡܩܵܘܝܵܢܹ̈ܐ|
    block |ܠܓܸܢܣܵܐ ܕܐ̄ܢܵܫܵܐ ܘܲܠܪ̈ܘܼܚܵܢܹܐ ܕܠܵܐ ܪܘܼܟܵܒܼܵܐ ܀|
    block |܃ܒܗܵܢܵܐ ܘܲܠܒܼܪܵܐ ܐܲܣܪ̣ܵܗ ܠܣܲܒܼܪܵܐ ܕܲܡܠܝܼܠܘܼܬܵܐ|
    block |ܡ̇ܐ ܕܲܣܡܲܟܹܿܝܢ ܕܢܸܣܒܼܘܼܢ ܐܲܓܼܪܵܐ ܕܣܘܼܟܵܝܲܝ̈ܗܘܿܢ ܀|
    block |܃ܐܲܓܼܪܵܐ ܛܵܒܼܵܐ ܐܸܫܬܵܘܕܲܝܼ ܠܹܗ ܠܣܘܼܟܵܝ ܛܵܒܹ̈ܐ|
    block |ܘܝܲܗ̄ܒܹܿܗ ܠܓܲܙܵܐ ܕܫܘܼܘܕܵܝ ܡܸܠܵܘ̈ܗܝ ܠܚܲܕܼ ܡ̣ܢ ܐ̄ܢܵܫܵܐ ܀|
    block |܃ܚܲܕܼ ܡ̣ܢ ܐ̄ܢܵܫܵܐ ܥܒ݂ܲܕܼ ܓܹܐܙܲܒܼܪܵܐ ܥܲܠ ܗܵܘ̇ ܥܘܼܡܪܵܐ|
    block |ܘܥܲܒܼ݂ܕܹܿܗ ܕܢܸܗܘܸܐ ܡܦܲܠܸܓܼ ܕܵܫܢܹ̈ܐ ܘܡܲܣܪܲܚ ܡܸܓܼ̈ܕܹܿܐ ܀|
    block |܃ܒܐܝܼܕܼܵܘ̈ܗܝ ܣܵܡܹ݂ܗ ܠܟܼܠܹܗ ܓܲܙܵܐ ܕܨܸܒܼܝܵܢ ܚܘܼܒܹܿܗ|
    block |ܘܝܲܗ̣̄ܒܼ ܠܹܗ ܕܲܪܓܼܵܐ ܫܡܵܐ ܥܸܠܝܵܐ ܕܐܲܠܵܗܘܼܬܹܗ ܀|
  block
    block |܃ܒܲܫܡܵܐ ܕܝܼܠܹܗ ܐܵܬܹ̇ܐ ܒܚܲܪܬܼܵܐ ܠܲܡܕܼܵܢ ܟܠܵܐ|
    block |ܘܐܲܝܟ ܒܵܪܘܿܝܵܐ ܡܚܲܕܸܿܬܼ ܥܵܠܡܵܐ ܕܲܒܼܠܝܼ ܒܛܘܼܥܝܲܝ ܀|
    block |܃ܛܘܼܥܝܲܝ ܒܝܼܫܵܐ ܫܚܲܩ̣ܬܹܗ ܠܥܵܠܡܵܐ ܡ̣ܢ ܫܘܼܪܵܝܵܐ|
    block |ܘܲܛܥ̣ܵܐ ܥܵܠܡܵܐ ܫܸܡ ܒܵܪܘܿܝܵܐ ܕܬܲܩܸܢ ܟܠܵܐ ܀|
    block |܃ܠܵܗ̇ ܠܗܵܝ̇ ܛܘܼܥܝܲܝ ܫܵܪܹܐ ܡܫܝܼܚܵܐ ܒܝܘܿܡ ܓܸܠܝܵܢܹܗ|
    block |ܘܡܲܦܢܸܐ ܠܟܼܠܵܐ ܠܘܵܬܼ ܝܲܕܲܥܬܼܵܐ ܕܚܲܕܼ ܒܵܪܘܿܝܵܐ ܀|
    block |܃ܫܸܡ ܒܵܪܘܿܝܵܐ ܡܲܡܠܸܟ ܬܲܡ̇ܢ ܥܲܠ ܟܠ ܘܲܒܼܟܼܠ|
    block |ܘܠܵܐ ܬܘܼܒܼ ܛܵܥܹ̈ܝܢ ܥܒܼܝܼ̈ܕܹܐ ܒܲܫܡܵܐ ܕܠܵܐ ܐܲܠܵܗܵܐ ܀|
    block |܃ܠܗܵܢ ܫܘܼܡ̇ܗܵܐ ܡܩܲܕܿܫܝܼܢ ܟܠܫܵܥ ܒܪܸ̈ܥܝܵܢܲܝܗܘܿܢ|
    block |ܘܠܲܝܬܿ ܫܘܼܠܵܡܵܐ ܠܐܲܡܝܼܢܘܼܬܼܵܐ ܕܩܘܼܕܵܫܲܝ̈ܗܘܿܢ ܀|
    block |܃ܒܗܵܢ ܥܸܢܝܵܢܵܐ ܥܢܹܝܢ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ|
    block |ܘܲܟܼܡܵܐ ܕܗܵܪܓܿܝܼܢ ܬܘܼܒܼ ܡܸܬܼܝܲܐܒܼܝܼܢ ܠܡܸܗܪܲܓܼ ܫܲܦܝܼܪ ܀|
    block |܃ܗܵܢ̇ܘ ܥܲܡܠܹܗ ܕܗܵܘ̇ ܕܘܼܒܵܪܵܐ ܪܘܼܚܵܢܵܝܵܐ|
    block |ܩܘܼܕܼܫܵܐ ܘܫܘܼܒܼܚܵܐ ܒܐܲܡܝܼܢܘܼܬܼܵܐ ܕܠܵܐ ܡܸܣܬܲܒܼܥܵܐ ܀|
    block |܃ܠܵܐ ܡܸܣܬܲܒܼܥܵܐ ܗܵܝ̇ ܬܸܫܒܿܘܿܚܬܵܐ ܕܲܡܫܲܒܿܚܵܢܹ̈ܐ|
    block |ܒܲܕܼܠܲܝܬܿ ܬܲܡ̇ܢ ܡܲܐܝܼܢܘܼܬܼܵܐ ܘܩܘܼܛܵܥ ܢܲܦܫܵܐ ܀|
    block |܃ܒܵܛ̇ܿܠ ܬܲܡ̇ܢ ܝܲܨܪܵܐ ܒܝܼܫܵܐ ܕܡܸܨܛܲܠܝܵܢܹ̈ܐ|
    block |ܘܫܵܠܹ̇ܐ ܘܫܵܬܹ̇ܩ ܐܵܦ ܚܘܼܬܼܚܵܬܼܵܐ ܕܲܪ̈ܓܼܝܼܓܼܵܬܼܵܐ ܀|
    block |܃ܥܩܝܼܪܵܐ ܚܛܝܼܬܼܵܐ ܘܲܫܪܸܐ ܡ̇ܘܬܵܐ ܘܢܝܼܚ ܬܲܟܼܬܿܘܼܫܵܐ|
    block |ܘܒܲܛܝܼܠ ܩܹܐܪܣܵܐ ܕܚܲܫܹ̈ܐ ܫܚܝܼܩܹ̈ܐ ܘܫܹܐܕܹ̈ܐ ܛܪ̈ܘܼܢܵܐ ܀|
    block |܃ܠܲܝܬܿ ܥܘܼܗܕܵܢܵܐ ܕܒܼܝܼܫܬܵܐ ܬܲܡ̇ܢ ܘܠܵܐ ܟܠ ܟܠܹܗ|
    block |ܘܠܵܐ ܕܡܸܬܚܲܫܲܒܼ ܐܵܦܠܵܐ ܕܪܵܢܹܗ ܡܸܕܸܿܡ ܕܲܣܢܸܐ ܀|
    block |܃ܒܪܝܼܬܼܵܐ ܚܕܲܬܵܐ ܗܵܘ̇ܝܵܐ ܬܲܡ̇ܢ ܒܪܝܼܬܼܵܐ ܟܠܵܗ̇|
    block |ܘܡܸܬܼܟܲܦܲܪ ܠܹܗ ܫܡܵܐ ܥܲܬܿܝܼܩܵܐ ܡ̣ܢ ܟܠ ܪܸܥܝܵܢ ܀|
    block |܃ܒܲܛܝܼܠ ܬܲܡ̇ܢ ܐܵܦ ܦܘܼܪܫܵܢܵܐ ܕܬܸܓܼܡܹ̈ܐ ܘܕܲܪ̈ܓܹܐ|
    block |ܘܠܲܝܬܿ ܕܡܫܲܐܸܠ ܕܡܲܢ̣ܘܼ ܥܲܒܼܕܵܐ ܐܵܘ ܒܲܪ ܚܹܐܪܹ̈ܐ ܀|
    block |܃ܠܲܝܬܿ ܦܘܼܪܫܵܢܵܐ ܕܝܗ̄ܘܼܕܼܵܝܘܼܬܼܵܐ ܘܲܕܼܥܪܠܘܼܬܼܵܐ|
    block |ܘܠܵܐ ܕܡܸܬܼܓܲܢܸܐ ܘܠܵܐ ܕܲܡܓܸܿܢܹܐ ܒܡܘܼܡܹ̈ܐ ܫܟܼܝܼܪܹ̈ܐ ܀|
    block |܃ܠܲܝܬܿ ܒܹܗ ܡܘܼܡ̇ܐ ܘܠܵܐ ܫܸܡ ܡܘܼܡܹ̈ܐ ܒܗܵܘ̇ ܬܘܼܩܵܢܵܐ|
    block |ܒܗܵܝ̇ ܕܲܥܒܼܝܼܪܵܐ ܗ̄ܝܼ ܡ̇ܝܘܿܬܼܘܼܬܼܵܐ ܡܲܠܝܲܬܼ ܡܘܼܡܹ̈ܐ ܀|
    block |܃ܒܠܵܐ ܡ̇ܝ̈ܘܿܬܹܐ ܠܲܝܬܿ ܫܸܡ ܡܘܼܡܹ̈ܐ ܘܠܵܐ ܢܸܟܼܝܵܢܹ̈ܐ|
    block |ܒܲܕܼܠܵܐ ܡܩܲܒܸܿܠ ܟܝܵܢܵܐ ܚܲܕܼܬܼܵܐ ܥܲܬܿܝܼ̈ܩܵܬܼܵܐ ܀|
  block
    block |܃ܥܲܬܿܝܼ̈ܩܵܬܼܵܐ ܒ̣ܛܸܠ ܒܲܡܫܝܼܚܵܐ ܡܲܠܟܵܐ ܕܟܼܠܵܐ|
    block |ܘܚܲܕܿܬܹܗ ܠܥܵܠܡܵܐ ܒܥܵܠܡܵܐ ܚܲܕܼܬܼܵܐ ܘܠܵܐ ܡ̇ܝܘܿܬܼܵܐ ܀|
    block |܃ܠܲܝܬܿ ܒܗܵܘ̇ ܥܵܠܡܵܐ ܫܡܵܗܹ̈ܐ ܘܡܸܠܹ̈ܐ ܕܡ̇ܝܘܿܬܼܘܼܬܼܵܐ|
    block |ܘܠܵܐ ܥܘܼܗܕܵܢܵܐ ܕܲܪ̈ܓܼܝܼܓܼܵܬܼܵܐ ܘܕܲܐܪ̈ܥܵܢܵܝܵܬܼܵܐ ܀|
    block |܃ܚܲܕܼ ܥܘܼܗܕܵܢܵܐ ܐܲܡܝܼܢ ܬܲܡ̇ܢ ܒܟܼܠ ܪܸ̈ܥܝܵܢܝܼܢ|
    block |ܫܸܡ ܒܵܪܘܿܝܵܐ ܘܪܸܚܡܲܬܼ ܐ̄ܢܵܫܵܐ ܕܠܵܐ ܦܘܼܠܵܓܵܐ ܀|
    block |܃ܒܚܘܼܒܵܐ ܘܪ̈ܲܚܡܹܐ ܟܕܼܝܼܢܝܼܢ ܐ̄̇ܢܵܫܵܐ ܘܪ̈ܘܼܚܵܢܵܝܹܐ|
    block |ܘܠܵܐ ܡܸܬܼܪܲܦܹܝܢ ܡ̣ܢ ܛܘܼܝܵܒܼܵܐ ܕܛܵܒܼܬܹܗ ܕܚܘܼܒܵܐ ܀|
    block |܃ܚܘܼܒܵܐ ܗ̄ܘ̣ ܒܲܠܚܘܿܕܼ ܕܲܡܩܵܘܸܐ ܒܹܗ ܒܗܵܘ̇ ܬܘܼܩܵܢܵܐ|
    block |ܘܒܹܗ ܗ̄ܘ̣ ܐܲܣܝܼܪ ܝܲܨܪܵܐ ܕܢܲܦܫܵܐ ܘܠܵܐ ܡܸܬܼܪܲܦܸܐ ܀|
    block |܃ܠܵܐ ܫܲܠܝܼܛ ܠܹܗ ܠܝܲܨܪܲܢ ܬܲܡ̇ܢ ܠܡܸܬܼܪܲܦܵܝܘܼ|
    block |ܘܠܵܐ ܡܲܦܲܣ ܠܹܗ ܠܡܸܬܼܪܲܥܵܝܘܼ ܬܪܹܝܢ ܚܘܼܫܒܼܝܼ̈ܢ ܀|
    block |܃ܢܸܒܼܥܵܐ ܒܲܠܚܘܿܕܼ ܕܫܲܦܝܼܪ̈ܵܬܼܵܐ ܪܵܕܹܐ ܡܸܢܹܗ|
    block |ܘܠܵܐ ܡܸܬܼܥܲܗܲܕܼ ܙܢܲܝ̈ ܒܝܼ̈ܫܬܼܵܐ ܘܠܵܐ ܟܠ ܟܠܹܗ ܀|
    block |܃ܠܲܝܬܹܿܝܗ̇ ܒܝܼܫܬܵܐ ܘܠܵܐ ܫܸܡ ܒܝܼܫܬܵܐ ܒܐܲܪܥܵܐ ܕܪܵܡ̇ܐ|
    block |ܘܠܵܐ ܒܪܸܥܝܵܢܵܐ ܕܒܼܝܼܫܹ̈ܐ ܕܲܫܪܹܝܢ ܒܐܲܪܥܵܐ ܕܲܠܬܿܚܬܿ ܀|
    block |܃ܗܵܘ̇ ܪܸܥܝܵܢܵܐ ܕܩܵܢܹ̇ܝܢ ܛܵܒܹ̈ܐ ܒܡܲܠܟܿܘܼܬܼ ܪܵܘܡ̇ܐ|
    block |ܗܘ̤ܝܘܼ ܕܩܵܢܹ̇ܝܢ ܐܵܦ ܚܲܛܵܝܹ̈ܐ ܕܲܒܼܓܗܲܢܵܐ ܀|
    block |܃ܚܲܕܼ ܪܸܥܝܵܢܵܐ ܩܢܹܝܢ ܙܲܕܿܝܼܩܹ̈ܐ ܐܵܽܦ ܚܲܛܝܹ̈ܐ|
    block |ܘܠܲܝܬܿ ܦܘܼܠܵܓܼܵܐ ܒܹܝܬܼ ܪܸܥܝܵܢܵܐ ܘܲܠܪܸܥܝܵܢܵܐ ܀|
    block |܃ܒܚܲܕܼ ܪܸܥܝܵܢܵܐ ܡܫܲܒܿܚܝܼܢ ܠܲܫܡܵܐ ܕܚܲܕܼ ܒܵܪܘܿܝܵܐ|
    block |ܘܲܡܚܲܒܿܒܼܝܼܢ ܠܹܗ ܘܲܡܝܲܩܪܝܼܢ ܠܹܗ ܕܠܵܐ ܩܘܼܛܵܥܵܐ ܀|
    block |܃ܠܲܝܬܼ ܩܘܼܛܵܥܵܐ ܘܡܲܐܝܼܢܘܼܬܼܵܐ ܘܠܵܐ ܟܠ ܟܠܹܗ|
    block |ܘܠܵܐ ܕܡܸܬܼܪܲܦܸܐ ܡ̣ܢ ܛܘܼܝܵܒܼܵܐ ܕܫܸܡ ܛܲܝܒܿܘܼܬܼܵܐ ܀|
    block |܃ܛܵܒܼܬܼܵܐ ܗ̄ܝܼ ܒܲܠܚܘܿܕܼ ܕܡܸܬܿܬܲܢܝܵܐ ܒܹܗ ܒܗܵܘ̇ ܕܘܼܒܵܪܵܐ|
    block |ܘܐܲܡܝܼܢܵܐܝܼܬܼ ܡܸܬܼܗܲܓܸܿܢ ܒܵܗ̇ ܘܲܡܬܿܢܹܝܢ ܠܵܗ̇ ܀|
    block |܃ܥܘܼܬܼܪܵܐ ܪܲܒܵܐ ܕܗܵܘܢܵܐ ܪܲܒܵܐ ܩܵܢܹ̇ܝܢ ܬܲܡ̇ܢ|
    block |ܟܲܕܼ ܡܸܬܼܥܲܗܕܹܝܢ ܩܲܕܼ̈ܡ̇ܝܵܬܼܵܐ ܘܲܐ̄ܚܪ̈ܵܝܵܬܼܵܐ ܀|
    block |܃ܩܕܼܵܡ ܥܲܝܢܲܝ̈ܗܘܿܢ ܨܝܼܪ ܕܘܼܒܵܪܵܐ ܕܲܬܼܪܹܝܢ ܥܲܠܡܹ̈ܐ|
    block |ܘܠܵܐ ܛܲܥ̈ܝܵܢ ܠܗܘܿܢ ܗܵܠܹܝܢ ܕܲܗ̤ܘܲܝ̈ ܘܠܵܐ ܕܲܥܬܼܝܼ̈ܕܼܵܢ ܀|
    block |܃ܝܵܕܼܥ̇ܝܼܢ ܕܐܲܪܥܵܐ ܐܵܦ ܕܲܫܡܲܝܵܐ ܚܲܬܿܝܼܬܼܵܐܝܼܬܼ|
    block |ܘܲܡܦܲܫܩܝܼܢ ܠܹܗ ܠܚܹܝܠ ܣܘܼܟܵܠܵܐ ܕܥܵܠܡܵܐ ܘܥܵܠܡܵܐ ܀|
    block |܃ܡܦܵܣܝܼܢ ܕܐܲܝܟܲܢ ܗ̤ܘܲܝ̈ ܒܸܪ̈ܝܵܬܼܵܐ ܡ̣ܢ ܠܵܐ ܡܸܕܼܡ|
    block |ܘܡ̇ܢܲܐ ܗ̄ܝܼ ܥܸܠܬܼܵܐ ܕܚܲܕܸܿܬܼ ܐܢܹܝܢ ܒܫܘܼܠܵܡ ܙܲܒܼܢܹ̈ܐ ܀|
    block |ܝܵܕܼܥ̇ܝܼܢ ܠܲܡܚܵܪ ܒܡܸܬܼܚܵܐ ܪܲܒܵܐ ܕܐܲܪܒܲܥ ܦܸܢ̈ܝܵܢ܃|
  block
    block |ܘܲܡܣܲܝܟܼܝܼܢ ܠܹܗ ܒܪܵܘܡ̇ܐ ܘܥܘܼܡܩܵܐ ܒܪܸ̈ܥܝܵܢܲܝܗܘܿܢ ܀|
    block |܃ܚܵܙܹ̇ܝܢ ܡܘܼܡܹ̈ܐ ܕܒܼܵܚ̇ܪܝܼܢ ܥܵܘ̣ܠܵܐ ܘܕܼܵܝ̇ܢܝܼܢ ܩܘܼܫܬܵܐ|
    block |܃ܘܠܵܐ ܛܲܥܝܵܐ ܠܗܘܿܢ ܚܕܼܵܐ ܡ̣ܢ ܗܵܠܹܝܢ ܕܲܗ̤ܘܲܝ̈ ܘܗܵܘ̈ܝܵܢ|
    block |܃ܩܲܠܝܼܠܵܐܝܼܬܼ ܪܵܗ̇ܛܵܐ ܚܙܵܬܼܗܘܿܢ ܥܲܡ ܙܵܘܥܲܝ̈ܗܘܿܢ|
    block |ܘܠܵܐ ܡܸܬܼܥܵܘܟܼܝܼܢ ܡ̣ܢ ܡܲܪܕܿܝܼܬܹܗ ܕܛܵܘܪܵܐ ܡܐܼܝܼܚܵܐ ܀|
    block |܃ܒܫܲܘܝܘܼ ܚܵܝ̇ܪܝܼܢ ܒܪ̈ܲܚܝܼܩܵܬܼܵܐ ܘܩܲܪ̈ܝܼܒܼܵܬܼܵܐ|
    block |ܘܐܲܟܲܚ̄ܕܼ ܚܵܙܹ̇ܝܢ ܠܲܕܼܡܸܬܼܚܲܙ̈ܝܵܢ ܘܠܵܐ ܡܸܬܼܚܲܙ̈ܝܵܢ ܀|
    block |܃ܚܙܵܬܼܵܐ ܕܬܲܗܪܵܐ ܩܵܢܹ̇ܝܢ ܡ̣ܢ ܫܠܹܝ ܒܪܸ̈ܓܼܫܹܐ ܘܙܵܘܥܹ̈ܐ|
    block |ܘܚܵܙܹ̇ܝܢ ܡܘܼܡܹ̈ܐ ܕܲܩܢܘܿܡܲܝ̈ܗܘܿܢ ܘܲܕܼܚܲܒܼܪ̈ܲܝܗܘܿܢ ܀|
    block |܃ܝܵ̇ܕܲܥ ܟܠܢܵܫ ܠܲܕܼܝܵ̇ܕܲܥ ܠܹܗ ܘܠܵܐ ܝܵ̇ܕܲܥ ܠܹܗ|
    block |ܘܠܲܝܬܿ ܕܲܡܫܲܐܸܠ ܕܡܲܢܘܼ ܘܒܲܪ ܡܲܢ ܘܐܲܝܢܵܘ ܐܲܬܼܪܹܗ ܀|
    block |܃ܚܕܼܵܐ ܝܼܕܲܥܬܼܵܐ ܕܠܵܐ ܡܸܬܼܥܲܒܼܪܵܐ ܡܩܲܒܿܠܝܼܢ ܟܠܗܘܿܢ|
    block |ܘܠܲܝܬܿ ܠܸܫܵܢܵܐ ܕܠܵܐ ܡܦܲܫܸܩ ܠܹܗ ܠܚܹܝܠ ܒܵܪܘܿܝܵܐ ܀|
    block |܃ܠܲܚܕܼܵܐ ܫܲܘܝܘܼ ܐܵܬܹ̇ܝܢ ܬܲܡ̇ܢ ܟܠ ܠܸܫܵܢܝܼ̈ܢ|
    block |ܘܠܵܐ ܡܸܣܬܲܢܩܝܼܢ ܠܡܹܐܠܲܦ ܡܸܕܹܿܡ ܐ̄ܢܵܫ ܡ̣ܢ ܚܲܒܼܪܹܗ ܀|
    block |܃ܠܟܼܠܹܗ ܟܝܵܢܹܗ ܚܵܙܹ̇ܿܐ ܟܝܵܢܵܐ ܐܵܕܼܵܡ̇ܝܵܐ|
    block |ܘܲܒܼܪܸܥܝܵܢܹܗ ܠܵܒܹ̇ܟ ܣܵܟܼܵܐ ܕܟܼܠܹܗ ܐܵܕܼܵܡ ܀|
    block |܃ܡܸܢܹܗ ܕܐܵܕܼܵܡ ܡܫܲܪܸܐ ܐ̄ܢܵܫܵܐ ܠܡܸܡܢܵܐ ܠܐܕܼܵܡ|
    block |ܘܲܡܣܲܝܸܟ ܠܹܗ ܠܟܼܠܹܗ ܟܝܵܢܵܐ ܒܓܼܵܘ ܪܸܥܝܵܢܹܗ ܀|
    block |܃ܘܡ̇ܢ ܐܵܡܲ݁ܪ ܐ̄ܢܵܐ ܣܦܲܪ ܡܸܢܝܵܢܵܐ ܕܡ̇ܢܹ̇ܝܢ ܐ̄ܢܵܫܵܐ|
    block |ܕܐܵܦ ܡܸܢܝܵܢܵܐ ܕܪ̈ܘܼܚܵܢܵܝܹܐ ܒܗܘܿܢ ܡܸܣܬܲܚܲܨ ܀|
    block |܃ܣܵܟܼܵܐ ܕܟܼܠܵܐ ܗܵܘܹ̇ܐ ܐ̄ܢܵܫܵܐ ܒܗܵܘ̇ ܬܘܼܩܵܢܵܐ|
    block |ܘܫܵܠ̇ܡܵܐ ܨܹܐܕܼܵܘܗܝ ܗܵܝ̇ ܕܐܲܡܝܼܪܵܐ ܘܲܨܠܸܡ ܟܲܣܝܵܐ ܗ̄ܘ̣ ܀|
    block |܃ܐܲܝܟ ܒܵܪܘܿܝܵܐ ܒܵܕܹܩ ܬܲܡ̇ܢ ܙܢܲܝ̈ ܟܲܣ̈ܝܵܬܼܵܐ|
    block |ܘܡ̇ܛ̇ܝܵܐ ܚܙܵܬܼܵܐ ܕܢܸܚܙ̣ܐ ܟܝܵܢܵܐ ܕܪ̈ܘܼܚܵܢܵܝܹܐ ܀|
    block |܃ܬܲܗܪܵܐ ܪܲܒܵܐ ܕܲܥܣܸܩ ܬܲܗܪܹܗ ܠܡܸܬܼܗܲܝܡܵܢܘܼ|
    block |ܕܚܵܙܹ̇ܐ ܟܝܵܢܵܐ ܩܢܸܐ ܪܘܼܡܵܒܼܵܐ ܠܲܕܼܠܵܐ ܪܘܼܟܵܒܼ ܀|
    block |܃ܘܛܵܟ ܐܵܦ ܢܲܦܫܹܗ ܚܵܙ̇ܝܵܐ ܠܲܢܦܫܵܗ̇ ܐܲܟܼܡܵܐ ܕܐܝܼܬܹܝܗ̇|
    block |ܘܲܡܣܲܝܟܼܵܐ ܠܹܗ ܠܠܵܐ ܪܘܼܟܵܒܼܵܗ̇ ܒܝܘܼܩܢܵܐ ܕܗܵܘܢܵܗ̇ ܀|
    block |܃ܘܐܸܢ ܐ̄ܢܵܫ ܡ̇ܪܹܕܼ ܕܥܲܣܩܵܐ ܗ̄ܝܼ ܗܵܕܹܐ ܠܡܸܬܼܗܲܝܡܵܢܘܼ|
    block |ܡܫܲܐܸܠ ܐ̄ܢܵܐ ܠܹܗ ܕܚܵܙܹ̇ܐ ܡܫܝܼܚܵܐ ܠܪ̈ܘܼܚܵܢܵܝܹܐ ܀|
    block |܃ܘܐܸܢ ܠܵܐ ܚܵܙܹ̇ܿܐ ܠܲܟܼܝܵܢ ܪܘܼܚܵܐ ܕܠܵܐ ܪܘܼܟܵܒܼܵܐ|
    block |ܐܲܝܟܲܢ ܕܵܐܹ̇ܝܢ ܠܡܸܬܿܬܿܕܿܝܼܢܵܢܹ̈ܐ ܕܟܼܣܹܝܢ ܡܸܢܹܗ ܀|
  block
    block |܃ܘܐܸܢ ܠܵܐ ܕܐܹ̇ܝܢ ܠܪ̈ܘܼܚܵܢܵܝܹܐ ܐܲܝܠܹܝܢ ܕܲܚ̣ܛܵܘ|
    block |ܐܲܝܟܵܐ ܗ̄ܝܼ ܡ̇ܕܹܝܢ ܗܵܝ̇ ܕܲܟܼܬܼܝܼܒܼܵܐ ܕܗܘ̤ ܕܐܹ̇ܝܢ ܟܠ ܀|
    block |܃ܨܲܥܪܵܐ ܗ̄ܘ̣ ܪܲܒܵܐ ܕܩܲܒܸܿܠ ܕܝܼܢܵܐ ܕܲܢܕܼܘܼܢ ܟܠܵܐ|
    block |ܘܠܵܐ ܫܲܠܝܼܛ ܠܹܗ ܕܢܸܚܙ̣ܐ ܟܝܵܢܹ̈ܐ ܕܡܸܬܿܬܿܕܿܝܼܢܵܢܹ̈ܐ ܀|
    block |܃ܕܕܲܝܵܢܘܼܬܼܵܐ ܕܥܲܠ ܩܲܒܸܿܠ ܫܲܪܝܼܪܵܐ ܠܲܢ|
    block |ܘܲܕܼܚܵܙܹ̇ܐ ܠܗܘܿܢ ܠܡܸܬܿܬܿܕܼܝܼܢܵܢܹ̈ܐ ܠܲܝܬܿ ܦܘܼܠܵܓܼܵܐ ܀|
    block |܃ܘܐܸܢܗܘ̤ ܕܚܵܙܹ̇ܐ ܠܲܕܼܠܵܐ ܪܘܼܟܵܒܼ ܐܲܝܟ ܡ̇ܐ ܕܚܵܙܹ̇ܐ|
    block |ܡ̇ܕܹܝܢ ܐܵܦ ܠܲܢ ܡܸܬܼܝܲܗܒܵܐ ܠܲܢ ܗܵܕܹܐ ܚܙܵܬܼܵܐ ܀|
    block |܃ܚܵܙܹ̇ܝܢܲܢ ܓܹܝܪ ܠܲܟܼܝܵܢ ܪܘܼܚܵܐ ܘܲܠܢܲܦܫ̈ܬܲܢ|
    block |ܘܬܼܵܗ̇ܪܵܐ ܢܲܦܫܵܐ ܒܲܬܼܗܝܼܪ̈ܵܬܼܵܐ ܕܗܵܘ̈ܝܵܢ ܨܹܐܕܹܝܗ̇ ܀|
    block |܃ܬܲܗܪܵܐ ܗ̄ܘ̣ ܪܲܒܵܐ ܕܚܵܙܹ̇ܐ ܟܝܵܢܲܢ ܠܲܕܼܠܵܐ ܡܟܲܝܲܢ|
    block |ܘܪܵܗ̇ܛܵܐ ܚܙܵܬܲܢ ܥܲܠ ܟܠ ܒܸܪ̈ܝܵܢ ܩܲܠܝܼܠܵܐܝܼܬܼ ܀|
    block |܃ܘܐܸܢ ܥܲܣܩܵܐ ܠܹܗ ܠܲܡܗܲܝܡܵܢܘܼ ܠܐܲܝܢܵܐ ܕܫܵܡܲ݁ܥ|
    block |ܬܵܢܹܐ ܚܙܵܬܹܗ ܐ̄ܚܪܹܬܼܵܐ ܕܪܲܒܵܐ ܛܵܒܼ ܡ̣ܢ ܗܵܠܹܝܢ ܀|
    block |܃ܡܫܝܼܚܵܐ ܡܲܠܟܵܐ ܕܡܲܡܠܸܟ ܥܲܠ ܟܠ ܘܫܲܠܝܼܛ ܥܲܠ ܟܠ|
    block |ܚܵܙܹ̇ܝܢܲܢ ܠܹܗ ܚܲܬܿܝܼܬܼܵܐܝܼܐܼ ܐܲܝܟ ܡ̇ܐ ܕܐܝܼܬܼܵܘܗܝ ܀|
    block |܃ܐܵܪܵܐ ܓܲܒܼܪܵܐ ܠܡܲܠܟܵܐ ܕܥܲܠ ܟܠ ܚܵܙܹ̇ܝܢܲܢ ܠܹܗ|
    block |ܘܠܲܡܫܲܡܫܵܢܹ̈ܐ ܕܣܵܘܿܪܘܼܬܹܗ ܠܵܐ ܚܵܙܹ̇ܝܢܲܢ ܀|
    block |܃ܐܹܝܢ ܚܵܙܹ̇ܝܢܲܢ ܠܡܲܠܟܵܐ ܡܫܝܼܚܵܐ ܘܲܠܪ̈ܘܼܚܵܢܹܐ|
    block |ܘܠܲܝܬܿ ܒܲܒܼܪܝܼܬܼܵܐ ܡܸܕܸܿܡ ܕܲܟܼܣܸܐ ܡ̣ܢ ܪܸܥܝܵܢܲܢ ܀|
    block |܃ܠܚܲܕܼ ܗ̄ܘ̣ ܒܲܠܚܘܿܕܼ ܠܵܐ ܚܵܙܹ̇ܝܢܲܢ ܫܲܪܝܼܪܵܐܝܼܬܼ|
    block |ܠܗܵܘ̇ ܕܲܡܥܲܠܲܝ ܟܝܵܢܵܐ ܕܫܘܼܒܼܚܹܗ ܡ̣ܢ ܚܲܙܵܝܹ̈ܐ ܀|
    block |܃ܠܗܵܘ̇ ܗ̄ܘ̣ ܒܲܠܚܘܿܕܼ ܠܵܐ ܚܵܙܹ̇ܝܢܲܢ ܘܠܵܐ ܟܠ ܟܠܹܗ|
    block |ܒܲܕܼܠܵܐ ܡܲܨܝܵܐ ܕܬܸܚܙܹܝܘܗܝ ܥܲܝܢܵܐ ܕܟܼܠ ܕܥܒܼܝܼܕܼܵܐ ܗ̄ܘ̣ ܀|
    block |܃ܠܵܐ ܡܸܬܼܚܲܙܝܵܐ ܐܲܠܵܗܘܼܬܼܵܐ ܡ̣ܢ ܬܘܼܩܵܢܹ̈ܝܗ̇|
    block |ܠܵܐ ܠܡܵܝܘܿܬܹ̈ܐ ܘܠܵܐ ܠܪ̈ܘܼܚܵܢܹܐ ܕܠܵܐ ܪܘܼܟܵܒܼܵܐ ܀|
    block |܃ܥܒܼܝܼ̈ܕܹܐ ܐܸܢܘܿܢ ܐܵܦ ܪ̈ܘܼܚܵܢܹܐ ܟܡܵܐ ܐܸܢ ܪܵܡܝܼܢ|
    block |ܘܠܵܐ ܫܲܠܝܼܛܝܼܢ ܠܡܸܚܙܵܐ ܟܝܵܢܵܐ ܕܬܲܩܸܢ ܐܸܢܘܿܢ ܀|
    block |܃ܠܲܢ ܫܲܠܝܼܛ ܠܲܢ ܠܡܸܚܙܵܐ ܕܝܼܠܗܘܿܢ ܘܗܸܢܘ̣ܿܢ ܕܝܼܠܲܢ|
    block |ܒܗܵܝ̇ ܕܲܫܘܹܝܢܲܢ ܒܚܲܕܼ ܬܘܼܩܵܢܵܐ ܕܡ̣ܢ ܒܵܪܘܿܝܵܐ ܀|
    block |܃ܡ̣ܢ ܒܵܪܘܿܝܵܐ ܡܸܬܼܝܲܗ̄ܒܵܐ ܠܲܢ ܚܙܵܬܼܵܐ ܕܬܲܗܪܵܐ|
    block |ܘܡܸܬܼܒܲܩܹܝܢܲܢ ܒܗܵܘ̇ ܬܘܼܩܵܢܵܐ ܒܥܲܝܢܹ̈ܐ ܕܪܘܼܚܵܐ ܀|
    block |܃ܬܲܗܪܵܐ ܪܲܒܵܐ ܚܵܙܹ̇ܝܢ ܬܲܡܵܢ ܐ̄ܢܵܫܵܐ ܒܐ̄ܢܵܫܵܐ|
    block |ܘܠܵܐ ܡܸܬܼܥܵܘܟܼܝܼܢ ܡ̣ܢ ܕܲܠܡܸܚܙܵܐ ܕܪܵܘܡ̇ܐ ܘܥܘܼܡܩܵܐ ܀|
    block |ܩܵܝ̇ܡܝܼܢ ܒܪܵܘܡ̇ܐ ܘܚܵܙܹ̇ܝܢ ܕܐܲܝܟܵܐ ܫܪܹܝܢ ܚܲܛܵܝܹ̈ܐ܃|
  block
    block |ܐܵܦ ܚܲܛܵܝܹ̈ܐ ܪܵܗܛܵܐ ܚܙܵܬܼܗܘܿܢ ܠܪܵܘܡ̇ܐ ܕܲܠܥܸܠ ܀|
    block |܃ܒܗܵܕܹܐ ܚܙܵܬܼܵܐ ܚܵܫ̇ܝܼܢ ܣܲܓܿܝܼ ܓܲܒܵܐ ܕܒܼܝܼܫܹ̈ܐ|
    block |ܘܲܡܫܲܬܩܵܐ ܠܗܘܿܢ ܛܵܒܼ ܡ̣ܢ ܢܸܓܼ̈ܕܹܿܐ ܕܲܩܼܓܹܗܲܢܵܐ ܀|
    block |܃ܢܸܓܼ̈ܕܹܿܐ ܥܦܝܼܦܹ̈ܐ ܣܵܓܹ̇ܝܢ ܥܠܲܝܗܘܿܢ ܕܲܒܼܢܲܝ̈ ܐܲܪܥܵܐ|
    block |ܡ̇ܐ ܕܡܸܬܼܒܲܩܹܝܢ ܒܪܲܒܿܘܼܬܼ ܫܘܼܒܼܚܵܐ ܕܲܡܫܲܝܵܢܹ̈ܐ ܀|
    block |܃ܘܐܸܢ ܐ̄ܢܵܫ ܬܵܒܲܥ̇ ܕܐܲܝܟܲܢ ܚܵܫܹ̇ܝܢ ܠܵܐ ܚܵܫܘܿܫܹ̈ܐ|
    block |ܬܵܒܲܥ̇ ܐ̄ܢܵܐ ܠܹܗ ܕܐܲܝܟܲܢ ܚܵܐܹ̇ܫ ܟܝܵܢܵܐ ܕܕܲܝܘܹ̈ܐ ܀|
    block |܃ܘܐܸܢ ܬܘܼܒܼ ܬܵܢܹܿܐ ܕܐܵܦܠܵܐ ܕܲܝܘܹ̈ܐ ܚܵܫ̇ܝܼܢ ܬܲܡ̇ܢ|
    block |ܐܵܡܲ݁ܪ ܐ̄ܢܵܐ ܠܹܗ ܕܡܲܢ̣ܘܼ ܡ̇ܕܹܝܢ ܒܘܼܚܪܵܢ ܕܝܼܢܵܐ ܀|
    block |܃ܘܐܸܢ ܐܝܼܬܼ ܕܝܼܢܵܐ ܐܝܼܬܼ ܐܵܜ ܚܲܫܵܐ ܠܡܸܬܿܬܿܕܿܝܼܢܵܢܹ̈ܐ|
    block |ܘܐܸܢ ܒܲܝܬܿ ܚܲܫܵܐ ܒܲܛܝܼܠ ܕܝܼܢܵܐ ܘܫܸܡ ܟܹܐܢܘܼܬܼܵܐ ܀|
    block |܃ܘܐܸܢ ܠܲܝܬܿ ܕܝܼܢܵܐ ܘܠܵܐ ܟܹܐܢܘܼܬܼܵܐ ܕܒܵܚ̇ܪܵܐ ܠܐ̄ܢܵܫܵܐ|
    block |ܒܲܛܝܼܠ ܡ̇ܕܹܝܢ ܪܲܗܛܵܐ ܕܟܹܐܢܹ̈ܐ ܘܲܕܼܡܲܠܲܐܟܹ̈ܐ ܀|
    block |܃ܐܸܢܗܘ̤ ܕܐܝܼܩܹܐ ܠܐܝܘܼ ܐܲܪ̈ܥܵܢܹܐ ܘܲܡܫܲܝܵܢܹ̈ܐ|
    block |ܠܵܘ ܟܹܐܢܵܐܝܼܬܼ ܣܥ݂ܲܪ ܒܵܪܘܿܝܵܐ ܒܐܲܝܠܹܝܢ ܕܲܣܥ݂ܲܪ ܀|
    block |܃ܠܵܐ ܟܹܐܝܢ ܕܐܲܪܡܝܼ ܗܸܪܓܵܐ ܕܥܲܡܠܹ̈ܐ ܠܲܡܠܝܼܠܘܼܬܼܵܐ|
    block |ܘܲܗ̣ܦܲܟ ܘܐܲܫܘܝܼ ܠܛܵܒܹ̈ܐ ܘܒܼܝܼܫܹ̈ܐ ܒܲܚܕܼܵܐ ܫܲܘܝܘܼ ܀|
    block |܃ܠܡܵܢ ܟܲܝ ܐܲܣܓܿܝܼ ܙܢܲܝ̈ ܙܘܼܗܵܪܹ̈ܐ ܕܥܲܠ ܒܝܼ̈ܫܬܼܵܐ|
    block |ܘܕܿܓܸܿܠ ܐܸܢܘܿܢ ܒܠܵܐ ܬܲܒܼܥܵܬܼܵܐ ܕܥܲܠ ܚܲܛܵܝܹ̈ܐ ܀|
    block |܃ܐܘܿܗ ܠܵܐ ܫܲܪܝܼܪ ܒܸܕܼܝܵܐ ܕܝܸܠܕܲܬ̤ ܡܲܪܵܚܘܼܬܼܵܐ|
    block |ܘܡܲܪܵܚܸܐܝܼܬܼ ܥܸܕܼܠܹ̇ܬܼ ܐܵܦ ܐ̄ܢܵܐ ܠܪܸܡܙܵܐ ܟܹܐܢܵܐ ܀|
    block |܃ܟܹܐܝܢ ܒܘܼܪܵܢܹܗ ܕܗܵܘ̇ ܕܲܝܵܢ̇ܐ ܕܕܼܵܐܹ̇ܝܢ ܟܠܵܐ|
    block |ܘܫܲܪܝܼܪܵܐܝܼܬܼ ܝܵܗܹ̇ܒܼ ܛܘܼܒܹ̈ܐ ܘܡܲܣܪܲܚ ܢܸܓܼ̈ܕܹܿܐ ܀|
    block |܃ܛܘܼܒܹ̈ܐ ܘܢܸܓܼ̈ܕܹܿܐ ܡܠܸܐ ܒܘܼܚܪܵܢܹܗ ܐܲܝܟ ܡ̇ܐ ܕܲܟܼܬܼܝܼܒܼ|
    block |ܘܠܲܝܬܿ ܐܵܬܼܘܼܬܼܵܐ ܕܠܵܘ ܟܹܐܢܵܐܝܼܬܼ ܪܫܝܼܡܵܐ ܒܣܸܦܪ̈ܵܘܗܝ ܀|
    block |܃ܡܲܪܵܚܘܼܬܼܵܐ ܕܲܓܿܠܲܬ̤ ܐܸܢܹܝܢ ܠܫܲܪܝܼܪ̈ܵܬܼܵܐ|
    block |ܒܗܵܝ̇ ܕܲܡܥܵܕܼܵܐ ܗ̄ܝܼ ܠܡܸܬܼܥܲܕܵܠܘܼ ܡܲܪܵܚܵܐܝܿܬܼ ܀|
    block |܃ܛܵܒܼ ܫܲܪܝܼܪ̈ܵܢ ܫܲܪܒܼܪ̈ܵܬܼܵܐ ܕܲܒܼܝܘܿܡ ܕܝܼܢܵܐ|
    block |ܘܲܒܼܣܘܼܥܪ݁ܵܢܹܐ ܓܠܲܝܵ̈ܐ ܗܵܘ̈ܝܵܢ ܐܲܝܟ ܕܐܲܡܝܼܪ݁ܵܢ ܀|
    block |܃ܝܵܘܡ̇ܐ ܕܕܼܝܼܢܵܐ ܓܵܠܹ̇ܐ ܚܲܝܠܵܐ ܕܣܘܼܟܵܠܲܝ̈ܗܘܿܢ|
    block |ܘܒܼܵܗ̇ܬܿܝܼܢ ܣܲܟܼܠܹ̈ܐ ܕܲܥܕܲܠܘ ܐܸܢܹܝܢ ܡܲܪܵܚܵܐܝܼܬܼ ܀|
    block |܃ܘܛܵܟ ܒܲܩܢܘܿܡܗܘܿܢ ܝܵܠ̇ܦܝܼܢ ܚܲܝܠܹܗ ܕܕܼܝܼܢܵܐ ܟܹܐܢܵܐ|
    block |ܟܲܕܼ ܡܸܬܼܚܲܝܒܼܝܼܢ ܒܚܲܝܵܒܼܘܼܬܼܵܐ ܕܥܘܼܕܵܠܲܝ̈ܗܘܿܢ ܀|
    block |܃ܫܠܵܘ ܡܲܪ̈ܵܚܹܐ ܡ̣ܢ ܥܸܕܼܠܵܝܵܐ ܡܠܸܐ ܫܘܼܒܼܗܵܪܵܐ|
    block |ܘܨܘܼܬܼܘ ܬܲܩܢܵܐܝܼܬܼ ܫܲܪܒܹܿܗ ܕܕܼܝܼܢܵܐ ܕܗܵܘܹ̇ܐ ܒܚܲܪܬܼܵܐ ܀|
    block |܃ܟܹܐܝܢ ܗ̄ܘ̣ ܕܝܼܢܵܐ ܘܠܵܐ ܡܸܬܼܡܲܠܲܠ ܙܢܵܐ ܕܟܹܐܢܘܼܬܹܗ|
    block |ܘܣܵܗ̇ܕܿܝܼܢ ܟܹܐܢܹ̈ܐ ܐܵܦ ܥܵܘܵܠܹ̈ܐ ܥܲܠ ܟܹܐܢܘܼܬܹܗ ܀|
  block
    block |܃ܠܵܗ̇ ܠܟܹܐܢܘܼܬܹܗ ܡܙܲܕܿܩܝܼܢ ܐܲܟܚ̄ܕܼ ܛܵܒܹ̈ܐ ܘܒܼܝܼ̈ܫܹܐ|
    block |ܘܲܡܚܲܬܿܡܝܼܢ ܠܹܗ ܠܲܓܼܙܵܪ ܕܝܼܢܹܗ ܒܪܸ̈ܥܝܵܢܲܗܘܿܢ ܀|
    block |܃ܟܘܼܪ ܒܘܼܚܪܵܢܵܐ ܗܵܘܹ̇ܝܢ ܬܲܡ̇ܢ ܪܸ̈ܥܝܵܢܲܝܗܘܿܢ|
    block |ܘܗܸܢܘ̣ܿܢ ܕܵܝ̇ܢܝܼܢ ܠܲܩܢܘܿܡܲܝ̈ܗܘܿܢ ܕܠܵܐ ܒܘܼܣܪܵܢܵܐ ܀|
    block |܃ܡܸܠܬܼܵ ܕܲܫܡ݂ܲܥܘ ܕܵܝ̇ܢܵܐ ܥܲܡܗܘܿܢ ܐܲܟܼܡܵܐ ܕܲܟܼܬܼܝܼܒܼ|
    block |ܘܗ̤ܝ ܬܵܒܼܵܥܵܐ ܠܗܘܿܢ ܥܝܵܪܵܬܵܐ ܕܫܲܡ̣ܗܘܗ̇ ܘܲܗܦܲܟܼܘ ܛܲܠܡ̣ܘܗ̇ ܀|
    block |܃ܪܲܒܿ ܕܲܝܵܢܹ̈ܐ ܚܲܬܸܿܡ ܘܐܸܡ݂ܲܪ ܒܡܸܠܬܼܵܐ ܕܐܵܡܹܝܢ|
    block |ܕܟܼܠ ܠܲܡ ܡܲܡܠܵܐ ܕܠܵܐ ܟܹܐܝܢ ܡܲܡܠܠܹܗ ܒܕܼܝܼܢܵܐ ܥܵܐܹ̇ܠ ܀|
    block |܃ܕܝܼܢܵܐ ܗ̄ܘ̣ ܟܹܐܢܵܐ ܗ̄ܘ̣ ܟܹܐܢܵܐ ܕܒܼܵܚܲ݁ܪ ܟܠܵܐ ܒܝܵܘܡ̇ܐ ܕܕܝܼܢܵܐ|
    block |ܘܲܒܼܟܹܐܢܘܼܬܹܗ ܦܵܪܹܫ ܟܹܐܢܹ̈ܐ ܡ̣ܢ ܥܵܘܠܹ̈ܐ ܀|
    block |܃ܚܲܕܼ ܠܲܡ ܡܸܬܿܕܿܒܲܪ ܘܲܐ̄ܚܪܹܝܢ ܡܸܫܬܿܒܸܩ ܗܵܕܼܵܐ ܗ̄ܝܼ ܕܣܵܥܲ݁ܪ|
    block |ܚܲܕܼ ܠܲܫܡܲܝܵܐ ܘܚܲܕܼ ܥܲܠ ܐܲܪܥܵܐ ܓܘܼܢܚܵܐ ܗ̄ܘ̣ ܪܲܒܵܐ ܀|
    block |܃ܐܲܝܟܵܐ ܕܦܲܓܼܪܵܐ ܬܲܡ̇ܢ ܐܲܡܝܼܪ ܕܢܸܗܘܘܿܢ ܢܸܫܪܹ̈ܐ|
    block |ܦܲܓܼܪܵܐ ܡܫܝܼܚܵܐ ܗ̄ܘ̣ ܘܢܸܫܪܹ̈ܐ ܟܹܐܢܹ̈ܐ ܕܥܵܐ̇ܠܝܼܢ ܥܲܡܹܗ ܀|
    block |܃ܠܐܲܝܟܵܐ ܕܐܝܼܬܼܵܘܗܝ ܦܲܓܼܪܵܐ ܡܫܝܼܚܵܐ ܥܵܐ̇ܠܝܼܢ ܟܹܐܢܹ̈ܐ|
    block |ܘܡܲܚܲܕܹܿܐ ܠܗܘܿܢ ܒܗܵܘ̇ ܒܘܼܣܵܡܵܐ ܕܠܲܝܬܿ ܒܹܗ ܥܲܡܠܵܐ ܀|
    block |܃ܠܲܝܬܿ ܒܹܗ ܥܲܡܠܵܐ ܒܗܵܘ̇ ܒܘܼܣܵܡܵܐ ܪܘܼܚܵܢܵܝܵܐ|
    block |ܘܪܘܼܚܵܢܵܐܝܼܬܼ ܡܸܬܿܬܿܪܣܹܝܢ ܒܹܗ ܦܲܓܼܪܵܐ ܘܢܲܦܫܵܐ ܀|
    block |܃ܦܲܓܼܪܵܐ ܘܢܲܦܫܵܐ ܢܵܚ̇ܝܼܢ ܬܲܡ̇ܢ ܡ̣ܢ ܥܲܡܠܲܝ̈ܗܘܿܢ|
    block |ܘܬܼܘܼܒܼ ܠܵܐ ܥܵܡ̇ܠܝܼܢ ܦܲܓܼܪܵܢܵܐܝܼܬܼ ܘܢܲܦܫܵܢܵܐܝܼܬܼ ܀|
    block |܃ܒܪܘܼܚ ܡܸܬܿܬܲܪܣܹܝܢ ܒܗܵܘ̇ ܬܘܼܪܣܵܝܵܐ ܕܠܵܐ ܬܘܼܪܣܵܝܵܐ|
    block |ܘܠܵܐ ܡܸܣܬܲܢܩܝܼܢ ܥܲܠ ܚܘܼܫܵܚܵܐ ܕܦܲܓܼܪܵܐ ܘܢܲܦܫܵܐ ܀|
    block |܃ܪܘܼܚܵܢܵܐܝܼܬܼ ܚܵܐܹ̇ܝܢ ܚܲܝܹ̈ܐ ܕܠܵܐ ܫܘܼܠܵܡܵܐ|
    block |ܘܥܲܡ ܡܲܠܲܐܟܹ̈ܐ ܥܢܹܝܢ ܘܥܲܡܝܼܠܝܼܢ ܒܪ̈ܘܼܚܸܵܢܝܵܬܼܵܐ ܀|
    block |܃ܒܪ̈ܘܼܚܵܢܝܵܬܼܵܐ ܗܵܪܓܿܝܼܢ ܬܲܡ̇ܢ ܐܲܝܟ ܪ̈ܘܼܚܵܢܹܐ|
    block |ܒܲܕܼܠܲܝܬܿ ܬܲܡ̇ܢ ܥܲܡܠܵܐ ܫܚܝܼܩܵܐ ܕܐܲܪ̈ܥܵܢܝܵܬܼܵܐ ܀|
    block |܃ܢܝܵܚܬܵܐ ܗ̄ܝܼ ܪܲܒܿܬܼܵܐ ܕܢܵܚ̇ܝܼܢ ܬܲܡ̇ܢ ܫܚܝܼܩܲܝ̈ ܒܐܲܪܥܵܐ|
    block |ܘܐܲܡܝܼܢܝܼܢ ܒܵܗ̇ ܘܠܵܐ ܡܸܣܬܲܒܼܥܵܐ ܐܲܡܝܼܢܘܼܬܼܵܗ̇ ܀|
    block |܃ܐܲܡܝܼܢܵܐܝܼܬܼ ܬܵܡ̇ܗܝܼܢ ܘܬܼܵܗ̇ܪܝܼܢ ܒܲܢܝܵܚܲܝ̈ܗܘܿܢ|
    block |ܕܲܟܼܡܵܐ ܡܢܵܚܝܼܢ ܘܲܟܼܡܵܐ ܫܒܼܝܼܚܝܼܢ ܦܘܼܪ̈ܥܵܢܲܝܗܘܿܢ ܀|
    block |܃ܘܛܵܟ ܬܵܢܹ̇ܝܢ ܠܵܗ̇ ܠܡܸܠܲܬܼ ܦܵܘܠܘܿܣ ܥܲܡܹܗ ܕܦܵܘܠܘܿܣ|
    block |ܕܠܵܐ ܠܲܡ ܫܵܘܹ̇ܝܢ ܚܲܫܹ̈ܐ ܕܙܲܒܼܢܵܐ ܠܕܼܵܫܢܹ̈ܐ ܕܫܘܼܒܼܚܲܢ ܀|
    block |܃ܙܥܘܿܪܝܼܢ ܚܲܫܲܝ̈ܢ ܟܲܕܼ ܢܸܬܼܦܲܚܡܘܼܢ ܥܲܡ ܦܘܼܪܥܵܢܲܢ|
    block |ܘܠܵܐ ܡܸܕܹܿܡ ܗ̄ܘ̣ ܥܵܠܡܵܐ ܕܙܲܒܼܢܵܐ ܥܲܡ ܬܸܫܒܿܘܿܚܬܿܢ ܀|
  block
    block |܃ܫܒܼܝܼܚܞ ܘܲܡܝܲܬܲܪ ܐܲܓܼܪܵܐ ܕܫܵܩ̇ܠܝܼܢ ܒܢܲܝ̈ ܡܲܠܟܿܘܼܬܼܵܐ|
    block |ܘܠܵܐ ܡܬܲܢܹܝܢ ܠܹܗ ܘܠܵܐ ܡܸܬܿܬܲܢܸܐ ܐܲܟܼܡܵܐ ܕܐܝܼܬܼܵܘܗܝ ܀|
    block |܃ܒܪܸ̈ܓܼܫܹܐ ܘܙܵܘܥܹ̈ܐ ܚܵܙܹ̇ܝܢ ܫܘܼܒܼܚܵܐ ܕܫܘܼܒܼܚܵܐ ܕܲܒܼܗܘܿܢ|
    block |ܘܲܡܫܲܒܿܚܝܼܢ ܠܹܗ ܠܲܡܫܲܒܿܚܵܢܗܘܿܢ ܒܲܦܓܲܪ ܘܲܒܼܪܘܼܚ ܀|
    block |܃ܠܲܡܫܲܒܿܚܵܢܗܘܿܢ ܚܵܙܹ̇ܝܢ ܟܠܫܵܥ ܒܐܲܡܝܼܢܘܼܬܼܵܐ|
    block |ܘܲܡܩܲܪܒܼܝܼܢ ܠܹܗ ܕܸܒܼܚܹ̈ܐ ܠܹܗ ܕܸܒܼܚܹ̈ܐ ܕܟܲܝܝܵ̈ܐ ܕܪܸ̈ܥܝܵܢܲܝܗܘܿܢ ܀|
    block |܃ܠܗܵܘ̇ ܕܲܝܢܵܐ ܕܡܸܢܗܘܿܢ ܚܵܙܹ̇ܝܢ ܒܥܲܝܢܹ̈ܐ ܘܗܵܘܢܵܐ|
    block |ܠܵܘ ܠܐܝܼܬܼܘܼܬܼܵܐ ܕܠܵܐ ܐܸܬܼܚܲܙܝܲܬ̤ ܘܠܵܐ ܡܸܬܼܚܲܙܝܵܐ ܀|
    block |܃ܠܐܝܼܬܼܝܵܐ ܕܐܝܼܬܼܵܘܗܝ ܠܵܐ ܡܨܸܐ ܠܡܸܚܙܸܐ ܥܒܼܝܼܕܼܵܐ ܕܲܥܒܼܝܼܕܼ|
    block |ܒܗܵܝ̇ ܕܐܝܼܬܼܘܼܬܼܵܐ ܪܵܡ ܗ̄ܘ̣ ܟܝܵܢܵܗ̇ ܡ̣ܢ ܚܲܙܵܝܹ̈ܐ ܀|
    block |܃ܠܗܵܘ̇ ܪܲܒܿܟܿܘܼܡܪܹ̈ܐ ܕܡܸܢܲܢ ܚܵܙܹ̇ܝܢ ܡܸܬܼܚܲܙܝܵܢܹ̈ܐ|
    block |ܠܗܵܘ̇ ܕܵܡܡܲܠܠܸܐ ܪܲܒܿܘܼܬܼ ܡܞܘܼܡܪܵܐ ܕܲܚܠܵܦ ܚܲܝܲܝ̈ܢ ܀|
    block |܃ܒܗܵܢܵܐ ܛܘܼܦܣܵܐ ܩ̣ܪܵܝܗܝ ܟܵܪܘܿܙܵܐ ܫܠܝܼܚܵܐ ܘܟܘܼܡܪܵܐ|
    block |ܘܫܲܪܝܼܪ ܘܲܒܼܚܕܼ ܠܐܲܝܢܵܐ ܕܥܲܒܼ݂ܕܹܿܗ ܛܵܒܼ ܡ̣ܢ ܡܘܼܫܹܐ ܀|
    block |܃ܒܗܵܕܹܐ ܬܸܢܘܲܝ ܓ̣ܒܼܵܝܗܝ ܡ̣ܢ ܟܠܵܐ ܗܵܘ̇ ܡ̇ܪܹܟܿܠ|
    block |ܕܢܸܗܘܸܐ ܡܡܲܠܸܐ ܕܘܼܟܲܐܬܼ ܝܵܢܹܗ ܠܲܥܒܼܵܕܼ ܐܝܼܕܼܵܘ̈ܗܝ ܀|
    block |܃ܕܘܼܟܲܬܼ ܡ̇ܪܵܐ ܡܡܲܠܸܐ ܠܐ̄ܢܵܫܵܐ ܘܲܠܪ̈ܘܸܚܵܢܹܐ|
    block |ܘܡ̇ܐ ܕܲܚܙ̣ܵܐܘܼܗܝ ܢܵܚ̣ܘ ܙܵܘܗܲܝ̈ܗܘܿܢ ܒܲܠܡܹܐܝܢ ܦܲܓܼܪܹܗ ܀|
    block |܃ܒܢܵܘܣܵܐ ܕܦܲܓܼܪܹܗ ܢܵܚܝܵܐ ܚܙܵܬܼܗܘܿܢ ܐܲܝܟ ܕܲܒܼܢܵܘܣܵܐ|
    block |ܘܲܡܣܲܠܠܝܼܢ ܒܹܗ ܚܕܼܵܐ ܐܝܼܬܼܘܼܬܼܵܐ ܠܚܲܕܼ ܒܵܪܘܿܝܵܐ ܀|
    block |܃ܠܹܗ ܠܒܼܵܪܘܿܝܵܐ ܪܓܼܝܼܓܼ ܗ̄ܘ̣ܵܐ ܕܢܸܚܙ̣ܐ ܥܒܼܵܕܼܵܐ ܕܐܝܼܕܼܵܘ̈ܗܝ|
    block |ܘܲܕܼܠܵܐ ܡܲܨܝܵܐ ܐܲܢܝܼܚ ܐܸܢܘܿܢ ܒܲܨܠܸܡ ܨܲܠܡܹܗ ܀|
    block |܃ܐܲܝܟ ܕܲܠܨܲܠܡܵܐ ܬܲܩܢܹܗ ܠܨܲܠܡܵܐ ܕܐܵܕܼܵܡ ܕܲܬܼܪܹܝܢ|
    block |ܘܥܲܠܝܼ ܣܵܡܹܗ ܒܡܲܠܟܿܘܼܬܼ ܪܵܘܡ̇ܐ ܒܕܼܘܼܟܲܬܼ ܝܵܬܹܗ ܀|
    block |܃ܕܘܼܟܿܬܹܗ ܡܡܲܠܸܐ ܠܫܲܡܡܲܝܵܢܹ̈ܐ ܘܠܲܐܪ̈ܥܵܢܵܝܹܐ|
    block |ܕܠܵܐ ܢܸܫܬܲܚܩܘܼܢ ܒܲܒܼܥܵܬܼ ܟܲܣܝܵܐ ܕܠܵܐ ܡܸܬܿܕܼܪܟܵܐ ܀|
    block |܃ܒܥܵܬܼܵܐ ܕܟܲܣܝܵܐ ܒܵܥܹ̇ܐ ܥܒܼܝܝܼܕܼܵܐ ܕܐܲܝܟܵܐܬ ܗ̄ܘ̣ ܘܲܟܼܡܵܐ ܗ̄ܘ̣|
    block |ܘܲܟܼܠܵܝܗܝ ܠܠܪܲܗܛܵܐ ܕܲܒܼܥܵܬܼ ܢܲܦܫܹܗ ܒܡܸܬܼܚܲܙܝܵܢܵܐ ܀|
    block |܃ܐܲܝܟ ܕܲܠܒܲܝܬܵܐ ܒܢ̣ܵܝܗܝ ܒܲܡܕܼܝܼܢ̄ܬܵܐ ܕܒܹܝܬܼ ܡܲܠܟܿܘܼܬܹܗ|
    block |ܕܢܸܗܘܸܐ ܣܵܦܹ̇ܩ ܗܲܝܟܲܠ ܦܲܓܼܪܹܗ ܠܲܕܼܣܵܓ̇ܿܕܿܝܼܢ ܠܹܗ ܀|
    block |܃ܠܐܝܼܬܼܝܵܐ ܣܵܓܼ̇ܕܲܝܼܢ ܥܒܼܝܼܕܹ̈ܐ ܕܲܗܘ̤ܵܘ ܡ̣ܢ ܥܵܒܼܘܿܕܼܵܐ|
    block |ܘܗܘ̤ ܐܲܝܟ ܢܵܘܣܵܐ ܡܝܲܩܲܪ ܒܲܫܡܵܐ ܕܥܵܒܼܘܿܕܘܼܬܼܵܐ ܀|
  block
    block |܃ܥܲܡ ܥܵܒܼܘܿܕܼܵܐ ܡܝܲܩܲܪ ܒܲܫܡܵܐ ܘܲܒܼܫܠܛܵܢܵܐ|
    block |ܡܲܕܼ ܡܸܬܼܟܲܢܸܐ ܒܪܵܐ ܕܐܲܠܵܗܵܐ ܐܲܝܟ ܐܲܠܵܗܵܐ ܀|
    block |܃ܒܪܵܐ ܕܐܲܠܵܗܵܐ ܩܵܪܹܝܢܲܢ ܠܹܗ ܠܲܒܼܪܵܐ ܕܡܸܢܲܢ|
    block |ܘܥܲܡ ܐܝܼܬܼܘܵܬܼܵܐ ܡܵܢܹ̇ܝܢܲܢ ܠܹܗ ܕܠܵܐ ܦܘܼܪܫܵܢܵܐ ܀|
    block |܃ܚܕܼܵܐ ܐܝܼܬܼܘܼܬܼܵܐ ܡܸܣܟܿܠܝܼܢܲܢ ܕܐܝܼܬܹܝܗ̇ ܬܠܵܬܼܵܐ|
    block |ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܚܕܼܵܐ ܫܲܘܝܘܼܬܼܵܐ ܀|
    block |܃ܥܲܡ ܡܸܢܝܵܢܵܐ ܕܚܲܕܼ ܦܲܪܨܘܿܦܐ ܡ̇ܢܹܝܢܲܢ ܠܹܗ|
    block |ܥܲܡ ܗܵܝ̇ ܕܐܝܼܬܼܵܘܗܝ ܐܲܝܟ ܗܵܘ̇ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܀|
    block |܃ܗܕܼܵܐ ܗ̄ܝܼ ܥܸܠܬܼܵܐ ܕܪܲܒܿܘܼܬܼ ܕܲܪܓܹܗ ܕܗܵܘ̇ ܒܲܪܢܵܫܵܐ|
    block |ܕܲܒܼܪܲܒܿܘܼܬܹܗ ܢܪܝܼܡ ܒܸܪ̈ܝܵܬܼܵܐ ܠܘܵܬܼ ܒܵܪܘܿܝܵܐ ܀|
    block |܃ܒܹܗ ܡܸܬܼܝܲܩܪܵܐ ܟܠܵܗ̇ ܥܲܡ ܥܵܒܼܘܿܕܼܵܐ|
    block |ܕܡܵܐ ܕܣܵܓ̇ܕܵܐ ܠܹܗ ܝܵ̇ܕܼܥܵܐ ܕܐܵܦ ܗ̤ܝ ܒܹܗ ܡܸܣܬܿܓܼܕܵܐ ܀|
    block |܃ܡܢܵܬܼܵܐ ܗ̄ܘ̣ ܡܸܢܸܗ̇ ܗܵܘ̇ ܕܲܡܩܲܒܸܿܠ ܣܸܓܼܕܲܬܼ ܟܠܵܐ|
    block |ܘܗܲܢܝܼܠܵܐ ܠܹܗ ܡ̇ܐ ܕܡܸܣܬܲܓܼܕܵܐ ܥܲܡ ܒܵܪܘܿܝܵܐ ܀|
    block |܃ܥܲܡ ܒܵܪܘܿܝܵܐ ܡܩܲܒܿܠܵܐ ܒܪܝܼܬܼܵܐ ܣܸܓܼܕܲܬܼ ܚܘܼܒܵܐ|
    block |ܘܗܵܢܵܘ ܬܲܗܪܵܐ ܕܟܲܕܼ ܣܵܓܼ̇ܕܵܐ ܠܹܗ ܡܸܣܬܲܓܼܕܵܐ ܒܹܗ ܀|
    block |܃ܬܲܗܪܵܐ ܪܲܒܵܐ ܣܥ݂ܲܪ ܒܵܪܘܿܝܵܐ ܨܹܝܕܼ ܬܘܼܩܵܢܵܘ̈ܗܝ|
    block |ܕܫܵܘܬܸܿܦ ܐܸܢܘܿܢ ܒܲܫܒܼܝܼ̈ܚܵܬܼܵܐ ܕܐܲܠܵܗܘܼܬܹܗ ܀|
    block |܃ܪܲܒܿܘܼܬܼ ܚܘܼܒܹܿܗ ܓܠ̣ܵܐ ܠܲܥܒܼܵܕܼܵܘ̈ܗܝ ܒܗܵܕܹܐ ܕܲܥܒ݂ܲܪ|
    block |ܕܢܸܗܘܿܘܢ ܝܵ̇ܕܥܝܼܢ ܕܲܟܼܡܵܐ ܪܵܚܹ̇ܡ ܠܲܥܒܼܵܕܼ ܐܝܼܕܼܵܘ̈ܗܝ ܀|
    block |܃ܪܚܝܼܡܵܐ ܗ̄ܘ̣ ܛܵܒܼܵܐ ܕܥܒܲܕܼ ܐܝܼܕܼܵܘ̈ܗܝ ܗܵܘ̇ ܡܲܬܼܩܸܢ ܟܠ|
    block |ܕܲܥܒ݂ܲܕܼ ܐܸܢܘܿܢ ܒܢܲܝ̈ ܝܵܪܬܿܘܼܬܼܵܐ ܕܫܘܼܒܼܚܵܐ ܕܦܲܓܼܪܹܗ ܀|
    block |܃ܝܵܪ̈ܬܹܿܐ ܕܫܘܼܒܼܚܵܐ ܥܒ݂ܲܕܼ ܗ̄ܘ̣ܵܐ ܐ̄ܢܵܫܵܐ ܥܲܡ ܒܲܪܢܵܫܵܐ|
    block |ܘܲܡܫܲܒܿܚܝܼܢ ܠܹܗ ܘܡܸܫܬܲܒܿܚܝܼܢ ܒܹܗ ܒܚܹܝܠ ܥܵܒܼܘܿܕܼܵܐ ܀|
    block |܃ܚܹܝܠ ܥܵܒܼܘܿܕܼܵܐ ܗ̄ܘ̣ ܕܥܲܒܼܕܹܿܗ ܫܒܼܝܼܚܵܐ ܘܡܸܫܬܲܒܿܚܵܢܵܐ|
    block |ܘܐܸܠܘܼܠܵܐ ܝ̄ܕܲܥ ܡ̇ܘܪܸܒܼ ܗ̄ܘ̣ܵܐ ܠܲܒܼܢܲܝ̈ ܓܸܢܣܹܗ ܀|
    block |܃ܐܲܠܵܗ ܝܲܗ̣̄ܒܼ ܠܹܗ ܕܲܪܓܼܵܐ ܕܐܲܠܵܗܘܼܬܹܗ|
    block |ܘܥܲܒܼܕܹܿܗ ܡ̇ܪܵܐ ܐܵܦ ܕܲܝܢܵܐ ܕܟܼܠܵܗ̇ ܒܪܝܼܬܼܵܐ ܀|
    block |܃ܗܘ̤ܝܘܼ ܕܵܐܹ̇ܢ ܠܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ|
    block |ܗܘ̤ܝܘܼ ܡܦܲܠܸܓܼ ܕܵܫܢܹ̈ܐ ܠܛܵܒܹ̈ܐ ܘܢܸܓܼ̈ܕܹܿܐ ܠܒܼܝܼܫܹ̈ܐ ܀|
    block |܃ܗܘ̤ܝܘܼ ܕܡܲܥܸܠ ܒܢܲܝ̈ ܡܲܠܟܿܘܼܬܼܵܐ ܠܡܲܠܟܿܘܼܬܼ ܪܵܘܡܵܐ|
    block |ܗܘ̤ܝܘܼ ܕܲܡܦܝܼܫ ܒܢܲܝ̈ ܚܸܫܘܿܟܼܵܐ ܒܚܸܫܟܵܐ ܕܲܠܒܲܪ ܀|
    block |܃ܒܲܠܡܹܐܝܢ ܚܘܼܒܹܿܗ ܡܢܝܼܚ ܠܲܠ̈ܐܲܝܵܐ ܕܲܪܚܸܡܘ ܚܘܼܒܹܿܗ|
    block |ܘܲܒܼܓܹܗܲܢܵܐ ܡܫܲܢܸܩ ܒܝܼܫܹ̈ܐ ܕܫܵܛܘ ܦܘܼܩܕܵܢܵܘ̈ܗܝ ܀|
    block |܃ܒܫܘܼܒܼܚܹܗ ܡܫܲܒܲܚ ܠܲܡܫܲܒܿܚܵܢܹ̈ܐ ܕܟܼܵܪܘܿܙܘܼܬܹܗ|
    block |ܘܒܲܓܼܙܵܪ ܕܝܼܢܵܐ ܡܡܲܟܸܿܟ ܚܘܼܬܼܪܵܐ ܕܲܡܨܲܚܝܵܢܵܘ̈ܗܝ ܀|
    block |܃ܒܒܹܝܬܼ ܡܲܠܟܿܘܼܬܹܗ ܡܚܲܕܸܿܐ ܠܪ̈ܵܚܡܵܘܗܝ ܡܲܠܟܵܐ ܕܪܵܘܡ̇ܐ|
    block |ܘܲܠܥܹܝܢ ܟܠܵܐ ܡܲܕܼܢܲܚ ܢܘܼܗܪܵܐ ܕܕܼܘܼܒܵܪ̈ܲܝܗܘܿܢ ܀|
  block
    block |܃ܢܘܼܗܪܵܐ ܕܵܢܲܚ ܡܸܢܗܘܿܢ ܕܲܒܼܢܲܝ̈ ܢܘܼܗܪܵܐ|
    block |ܘܬܼܵܗ̇ܪܝܼܢ ܘܬܼܵܡ̇ܗܝܼܢ ܒܢܘܼܗܪܵܐ ܕܫܘܼܒܼܚܵܐ ܕܲܩܢܘܿܡܲܝ̈ܗܘܿܢ ܀|
    block |܃ܫܘܼܒܼܚܵܐ ܕܲܒܼܗܘܿܢ ܡܚܵܘܸܐ ܥܲܡܠܹ̈ܐ ܕܕܼܘܼܒܵܪ̈ܲܝܗܘܿܢ|
    block |ܘܲܠܦܘܼܬܼ ܥܲܡܠܹ̈ܐ ܨܵܡ̇ܚܵܐ ܚܙܵܬܼܵܐ ܕܲܩܢܘܿܡܲܝ̈ܗܘܿܢ ܀|
    block |܃ܘܟܲܕܼ ܛܵܒܼ ܟܠܗܘܿܢ ܠܒܼܝܼܫܝܼܢ ܫܘܼܒܼܚܵܐ ܕܠܵܐ ܡܸܬܼܚܲܒܲܠ|
    block |ܠܵܐ ܫܘܹܝܢ ܟܠܗܘܿܢ ܒܲܚܕܼܵܐ ܚܙܵܬܼܵܐ ܐܲܝܟ ܕܐܝܼܬܲܝܗܘܿܢ ܀|
    block |܃ܒܨܝܼܪ ܘܲܡܝܲܬܲܪ ܫܘܼܒܼܚܵܐ ܕܲܒܼܗܘܿܢ ܚܲܕܼ ܡ̣ܢ ܚܲܒܼܪܹܗ|
    block |ܐܲܝܟ ܡ̇ܐ ܕܲܒܼܨܝܼܪ ܨܼܡܚܵܐ ܕܟܼܵܟܿܒܼܵܐ ܡ̣ܢ ܒܲܪ ܙܵܘܓܹܿܗ ܀|
    block |܃ܝܲܨܪܵܐ ܕܢܲܦܫܵܐ ܣܵܥܲ݁ܪ ܗܵܕܹܐ ܒܗܵܘ̇ ܬܘܼܩܵܢܵܐ|
    block |ܘܗܘ̤ܝܘܼ ܕܡ̇ܘܪܸܒܼ ܘܗܘ̤ܝܘܼ ܕܡܲܙܥܲܪ ܙܢܲܝ̈ ܬܸܫܒܿܘܿܚܬܼܵܐ ܀|
    block |܃ܗܘ̤ܝܝܘܼ ܝܲܨܪܵܐ ܕܲܡܚܵܘܸܐ ܠܹܗ ܐܵܦ ܨܿܝܕܼ ܒܝܼܫܹ̈ܐ|
    block |ܘܠܵܐ ܫܘܹܝܢ ܢܸܓܼ̈ܕܹܿܐ ܕܡܸܬܼܢܲܓܿܕܼܵܢܹ̈ܐ ܒܲܚܕܼܵܐ ܫܲܘܝܘܼ ܀|
    block |܃ܠܦܘܼܬܼ ܨܸܒܼܝܵܢܵܐ ܕܐܲܪܫܲܥ ܣܲܓܼܝܼ ܥܵܫ̇ܬܝܼܢ ܢܸܓܼ̈ܕܹܿܐ|
    block |ܘܲܠܦܘܼܬܼ ܢܲܦܫܵܐ ܕܕܼܵܢܲܬ̤ ܗܝ̤ ܠܵܗ̇ ܒܨܝܼܪ ܫܘܼܢܵܩܵܐ ܀|
    block |܃ܬܲܗܪܵܐ ܪܲܒܵܐ ܗ̄ܘ̣ ܕܡ̇ܢܵܐ ܣܵܥܲ݁ܪ ܝܲܨܪܵܐ ܕܢܲܦܫܲܢ|
    block |ܕܗܘ̤ ܡܫܲܒܲܚ ܠܲܢ ܘܗܘ̤ ܡܓܲܢܸܐ ܠܲܢ ܒܝܘܿܡ ܢܘܼܚܵܡܵܐ ܀|
    block |܃ܗܘ̤ ܡܲܣܸܩ ܠܲܢ ܠܡܲܠܟܿܘܼܬܼ ܪܵܘܡ̇ܐ ܕܪܵܡ̇ܐ ܡ̣ܢ ܟܠ|
    block |ܘܗܘ̤ ܡܛܲܒܲܥ ܠܲܢ ܒܝܘܼܩܪܵܐ ܕܚܵܘ̈ܒܹܿܐ ܒܐܲܪܥܵܐ ܕܲܠܬܲܚܬܿ ܀|
    block |܃ܡܵܕܹܝܢ ܫܲܦܝܼܪ ܐܵܡܲ݁ܪ ܡ̇ܪܲܢ ܡ̇ܪܵܐ ܕܟܼܠܵܐ|
    block |ܕܠܵܐ ܗܘ̤ ܕܵܐܹ̇ܢ ܐܸܠܵܐ ܐ̄ܢܵܫܵܐ ܕܕܼܵܐܹ̇ܢ ܗܘ̤ ܠܹܗ ܀|
    block |܃ܗܘ̤ ܠܹܗ ܕܵܐܹ̇̄ܢ ܟܠ ܒܲܪܢܵܫܵܐ ܒܝܵܘܡ̇ܐ ܕܕܝܼܢܵܐ|
    block |ܘܡܸܢܹܗ ܢܵܒ̇ܿܥܝܼܢ ܙܢܲܝ̈ ܛܵܒܼܵܬܼܵܐ ܘܩܲܫܝܘܼܬܼ ܢܸܓܼ̈ܕܹܿܐ ܀|
    block |܃ܗܘ̤ ܠܹܗ ܣܵܐܹ̇ܡ ܟܠܝܼܠ ܙܵܟܼܘܼܬܼܵܐ ܠܥܹܝܢ ܚܲܙܵܝܹ̈ܐ|
    block |ܘܗܘ̤ ܠܹܗ ܥܵܒܹ̇ܕܼ ܒܸܗܬܲܬܼ ܐܲܦܹ̈ܐ ܩܕܼܵܡ ܣܲܓܿܝܼܠܹ̈ܐ ܀|
    block |܃ܕܝܼܠܹܗ ܐܸܢܹܝܢ ܝܲܩܝܼܪ̈ܵܬܼܵܐ ܘܲܨܥܝܼܪ̈ܵܬܵܪܐ|
    block |ܘܗܘ̤ ܥܵܒܹ̇ܿܕܼ ܠܲܢ ܒܢܲܝ̈ ܡܲܠܟܿܘܼܬܼܵܐ ܘܲܒܼܢܲܝ̈ ܚܸܫܟܵܐ ܀|
    block |܃ܘܐܸܢܗܘ̤ ܕܓܲܠܝܵܐ ܗ̄ܝܼ ܕܝܲܨܪܲܢ ܫܲܠܝܼܛ ܥܲܠ ܬܲܪ̈ܬܲܝܗܹܝܢ|
    block |ܠܵܐ ܢܸܬܼܥܲܕܲܠ ܒܩܲܫܝܘܼܬܼ ܢܸܓܼ̈ܕܹܿܐ ܕܲܢܛܝܼܪܝܼܢ ܠܲܢ ܀|
    block |܃ܠܝܲܨܪܲܢ ܢܸܥܕܿܘܿܠ ܐܲܝܟ ܕܲܠܨܲܪܵܐ ܕܦܵܪܹܫ ܬܲܪܬܹܿܝܢ|
    block |ܕܡܸܛܠ ܡ̇ܢܵܐ ܠܵܐ ܫܘܸܐ ܢܘܼܗܪܵܐ ܕܦܵܪܘܿܫܘܼܬܹܗ ܀|
    block |܃ܢܘܼܗܪܵܐ ܪܲܒܵܐ ܕܦܵܪܘܿܫܘܼܬܼܵܐ ܒܲܟܼܝܵܢܹܗ|
    block |ܘܛܵܒܼ ܡ̣ܢ ܫܸܡܫܵܠ ܪܵܗܛܝܼܢ ܨܸܡܚܵܘ̈ܗܝ ܠܐܲܪܒܲܥܦܸܢ̈ܝܵܢ ܀|
    block |܃ܫܸܡܫܵܐ ܗ̄ܘ̣ ܕܵܬܼܪܹܝܢ ܕܐܲܡܝܼܢ ܪܵܗܹ̇ܛ ܒܲܫܡܲܝ ܢܲܦܫܲܢ|
    block |ܘܲܡܚܵܘܸܐ ܠܲܢ ܙܢܲܝ̈ ܛܵܒܼܵܬܹ̈ܐ ܘܲܫܟܼܝܼܪ̈ܵܬܵܪܐ ܀|
    block |܃ܐܲܝܟ ܕܵܒܼܢܘܼܗܪܵܐ ܚܵܙܹ̇ܝܢܲܢ ܒܹܗ ܬܪܹܝܢ ܕܘܼܒܵܪܹ̈ܐ|
    block |ܘܒܹܗ ܝܵܠ̇ܦܝܼܢܲܢ ܕܡܵܢܲܐ ܗ̄ܝܼ ܥܸܠܬܼܵܐ ܕܥܵܠܡܵܐ ܘܥܵܠܡܵܐ ܀|
    block |ܗܵܐ ܚܙ̣ܸܵܘ ܐ̄ܢܵܫܵܐ ܟܡܵܐ ܪܲܒܿ ܗܵܘܝܵܐ ܕܲܒܼܒܲܪܢܵܫܵܐ܃|
  block
    block |ܕܝܵ̇ܕܲܥ ܕܲܢܚܘܼܪ ܒܪ̈ܲܚܝܼܩܵܬܼܵܐ ܘܩܲܪ̈ܝܼܒܼܵܬܼܵܐ ܀|
    block |܃ܬܵܘ ܐܸܬܼܒܲܩܵܘ ܕܲܟܼܡܵܐ ܫܲܪܝܵܐ ܚܹܐܪܘܼܬܼ ܢܲܦܫܹܗ|
    block |ܘܫܲܠܝܼܛ ܕܢܸܣܥܘܿܪ ܫܲܦܝܼܪ̈ܵܬܵܪܐ ܘܲܫܟܼܝܼܪ̈ܵܬܼܵܐ ܀|
    block |܃ܣܲܓܿܝܼ ܦܫܝܼܩ ܠܹܗ ܕܲܢܕܼܘܼܢ ܗܘ̤ ܠܹܗ ܚܲܬܿܝܼܬܼܵܐܝܼܬܼ|
    block |ܘܢܸܓܼܒܹܿܐ ܛܵܒܼܬܼܵܐ ܘܢܲܣܠܸܐ ܒܝܼܫܬܵܐ ܐܲܝܟ ܒܘܼܚܪܵܢܹܗ ܀|
    block |܃ܟܘܼܪ ܒܘܼܚܪܵܢܵܐ ܗ̄ܘ̣ ܕܫܲܦܝܼܪ̈ܵܬܼܵܐ ܘܲܕܼܣܲܢ̈ܝܵܬܼܵܐ|
    block |ܘܛܵܒܼ ܡ̣ܢ ܟܘܼܪܵܐ ܡܕܲܟܸܿܐ ܡܸܢܲ ܡܘܼܡܹ̈ܐ ܣܢܲܝ̈ܵܐ ܀|
    block |܃ܬܵܘ ܟܹܝܬܼ ܢܸܡܪܘܿܩ ܙܢܲܝ̈ ܣܲܢ̈ܝܵܬܲܢ ܒܟܼܘܼܪܵܐ ܕܢܲܦܫܲܢ|
    block |ܥܲܕܼܠܵܐ ܐܵܬܹ̇ܐ ܝܙܿܡ ܒܘܼܚܪܵܢܵܐ ܕܕܝܼܢܵܐ ܕܚܝܼܠܵܐ ܀|
    block |܃ܬܵܘ ܢܵܘܬܸܿܒܼ ܠܲܢ ܝܲܨܪܵܐ ܕܢܲܦܫܲܢ ܐܲܝܟ ܕܲܝܵܢܵܐ|
    block |ܘܲܢܩܲܪܸܒܼ ܠܹܗ ܩܪܘܼܒܼܚܵܐ ܕܚܵܘ̈ܒܹܿܐ ܕܲܣܥܝܼܪܝܼܢ ܠܲܢ ܀|
    block |܃ܬܵܘ ܢܹܐܓܼܘܿܪ ܠܲܢ ܣܟܿܘܿܠܸܣܛܝܼܩܵܐ ܬܘܵܬܼ ܪܸܥܝܵܢܵܐ|
    block |ܘܢܲܥܸܠ ܡܸܠܲܝ̈ܢ ܩܕܼܵܡ ܕܷܲܢܵܐ ܕܒܼܵܚܲܪ ܟܠܵܐ ܀|
    block |܃ܢܸܥܒܸܿܕܼ ܗܵܘܢܵܐ ܕܗܸܛܪܵܐ ܬܡܝܼܗܵܐ ܠܲܕܼܡܸܬܼܡܲܠ̈ܢ|
    block |ܘܢܸܣܕܿܘܿܪ ܚܲܫܹ̈ܐ ܕܦܲܓܼܪܵܐ ܘܢܲܦܫܵܐ ܚܲܕܼ ܒܵܬܲܪ ܚܲܕܼ ܀|
    block |܃ܦܘܼܡ̇ܐ ܡܢܲܠܸܐ ܡܸܨܥܵܝܘܼܬܼܵܐ ܕܒܹܝܬܼ ܚܲܕܼ ܠܲܐ̄ܚܪܹܝܢ|
    block |ܘܢܸܩܥܘܿܢ ܙܵܘܥܹ̈ܐ ܠܘܵܬܼ ܗܲܕܵܡܹ̈ܐ ܕܨܘܼܬܼܘ ܬܲܩܢܵܐܝܼܬܼ ܀|
    block |܃ܬܹܐܡܲܪ ܢܲܦܫܵܐ ܠܪܸ̈ܓܼܫܲܝ ܦܲܓܼܪܵܐ ܕܣܵܥܘܿܪܘܼܬܼܵܗ̇|
    block |ܕܚܘܼܪܘ ܠܵܐ ܬܸܪܕܿܘܿܢ ܒܲܥܪܝܼܪܵܐܝܼܬܼ ܐܲܝܟ ܚܲܝ̈ܘܵܬܼܵܐ ܀|
    block |܃ܥܲܝܢܵܐ ܬܸܗܘܸܐ ܐܲܝܟ ܗܲܕܿܝܼܠܵܐ ܠܲܕܼܡܸܬܼܚܲܙ̈ܝܵܢ|
    block |ܘܬܸܕܼܪܘܿܫ ܐܘܼܪܚܵܐ ܩܕܼܵܡ ܗܲܕܿܡܹ̈ܐ ܕܢܸܪܕܿܘܿܢ ܫܲܦܝܼܪ ܀|
    block |܃ܬܹܐܚܘܿܕܼ ܬܪܲܥ ܚܸܟܼ̈ܡܵܬܼܵܐ ܓܲܙܵܐ ܕܢܲܦܫܵܐ|
    block |ܕܠܵܐ ܢܚܲܠܨܘܼܢܵܝܗܝ ܙܢܲܝ̈ ܒܝܼ̈ܫܵܬܼܵܐ ܐܲܝܟ ܓܲܝܵܣܹ̈ܐ ܀|
    block |܃ܟܠܹܗ ܦܲܓܼܪܵܐ ܢܸܛܲܪ ܛܲܟܼܣܵܐ ܕܦܲܓܼܪܵܢܘܼܬܹܗ|
    block |ܘܲܬܿܬܲܪܓܸܿܡ ܒܹܗ ܢܲܦܫܵܐ ܟܣܝܼܬܼܵܐ ܙܢܲܝ̈ ܚܸܟܼ̈ܡܵܬܼܵܐ ܀|
    block |܃ܢܗܘܘܿܢ ܪܸ̈ܓܼܫܹܐ ܒܲܕܼܡܘܼܬܼ ܪ̈ܲܟܼܫܵܐ ܠܣܵܥܘܿܪܘܼܬܼܵܗ̇|
    block |ܘܗ̤ܝ ܠܥܸܠ ܡܸܢܗܘܿܢ ܐܲܝܟ ܗܸܢܝܘܿܟܼܵܐ ܥܲܠ ܡܲܪܟܲܒܼܬܼܵܐ ܀|
    block |܃ܦܓܼܘܼܕܹ̈ܐ ܕܛܲܟܼܣܵܐ ܬܲܪܡܸܐ ܒܪܸ̈ܓܼܫܹܐ ܡܸܬܼܚܲܙܝܵܢܹ̈ܐ|
    block |ܘܢܸܪܕܿܘܿܢ ܫܲܦܝܼܪ ܠܘܲܥܕܼܵܐ ܕܚܘܼܒܵܐ ܘܗܲܝܡܵܢܘܼܬܼܵܐ ܀|
    block |܃ܢܲܦܫܵܐ ܘܦܲܓܼܪܵܐ ܢܸܛܪܘܼܢ ܛܲܟܼܣܵܐ ܕܚܲܕܼ ܒܲܪܢܵܫܵܐ|
    block |ܘܠܵܐ ܢܸܬܼܪܲܦܘܿܢ ܡ̣ܢ ܕܘܼܒܵܪܵܐ ܠܐ̄ܢܵܫܵܐ ܀|
    block |܃ܚܲܕܼ ܒܲܪܢܵܫܵܐ ܐܝܼܬܼܵܘܗܝ ܐ̄ܢܵܫܵܐ ܒܲܦܓܲܪ ܘܲܒܼܪܘܼܚ|
    block |ܘܚܲܝܵܒܼ ܠܡܸܕܲܥ ܕܡ̇ܢܲܐ ܗ̄ܝܼ ܥܸܠܬܼܵܐ ܕܲܫܡܹܗ ܘܕܲܓܹܐ ܀|
    block |܃ܫܡܹܗ ܡܸܬܼܦܲܫܲܩ ܦܲܓܼܪܵܐ ܘܢܲܦܫܵܐ ܡ̇ܐܢܵܐ ܥܦܝܼܦܵܐ|
    block |ܚܲܕܼ ܦܲܓܼܪܵܢܵܐ ܘܚܲܕܼ ܢܲܦܫܵܢܵܐ ܡܲܫܟܲܢ ܟܠܵܐ ܀|
  block
    block |܃ܡܲܫܟܿܢܵܐ ܕܟܼܠܵܐ ܐܝܼܬܼܵܘܗܝ ܐ̄ܢܵܫܵܐ ܒܝܲܕܼ ܬܘܼܩܵܢܹܗ|
    block |ܘܒܹܗܘ̣ ܡܣܲܝܟܼܵܐ ܒܪܝܼܬܼܵܐ ܕܚܲܪ̈ܫܹܐ ܘܲܕܼܡܲܠܵܠܹ̈݁ܐ ܀|
    block |܃ܘܐܸܢܗܘ̤ ܕܐܲܚܝܼܕܼ ܣܵܟܼܵܐ ܕܟܼܠܵܐ ܐܲܟܼܡܵܐ ܕܐܝܼܬܼܵܘܗܝ|
    block |ܚܲܝܵܒܼ ܡ̇ܕܹܝܢ ܕܒܹܗ ܢܸܣ̈ܬܲܝܟܼܵܢ ܐܵܦ ܛܵܒܼ̈ܬܼܵܐ ܀|
    block |܃ܕܡܘܼܬܼܵܐ ܛܵܒܼܬܼܵܐ ܢܨܘܼܪ ܒܲܩܢܘܿܡܹܗ ܠܲܕܼܚܵܙܹ̇ܝܢ ܠܹܗ|
    block |ܘܢܸܬܼܒܲܩܘܿܢ ܒܹܗ ܐܲܝܟ ܕܲܒܼܨܲܠܡܵܐ ܐܲܠܵܗܵܝܵܐ ܀|
    block |܃ܨܠܸܡ ܐܲܠܵܗܵܐ ܩܪ̣ܵܝܗܝ ܐܲܠܵܗܵܐ ܒܪܵܫܝܼܬܼ ܕܲܒܼܪܵܝܗܝ|
    block |ܘܟܲܢܸܫ ܨܹܐܕܼܵܘܗܝ ܡܠܝܼܠܹ̈ܐ ܕܢܸܪ̈ܫܹܐ ܕܢܸܬܼܩܘܿܢ ܒܹܗ ܀|
    block |܃ܬܵܐ ܒܲܪܢܵܫܵܐ ܚܙܝܼ ܠܲܟܼܝܝܵܢܵܟ ܟܡܵܐ ܐܸܬܼܝܲܬܼܪ|
    block |ܕܡ̣ܢ ܕܲܚܝܼܚܵܐ ܩܢܹܝܬܿ ܟܘܼܢܵܝܵܐ ܐܲܠܵܗܵܐ ܀|
    block |܃ܬܵܐ ܐܸܬܼܒܲܩܵܐ ܒܪܲܒܿܘܼܬܼ ܕܲܪܓܼܵܐ ܕܐܸܬܼܝܼܗܸܒܼ ܠܵܟ|
    block |ܘܲܦܪܘܿܥ ܛܲܝܒܿܘܼ ܠܲܡܝܲܩܪܵܢܵܐ ܕܫܝܼܛܘܼܬܼ ܡܸܕܼܪܵܟ ܀|
    block |܃ܚܙܝܼ ܕܡ̣ܢ ܡܸܕܼܪܵܐ ܗܘ̤ܵܐ ܪܘܼܟܵܒܼܵܟ ܒܪܵܫܝܼܬܼ ܕܗ̤ܘܲܝܬܿ|
    block |ܘܗܵܫܵܐ ܐܲܡܠܸܟ ܥܲܠ ܐܲܪ̈ܥܵܢܹܐ ܘܲܡܫܲܝܵܢܹ̈ܐ ܀|
    block |܃ܡܸܢܵܟ ܐܝܼܬܼܵܘܗܝ ܡܲܠܟܵܐ ܕܡܲܡܠܸܟ ܥܲܠ ܟܠ ܒܸܪ̈ܝܵܢ|
    block |ܘܠܹܗ ܡܸܫܬܲܡܥܝܼܢ ܫܡܲܝܵܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ ܀|
    block |܃ܡܲܠܟܵܐ ܘܡ̇ܪܵܐ ܘܐܵܦ ܕܲܝܵܢܵܐ ܗܘ̤ܵܐ ܒܲܪ ܓܸܢܣܵܟ|
    block |ܚܙܝܼ ܠܵܐ ܬܛܠܘܿܡ ܠܲܡܝܲܩܪܵܢܵܐ ܕܫܝܼܛܘܼܬܼ ܡܸܕܼܪܵܟ ܀|
    block |܃ܚܙܝܼ ܕܲܠܕܼܝܼܢܵܐ ܕܟܹܐܝܢ ܒܘܼܚܪܵܢܹܗ ܥܬܼܝܼܕܼ ܐܲܢ̄ܬܿ ܕܬܸܥܘܿܠ|
    block |ܕܬܸܦܪܘܿܥ ܬܲܡ̇ܢ ܚܵܘܒܲܬܼ ܚܵܘ̈ܒܹܿܐ ܕܲܣܥܝܼܪܝܼܢ ܠܵܟ ܀|
    block |܃ܚܙܝܼ ܕܲܠܥܹܝܢ ܟܠ ܕܵܢܚܝܼܢ ܬܲܡ̇ܢ ܡܘܼܡܹ̈ܐ ܕܟܼܠܢܵܫ|
    block |ܘܐܲܝܟ ܕܲܒܼܫܸܡܫܵܐ ܚܵܝ̇ܪܝܼܢ ܐ̄̇ܢܵܫܵܐ ܒܡܘܼܡܹ̈ܐ ܕܐ̄ܢܵܫܵܐ ܀|
    block |܃ܫܡܲܥ ܕܥܲܠ ܐܲܪܥܵܐ ܦܵܝ̇ܫܝܼܢ ܒܝܼܫܹ̈ܐ ܕܪܲܓܼܘ ܒܝܼ̈ܫܵܬܼܵܐ|
    block |ܘܦܘܼܫ ܡ̣ܢ ܥܵܘ̣ܠܵܐ ܕܠܵܐ ܬܦܘܼܫ ܒܐܲܥܵܐ ܥܲܡ ܥܵܘܠܹ̈ܐ ܀|
    block |܃ܫܡܲܥ ܕܲܠܪܵܘܡ̇ܐ ܕܡܲܠܟܿܘܼܬܼ ܪܵܘܡ̇ܐ ܣܵܠ̇ܩܝܼܢ ܛܵܒܹ̈ܐ|
    block |ܘܥܘܿܠ ܥܲܡ ܛܵܒܹ̈ܐ ܠܗܵܘ̇ ܒܘܼܣܵܡܵܐ ܕܲܡܠܸܐ ܛܘܼܒܹ̈ܐ ܀|
    block |܃ܚܙܝܼ ܕܠܲܡܫܝܼܚܵܐ ܥܬܼܝܼܕܹܝܢ ܕܢܸܚܙܘܿܢ ܟܹܐܢܹ̈ܐ ܘܢܲܟܼܦܹ̈ܐ|
    block |ܘܕܲܟܵܐ ܢܲܦܫܵܟ ܡ̣ܢ ܣܲܢ̈ܝܵܬܼܵܐ ܕܬܸܚܙܹܝܘܗܝ ܐܵܦ ܐܲܢ̄ܬܿ ܀|
    block |܃ܚܙܝܼ ܕܠܵܐ ܥܵܐ̇ܠܝܼܢ ܣܲܢ̈ܝܲܝ ܢܲܦܫܵܐ ܠܐܲܝܟܵܐ ܕܐܝܼܬܼܵܘܗܝ|
    block |ܘܲܡܪܘܿܩ ܢܲܦܫܵܟ ܡ̣ܢ ܣܲܢ̈ܝܵܬܼܵܐ ܘܬܸܥܘܿܠ ܬܸܚܙܹܘܗܝ ܀|
    block |܃ܫܡܲܥ ܩܵܠ ܒܸܟܼܝܵܐ ܘܚܘܼܪܵܩ ܫܸܢܹ̈ܐ ܕܲܒܼܓܼܗܲܢܵܐ|
    block |ܘܙܘܼܥ ܘܐܸܣܬܲܪܲܕܼ ܡ̣ܢ ܗܵܘ̇ ܫܸܡܥܵܐ ܕܲܕܼܚܝܼܠ ܫܸܡܥܹܗ ܀|
    block |܃ܫܡܲܥ ܕܠܵܐ ܦܵܛ̇ܲܪ ܗܵܘ̇ ܒܘܼܣܵܡܵܐ ܪܘܼܚܵܢܵܝܵܐ|
    block |ܘܫܘܼܛ ܟܠܡܸܕܹܿܡ ܘܥܘܿܠ ܘܐܸܬܼܒܲܣܲܡ ܒܲܕܼܠܵܐ ܫܘܼܠܵܡ ܀|
    block |܃ܗܵܐ ܣܸܕܼܪܹܬܼ ܠܵܟ ܙܢܲܝ̈ ܛܵܒܼܵܬܼܵܐ ܘܫܸܡ ܒܝܼ̈ܫܵܬܼܵܐ|
    block |ܥܪܘܿܩ ܡ̣ܢ ܒܝܼܫܬܵܐ ܘܚܲܒܸܿܒܼ ܛܵܒܼܬܼܵܐ ܕܛܵܒܼ ܥܵܢܝܵܢܵܗ̇ ܀|
    block |ܗܵܐ ܚܵܘܝܼܬܵܟ ܕܥܲܡܠܹܗ ܕܥܵܠܡܵܐ ܡܸܥܒܲܪ ܥܵܒܲ݁ܪ܃|
  block
    block |ܠܵܐ ܬܸܠܠܸܐ ܒܹܗ ܠܒܲܪ ܡ̣ܢ ܛܲܟܼܣܵܐ ܕܠܵܐ ܬܸܬܼܚܲܣܲܕܼ ܀|
    block |܃ܗܵܐ ܐܲܠܸܦܬܵܟ ܕܥܘܼܟܪܵܐ ܐ̄ܚܪܹܢܵܐ ܐܝܼܬܼ ܒܲܫܡܲܝܵܐ|
    block |ܪܚܲܡ ܥܸܢܝܵܢܹܗ ܕܬܸܗܘܸܐ ܝܵܪܬܵܐ ܥܲܡ ܝܵܪ̈ܘܿܬܼܵܘܗܝ ܀|
    block |܃ܗܵܐ ܕܼܪܫܹ̇ܬܼ ܠܵܟ ܐܘܼܪܚܵܐ ܠܡܸܪܕܼܵܐ ܠܘܲܥܕܼܵܐ ܕܲܠܥܸܠ|
    block |ܥܲܕܼ ܢܲܦܫܵܟ ܠܡܸܪܕܼܵܐ ܫܲܦܝܼܪ ܠܐܲܦܲܝ̈ ܪܵܘܡ̇ܐ ܀|
    block |܃ܗܵܐ ܐܸܡ̇ܪܹܬܼ ܠܵܟ ܕܥܲܡܠܹ̈ܐ ܒܵܥ̇ܝܵܐ ܐܘܼܪܚܵܐ ܕܪܵܡ̇ܐ|
    block |ܛܲܝܸܒܼ ܥܲܡܠܹ̈ܐ ܘܐܲܟܸܿܢ ܚܵܙܩܲܬܿ ܥܲܡ ܚܵܙܘܿܩܹ̈ܐ ܀|
    block |܃ܫܡܝܼܥ ܠܵܟ ܛܸܒܵܐ ܕܬܲܪܬܹܿܝܢ ܐܘܼܪ̈ܚܵܢ ܐܝܼܬܼ ܒܲܒܼܪܝܼܬܼܵܐ|
    block |ܚܙܝܼ ܠܵܐ ܬܸܚܙܘܿܩ ܥܲܡ ܣܲܓܿܝܼ̈ܠܹܐ ܒܗܵܝ̇ ܕܲܪܚܘܼܚܵܐ ܀|
    block |܃ܫܡܝܼܥ ܠܵܟ ܕܲܟܼܬܼܝܼܒܼ ܕܛܵܒܼ ܐܲܠܨܵܐ ܐܘܼܪܚܵܐ ܕܚܲܝܹ̈ܐ|
    block |ܥܨܝܼ ܠܲܩܢܘܿܡ̇ܢ ܘܩܲܒܸܿܠ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܗܵܠܹܝܢ ܟܠܗܹܝܢ ܘܲܕܼܣܲܓܿܝܼ̈ܐܵܢ ܛܵܒܼ ܡ̣ܢ ܗܵܠܹܝܢ|
    block |ܪܫܝܼܡ ܥܘܼܗܕܵܢܗܹܝܢ ܒܲܟܼܬܼܝܼ̈ܒܼܵܬܼܵܐ ܕܣܸܦܪ̈ܲܝ ܪܘܼܚܵܐ ܀|
    block |܃ܡ̣ܢ ܕܲܟܼܬܼܝܼ̈ܒܼܵܢ ܬܢܹ̇ܝܬܼ ܐܵܦ ܐܸܢܵܐ ܡܸܕܸܿܡ ܕܲܬܼܢܹ̇ܝܬܼ|
    block |ܕܢܸܕܲܥ ܟܠܢܵܫ ܕܒܼܐܘܼܪܚܵܐ ܕܣܸܦܪܹ̈ܐ ܪܕܼܵܘ ܚܘܼܫܵܒܲܝ̈ ܀|
    block |܃ܣܸܦܪܹ̈ܐ ܚܵܘܝܘܼܢܝ ܕܐܸܪܕܹܿܐ ܒܐܘܼܪܚܵܐ ܕܦܸܬܼܓܼܵܡܲܒ̈ܗܘܿܢ|
    block |ܘܗܸܢܘ̣ܿܢ ܐܲܠܦܘܼܢܝ ܕܐܲܠܸܦ ܫܪܵܪܵܐ ܕܣܘܼܟܵܠܲܝ̈ܗܘܿܢ ܀|
block |ܥܲܠ ܓܡܝܼܪܘܼܬ ܕܘܼܒܵܪܹ̈ܐ|
  block
    block |ܥܲܠ ܓܡܝܼܪܘܼܬ ܕܘܼܒܵܪܹ̈ܐ|
  block
    block |ܣܗ܀ ܥܲܠ ܓܡܝܼܪܘܼܬ ܕܘܼܒܵܪܹ̈ܐ܀|
    block |ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܹܫܬܼܝܢ ܘܚܲܡܫܵܐ܁|
    block |ܥܲܠ ܓܡܝܼܪܘܼܬ ܕܘܼܒܵܪ̈ܐ܁|
  block
    block |܃ܚܹܕ ܙܵܟܝܵܐ ܙܟܵܗ̇ ܠܲܚܛܝܼܬܼܵܐ ܕܩܛܠܲܬ̤ ܐ̄ܢܵܫܵܐ|
    block |ܘܒܙܟܘܬܹܗ ܫܘܬܸܦ ܐ̄ܢܵܫ̈ܐ ܘܫܡܝܢܹ̈ܐ܁|
    block |܃ܚܲܕ ܓܲܢܵܒܪܵܐ ܢܦ̣ܩ ܠܲܩܪܵܒܼܵܐ ܠܘܼܩܒܼܵܠ ܒܝܼܫܵܐ|
    block |ܘܒܬܟܼܬܘܫܹܗ ܝܠܸܦܘ ܐܪ̈ܥܢܹܐ ܙܢܲܝ̈ ܬܟܬܘܼܫܵܐ܁|
    block |܃ܚܲܕ ܐܬܠܝܛܵܐ ܢܚܸܬ ܠܐܓܼܘܿܢܵܐ ܕܙܲܕܝܼܩܘܼܬܼܵܐ|
    block |ܘܒܲܠܒܝܼܒܘܼܬܹܗ ܩܢܵܘ ܡܝܘ̈ܬܐ ܣܲܒܼܪܵܐ ܛܵܒܼܵܐ܁|
    block |܃ܚܲܕ ܐܬܠܝܼܛܵܐ ܢܚܸܡ ܠܐܓܼܘܿܢܵܐ ܕܙܲܕܝܼܩܘܼܬܼܵܐ|
    block |ܘܒܲܠܒܝܼܒܘܼܬܹܗ ܩܢܵܘ ܡܝܼܘ̈ܬܐ ܣܲܒܼܪܵܐ ܛܵܒܼܵܐ܁|
    block |܃ܚܲܕ ܕܲܪܵܪܵܐ ܐܸܚܲܕ ܕܲܪܵܐ ܥܲܡ ܚܲܣܝܵܢܐ|
    block |ܘܒܼܚܘܡܣܢܹܗ ܚܲܨܘ ܥܦܪܢܹܐ ܪ̈ܥܝܢܲܝܗܘܿܢ܁|
    block |܃ܥܲܠ ܟܠ ܘܒܼܟܼܠ ܦܕܿܣ ܥܘܕܪܢܵܐ ܕܡ̣ܢ ܡܵܘܗܲܒܼܬܹܗ|
    block |ܘܛܸܒܹ̈ܐ ܘܒܝܼܫ̈ܐ ܙܡܢ ܘܩܪܐ ܠܡܫܬܘܼܬ ܚܘܼܒܹܗ܁|
    block |܃ܐܲܝܟ ܓܲܢܒܪܵܐ ܩܥ̣ܵܐ ܒܒܪܝܼܬܼܵܐ ܓܢ̄ܒܵܪ ܚܲܝܠܵܐ|
    block |ܕܗܐ ܙܟܐ ܥܠܡܵܐ ܢܩܘܿܡ ܟܠܒܲܪܢܵܫ ܢܕܘܫ ܥܲܠ ܪܸܫܹܗ܁|
    block |܃ܩܘܡܘ ܘܐܸܬܼܠܒܲܒܼܘ ܐܪ̈ܥܢܵܝܹܐ ܘܫܡܝܼܢܹ̈ܐ|
    block |ܘܣܒܼܘ ܙܟܘܬܵܐ ܒܝܲܕ ܙܟܘܬܼܵܐ ܕܗܘ̤ܬ ܒܐܝܼܕܝ̈܁|
    block |܃ܬܵܘ ܢܘܚܘ ܒܲܠܡܹܐܝܢܝ ܠܐܝ̈ܐ ܕܠܐܝܼܘ ܒܥܲܡܵܐ ܕܟܢܫܹܐ|
    block |ܘܠܵܐ ܬܫܬܚܩܘܿܢ ܒܹܝܬܼ ܡܚܫܘܼܠܹܐ ܕܪ̈ܓܝܼܓܬܐ܁|
    block |܃ܬܵܘ ܣܒܼܘ ܝܪ̈ܬܹܐ ܡܲܪ̈ܗܛܝܟܘܿܢ ܕܒܙܝܼܙܝܼܢ ܗ̄ܘ̣ܵܘ|
    block |ܘܐܚܘܕܘ ܢܘ̈ܡܹܐ ܕܚܛܝܦܐ ܗ̄ܘ̣ܵܬ ܡ̣ܢ ܚܝ̈ܟܘܿܢ܁|
    block |ܬܵܘ ܐܬܚܲܦܛܘ ܠܡܸܩܢܐ ܚ̈ܝܹܐ ܪ̈ܘܼܚܢܝܹܐ܁|
    block |ܘܫܘܛܘ ܦܘܼܠܚܢܵܐ ܕܐܪ̈ܥܢܵܝܵܬܐ ܕܠܵܐ ܫܪܝܪ̈ܲܢ܁|
    block |܃ܬܵܘ ܐܬܥܝܲܕܘ ܒܗܪܓܵܐ ܕܛܘܼܒܹ̈ܐ ܕܟܼܣܝܹܢ ܒܲܩܢܘܿܡܝ|
    block |ܘܣܢܵܘ ܘܫܕܘ ܥܝܼܕ̈ܐ ܣܢ̈ܝܐ ܕܥܒܘܪ̈ܝܬܵܐ܁|
    block |ܫܪܝܼܪ ܘܲܒܼܚܝܼܪ ܡܘܼܠܟܵܢ ܚܲܝܹ̈ܐ ܕܡܸܬܡܠܲܠ ܒܝܼ܁|
    block |܃ܘܲܕܠܵܐ ܦܘܼܠܵܓܼ ܝ̇ܗܒ ܐܓܼܪܵܬ ܠܕܡܗܝܡܢ ܒܝܼ|
    block |ܚܹܝܠ ܒܵܪܘܿܝܵܐ ܨܒܼܵܐ ܕܢܲܒܕܸܩ ܚܲܝܠܹܗ ܒܐܝܼܕܹ̈ܝ܁|
    block |ܡܦܪܢܣ ܒܝܼ ܥܘܼܬܪܵܐ ܕܚܘܼܒܹܗ ܠܥ̇ܒܕ ܐܝܼܕܵܘ̈ܗܝ܁|
    block |܃ܚܘܒܲܬ ܚܘܼܒܵܐ ܚܝܒܝܼܢ ܠܹܗ ܥܒܵܕܐ ܕܥܒܕ|
    block |ܘܝܲܬܝܼܪܐܝܼܬ ܩܢܝ̈ܝ ܡܸܠܬܐ ܕܦܪܘܿܫܘܼܬܼܵܐ܁|
    block |܃ܬܵܘ ܡ̈ܠܠܹܐ ܦܪܘܥܘ ܬܘܼܕܝܼܬܼܵܐ ܕܚܝܸܒܝܼܢ ܐ̄ܢܬܘܢ|
    block |ܠܚܹܝܠ ܐܝܼܬܼܘܿܬܼܵܐ ܕܐܟܼܪܲܙ ܚܲܝܠܹܗ ܒܩܸܐܪܣܐ ܕܥܒܼܕܬ܁|
    block |ܬܵܘ ܐܸܬܼܒܩܵܘ ܒܢܝܼܫܵܐ ܬܪܝܼܨܵܐ ܕܒܼܪܸܫ ܩܲܝܣܵܐ܁|
    block |ܘܝܲܠܲܦܘ ܕܐܝܟܢ ܚܣܢܐ ܩܸܐܪܣܵܐ ܕܚܫܹ̈ܐ ܘܫܐܕ̈ܐ܁|
    block |܃ܚܲܫܹ̈ܐ ܠܙܝܼܢܹ̈ܐ ܐܣܢܝܼܘ ܫܘܼܦܪܵܐ ܕܪܸ̈ܥܝܢܝܟܘܿܢ|
    block |ܡܪܘܩܘ ܨܐܘܬܼܵܐ ܕܠܲܙܝܙܘܬܼܟܘܢ ܡ̣ܢ ܠܒܝ̈ܟܘܿܢ܁|
    block |ܫܸܐܕܹ̈ܐ ܛܪ̈ܘܢܹܐ ܚܛܦܘ ܝܪܬܘܼܬܼܵܐ ܕܩܸܢܝܵܢܲܝ̈ܟܘܿܢ܃|
  block
    block |ܐܩܪܸܒܼܘ ܥܲܡܗܘܿܢ ܘܐܲܚܘܕܘ ܢܘ̈ܡܹܐ ܕܚܲܝܹ̈ܐ ܚܲܕܬܹ̈ܐ܁|
    block |܃ܪܘܼܚܢܵܐܝܼܬ ܥܒܕܘ ܬܟܼܬܘܫܵܐ ܥܲܡ ܣܲܢܐܝ̈ܟܘܿܢ|
    block |ܒܼܗܘ̇ ܐܸܣܟܝܡܵܐ ܕܐܩܪܸܒܼܘ ܥܡܟܼܘܿܢ ܘܒܲܙܘ ܢܸܟܣܝ̈ܟܿܘܿܢ܁|
    block |܃ܠܦܘܼܬ ܩܲܫܝܘܼܬܼܵܐ ܕܚܫܹ̈ܐ ܩܫܝ̈ܐ ܠܒܸܫܘ ܚܘܼܡܣܢܵܐ|
    block |ܘܡܲܟܟܼܘ ܐܢܘܿܢ ܕܠܵܐ ܬܬܡܟܟܘܿܢ ܬܚܝܹܬ ܪܸ̈ܓܼܠܲܝܗܘܿܢ܁|
    block |܃ܐܲܝܟ ܚܪܥܘܼܬܼܵܐ ܕܫܸܐܪܹ̈ܐ ܨܢܥ̈ܐ ܩܢܹ̇ܘ ܒܘܼܝܢܵܐ|
    block |ܕܠܵܐ ܬܸܬ[܁܁܁]ܒܼܘܢ ܡ̣ܢ ܦܲܘܪ̈ܣܲܝܗܘܿܢ ܐܲܝܟ ܕܒܩܲܕܼܡܵܐ܁|
    block |܃ܠܟܼܠܹܗ ܐ̄ܢܵܫܵܐ ܐܠܒܸܫ ܙܲܝܢܵܐ ܕܙܕܝܼܩܘܼܬܼܵܐ|
    block |ܕܠܵܐ ܢܸܒܼܪܝܨ ܒܹܗ ܓܹܐܪܵܐ ܫܢܝܼܢܵܐ ܕܐܵܟ̇ܠܩܪܨܵܐ܁|
    block |ܦܓܼܪܵܐ ܘܢܲܦܫܵܐ ܢܸܐܚܕܘܢ ܕܵܪܵܐ ܥܲܡ ܚܘܼܬܚ̈ܬܹܐ܁|
    block |ܘܲܚܠܝܼܨܐܝܼܬ ܢܸܚܢܘܿܢ ܠܢܝܼܫܵܐ ܕܡܘܼܠܟܵܢ ܚܲܝܹ̈ܐ܁|
    block |܃ܠܢܝܼܫܵܐ ܕܟܸܐܢܸ̈ܐ ܢܸܚܢܘܿܢ ܙܘܥܹ̈ܐ ܘܪܸܓܼܫܝ ܦܓܼܪܵܐ|
    block |ܕܢܫܘܘܢ ܐܟܿܚܕ ܠܡܣܒܼ ܐܲܓܼܪܵܐ ܕܠܹܗ ܡܬܚܒܲܠ܁|
    block |܃ܙܒܼܢܐ ܗ̄ܘ̣ ܡܟܝܹܠ ܠܡܚܘܝܼܘ ܠܩܪ̈ܒܼܬܢܹܐ|
    block |ܙܢܝ̈ ܬܟܬܘܼܫܵܐ ܡܠܝ̈ܝ ܩܐܪܣܵܐ ܕܠܘܼܩܒܼܵܠ ܚܲܫܹ̈ܐ܁|
    block |܃ܒܓܸܠܝܐ ܢܐܡܲܪ ܥܠܬܹܗ ܕܡܸܐܡܪܵܐ ܕܡܛܝܒܼ ܠܲܢ|
    block |ܩܕܵܡ ܫܡܘܥܹ̈ܐ ܕܪܚܡܝܼܢ ܫܡܥܵܐ ܕܪܵܘܚܢܝܵܬܐ܁|
    block |܃ܢܗܝܼܪܐܝܼܬ ܢܕܢܲܚ ܨܡܚܵܐ ܕܡܠܲܬܼ ܦܘܡܲܢ|
    block |ܠܥܝܼܢ ܪ̈ܘܚܢܹܐ ܕܚܵܙܝܢ ܫܦܝܼܪ ܣܘܼܟܵܠ ܡ̈ܠܐ܁|
    block |܃ܕܠܵܐ ܬܚܦܝܼܬܼܵܐ ܢܨܘܿܪ ܬܲܫܥܝܼܬܼܵܐ ܕܪ̈ܲܓܲܬ ܢܦܫܲܢ|
    block |ܒܕܦܵܐ ܕܗܘܢܵܐ ܕܝ̇ܕܥ ܠܡܚܵܪ ܒܥܬܝܼܕܥ̈ܬܐ܁|
    block |܃ܥܲܠ ܕܘܪܹ̈ܐ ܕܥܬܝܼܪ̈ܬܐ ܒܥ̇ܝܬ ܕܐܡܠܸܠ|
    block |ܘܥܲܠ ܬܘܩܢܵܐ ܕܠܐ ܡܸܬܚܒܲܠ ܨ̇ܒܝܬ ܕܐܬܢܹܐ܁|
    block |܃ܒܙܟܘܬܼ ܡܲܠܟܐ ܕܙܟܼܵܐ ܒܩܲܝܣܵܐ ܬܗܕܲܬ ܣܲܓܝܼ|
    block |ܘܪܓܬܢܝ ܕܐܓܼܠܐ ܥܲܠ ܙܟܘܬܹܗ ܠܥܝܼܢ ܦܲܠܚܵܘ̈ܗܝ܁|
    block |܃ܒܐܓܘܿܢ ܥܡ̈ܠܐ ܕܦܠܚ̈ܐ ܕܓܼܒܵܐ ܦܗܵܘ ܚܘܼܫܒܲܝ̈|
    block |ܕܥܡܵܐ ܥܲܙܝܼܘ ܠܘܼܩܒܼܵܠ ܩܐܪ̈ܣܹܐ ܕܪ̈ܓܝܼܓܬܼܵܐ܁|
    block |܃ܐܘܪܚܵܐ ܕܝܼܠܹܗ ܘܕܒܢܲܝ̈ ܒܲܝܬܹܗ ܚܙܹܝܬ ܕܐܠܝܼܨܵܐ|
    block |ܘܐܡ̇ܪܬ ܕܐܸܪܕܹܐ ܐܦܸܢ ܒܡ̈ܠܹܐ ܠܘܵܬܼ ܗܲܠܟ̈ܬܐ܁|
    block |܃ܛܘܒܹ̈ܐ ܡܠܝܼܟܹ̈ܐ ܫܡܥܸ̇ܬ ܕܲܟܣܹܝܢ ܒܐܲܠܝܼܨܘܼܬܵܗ̇|
    block |ܘܐܠܨܢܝ ܪܸܥܝܵܢܝ ܕܐܸܫܡܲܥ ܐܸܢܘܿܢ ܐܦܸܢ ܡܸܫܡܲܥ܁|
    block |܃ܡܫܡܲܥ ܫܡ̇ܥܬ ܕܛܒ̣ܐ ܐܘܪܚܵܐ ܕܗܵܕܹܐ ܠܘܝܵܬܼܵܐ|
    block |ܘܪܢ̇ܝܬ ܕܕܒܪ ܐܘܬܲܪ ܐ̄ܢܵܫܵܐ ܡ̣ܢ ܝܘܼܬܪܵܢܵܗ̇܁|
    block |܃ܬܵܘ ܚܙܘܩܹ̈ܐ ܕܪܚܝܼܡܵܐ ܠܗܘܿܢ ܐܘܼܪܚܵܐ ܕܚ̈ܝܹܐ|
    block |ܚܙܘܩܘ ܥܲܡ ܫܪܒܲܢ ܣܘܒܼܘ ܣܘܼܟܝܵܐ ܕܚ̈ܝܹܐ ܚܲܕܹܬܹܐ܁|
    block |܃ܒܚܘܼܒܐ ܢܫܡܲܥ ܫܲܪܒܵܐ ܕܚ̈ܝܹܐ ܪ̈ܘܚܢܝܹܐ|
    block |ܘܒܣܘܟܠܵܐ ܢܨܘܬ ܣܘܼܟܠܵܐ ܕܣܬܝܼܪ̈ܬܵܐ܁|
    block |܃ܒܣܲܒܼܪܵܐ ܢܲܫܲܪ ܠܲܕܡܬܡ̈ܠܠܢ ܥܲܠ ܕܥܬܝ̈ܕܵܢ|
    block |ܕܐܦܸܢ ܟܣܝ̈ܢ ܠܹܗ ܫܲܪܝܲܪ̈ܢ ܛܵܒܼ ܡ̣ܢ ܫܸܡܫܵܐ܁|
    block |܃ܗܵܠܹܝܢ ܐܢܹܝܢ ܬܠܬܼ ܕܡܟܪ̈ܢ ܐܡ̣ܪ ܦܵܘܠܘܿܣ|
    block |ܡܵܕܹܝܢ ܫܲܪܝܼܪ ܕܗܢܹܝܢ ܡܨܝ̈ܢ ܒܚܹܝܠ ܟܠܡܸܕܹܡ܁|
    block |܃ܥܣܸܩ ܕܘܼܒܪܵܐ ܕܪ̈ܘܚܢܝܬܼܵܐ ܠܦܓܼܪ̈ܢܝܹܐ|
    block |ܘܐܲܝܟܵܐ ܕܗܢܹܝܢ ܚܠܝܼ̈ܛܵܢ ܥܲܡܹܗ ܕܠܝܼܠ ܘܡܛܟܣ܁|
    block |܃ܐܸܦ ܡܚܝܼܒܲܢ ܦܫܩ ܘܓܼܠܝܗܝ ܠܚܲܝܠܵܐ ܕܒܼܗܝܼܢ|
    block |ܕܡܨܚ̈ܢ ܚܣܢ̈ܢ ܩܸܐܪܣܵܐ ܕܢܲܦܫܵܐ ܘܕܗܕܡܹ̈ܐ܁|
    block |܃ܟܠ ܠܡ ܐܝܕܐ ܕܠܘܬ ܐ̄ܢܫܐ ܥܛܠܐ ܠܡܸܗܘܵܐ|
    block |ܠܘܵܬ ܐܠܗܵܐ ܡܨܝܵܐ ܠܡܸܗܘܵܐ ܒܗܲܝܡܢܘܬܼܵܐ܁|
    block |܃ܫܸܡܫܵܐ ܗ̄ܝ̣ ܕܲܬܪܝܼܢ ܗܲܝܡܢܘܼܬܵܐ ܠܥܝܢܲܝ̈ ܦܓܼܪܐ|
    block |ܬܵܘ ܢܚܙܹܐ ܒܗ̇ ܫܘܼܦܪܵܐ ܦܲܐܝܐ ܕܥܬܝܼ̈ܕܵܬܵܐ܁|
    block |܃ܛܵܒܼ ܡ̣ܢ ܫܸܡܫܵܐ ܢܲܗܝܼܪ ܕܠܸܩܵܗܿ ܠܕܚ̇ܐܪ ܒܵܗ̇|
    block |ܘܟܲܕ ܥܲܠ ܐܪܥܵܐ ܗ̄ܘ̣ ܚ̇ܙܐ ܕܛܣܝ̈ܢ ܠܥܸܠ ܒܲܫܡܲܝܵܐ܁|
  block
    block |܃ܬܗܪܵܐ ܪܲܒܵܐ ܡܠܹܐ ܕܘܒܪܵܐ ܕܗܲܝܡܢܘܼܬܼܵܐ|
    block |܃ܬܵܘ ܢܬܗܲܪ ܒܵܗ̇ ܘܢܹܐܠܲܦ ܛܲܟܼܣܵܐ ܕܡܸܬܡܠܲܠ ܒܵܗ̇|
    block |܃ܓܲܙ̈ܐ ܣܒܝܼ̈ܣܸܐ ܡܠܹܝܢ ܣܘܼܥܪ̈ܢܹܐ ܕܣܥܘܿܪܘܼܬܵܗ̇|
    block |ܢܩܪܘܿܒܼ ܟܠܢܵܫ ܢܸܣܲܒܼ ܡܓܢ ܣܘܼܢܩܵܢ ܚܲܝܵܘ̈ܗܝ܁|
    block |܃ܠܲܬܪܲܥ ܒܝܬܗ̇ ܢܨܘܒܼܘܼܢ ܐܦ ܚܲܟܝܼܡܹ̈ܐ|
    block |ܘܗܵܐ ܡܬܡܠܝܢ ܣܘܼܢܩܢܲܝܗ̈ܘܿܢ ܕܠܵܐ ܫܘܼܚܵܪܵܐ܁|
    block |܃ܬܵܘ ܟܠ ܬܓܼܡܝܼ̈ܢ ܥܲܡ ܟܠ ܡܘܼܫ̈ܚܵܢ ܥܬܲܪܘ ܫܲܘܝܵܐܝܼܬ|
    block |ܡ̣ܢ ܒܹܝܬܼ ܓܲܙܵܐ ܕܗܝܡܢܘܼܬܼܵܐ ܕܠܵܐ ܡܸܣܬܝܲܟ܁|
    block |܃ܒܗܝܡܢܘܼܬܼܵܐ ܢܫܡܲܠ ܐܪ̈ܙܹܐ ܕܗܝܡܢܘܼܬܼܵܐ|
    block |ܘܲܒܼܬܘܟܼܠܢܵܗ̇ ܢܣܝܼܡ ܬܘܟܠܢܲܢ ܥܲܠ ܕܥ̣ܬܝܕ̈ܢ܁|
    block |܃ܒܢܘܼܗܪܵܗ̇ ܢܚܸܙܹܐ ܠܲܕܠܵܐ ܓܠܝ̈ܢ ܠܥܝܢܲܝ̈ ܒܸܣܪܵܐ|
    block |ܡܥܢܝ ܡܥܢܝܢܵܗ̇ ܢܥܝܪ ܢܦܫܲܢ ܒܫܒܝܼܚ̈ܬܵܐ܁|
    block |܃ܫܘܼܒܚܵܐ ܪܲܒܵܐ ܕܠ̇ܐ ܡܬܡܲܠܲܠ ܡܠܹܐ ܥܸܢܝܵܢܵܗ̇|
    block |ܘܫܒܼܝܼܚܐܝܼܬ ܡܫܲܒܚܵܐ ܒܫܘܼܒܼܚܵܐ ܠܪ̈ܚܡܲܝ ܚܘܼܒܵܗ̇܁|
    block |܃ܒܗ̇ ܐܫܬܲܒܲܚܘ ܢܒܼܝ̈ܐ ܒܐܪ̈ܙܹܐ ܕܥܬܝܕܬ̈ܐ|
    block |ܘܒܵܗ̇ ܐܬܢܨܲܝܘ ܫܠܝܼܚܹ̈ܐ ܒܚܲܝܠܵܐ ܕܓܒܪ̈ܘܼܬܼܵܐ܁|
    block |܃ܥܲܠ ܒܢܝܢܗ̇ ܒܢܵܘ ܥܡܠܲܝ̈ܗܘܿܢ ܟܐܢܹ̈ܐ ܘܢܲܟ̈ܦܹܐ|
    block |ܘܡܛܵܐ ܪܘܡܵܐ ܕܕܘܒܪ̈ܲܝܗܘܿܢ ܥܕܡܵܐ ܠܪܵܘܡܵܐ܁|
    block |܃ܗܢܘܿܢ ܫܪܝܼܘ ܠܡܒܼܢܵܐ ܫܪܵܪܵܐ ܒܥܠܡܵܐ ܪܲܦܝܵܐ|
    block |ܘܫܪܝܼܘ ܐ̄ܢܵܫ̈ܐ ܠܡܒܼܢܵܐ ܥܡ̈ܠܹܐ ܥܲܠ ܥܲܡܠܲܝ̈ܗܘܿܢ܁|
    block |܃ܥܲܠ ܫܬܐܣܬܵܗ̇ ܣܡ ܬܘܕܝܼܬܹܗ ܫܡܥܘܿܢ ܟܹܐܦܵܐ|
    block |ܘܢܣܲܒܼ ܐܓܼܪܵܐ ܟܠܝܼܠ̇ܐ ܕܛܘܼܒܹ̈ܐ ܕܠܵܐ ܡܸܬܚܒܲܠ܁|
    block |܃ܛܘܒܲܝܟ ܫܡܥܘܿܢ ܐܡ̣ܪ ܦܘܡܵܐ ܕܡܠܸܐ ܛܘܼܒܹ̈ܐ|
    block |ܕܫܘܼܝܬ ܕܬܐܠܦ ܐ̄ܪܙ ܟܣܝ̈ܬܐ ܡ̣ܢ ܦܘܼܡ ܟܣܝܵܐ܁|
    block |܃ܠܵܘ ܠܲܡ ܒܸܣܪܵܐ ܘܲܕܼܡܵܐ ܓܼܠܐ ܠܵܟ ܕܬܲܘܕܹܐ ܫܲܦܝܼܪ|
    block |ܐܸܠܵܐ ܐܒܼܵܐ ܕܐܝܼܬ ܠܹܗ ܝܲܠܕܵܐ ܕܕܡ̇ܐ ܠܝܘܼܩܢܹܗ܁|
    block |܃ܝܘܩܢܵܐ ܦܐܝ̇ܐ ܕܠܵܐ ܪܘܟܒܼܵܐ ܓܠ̣ܐ ܠܹܗ ܠܫܸܡܥܘܿܢ|
    block |܃ܕܢܘܼܕܹܐ ܒܐܒܼܵܐ ܕܐܝܬܼ ܠܹܗ ܝܲܠܕܵܐ ܕܬܪܬܹܝܢ ܕܡ̈ܘܢ|
    block |܃ܒܕܡܘܼܬ ܫܡܥܘܿܢ ܢܘܕܐ ܟܠܢܵܫ ܕܡܵܘܕܹܐ ܒܒܼܪܵܐ|
    block |ܘܠܵܐ ܢܬܦܠܓܼ ܕܐܝܟܵܢ ܡܠܬܐ ܘܦܓܼܪܵܐ ܐܟ̄ܚܕ܁|
    block |܃ܫܠܝܼܚܹ̈ܐ ܒܚܘܒܵܐ ܩܲܒܠܘ ܘܲܫܠܸܡܘ ܠܗ̇ܝ ܕܐܣܬܥܪܲܬ̤|
    block |ܕܡܠܬܼܵܐ ܒܦܓܼܪܐ ܥܡ̣ܪ ܨܒܝܢܹܗ ܠܦܘܼܪܩܵܢ ܚܲܝܲܝ̈ܢ܁|
    block |܃ܡܛܠ ܚܲܝ̈ܢ ܥܡ̇ܪ ܨܒܝܢܹܗ ܒܦܓܼܪܐ ܕܡܫܲܢ|
    block |ܘܚܲܪܲܪ ܚܲܝܲܝ̈ܢ ܡ̣ܢ ܥܲܒܼܕܘܼܬܼܵܐ ܕܒܝܼܫܵܐ ܘܡܵܘܬܼܵܐ܁|
    block |܃ܒܚܫ̈ܐ ܓܡܪܗ̇ ܠܗ̇ܝ ܕܗܘ̤ܵܐ ܠܲܢ ܥܠܲܬܼ ܚܲܝܹ̈ܐ|
    block |ܒܚܲܫܹ̈ܐ ܡܕܝܹܢ ܒܓܼܡܘܿܪ ܪܗܛܵܐ ܕܕܘܒܵܪ ܚܲܝܹ̈ܢ܁|
    block |܃ܡܢܹܗ ܢܐܠܲܦ ܒܐܲܝܠܹܝܢ ܚܫܹ̈ܐ ܫܩ݂ܲܠ ܙܟܘܬܼܵܐ|
    block |ܘܐܝܟܵܢ ܐܩܠܝܼ ܥܲܠ ܚܘܬܚ̈ܬܹܐ ܕܪ̈ܓܝܼܓܼܵܬܼܵܐ܁|
    block |܃ܡ̣ܢ ܟܪ̈ܘܙܵܘܗܝ ܢܫܡܲܥ ܥܲܡܠܹܗ ܘܚܘܼܡܣܵܢ ܢܲܦܫܹܗ|
    block |ܕܐܲܝܠܹܝܢ ܥܡܠ̈ܐ ܨܵܪ ܒܩܢܘܿܡܹܗ ܩܕܲܡ ܥܡܠܲܝ̈ܗܘܿܢ܁|
    block |܃ܗܢܘܿܢ ܢܬܢܘܿܢ ܐܦ ܥܲܠ ܕܘܡܝܵܐ ܕܕܘܒܪ̈ܝܗܘܿܢ|
    block |ܕܐܝܟܵܢ ܥܲܙܝܼܘ ܠܘܩܒܼܵܠ ܚܫܹ̈ܐ ܒܲܩܢܘܡܲܝ̈ܗܘܿܢ܁|
    block |ܒܦܕܼܪܐ ܐܩܪܸܒܼܘ ܥܲܡ ܚܘܬܚ̈ܬܹܐ ܕܪܓܲܬܼ ܒܸܣܪܵܐ܁|
    block |ܘܒܪܥܝܢܵܐ ܐܚܲܕܘ ܕܲܪܵܐ ܥܲܡ ܙܘܿܥܹܝ̈ܗܘܿܢ܁|
    block |܃ܒܚܫܘܿܫܘ̈ܬܐ ܚܣܲܢܘ ܠܥܝܼܪ̈ܐ ܕܚܫܘܿܫܘܼܬܼܵܐ|
    block |ܘܒܪܝܼܗܘܼܬܼܵܐ ܐܩܢܝܼܘ ܚܲܝܠܵܐ ܠܡܝܘܬܘܼܬܼܵܐ܁|
    block |܃ܒܐܘܟܼܠܵܐ ܐܘܟܸܠܘ ܐܡ̣ܠܵܐ ܕܪܘܚܵܐ ܠܪܸܥܝܵܢܝܗܘܿܢ|
    block |ܘܒܝܲܕ ܫܢܬܐ ܪܕܦ̣ܘ ܩܘܛܥܵܐ ܡ̣ܢ ܡܲܕܥܲܝ̈ܗܘܿܢ܁|
    block |܃ܒܹܗ ܒܟܼܝܢܵܐ ܙܟܼܘ ܠܟܼܝܢܵܐ ܘܲܠܚܘܼܬܚܵܬܵܘ̈|
    block |ܘܟܲܕ ܒܹܗ ܐܢܘܿܢ ܗܘ̤ܵܘ ܐܲܝܟ ܐ̄ܢܵܫ̈ܐ ܕܠܵܘ ܐܸܢܘܿܢ܁|
  block
    block |܃ܫܡ̣ܥܘ ܕܥܬܝܼܕܝܼܢ ܠܡܸܗܘܵܐ ܒܚ̈ܝܹܐ ܠܵܐ ܡܵܝܘ̈ܬܼܵܐ|
    block |ܘܐܫܝܼܛܘ ܐܸܢܘܿܢ ܠܚܲ̈ܝܹܐ ܕܙܒܼܢܵܐ ܐܲܝܟ ܠܵܐ ܚܲܝܹ̈ܐ܁|
    block |܃ܚ̣ܙܵܘ ܕܐܬܚܕܲܬܘ ܐ̄ܪܙܢܵܐܝܼܬ ܒܡܲܥܡܘܿܕܝܼܬܼܵܐ|
    block |ܘܲܠܒܸܫܘ ܕܘܡܝܵܐ ܕܪ̈ܘܚܢܝܵܬܐ ܥܲܠ ܪ̈ܓܫܲܝܗܘܿܢ܁|
    block |܃ܚܙ̣ܵܘ ܕܩܪܸܒܼ ܠܹܗ ܙܒܲܢ ܦܘܪܥܢܵܐ ܕܐܓܘܢܝ̈ܗܘܿܢ|
    block |ܘܩܕܡܘ ܨܪܘܼܗ̇ ܠܗ̇ܝ ܕܥܬܼܝܕܵܐ ܥܲܕܠܵܐ ܬܸܗܘܹܐ܁|
    block |܃ܥܠܡܵܐ ܕܥܬܝܼܕ ܨܵܪܘ ܫܪܝܼܪܹ̈ܐ ܒܕܘܼܒܵܪ̈ܲܝܗܘܿܢ|
    block |ܘܒܼܕܡܘܼܬ ܨܲܠܡܵܐ ܣܡܘܼܗܝ ܒܐܪܵܥܵܐ ܩܕܼܵܡ ܚܙ̈ܝܹܐ܁|
    block |܃ܐܲܝܟ ܣܡܡܢܹ̈ܐ ܡܕܟܼܘ ܥܲܡܠܹ̈ܐ ܕܟܼܠ ܐܸܣܟܹܝܡܝܼ̈ܢ|
    block |ܘܒܓܚ̈ܬܐ ܪܫܡܘ ܬܚܘܝܼܬܵܐ ܕܣܬܝܼܪ݁ܬܼܵܐ܁|
    block |܃ܒܨܘܡܵܐ ܚܵܘܝܼܘ ܕܕܠܵܐ ܐܘܼܟܼܠܵܐ ܚ̇ܝܐ ܦܓܼܪܵܐ|
    block |ܘܒܨܠܘ̈ܬܐ ܕܒܼܪܘܼܚ ܗܘ̇ܐ ܥܢܵܝܵܐ ܕܢܲܦܫܵܐ܁|
    block |܃ܒܫܲܗܪܵܐ ܐܠܸܦܘ ܕܠܵܐ ܬܘܼܒܼ ܕܡ̇ܟ ܟܝܵܢ ܡܵܝܘ̈ܬܐ|
    block |ܘܒܙܡܝܼܪ̈ܬܵܐ ܕܕܠܵܐ ܩܘܛܵܥ ܙܡ̇ܪ ܫܘܒܼܚܵܐ܁|
    block |܃ܒܫܝܛܘܼ ܢܟܣܹ̈ܐ ܒܕܸܩܘ ܥܘܼܬܪܵܐ ܕܟܼܣܹܐ ܒܪܘܡܵܐ|
    block |ܘܒܨܥܝܼܪ݁ܬܵܐ ܕܪܫ̣ܘ ܡܲܪܕܝܼܬܼܵܐ ܠܘܬܼ ܕܲܫܒܝܼ̈ܚܵܢ܁|
    block |܃ܨܡ̣ܘ ܡ̣ܢ ܠܲܚܡܵܐ ܠܵܘ ܕܣܢܹܐ ܗ̄ܘ̣ܵܐ ܐܘܟܼܠܵܐ ܕܡܸܢܹܗ|
    block |ܐܸܠܐ ܕܢܸܚܢܘܢ ܠܗ̇ܘ ܕܘܒܪܵܐ ܕܕܠܵܐ ܐܘܼܟܼܠܵܐ܁|
    block |܃ܫܒܲܩܘ ܙܘܘܓܹܐ ܠܵܘ ܕܛܡܐ ܗ̄ܘ̣ܵܐ ܢܩܦܐ ܕܥܡܹܗ|
    block |ܐܸܠܵܐ ܕܢܗܘܘܿܢ ܐܲܝܟ ܕܥܬܼܝܼܕܝܼܢ ܠܡܸܗܘܵܐ ܬܲܡ̇ܢ܁|
    block |܃ܫܛܘ ܠܥܢܝܢܵܐ ܠܵܘ ܟܕ ܪܡ̇ܝܢ ܡ̣ܢ ܣܘܼܢܩܵܢܵܐ|
    block |ܐܠܵܐ ܕܢܫܘܘܿܢ ܠܡܬܒܣܡܘܼ ܒܲܕܼ ܠܵܐ ܫܘܼܠܵܡ܁|
    block |܃ܟܒܸܫܘ ܚ̇ܫܵܐ ܒܥܪܝܼܪ̈ܝܹܐ ܕܦܓܪܵܐ ܘܢܲܦܫܵܐ|
    block |ܟܲܕ ܐܝܬܝܗܘܿܢ ܦܓܼܪ̈ܢܵܝܹܐ ܘܢܲܦܫܢܝܹ̈ܐ܁|
    block |܃ܣܢܵܘ ܥܸܢܝܵܢܵܐ ܕܐܪ̈ܥܢܝܵܬܐ ܟܲܕ ܐܲܪ̈ܥܵܢܝܵܢ|
    block |ܘܪܚܸܡܘ ܗܪ̈ܓܹܐ ܕܪ̈ܘܚܢܝܵܬܐ ܟܲܕ ܪܚܝܼܩܝܼܢ܁|
    block |܃ܥܒ̣ܕ ܬܟܬܘܫܵܐ ܥܲܡ ܟܠ ܚܫܝܼ̈ܢ ܕܟܣܹܝܢ ܘܓܼܠܹܝܢ|
    block |ܘܠܵܐ ܐܬܪܦܝܼܘ ܡ̣ܢ ܬܘܟܼܠܢܵܐ ܕܥܬܼܝܼܪ̈ܬܵܐ܁|
    block |܃ܫܝܢܘ ܚܡܬܐ ܡܟܟܘ ܚܘܬܪܐ ܣܚܦܘ ܠܚܣܡܵܐ|
    block |ܘܠܐ ܐܦܣܘ ܠܹܗ ܠܚܲܨܪܵܐ ܕܢܪܗܲܛ ܐܲܝܟ ܨܒܝܢܹܗ܁|
    block |܃ܦܓܘ̈ܕܐ ܢܟܦܹܐ ܐܪܡܝܼܘ ܢܟܦܹ̈ܐ ܒܪܓܲܬܼ ܦܓܼܪܵܐ|
    block |ܘܟܲܕ ܩܠܝܼܠܵܐ ܗ̄ܝ݂ ܥܲܒܼܕܘܗ̇ ܕܬܸܪܗܲܛ ܡܲܬܝܼܢܵܐܝܼܬ܁|
    block |܃ܡܝ̈ܐ ܟܢܝܼܪܹ̈ܐ ܪܣܘ ܥܲܠ ܢܘܼܪܵܐ ܕܒܗܕܵܡܹ̈ܐ|
    block |ܘܲܫܗܵܐ ܥܘܼܙܵܗ̇ ܘܠܵܐ ܐܬܟܬܫܲܬ̤ ܐܲܝܟ ܕܡܥܕܵܐ܁|
    block |܃ܐܲܝܟ ܕܥܲܠ ܪ̈ܟܼܫܐ ܪܟܸܒܘ ܙܘܥܲܝ̈ܗܘܿܢ ܥܲܠ ܪ̈ܓܫܲܝܗܘܿܢ|
    block |ܘܛܟܸܣܘ ܪܗܛܵܐ ܕܟܼܠܗ̇ ܐ̄ܢܵܫܐ ܕܠܵܐ ܢܸܬܕܘܕ܁|
    block |܃ܩܐܡܵܐ ܕܫܝܢܵܐ ܐܪܡܝܼܘ ܒܦܘܼܡܵܐ ܣܘܣܝܵܐ ܕܡ̈ܠܹܐ|
    block |ܘܪܸܟܫܲܬ̤ ܢܦܫܵܐ ܐܲܝܟ ܗܸܢܝܘܟܵܐ ܠܥܸܠ ܡ̣ܢ ܚܨܹܗ܁|
    block |܃ܠܥܝܢܹ̈ܐ ܒܛܟܼܣܵܐ ܝܗܒܼܘ ܕܢܚܘܪ̈ܢ ܒܲܕܡܬ ܚܙ̈ܝܢ|
    block |ܘܠܐܕܼܢܹ̈ܐ ܒܟܝܠܵܐ ܐܦܣܘ ܫܸܡܥܵܐ ܕܲܟܼܡܐ ܢܥܘܠ܁|
    block |܃ܠܐܝܼܕܐ ܐܠܦܘܼܗ̇ ܕܬܙܪܘܿܥ ܙܲܪ̈ܥܹܐ ܕܙܕܝܼܩܘܼܬܼܵܐ|
    block |ܘܬܟܢܸܫ ܠܗ̇ ܦܐܪܹ̈ܐ ܕܫܘܒܼܚܵܐ ܒܝܲܕܼ ܙܕܩ̈ܬܵܗ̇܁|
    block |܃ܠܪܓܼܠܐ ܕܪܫܘܼܗ̇ ܕܬܪܕܹܐ ܒܐܘܼܪܚܵܐ ܕܠܘܵܬ ܐ̄ܢܵܫܵܐ|
    block |ܘܬܸܣܥܘܿܪ ܐܢܘܿܢ ܒܝܲܕܼ ܕܘܼܪ̈ܘܬܼܵܐ ܪ̈ܘܚܢܝܵܬܼܵܐ܁|
    block |܃ܠܟܠܹܗ ܦܓܹܪܐ ܕܟܢܘ ܐ̄ܢܵܫܝ̈ܐ ܒܦܘܼܠܚܵܢ ܚܲܝܹ̈ܐ|
    block |ܘܐܥܢܝܼܘ ܚܲܝܵܘ̈ܗܝ ܒܥܢܝܵܢ ܚܲܝܹ̈ܐ ܕܢܘܟܪ̈ܝܝܼܢ ܠܹܗ܁|
    block |܃ܠܟܼܠܹܗ ܟܝܢܵܐ ܥ̣ܨܘ ܕܢܕܡܹܐ ܒܕܠܵܐ ܟܝܢܹܗ|
    block |ܘܐܪܦܝܼ ܕܝܼܠܹܗ ܘܫܲܪܝܼ ܡܕܲܡܹܐ ܒܲܕܠܵܐ ܕܝܼܠܹܗ܁|
    block |ܟܝܵܢܹܗ ܕܦܓܼܪܵܐ ܒܦܓܼܪ̈ܢܝܵܬܐ ܗ̇ܪܓ ܟܠܫܵܥ|
  block
    block |ܘܗܸܢܘܿܢ ܥܲܒܼܘܼܗܝ ܕܢܛܥܹܐ ܕܝܼܠܹܗ ܘܢܗܪܘܿܓܼ ܒܕܪܘܼܚ܁|
    block |܃ܟܝܢܵܐ ܕܢܲܦܫܵܐ ܟܝܢܝ̈ܬܐ ܡܥܕ ܡܬܪܥܹܐ|
    block |ܘܗܢܘܿܢ ܫܲܚܠܸܦܘ ܥܢܝܵܢ ܢܦܫܵܐ ܠܘܬ ܕܫܒܝܼܚܵܢ܁|
    block |܃ܬܗܪܵܐ ܪܲܒܵܐ ܚܘܝܼܘ ܒܐܪܥܵܐ ܐ̄ܢܵܫ̈ܐ ܠܐܢ̄ܫ̈ܐ|
    block |ܕܒܦܓܪ̈ܝܗܘܿܢ ܥܒܲܕܘ ܬܟܬܘܫܵܐ ܥܲܡ ܦܓܼܪ̈ܲܝܗܘܿܢ܁|
    block |܃ܐܘܪܚܵܐ ܚܲܕܬܼܵܐ ܕܪܫܘ ܒܲܒܼܪܝܼܬܼܵܐ ܒܢܲܝ̈ ܕܚܝܼܚܵܐ|
    block |ܕܐܚܲܕܘ ܕܲܪܐ ܥܲܡ ܩܘ̈ܠܥܹܐ ܕܗܕܡܲܝ̈ܗܘܿܢ܁|
    block |܃ܕܠܵܐ ܒܥܝܕܵܐ ܣܥ̣̇ܘ ܡܝܘ̈ܬܹܐ ܒܡܵܝܘܿܬܘܼܬܼܵܐ|
    block |ܕܨܪܘ ܚܘܕܬܵܐ ܟܲܕ ܐܣܝܼܪܝܢ ܒܚܒܠܲܝ̈ ܡܵܘܬܼܵܐ܁|
    block |܃ܡܢܘܼ ܡ̣ܢ ܡܬܘܡ ܚ̣ܙܵܐ ܗܕܡܹ̈ܐ ܡܸܬܚܒܠܢܹ̈ܐ|
    block |ܕܥܒܼܕܝܼܢ ܩܐܪܣܵܐ ܥܲܡ ܚܲܫܝ̈ܘܿܢ ܚܫܘܿܫܵܐܝܼܬ܁|
    block |܃ܡ̇ܢ ܐܬܒܩܝܼ ܒܙܘ̈ܥܹܐ ܢܣܝܼ̈ܣܹܐ ܘܡܨܛܠܝܢܹ̈ܐ|
    block |ܕܐܚܕܝܼܢ ܕܲܪܵܐ ܥܲܡ ܫܘܼܚܠܦܹ̈ܐ ܪ̈ܦܝܐ ܕܒܼܗܘܿܢ܁|
    block |܃ܠܡ̇ܢ ܐܬܝܼܗܒܲܬ̤ ܓܲܢܒܵܪܘܼܬܼܵܐ ܐܲܝܟ ܕܠܐ̄ܢܵܫܵܐ|
    block |ܕܟܲܕ ܚܲܝܵܒܝܹܢ ܫܩܲܠ̣ܘ ܙܟܘܼܬܐ ܕܠܵܐ ܡܙܕܟܝܵܐ܁|
    block |܃ܐ̄ܢܫܐ ܐ̄ܢܫܐ ܗ̄ܘ̣ ܟܡ̣ܵܐ ܐܸܢ ܙܟ̇ܐ ܒܲܕܠܵܐ ܕܝܼܠܹܗ|
    block |ܘܗܢܵܘ ܬܗܪܵܐ ܕܙܟ̇ܐ ܒܲܐܚ̄ܪܹܝܢ ܐܲܝܟ ܕܒܕܝܼܠܹܗ܁|
    block |܃ܚܕܬܵܐ ܓܕܫܬ̤ ܠܒܢܲܝ̈ ܐܵܕܵܡ ܐܕܡܬܼܵܐ ܕܐܪܥܵܐ|
    block |ܘܫܚܠܸܦܘ ܥܲܦܪܵܐ ܒܕܘܼܒܪ̈ܝܗܘܿܢ ܠܕܗܒܼܵܐ ܕܪܘܚܵܐ܁|
    block |܃ܐܕܡ ܐܵܕܹܡܵܬܐ ܓܒܝܠܲܬ̤ ܒܐܝܼܕܵܐ ܠܵܐ ܡܪܟܒܬܼܵܐ|
    block |ܡܢܘܼ ܥܒܕܵܟ ܕܬܛܥܹܐ ܟܝܵܢܵܟ ܒܕܠܵܐ ܟܝܢܵܟ܁|
    block |܃ܟܝܵܢܵܟ ܥܦܪܐ ܗ̄ܘ̣ ܘܣܗ̇ܕ ܥܲܦܪܟ ܕܥܲܦܪܵܟ ܥܲܦܪܵܐ ܗ̄ܘ̣|
    block |܃ܘܕܘܒܵܪ ܚ̈ܝܹܐ ܕܐܚܕܬ ܗܵܫ̇ܐ ܪܡ ܡ̣ܢ ܥܲܦܪܵܟ|
    block |ܘܐܝܟ ܕܠܟܸܬܐ ܗܦܝܼܟ ܚܫܹ̈ܐ ܠܚܫܘܿܫܘܼܬܹܗ܁|
    block |܃ܚܫܘܫܵܐ ܐܢܬ ܘܚܫ̈ܐ ܥܙܝܼܠܝܼܢ ܒܟܘܬܝܼܢ ܓܘܼܫܡܵܟ|
    block |ܘܡ̇ܢ ܠܵܐ ܢܬܗܲܪ ܒܚܫܘܫܘܼܬܵܟ ܕܚܫܢܬ̤ ܗܝ̣ ܠܗ̇܁|
    block |܃ܬܵܘ ܚܫܘܫܹ̈ܐ ܬܗܲܪܘ ܘܐܬܕܡܲܪܘ ܒܐ̄ܚܢܲܝ̈ܟܘܿܢ|
    block |ܕܲܚܣܸܢܘ ܚܫܹ̈ܐ ܕܩܢܘܡܲܝ̈ܗܘܿܢ ܒܨܒܝܢܲܝ̈ܗܘܿܢ܁|
    block |܃ܬܵܘ ܡܝܘ̈ܬܐ ܚܙ̣ܵܘ ܡܝܘ̈ܬܐ ܟܡܵܐ ܐܬܓܢܒܲܪܘ|
    block |ܕܡܝܼܬܘ ܟܲܕ ܠܐ ܡܝܼܬܘ ܘܩܕܡܘ ܘܚܝܵܘ ܥܕܠܵܐ ܢܚܘܢ܁|
    block |܃ܬܵܘ ܐܪ̈ܥܢܹܐ ܚܘܪܘ ܒܐܪ̈ܥܢܹܐ ܟܡܵܐ ܐܬܚܟܲܡܘ|
    block |ܕܕܵܢܘ ܟܹܐܢܵܐܝܹܬ ܣܘܼܥܪܵܢܲܝܗܘܿܢ ܩܕܼܵܡ ܝܘܿܡ ܕܝܼܢܵܐ܁|
    block |܃ܕܝܢܵܐ ܟܹܐܢܵܐ ܣܡܘ ܐܲܝܟ ܢܝܼܫܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܘܚܢ̣ܘ ܣܓܝܼ ܠܡܒܣܲܪ ܡܘܼܡܹ̈ܐ ܕܩܢܘ ܕܩܢܘܡܲܝ̈ܗܘܿܢ܁|
    block |܃ܩܕܲܡ ܒܘܚܪܢܵܐ ܥܲܠܘ ܠܒܨܵܬܼܵܐ ܕܚܘܼܫܒܲܝ̈ܗܘܿܢ|
    block |ܘܩܛܪܓܼܘ ܘܐܲܟܸܣܘ ܠܫܟܼܝܼܪ̈ܬܐ ܕܦܓܼܪܐ ܘܢܦܫܵܐ܁|
    block |܃ܠܚܨܪܵܐ ܕܒܼܗܘܿܢ ܥܒܲܕܘ ܕܝ̇ܢܐ ܒܹܝܬܼ ܛܵܒܼ ܘܲܠܒܝܼܫ|
    block |ܘܩܠܸܣܘ ܩܘܼܫܬܐ ܘܓܢܝܼܘ ܠܙܹܐܦܵܐ ܕܠܵܐ ܒܘܼܣܪܢܵܐ܁|
    block |܃ܕܠܐ ܒܘܣܪܢܵܐ ܕܢܘ ܫܲܪܝܼܪܹ̈ܐ ܐܝܕܵܐ ܕܟܹܐܢܵܐ|
    block |ܘܚܘܝܼܘ ܕܡܨܝܢ ܐ̄ܢܫܐ ܠܡܕܢ ܫܪ̣ܪܵܐ ܒܟܹܐܢܘܼ܁|
    block |܃ܠܲܝܬ ܟܹܝܬ ܥܸܠܬܼܵܐ ܠܪ̈ܚܡܲܝ ܥܠܠܹ̈ܐ ܠܡܸܬܥܠܠܘܼ|
    block |ܕܗܵܐ ܗܘ̤ܘ ܐ̄ܢܫܐ ܡ̣ܢ ܐ̄ܢܫܘܼܬܵܐ ܕܕܢܘ ܟܐܢܘܼܬܼܵܐ܁|
    block |܃ܠܲܝܬ ܠܵܟ ܐ̄ܢܫ̈ܐ ܡܦܬܲܚ ܦܘܡܵܐ ܥܲܠ ܣܘܼܥܪ̈ܢܲܝܟ|
    block |ܘܠܵܐ ܡܨܝܬ ܕܬܐܡܲܪ ܕܲܥܣܸܩ ܪܗܛܵܐ ܕܙܲܕܝܩܘܼܬܵܐ܁|
    block |܃ܦܫܝܼܩ ܠܵܟ ܣܓܝܼ ܐܸܢܗܘ̤ ܕܬܨܒܹܐ ܠܡܸܙܕܕܩܘܼ|
    block |ܐܲܝܟ ܕܐܙܕܕܲܩܘ ܟܐܢܹ̈ܐ ܐܚܝܢܲܝ̈ܟ ܒܕܪ̈ܝܢ ܕܪ̈ܝܼܢ܁|
    block |܃ܡܬܘܚ ܪܥܝܢܵܟ ܨܝܕ ܕܘܼܒܵܪܵܐ ܕܒܢܲܝ̈ ܓܸܢܣܟ|
    block |ܘܲܚܙܝܼ ܫܪܵܪܵܐ ܕܡܸܕܡ ܕܐܡ̇ܪܬ ܒܣܘܼܥܪ̈ܢܲܝܗܘܿܢ܁|
    block |܃ܚܙܘܩ ܒܠܘܼܝܬܵܐ ܕܣܦܪ̈ܲ ܪܘܼܚܵܐ ܒܪܸ̈ܓܼܠܹܐ ܕܗܵܘܢܵܐ|
    block |ܘܲܪܕܝܼ ܫܲܦܝܼܪ ܠܘܲܥܕܵܐ ܟܹܐܢܵܐ ܕܥܲܡ̈ܠܹܐ ܕܲܒܼܗܘܿܢ܁|
  block
    block |܃ܐܲܚܘܼܕ ܐܘܼܪܚܵܐ ܡ̣ܢ ܫܘܼܪܵܝܵܐ ܕܫܘܼܪܵܝ ܐ̄ܢܵܫ̈ܐ|
    block |ܘܣܝܼܡ ܐܵܬܘܿܬܼܵܐ ܒܒܹܝܬܼ ܐܵܘܵܢܹ̈ܐ ܕܕܘܼܒܵܪ̈ܲܝܗܘܿܢ܁|
    block |܃ܥܘܼܠ ܠܒܹܝܬܼ ܐܪ̈ܟܐ ܕܲܟܼܬܝܼ̈ܒܵܬܼܵܐ ܕܲܡܠܸܟ ܡܲܠܟܹ̈ܐ|
    block |ܘܲܩܪܝܼ ܒܫܲܪ̈ܒܹܐ ܕܡܠܝܼܢ ܡܸܐܹܐ ܕܢܸܨܚܵܢ ܐ̄ܢܵܫܵܐ܁|
    block |܃ܠܒܘܿܟ ܩܲܪܛܲܝܣܵܐ ܕܲܪܫܝܼܡܵܐ ܒܹܗ ܬܲܫܥܝܼܬ ܗܵܒܹܝܠ|
    block |ܘܚܘܪ ܟܲܕ ܕܵܒܲܚ ܐܸܡܪܵܬ ܕܲܟܼܝܵܐ ܘܕܲܟܼܝܘܼܬܼ ܢܦܲܫܵܐ܁|
    block |܃ܡܪܘܿܩ ܪܸܥܝܵܢܵܟ ܡ̣ܢ ܨܵܐܘܼܬܼܵܐ ܕܢܸܟܼܠܵܐ ܨܐܐ|
    block |ܘܩܲܪܸܒܼ ܕܸܒܼܚܵܐ ܕܕܲܟܼܝܼܘܼܬ ܢܲܦܫܵܐ ܕܕܵܡܹܐ ܠܕܝܼܠܸܗ܁|
    block |܃ܦܬܲܚ ܡܲܫܡܲܥܬܵܟ ܠܡܨܬ ܫܸܡܥܵܐ ܕܝܘܿܡ ܥܘܼܢܕܵܢܹܗ|
    block |ܘܨܘܼܬܼ ܒܲܪܬ ܩܵܠܵܐ ܕܬܲܒܼܥܵܐ ܥܝܵܪܬܵܐ ܕܛܠܝܼܡܘܼܬܹܗ܁|
    block |܃ܩܵܠܵܐ ܕܕܵܡܸ̇ܐ ܢܸܗܘܹܐ ܒܝܼܫܵܐ ܠܚܘܼܡܣܵܢ ܢܲܦܫܵܟ|
    block |ܘܠܵܐ ܬܸܟܼܪܹܐ ܠܵܟ ܡܵܐ ܕܡܬܥܠܒܬ ܥܵܘܼܠܵܐܝܼܬ܁|
    block |܃ܘܡܵܐ ܕܐܸܬܒܲܝܐܬ ܒܣܲܒܼܪܵܐ ܕܡܵܘܬܹܗ ܕܒܘܼܟܼܪܵܐ ܕܡܝܼ̈ܬܹܐ|
    block |ܐܲܗܦܸܟ ܕܲܦܵܐ ܘܲܚܙܝܼ ܩܪܸܫܹܗ ܚܢܘܿܟ ܕܐܸܫܬܲܢܝܼ܁|
    block |܃ܫܡܲܥ ܥܲܠ ܓܲܒܼܪܵܐ ܠܒܝܼܫ ܗܲܕܡܹ̈ܐ ܡܸܬܼܚܲܒܠܵܢܹܐ|
    block |ܕܐܵܘܥܝܼ ܓܸܦܹ̈ܐ ܘܲܦܪܲܚ ܒܐܵܐܲܪ ܠܥܸܠ ܡ̣ܢ ܚܲܫܹ̈ܐ܁|
    block |܃ܚܙ̣ܵܝ ܬܸܕܡܘܼܪܬܵܐ ܚܲܕܬܵܐ ܕܲܗܘ̤ܬ ܨܝܹܕ ܒܲܪܢܵܫܵܐ|
    block |ܕܥܲܒܼܕܹܗ ܠܛܲܟܼܣܵܐ ܕܲܒܼܢܲܝ̈ܢܵܫܵܐ ܒܝܲܕ ܫܘܼܢܝܹܗ܁|
    block |܃ܒܵܬܲܪ ܫܲܪܒܹܗ ܩܪܝܼ ܒܦܵܣܘܿܩܵܐ ܕܲܪܫܝܼܡ ܒܹܗ ܢܘܼܚ|
    block |ܕܲܒܼܢܝܼܚܘܼܬܹܗ ܢܵܚ ܠܘܼܚܵܡܵܐ ܕܲܓܙܪ ܕܝܼܢܵܐ܁|
    block |܃ܥܒܼܪ ܦܘܼܩܕܵܢܵܐ ܓܙܪ ܥܲܠ ܐ̄ܢܵܫܵܐ ܟܸܐܒܹ̈ܐ ܘܚܲܫܹ̈ܐ|
    block |ܘܲܒܼܢܘܿܚ ܢܚܲܬ̤ ܥܲܙܝܼܙܘܼܬܼܵܐ ܕܢܸܓܼܕܵܗ̇ ܕܐܲܪܥܵܐ܁|
    block |܃ܐܵܘܠܹܟܝ ܢܲܦܫܵܐ ܡܲܠܝܲܬ̤ ܢܵܘܚܵܐ ܕܙܲܕܝܼܩܘܼܬܼܵܐ|
    block |ܕܢܵܚܘ ܒܹܟܼܝ ܐ̄ܢܵܫ̈ܐ ܡ̣ܢ ܛܘܼܪܵܦܵܐ ܕܚܲܝܹ̈ܐ ܥܡ̈ܝܼܠܹܐ܁|
    block |܃ܡ̣ܢ ܢܘܿܚ ܢܹܐܠܲܦ ܐܲܝܢܵܐ ܕܒܵܥܹܐ ܕܢܹܐܠܲܦ ܫܲܦܝܼܪ|
    block |ܕܡܨܹܐ ܗ̄ܘ̣ ܐ̄ܢܵܫܵܐ ܠܡܸܙܟܼܵܐ ܠܚܲܫ̈ܐ ܠܕܚܵܫܘܿܫܵܐ ܗ̄ܘ̣܁|
    block |܃ܚܵܫܘܿܫܵܐ ܗ̄ܘ̣ܵܐ ܢܘܿܚ ܢܝܼܚ ܢܲܦܫܵܐ ܘܲܒܼܢܲܝ̈ ܕܲܪܹܗ|
    block |ܘܒܹܗ ܒܲܟܼܝܵܢܹܗ ܙܟܼܵܐ ܠܲܩܪܵܒܼܵܐ ܕܚܲܫܹ̈ܐ ܘܡܲܝ̈ܵܐ܁|
    block |܃ܘܐܵܦ ܫܝܹܡ ܒܘܼܘܼܪܹܗ ܠܢܝܼܫܵܐ ܕܝܼܠܹܗ ܚܢܵܐ ܕܲܟܼܝܵܐܝܼܬ|
    block |ܘܒܼܲܕܿܟܼܝܼܘܼܬܹܗ ܫܘܐ ܕܲܢܩܲܒܸܠ ܕܲܪܓܼܵܐ ܪܵܡܵܐ܁|
    block |܃ܒܝܲܕ ܒܘܼܪ̈ܟܵܬܹܗ ܒܛܠ ܠܵܘܛܵܬܐ ܕܓܙܵܪ ܕܝܼܢܵܐ|
    block |ܘܫܲܪܝܼܘ ܐ̄ܢܵܫ̈ܐ ܠܡܸܬܒܲܪܵܟܼܘܼ ܒܫܸܡ ܒܵܪܘܿܝܵܐ܁|
    block |܃ܘܥܲܡ ܝܲܠܕܵܬܹ̈ܗ ܪ̈ܕܲܝ ܒܘܼܪ̈ܟܵܬܐ ܕܝܲܗܒ̣ ܠܹܗ ܐܲܒܘܼܗܝ|
    block |ܥܕܲܡܵܐ ܕܡܛܝܼ ܨܹܝܕ ܐܲܒܼܪܵܗܵܡ ܐܲܒܼܵܐ ܕܥܲܡܡܹ̈ܐ܁|
    block |܃ܨܝܹܕ ܐܲܒܼܪܵܗܵܡ ܣܡܟ ܒܘܼܪ̈ܟܵܬܼܵܐ ܕܲܪ̈ܓܲܝ ܡ̣ܢ ܢܘܿܚ|
    block |ܘܒܹܗ ܐܸܫܬܵܘܬܲܦܘ ܥܲܡܡܹ̈ܐ ܥܘܼܪ̈ܠܹܐ ܒܒܘܼܪܟܲܬ ܟܹܐܢܵܐ܁|
    block |܃ܒܪܘܼܚ ܨܸܒܼܝܵܢܹܗ ܓ̣ܡܲܪ ܨܒܼܝܵܢܹܗ ܡܲܬܩܸܢ ܟܠܵܐ|
    block |ܘܫܵܘܬܹܦ ܐ̄ܢܵܫܵܐ ܒܥܘܼܬܼܪܵܐ ܪܲܒܵܐ ܕܒܲܣܝܼܡܘܼܬܹܗ܁|
    block |܃ܥܘܼܬܼܪܵܐ ܕܲܪ̈ܚܡܵܘܗܝ ܝܲܗ̣ܒ ܪܲܚܡܵܢܵܐ ܒܝܲܕ ܐܲܒܼܪܵܗܵܡ|
    block |ܘܐܲܩܸܨ ܥܘܼܬܪܵܐ ܕܪܲܒܘܼܬܼ ܚܘܼܒܹܗ ܥܲܠ ܒܲܪ ܒܲܝܬܹܗ܁|
    block |܃ܥܸܠܬܼܵܢܵܐܝܼܬ ܣܟܲܪ ܨܒܼܝܵܢܹܗ ܨܝܕ ܬܘܩܵܢܹܗ|
    block |ܕܢܛܢ ܐ̄ܢܵܫܵܐ ܠܡܸܪܕܵܐ ܒܐܘܼܪܚܵܐ ܕܗܲܝܡܵܢܘܼܬܹܗ܁|
    block |܃ܛܢܵܢܵܐ ܐܲܪܡܝܼ ܐ̄ܢܵܫܵܐ ܒܐ̄ܢ̇ܫܵܐ ܪܵܚܸܡܢܵܫܵܐ|
    block |ܕܢܹܐܣܘܿܪ ܐܸܢܘܿܢ ܒܚܘܼܒܵܐ ܕܲܫܡܹܗ ܕܠܐ ܢܛܥܘܼܢܵܘܗܝ܁|
    block |܃ܡ̣ܢ ܐܲܒܼܪܵܗ̇ܡ ܚܙܲܩ ܨܒܝܵܢܹܗ ܘܲܫܪܵܐ ܒܐܝܼܣܚܲܩ|
    block |ܘܬܲܪܓܸܡ ܥܲܡܹܗ ܩܵܠܹ̈ܐ ܕܚܘܼܒܵܐ ܘܲܕܬܿܥܘܼܬܼܵܐ܁|
    block |܃ܐܝܼܣܚܲܩ ܡܪܝܼ ܒܨܒܝܢ ܐܲܒܼܘܼܗܝ ܕܲܠܘܵܬ ܡܵܪܹܗ|
    block |ܘܲܗܘ̤ܵܐ ܝܵܪܬܵܐ ܕܡܘܼܠܟܵܢ ܚܲܝܹ̈ܐ ܕܠܵܐ ܡܸܬܕܲܓܲܠ܁|
    block |ܒܗܲܝܡܵܢܘܼܬܼܵܐ ܫܠܸܡ ܙܲܕܝܼܩܵܐ ܠܩܵܠ ܡܘܼܠܟܵܢܵܐ܃|
  block
    block |ܘܕܲܚܙܵܐ ܕܫܲܪܝܼܪ ܝܲܗܒܹܗ ܠܝܲܥܩܘܿܒܼ ܕܢܸܬܼܦܲܪܢܲܣ ܒܹܗ܁|
    block |܃ܝܲܥܩܘܿܒܼ ܐܲܩܠܝܼ ܥܲܠ ܟܠ ܩ̈ܠܝܼ̈ܢ ܕܩ̣ܫܝܘܼܬܼ ܚܲܫܹ̈ܐ|
    block |ܘܲܚܦܝܼܛܵܐܝܼܬ ܚܒܲܨ ܥܲܠ ܕܲܪܓܼܵܐ ܕܒܹܝܬܼ ܐܲܒܼܪܵܗܵܡ܁|
    block |܃ܫܲܪܝܼܪ ܗ̄ܘ̣ܵܐ ܠܹܗ ܩ̇ܠܵܐ ܕܩܵܪܹܐ ܐܲܒܼܪܵܡ ܐܲܒܼܪܵܡ|
    block |ܘܪܲܟܸܒܼ ܥܸܠܠܹ̈ܐ ܕܢܸܗܘܹܐ ܚܲܒܼܪܵܐ ܠܗ̇ܝ ܒܲܪܬܿ ܩܵܠܵܐ܁|
    block |܃ܟܠ ܐܘܼܠܨܵܢܝܼ̈ܢ ܣܲܝܒܲܪ ܘܲܣܒܲܠ ܡܠܹܐ ܚܵܘܣܵܢܵܐ|
    block |ܕܠܵܐ ܢܼܬܢܲܟܼܪܹܐ ܡ̣ܢ ܡܘܼܠܟܵܢܵܐ ܕܒܹܝܬܼ ܐܲܒܼܵܗܵܘ̈ܗܝ܁|
    block |܃ܫ̈ܢܲܝܵܐ ܥܸܣܪ̈ܝܼܢ ܦܠܲܚ ܬܲܡܝܼܡܵܐ ܒܲܐ̄ܓܼܪܵܐ ܕܢܸܫܹ̈ܐ|
    block |ܕܲܒܼܝܲܕ ܢܸܫܹ̈ܐ ܢܸܫܬܘܸܐ ܠܐܲܓܼܪܵܐ ܕܡ̣ܢ ܐܲܠܵܗܵܐ܁|
    block |܃ܐܲܓܼܪܵܐ ܛܵܒܼܵܐ ܩܨ ܒܵܪܘܿܝܵܐ ܠܲܟܼܝܵܢ ܐ̄ܢܵܫܵܐ|
    block |ܘܛܢܘ ܫܲܪܝܼܪܹ݁ܐ ܕܲܢܝܲܒܠܘܼܢܸܝܗܝ ܡ̣ܢ ܚܲܕ ܠܲܐ̄ܚܪܹܝܢ܁|
    block |܃ܫܲܪܝܼܪ ܗ̄ܘ̣ܵܐ ܠܗܘܿܢ ܩܵܠ ܡܘܼܠܟܵܢܵܐ ܟܲܕ ܛܵܒܼ ܪܲܚܝܼܩ|
    block |ܘܐܲܝܟ ܩܲܪܝܼܒܼܵܐ ܡܸܬܒܲܩܝܼܢ ܒܵܗ̇ ܒܪܲܚܝܼܩܘܼܬܹܗ܁|
    block |܃ܒܝܲܕ ܥܲܡܠܲܝ̈ܗܘܿܢ ܒܲܕܩܸܘ ܚܘܼܒܵܐ ܕܪܸ̈ܥܝܵܢܲܝܗܘܿܢ|
    block |ܕܲܟܼܡܵܐ ܪܲܚܡܘܼܗܝ ܠܫܸܡ ܒܵܪܘܿܝܵܐ ܕܝܲܩܲܪ ܐܸܢܘܿܢ܁|
    block |܃ܥܲܡܠܹܗ ܕܝܵܘܣܸܦ ܣܵܗܕܵܐ ܗ̄ܘ̣ ܓܲܠܝܵܐ ܕܩܘܼܫܬܼܵܐ ܓܲܠܝܵܐ|
    block |ܕܲܗܘ̤ܵܐ ܥܲܒܼܕܵܐ ܘܠܵܐ ܐܸܫܬܿܥܒܲܕ ܠܲܪ̈ܓܼܝܼܓܼܵܬܐ܁|
    block |܃ܙܲܒܼܢܹܗ ܚܣܵܡܵܐ ܡ̣ܢ ܡܵܪܘܼܬܵܐ ܠܘܵܬܼ ܥܲܒܼܕܘܼܬܼܵܐ|
    block |ܘܠܵܐ ܐܸܬܼܥܲܣܲܩ ܕܐܲܝܟܲܢ ܘܥܲܠ ܡ̇ܢ ܥܵܘܠܵܐܝܼܬܼ܁|
    block |܃܃ ܗ̄܃ ܢܘܼܟܼܪܵܝܵܐ|
    block |܃ܒܹܝܬܼ ܢܘܼܟܼܪ̈ܵܝܹܐ ܦܠܲܚ ܒܲܪ ܒܲܝܬܼܵܐ ܕܗܲܝܡܵܢܘܼܬܼܵܐ|
    block |ܘܟܲܕ ܥܘܼ̇ܕܚܵܐ ܗ̄ܘ̣ ܢܣܲܒܼ ܫܘܼܠܛܵܢܵܐ ܕܡܵܪ̈ܲܝ ܐܲܬܼܪܵܐ܁|
    block |܃ܝܵܘܣܸܦ ܢܸܗܘܸܐ ܚܘܪܵܐ ܦܲܐܝܵܐ ܠܲܕܡܵܫܬܲܚܩܝܼܢ|
    block |ܕܲܟܼܡܵܐ ܫܲܚܩܘܼܗܝ ܚܲܫܹ̈ܐ ܘܐ̄ܢܫ̈ܐ ܘܠܵܐ ܚܵܒܼ ܘܐܲܫܦܸܠ܁|
    block |܃ܩܪܵܒܹܐ ܕܢܸܫܹ̈ܐ ܘܲܕܣܵܩܘܿܪ̈ܵܘܗܝ ܙܟܼܵܐ ܒܲܪ ܝܲܥܩܘܿܒܼ|
    block |ܘܒܲܕܸܩ ܘܲܓܼܠܵܐ ܕܫܲܠܝܼܛ ܐ̄ܢܵܫܵܐ ܥܲܠ ܚܹܐܪܘܼܬܹܗ܁|
    block |܃ܐܲܝܟ ܫܝܼܦܘܿܪܵܐ ܩܵܥܹ̇ܐ ܥܲܡܠܹܗ ܒܟܼܠܗܘܿܢ ܕܵܪܹ̈ܐ|
    block |ܕܲܫܡܲܥ ܐ̄ܢܵܫܵܐ ܙܵܟܘܼܬܼ ܐ̄ܢܵܫܵܐ ܕܲܒܼܒܲܪܢܵܫܵܐ܁|
    block |܃ܩܸܐܪܣܵܐ ܕܚܲܫܹ̈ܐ ܙܟܼܵܐ ܐܵܦ ܡܘܼܫܹܐ ܚܲܒܼܪܹܗ ܕܝܵܘܣܸܦ|
    block |ܘܲܗܘ̤ܵܐ ܪܕܝܼܦܵܐ ܘܣܲܝܒܲܪ ܚܲܫܹ̈ܐ ܕܥܸܕܚܵܘܼܬܼܵܐ܁|
    block |ܠܦܵܠܚܲܝ̈ ܫܸܐܕܹ̈ܐ ܐܵܘܓܲܪ ܢܲܦܫܹܗ ܦܵܠܚܵܐ ܕܩܘܼܫܬܵܐ܁|
    block |ܘܠܵܐ ܐܸܬܼܟܲܬܡܲܬ̤ ܕܲܟܼܝܘܼܬ ܢܲܦܫܹܗ ܒܥܘܼܡܪܵܐ ܛܲܡܐܵܐ܁|
    block |܃ܫܲܪܝܼܪܵܐܝܼܬ ܦܠܲܚ ܫܲܪܝܼܪܵܐ ܒܒܹܝܬ ܕܲܓܵܠܹ̈ܐ|
    block |ܘܠܵܐ ܐܸܬܪܦܝܼ ܒܕܲܓܵܠܘܼܬܼܵܐ ܕܕܸܚܠܲܬܼ ܫܸܐܕܹ̈ܐ܁|
    block |܃ܒܵܬܲܪ ܥܲܡܠܹܗ ܚܙܵܐ ܠܲܚܙܬܵܐ ܘܲܫܡܲܥ ܩܵܠܵܐ|
    block |ܕܲܡܬܲܪܓܼܡ ܗ̄ܘܵܐ ܩܠܹ̈ܐ ܚܲܕ̈ܬܹܐ ܒܹܝܬܼ ܐܲܪ̈ܥܵܢܹܐ܁|
    block |܃ܩܵܠܵܐ ܕܲܩܪܵܐ ܒܪܵܫܝܼܬ̇ ܒ̇ܪܝܼܬܼܵܐ ܩܪܵܝܗܝ ܠܲܬܼܪܝܼܨܵܐ|
    block |ܕܢܟܼܪܸܙ ܒܐܝܼܕܹܗ ܪܲܒܘܼܬ ܚܲܝܠܵܐ ܕܥܒܲܕ ܐܝܼܕܵܘ̈ܗܝ܁|
    block |܃ܐܲܝܟ ܨܲܝܵܪܵܐ ܨܵܪܹܗ ܠܥܵܠܡܵܐ ܒܝܲܕ ܒܲܪܬ ܩܵܠܹܗ|
    block |ܘܐܲܠܸܠ ܣܵܡܹܗ ܩܕܵܡ ܡܲܠܵܠܹ̈ܐ ܕܢܸܬܒܲܩܘܿܢ ܒܹܗ܁|
    block |܃ܩܲܢܝܵܬ ܬܪܝܼܨܵܐ ܗܘ̤ܵܐ ܠܸܫܵܢܹܗ ܠܐܝܼܕܵܐ ܕܪܘܼܚ̇ܐ|
    block |ܘܨܵܪ ܒܸܪ̈ܝܬܼܵܐ ܒܛܘܼܦܣܵܐ ܕܲܗܘ̤̈ܝ ܡ̣ܢ ܫܘܼܪܵܝܵܐ܁|
    block |܃ܣܸܦܪܵܐ ܕܪܘܼܚܵܐ ܟܬܲܒܼ ܠܲܡܠܝܼ̈ܠܹܐ ܠܥܸܠ ܠܸܫܢܵܐ|
    block |ܘܐܲܗܓܝܼ ܐܸܢܘܿܢ ܒܲܗܘܵܝ ܬܸܒܹܝܠ ܕܐܲܝܟܵܢ ܬܩܢܲܬ̤܁|
    block |܃ܐܲܝܟ ܣܘܦܣܛܵܐ ܬܲܪܓܸܡ ܦܹܐܩܵܐ ܒܐܸܕܢܲܝ̈ ܐ̄ܢܵܫ̈ܐ|
    block |ܘܐܲܫܡܲܥ ܐܸܢܘܿܢ ܫܸܡ ܒܪ̈ܵܘܿܝܵܐ ܕܥܒܲܕ ܐ̄ܢܵܫܵܐ܁|
    block |܃ܐܣܩܛܐ ܕܪܘܼܚܵܐ ܠܒܲܟ ܡܲܠܦ̇ܢܵܐ ܕܕܸܚܲܠܬܼ ܩܘܼܫܬܵܐ|
    block |ܘܫܲܪܝܼ ܕܢܸܕܪܹܐ ܫܲܒܼܪܘܼܬܼ ܐ̄ܢܵܫ̈ܐ ܒܕܸܚܠܲܬܼ ܩܘܼܫܬܵܐ܁|
    block |܃ܥܲܠ ܡܸܨܪ̈ܵܝܹܐ ܐܲܪܝܼܡ ܐܝܼܕܹܗ ܪܲܒܵܐ ܡܗܝܼܪܵܐ|
    block |ܘܲܒܼܡܲܪܕܝܼܬܗܘܿܢ ܐܲܪܡܝܼ ܕܸܚܠܵܐ ܟܠ ܥܲܡܡܝ̈ܢ܁|
  block
    block |܃ܢܸܓܼܪܹ̈ܐ ܩܫܲܝܵܐ ܐܲܣܪܲܚ ܦܘܼܡܹܗ ܕܦܘܼܡܵܐ ܕܪܘܼܚܵܐ|
    block |ܕܢܣܓܹܐ ܢܫܲܪܲܪ ܦܓܼܪ̈ܵܢܵܝܹܐ ܒܪ̈ܘܼܚܵܢܝܵܬܼܵܐ܁|
    block |܃ܒܲܕܡܘܼܬ ܐܵܣܝܵܐ ܗܘ̤ܬ ܒܲܪܬ ܩܵܠܹܗ ܒܹܝܬܼ ܡܵܝܘ̈ܬܹܐ|
    block |ܘܥܨܒܹܗ ܠܥܲܡܵܠܹܐ ܕܲܡܒܲܣܒܲܣ ܗ̄ܘ̣ܵܐ ܒܟܸܐܒܹ̈ܐ ܕܛܘܥܝܲܝ܁|
    block |܃ܡ̇ܢ ܠܵܐ ܢܬܗܲܪ ܒܚܹܝܠ ܥܘܼܕܵܪܢܵܐ ܐܲܠܵܗܵܝܵܐ|
    block |ܕܒܼܐܝܼܕܵܐ ܕܐ̄ܢܵܫܵܐ ܐܲܣܝܼ ܠܐ̄ܢܵܫܵܐ ܡܹܢ ܟܹܐܒܲܝ̈ܗܘܿܢ܁|
    block |܃ܒܡܘܼܫܹܐ ܐܲܣܝܼ ܠܟܘܼܪܗܵܢ ܥܵܘ̣ܠܵܐ ܕܲܒܼܢܲܝ̈ ܥܲܡܹܗ|
    block |ܘܚܵܘܝܼ ܕܡܵܨܐ ܕܢܲܐܣܹܐ ܐ̄ܢܵܫܵܐ ܠܲܒܼܢܲܝ̈ܢܵܫܵܐ܁|
    block |܃ܐܵܣܘ̈ܬܐ ܗܘ̤ܵܘ ܙܕܝܼܩܹ̈ܐ ܒܕܵܪ̈ܝܼܢ ܕܵܪ̈ܝܼܢ|
    block |ܘܦܸܬܓܼܵܡܲܝ̈ܗܘܿܢ ܐܲܝܟ ܣܲܡܡܵܢܹ̈ܐ ܠܫܘܼܚ̈ܢܹܐ ܕܥܵܘ̣ܠܵܐ܁|
    block |܃ܡܘܼܫܹܐ ܐܲܫܠܸܡ ܐܘܼܡܵܢܘܼܬܹܗ ܠܝܼܫܘܿܥ ܒܲܪܢܘܿܢ|
    block |ܕܢܲܐܣܸܐ ܟܸܐܒܸ̈ܐ ܕܝܣܲܪ̈ܠܵܝܹܐ ܒܣܲܡܵܐ ܕܡܸܠܘ̈ܗܝ܁|
    block |܃ܦܲܪܙܠܵܐ ܕܪܘܼܚܵܐ ܠܒܼܵܟ ܬܲܠܡܝܼܕܵܐ ܕܪܒܵܐ ܡܗܝܼܕܵܐ|
    block |ܘܓܲܙܪܹܗ ܠܥܲܡܵܐ ܡ̣ܢ ܥܘܼܪܠܘܼܬܼܵܐ ܕܦܲܓܼܪܵܐ ܘܢܲܦܫܵܐ܁|
    block |܃ܛܢܵܢܵܐ ܩܲܫܝܵܐ ܠܒܸܫ ܚܲܡܝܼܡܵܐ ܠܘܼܩܒܼܵܠ ܥܵܘ̣ܠܵܐ|
    block |ܘܚܲܪܲܪ ܦܲܣܩܹܗ ܡ̣ܢ ܗܲܕܵܡܹ̈ܐ ܘܡ̣ܢ ܪܸܥܝܵܢ̇ܐ܁|
    block |܃ܗܵܐ ܣܘܼܥܪ̈ܵܢܹܐ ܕܐ̄ܢܫ̈ܐ ܟܸܐܢܸ̈ܐ ܕܲܗܘ̤ܵܘ ܒܓܸܢܣܲܢ|
    block |ܢܩܘܿܡ ܢܸܬܼܕܲܡܹܐ ܒܕܘܼܡܝܵܐ ܛܵܒܼܵܐ ܕܚܵܘܝܼܘ ܒܐܲܪܥܵܐ܁|
    block |܃ܒܪܲܗܛܐ ܛܵܒܼܵܐ ܕܕܘܼܒܵܪ̈ܲܝܗܘܿܢ ܢܚܘܿܪ ܬܲܩܢܵܐܝܼܬ|
    block |ܘܐܲܝܟ ܗܲܠܟܼܵܬܼܗܘܿܢ ܢܗܲܠܸܟ ܒܲܐܪܥܵܐ ܕܬܵܘܬܵܒܼܘܿܬܲܢ܁|
    block |܃ܥܘܼܡܪܵܐ ܕܙܲܒܼܢܵܐ ܚܲܫܒܼܘܗܝ ܠܥܘܼܡܪܵܐ ܐܲܪܥܵܢܵܝܵܐ|
    block |ܒܲܕܡܘܼܬ ܐܲܪ̈ܚܹܐ ܒܬܼܵܘ ܒܲܒܼܪܝܼܬܼܵܐ ܘܩܕܡܘ ܫܲܢܝܼܘ܁|
    block |܃ܐܝܼܘܿܒܼ ܩܵܥܹ̇ܐ ܕܠܵܐ ܫܲܪܝܼܪܝܼܢ ܛܘܼܒܹ̈ܐ ܕܙܲܒܼܢܵܐ|
    block |ܘܚܲܬܸܡ ܘܐܸܡܲܪ ܕܥܲܪܛܸܠ ܐܸܬܹܝܬܼ ܘܥܲܪܛܸܠ ܐܹܙܲܠ܁|
    block |܃ܥܲܪܛܸܠܵܐܝܼܬܼ ܩܵܡܘ ܙܲܕܝܼ̈ܩܹܐ ܕܠܵܐ ܬܲܟܼܣܝܼܬܼܵܐ|
    block |ܘܚܵܘܝܼܘ ܠܟܼܠ ܐ̄ܢܵܫ ܕܠܲܝܬ ܗܸܢܝܵܢܐ ܒܲܕܡܸܬܚܲܙ̈ܝܢ܁|
    block |܃ܫܸܡ ܒܵܪܘܿܝܵܐ ܐܲܚܸܒܘ ܘܲܪܚܸܡܘ ܡ̣ܢ ܟܠ ܡܸܕܸܡ|
    block |ܘܠܵܐ ܣܲܡ̣ܵܘ ܡܸܕܸܡ ܡܸܬܚܲܙܝܵܢܵܐ ܥܲܡ ܟܲܣܝܘܼܬܹܗ܁|
    block |܃ܐܲܝܟ ܕܲܒܓܸܠܝܵܐ ܡܸܬܼܒܲܩܹܐ ܗ̄ܘ̣ܵܐ ܒܲܕܠܵܐ ܓܲܠܝܵܢ|
    block |ܘܲܒܓܠܝܵܬܼܵܐ ܐܲܝܟ ܠܵܐ ܓܲܠܝ̈ܢ ܡܸܬܼܚܲܫܲܝ ܗ̄ܘ̣ܵܐ܁|
    block |܃ܐܵܘ ܐܲܪܥܵܢܵܐ ܕܲܫܒܲܩ ܐܲܪܥܵܐ ܟܲܕ ܐܲܪܥܵܢܵܐ ܗ̄ܘ̣|
    block |ܘܪܓܼ ܠܲܫܡܲܝܵܐ ܟܲܕ ܠܵܐ ܚܙܹܐ ܠܹܗ ܥܘܼܡܪܵܐ ܕܲܠܥܸܠ܁|
    block |܃ܐܘ ܠܒܲܪ ܐ̄ܢܵܫܵܐ ܠܒܝܼܫ ܗܲܕܡܹ̈ܐ ܡܸܬܼܚܲܒܠܵܢܹ̈ܐ|
    block |ܕܥܒܼܕ ܓܘܼܫܡܹܗ ܐܲܝܟ ܐܵܕܵܡܘܿܣ ܩܕܼܵܡ ܢܸܣܝܘܿܢܹ̈ܐ܁|
    block |܃ܒܲܪ ܐ̄ܢܵܫܵܐ ܗ̄ܘ̣ܵܐ ܐܝܼܘܿܒܼ ܐ̄ܢܵܫܵܐ ܐܘ ܐ̄ܢܵܫܝܼ̈ܐ|
    block |ܘܟܲܕ ܐ̄ܢܵܫܵܝܵܐ ܗ̄ܘ̣ ܙܟܼܵܐ ܬܲܟܼܬܘܼ̈ܫܹܐ ܕܚܲܫܹ̈ܐ ܫܓܼܝܼ̈ܫܹܐ܁|
    block |܃ܒܕܲܡܘܼܬ ܓܲܠܠܹ̈ܐ ܫܓܲܫܘ ܢܸܣܝܘܿܢܹ̈ܐ ܠܦܲܓܼܪܹܗ ܘܢܲܦܫܹܗ|
    block |ܘܠܵܐ ܐܸܬܛܲܒܲܥ ܒܒܹܝܬܼ ܡܲܚܫܘ̈ܠܹܐ ܕܲܦܣܵܩ ܣܲܒܼܪܵܐ܁|
    block |܃ܣܲܒܼܪܵܐ ܛܵܒܼܵܐ ܠܒܲܟ ܠܲܝܟ ܠܹܐܩܵܐ ܒܐܝܼܕܼܵܐ ܕܙܵܘܥܘ̈ܗܝ|
    block |ܘܲܕܩܲܪ ܢܲܦܫܹܗ ܠܲܠܡܹܐܝܢ ܫܲܝܢܵܐ ܕܡܸܠܲܬܼ ܡܵܪܹܗ܁|
    block |܃ܐܲܝܟ ܕܲܒܼܝܲܡܵܐ ܕܪܵܘ ܢܲܨܝܼܚܹ̈ܐ ܒܡܸܨܥܲܬ̤ ܚܲܫܹ̈ܐ|
    block |ܘܲܕܠܵܐ ܩܸܢܛܵܐ ܕܲܒܲܪܘ ܐܸܠܦܹ̈ܐ ܕܪܸ̈ܥܝܵܢܲܝܗܘܿܢ܁|
    block |܃ܠܘܲܥܕܵܐ ܕܫܲܝܢܵܐ ܚܵܪܵܘ ܡܲܠܵܚܹ̈ܐ ܕܗܲܝܡܵܢܘܼܬܼܵܐ|
    block |ܘܗܲܝܼܡܸܢܘ ܘܐܲܫܲܪܘ ܕܠܵܐ ܡܸܬܛܲܠܡܝܼܢ ܦܘܼܪ̈ܥܵܢܲܝܗܘܿܢ܁|
    block |܃ܒܗܲܝܡܵܢܘܼܬܵܐ ܣܒܲܠܘ ܟܠ ܚܲܫܲܝܼܢ ܕܲܟܼܣܹܝܢ ܘܲܓܼܠܹܝܢ|
    block |ܘܐܲܪܦܝܼܘ ܛܘܼܦܣܵܐ ܕܕܘܼܒܵܪ̈ܝܗܘܿܢ ܠܲܕܒܵܬܲܪܗܘܿܢ܁|
    block |܃ܚܲܕ ܒܵܬܲܪ ܚܲܕ ܚܙܲܩܘ ܒܲܫܒܝܼ̈ܠܹܐ ܕܥܲܡܹ̈ܐ ܥܡܝܼ̈ܠܹܐ|
    block |ܘܡܲܢܲܥܘ ܘܲܡܛܵܘ ܠܘܵܬܼ ܐܵܘܵܢܵܐ ܕܲܡܠܹܐ ܛܘܼܒܹ̈ܐ܁|
    block |ܒܡܘܼܫܸܐ ܘܝܼܫܘܿܥ ܕܲܡܝܼ ܒܵܪܲܡ ܘܡܲܪܝܼ ܓܸܕܥܘܿܢ܃|
  block
    block |ܘܲܒܼܦܲܠܚܘܼܬܼܗܘܿܢ ܐܲܦܠܲܚ ܢܲܦܬܲܚ ܘܫܸܡܫܘܿܢ ܪܲܒܵܐ܁|
    block |܃ܫܡܘܼܐܹܝܠ ܐܲܪܝܼܡ ܓܸܦܵܐ ܕܪܲܗܛܹܗ ܘܲܥܒܲܪ ܐܸܢܘܿܢ|
    block |ܘܲܢܣܲܒܼ ܕܪܓܼܵܐ ܕܲܢܒܼܝܘܼܬܵܐ ܘܲܕܟܼܵܗܢܘܼܬܼܵܐ܁|
    block |܃ܡ̣ܢ ܛܲܠܝܘܼܬܹܗ ܫܲܪܝܼ ܒܪܲܗܛܵܐ ܕܙܲܕܝܼܩܘܼܬܵܐ|
    block |ܘܥܲܡ ܡܸܢܝܵܢܵܐ ܕܲܫܢܲܝ̈ ܚܲܝܵܘ̈ܗܝ ܡܬܲܚ ܚܘܼܡܵܣܵܢܹܗ܁|
    block |܃ܣܵܗܕܘܼܬ ܩܘܼܫܬܵܐ ܣܗܸܕ ܥܲܠ ܢܲܦܫܹܗ ܩܕܼܵܡ ܐܲܠܵܗܵܐ|
    block |ܕܠܵܐ ܐܸܬܼܟܲܬܡܲܬ̤ ܦܵܪܘܿܫܘܼܬܹܗ ܒܡܣܒܼ ܒܲܐܦܹ̈ܐ܁|
    block |܃ܫܒܼܝܠ ܦܘܼܠܚܵܢܹܗ ܚܙܵܐ ܐܵܦ ܕܵܘܝܼܕ ܕܟܹܐ ܪܸܥܝܵܢܵܐ|
    block |ܘܥܲܬܸܕ ܢܲܦܫܹܗ ܠܡܸܪܕܵܐ ܒܥܲܡܹ̈ܠܹܐ ܪ̈ܘܼܚܵܢܵܝܹܐ܁|
    block |܃ܪܘܼܚܵܢܐܼܬܼ ܓܒܼܵܐ ܠܹܗ ܕܢܸܦܐܘܿܝܝ ܦܵܠܚܵܐ ܕܪܘܼܚܵܐ|
    block |ܘܥܲܡ ܪ̈ܘܼܚܵܢܹܐ ܪܓܼܝܼܓܼ ܗ̄ܘ̣ܵܐ ܠܡܸܦܪܲܝܝ ܠܐܲܦܝ̈ ܪܵܘܡܵܐ܁|
    block |܃ܐܲܝܟ ܨܒܼܝܵܢܵܐ ܕܗ̇ܘ ܕܲܨܒܼܵܐ ܒܹܗ ܡܢܚ ܗ̄ܘ̣ܵܐ ܕܢܚܵܐ|
    block |ܘܐܸܠܘܼ ܩܲܠܝܼܠ ܠܵܐ ܢܡ ܘܲܕܡܸܟ ܓܡܝܼܪ ܗ̄ܘ̣ܵܐ ܒܚܘܼܒܹܗ܁|
    block |܃ܚܛܝܼܬܵܐ ܙܟܬܹܗ ܒܲܕܡܘܼܬ ܫܸܢܬܵܐ ܠܥܝܼܪ ܪܸܥܝܵܢܵܐ|
    block |ܘܟܲܕ ܛܵܒܼ ܐܲܣܟܸܠ ܦܢܵܐ ܘܐܸܬܥܪܡ ܕܠܵܐ ܬܘܼܒܼ ܢܲܣܟܸܠ܁|
    block |܃ܦܘܼܪ̈ܣܸܐ ܨܢܝܼ̈ܥܹܐ ܝܠܦ ܒܲܚܛܝܼܬܹܗ ܥܠܹܝܗ̇ ܕܲܚܛܝܼܬܵܐ|
    block |ܘܠܵܐ ܬܘܼܒܼ ܝܲܗ̣ܒ ܠܵܗ̇ ܐܲܬܼܪܵܐ ܕܬܸܥܘ̇ܠ ܨܝܕ ܚܘܼܫܵܒܼܵܘ̈ܗܝ܁|
    block |܃ܥܸܠܬܵܐ ܛܒܼܬܵܐ ܗܘ̤ܵܬ ܠܹܗ ܒܝܼܫܬܵܐ ܟܡܵܐ ܐܸܢ ܒܝܼܫܵܐ|
    block |ܘܐܲܥܝܼܪ ܢܲܦܫܹܗ ܕܠܵܐ ܬܘܼܒܼ ܢܸܕܡܲܟ ܘܬܒܙܲܚ ܒܹܗ܁|
    block |܃ܪܲܒܵܐ ܡܗܝܼܪܵܐ ܗܘ̤ܵܐ ܢܸܣܝܵܢܵܐ ܠܲܡܗܝܼܪ ܗܵܘܢܵܐ|
    block |ܘܢܛܲܪ ܓܲܙܹܗ ܕܠܵܐ ܢܸܬܼܚܲܝܠܲܟ ܡ̣ܢ ܢܸܟܼܝܵܢܹ̈ܐ܁|
    block |܃ܬܵܘ ܟܠ ܬܸܓܼܡܝܼ̈ܢ ܕܟܸܐܢܹ̈ܐ ܘܟܲܟܼ̈ܦܹܐ ܘܲܕܚܲܛܝܹ̈ܐ|
    block |ܘܚܘܼܪܘ ܒܲܬܼܪܝܼܨܵܐ ܟܡܵܐ ܐܸܬܓܲܢ̄ܒܹܿܪ ܥܲܠ ܣܘܼܪܚܵܢܹܗ܁|
    block |܃ܬܵܘ ܨܘܼܬܼܘ ܩܵܠܹܗ ܟܲܕ ܡܸܬܬܲܢܲܚ ܥܲܠ ܡܲܦܘܼܠܬܹܗ|
    block |ܘܡܒܟܐ ܠܹܗ ܠܥܵܘ̣ܠܹܗ ܒܩܵܠܵܐ ܪܵܥܘܡܵܐܝܼܬ܁|
    block |܃ܩܵܠܹܐ ܚܢܲܝ̈ܓܹܐ ܪܲܟܸܒ ܟܸܐܢܵܐ ܒܢܒܼܝܘܼܬܵܐ|
    block |ܘܲܚܢܝܼܵܓܼܐܝܼܬ ܐܲܝܠܸܠ ܘܲܒܟܼܵܐ ܥܲܠ ܣܘܼܪܚܵܢܹܗ܁|
    block |܃ܐܲܠܵܗܝ ܐܲܠܵܗܝ ܠܡܵܢܵܐ ܫܒܲܩܬܵܢܝ ܠܡܵܪܹܗ ܐܸܡܲܪ|
    block |ܘܐܲܪܚܸܩܬܝܗܝ ܡܸܢܝ ܠܦܘܼܪܩܵܢ ܚܲܝܹ̈ܐ ܡܛܠ ܣܲܟܼܠܘܼܬܝ܁|
    block |܃ܐܵܘ ܠܹܟܼܝ ܢܦܲܫܵܐ ܝܲܕܥܬ̤ ܦܘܼܪ̈ܣܹܐ ܕܲܬܼܘܵܬܼ ܢܲܦܫܵܐ|
    block |ܟܡܵܐ ܐܬܦܪܣܬܝ ܠܡܸܥܨܲܒܼ ܟܸܐܒܹ̈ܐ ܕܚܲܝܵܒܘܼܬܹܟܼܝ܁|
    block |܃ܐܘ ܠܵܟ ܓܲܒܼܪܵܐ ܓܲܢ̄ܒܵܪ ܚܲܝܠܐ ܕܚܵܒܼ ܒܚܛܝܼܬܵܐ|
    block |ܟܡܵܐ ܐܬܓܢ̄ܒܪܬ ܕܬܣܲܒܼ ܡܸܢܵܟ ܫܸܡ ܚܲܝܵܒܹ̈ܐ܁|
    block |܃ܐܘ ܠܵܟ ܕܵܘܝܼܕ ܪܚܸܡ ܕܝܼܢܵܐ ܕܙܲܕܝܼܩܘܼܬܵܐ|
    block |ܟܡܵܐ ܥܲܩܸܒܼܬܵܝܗܝ ܠܕܝܼܢܵܐ ܕܢܲܦܫܵܟ ܚܲܬܝܼܬܵܐܝܼܬ܁|
    block |܃ܠܵܐ ܐ̄ܢܵܫ ܝܵܕܼܥ ܕܲܢܕܘܢ ܗܵܟܼܵܢ ܥܲܠ ܣܘܼܪ̈ܚܵܢܵܘܗܝ|
    block |ܐܲܝܟ ܡܵܐ ܕܕܵܘܝܼܕ ܕܪܵܠ ܠܲܩܢܘܿܡܹܗ ܒܐܲܝܠܹܝܢ ܕܲܚܛܐ܁|
    block |܃ܚܛܵܐ ܘܐܬܟܬܡ ܢܲܚܬܐ ܕܢܲܦܫܹܗ ܒܲܕܡܵܐ ܛܠܝܼܡܵܐ|
    block |ܘܩܵܡ ܘܐܲܫܝܼܓܹܗ ܒܡ̈ܝܵܐ ܕܕܸܡ̈ܥܹܐ ܪ݁ܵܥܘܿܡܵܬܵܐ܁|
    block |܃ܚܕܵܐ ܙܒܲܢ ܐܲܣܟܸܿܠ ܟܲܕܼ ܠܵܐ ܪܥܹܐ ܗ̄ܘ̣ܵܐ ܕܢܸܣܟܲܠ ܡܸܡܬܘܿܡ|
    block |ܘܲܕܠܐ ܡܸܢܝܵܢ ܥܵܦ ܬܸܢܚ̈ܬܐ ܕܲܬܸܘܵܬ ܢܲܦܫܵܐ܁|
    block |܃ܬܵܒܼ ܘܐܸܬܼܟܲܫܲܦ ܘܲܒܼܥܵܐ ܘܐܲܦܝܼܣ ܥܲܠ ܣܘܼܪܚܵܢܹܗ|
    block |ܘܲܦܫܵܐ ܠܕܲܪܓܹܗ ܘܬܲܪܓܸܡ ܩܵܠܹܐ ܕܲܢܒܼܝܼܘܼܬܵܐ܁|
    block |܃ܒܦܘܼܡܹܗ ܐܲܟܼܪܸܙ ܪܘܼܚ ܓܸܠܝܢܵܐ ܥܲܠ ܪܘܼܡܪܵܡܹܗ|
    block |ܕܗܘ̤ ܠܹܗ ܐܲܫܡܲܥ ܥܲܠ ܡܘܼܠܟܵܢܵܐ ܕܲܠܘܵܬ ܙܲܪܥܹܗ|
    block |ܒܙܲܪܥܹܗ ܩܲܒܸܠ ܡܘܼܠܟܵܢ ܚܲܝܹ̈ܐ ܕܠܵܐ ܫܘܼܠܵܡܵܐ܃|
  block
    block |ܘܗܲܝܡܸܢ ܘܐܲܫܲܪ ܕܗܘܝܵܐ ܘܗܘ̤ܬ ܐܲܝܟ ܕܐܸܬܢܲܒܝܼ܁|
    block |܃ܗܘ̤ܵܬ ܒܲܥܒܵܕܵܐ ܡܸܠܬܐ ܕܠܸܥܙܲܬ̤ ܒܙܵܘܥܲܝ̈ ܢܦܲܫܹܗ|
    block |ܘܩܵܡ ܡ̣ܢ ܙܪܲܥܹܗ ܓܲܒܼܪܵܐ ܕܝܵܗܸܒ̣ ܚܲܝܹ̈ܐ ܠܐ̄ܢܵܫܵܐ܁|
    block |܃ܙܪܲܥܹܗ ܐܝܼܬܼܵܘܗܝ ܗܘ̇ ܕܲܗܘ̤ܵܐ ܠܲܢ ܥܠܲܬܼ ܚܲܝܹ̈ܐ|
    block |ܘܣܵܗܸܕ ܙܪܲܥܹܗ ܕܚܲܝ̣ܵܐ ܘܐܲܚܝܼ ܠܲܕܗܲܝܡܢ ܒܹܗ܁|
    block |܃ܐܝܼܬܼ ܟܲܝ ܕܲܪܓܝܼܫ ܒܗܵܢ ܦܘܪܩܵܢܵܐ ܕܡ̣ܢ ܒܹܝܬܼ ܕܵܘܝܼܕ|
    block |ܘܝܵܕܲܥ ܕܲܢܚܘܿܪ ܒܕܘܼܒܵܪ ܟܸܐܢܹ̈ܐ ܕܨܵܪܘ ܕܸܡܘܵܬܹ̈ܗ܁|
    block |܃ܐܝܼܬܼ ܟܲܝ ܕܡܦܣ ܒܪܘܼܚ ܓܸܠܝܵܢܵܐ ܕܲܢܒܼܝܼܘܬܵܐ|
    block |ܘܥܝܼܪ ܪܸܥܝܵܢܹܗ ܠܡܸܣܬܲܟܵܠܘܼ ܒܦܘܼܫܵܩ ܐ̄ܪܵܙܹܗ܁|
    block |܃ܐܝܼܬ ܟܲܝ ܕܲܚܠܝܼܡ ܡ̣ܢ ܟܘܼܪܗܵܢܵܐ ܕܠܵܐ ܝܼܕܲܥܬܵܐ|
    block |ܘܫܲܪܝܼܪ ܠܸܒܹܗ ܠܡܸܣܲܒ ܐܘܼܟܼܠܵܐ ܕܗܲܝܡܵܢܘܼܬܵܐ܁|
    block |܃ܒܗܲܝܡܵܢܘܼܬܵܐ ܚܵܪܘ ܩܲܕܡܵܝܹ̈ܐ ܒܕܲܩܕܵܡܲܝ̈ܗܘܿܢ|
    block |ܘܛܢܘ ܘܐܸܬܕܲܡܝܼܘ ܒܕܘܼܡܝܵܐ ܕܩܲܒܸܠܘ ܚܲܕ ܡ̣ܢ ܚܲܒܼܪܹܗ܁|
    block |܃ܕܘܼܡܝܵܐ ܕܕܵܘܝܼܕ ܚܙ̣ܵܐ ܚܙܩܝܵܐ ܒܲܟܼܬܝܼܒܼܵܬܹܗ|
    block |ܘܲܫܩܲܠ ܨܵܪܹܗ ܥܲܠ ܗܲܕܵܡܵܘ̈ܗܝ ܘܥܲܠ ܪܸܥܝܵܢܹܗ܁|
    block |܃ܚܲܬܝܼܬܵܐܝܼܬ ܨܵܪ ܕܸܡ̈ܘܬܵܐ ܕܲܨܠܸܡ ܥܲܡܠܘ̈ܗܝ|
    block |ܘܛܵܟ ܥܒܼܪܸܗ ܗ̄ܘ̣ܵܐ ܕܲܓܼܡܝܼ̇ܪܘܼܬܵܐ ܒܐܘܼܡܵܢܘܬܵܐ܁|
    block |܃ܐܵܦ ܝܘܿܫܝܼܵܐ ܛܵܒܼ ܐܸܬܓܢ̄ܒܼܪ ܥܲܠ ܕܲܟܸܬܝܼ̈ܒܵܢ|
    block |ܘܡ̣ܢ ܨܒܼܝܵܢܹܗ ܪܓܼܝܼܓܼ ܗ̄ܘ̣ܵܐ ܕܟܼܠܢܵܫ ܠܹܗ ܢܸܬܕܲܡܹܐ܁|
    block |܃ܕܲܓܬܵܐ ܛܵܒܼܬܵܐ ܕܪܸܚܡܲܬܼ ܩܘܼܫܬܵܐ ܡܠܹܝܢ ܗ̄ܘ̣ܵܘ ܟܸܐܢܸ̈ܐ|
    block |ܘܡܸܬܼܬܼܝܲܐܒܝܼܢ ܗ̄ܘ̣ܵܘ ܕܲܢܲܨܘܼܪܘܼܢܵܗ̇ ܒܪܸܥܝܵܢ ܐ̄ܢܵܫܵܐ܁|
    block |܃ܡܠܘܿܐ̇ܐ ܛܵܒܼܵܐ ܕܕܘܼܒܵܪ̈ܝܗܘܿܢ ܫܒܲܩܘ ܒܲܒܼܪܝܼܬܵܐ|
    block |ܕܢܸܬܬܲܓܪܘܢ ܒܹܗ ܨܪ̈ܝܼܟܲܝ ܥܘܼܡܪܵܐ ܘܢܸܩܢܘܿܢ ܚܲܝܹ̈ܐ܁|
    block |܃ܗܸܢܘܿܢ ܚܵܘܝܼܘ ܙܢܲܝ̈ ܬܹܐܓܼܘܿܪܬܵܐ ܪܘܼܚܵܢܝܵܬܵܐ|
    block |ܘܝܼܠܸܦ ܐ̄ܢܵܫ̈ܐ ܠܡܸܬܬܲܓܵܪܘܼ ܪܘܼܚܵܢܵܐܝܼܬ܁|
    block |܃ܐܸܠܦܸ̈ܐ ܕܚܘܼܒܵܐ ܪܼ̈ܟܸܒܼܘ ܘܲܩܛܲܪܘ ܒܪܸ̈ܥܝܵܢܲܝܗܘܿܢ|
    block |ܘܫܲܡܲܪܘ ܐܸܢܹܝܢ ܒܝܲܡܵܐ ܫܓܼܝܼܫܵܐ ܕܚܲܫܲܝ̈ ܦܲܓܼܪܵܐ܁|
    block |܃ܐܘܼܡܵܢܘܼܬܵܐ ܚܲܕܬܵܐ ܐܲܦܸܩܘ ܒܒܹܝܬܼ ܐܲܪ̈ܥܵܢܹܐ|
    block |ܕܢܸܗܘܘܿܢ ܐ̄ܢܵܫ̈ܐ ܦܠܚ̈ܝ ܒܲܐܪܥܵܐ ܫܡܲܝܵܢܵܝ̈ܬܐ܁|
    block |܃ܐܸܠܦܪܘܼܬܵܐ ܕܝܲܡܵܐ ܕܗܵܘܢܵܐ ܥܒܲܕܘ ܟܲܫܝܼܪܹ݁ܐ|
    block |ܕܠܵܐ ܩܲܝ̈ܣܹܐ ܐܲܪܡܝܼܘ ܠܸܩܹ̈ܐ ܡܨܥܲܬ̤ ܚܲܫܹ̈ܐ܁|
    block |܃ܐܲܝܟ ܐܪܡܢܘܿܢ ܩܛܲܪܘ ܙܵܘܥܲܝܗܘܿܢ ܥܲܡ ܪܸ̈ܫܲܝܼܗܘܿܢ|
    block |ܕܢܸܗܘܘܿܢ ܩܒܝܐ ܕܚܲܝܠܵܐ ܠܪܲܗܛܵܐ ܕܪܘܼܚܵܐ܁|
    block |܃ܠܘܲܥܕܵܐ ܕܠܗܠ ܬܪܲܨܘ ܡܲܪܕܝܼܬܵܐ ܕܣܘܼܥܵܪ݁ܢܲܝܼܗܘܿܢ|
    block |ܘܐܲܝܟ ܕܲܒܼܟܼܵܘܟܒܼܵܐ ܚܵܪܘ ܘܐܸܬܼܒܲܩܝܼܘ ܒܲܥܬܝܼ̈ܕܵܬܵܐ܁|
    block |܃ܒܪܵܘܡܵܐ ܐܲܣܪܘܼܗ̇ ܠܗܲܝܡܵܢܘܼܗܘܿܢ ܐܲܝܟ ܐܘܩܝܢܵܐ|
    block |ܕܠܵܐ ܬܸܙܕܲܥܙܲܥ ܡ̣ܢ ܢܸܟܼܝܵܢܹ̈ܐ ܕܪ̈ܘܼܚܲܝ ܚܲܫܹ̈ܐ܁|
    block |܃ܥܲܣܩܘܼܬ ܚܲܫܹ̈ܐ ܚܙܵܘ ܚܵܫܘܿܫܹ̈ܐ ܕܲܟܼܡܵܐ ܥܲܣܩܵܐ|
    block |܃ܘܐܲܣܓܝܼܘ ܪܲܟܒܘ ܦܘܼܪ̈ܣܹܐ ܕܥܵܗܢܝܼܢ ܠܡܸܙܟܵܐ ܠܚܲܫܹ̈ܐ|
    block |܃ܐܘܼܡܵܢܵܐܝܼܬ ܥܲܠܘ ܠܲܩܪܵܒܼܵܐ ܥܲܡ ܚܲܫܲܝ̈ܗܘܿܢ|
    block |ܘܲܒܼܢܝܼܚܘܼܬܼܵܐ ܡܲܟܸܟܼܘ ܪܵܘܡܵܐ ܕܚܘܼܬܚܵܬܲܝ̈ܗܘܿܢ܁|
    block |܃ܐܲܝܟ ܐܲܬܼܠܹܝܛ̈ܐ ܣܠܸܩܘ ܡ̣ܢ ܥܵܠܡܵܐ ܡܠܹܐ ܬܲܟܼܬܼܘܼ̈ܫܹܐ|
    block |ܘܢܵܚܘ ܒܲܠܡܹܐܢܵܐ ܕܣܲܒܼܪܵܐ ܛܵܒܼܵܐ ܕܡܘܼܠܟܵܢܲܝ̈ܗܘܿܢ܁|
    block |܃ܒܣܲܒܼܪܵܐ ܣܲܝܟܘܼܗܝ ܠܪܲܗܛܵܐ ܠܲܐܝܵܐ ܕܐܵܓܼܘܿܢܲܝ̈ܗܘܿܢ|
    block |ܐܵܦ ܗܘ̤ ܣܲܒܼܪܵܐ ܫܲܪܲܪ ܐܸܢܘܿܢ ܣܲܒܼܪܵܐ ܕܲܥܠܵܘܗܝ܁|
    block |܃ܒܐܝܼܕܵܘ̈ܗܝ ܐܲܓܼܥܸܠܘ ܓܘܼܥܵܠܢܲܝ̈ܗܘܿܢ ܐܲܝܟ ܫܲܪܝܼܪܹ̈ܐ|
    block |ܕܢܲܛܲܪ ܐܸܢܘܿܢ ܠܝܘܿܡ ܦܘܼܪܥܵܢܵܐ ܕܲܒܼܫܘܼܠܵܡܵܐ܁|
    block |܃ܬܵܘ ܟܹܝܬܼ ܐ̄ܢܵܫ̈ܐ ܒܲܓܼܥܸܠ ܚܲܝܲܝ̈ܢ ܠܣܲܒܼܪܵܐ ܛܵܒܼܵܐ|
    block |ܕܠܵܐ ܢܸܬܚܲܠܨܘܢ ܡ̣ܢ ܓܲܢܒܹ̈ܐ ܐ̄ܢܵܫ̈ܐ ܨܢܝܼ̈ܥܹܐ܁|
  block
    block |܃ܒܐܲܬܼܪܵܐ ܕܲܠܥܸܠ ܢܣܝܼܡ ܣܝܼ̈ܡܵܬܵܐ ܕܦܘܼܠܚܵܢ ܢܲܦܫܲܢ|
    block |ܐܲܝܟܵܐ ܕܠܵܐ ܐܝܼܬܼ ܚܵܫܘܿܫܘܼܬܵܐ ܣܵܣܵܐ ܕܬܸܪܹܝܢ܁|
    block |܃ܒܲܕܡܘܼܬ ܣܵܣܵܐ ܡܚܲܒܠܝܼܢ ܚܲܫܹ̈ܐ ܠܢܚ̈ܬܝ ܢܲܦܫܲܢ|
    block |ܢܢܲܦܸܨ ܐܸܢܘܿܢ ܒܫܸܡܥܵܐ ܕܚܲܝܹ̈ܐ ܠܵܐ ܚܵܫܘܵܫܹ̈ܐ܁|
    block |܃ܥܘܼܡܪܵܐ ܗ̄ܝ̣ ܨܵܐܬܼܵܐ ܦܲܓܼܪܵܢܘܼܬܵܐ ܘܚܲܝܝܢ ܪܚܝܗ̇|
    block |܃ܢܸܫܝܼܓܼܝܼܗ̇ ܒܡܲܝ̈ܐ ܕܡܸܠܲܬܼ ܩܘܼܫܬܵܐ ܢܸܒܼܥܵܐ ܚܲܠܝܵܐ|
    block |܃ܚܨܦܵܐ ܗ̄ܘ̣ ܦܲܓܼܪܲܢ ܘܲܙܓܘܿܓܼܝܼܬܵܐ ܡܲܠܝܲܬ̤ ܥܸܠܠܹ̈ܐ|
    block |ܠܵܐ ܢܩܪܸܒܼ ܠܵܗ̇ ܥܝܵܕܹ̈ܐ ܒܝܼܫܹ̈ܐ ܕܠܵܐ ܬܬܒܲܪ܁|
    block |܃ܥܸܠܬܐ ܗ̄ܘ̣ ܒܵܥܹܝܢ ܡܵܐܢܲܝ̈ ܪܸ̈ܓܼܫܲܝܢ ܩܪ̈ܘܣܬܢܹܐ|
    block |܃ܘܐܲܝܟ ܕܲܠܚܸܨܦܵܐ ܡܥܕܝܢ ܚܲܫ̈ܐ ܕܢܲܟܘܢ ܐܸܢܘܿܢ|
    block |܃ܟܹܐܦܲܝ̈ ܚܲܫܹ̈ܐ ܢܵܩܫܝܼܢ ܟܠܫܵܥ ܥܲܠ ܗܲܕܸܡܲܝ̈ܢ|
    block |ܘܐܸܠܘܼ ܒܪܘܼܚܵܐ ܠܵܐ ܫܓܼܝܪܝܼܢ ܗ̄ܘ̣ܵܘ ܐܲܒܕܝܼܢܝܼܢ ܗ̄ܘ̣ܵܘ܁|
    block |܃ܒܚܲܝܠܵܐ ܕܪܘܼܚܵܐ ܢܛܝܼܪ ܫܪܟܵܢܵܐ ܕܫܝܼܛܘܼܬܼ ܡܸܕܪܲܢ|
    block |ܘܲܒܼܥܘܼܕܪ̈ܵܢܵܘܗܝ ܒܥܸܢܵܐ ܚܲܝܹ̈ܐ ܠܓܼܘ ܡ̣ܢ ܚܸܨܦܵܘ̈ܗܝ܁|
    block |܃ܠܲܝܬܵܘܗܝ ܡܸܕܸܡ ܒܸܠܥܵܕ ܚܲܝܠܵܐ ܕܲܡܚܲܝܠܵܢܹܗ|
    block |ܘܐܸܢ ܫܵܒܸܩ ܠܹܗ ܐܵܘܦܝܼ ܘܛܵܠܸܩ ܡ̣ܢ ܚܲܝܘܼܬܵܐ܁|
    block |܃ܒܚܲܝܘܼܬܼ ܚܲܝܹ̈ܐ ܠܵܐ ܡܵܝܘ̈ܬܹܐ ܚܲܝ ܘܲܡܗܲܠܸܟ|
    block |ܘܐܸܢ ܡܲܪܦܝܼܢ ܠܹܗ ܗܵܦܸܟ ܠܐܲܪܥܹܗ ܘܗܵܘܹܐ ܡܸܕܪܵܐ܁|
    block |܃ܡܸܕܪܵܐ ܗ̄ܘ̣ ܡܸܕܿܪܢ ܘܲܒܼܡܲܝ̈ ܚܲܫܹ̈ܐ ܓܒܝܼܠ ܬܘܼܩܵܢܲܢ|
    block |ܠܵܐ ܢܲܣܓܹܐ ܒܹܗ ܡܲܝܵ̈ܐ ܕܚܲܫܹ̈ܐ ܕܠܵܐ ܢܲܬܼܪܘܼܢܵܝܗܝ܁|
    block |܃ܚܹܝܠ ܕܘܼܒܵܪܵܐ ܢܸܗܘܸܐ ܥܵܠܸܒܼ ܠܡܵܝܘܿܬܘܼܬܵܐ|
    block |ܕܠܵܐ ܬܹܐܒܲܕ ܠܵܗ̇ ܡ̣ܢ ܪܲܦܝܘܼܬܵܐ ܕܡܵܝܘܿܬܘܼܬܵܗ̇܁|
    block |܃ܒܗܲܝܡܵܢܘܼܬܼܵܐ ܢܚܘܿܨ ܪܲܦܝܼܘܬܹܗ ܕܛܝܼܢܲܢ ܪ̈ܲܦܝܵܐ|
    block |ܘܠܵܐ ܢܬܪܦܹܐ ܘܢܸܗܘܸܐ ܡܲܝܵ̈ܐ ܡܸܬܼܐܫܕܵܢܹ̈ܐ܁|
    block |܃ܒܚܘܼܒܵܐ ܢܟܲܦܲܪ ܕܘܥܬܵܐ ܣܢܝܼܬܵܐ ܕܚܵܫܘܿܫܘܼܬܲܢ|
    block |ܕܠܵܐ ܢܥܬܩ ܒܲܢ ܪܹܚܵܐ ܕܥܵܘ̣ܠܵܐ ܡܣܢܐ ܕܦܲܐ̄ܝܵܢ܁|
    block |܃ܒܣܲܒܼܪܵܐ ܢܚܙܹܩ ܒܸܢܝܵܢ ܢܲܦܫܲܢ ܐܲܝܟ ܕܒܥܪ̈ܩܹܐ|
    block |ܕܠܵܐ ܢܟܼܘܼܢܵܝܗܝ ܡܲܫܒܹ̈ܐ ܕܚܲܫܹ̈ܐ ܒܲܥܪܝܼܵܪ̈ܝܹܐ܁|
    block |܃ܫܪܵܪܵܐ ܢܸܒܼܢܸܐ ܥܲܠ ܫܲܬܸܐܣܬܵܐ ܕܣܵܡܘ ܩܲܕܡܵܝܹ̈ܐ|
    block |ܘܐܲܝܟ ܥܲܡܠܲܝ̈ܗܘܿܢ ܢܛܟܸܣ ܪܲܗܛܵܐ ܕܡܸܠܲܬܼ ܦܘܼܡܲܢ܁|
    block |܃ܒܗܘܿܢ ܢܸܬܼܕܲܡܹܐ ܒܦܘܼܠܚܵܢ ܚܲܝܹ̈ܐ ܪ̈ܘܼܚܵܢܝܼܐ|
    block |ܘܨܠܡ ܨܲܠܡܵܐ ܕܕܘܼܒܵܪ݁ܲܝܗܘܿܢ ܢܨܘܪ ܒܲܩܢܘܿܡܲܢ܁|
block |ܥܲܠ ܓܲܒܼܝܘܼܬܹܗ ܕܡܘܼܫܹܐ: ܘܥܲܠ ܢܘܼܪܵܐ ܕܲܚܙܵܐ|
  block
    block |ܥܲܠ ܓܲܒܼܝܘܼܬܹܗ ܕܡܘܼܫܹܐ܃ ܘܥܲܠ ܢܘܼܪܵܐ ܕܲܚܙܵܐ|
  block
    block |ܡܐܡܪܐ ܕܬܪܒܥܝܢ ܘܬܪܝܢ|
    block |ܥܲܠ ܓܲܒܼܝܘܼܬܹܗ ܕܡܘܼܫܹܐ܃ ܘܥܲܠ ܢܘܼܪܵܐ ܕܲܚܙܵܐ|
    block |ܒܣܲܝܵܐ܃ ܘܥܲܠ ܦܘܼܪܩܵܢܵܐ ܕܝܼܣܲܪ̈ܠܵܝܹܐ|
    block |ܘܡܸܬܼܐܡܲܪ ܒܚܲܡܫܵܒܿܫܲܒܵܐ|
    block |ܕܦܸܨܚܵܐ|
    block |ܥܘܼܢܵܝܵܐ|
    block |ܒܪܝܼܟ ܕܲܒܸܩܸܛܠܹܗ ܩܲܛܠܹܗ ܠܡܵܘܬܵܐ܃ ܘܢܲܚܡܹܗ ܠܲܟܼܝܵܢܲܢ|
    block |܃ܒܝܘܿܡ ܢܘܼܚܵܡܹܗ܃ ܐܲܚܲܝ̈|
  block
    block |܃ܚܙܵܬܼܵܐ ܚܕܲܬܵܐ ܚܙ̣ܵܐ ܒܲܪ ܥܲܡܪܲܡ ܥܲܠ ܪܹܫ ܛܘܼܪܲܐ|
    block |ܢܘܼܪܵܐ ܒܣܲܢܝܵܐ ܘܣܲܢܝܵܐ ܒܢܘܼܪܵܐ ܘܠܵܐ ܝܵܩܹ̇ܕܼ ܗ̄ܘ̣ܵܐ ܀|
    block |܃ܟܝܵܢܵܐ ܪܲܦܝܵܐ ܚܙ̣ܵܐ ܟܲܕܼ ܩܵܐܹ̇ܡ ܒܦܘܼܡ ܝܵܩܹ̇ܕܼܬܵܐ|
    block |ܘܠܵܐ ܢܵܟܼ̇ܝܵܐ ܗ̄ܘ̣ܵܬܼ ܚܲܡܝܼܡܘܼܬܼܵܗ̇ ܠܪܲܛܝܼܒܼܘܼܬܹܗ ܀|
  block
    block |܃ܐܲܝܟ ܐܲܪܝܘܿܬܼܵܐ ܦܬܼܝܼܚ ܗ̄ܘ̣ܵܐ ܦܘܼܡ̇ܗ̇ ܕܫܲܠܗܹܒܼܝܼܬܼܵܐ|
    block |ܘܣܲܢܝܵܐ ܩܕܼܵܡܹܝܗ̇ ܒܲܕܡܘܼܬܼ ܐܘܼܟܼܠܵܐ ܘܠܵܐ ܩܵܪܒܵܐ ܠܹܗ ܀|
    block |܃ܫܝܘܿܠ ܒܵܠܲܥܬܼܵܠܐ ܕܲܟܼܡܸܵܐ ܕܐܵܟܼ̇ܠܵܐ ܬܘܼܒܼ ܡܸܬܼܝܲܥܢܵܐ|
    block |܃ܗܘ̤ܵܬܼ ܨܲܝܵܡܬܵܐ ܒܛܘܼܪܵܐ ܕܚܘܿܪܝܼܒܼ ܕܠܵܐ ܒܲܥܝܵܕܼܵܐ|
    block |܃ܒܠܝܼܠܲܬܼ ܛܲܟܼܣܵܐ ܕܲܫܘܸܐ ܠܵܗ̇ ܟܠ ܠܪܲܒܿܘܼܬܼ ܟܲܪܣܵܗ̇|
    block |ܛܲܟܼܣܵܐ ܢܸܛܪܲܬ̤ ܩܕܲܡ ܓܸܠܝܵܢܵܐ ܐܲܠܵܗܵܐ ܀|
    block |܃ܐܲܠܵܗܵܐܝܼܬܼ ܡܸܬܼܚܵܘܝܵܐ ܗ̄ܘ̣ܵܐ ܠܥܹܢܲܝ ܡܘܼܫܹܐ|
    block |ܘܟܲܕܼ ܢܵܟܼ̇ܝܵܐ ܗ̄ܘ̣ܵܬܼ ܠܵܐ ܢܵܟܼܝܵ̇ܐ ܗ̄ܘ̣ܵܬܼ ܠܡܸܬܼܢܲܟܼܝܵܢܵܐ ܀|
    block |܃ܒܐܸܣܟܹܿܝܡ ܢܘܼܪܵܐ ܡܸܬܼܚܵܘܝܵܐ ܗ̄ܘ̣ܵܬܼ ܠܒܲܪ ܥܒܼܪ̈ܵܝܹܐ|
    block |ܘܟܲܕܼ ܢܘܼܪܵܐ ܗ̣̄ܘܵܬܼ ܘܠܵܐ ܗ̄ܘ̣ܵܬܼ ܢܘܼܪܵܐ ܢܘܼܪܵܢܵܝܵܬܼܵܐ ܀|
    block |܃ܕܘܼܡܝܵܐ ܕܢܘܼܪܵܐ ܚܙ̣ܵܐ ܟܲܕܼ ܫܲܪܝܵܐ ܒܣܵܘ̈ܟܿܝܼ ܣܲܢܝܵܐ|
    block |ܘܲܬܼܗܲܪ ܣܲܓܿܝܼ ܕܡܲܢ ܐܲܪܡܝܼ ܒܵܗ̇ ܦܓܼܘܼܕܼܵܐ ܕܫܼܬܼܩܵܐ ܀|
    block |܃ܒܲܥܪܝܼܪܵܝܬܵܐ ܕܠܵܐ ܐܸܬܼܟܲܒܼܫܲܬ̤ ܣܲܦܝܼܦܘܼܬܼܵܗ̇|
    block |ܐܲܝܟ ܕܲܒܼܢܝܼܪܵܐ ܟܕܼܝܼܢ ܗ̄ܘ̣ܵܐ ܥܘܼܙܵܗ̇ ܬܚܹܝܬܼ ܦܘܼܩܕܵܢܵܐ ܀|
    block |܃ܪܸܡܙܵܐ ܟܲܣܝܵܐ ܪܟܸܒܼ ܐܸܣܟܹܿܡܵܐ ܡܸܬܼܚܲܙܝܵܢܵܐ|
    block |ܘܐܲܪܡܝܼ ܦܓܼܘܼܪܹ̈ܐ ܕܫܲܠܗܹܒܼܝܼܬܼܵܐ ܒܦܘܼܡ ܡܲܪܟܲܒܼܬܹܗ ܀|
    block |܃ܥܲܠ ܪܹܫ ܛܘܼܪܵܐ ܟ̣ܠܵܐ ܩܵܪܘܿܟܼܵܐ ܕܩܲܠܝܼܠܘܼܬܹܗ|
    block |ܘܨܸܗܠܲܬ̤ ܢܘܼܪܵܐ ܕܲܬܼܚܹܝܬܼ ܬܘܼܩܦܹܗ ܒܲܕܼܡܘܼܬܼ ܪ̈ܲܟܼܫܵܐ ܀|
    block |܃ܨܲܗܠܵܐ ܕܢܘܼܪܵܐ ܫܡ݂ܲܥ ܗ̄ܘ̣ܵܐ ܡܘܼܫܹܐ ܒܦܘܼܡܵܐ ܕܣܲܢܝܵܐ|
    block |ܘܲܨܒܼܵܐ ܕܢܹܐܠܲܦ ܥܸܠܲܬܼ ܚܸܙܘܵܐ ܕܐܸܬܼܚܵܘܝܼ ܠܹܗ ܀|
    block |܃ܐܸܣܛܸܐ ܐܸܚܘܸܐ ܚܸܙܘܵܐ ܪܲܒܵܐ ܐܸܡ݂ܲܪ ܦܹܐܩܵܐ|
    block |ܕܡܸܛܠ ܡ̇ܢܵܐ ܝܵܩܹ̇ܕܼ ܣܲܢܝܵܐ ܟܲܕܼ ܠܵܐ ܝܵܩܹ̇ܕܼ ܀|
    block |܃ܗܵܘ̇ ܦܘܼܩܕܵܢܵܐ ܕܨܵܪܹܗ ܠܚܸܙܘܵܐ ܩ̣ܪܵܝܗܝ ܟܲܣܝܵܐܝܼܬܼ|
    block |ܕܲܩܪܘܿܒܼ ܘܫܲܐܸܠ ܕܡ̇ܢܲܐ ܗ̄ܝܼ ܥܸܠܬܼܵܐ ܘܡܸܛܠܡܵܢܵܐ ܀|
    block |܃ܓܲܪܚܹܗ ܕܢܸܩܪܘܿܒܼ ܠܐܲܦܲܝ̈ ܚܵܙܘܵܐ ܗܲܢܝܼܵܐܝܼܬܼ|
    block |ܘܲܗܦܲܟ ܕܲܚܠܹܗ ܕܠܵܐ ܢܸܬܼܩܲܪܲܒܼ ܟܲܕܼ ܠܵܐ ܩܲܕܿܝܼܫ ܀|
    block |܃ܡܘܼܫܹܐ ܡܘܼܫܹܐ ܩ̣ܪܵܝܗܝ ܘܐܸܡ݂ܲܪ ܠܹܗ ܐܲܝܟ ܝܵ̇ܕܲܥ ܠܹܗ|
    block |ܫܪܝܼ ܠܲܣܐܘܿܢܵܟ ܘܐܲܟܸܿܢ ܬܸܩܪܘܿܒܼ ܠܐܲܝܟܵܐ ܕܐܝܼܬܿܝܼ ܀|
    block |ܩܲܕܿܝܼܫܵܐ ܐ̄ܢܵܐ ܘܐܸܬܼܩܲܕܲܫ ܠܹܗ ܛܘܼܪܵܐ ܒܲܫܟܼܝܼܢܬܿܝ|
    block |ܠܵܐ ܠܲܡ ܬܛܲܡܐܝܼܘܗܝ ܒܲܣܐܘܿܢ ܪܸ̈ܓܼܠܲܝܟ ܠܐܲܬܼܪܵܐ ܕܕܲܟܿܝܼܬܼ ܀|
    block |܃ܛܲܡܠܵܐ ܚܲܫ̣ܒܹܿܗ ܠܲܣܐܘܿܢ ܪܸ̈ܓܼܠܵܘܗܝ ܠܵܘ ܕܛܲܡܠܵܐ ܗ̄ܘ̣ܵܐ|
    block |ܐܸܠܵܐ ܕܢܵܘܪܸܒܼ ܪܲܒܘܼܬܼ ܚܸܙܘܵܐ ܩܕܼܵܡ ܓܸܠܝܵܢܹܗ ܀|
    block |܃ܩܲܕܿܝܼܫܵܐܝܼܬܼ ܐܲܠܦܹܗ ܕܢܸܩܪܘܿܒܼ ܨܹܝܕܼ ܓܸܠܝܵܢܵܐ|
    block |ܕܢܸܗܘܸܐ ܝܵ̇ܕܲܥ ܠܲܡܩܲܕܵܫܘܼ ܠܲܒܼܢܲܝ̈ ܥܲܡܹܗ ܀|
    block |ܒܗܵܕܹܐ ܬܸܢܘܲܝ ܚܵܘܝܹܗ ܚܙܵܬܼܵܐ ܕܫܲܠܗܹܒܼܝܼܬܼܵܐ܃|
  block
    block |ܕܢܲܣܸܦ ܢܘܼܪܵܐ ܕܫܸܡ ܒܵܪܘܿܝܵܐ ܒܝܲܥܪܵܐ ܕܛܘܼܥܝܲܝ ܀|
    block |܃ܒܢܘܼܪܵܐ ܒܲܕܸܿܩ ܚܹܝܠ ܪܲܒܿܘܼܬܹܗ ܕܚܹܝܠ ܟܠ ܡܸܫܟܲܚ|
    block |ܘܲܒܼܝܲܕܼ ܣܲܢܝܵܐ ܓܠ̣ܵܐ ܥܲܠ ܥܘܼܬܼܪܵܐ ܕܒܲܣܝܼܡܘܼܬܹܗ ܀|
    block |܃ܐ̄ܪܵܙ ܩܲܫܝܘܼܬܹܗ ܘܒܲܣܝܼܡܘܼܬܹܗ ܨܵܪ ܒܲܚܙܵܬܼܵܐ|
    block |ܘܐܲܝܼܩ ܐܸܢܹܝܢ ܒܲܕܼܡܘܼܬܼ ܨܲܠܡܵܐ ܩܕܼܵܡ ܒܲܪ ܒܲܝܬܹܿܗ ܀|
    block |܃ܨܹܝܕܼ ܡܸܨܪ̈ܵܝܹܐ ܘܝܼܣܲܪ̈ܠܵܝܹܐ ܡܫܲܕܲܪ ܗ̄ܘ̣ܵܐ ܠܹܗ|
    block |ܕܢܸܪܕܸܿܐ ܘܢܸܦܪܘܿܩ ܐܝܟ ܒܘܼܚܪܵܢܵܐ ܕܕܝܼܢܹܗ ܟܹܐܢܵܐ ܀|
    block |܃ܐܲܝܟ ܕܲܒܼܢܘܼܪܵܐ ܦܫܝܼܩ ܗ̄ܘ̣ܵܐ ܠܪܸܡܙܹܗ ܕܢܸܛܿܝܗ̇ ܠܡܸܨܪܹܝܢ|
    block |ܘܚܵܘܝܼ ܒܣܲܢܝܵܐ ܕܠܵܐ ܪܵܓܵܐ ܠܹܗ ܒܐܲܒܼܕܵܢ ܐ̄ܢܵܫܵܐ ܀|
    block |܃ܡ̣ܢ ܓܵܘ ܢܘܼܪܵܐ ܡܲܠܸܠ ܥܲܡܹܗ ܕܲܠܥܸܓܼ ܡܲܡܠܠܵܐ|
    block |ܟܲܕܼ ܐܵܡܲ݁ܪ ܠܹܗ ܕܐܸܢܵܐ ܫܲܠܝܼܛ ܥܲܠ ܟܠ ܘܲܒܼܟܼܠ ܀|
    block |܃ܐܸܢܵܐ ܗ̄ܘ̣ ܕܲܒܼܪܹܝܬܼ ܒܪܝܼܬܼܵܐ ܒܪܵܫܝܼܬܼ ܡ̣ܢ ܠܵܐ ܡܸܕܹܿܡ|
    block |ܘܲܒܼܚܲܝܠܝ ܩܵܐܹ̇̄ܡ ܥܵܠܡܵܐ ܥܒܼܝܼܕܼܵܐ ܕܲܥܒܼܝܼܕܼ ܒܐܝܼܕܲܝ̈ ܀|
    block |܃ܐ̄ܢܵܐ ܐ̄ܢܵܐ ܕܲܓܼܒܹ̇ܝܬܼ ܠܐܲܒܼܪܵܡ ܠܵܐܝܼܣܚܵܩ ܘܝܲܥܩܘܿܒܼ ܥܲܒܼܕܲܝ̈|
    block |ܘܝܲܩܪܹܬܼ ܐܸܢܘܿܢ ܒܲܫܡܵܐ ܪܲܒܵܐ ܕܫܹܡܝ ܝܲܩܝܼܪܵܐ ܀|
    block |܃ܐ̄ܢܵܐ ܐ̄ܢܵܐ ܕܡܸܠ̇ܟܹܿܬܼ ܐܲܪܥܵܐ ܕܲܟܼܢܲܥ̄ܢ ܠܙܲܪܥܵܐ ܕܡܸܢܗܘܿܢ|
    block |ܘܐܸܬܹ̇ܝܬܼ ܕܐܸܓܼܡܘܿܪ ܫܘܼܘܕܵܝ ܡܸܠܲܝ̈ ܒܗܘܿܢ ܒܲܥ̇ܒܼܵܕܹ̈ܐ ܀|
    block |܃ܓܥܵܬܼܵܐ ܕܚܲܫܗܘܿܢ ܕܒܹܝܬܼ ܡܸܨܪ̈ܵܝܹܐ ܥܸܠܲܬ̤ ܨܹܐܕܲܝ|
    block |ܘܢܸܚܬܹܿܬܼ ܕܐܸܦܪܘܿܩ ܠܲܛܠܝܼܡܘܼܬܼܗܘܿܢ ܡ̣ܢ ܛܵܠܘܿܡܹ̈ܐ ܀|
    block |܃ܝܵ̇ܕܲܥ ܐ̄ܢܵܐ ܠܹܗ ܠܟܹܐܒܼܵܐ ܕܠܸܒܿܗܘܿܢ ܕܲܟܼܡܵܐ ܡܲܪܝܼܪ|
    block |ܥܲܠ ܗܵܝ̇ ܡܲܕܿܟܹܬܼ ܣܲܡܵܐ ܕܚܸܙܘܵܐ ܕܐܸܥܨܘܿܒܼ ܐܸܢܘܿܢ ܀|
    block |܃ܡܦܵܣ ܐ̄ܢܵܐ ܒܥܵܘ̣ܠܵܐ ܕܪ̈ܵܕܼܘܿܝܗܘܿܢ ܕܲܟܼܡܵܐ ܐܲܥܠܝܼܘ|
    block |ܥܲܠ ܗܵܝ̇ ܫܸܡܛܹ̇ܬܼ ܣܲܝܦܵܐ ܕܪܘܼܚܵܐ ܕܐܸܚܪܘܿܒܼ ܐܸܢܘܿܢ ܀|
    block |܃ܠܵܟ ܝܵܗܹ̇ܒܼ ܐ̄ܢܵܐ ܙܲܝܢܵܐ ܕܡܸܠܲܬܼܝ ܕܠܵܐ ܡܸܬܼܚܲܣܢܵܐ|
    block |ܙܸܠ ܡܲܟܸܿܟ ܒܵܗ̇ ܢܒܲܝ̈ ܚܵܡ ܥܲܒܼܕܼܵܐ ܕܫܲܥܒܸܿܕܼ ܚܹܐܪܹ̈ܐ ܀|
    block |܃ܙܸܠ ܐܸܡܲܪ ܠܹܗ ܠܲܥܒܸܕܼ ܥܲܒܼ̈ܕܹܿܐ ܕܠܝܼܛ ܡ̣ܢ ܐܲܒܼܘܼܗܝ|
    block |ܕܟܲܕܿܘܼ ܫܲܥܒܸܿܕܿܬܿ ܠܲܒܼܢܲܝ̈ ܟܹܐܢܵܐ ܕܒܲܪܟܹܗ ܐܲܒܼܘܼܗܝ ܀|
    block |܃ܙܸܠ ܐܲܟܼܪܸܙ ܠܹܗ ܚܹܐܪܘܼܬܼ ܢܲܦܫܵܐ ܠܒܲܪ ܫܹܝܡ ܒܘܼܟܼܪܵܐ|
    block |ܘܲܫܕܼܝܼ ܡܸܢܹܗ ܢܝܼܪ ܥܲܒܼܕܲܘܼܬܼܵܐ ܕܚܵܡ ܙܲܠܝܼܠܵܐ ܀|
    block |܃ܫܘܼܘܕܵܝ ܡܸܠܲܝ̈ ܫܲܪܝܼܪ݁ܵܬܼܵܐ ܕܨܹܝܕܼ ܢܘܿܚ ܥܸܗܕܹܿܬܼ|
    block |ܕܕܲܓܸܿܠ ܐܸܢܹܝܢ ܙܲܪܥܹܗ ܕܲܟܼܢܲܥ̄ܢ ܒܪܵܡܘܼܬܼ ܠܸܒܹܿܗ ܀|
    block |܃ܐ̄ܢܵܐ ܐ̄ܢܵܐ ܕܒܲܪܟܹܬܼ ܘܐ̄ܢܵܐ ܐ̄ܢܵܐ ܕܠܵܛܹ̇ܬܼ ܠܦܘܼܬܼ ܪܸ̈ܥܝܵܢܹܐ|
    block |ܘܐ̄ܢܵܐ ܐ̄ܢܵܐ ܕܡܸܠ̇ܟܹܿܬܼ ܕܢܸܗܘܘܿܢ ܥܲܒܼ̈ܕܹܿܐ ܒܢܲܝ̈ ܫܹܝܡ ܠܲܟܼܢܲܥ̄̇ܢ ܀|
    block |܃ܚܲܟܿܝܼܡܵܐܝܼܬܼ ܒܲܪܟܹܿܬܼ ܘܠܵܛܹ̇ܬܼ ܠܲܬܼܪܹܝܢ ܓܲܒܿܝܼ̈ܢ|
    block |ܘܕܲܗܦ݂ܲܟ ܐܹܢܹܝܢ ܠܝܼܛܵܐ ܠܒܼܘܼܪ̈ܟܵܬܼܝ ܗܵܦܹ̇ܟ ܐ̄ܢܵܐ ܠܹܗ ܀|
    block |ܓܠܝܼ ܟܹܝܬܼ ܚܲܝܠܵܐ ܕܒܼܘܼܪ̈ܟܵܬܼܝ ܠܝܼܣܲܪ̈ܠܵܝܹܐ܃|
  block
    block |ܘܲܓܼܠܝܼ ܘܚܵܘܵܐ ܢܸܓܼܕܵܐ ܕܠܵܘ̈ܛܵܬܼܝ ܠܐܵܓܹܒܼܛܵܝܹ̈ܐ ܀|
    block |܃ܙܸܠ ܐܵܘܒܸܿܠ ܠܗܘܿܢ ܣܒܲܪܬܼܵܐ ܛܵܒܼܬܼܵܐ ܠܲܒܼܢܲܝ̈ ܪ̈ܵܚܡܲܝ|
    block |ܘܥܲܗܸܕܼ ܐܸܢܘܿܢ ܥܲܠ ܫܘܼܘܕܵܝܹ̈ܐ ܕܐܸܫܬܵܘܕܿܝܼܬܼ ܠܹܗ ܀|
    block |܃ܫܸܡ ܐܲܠܵܗܵܐ ܕܐܲܒܼܵܗܲܝ̈ܗܘܿܢ ܙܪܘܿܥ ܒܐܸܕܼܢܲܝ̈ܗܘܿܢ|
    block |ܘܗܵܐ ܡܸܬܿܬܿܥܝܼܪܝܼܢ ܠܩܵܠ ܟܘܼܘܵܢܵܐ ܕܲܚܪܘܼܪ̈ܲܝܗܘܿܢ ܀|
    block |܃ܫܡ݂ܲܥ ܥܸܒܼܪܵܝܵܐ ܚܪܘܼܪܹ̈ܐ ܕܥܲܡܹܗ ܘܬܵܚܲܬ̤ ܢܲܦܫܹܗ|
    block |ܘܲܗܦܲܟ ܐܲܟܼܪܝܼ ܕܕܲܠܡܵܐ ܫܸܡܥܵܐ ܗ̄ܘ̣ ܕܠܵܐ ܣܘܼܥܪ̈ܵܢܹܐ ܀|
    block |܃ܗܵܐ ܐܵܙܹ̇ܠ ܐ̄ܢܵܐ ܥܢ̣ܵܝܗܝ ܡܲܟܿܝܼܟܼܵܐ ܠܩܵܠܵܐ ܕܲܩܪ̣ܵܝܗܝ|
    block |ܘܲܡܣܲܒܲܪ ܐ̄ܢܵܐ ܠܝܼܣܲܪ̈ܵܠܵܝܹܐ ܣܒܲܪܬܼܵܐ ܕܲܫܡܵܟ ܀|
    block |܃ܗܵܐ ܡܲܟܼܪܸܙ ܐ̄ܢܵܐ ܫܸܡ ܐܲܠܵܗܵܐ ܒܐܸܕܼܢܲܝ̈ ܥܲܡܵܐ|
    block |ܘܗܵܐ ܬܵܒܼ̇ܥܝܼܢ ܠܹܗ ܫܡܵܐ ܚܲܬܿܝܼܬܼܵܐ ܘܡ̇ܢܵܐ ܐܹܡܲܪ ܀|
    block |܃ܫܸܡ ܐܲܠܵܗܹ̈ܐ ܕܠܵܐ ܡܸܢܝܵܢܵܐ ܐܝܼܬܼ ܒܲܒܼܪܝܼܬܼܵܐ|
    block |ܘܐܸܢ ܡ̇ܘܒܸܿܠ ܐ̄ܢܵܐ ܫܸܡ ܐܲܠܵܗܵܐ ܘܢܹܐܡܪܘܼܢ ܕܐܲܝܢܵܐ ܗ̄ܘ̣ ܀|
    block |܃ܫܡܵܐ ܩܲܕܼܡ̇ܝܲܬܼ ܬܵܒܼܥ̇ܝܼܢ ܒܐܝܼܕܲܝ̈ ܘܟܸܢ ܣܘܼܥܪ̈ܵܢܹܐ|
    block |ܘܐܲܝܟܲܢ ܐܸܩܪܹܝܟ ܩܕܼܵܡ ܒܲܥܥܵܝܹ̈ܐ ܕܒܼܵܥܹ̇ܝܢ ܠܲܫܡܵܟ ܀|
    block |܃ܚܙ̣ܵܝܗܝ ܒܵܪܘܿܝܵܐ ܕܣܲܓܿܝܼ ܬܵܒܲܥ̇ ܬܒܲܥܬܼܵܐ ܕܲܫܡܹܗ|
    block |ܘܲܓܼܠ̣ܵܐ ܘܚܵܘܝܹܗ ܫܸܡ ܐܝܼܬܼܘܼܬܼܵܐ ܕܲܕܠܵܐ ܫܘܼܪܵܝ ܀|
    block |܃ܫܸܡ ܐܝܼܬܼܘܼܬܹܗ ܐܲܠܦܹܗ ܠܡܸܓܼܠܵܐ ܩܕܼܵܡ ܥܸܒܼܪ̈ܵܝܹܐ|
    block |ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܘܠܵܐ ܫܘܼܠܵܡܵܐ ܀|
    block |܃ܠܵܘ ܠܲܡ ܒܲܫܡܵܐ ܡܸܬܼܟܲܢܸܐ ܐ̄ܢܵܐ ܡ̣ܢ ܦܲܟܿܝܼܗܹ̈ܐ|
    block |ܐܸܠܵܐ ܒܚܲܝܠܵܐ ܘܲܒܼܣܘܼܥܪ݁ܵܢܹܐ ܕܥܵܒܼ̇ܘܿܕܼܘܼܬܼܵܐ ܀|
    block |܃ܐܝܼܬܼܝܵܐ ܐܝܼܬܲܝ ܘܫܸܡ ܐܝܼܬܼܘܼܬܼܝ ܗ̄ܘ̣ ܕܠܵܐ ܡܸܬܿܕܲܪܟܵܐ|
    block |ܘܠܵܐ ܐ̄ܢܵܫ ܣܵܡ̣ ܠܝܼ ܫܡܵܐ ܢܘܼܟܼܪܵܝܵܐ ܠܒܲܪ ܡ̣ܢ ܕܐܝܼܬܲܝ ܀|
    block |܃ܐܸܢܗܘ̤ ܕܲܫܡܵܐ ܕܡܲܟܼܪܸܙ ܡ̇ܪܘܼܬܼܝ ܒܵܥܹ̇ܝܬܿ ܕܬܹܐܠܲܦ|
    block |ܐܲܠܵܗ ܒܲܠܚܘܿܕܼ ܡܸܬܼܟܲܢܸܐ ܐ̄ܢܵܐ ܘܬܼܘܼܒܼ ܥܵܒܼܘܿܕܵܐ ܀|
    block |܃ܐܵܗܝܼܵܗ ܕܹܝܢ ܐ̄ܫܵܪܵܗܝܼܵܗ ܫܸܡ ܐܝܼܬܼܘܼܬܼܝ ܗ̄ܘ̣|
    block |ܘܲܕܼܢܸܫܬܲܪܲܪ ܥܲܦ̣ܹܗ ܠܵܩܵܠܵܐ ܕܬܲܪܬܹܿܝܢ ܙܲܒܼܬܝܼ̈ܢ ܀|
    block |܃ܫܡ݂ܲܥ ܒܲܪ ܥܲܡܪܲܡ ܫܸܡ ܐܝܼܬܼܘܼܬܼܵܐ ܕܐܝܼܬܹܝܗ̇ ܘܟܲܣܝܵܐ|
    block |ܘܲܪܢ̣ܵܐ ܕܐܲܝܟܲܢ ܡܗܲܝܡܸܢ ܥܲܡܵܐ ܠܡܸܕܹܿܡ ܕܲܟܼܣܸܐ ܀|
    block |܃ܙܸܠ ܬܘܼܒܼ ܘܐܸܡܲܪ ܬܢ̣ܵܐ ܘܐܸܡ݂ܲܪ ܠܹܗ ܠܡܸܫܬܲܕܿܪܵܢܵܐ|
    block |ܕܐܲܠܵܗܵܐ ܐ̄ܢܵܐ ܕܐܲܒܼܵܗܲܝ̈ܟܿܘܿܢ ܕܐܲܒܼܪܵܡ ܘܐܝܼܣܚܵܩ ܀|
    block |܃ܝܲܬܿܝܼܪ݁ܵܬܼܵܐ ܗ̤ܘܲܝ̈ ܠܹܗ ܠܦܹܐܩܵܐ ܗܵܠܹܝܢ ܕܲܫܡ݂ܲܥ|
    block |ܘܠܵܐ ܨܒܼܵܐ ܕܢܹܐܙܲܠ ܕܲܠܡܵܐ ܟܹܐܙܲܠ ܘܠܵܐ ܢܸܬܼܗܲܝܡܲܢ ܀|
  block
    block |܃ܗܵܐ ܠܵܐ ܡܗܲܝܡܸܢ ܥܲܡܵܐ ܠܡܸܠܲܝ̈ ܦܲܢܝܼ ܦܹܐܩܵܐ|
    block |ܘܠܵܐ ܬܘܼܒܼ ܦܸܪܥܘܿܢ ܨܵܐܹ̇ܬܼ ܩܵܠܵܐ ܕܫܸܡ ܐܝܼܬܼܘܼܬܼܵܐ ܀|
    block |܃ܚܙ̣ܵܝܗܝ ܒܵܪܘܿܝܵܐ ܕܥܸܠܠܹ̈ܐ ܒܵܥܹ̇ܐ ܠܲܡܪܲܟܵܒܼܘ|
    block |ܘܐܲܚܕܹܿܗ ܠܬܲܪܥܵܐ ܩܕܵܡ ܥܸܠ̈ܠܵܬܼܵܐ ܕܗܸܕܝܘܿܛܘܼܬܹܗ ܀|
    block |܃ܚܙ̣ܵܐ ܐܸܬܼܟܲܪܗܲܬ̤ ܗܲܝܡܵܢܘܼܬܹܗ ܒܚܲܕܼ ܦܘܼܠܵܓܹ̈ܐ|
    block |ܘܣܵܡ̣ ܠܹܗ ܣܲܡܵܐ ܕܚܹܝܠ ܐܵܬܼ̈ܘܵܬܼܵܐ ܥܲܠ ܪܸܥܝܵܢܹܗ ܀|
    block |܃ܡܵܢܵܘ̇ ܗܵܢܵܐ ܕܒܼܐܝܼܕܲܝ̈ܟ ܫܲܐܸܠ ܐܲܝܟ ܠܵܐ ܝܵ̇ܕܲܥ|
    block |ܘܐܸܡ݂ܲܪ ܚܘܼܛܪܵܐ ܗ̄ܘ̣ ܟܲܕܼ ܠܵܐ ܝܵ̇ܕܲܥ ܕܥܲܠ ܡ̇ܢ ܫܲܐ̣ܠܹܗ ܀|
    block |܃ܫܲܐ̣ܠܹܗ ܕܢܵܘܕܹܿܐ ܕܡܸܕܸܿܡ ܐܝܼܬܼܵܘܗܝ ܚܘܼܛܪܵܐ ܕܒܼܐܝܼܕܹܗ|
    block |ܕܡ̇ܐ ܕܐܸܫܬܲܚܠܲܦ ܠܵܐ ܢܸܣܒܲܪ ܠܹܗ ܕܠܵܘ ܡܸܕܹܿܡ ܗ̄ܘ̣ ܀|
    block |܃ܐܲܠܪܡܵܝܗܝ ܒܐܲܪܥܵܐ ܐܸܡ݂ܲܪ ܖܩܹܐܕܼܵܘܗܝ ܕܡ̇ܪܹܐ ܚܘܼܛܪܵܐ|
    block |ܘܲܫܕ̣ܵܝܗܝ ܒܐܲܪܥܵܐ ܘܲܗܘ̤ܵܐ ܚܸܘܝܵܐ ܘܫܲܪܝܼ ܪܵܦܹ̇ܬܼ ܀|
    block |܃ܚܙ̣ܵܝܗܝ ܥܵܒܼܪܵܝܵܐ ܫܘܼܚܠܵܦ ܚܘܼܛܪܹܗ ܘܙܵܥ ܘܐܸܬܼܒܲܠܗܝܼ|
    block |ܘܲܕܼܚܸܠ ܡܸܢܹܗ ܕܕܲܠܡܵܐ ܢܲܟܹܿܝܘܗܝ ܘܢܵܘܦܘܿܢ ܚܲܝܵܘ̈ܗܝ ܀|
    block |܃ܠܲܒܿܒܹܗ ܩܵܠܵܐ ܕܡܲܠܸܠ ܥܲܡܹܗ ܕܲܚܙ̣ܵܝܗܝ ܕܐܲܫܦܸܠ|
    block |ܕܢܹܐܚܘܿܕܼ ܚܸܘܝܵܐ ܐܲܝܟ ܕܠܚܘܼܛܪܵܐ ܘܠܵܐ ܢܸܣܬܲܪܲܕܼ ܀|
    block |܃ܠܲܒܸܿܒܼ ܙܵܘܥܵܘ̈ܗܝ ܘܐܲܚܕܹܿܗ ܒܐܝܼܕܼܵܘ̈ܗܝ ܐܲܝܟ ܕܐܸܬܼܦܲܩܲܕܼ|
    block |ܘܲܗܦ݂ܲܟ ܚܸܘܝܵܐ ܘܲܗܘ̤ܵܐ ܚܘܼܛܪܵܐ ܐܲܝܟ ܕܐܝܼܬܼܵܘܗܝ ܗ̄ܘ̣ܵܐ ܀|
    block |܃ܦܢ̣ܵܐ ܘܐܸܡ݂ܲܪ ܠܹܗ ܐܲܥܸܠ ܐܝܼܕܼܵܟ ܘܣܝܼܡܹܝܗ̇ ܒܥܘܼܒܵܟ|
    block |ܘܐܲܥܸܠ ܘܐܲܦܸܩ ܘܲܚܙ̣ܵܐ ܕܓܸܪܒܲܬ̤ ܒܲܕܼܡܘܼܬܼ ܬܲܠܓܵܐ ܀|
    block |܃ܦܲܩܕܹܗ ܕܢܲܗܦܸܟ ܢܲܥܸܠ ܐܝܼܕܹܗ ܕܬܲܪܬܹܿܝܢ ܙܲܒܼܝܼ̈ܢ|
    block |ܘܐܲܥܸܠ ܘܐܲܦܸܩ ܘܗܸܦܟܲܬ̤ ܘܲܗܘ̤ܵܬܼ ܐܲܝܟ ܕܲܒܼܩܲܕܼܡ̇ܐ ܀|
    block |܃ܒܚܘܼܛܪܹܗ ܘܒܼܐܝܼܕܹܗ ܐܲܠܦܹܗ ܚܲܝܠܵܗ ܕܣܵܥܲ݁ܪ ܒܐܝܼܕܼܵܘ̈ܗܝ|
    block |ܕܪܵܕܹܐ ܘܦܵܪܹܩ ܘܕܼܵܠܹ̇ܐ ܒܥܵܘ̣ܠܵܐ ܘܲܡܫܲܬܸܩ ܠܹܗ ܀|
    block |܃ܒܚܘܼܛܪܵܐ ܚܵܘܝܹܗ ܢܸܓܼ̈ܕܹܿܐ ܩܫܲܝܵ̈ܐ ܕܥܲܠ ܡܸܨܪ̈ܵܝܹܐ|
    block |ܘܒܼܐܝܼܕܹܗ ܕܓܸܪܒܲܬ̤ ܣܲܢܝܘܼܬܼ ܥܵܘ̣ܠܵܐ ܕܲܒܼܢܲܝ̈ ܥܲܡܹܗ ܀|
    block |܃ܕܟܹܝܢ ܗ̄ܘ̣ܵܘ ܟܲܕܼ ܥܲܠ̣ܘ ܡ̣ܢ ܚܲܢܦܘܼܬܼܵܐ ܓܼܪܒܼܵܐ ܕܲܬܼܪܹܝܢ|
    block |ܘܡ̣ܢ ܕܐܸܬܿܚܲܠܲܛܘ ܥܲܡ ܡܸܨܪ̈ܵܝܹܐ ܓܼܪܸܒܼܘ ܒܲܚܛܝܼܬܼܵܐ ܀|
    block |܃ܒܝܲܕܼ ܡܲܦܲܩܬܵܐ ܕܡ̣ܢ ܓܵܘ ܡܸܨܪܹܝܢ ܡܸܬܿܕܲܟܹܿܝܢ ܗ̄ܘ̣ܵܘ|
    block |ܒܗܵܘ̇ ܐܸܣܟܹܿܡܵܐ ܕܓܸܪܒܲܬ̤ ܐܝܼܕܹܗ ܘܗܸܦܟܲܬ̤ ܕܸܟܲܝܲܬ̤ ܀|
    block |܃ܒܲܕܼܡܘܼܬܼ ܚܘܼܛܪܵܐ ܫܲܬܿܝܼܩܝܼܢ ܗ̄ܘ̣ܵܘ ܐܵܦ ܡܸܨܪ̈ܵܝܹܐ|
    block |ܘܒܼܵܬܲܪ ܙܲܒܼܢܵܐ ܗܘ̤ܵܘ ܐܵܟܹܕܼܢܹ̈ܐ ܒܚܲܪܵܫܘܼܬܼܵܐ ܀|
    block |܃ܡܸܛܠܵܬܼܗܘܿܢ ܫܲܚܠܸܦ ܚܘܼܛܪܵܐ ܘܲܗܘ̤ܵܐ ܚܸܘܝܵܐ|
    block |ܕܲܒܼܡܲܪܕܿܘܼܬܹܗ ܢܫܲܠܸܦ ܐܸܢܘܿܢ ܡ̣ܢ ܒܝܼ̈ܫܵܬܼܵܐ ܀|
  block
    block |܃ܒܬܲܪܬܹܿܝܢ ܐܵܬܼ̈ܘܵܢ ܕܪܲܫ ܠܹܗ ܐܘܼܪܚܵܐ ܠܡܸܫܬܲܕܿܪܵܢܵܐ|
    block |ܟܲܕܼ ܛܵܒܼ ܓܼܠ̈ܝܵܢ ܗ̣̄ܘܲܝ̈ ܥܲܣ̈ܩܵܬܼܵܐ ܩܕܼܵܡ ܪܸܥܝܵܢܹܗ ܀|
    block |܃ܒܹܝܬܼ ܦܘܼܠܵܓܼ̈ܐ ܩܵܡ̣ܘ ܚܘܼܫܵܒܼܵܘ̈ܗܝ ܥܲܠ ܡܹܐܙܲܠܬܹܿܗ|
    block |ܘܲܦܢ̣ܵܐ ܘܪܲܟܸܿܒܼ ܥܸܠܬܼܵܐ ܐ̄ܚܪܹܬܼܵܐ ܕܠܲܥܓܿܘܼܬܼ ܡܲܡܠܠܹܗ ܀|
    block |܃ܐܲܟܿܣܹܗ ܩܵܠܵܐ ܕܡܲܢ̣ܘܼ ܕܲܥܒ݂ܲܕܼ ܦܘܼܡܵܐ ܠܐ̄ܢܵܫܵܐ|
    block |ܘܡܲܢ ܝܲܗ̣̄ܒܼ ܦܘܼܡ̇ܐ ܠܲܡܠܝܼܠܘܼܬܼܵܐ ܕܬܼܵܒܲ̇ܥ ܡܸܠܹ̈ܐ ܀|
    block |܃ܐܵܪܵܐ ܚܘܼܛܪܵܐ ܕܲܗܘ̤ܵܐ ܚܸܘܝܵܬܐ ܠܵܐ ܡܲܠܸܦ ܠܵܟ|
    block |ܕܲܦܫܝܼܩ ܗ̄ܘ̣ ܠܝܼ ܕܲܒܼܠܲܥܓܿܘܼܬܼܵܟ ܬܲܟܼܪܸܙ ܪܲܒܿܘܼܬܼܝ ܀|
    block |܃ܠܡܵܢ ܣܵܕܲܪ ܐܲܢ̄ܬܿ ܥܸܠܠܹ̈ܐ ܘܡܸܠܹ̈ܐ ܠܘܼܩܒܲܠ ܨܸܒܼܝܵܢܝ|
    block |ܕܗܵܐ ܐܸܢ ܨܵܒܹ̇ܝܬܼ ܘܐܸܢ ܠܵܐ ܨܵܒܹ̇ܝܬܿ ܡܹܐܙܲܠ ܐܵܙܲܠ̄ܬܿ ܀|
    block |܃ܙܸܠ ܠܵܐ ܬܸܟܼܪܸܐ ܕܕܲܡ ܠܵܐ ܗܵܘ̈ܝܵܢ ܗܵܠܹܝܢ ܕܲܫܡ݂ܲܥܬܿ|
    block |ܡܬܼܘܿܚ ܚܘܼܫܵܒܲܝ̈ܟ ܠܘܵܬܼ ܫܘܼܠܵܡܵܐ ܘܲܚܙܝܼ ܕܟܹܐ̈ܢܵܢ ܀|
    block |܃ܐ̄ܢܵܐ ܗܵܘܹ̇ܐ ܐ̄ܢܵܐ ܡܸܠܬܼܵܐ ܫܪܝܼܬܼܵܐ ܒܠܲܥܓܿܘܼܬܼ ܦܘܼܡ̇ܟ|
    block |ܘܲܡܬܲܪܓܸܿܡ ܐ̄ܢܵܐ ܥܲܠ ܡܸܨܪ̈ܵܝܹܐ ܘܥܲܠ ܥܵܒܼܪ̈ܵܝܵܐ ܀|
    block |܃ܚܙ̣ܵܐ ܒܲܪ ܥܲܡܪܲܡ ܕܐܵܘܦܝܼ ܡܸܠܵܘ̈ܗܝ ܘܡܹܐܙܲܠ ܐܵܙܹ̇ܠ|
    block |ܘܲܕܼܒܲܪ ܥܲܡܹܗ ܐܲܢ̄ܬܿܬܹܗ ܘܲܒܼܢܵܘ̈ܗܝ ܕܢܹܐܙܲܠ ܘܲܢܦܘܼܫ ܀|
    block |܃ܒܗܵܕܹܐ ܬܼܢܘܲܚ ܚܙ̣ܵܩ ܡ̣ܢ ܡܸܕܼܝܵܢ ܠܒܹܝܬܼ ܡܸܨܪ̈ܵܝܹܐ|
    block |ܕܐܸܢܗܘ̤ ܕܦܵܪܹܩ ܘܐܸܠܵܐ ܒܩܵܘܸܐ ܨܹܝܕ ܩܲܪ̈ܝܼܒܼܵܘܗܝ ܀|
    block |܃ܒܵܕܹ̇ܩ ܠܸܒܵܐ ܚܙ̣ܵܝܗܝ ܕܐܸܬܼܪܲܥܲܡ ܠܡܸܬܿܛܲܫܵܝܘܼ|
    block |ܘܲܓܼܠ̣ܵܐ ܘܒܲܕܼܩܹܗ ܠܢܸܟܼܠܵܐ ܟܲܣܝܵܐ ܕܲܒܼܓܼܵܘ ܠܸܒܹܿܗ ܀|
    block |܃ܒܐܸܣܟܹܿܝܡ ܚܸܡܬܼܵܐ ܦܓܲܥ ܒܹܗ ܒܐܘܼܪܚܵܐ ܒܡܸܬܼܦܲܠܓܼܵܢܵܐ|
    block |ܘܐܲܪܝܼܡ ܣܲܝܦܹܗ ܘܦܲܣܩܹܗ ܠܢܸܟܼܠܵܐ ܕܲܢܟܿܘܼܠܬܼܵܢܵܐ ܀|
    block |܃ܣܲܝܦܵܐ ܐܲܒܼܪܸܩ ܠܘܼܩܒܲܠ ܚܲܝܵܘ̈ܗܝ ܐܲܝܟ ܕܲܠܩܸܛܠܵܐ|
    block |ܘܲܚܙܵܬ̤ ܐܲܢ̄ܬܿܬܹܗ ܘܢܸܣܒܲܬ̤ ܒܐܲܦܵܘ̈ܗܝ ܓܙܘܼܪܬܵܐ ܕܲܒܼܪܵܗ̇ ܀|
    block |܃ܓܙܘܼܬܵܐ ܠܸܒܼܟܲܬ̤ ܒܲܕܼܡܘܼܬܼ ܣܲܟܿܪܵܐ ܩܕܼܵܡ ܦܘܼܩܕܵܢܵܐ|
    block |ܘܲܟܼܠܵܬ̤ ܣܲܝܦܵܐ ܡ̣ܢ ܫܵܘܬܵܦܵܗ̇ ܕܠܵܐ ܢܸܩܪܘܿܒܼ ܠܹܗ ܀|
    block |܃ܚܲܬܼܢܵܐ ܕܲܕܼܡ̇ܐ ܐܸܡܪܲܬ̤ ܕܐܝܼܬܼ ܠܝܼ ܠܦܘܼܬܼ ܚܘܼܫܵܒܼܵܗ̇|
    block |ܘܲܐ̄ܚܝܵܢܬܵܐ ܐ̄ܢܵܐ ܕܗܲܝܡܵܢܘܼܬܼܵܐ ܕܒܹܝܬܼ ܐܲܒܼܪܵܗܵܡ ܀|
    block |܃ܛܲܒܼܥܵܐ ܕܐܲܒܼܪܵܡ ܠܸܒܼܟܲܬ̤ ܒܐܝܼܕܼܵܗ̇ ܒܲܪ̄ܬܼ ܩܵܨܘܿܡܹ̈ܐ|
    block |ܕܕܲܡ ܚܵܙܹ̇ܐ ܠܵܗ̇ ܡܵܪܵܐ ܕܐܲܒܼܪܵܡ ܘܡܸܬܼܪܲܥܸܐ ܠܵܗ̇ ܀|
    block |܃ܐܵܦ ܝܵ̇ܕܲܥ ܟܠ ܚܙ̣ܵܗ̇ ܕܐܸܬܼܓܵܘܣܲܬ̤ ܒܒܹܝܬܼ ܐܲܒܼܪܵܗܵܡ|
    block |ܘܲܢܣ݂ܲܒܼ ܒܐܲܦܹܝ̈ܗ̇ ܘܲܚܡ݂ܲܠ ܣܲܝܦܹܗ ܘܦܵܫ̣ ܡ̣ܢ ܩܸܛܠܵܐ ܀|
    block |܃ܠܵܐ ܗ̄ܘ̣ܵܐ ܕܢܸܩܛܘܿܠ ܐܲܪܝܼܡ ܐܝܼܕܹܗ ܐܵܦܸܢ ܐܲܪܝܼܡ|
    block |ܐܸܠܵܐ ܕܢܸܓܼܠܸܐ ܢܸܟܼܠܵܐ ܕܪܲܟܸܿܒܼ ܡܘܼܫܹܐ ܒܠܸܒܹܿܗ ܀|
    block |܃ܐܲܝܟ ܓܲܝܵܣܵܐ ܢܦ݂ܲܠ ܦܘܼܩܕܼܵܢܵܐ ܥܲܠ ܡܲܫܪܝܼܬܹܗ|
    block |ܘܐܲܥܕܲܝ ܡܸܢܹܗ ܕܒܼܵܪܬܹܿܗ ܘܫܲܕܿܪܹܗ ܥܲܪܛܸܠܵܐܝܼܬܼ ܀|
    block |ܚܘܼܛܪܵܐ ܒܲܠܚܘܿܕܼ ܝܲܗ̣̄ܒܝ ܠܹܗ ܠܪܵܥܝܵܐ ܕܢܹܐܚܘܿܕܼ ܒܐܝܼܕܹܗ܃|
  block
    block |ܕܲܢܚܵܘܸܐ ܒܹܗ ܚܹܝܠ ܐܵܬܼ̈ܘܵܬܼܵܐ ܕܥܲܡܵܐ ܘܥܲܡܡܹ̈ܐ ܀|
    block |܃ܣܲܝܦܵܐ ܕܪܘܼܚܵܐ ܐܵܘܚܸܕܼ ܒܐܝܼܕܹܗ ܕܲܩܪܲܒܼܬܼܵܢܵܐ|
    block |ܕܢܹܐܙܲܠ ܢܲܩܪܸܒܼ ܥܲܡ ܚܲܪ̈ܵܫܹܐ ܠܒܼܝܼܫܲܝ̈ ܛܘܼܥܝܲܝ ܀|
    block |܃ܐܲܝܟ ܓܼܠܘܵܝܵܐ ܥܲܠ̣ ܠܵܗ̇ ܠܡܸܨܪܹܝܢ ܕܲܢܦ݂ܲܩ ܡܸܢܵܗ̇|
    block |ܘܐܲܪܝܼܡ ܚܘܼܛܪܹܗ ܘܡܸܠܲܬܼ ܦܘܼܡܹܗ ܘܙܵܥܲܬ̤ ܡܸܢܹܗ ܀|
    block |܃ܥܲܠ̣ ܘܐܸܫܬܲܥܝܼ ܠܲܒܼܢܲܝ̈ ܥܲܡܹܗ ܚܸܙܘܵܐ ܕܲܚܙܵܐ|
    block |ܘܢܵܚ̣ܘ ܟܲܕܼ ܠܵܐ ܢܵܚ̣ܘ ܒܲܕܼܠܵܐ ܗܲܝܡܸܢܘ ܫܲܪܝܼܪܵܐܝܼܬܼ ܀|
    block |܃ܫܲܡ݂ܲܥ ܐܵܦ ܦܸܪܥܘܿܢ ܫܸܡ ܐܲܠܵܗܵܐ ܘܙܵܥ ܟܲܕܼ ܠܵܐ ܙܵܥ|
    block |ܒܲܕܼܣܵܒܲ݁ܪ ܗ̄ܘ̣ܵܐ ܕܠܲܝܬܿ ܐܲܠܵܗܵܐ ܕܚܵܣܹ̇ܢ ܗ̄ܘ̣ܵܐ ܠܹܗ ܀|
    block |܃ܟܲܢܸܫ ܫܲܒܼܛܹ̈ܐ ܘܐܲܠܸܦ ܐܸܢܘܿܢ ܩܵܠ ܡܘܼܠܟܵܢܵܐ|
    block |ܘܥܲܠ̣ ܨܹܝܕܼ ܡܲܠܟܵܐ ܕܲܢܚܵܘܸܐ ܠܹܗ ܫܸܡ ܐܲܠܵܗܵܐ ܀|
    block |܃ܡ̇ܪܝܵܐ ܕܥܲܠ ܟܠ ܫܲܕܲܪܲܢܝ ܨܹܐܕܲܝܟ ܒܐܝܼܙ ܓܲܕܿܘܼܬܼܵܐ|
    block |ܕܐܸܦܪܘܼܩ ܥܲܡܹܗ ܡ̣ܢ ܫܘܼܥܒܵܕܼܵܐ ܢܦܸܠܘܿܚ ܠܲܫܡܹܗ ܀|
    block |ܒܢܲܝ̈ܐ ܐܸܢܘܿܢ ܝܼܣܲܪ̈ܠܵܝܹܐ ܕܐܲܠܵܗܘܼܬܹܗ܁|
    block |ܘܠܹܗ ܚܲܝܵܒܼܝܼܢ ܚܵܘܒܲܬܼ ܚܘܼܒܵܐ ܕܐܲܒܼܵܐ ܘܡ̇ܪܵܐ ܀|
    block |܃ܗܘ̤ ܐܸܡ݂ܲܪ ܠܝܼ ܕܙܸܠ ܘܐܸܡܲܪ ܠܹܗ ܠܦܸܪܥܘܿܢ ܡܲܠܟܵܐ|
    block |ܫܲܕܲܪ ܠܝܼ ܒܹܪܝ ܒܘܼܟܼܪܵܐ ܕܝܸ̇ܠܕܹܿܬܼ ܒܲܗܒܼܵܕܼ̇ ܐܝܼ̈ܕܲܝ ܀|
    block |܃ܒܹܪܝ ܒܘܼܟܼܪܵܐ ܐ̄ܡ݂ܲܪ ܡܘܼܫܹܐ ܒܘܼܟܼܪܵܐ ܕܪܘܼܚ ܓܸܠܝܵܢܹ̈ܐ|
    block |ܘܠܵܐ ܐܸܬܼܩܲܒܲܠ ܫܘܼܘܕܵܝ ܡܸܠܵܘ̈ܗܝ ܒܐܸܕܼܢܲܝ̈ ܦܸܪܥܘܿܢ ܀|
    block |܃ܡܲܢ̣ܘܼ ܡ̇ܪܝܵܐ ܘܡܲܢ̣ܘܼ ܥܲܡܹܗ ܠܵܐ ܝܵ̇ܕܲܥ ܐ̄ܢܵܐ|
    block |ܘܠܵܐ ܠܝܼܣܪܵܝܼܠ ܡܨܸܐ ܦܵܪܹܩ ܐ̄ܢܵܫ ܡ̣ܢ ܥܲܒܼܕܿܘܼܬܼܵܐ ܀|
    block |܃ܙܸܠ ܠܵܟ ܡܘܼܫܹܐ ܠܵܐ ܬܲܛܥܸܐ ܒܗܘܿܢ ܒܲܒܼܢܲܝ̈ ܥܲܡܵܟ|
    block |ܕܲܠܡܵܐ ܬܵܘܣܸܦ ܢܝܼܪܵܐ ܥܦܝܼܦܵܐ ܥܲܠ ܨܵܘܪ̈ܲܝܗܘܿܢ ܀|
    block |܃ܙܸܠ ܠܵܟ ܦܹܐܩܵܐ ܣܲܓܿܝܼ ܠܲܓܼܠܸܓܼܬܿ ܩܕܼܵܡ ܣܹܘܦܲܣܛܵܐ|
    block |ܠܵܐ ܬܘܼܒܼ ܬܵܘܣܸܦ ܠܲܡܡܲܠܵܠܘܼ ܕܠܵܐ ܬܸܨܛܲܥܲܪ ܀|
    block |܃ܠܵܐ ܙܵܥ ܡܘܼܫܹܐ ܡ̣ܢ ܠܘܼܚܵܡܹܗ ܕܐܵܓܹܒܼܛܵܝܵܐ|
    block |ܘܠܵܐ ܐܸܬܼܪܲܦܝܼ ܡ̣ܢ ܕܲܢܬܵܬܸܐ ܚܹܝܠ ܒܵܪܘܿܝܵܐ ܀|
    block |܃ܦܢ̣ܵܐ ܘܐܸܡ݂ܲܪ ܠܹܗ ܒܲܪ ܐܲܒܼܪܵܗܵܡ ܠܒܲܪ ܚܵܡ ܥܲܒܼܕܵܐ|
    block |ܕܐܝܼܙ ܓܼܕܵܐ ܐ̄ܢܵܐ ܕܫܲܕܲܪܲܢܝ ܟܲܣܝܵܐ ܠܒܹܝܬܼ ܐܲܪ̈ܥܵܢܹܐ ܀|
    block |܃ܣܲܩܪܵܐ ܕܲܫܡܹܗ ܝܲܗ̣̄ܒܼ ܠܝܼ ܕܐܲܝܬܸܿܐ ܠܲܒܲܢܲܝ̈ ܥܲܡܹܗ|
    block |ܩܪܝܼ ܘܐܸܣܬܲܟܲܠ ܘܲܚܙܝܼ ܕܫܲܪܝܼܪ ܡܸܕܸܿܡ ܕܐܸܡ̇ܪܹܬܼ ܀|
    block |܃ܦܲܬܼܚܹܗ ܡܘܼܫܹܐ ܠܲܦܪܸܣܛܸܓܼܡܵܐ ܕܫܸܡ ܐܝܼܬܼܘܼܬܼܵܐ|
    block |ܘܫܲܪܝܼ ܗܵܓܹ̇ܐ ܒܚܘܼܩܵܐ ܩܲܕܼܿܡܵܐ ܕܫܘܼܚܠܵܦ ܚܘܼܛܪܵܐ ܀|
    block |܃ܚܘܼܛܪܵܐ ܐܲܪܡܝܼ ܝܼܣܲܪܠܵܝܵܐ ܩܕܼܲܡ ܡܸܨܪܵܝܵܐ|
    block |ܘܲܗܘ̤ܵܐ ܚܸܘܝܵܐ ܠܵܘ ܒܐܸܣܟܹܿܡܵܐ ܐܸܠܵܐ ܒܩܘܼܫܬܵܐ ܀|
    block |܃ܠܵܐ ܙܵܥ ܦܸܪܥܘܿܢ ܒܫܘܼܚܠܵܦ ܚܘܼܛܪܵܐ ܕܲܗܘ̤ܸܵܐ ܚܸܘܝܵܐ|
    block |ܕܲܡܥܲܝܼܕܼ ܗ̄ܘ̣ܵܐ ܒܦܲܢܛܵܣܝܼܵܐ ܕܚܲܪܵܫܘܼܬܼܵܐ ܀|
  block
    block |܃ܣܵܒܲ݁ܪ ܗ̄ܘ̣ܵܐ ܓܹܝܪ ܕܐܲܝܟ ܚܲܪ݁ܵܫܹܐ ܡܲܛܥܸܐ ܒܛܘܼܥܝܲܝ|
    block |ܘܲܠܥܹܝܢ ܐ̄ܢܵܫܵܐ ܡܚܵܘܸܐ ܚܙܵܬܼܵܐ ܕܠܵܐ ܫܲܪܝܼܪܵܐ ܀|
    block |܃ܩܪ̣ܵܐ ܚܪ̈ܵܫܹܿܐ ܕܢܹܐܬܼܘܿܢ ܢܲܛܥܘܿܢ ܒܐܸܣܟܹܿܡܲܝ̈ܗܘܿܢ|
    block |ܘܐܲܪܡܝܼܘ ܚܘܼܛܪܹ̈ܐ ܘܠܵܘ ܣܠܸܩ ܩܸܨܡ̇ܐ ܕܚܘܼܫܵܒܲܝ̈ܗܘܿܢ ܀|
    block |܃ܥܒ݂ܲܕܼܘ ܐܵܦ ܗܸܢܘ̣ܿܢ ܒܲܕܼܡܘܼܬܼ ܡܘܼܫܹܐ ܠܵܘ ܒܲܫܪܵܪܵܐ|
    block |ܘܐܸܬܿܬܿܪܝܼܡ ܩܘܼܫܬܵܐ ܘܲܒܼܠܲܥ ܐܸܢܘܿܢ ܠܐܸܣܟܹܿܡܲܝ̈ܗܘܿܢ ܀|
    block |܃ܚܸܘܝܵܐ ܕܩܘܼܫܬܵܐ ܒܲܠ̣ܥܹܗ ܠܙܹܐܦܵܐ ܘܲܛܠܸ݂ܩ ܘܐܵܘܦܝܼ|
    block |ܘܠܵܐ ܐܸܬܼܟܲܚܲܕܼܘ ܙܹܐܦܵܢܝܹ̈ܐ ܡ̣ܢ ܫܲܪܝܼܪܵܐ ܀|
    block |܃ܣܲܒ݂ܲܪܘ ܚܲܪ̈ܵܫܹܐ ܕܲܒܼܚܲܪ̈ܫܲܝܗܘܿܢ ܡܲܛܥܸܐ ܡܘܼܫܹܐ|
    block |ܒܗܵܝ̇ ܕܲܪܕܸܐ ܗ̄ܘ̣ܵܐ ܒܐܘܼܡ̇ܢܘܼܬܼܗܘܿܢ ܡ̣ܢ ܛܲܠܝܘܼܬܹܗ ܀|
    block |܃ܩܲܫܝܼܘ ܠܸܒܿܗܘܿܢ ܩܲܫ̈ܝܲܝ ܠܸܒܵܐ ܘܠܵܘ ܨܵܬܘܼ ܡܸܠܵܘ̈ܗܝ|
    block |ܘܲܗܦ݂ܲܟ ܐܲܝܬܿܝܼ ܣܲܩܪܵܐ ܐ̄ܚܪܹܢܵܐ ܕܢܸܓܼܕܵܐ ܐ̄ܚܪܹܢܵܐ ܀|
    block |܃ܐܲܪܝܼܡ ܐܝܼܕܹܗ ܒܫܸܡ ܒܵܪܘܿܝܵܐ ܘܲܡ̣ܚܵܐ ܠܢܲܗܪܵܐ|
    block |ܘܲܗܘ̤ܵܘ ܡܲܝ̈ܵܐ ܚܠܲܚ̈ܵܐ ܕܢܲܗܪܵܐ ܕܡ̇ܐ ܡܲܪܝܼܪܵܐ ܀|
    block |܃ܩܲܫܝܘܼܬܼ ܢܸܓܼܕܵܐ ܗܲܦܟܲܬ̤ ܐܸܬܘܿܢ ܠܡܲܝܵ̈ܐ ܠܲܕܼܡ̇ܐ|
    block |ܕܢܹܐܠܲܦ ܦܸܪܥܘܿܢ ܕܡܸܛܠܵܬܹܗ ܒܠܲܥܘ̣ ܫܲܬܿܝܼܩܹ̈ܐ ܀|
    block |܃ܐܘܿܢ ܒܵܪܘܿܝܵܐ ܕܩܲܕܿܝܼܩ ܕܝܼܢܹܗ ܠܲܥ̇ܒܼܵܕܼ ܐܝܼܕܼܵܘ̈ܗܝ|
    block |ܠܡܵܢ ܪܵܕܹܐ ܐܲܢ̄ܬܿ ܠܲܕܼܠܵܐ ܐܲܣܟܸܿܠܘ ܚܠܵܦ ܚܲܝܵܒܹ̈ܐ ܀|
    block |܃ܦܸܪܥܘܿܢ ܚܲܝܵܒܼ ܢܸܓܼܕܵܐ ܥܦܝܼܦܵܐ ܕܠܵܐ ܨܵܬܼ ܡܸܠܲܝ̈ܟ|
    block |ܘܠܵܘ ܫܲܬܿܝܼܩܹ̈ܐ ܕܠܵܐ ܡܦܵܣܝܼܢ ܒܵܟ ܐܵܦܠܵܐ ܡ̇ܢ ܐܲܢ̄ܬܿ ܀|
    block |܃ܐܲܪܝܼܡ ܫܲܒܼܛܵܟ ܘܲܡܚܝܼ ܠܕܼܐܣܟܸܿܠ ܚܠܵܦ ܣܲܟܼܠܘܼܬܹܗ|
    block |ܕܠܵܐ ܬܘܼܒܼ ܢܲܣܟܸܿܠ ܘܲܢܒܲܙܲܚ ܒܵܟ ܡܲܪܵܚܵܐܝܼܬܼ ܀|
    block |܃ܐܘܿ ܪܸܥܝܵܢܵܐ ܠܵܐ ܬܸܬܼܥܲܕܲܠ ܡܲܪܵܚܵܐܝܼܬܼ|
    block |ܒܗܵܝ̇ ܝܼܕܲܥܥܬܼܵܐ ܕܟܹܐܝܢ ܒܘܼܚܪܵܢܵܗ̇ ܨܹܝܕܼ ܬܘܼܩܵܢܵܗ̇ ܀|
    block |܃ܫܲܦܝܼܪ ܪܵܕܹܐ ܠܲܕܼܠܵܐ ܩܵܠܵܐ ܚܠܵܦ ܡܲܠܵܠܹ̈ܐ|
    block |ܕܢܵܘܕܲܥ ܐܸܢܘܿܢ ܪܲܒܿܘܼܬܼ ܚܘܼܒܹܿܗ ܕܲܠܘܵܬܼ ܐ̄ܢܵܫܵܐ ܀|
    block |܃ܗܵܕܹܐ ܐܸܡ݂ܲܪ ܕܐܸܝܵܐ ܩܲܫܝܼܬܼ ܠܸܒܹܿܗ ܕܦܸܪܥܘܿܢ|
    block |ܠܵܐ ܗ̄ܘ̣ܵܐ ܕܩܲܫܝܼ ܐܸܠܵܐ ܕܛܲܥܢܹܗ ܒܡܲܓܿܪܲܬܼ ܪܘܼܚܹܗ ܀|
    block |܃ܡܨܸܐ ܗ̄ܘ̣ܵܐ ܕܢܸܪܕܹܿܝܘܗܝ ܘܢܵܘܦܘܿܢ ܚܲܝܵܘ̈ܗܝ ܒܲܚܕܼܵܐ ܫܵܥܵܐ|
    block |ܐܸܠܵܐ ܗܵܕܹܐ ܠܵܐ ܦܲܐܝܵܐ ܗ̄ܘ̣ܵܬܼ ܠܒܲܣܝܼܡܘܼܬܹܗ ܀|
    block |܃ܒܲܣܝܼܡܵܐܝܼܬܼ ܛܲܥ̣ܢܹܗ ܠܥܲܛܠܵܐ ܕܠܵܐ ܒܘܼܝܵܢܵܐ|
    block |ܥܕܲܡ̇ܐ ܕܗܘ̤ ܠܹܗ ܛܲܒܲܥ ܢܲܦܫܹܗ ܒܗܵܘܬܼܵܐ ܕܥܵܘ̣ܠܵܐ ܀|
    block |܃ܠܢܲܗܪܵܐ ܢܦܲܩ̣ ܗ̄ܘ̣ܵܐ ܥܛܸܠ ܪܸܝܵܢܵܐ ܕܲܢܕܲܒܲܚ ܗ̄ܘ̣ܵܐ|
    block |ܘܐܲܪܥܹܗ ܡܘܼܫܹܐ ܘܚܵܘܝܹܗ ܢܸܓܼܕܵܐ ܕܲܥܬܼܝܼܕܼ ܕܢܸܒܼܠܲܥ ܀|
    block |܃ܩܕܼܵܡ ܕܲܢܢܲܓܸܿܕܼ ܓܠ̣ܵܐ ܥܲܠ ܢܸܓܼܕܵܘ̈ܗܝ ܓܲܙܵܐ ܕܢܸܓܼ̈ܕܹܿܐ|
    block |ܕܢܲܠܸܦ ܐܸܢܘܿܢ ܠܡܸܬܼܢܲܓܿܕܼܵܢܹ̈ܐ ܕܡܸܢܹܗ ܒܵܠܿܥܝܼܢ܀|
  block
    block |܃ܐܲܪܝܼܡ ܐܝܼܕܹܗ ܘܲܡܼܚܵܗܿ ܠܐܲܪܥܵܐ ܘܲܡܠܵܬ̤ ܩܲܡܨܵܐ|
    block |ܘܲܢܦܲܩ ܐܘܼܪ̈ܕܥܹܐ ܕܠܵܐ ܡܸܢܝܵܢܵܐ ܘܟܲܣܝܼ ܐܲܦܹ̈ܝܗ̇ ܀|
    block |܃ܚܙ̣ܵܐ ܡܲܪܵܚܵܐ ܘܐܲܓܲܡܸܕܼ ܘܲܩܪ̣ܵܐ ܠܲܕܼܠܵܐ ܐܲܠܵܗ|
    block |ܘܲܥܒ݂ܲܕܼܘ ܐܘܼܪ̈ܕܿܥܹܐ ܟܲܕܵܒܼܵܝܼܬܼ ܟܲܕܼ ܠܲܝܬܿ ܐܸܢܹܝܢ ܀|
    block |܃ܕܡܘܼܫܹܐ ܒܩܘܼܫܬܵܐ ܫܲܪܝܼܪ݁ܵܢ ܗ̣̄ܘܲܝ̈ ܒܲܕܼܡܘܼܬܼ ܓܘܼܫܡܵܐ|
    block |ܘܲܕܚܲܪ̈ܵܫܹܐ ܐܲܝܟ ܛܸܠܵܠܵܐ ܕܠܲܝܬܵܘܗܝ ܡܸܕܹܿܡ ܀|
    block |܃ܣܸܪܝܲܬ̤ ܐܲܪܥܵܐ ܕܐܵܓܹܒܼܛܵܝܹ̈ܐ ܒܐܘܼܪ̈ܕܿܥܵܘܗܝ ܕܡܘܼܫܹܐ|
    block |ܘܚܲܫ̣ ܡܵܪܘܿܕܼܵܐ ܘܲܒܼܥ̣ܵܐ ܘܐܲܦܝܼܣ ܠܵܘ ܒܲܫܪܵܪܵܐ ܀|
    block |܃ܫܐܲܠ ܠܵܟ ܙܲܒܼܢܵܐ ܥܢܵܝ̣ܗܝ ܡܲܟܿܝܼܟܼܵܐ ܠܲܚܬܼܝܼܪ ܢܲܦܫܵܐ|
    block |ܘܐܸܡ݂ܲܪ ܕܲܡܚܵܪ ܘܨܲܠܝܼ ܟܹܐܢܵܐ ܘܲܛܠܸ݂ܩ ܐܘܼܪ̈ܕܿܥܹܐ ܀|
    block |܃ܗ̣ܦܲܟ ܡܵܪܘܿܕܼܵܐ ܘܲܥܛ̣ܵܐ ܠܸܒܹܿܗ ܡ̣ܢ ܬܘܼܪܵܨܵܐ|
    block |ܘܲܗܦ݂ܲܟ ܡܘܼܫܹܐ ܘܚܵܘܝܹܗ ܢܸܓܼܕܼܵܐ ܕܲܡܠܸܐ ܩܲܠܡܵܐ ܀|
    block |܃ܓܠ̣ܵܐ ܠܹܗ ܠܘܼܩܕܲܡ ܕܗܵܐ ܥܵܒܼ̇ܕܼ ܐ̄ܢܵܐ ܘܐܲܟܸܿܢ ܣܲܥ̣ܵܪܵܗ̇|
    block |ܕܢܸܗܘܸܐ ܝܵ̇ܕܲܥ ܕܠܵܘ ܛܘܼܥܝܲܝ ܗ̄ܝܼ ܐܸܠܵܐ ܫܪܵܪܵܐ ܀|
    block |܃ܒܚܘܼܛܪܵܐ ܚܲܪܫܵܐ ܒܸܠܥܲܬ̤ ܐܲܪܥܵܐ ܡ̣ܢ ܡܲܠܵܠܵܐ|
    block |ܘܦܸܪܚܲܬ̤ ܩܲܠܡܵܐ ܒܲܒܼܢܲܝ̈ܢܵܫܵܐ ܘܲܒܼܚܲܝ̈ܘܵܬܼܵܐ ܀|
    block |܃ܒܓܼܘܼܫܡܹ̈ܐ ܣܸܒܼܟܲܬ̤ ܩܲܠܡܵܐ ܕܲܥܒ݂ܲܕܼ ܝܼܣܲܪܠܵܝܵܐ|
    block |ܥܕܲܡܵܐ ܕܐܲܝܠܸܠܘ ܐܵܦ ܡܸܨܪ̈ܵܝܹܐ ܡ̣ܢ ܒܲܫܝܘܼܬܼܵܗ̇ ܀|
    block |܃ܢܸܓܼܕܵܐ ܩܲܫܝܵܐ ܒܠܲܥ̣ ܡܸܨܪܵܝܵܐ ܡ̣ܢ ܥܸܒܼܪܵܝܵܐ|
    block |ܘܚܵܒܼ݂ܘ ܚܲܪ݁ܫܹܐ ܘܲܙܩܲܦ̣ܘ ܨܸܒܼܥܵܐ ܩܕܼܵܡ ܐܲܠܵܗܵܐ ܀|
    block |܃ܨܸܒܼܥܵܐ ܗ̄ܝܼ ܗܵܕܹܐ ܕܐܵܠܵܗ ܟܠܵܐ ܠܦܸܪܥܘܿܢ ܐܸܡ݂ܲܪܘ|
    block |ܘܠܵܐ ܨܵܬܼ ܐܸܢܘܿܢ ܝܲܩܝܼܪ ܠܸܒܵܐ ܠܲܒܼܢܲܝ̈ ܛܘܼܥܝܲܝ ܀|
    block |܃ܗܦ݂ܲܟ ܒܵܪܘܿܝܵܐ ܘܫܲܕܲܪ ܨܹܐܕܼܵܘܗܝ ܕܚܲܡܸܫ ܙܲܒܼܢܝܼ̈ܢ|
    block |ܕܫܲܕܲܪ ܠܝܼ ܥܲܡܝ ܘܐܸܠܵܐ ܩܲܒܸܿܠ ܢܸܓܼܕܵܐ ܐ̄ܚܪܹܢܵܐ ܀|
    block |܃ܗܵܐ ܡܫܲܕܲܪ ܐ̄ܢܵܐ ܥܠܲܝܟ ܥܲܪܘܼܒܼܵܐ ܕܟܼܠ ܓܸܢܣܵܢܝܼ̈ܢ|
    block |ܕܲܚܠܝܼܛ ܘܲܒܼܠܝܼܠ ܘܲܡܚܲܒܸܿܠ ܟܠ ܕܠܵܐ ܚܵܘܣܵܢܵܐ ܀|
    block |܃ܘܲܕܼܫܲܪܝܼܪܵܐ ܕܡܸܠܲܬܼܝ ܪܵܗܛܵܐ ܩܕܼܵܡ ܡܹܐܬܼܝܼܬܹܗ|
    block |ܗܵܐ ܦܵܪܹ̇ܫ ܐ̄ܢܵܐ ܒܹܝܬܼ ܥܲܡܝ ܠܥܲܡܵܟ ܕܠܵܐ ܢܸܩܪܘܿܒܼ ܠܹܗ ܀|
    block |܃ܗܵܐ ܡܲܩܢܸܐ ܐ̄ܢܵܐ ܛܲܟܼܣܵܐ ܪܲܒܵܐ ܠܲܒܼܠܝܼܠܘܼܬܹܗ|
    block |ܘܟܲܕܼ ܠܵܐ ܦܵܪܹܫ ܗܵܘܹ̇ܐ ܦܵܪܹܫ ܝܲܬܿܝܼܪ ܡܸܢܵܟ ܀|
    block |܃ܡܢܲܩ݂ ܥܲܪܘܼܒܼܵܐ ܘܟܲܣܝܼ ܐܲܦܹ̈ܝܗ̇ ܕܟܼܠܵܗ̇ ܐܲܪܥܵܐ|
    block |ܘܚܲܒܸܿܠ ܐܲܟܲܚ̄ܕܼ ܙܲܪ̈ܥܹܐ ܘܦܹܐܪܹ̈ ܕܟܼܠ ܐܝܼܠܵܢܝܼ̈ܢ ܀|
    block |܃ܚܲܫ̣ ܡܵܪܘܿܕܼܵܐ ܒܲܡܠܸܐ ܙܲܒܼܢܵܐ ܟܲܕܼ ܡܸܬܼܩܲܫܸܐ|
    block |ܘܲܩܪ̣ܵܐ ܠܡܘܼܫܹܐ ܕܢܸܟܼܠܸܐ ܐܝܼܕܹܗ ܡ̣ܢ ܕܲܠܡܸܡܚܵܐ ܀|
    block |܃ܟܠܝܼ ܢܸܓܼܕܲܝ̈ܟ ܒܲܪ ܥܸܒܼܪܵܝܹܐ ܣܲܓܿܝܼ ܪܕܲܝܬܵܢܝ|
    block |ܐ̄ܢܵܐ ܝܵܗܹ̇ܒܼܢܵܐ ܥܲܡܵܐ ܕܲܒܼܥ݂ܲܝܬܿ ܕܢܹܐܙܲܠ ܥܲܟܵܟ ܀|
    block |ܐܲܪܝܼܡ ܡܘܼܫܹܐ ܫܲܒܼܛܵܐ ܕܢܸܓܼܕܵܐ ܡ̣ܢ ܡܲܪܵܚܵܐ܃|
  block
    block |ܘܲܗܦ݂ܲܟ ܕܿܓܸܿܠ ܘܠܵܐ ܝܲܗ̣̄ܒܼ ܥܲܡܵܐ ܐܲܝܟ ܕܐܸܫܬܵܘܕܲܝܼ ܀|
    block |܃ܘܐܸܡ݂ܲܪ ܡ̇ܪܝܵܐ ܠܡܘܼܫܹܐ ܥܲܒܼܕܹܿܗ ܦܬܲܚ ܒܹܝܬܼ ܐܲܪ݁ܟܹܿܐ|
    block |ܘܐܲܦܸܩ ܢܸܓܼ̈ܕܹܿܐ ܥܲܠ ܡܲܪ݁ܲܚܹܐ ܕܫܵܛ̣ܘ ܠܘܼܚܵܡܵܝ̈ ܀|
    block |܃ܡ̇ܘܬܵܐ ܪܗܝܼܒܼܵܐ ܢܦܲܩ̣ ܥܲܡ ܡܸܠܬܹܗ ܕܒܲܪ ܥܸܒܼܪ̈ܵܝܹܐ|
    block |ܘܣܵܦܲܬ̤ ܒܥܝܼܪ݁ܵܐ ܟܠܵܗ̇ ܡܸܢܫܹܠܝ ܕܐܲܪܲܥ ܡܸܨܪܹܝܢ ܀|
    block |܃ܡܝܼܬܼ ܚܲܝ̈ܘܵܬܼܵܐ ܘܠܵܐ ܡܝܼܬܼ ܥܵܘ̣ܠܹܗ ܥܵܘ̣ܠܵܐ|
    block |ܘܲܚܙ̣ܵܐ ܡ̇ܪܝܵܐ ܘܐܲܪܝܼܡ ܐܝܼܕܹܗ ܒܝܲܕܼ ܒܲܪ ܒܲܝܬܹܿܗ ܀|
    block |܃ܒܫܘܼܚܢܵܐ ܒܝܼܫܵܐ ܦܲܩܕܹܿܗ ܕܢܸܡܚܹܝܘܗܝ ܠܲܩܫܹܐ ܩܕܼܵܠܵܐ|
    block |ܕܲܒܼܝܲܕܼ ܦܲܓܼܪܹܗ ܢܡܲܟܸܿܟ ܢܲܦܫܹܗ ܡ̣ܢ ܪܵܡܘܼܬܼܵܐ ܀|
    block |܃ܩܸܛܡܵܐ ܕܵܪܹܐ ܠܐܲܦܲܝ̈ ܪܵܘܡ̇ܐ ܐܲܪܥܵܢܵܝܵܐ|
    block |܃ܘܕܲܠܚܹܗ ܠܐܵܐܲܪ ܘܲܢܦܲܩ̣ܘ ܫܘܼܚܢܹ̈ܐ ܒܲܒܼܢܲܝ̈ܢܵܫܵܐ|
    block |܃ܒܫܘܼܚܢܵܐ ܕܢܘܼܦܚܹ̈ܐ ܢܦܲܠ̣ܘ ܡܲܪ݁ܚܹܐ ܠܒܼܝܼܫܲܝ̈ ܚܘܼܬܼܪܵܐ|
    block |ܘܠܵܐ ܨܒܼܵܘ ܫܲܠܚ̣ܘܼܗܝ ܠܫܘܼܚܢܵܐ ܒܝܼܫܵܐ ܕܪ̈ܥܝܵܢܲܝܗܘܿܢ ܀|
    block |܃ܒܢܸܓ̈ܕܹܿܐ ܩ̈ܫܲܝܵܐ ܒܠܲܥ̣ܘ ܘܐܸܬܼܒܲܣܒܲܣܘ ܗܲܕܵܡܲܝ̈ܗܘܿܢ|
    block |ܘܥܲܕܼ ܩܲܝܵܡܵܐ ܡܚܘܿܬܼܵܐ ܕܢܘܼܦܚܹ̈ ܥܩܲܒܼܬܼܵܗ̇ ܐ̄ܚܪܹܬܵܐ ܀|
    block |܃ܠܦܘܼܬܼ ܟܘܼܪܗܵܢܗܘܿܢ ܛܲܝܸܒܼ ܐܘܼܟܼܠܵܐ ܟܘܵܝܹ̈ܐ ܩ̈ܫܲܝܵܐ|
    block |ܕܢܸܓܼܙܘܼܪ ܡܸܢܗܘܿܢ ܟܹܐܒܼܵܐ ܕܥܵܘ̣ܠܵܐ ܕܒܲܣܒܸܿܣ ܐܸܢܘܿܢ ܀|
    block |܃ܪܡܲܙ ܠܹܗ ܠܐܵܐܲܪ ܠܐ ܒܐܝܼ̈ܕܲܝ ܡܘܼܫܹܐ ܕܢܲܡܛܲܪ ܒܲܪܕܼܵܐ|
    block |ܘܥܲܡܵܗ̇ ܕܡܸܠܬܼܵܐ ܗܘ̤ܵܐ ܣܘܼܪ̈ܵܢܵܐ ܕܠܵܐ ܫܘܼܘܚܵܪܵܐ ܀|
    block |܃ܬܠ̣ܵܐ ܝܲܡܝܼܢܹܗ ܥܲܦܪܵܢܵܝܵܐ ܠܐܲܦܲܝ̈ ܪܵܘܡ̇ܐ|
    block |ܘܲܢܚܸܬܼ ܒܲܪܕܼܵܐ ܕܲܚܠܝܼܛܵܐ ܒܹܗ ܢܘܼܪܵܐ ܕܪܘܼܓܼܙܵܐ ܀|
    block |܃ܒܲܪܕܼܵܐ ܘܢܘܼܪܵܐ ܚܠܲܛ̣ܘ ܒܲܚܕܵܕܹ̈ܐ ܬܪܹܝܢ ܕܲܠܩܘܼܒܼܠܹ̈ܐ|
    block |ܘܲܢܚܸܬܼܘ ܘܐܲܩܪܸܒܼܘ ܥܲܡ ܥܵܘܵܠܹ̈ܐ ܚܠܵܦ ܒܵܪܘܿܝܵܐ ܀|
    block |܃ܩܪ̈ܵܒܹܐ ܩ̈ܫܲܝܵܐ ܥܒ݂ܲܕܼܘ ܫܲܬܿܝܼܩܹ̈ܐ ܥܲܡ ܥܵܘܵܠܹ̈ܐ|
    block |ܘܲܬܼܒܲܥ̣ܘ ܡܸܢܗܘܿܢ ܥܝܵܪܬܵܐ ܘܨܲܥܪܵܐ ܕܫܸܡ ܐܲܠܵܗܵܐ ܀|
    block |܃ܐܹܝܘ ܬܲܟܼܬܿܘܼܫܵܐ ܕܲܡܫܲܓܼܢܲܝ ܗ̄ܘ̣ܵܐ ܡ̣ܢ ܬܲܟܼܬܿܘܼܫܹ̈ܐ|
    block |ܕܲܒܼܥܸܠܕܲܒܵܒܹ̈ܐ ܪܚܸܡ̣ܘ ܫܲܘܝܘܼܬܼܵܐ ܡܸܛܠܵܬܹܗ ܀|
    block |܃ܡܲܢ̣ܘܼ ܡ̣̤ ܡܬܼܘܿܡ ܚܙ̣ܵܐ ܠܐܸܣܛܘܼܟܼܣܹ̈ܐ ܬܪܹܝܢ ܕܲܠܩܘܼܠܹ̈ܐ|
    block |ܕܟܲܕܼ ܢܘܼܟܼܪܵܝܝܼܢ ܪܚܸܡ̣ܘ ܫܲܘܝܘܼܬܼܵܐ ܕܠܵܐ ܒܲܥܝܵܕܼܵܐ ܀|
    block |܃ܡܲܢ ܐܸܫܬܿܠܲܛ̣ ܥܲܠ ܒܸܪ݁ܝܵܬܼܵܐ ܐܲܝܟ ܒܲܪ ܥܲܡܪܲܡ|
    block |ܕܲܥܨ̣ܵܐ ܟܝܵܢܹ̈ܐ ܘܫܲܥܒܸܿܕܼ ܐܸܢܘܿܢ ܒܡܸܠܲܬܼ ܦܘܼܡܹܗ ܀|
    block |܃ܗܵܪܟܵܐ ܫܸܠܡܲܬ̤ ܗܵܝ̇ ܕܐܸܡ݂ܲܪ ܠܹܗ ܕܐܲܠܵܗ ܬܸܗܘܸܐ|
    block |ܘܐܲܝܟ ܐܲܠܵܗܵܐ ܦܩ݂ܲܕܼ ܠܲܟܼܝܵܢܹ̈ܐ ܘܨܵܬܼܘ ܦܘܼܩܕܵܢܹܗ ܀|
    block |܃ܚܲܪ̈ܫܹܐ ܫܲܡ̣ܥܘܼܗܝ ܘܠܵܐ ܐܸܬܼܥܲܣܲܩܘ ܠܡܸܓܼܡܲܪ ܡܸܠܵܘ̈ܗܝ|
    block |ܘܩܲܢܝܲܝ̈ ܡܸܠܬܼܵܐ ܡ̣ܪܲܕܼܘ ܒܲܫܩܝܼܦܵܐ ܕܚܸܪܚܵܘܼܬܼܵܐ ܀|
  block
    block |܃ܠܡܵܪܘܿܕܼܘܼܬܼܗܘܿܢ ܫܲܚܠܸܦ ܢܸܓܼ̈ܕܹܿܐ ܕܟܼܠ ܐܸܣܟܹܿܡܝܼ̈ܢ|
    block |ܘܲܣܕ݂ܲܪ ܐܸܢܘܿܢ ܚܲܕܼ ܒܵܬܲܪ ܚܲܕܼ ܩܲܠܝܼܠܵܐܝܼܬܼ ܀|
    block |܃ܒܵܬܲܪ ܒܲܪܕܼܵܐ ܐܲܝܬܿܝܼ ܩܲܡܨܵܐ ܕܬܲܩܝܼܦ ܘܲܩܫܸܐ|
    block |ܘܟܲܣܝܵܗ̇ ܠܐܲܪܥܵܐ ܐܵܝܟ ܕܲܒܼܢܲܚܬܵܐ ܘܠܵܐ ܐܸܬܼܚܲܙܝܲܬ̤ ܀|
    block |܃ܬܲܩܝܼܦ ܗ̄ܘ̣ܵܐ ܛܵܒܼ ܗ̄ܘ̣ܵܐ ܐ̄ܟܼܘܵܬܹܗ ܘܠܵܐ ܬܘܼܒܼ ܗܵܘܹ̈ܐ|
    block |ܘܲܕܼܠܵܐ ܚܵܘܣܵܢ ܚܲܒܸܿܠ ܘܐܵܘܒܸܿܕܼ ܦܹܐܪܹ̈ܐ ܘܙܲܪ̈ܥܹܐ ܀|
    block |܃ܚܵܪܒܲܬ̤ ܘܲܨܕܼܵܬܬ̤ ܐܲܪܥܵܐ ܕܡܸܨܪܹܝܢ ܡ̣ܢ ܟܠ ܛܵܒܼ̈ܢ|
    block |ܘܠܸܒܵܐ ܕܲܒܼܢܹ̈ܝܗ̇ ܥܕܲܟܹܿܝܠ ܩܵܐܹ̇ܡ ܒܲܛܪܘܼܢܘܼܬܼܵܐ ܀|
    block |܃ܐܵܦ ܡ̇ܪܹܟܿܠ ܐܲܪܝܼܡ ܐܝܼܕܹܗ ܥܲܠ ܪܵܡܘܼܬܼܗܘܿܢ|
    block |ܘܒܼܵܬܲܪ ܩܲܡܨܵܐ ܩܲܦܲܚ ܐܸܢܘܿܢ ܒܢܸܓܼܕܵܐ ܕܚܸܫܟܵܐ ܀|
    block |܃ܬܠܵܬܼܵܐ ܝܵܘܡܝܼ̈ܢ ܗܘ̤ܵܐ ܚܸܫܟܼܵܐ ܒܹܝܬܼ ܡܲܥܡܲܪܗܘܿܢ|
    block |ܘܠܵܐ ܦܪ̈ܝܼܫܵܢ ܗ̣̄ܘܲܝ̈ ܫܵܥܹ̈ܐ ܕܠܸܠܝܵܐ ܡ̣ܢ ܕܐܝܼܡܵܡܵܐ ܀|
    block |܃ܒܚܸܫܟܵܐ ܪܲܒܵܐ ܕܠܵܐ ܝܼܕܲܥܬܼܵܐ ܝ̄ܬܼܒܼܘ ܚܸܫܘܿܟܹ̈ܐ|
    block |ܘܲܓܼܠܝܼܙܝܼܢ ܗ̄ܘ̣ܵܘ ܡ̣ܢ ܢܲܗܝܼܪܵܐ ܘܡ̣ܢ ܒܘܼܝܵܢܵܐ ܀|
    block |܃ܒܫܘܼܠܵܡ ܢܸܓܼ̈ܕܹܿܐ ܐܲܪܝܼܡ ܐܝܼܕܼܵܐ ܪܸܡܙܵܐ ܒܡܘܼܫܹܐ|
    block |ܘܢܲܓܸܿܕܼ ܐܸܢܘܿܢ ܒܡܵܘܬܵܐ ܕܒܼܘܼܟܼܪܹ̈ܐ ܕܡܲܪܝܼܪ ܐܸܒܼܠܹܗ ܀|
    block |܃ܒܠܸܠܝܵܐ ܥܒ݂ܲܪ ܗ̄ܘ̣ܵܐ ܡܲܠܲܐܟ ܡ̇،ܬܵܐ ܒܡܲܠܝܲܬܼ ܥܵܘ̣ܠܵܐ|
    block |ܘܩܲܛܸܠ ܐܲܟܲܚ̄ܕܼ ܒܘܼܟܼܪܹ̈ܐ ܕܐ̄̇ܚܢܵܫܵܐ ܘܲܕܼܚܲܝ̈ܘܵܬܼܵܐ ܀|
    block |܃ܣܲܝܦܵܐ ܐܲܒܼܪܸܩ ܥܝܼܪܵܐ ܕܪܘܼܚܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܘܙܵܥ ܢܲܦܫܬܼܵܐ ܘܫܲܢܝ ܘܲܥܪ݂ܲܩ ܡ̣ܢ ܗܲܕܵܡܹ̈ܐ ܀|
    block |܃ܩܲܠܝܼܠܵܐܝܼܬܼ ܛܵܣ ܥܲܠܐ ܦܲܓܼܪܹ̈ܐ ܒܲܕܼܡܘܼܬܼ ܒܲܪܩܵܐ|
    block |ܘܐܲܝܟ ܓܲܢܵܒܼܵܐ ܦܠܲܫ̣ ܗܲܕܵܡܹ̈ܐ ܘܚܲܠܸܨ ܢܲܦܫܵܐ ܀|
    block |܃ܡܘܼܬܼܘ ܟܠ ܒܘܼܟܼܪܹ̈ܐ ܕܚܹܐܪܹ̈ܐ ܘܥܲܒܼ̈ܕܹܿܐ ܘܲܕܼܡܸܣܟܹܿܢܹ̈ܐ|
    block |ܘܠܵܐ ܦܵܫ̣ ܒܲܝܬܵܐ ܕܠܵܐ ܐܸܬܼܚܲܠܲܨ ܒܡܵܘܬܵܐ ܕܡ̣ܢ ܫܹܠܝ ܀|
    block |܃ܩܛ݂ܲܪ ܝܲܠ̈ܠܵܬܼܵܐ ܡܲܪܝܼܪ̈ܵܬܼܵܐ ܒܟܼܠܵܗ̇ ܡܸܨܪܹܝܢ|
    block |ܘܐܲܝܠܸܠܘ ܘܲܒܼܟܼܵܘ ܪܵܥܘܿܡ̇ܐܝܼܬܼ ܥܲܠ ܒܘܼܟܼܪ̈ܲܝܗܘܿܢ ܀|
    block |܃ܩܵܠܹ̈ܐ ܚܢܝܼܓܹ̈ܐ ܪܲܟܸܿܒܼܘ ܘܲܩܓ̣ܵܘ ܥܲܠ ܥܲܢܝܼܕܹ̈ܐ|
    block |ܘܚܲܫ̣ܘ ܘܐܸܬܿܢܲܚܘ ܪܵܥܘܿܡ̇ܐܝܼܬܼ ܥܲܠ ܝܲܠܕܲܝ̈ܗܘܿܢ ܀|
    block |܃ܠܸܠܝܵܐ ܕܐܸܒܼܠܵܐ ܐܲܟܼܡܲܪ ܐܸܢܘܿܢ ܥܲܠ ܒܘܼܟܼܪ̈ܲܝܗܘܿܢ|
    block |ܘܠܝܼܣܲܪ̈ܠܵܝܹܐ ܐܲܦܨܲܚ ܐܸܢܘܿܢ ܒܐ̄ܪܵܙ ܦܘܼܪܩܵܢܵܐ ܀|
    block |܃ܒܲܕܼܡ̇ܐ ܕܐܸܡܪܵܐ ܪܫܲܡ̣ ܦܘܼܪܩܵܢܵܐ ܕܲܚܪܘܼܪ̈ܲܝܗܘܿܢ|
    block |ܕܠܵܐ ܢܸܫܬܲܠܲܛ ܡܲܠܲܐܟ ܡ̇ܘܬܼܵܐ ܥܲܠ ܒܘܼܟܼܪ̈ܲܝܗܘܿܢ ܀|
    block |܃ܕܡ̇ܐ ܫܲܬܿܝܼܩܵܐ ܪܲܣܘ ܡܲܠܵܠܹ̈ܐ ܥܲܠ ܬܲܪ̈ܥܲܝܗܘܿܢ|
    block |ܘܲܚ̣ܙܵܝܗܝ ܥܝܼܪܵܐ ܘܐܲܣܛܝܼ ܘܲܥܒ݂ܲܪ ܡ̣ܢ ܒܵܬܲܝ̈ܗܘܿܢ ܀|
    block |ܐܪܵܐ ܚܲܪܫܵܐ ܒܐܲܝܢܵܐ ܚܲܝܠܵܐ ܙܟܲܝ̣ܬܿ ܠܪܘܼܚܵܢܵܐ܃|
  block
    block |ܘܐܲܟܸܿܢ ܐܲܫܦܸܠ ܘܲܕܼܚܸܠ ܡܸܢܵܟ ܢܘܼܪܵܐ ܘܪܘܼܚܵܐ ܀|
    block |܃ܟܠܵܗ̇ ܡܸܨܪܹܝܢ ܙܵܥܲܬ̤ ܢܵܕܼܵܬ̤ ܡ̣ܢ ܩܲܫܝܘܼܬܹܗ|
    block |ܘܐܲܢ̄ܬܿ ܫܲܬܿܝܼܩܵܐ ܒܐܲܝܢܵܐ ܚܲܝܠܵܐ ܚܣܲܢ̣ܬܿ ܓܲܢ̄ܒܵܪܵܐ ܀|
    block |܃ܠܵܘ ܕܝܼܠܵܟ ܗ̄ܝܼ ܗܵܕܹܐ ܕܲܣܥܲܪܬܿ ܕܡ̇ܐ ܚܲܠܵܫܵܐ|
    block |ܐ̄ܪܵܙ ܗܵܘ̇ ܕܐܵܬܹܿܐ ܚܙ̣ܵܐ ܵܟ ܥܝܼܪܵܐ ܘܚܵܓܼ ܡ̣ܢ ܩܘܼܕܼܡ̇ܘܗܝ ܀|
    block |܃ܕܡ̇ܐ ܡܲܠܵܠܵܐ ܥܬܼܝܼܕܼ ܕܲܢܚܲܪܲܪ ܠܟܼܠܗܘܿܢ ܥܲܡܡܹ̈ܐ|
    block |ܘܩܲܕܸܿܡ ܨܵܪ ܒܵܟ ܐ̄ܪܵܙ ܡܹܐܬܼܝܼܬܹܗ ܒܦܘܼܩܵܢ ܥܲܡܵܐ ܀|
    block |܃ܐ̄ܪܵܙܵܐ ܕܩܘܼܫܬܵܐ ܚܲܪܲܪ ܐܸܢܘܿܢ ܠܲܒܼܢܲܝ̈ ܝܲܥܩܘܿܒܼ|
    block |ܘܐܲܠܸܦ ܐܸܢܘܿܢ ܕܲܢܝܲܒܿܠܘܼܢܵܝܗܝ ܥܕܲܡ̇ܐ ܕܐܵܬܹ̇ܐ ܀|
    block |܃ܒܐܲܪܒܲܥܸܣܪܵܐ ܒܢܝܼܣܵܢ ܝܲܪܚܵܐ ܪܫܲܡ̣ ܥܘܼܗܕܵܢܹܗ|
    block |ܕܠܵܐ ܢܸܛܥܘܿܢܵܝܗܝ ܠܗܵܢ ܦܘܼܪܩܵܢܵܐ ܕܲܚܪܘܼܪ̈ܲܝܗܘܿܢ ܀|
    block |܃ܡ̣ܢ ܪܹܫܝܼܬܼܵܐ ܢܛܝܼ ܗ̄ܘ̣ܵܐ ܐ̄ܪܵܙܵܐ ܕܗܵܢܵܐ ܝܵܘܡ̇ܐ|
    block |ܘܝܵ̇ܕܲܥ ܗ̄ܘ̣ܵܐ ܠܹܗ ܩܕܼܵܡ ܕܲܢܬܲܩܸܢ ܒܪܝܼܬܼܵܐ ܒܪܵܫܝܼܬܼ ܀|
    block |܃ܒܹܗ ܦܪ݂ܲܩ ܐܸܢܘܿܢ ܠܲܒܼܢܲܝ̈ ܐܲܒܼܪܵܡ ܡ̣ܢ ܫܘܼܥܒܵܕܼܵܐ|
    block |ܘܲܟܼܬܲܒܼ ܣܵܡܹܗ ܩܕܼܵܡ ܥܲܝܢܲܝ̈ܗܘܿܢ ܕܢܸܬܼܒܲܩܘܿܢ ܒܹܗ ܀|
    block |܃ܒܚܹܝܠ ܦܘܼܪܩܵܢܗܘܿܢ ܕܝܼܣܲܪ̈ܠܵܝܹܐ ܬܗܲܪܘ ܡܸܪ̈ܵܝܹܐ|
    block |ܘܲܙܩܲܦ̣ܘ ܨܸܒܼܥܵܐ ܘܝܲܗ̣̄ܒܼܘ ܙܵܟܼܘܼܬܼܵܐ ܠܫܸܡ ܒܪܘܿܝܵܐ ܀|
    block |܃ܩܪ̣ܵܐ ܠܲܡ ܦܸܪܥܘܿܢ ܠܡܘܼܫܹܐ ܘܐܸܡ݂ܲܪ ܕܩܘܼܡ ܦܘܼܩ ܡܸܟܵܐ|
    block |ܘܲܕܼܒܼܘܿܒܼ ܥܲܡܵܟ ܢܹܐܙܲܠ ܢܸܠܦܘܿܚ ܩܕܼܵܡ ܐܲܠܵܗܹܗ ܀|
    block |܃ܦܘܿܩ ܡ̣ܢ ܓܵܘ ܥܲܡܝ ܐܸܡ݂ܲܪ ܒܲܪ ܚܵܡ ܠܒܲܪ ܐܲܒܼܪܵܗܵܡ|
    block |ܘܟܲܕܼ ܠܵܐ ܨܵܒܹ̇ܐ ܒܥ̣ܵܐ ܘܐܸܬܼܟܲܫܲܦ ܥܲܠ ܣܘܼܪܚܵܢܹܗ ܀|
    block |܃ܡܟܵܐ ܕܥܲܨܝܼ ܗܘ̤ ܡ̣ܢ ܫܘܼܪܵܝܵܐ ܠܘܼܩܒܲܠ ܩܘܼܫܬܵܐ|
    block |ܗܵܟܲܢ ܐܲܦܝܼܣ ܒܫܘܼܠܵܡ ܢܸܓܼ̈ܕܹܿܐ ܕܢܸܦܘܿܩ ܥܲܡܵܐ ܀|
    block |܃ܩܲܠܝܼܠܵܐܝܼܬܼ ܣܲܪܗܸܒܼ ܐܸܢܘܿܢ ܥܲܠ ܡܲܦܲܩܬܵܐ|
    block |ܘܠܵܘ ܕܝܼܠܹܗ ܗ̣̄ܘܵܬܼ ܐܸܠܵܐ ܕܪܸܡܙܵܐ ܕܥܵܨܹ̇ܐ ܗ̄ܘ̣ܵܐ ܠܹܗ ܀|
    block |܃ܪܸܡܙܵܐ ܟܲܣܝܵܐ ܡܣܲܪܗܸܒܼ ܗ̄ܘ̣ܵܐ ܠܹܗ ܕܢܲܦܸܩ ܐܸܢܘܿܢ|
    block |ܕܠܵܐ ܢܸܬܼܥܵܘܲܟ ܝܵܘܡ̇ܐ ܕܐ̄ܪܵܙܵܐ ܕܡܸܬܼܥܲܗܲܕܼ ܗ̄ܘ̣ܵܐ ܀|
    block |܃ܒܲܪܗܝܼܒܼܘܼܬܼܵܐ ܢܦܲܩ̣ܘ ܥܵܒܼܪ̈ܵܝܹܐ ܡ̣ܢ ܓܵܘ ܡܨܸܪܹܝܢ|
    block |ܘܠܵܐ ܗܘ̤ܵܬܼ ܐܲܦܬܼܵܐ ܕܢܸܚܡܲܥ ܠܲܝܫܵܐ ܕܲܙܘܵܕܲܝ̈ܗܘܿܢ ܀|
    block |܃ܢܦܲܩ̣ܘ ܟܲܕܼ ܚܵܕܹܝܢ ܕܚܲܝܠܸܨܘ ܥܘܼܬܼܪܵܐ ܕܪ̈ܵܕܼܘܿܦܲܝܗܘܿܢ|
    block |ܘܲܗܦ݂ܲܟ ܦܸܪܥܘܿܢ ܐܲܟܼܪܝܼ ܣܲܓܿܝܼ ܕܦ̣ܵܫ ܡܸܣܟܹܿܢܵܐ ܀|
    block |܃ܛܢܵܢܵܐ ܣܲܟܼܠܵܐ ܫܲܓܼܪܹܗ ܠܣܲܟܼܠܵܐ ܕܠܵܐ ܒܘܼܝܵܢܵܐ|
    block |ܘܙܲܝܸܢ ܚܲܝܠܹܗ ܘܐܲܩܠܝܼ ܘܲܢܦ݂ܲܩ ܒܵܬܲܪ ܥܲܡܵܐ ܀|
    block |܃ܟܠܹܗ ܥܲܡܵܐ ܕܒܲܪ̣ ܡ̇ܪܘܿܕܼܵܐ ܘܲܢܦ݂ܲܩܘ ܥܲܡܹܗ|
    block |ܕܥܲܡܹܗ ܢܩܲܒܿܠܘܼܢ ܚܲܝ̈ܠܵܘܵܬܹܗ ܬܒܲܥܬܼܵܐ ܕܕܼܝܼܢܵܐ ܀|
    block |܃ܥܝܵܪܬܵܐ ܕܥܵܘ̣ܠܹ̈ܐ ܕܥܘܸܠܹ݁̈ܐ ܕܐܸܒܲܕܼܘ ܚܲܝܵܒܼܝܼܢ ܗ̄ܘ̣ܵܘ|
    block |ܘܟܲܢܸܫ ܐܸܢܘܿܢ ܪܸܡܙܵܐ ܟܲܣܝܵܐ ܠܚܲܕܼ ܐܲܒܼܕܵܢܵܐ ܀|
    block |ܒܣܲܝܦܵܐ ܕܡܲܝ̈ܵܐ ܩܲܛܠܸܘ ܥܘܸܠܹ̈ܐ ܚܲܪܡ̇ܢܵܐܝܼܬܼ܃|
  block
    block |ܘܠܵܗ̇ ܠܲܬܼܒܲܥܬܼܵܐ ܛܲܝܸܒܼ ܐܸܢܘܿܢ ܐܲܟܼܡܵܐ ܕܲܣܥ݂ܲܪܘ ܀|
    block |܃ܒܪ̈ܲܟܼܫܵܐ ܘܙܲܝܢܵܐ ܢܦܲܩܘ̣ ܕܲܢܨܘܼܕܼܘܼܢ ܠܝܼܣܲܪ̈ܠܵܝܹܐ|
    block |ܘܩܲܠܝܼܠܵܐܝܼܬܼ ܪܕܲܦܘ̣ ܒܵܬܲܪܗܘܿܢ ܥܕܲܡ̇ܐ ܠܝܲܡܵܐ ܀|
    block |܃ܚܙ̣ܵܘ ܥܸܒܼܪ̈ܵܝܹܐ ܠܪ̈ܵܕܼܘܿܦܲܝܗܘܿܢ ܘܡܝܼܬܼ ܡ̣ܢ ܩܸܢܛܵܐ|
    block |ܘܲܦܣܲܩ̣ܘ ܣܲܒܼܪܵܐ ܕܠܵܐ ܬܘܼܒܼ ܡܲܨܝܵܐ ܠܡܸܢܼܦܲܨܵܝܘܼ ܀|
    block |܃ܚܙ̣ܵܘ ܟܲܕܼ ܢܵܗܹ̇ܡ ܝܲܡܵܐ ܕܚܝܼܠܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܘܦܸܪܥܘܿܢ ܡܲܠܟܵܐ ܐܲܝܟ ܬܲܢܝܼܢܵܐ ܡ̣ܢ ܒܸܣܬܲܪܗܘܿܢ ܀|
    block |܃ܦܢ̣ܵܘ ܨܹܝܕܼ ܡܘܼܫܹܐ ܕܢܦܝܼܣܘܼܢܵܝܗܝ ܠܵܐ ܗ̄ܘ̣ܵܐ ܒܚܘܼܒܵܐ|
    block |ܐܸܠܵܐ ܒܪܸܛܢܵܐ ܘܲܒܼܦܘܼܠܵܓܼܵܐܬ ܕܪܸ̈ܥܝܵܢܲܗܘܿܢ ܀|
    block |܃ܠܡܵܢ ܐܲܦܸܩܬܵܢ ܡ̣ܢ ܓܵܘ ܡܸܨܪܹܝܢ ܕܲܢܡܘܼܬܼ ܗܵܪܟܵܐ|
    block |ܦܲܩܵܚ ܗ̄ܘ̣ܵܐ ܠܲܢ ܥܲܒܼܕܿܘܼܬܼ ܐ̄ܢܵܫܵܐ ܛܵܒܼ ܡ̣ܢ ܡ̇ܘܬܵܐ ܀|
    block |܃ܨܲܠܝܼ ܡܘܼܫܹܐ ܕܲܚܙ̣ܵܐ ܪܸܛܢܹܗ ܕܥܲܡܵܐ ܣܲܟܼܠܵܐ|
    block |ܘܲܥܢܵܝܗܝ ܡ̇ܪܵܝܵܐ ܗܵܘ̇ ܕܲܥܢܸܐ ܠܹܗ ܩܕܲܡ ܕܲܢܨܲܠܸܐ ܀|
    block |܃ܥܒ݂ܲܕܼ ܚܸܫܘܿܟܼܵܐ ܒܲܕܼܡܘܼܬܼ ܫܘܼܪܵܐ ܡ̣ܢ ܒܸܣܬܲܪܗܘܿܢ|
    block |ܘܲܩܕܼܵܡܲܝܗܘܿܢ ܢܘܼܗܪܵܐ ܪܲܒܵܐ ܐܲܝܟ ܥܲܡܘܼܕܼܵܐ ܀|
    block |܃ܠܥܹܝܢ ܪ̈ܵܘܼܘܿܦܹܐ ܥܲܒܼ݂ܕܹܿܗ ܠܚܸܫܟܵܐ ܚܸܫܟܵܐ ܥܦܝܼܦܵܐ|
    block |ܘܲܠܒܥܹܢܲܝܗܘܿܢ ܥܲܦܹܗ ܠܢܘܼܗܪܵܐ ܒܫܵܥܹ̈ܐ ܕܚܸܫܟܵܐ ܀|
    block |܃ܟܠܹܗ ܠܸܠܝܵܐ ܩܵܢܝܼ ܚܸܫܟܵܐ ܡ̣ܢ ܒܸܣܬܲܪܗܘܿܢ|
    block |ܘܟܼܠܹܗ ܠܸܠܝܵܐ ܢܗ݂ܲܪ ܥܲܡܘܼܕܼܵܐ ܕܲܩܕܼܵܡܲܝܗܘܿܢ ܀|
    block |܃ܠܸܠܝܵܐ ܕܚܸܫܟܵܐ ܘܲܕܼܢܲܗܝܼܪܹ̈ܐ ܗܘ̤ܵܐ ܗܵܘ̇ ܠܸܠܝܵܐ|
    block |ܠܥܲܡܵܐ ܢܘܼܗܪܵܐ ܘܲܠܡܸܨܪ݁ܵܝܹܐ ܚܸܫܟܵܐ ܥܦܝܼܦܵܐ ܀|
    block |܃ܒܩܸܢܛܵܐ ܫܪܹܝܢ ܗ̄ܘ̣ܵܘ ܓܼܒܹܿܐ ܬܪ̈ܲܝܗܘܿܢ ܩܕܼܵܡ ܬܸܕܼܡܘܼܪܬܵܐ|
    block |ܘܲܠܙܵܟܼܘܼܬܼܵܐ ܡܸܬܼܝܲܐܲܒܼ ܗ̄ܘ̣ܵܐ ܥܲܡܵܐ ܘܦܸܪܗܘܿܢ ܀|
    block |܃ܡܘܼܫܹܐ ܒܣܲܒܼܪܵܐ ܕܚܹܝܠ ܐܵܬܼ̈ܘܵܬܼܵܐ ܡܸܬܼܠܲܒܲܒܼ ܗ̄ܘ̣ܵܐ|
    block |ܘܨܹܝܕܼ ܒܵܪܘܿܝܵܐ ܬܠܸܐ ܗ̄ܘ̣ܵܐ ܚܝܵܪܵܐ ܕܗܲܪܝܡܲܢܘܼܬܼܵܐ ܀|
    block |܃ܐܵܦ ܒܵܪܘܿܝܵܐ ܨܹܐܕܼܵܘܗܝ ܒܲܠܚܘܿܕܼ ܡܸܬܼܢܲܚܲܬܼ ܗ̄ܘ̣ܵܐ|
    block |ܘܐܲܝܟ ܕܲܠܫܲܒܼܪܵܐ ܡܚܲܟܸܿܡ ܗ̄ܘ̣ܵܐ ܠܹܗ ܒܲܣܬܼܝܼܪ݁ܵܬܼܵܐ ܀|
    block |܃ܚܙ̣ܵܝܗܝ ܗܵܘ̇ ܪܸܡܙܵܐ ܕܲܚܙ̣ܵܐ ܗ̄ܘ̣ܵܐ ܠܹܗ ܕܲܟܼܡܵܐ ܐܲܦܝܼܣ|
    block |ܘܡܲܠܸܠ ܥܲܡܹܗ ܐܲܝܟ ܕܥܲܡ ܪܵܚ̇ܡܵܐ ܕܫܲܪܝܼܪ ܚܘܼܒܹܿܗ ܀|
    block |܃ܡ̇ܢܵܐ ܡܨܲܠܹܝܬܿ ܐܸܡܹܲܪ ܨܹܐܕܼܵܘܗܝ ܡ̇ܪܵܐ ܠܥܲܒܼܕܹܿܗ|
    block |ܐܲܪܝܼܡ ܐܝܼܕܼܵܟ ܘܲܦܠܘܿܓܼ ܝܲܡܵܐ ܘܢܸܥܒܲܪ ܥܲܡܵܐ ܀|
    block |܃ܒܚܘܼܛܪܵܐ ܕܲܪܕܲܝܬܿ ܠܐܵܓܹܒܼܛܵܝܹ̈ܐ ܩܲܫܝܼܝ̈ ܠܸܒܵܐ|
    block |ܒܹܗ ܢܲܓܸܿܕܲܝܗܝ ܒܝܲܡܵܐ ܫܓܸܝܼܫܵܐ ܘܢܹܐܠܲܦ ܛܲܟܼܣܵܐ ܀|
    block |܃ܒܵܟ ܡܲܠܸܦ ܐ̄ܢܵܐ ܛܲܟܼܣܵܐ ܠܚܲܪ̈ܫܹܐ ܘܲܠܡܲܠܵܠܹ̈ܐ|
    block |ܕܢܗܘܘܿܢ ܝܵ̇ܕܼܥܝܼܢ ܚܹܝܠ ܥܵܒܼ̇ܘܿܕܼܵܐ ܕܬܲܩܸܢ ܐܸܢܘܿܢ ܀|
    block |܃ܟܐܝܼ ܒܹܗ ܒܝܲܡܵܐ ܘܢܸܫܠܸܐ ܪܲܗܛܵܐ ܫܓܼܝܼܫܵܐ ܕܓܼܠ̈ܠܵܘܗܝ|
    block |ܘܢܸܚܙܘܿܢ ܪܲܒܿܘܼܬܼܝ ܝܼܣܲܪ̈ܠܵܝܹܐ ܘܐܵܓܹܒܼܛܵܝܹ̈ܐ ܀|
  block
    block |܃ܩܥܝܼ ܒܹܗ ܒܚܲܪܫܵܐ ܘܗܵܐ ܨܵܐܹ̇ܬܼ ܠܵܟ ܐܲܝܟ ܡܲܠܵܠܵܐ|
    block |ܬܲܪܓܸܿܡ ܠܹܗ ܫ݂ܡܝ ܘܗܵܐ ܡܸܣܬܲܟܲܠ ܚܲܝܠܵܬ ܕܐܝܼܬܼܘܼܬܼܝ ܀|
    block |܃ܠܲܓܼܠܸܓܼ ܠܲܥܓܵܐ ܥܲܡ ܫܲܬܿܝܼܩܵܐ ܐܲܝܟ ܕܐܸܬܼܦܲܩܲܕܼ|
    block |ܘܫܲܡ̣ܥܹܗ ܚܲܪܫܵܐ ܘܲܓܼܡܲܪ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܀|
    block |ܐܘܼܪܚܵܐ ܦܬܼܝܼܬܼܵܐ ܥܒ݂ܲܕܼ ܒܲܡܨܲܥܬܹܗ ܕܢܸܥܒܲܪ ܥܲܡܵܐ ܀|
    block |ܘܒܲܕܼܡܘܼܬܼ ܫܘܼܪܵܐ ܩܵܡ̣ܘ ܗ̄ܘ̣ܵܘ ܡܲܝ̈ܵܐ ܠܲܬܼܝܼ̈ܢ ܀|
    block |܃ܬܲܗܪܵܐ ܪܲܒܵܐ ܣܥܲܪ ܗ̄ܘ̣ܵܐ ܡܘܼܫܹܐ ܠܵܐ ܗ̄ܘ̣ܵܐ ܡܘܼܫܹܐ|
    block |ܐܸܠܵܐ ܪܸܡܙܵܐ ܕܚܹܝܠ ܒܵܪܘܿܝܵܐ ܕܡܲܠܸܠ ܗ̄ܘ̣ܵܐ ܒܹܗ ܀|
    block |܃ܚܙܵܬܼܵܐ ܚܕܲܬܵܐ ܚ̣ܙܵܘ ܚܲܙܵܝܹ̈ܐ ܒܝܲܕܼ ܚܲܙܵܝܵܐ|
    block |ܟܝܵܢܵܐ ܚܲܪܫܵܐ ܕܢܵܛܲܪ ܛܲܟܼܣܵܐ ܘܠܵܐ ܫܵܪܹܐ ܠܹܗ ܀|
    block |܃ܦܓܼܘܼ̈ܕܹܐ ܕܫܸܬܼܩܵܐ ܡܲܪܡܹܝܢ ܗ̄ܘ̣ܵܘ ܒܹܗ ܒܒܲܥܪܝܼܪܵܝܵܐ|
    block |ܘܠܵܐ ܒܵܥܹ̇ܿܛ ܗ̄ܘ̣ܵܐ ܒܪܸ̈ܓܼܠܹܐ ܕܓܲܠܠܵܘ̈ܗܝ ܐܲܝܟ ܕܲܒܼܩܲܕܼܡ̇ܐ ܀|
    block |܃ܗܵܘ̇ ܦܘܼܩܕܵܢܵܐ ܕܟܲܢܸܫ ܐܸܢܘܿܢ ܠܡܲܝ̈ܵܐ ܒܪܵܫܝܼܬܼ|
    block |ܗܘ̤ ܦܠܲܓܼ ܐܸܢܘܿܢ ܘܐܲܦܸܠ ܐܸܢܘܿܢ ܠܡܸܛܲܪ ܛܲܟܼܣܵܐ ܀|
    block |܃ܗܵܝ̇ ܒܲܪ̄ܬܼ ܩܵܠܵܐ ܕܲܒܼܪܵܬ̤ ܐܸܢܘܿܢ ܫܡܲܥ̣ܘ ܫܲܬܿܝܼܩܹ̈ܐ|
    block |ܘܝܲܗ̣̄ܒܼܘ ܗ̄ܘ̣ܵܘ ܐܲܬܼܪܵܐ ܕܢܸܬܼܒܲܪ ܥܲܡܵܐ ܒܹܝܬܼ ܓܲܠܠܲܝ̈ܗܘܿܢ ܀|
    block |܃ܒܚܘܼܛܪܵܐ ܓܼܠܝܵܐ ܚ̣ܙܵܘ ܚܹܝܠ ܟܲܣܝܵܐ ܘܲܕܼܚܸܠܘ ܡܸܢܹܗ|
    block |ܘܩܵܡ̣ܘ ܐܲܝܟ ܥܲܒܼ̈ܕܹܿܐ ܡ̣ܢ ܝܲܡܝܼܢܵܐ ܘܡ̣ܢ ܣܸܡܵܠܵܐ ܀|
    block |܃ܐܵܦ ܡܲܠܵܠܹ̈ܐ ܕܲܚܙ̣ܵܘ ܚܲܪ̈ܫܹܐ ܕܨܵܬܼܘ ܦܘܼܩܕܵܢܵܐ|
    block |ܩ̣ܢܵܘ ܠܘܼܒܵܒܼܵܐ ܠܚܹܝܠ ܥܵܒܼܘܿܕܵܐ ܕܚܹܝܠ ܟܠ ܡܸܫܟܲܚ ܀|
    block |܃ܥܲܡܵܐ ܪܲܦܝܵܐ ܚܙ̣ܵܐ ܕܐܸܬܿܕܪܫܲܬ̤ ܐܘܼܪܚܵܐ ܒܡܲܝ̈ܵܐ|
    block |ܘܫܲܪܝܼ ܪܵܕܹܐ ܒܲܬܼܟܼܝܼܠܘܼܬܼܵܐ ܒܹܝܬܼ ܡܲܚܫܘܼܠܹ̈ܐ ܀|
    block |܃ܐܲܝܟ ܕܲܒܼܝܲܫܵܐ ܪܕܵܘ ܒܲܬܼܗܘܿܡܹ̈ܐ ܒܢܲܝ̈ ܐܲܒܼܪܵܗܵܡ|
    block |ܘܟܲܕܼ ܪܸܕܹܝܢ ܗ̄ܘ̣ܵܘ ܠܵܐ ܣܵܒܼ̇ܥܝܼܢ ܗ̄ܘ̣ܵܘ ܠܲܡܗܲܠܵܟܼܘܼ ܀|
    block |܃ܗܠܲܟܼܬܼܵܐ ܚܕܲܬܵܐ ܚܙ̣ܵܘ ܗܲܠܵܟܹ̈ܐ ܕܠܵܐ ܒܲܥܝܵܕܼܵܐ|
    block |ܘܫܲܪܝܼܪܵܐ ܗ̣̄ܘܵܬܼ ܘܠܵܐ ܫܲܪܝܼܪܵܐ ܠܪܸ̈ܥܝܵܢܲܝܗܘܿܢ ܀|
    block |܃ܐܲܝܟ ܕܲܒܼܚܸܠܡܵܐ ܚܵܙܹ̇ܝܢ ܗ̄ܘ̣ܵܘ ܒܵܗ̇ ܒܗܵܝ̇ ܡܲܥܒܲܪܬܵܐ|
    block |ܘܐܝܼܬܹܝܗ̇ ܘܠܲܝܬܹܿܝܗ̇ ܡܸܬܼܪܲܢܹܝܢ ܗ̄ܘ̣ܵܘ ܥܲܠ ܚܘܼܕܼܵܬܼܵܗ̇ ܀|
    block |܃ܐܵܦ ܡܸܨܪ̈ܝܹܐ ܒܹܝܬܼ ܦܘܼܠܵܓܹ̈ܐ ܩܵܡ̣ܘ ܥܲܠ ܬܲܗܪܵܗ̇|
    block |ܕܲܜܠܝܼܓܼ ܝܲܡܵܐ ܐܵܘ ܕܲܠܡܵܐ ܠܵܐ ܡܸܬܼܚܲܫܒܼܝܼܢ ܗ̄ܘ̣ܵܘ ܀|
    block |܃ܪܸܡܙܵܐ ܟܲܣܝܵܐ ܕܣܲܥ̣ܪܵܗ̇ ܠܗܵܕܹܐ ܚܲܦܸܛ ܐܸܢܘܿܢ|
    block |ܠܥܲܡܵܐ ܠܡܸܥܒܲܪ ܘܲܠܡܸܨܪ̈ܵܝܹܐ ܠܡܸܬܿܛܲܒܵܥܘܼ ܀|
    block |܃ܠܵܐ ܥܸܒܼܪ̈ܵܝܹܐ ܥܒ݂ܲܪܘ ܒܲܬܼܟܼܝܼܠܘܼ ܒܗܲܝܡܵܢܘܼܬܼܵܐ|
    block |ܘܠܵܐ ܡܸܨܪ̈ܵܝܹܐ ܩܢ݂ܲܛܘ ܟܲܕܼ ܥܵܐ̇̄ܠܝܼܢ ܒܲܝܢܵܬܼ ܓܼܠܠܹ̈ܐ ܀|
    block |܃ܐܲܝܟ ܕܠܲܣܡܲܝ̈ܵܐ ܢܵܓܹ̇ܕܼ ܗ̄ܘ̣ܵܐ ܠܗܘܘܿܢ ܪܸܡܙܵܐ ܒܚܲܡܵܐ|
    block |ܘܠܵܐ ܦܵܪܫܝܼܢ ܗ̄ܘ̣ܵܘ ܠܡܸܣܬܲܟܵܠܘܼ ܚܹܝܠ ܬܸܕܡܘܼܪܬܵܐ ܀|
    block |ܠܵܐ ܝܼܕܲܥܬܼܵܐ ܦ̣ܪܲܣ ܥܲܠ ܦܸܪܥܘܿܢ ܘܥܲܠ ܡܲܫܪܝܼܬܹܗ܃|
  block
    block |ܘܥܲܠ̣ܘ ܩܵܡ̣ܘ ܣܲܟܼܠܹ̈ܐ ܡܸܨܥܲܬܼ ܦܲܚܹ̈ܐ ܘܠܵܐ ܐܸܬܼܒܲܝܲܢܘ ܀|
    block |܃ܐܲܝܟ ܨܲܝܵܕܼܵܐ ܓܼܪܸܓܼ ܐܸܢܘܿܢ ܠܫܲܒܼܪ̈ܲܝ ܠܸܒܵܐ|
    block |ܘܐܲܟܼܪܸܟ ܐܸܢܘܿܢ ܢܸܫ̈ܒܹܿܐ ܕܡܲܝ̈ܵܐ ܡ̣ܢ ܟܠ ܓܼܒܿܝܼ̈ܢ ܀|
    block |܃ܥܲܠ̣ ܚܸܪܝܵܝܵܐ ܘܟܼܠܹܗ ܚܲܝܠܹܗ ܘܩܵܡ̣ܘ ܒܲܬܼܗܘܿܡ̇ܐ|
    block |ܘܠܵܐ ܪܢ̣ܵܐ ܥܲܛܠܵܐ ܕܦܲܪܟܼܪܘܼܗܝ ܚܵܘܒܵܘ̈ܗܝ ܒܚܲܒܼܠܹ̈ܐ ܩ̈ܫܲܝܵܐ ܀|
    block |܃ܒܛܲܟܼܣܹܗ ܩܵܘܝܼ ܦܠܵܓܹܗ ܕܝܲܡܵܐ ܥܕܲܡ̇ܐ ܠܨܲܦܪܵܐ|
    block |ܘܥܸܕܵܢ ܨܲܦܪܵܐ ܪܡ݂ܲܙ ܠܹܗ ܠܡܘܼܫܹܐ ܕܲܢܪܝܼܡ ܐܝܼܕܹܗ ܀|
    block |܃ܚܸܙܘܵܐ ܩܲܫܝܵܐ ܚܙ̣ܵܘ ܡܸܨܪ̈ܵܝܹܐ ܒܗܵܘ̇ ܥܸܕܵܢܵܐ|
    block |ܘܚܲܝܸܨܘ ܓܝܼܓܼܠܹ̈ܐ ܕܩܵܪ̈ܘܿܟܲܝܗܘܿܢ ܐܲܝܟ ܕܲܠܡܸܥܪܲܩ ܀|
    block |܃ܠܵܐ ܟܲܕܼ ܥܲܠ̣ܘ ܗ̄ܘ̣ܵܘ ܠܡܸܨܥܲܬܼ ܝܲܡܵܐ ܗܸܢܘ̣ܿܢ ܥܲܠ̣ܘ ܗ̄ܘ̣ܵܘ|
    block |ܘܐܵܦܠܵܐ ܗܵܕܹܐ ܕܐܲܫܦܸܠܘ ܘܲܕܼܚܸܠܘ ܗܵܢܘ̣ܿܢ ܦܲܪܫܘܼܗ̇ ܀|
    block |܃ܦܘܼܩܕܵܢ ܟܲܣܝܵܐ ܐܲܥܸܠ ܐܸܢܘܿܢ ܟܲܕܼ ܠܵܐ ܨܵܒܹ̇ܝܢ|
    block |ܘܬܼܘܼܒܼ ܗܘ̤ ܐܲܪܡܝܼ ܩܸܫܢܛܵܐ ܕܚܝܼܠܵܐ ܒܪܸ̈ܥܝܵܢܲܝܗܘܿܢ ܀|
    block |܃ܐܲܗܦܸܟ ܐܲܦܵܘ̈ܗܝ ܒܲܪ ܥܸܒܼܪ̈ܵܝܹܐ ܘܚܵܪ̣ ܒܲܬܼܗܘܿܡ̇ܐ|
    block |ܘܗܲܠܸܕܼܘ ܡܲܝ̈ܵܐ ܘܟܲܣܝܼܘ ܠܪ̈ܲܟܼܫܵܐ ܘܲܠܪ̈ܵܟܼܒܲܝܗܘܿܢ ܀|
    block |܃ܛܒܲܥ̣ܘ ܝܲܩܝܼܪܹ̈ܐ ܐܲܝܟ ܐܲܒܼܵܪܵܐ ܒܲܚܛܵܗܲܝ̈ܗܘܿܢ|
    block |ܘܠܵܐ ܦܵܫ̣ ܡܸܢܗܘܿܢ ܣܪܝܼܕܼܵܐ ܕܫܲܪܝܼܪ ܕܠܵܐ ܐܸܬܼܚܲܒܲܠ ܀|
    block |܃ܟܠܗܘܿܢ ܐܸܒܲܕܼܘ ܥܲܠ ܕܲܫܘܹܝܢ ܗ̄ܘ̣ܵܘ ܒܚܲܕܼ ܪܸܥܝܵܢܵܐ|
    block |ܠܡܸܚܢܲܩ ܫܲܒܼܪܹ̈ܐ ܕܝܼܣܲܪ̈ܠܵܝܹܐ ܒܡܲܝ̈ܵܐ ܕܢܲܗܪܵܐ ܀|
    block |܃ܒܢܲܚܬܵܐ ܕܡܲܝܵ̈ܐ ܡܝܼܬܼܘ ܥܵܘܵܠܹ̈ܐ ܕܠܵܐ ܢܸܬܼܥܲܦܘܿܢ|
    block |ܒܗܵܘ̇ ܐܸܣܟܹܿܡܵܐ ܕܡܝܼܬܼܘ ܝܲܠܘܼ̈ܕܹܐ ܕܠܵܐ ܥܘܼܦܵܝܵܐ ܀|
    block |܃ܐܲܟܼܡܵܐ ܕܲܣܥ݂ܲܪܘ ܣܥ݂ܲܪ ܨܹܐܕܲܝܗܘܿܢ ܒܚܲܪ ܟܠܵܐ|
    block |ܘܚܘܼܒܼܠܹ̈ܐ ܕܐܲܪܡܝܼܘ ܥܲܠ ܚܲܒܼܪ̈ܲܝܗܘܿܢ ܬܒܲܥ̣ ܒܐܝܼܕܲܝ̈ܗܘܿܢ ܀|
    block |ܚܙ̣ܵܘ ܥܸܒܼܪ̈ܵܝܹܐ ܠܲܫܠܲܕܲܝ̈ܗܘܿܢ ܒܲܣܦܵܪ ܝܲܡܵܐ ܀|
    block |ܘܥܲܗܸܕܼܘ ܐܸܢܘܿܢ ܫ̈ܠܲܕܹܿܐ ܕܥܘܸܠܹ̈ܐ ܕܛܵܦ̣ܘ ܥܲܠ ܢܲܗܪܵܐ ܀|
    block |܃ܚܕܼܝܼܘ ܘܐܸܬܼܒܲܝܲܐܘ ܒܢܲܝ̈ ܐܲܒܼܪܵܗܵܡ ܒܡܵܪܹܗ ܕܐܲܒܼܪܵܡ|
    block |ܕܫܲܡܠܝܼ ܘܲܓܼܡ݂ܲܪ ܡܘܼܠܟܵܢ ܡܸܠܵܘ̈ܗܝ ܕܲܠܘܵܬܼ ܐܲܒܼܪܵܡ ܀|
    block |܃ܫܲܒܲܚܘ ܘܐܵܘܪܸܒܼܘ ܠܚܹܝܠ ܒܵܪܘܿܝܵܐ ܕܚܲܪܲܪ ܐܸܢܘܿܢ|
    block |ܘܗܲܝܡܸܢܘ ܒܲܫܡܹܗ ܘܐܲܚܸܒܼܘ ܘܝܲܩܲܪܘ ܠܡܘܼܫܹܐ ܥܲܒܼܕܹܿܗ ܀|
block |ܥܲܠ ܓܲܝܵܣܵܐ|
  block
    block |ܥܲܠ ܓܲܝܵܣܵܐ|
  block
    block |ܡܐܡܪܐ ܕܥܣܪܝܢ|
    block |ܥܲܠ ܓܲܝܵܣܵܐ ܘܡܸܬ̣ܐ̱ܡܲܪ ܒܫܲܒܿܬܼܵܐ ܕܲܩܝܵܡܬܵܐ|
    block |ܥܘܼܢܵܝܵܐ|
    block |ܬܵܘܕܿܝܼ ܠܗܵܘ̇ ܕܲܕܼܪܲܫ ܐܘܼܪܚܵܐ ܠܡܲܠܟܿܘܼܬܼܵܐ܃ ܒܐܵܫܹ̇ܕܼ ܕܡܵܐ|
    block |܃ܕܐ̄ܢܵܫܵܐ܃ ܐܲܚܲܝ̈|
  block
    block |܃ܒܪܝܼܬܼܵܐ ܚܕܲܬܵܐ ܒܪ̣ܵܐ ܒܵܪܘܿܝܵܐ ܒܪܹܫ ܓܵܓܼܘܼܠܬܵܐ|
    block |ܘܚܵܘܝܼ ܚܲܝܠܵܐ ܕܐܘܼܡ̇ܢܘܼܬܹܗ ܒܓܲܒܼܪܵܐ ܙܩܝܼܦܵܐ ܀|
    block |܃ܓܲܒܼܪܵܐ ܙܩܝܼܦܵܐ ܚܙ̣ܵܘ ܐܲܪ̈ܥܵܢܹܐ ܘܲܫܡܲܝܵܢܹ̈ܐ|
    block |ܘܲܟܼܢܲܫ̣ܘ ܨܹܐܕܼܵܘܗܝ ܕܢܸܚܙܘܿܢ ܬܲܗܪܵܐ ܕܡܸܬܼܡܲܠܲܠ ܒܹܗ ܀|
    block |܃ܒܪܝܼܬܼܵܐ ܟܠܵܗ̇ ܟܸܢܫܲܬ̤ ܡ̣ܢ ܟܠ ܦܸܢ̈ܝܵܢ|
    block |ܠܡܸܬܼܒܲܩܵܝܘܼ ܒܐܘܼܡܵܢܘܼܬܼܵܐ ܕܲܒܼܪܹܫ ܩܲܝܣܵܐ ܀|
    block |܃ܐܘܼܡܵܢܵܐܝܼܬܼ ܨܵܪܹܗ ܠܥܵܠܲܡ ܡܵܪܹܗ ܕܥܵܠܲܡ|
    block |ܘܐܵܣܸܩ ܣܵܡܹ݂ܗ ܥܲܠ ܪܹܫ ܩܲܝܣܵܐ ܕܢܼܚܙܹܝܗܝ ܟܠܢܵܫ ܀|
    block |܃ܒܕܲܦܵܐ ܕܦܲܓܼܪܵܐ ܡܲܬܼܚܲܙܝܵܢܵܐ ܨܵܪ ܟܠ ܒܸܪ̈ܝܵܢ|
    block |ܕܢܸܬܼܒܲܩܘܿܢ ܒܹܗ ܡܠܝܼܠܹ̈ܐ ܘܚܲܪ̈ܫܹܐ ܒܐܘܼܡ̇ܢܘܼܬܹܗ ܀|
    block |܃ܒܐ̄ܢܵܫܵܐ ܣܲܝܟܹܗ ܠܲܥܒܼܵܕܼ ܐܝܼܕܼܵܘ̈ܗܝ ܒܫܘܼܪܵܝ ܙܲܒܼܢܹ̈ܐ|
    block |ܘܲܒܼܒܲܪܢܵܫܵܐ ܓܡ݂ܲܪ ܬܘܼܩܵܢܹܗ ܒܫܘܼܠܵܡ ܙܲܒܼܢܹ̈ܐ ܀|
  block
    block |܃ܐ̄ܢܵܫܵܐ ܓܒܼ݂ܵܐ ܠܹܗ ܕܲܢܚܲܕܸܿܬܼ ܒܹܗ ܥܵܠܡܵܐ ܒܲܠܝܵܐ|
    block |ܘܡܲܪ̣ܩܹܗ ܒܚܲܫܹ̈ܐ ܘܚܵܘܝܼ ܫܘܼܦܪܹܗ ܠܥܹܝܢ ܟܠ ܒܸܪ̈ܝܵܢ ܀|
    block |܃ܒܩܲܝܣܵܐ ܩܲܒܼܥܹܗ ܐܲܝܟ ܡܲܚܙܝܼܬܼܵܐ ܠܥܹܝܢ ܚܲܙܵܝܹ̈ܐ|
    block |ܕܲܢܚܘܼܪܘܼܢ ܒܹܗ ܘܢܸܚܙܘܿܢ ܡܘܼܡܹ̈ܐ ܕܲܩܢܘܿܡܲܝ̈ܗܘܿܢ ܀|
    block |܃ܐܲܝܟ ܕܲܠܚܸܘܝܵܐ ܕܲܙܩܲܦ̣ ܡܘܼܫܹܐ ܙܲܩܦܹܗ ܐܵܦ ܠܹܗ|
    block |ܕܢܲܐܣܸܐ ܠܐ̄ܢܵܫܵܐ ܡ̣ܢ ܢܘܼܟܼ̈ܬܵܬܼܵܐ ܕܫܹܐܕܹ̈ܐ ܛܪ̈ܘܼܢܹܐ ܀|
    block |܃ܫܹܐܕܹ̈ܐ ܢܲܟܬܿܘܼܗܝ ܠܓܸܢܣܵܐ ܕܐ̄ܢܵܫܵܐ ܚܲܪܡܵܢܵܐܝܼܬܼ|
    block |ܘܲܬܼܠܵܐ ܐ̄ܢܵܫܵܐ ܒܪܹܫ ܓܵܓܼܘܼܠܬܵܐ ܕܢܲܚܸܐ ܠܐ̄ܢܵܫܵܐ ܀|
    block |܃ܨܹܐܕܼܵܘܗܝ ܐܲܦܢܝܼ ܚܝܵܪܵܐ ܕܟܼܠܢܵܫ ܚܘܼܒܵܢܵܐܝܼܬܼ|
    block |ܕܐܲܝܢܵܐ ܕܚܵܐܲܪ ܒܪܸܚܡܲܬܼ ܚܘܼܒܵܐ ܢܸܘܟܹܿܐ ܠܫܹܐܕܹ̈ܐ ܀|
    block |܃ܒܚܘܼܒܵܐ ܚܵܪ̣ܘ ܒܹܗ ܡܠܝܼܠܹ̈ܐ ܘܚܲܪ̈ܫܹܐ ܒܦܲܓܼܪܵܐ ܨܠܝܼܒܼܵܐ|
    block |ܘܚܲܫܘ̣ ܥܲܠ ܚܲܫܹܗ ܘܲܩܢ̣ܵܘ ܣܲܒܼܪܵܐ ܒܦܘܼܪܩܵܢ ܐ̄ܢܵܫܵܐ ܀|
    block |܃ܚܘܼܒܵܢܵܐܝܼܬܼ ܚܵܪ ܒܹܗ ܥܵܠܡܵܐ ܒܦܘܼܪܩܵܢ ܚܲܝܵܘ̈ܗܝ|
    block |ܕܲܚܙ̣ܵܐ ܕܡܲܛܝܼ ܙܒܲܢ ܚܘܼܕܵܬܼܵܐ ܕܥܲܬܿܝܼܩܘܼܬܹܗ ܀|
    block |܃ܒܨܲܥܪܵܐ ܪܲܒܵܐ ܚ̣ܙܵܝܗܝ ܟܲܕܼ ܩܵܐܹ̇ܡ ܒܹܝܬܼ ܓܲܝܵܣܹ̈ܐ|
    block |ܘܐܲܟܼܪܝܼ ܣܲܓܿܝܼ ܥܲܠ ܡܘܼܟܵܟܹܗ ܕܲܕܠܵܐ ܢܵܡܘܿܣ ܀|
    block |܃ܒܚܘܼܒܹܿܗ ܬܗܲܪܘ ܗ̄ܘ̣ܵܘ ܟܝܵܢܹ̈ܐ ܚܲܪ̈ܫܹܐ ܐܵܦ ܡܲܠܵܠܹ̈ܐ|
    block |ܕܩܲܒܸܿܠ ܕܲܢܡܘܼܬܼ ܚܠܵܦ ܚܘܼܕܵܬܼܵܐ ܕܲܟܼܝܵܢܲܝ̈ܗܘܿܢ ܀|
    block |܃ܪܸܡܙܵܐ ܟܲܣܝܵܐ ܚܲܟܸܿܡ ܐܸܢܘܿܢ ܠܡܸܬܿܕܲܡ̇ܪܘܼ|
    block |ܒܓܲܒܼܪܵܐ ܙܩܝܼܦܵܐ ܕܲܙܩܝܼܦ ܥܲܡܹܗ ܥܵܠܡܵܐ ܘܥܵܘ̣ܠܹܗ ܀|
    block |܃ܐܘܿ ܬܸܕܼܡܘܼܪܬܵܐ ܕܚܹܝܠ ܒܵܪܘܿܝܵܐ ܕܠܵܐ ܡܸܬܼܡܲܠܲܠ|
    block |ܕܙܲܦܹ݂ܗ ܠܥܵܠܡܵܐ ܘܠܲܪ̈ܓܼܝܼܓܼܵܬܹܗ ܒܚܲܕܼ ܒܲܪܢܵܫܵܐ ܀|
    block |܃ܬܲܗܪܵܐ ܪܲܒܵܐ ܚܙ݂ܲܝ̈ ܒܸܪ̈ܝܵܬܼܵܐ ܒܚܲܕܼ ܒܲܪܢܵܫܵܐ|
    block |ܕܲܙܩܝܼ̈ܦܵܢ ܗ̣̄ܘܲܝ̈ ܥܲܡ ܡ̇ܝܘܿܬܼܵܐ ܕܲܒܼܪܹܫ ܩܲܝܣܵܐ ܀|
    block |܃ܒܗܵܢܵܐ ܬܲܗܪܵܐ ܬܗܲܪ ܓܲܝܵܣܵܐ ܕܡ̣ܢ ܝܲܡܝܼܢܵܐ|
    block |ܘܐܲܚܕܹܿܗ ܓܘܼܢܚܵܐ ܥܲܠ ܣܘܼܥܪܵܢܹܗ ܕܕܲܠܵܐ ܢܵܡܘܿܣ ܀|
    block |܃ܚܲܫܵܐ ܪܲܒܵܐ ܠܒܸܫ ܣܵܪܘܿܚܵܐ ܥܲܠ ܣܘܼܪ̈ܚܵܢܵܘܗܝ|
    block |ܕܲܚܙ̣ܵܐ ܒܪܝܼܬܼܵܐ ܕܐܲܒܼܝܼܠܵܐ ܗ̄ܘ̣ܵܬܼ ܚܲܫܝܼܫܵܐܝܼܬܼ ܀|
    block |܃ܚ̣ܙܵܐ ܠܲܟܼܝܵܢܹ̈ܐ ܕܲܟܼܡܝܼܪܝܼܢ ܗ̄ܘ̣ܵܘ ܒܥܸܕܵܢ ܚܲܫܵܐ|
    block |ܘܚܲܫ̣ ܘܐܸܬܿܬܲܢܲܚ ܥܲܠ ܣܲܢܝܵܬܹ̈ܗ ܕܲܟܼܠܵܐ ܡܸܢܝܵܢ ܀|
    block |܃ܚܙ̣ܵܐ ܢܲܗܝܼܪܹ̈ܐ ܕܲܥܛܝܼܦܝܼܢ ܗ̄ܘ̣ܵܘ ܢܲܚ̈ܬܹܿܐ ܕܐܸܝܼܠܵܐ|
    block |ܘܲܬܼܘܲܪ ܣܲܓܿܝܼ ܥܲܠ ܫܘܼܚܠܵܦܵܐ ܕܛܲܟܼܣܵܐ ܕܲܒܼܗܘܿܢ ܀|
    block |ܚܙ̣ܵܐ ܕܲܡܙܲܥܙܲܥ ܙܵܘܥܵܐ ܠܐܲܪܥܵܐ ܐܲܝܟ ܕܲܠܡܸܦܲܠ܃|
  block
    block |ܘܙܵܥ ܘܐܸܬܼܒܲܠܗܝܼ ܥܲܠ ܩܲܫܝܘܼܬܼܵܐ ܕܢܸܓܼ̈ܕܹܿܐ ܕܐܸܡܹܗ ܀|
    block |܃ܚܙ̣ܵܐ ܕܡܸܨܛܲܪܹܝܢ ܫܘܿܥܹ̈ܐ ܩ̈ܫܲܝܵܐ ܘܲܒܼܗܝܼܠ ܥܲܡܵܐ|
    block |ܘܲܚܠܵܦ ܢܲܚܬܵܐ ܣܲܕܹܿܩ ܢܲܦܫܹܗ ܥܲܠ ܡ̇ܐ ܕܲܗܘ̤ܵܐ ܀|
    block |܃ܚܙ̣ܸܵܐ ܕܲܡܒܲܙܚܝܼܢ ܚܲܪ̈ܡܹܐ ܒܓܲܒܼܪܵܐ ܕܲܙܩܝܼܦ ܥܲܡܹܗ|
    block |ܘܲܪܢܵܐ ܕܡ̇ܢܲܐ ܗ̄ܝܼ ܥܸܠܲܬܼ ܡ̇ܘܬܹܿܗ ܘܥܸܠܲܬܼ ܒܸܙܚܹܗ ܀|
    block |܃ܚܲܟܿܝܼܡܵܐܝܼܬܼ ܪܢ̣ܵܐ ܘܐܸܬܼܚܲܫܲܒܼ ܐܲܝܟ ܦܵܪܘܿܫܵܐ|
    block |ܕܡܸܛܠܗܵܢܵܐ ܚܫܸܟܼܘ ܢܲܗܝܼܪܹ̈ܐ ܘܙܵܥܲܬ̤ ܐܲܪܥܵܐ ܀|
    block |܃ܠܡܵܢ ܟܲܝ ܚܸܫܟܵܐ ܘܙܵܥܵܐ ܐܲܟܚ̄ܕܼ ܡܸܬܼܪܲܢܸܐ ܗ̄ܘ̣ܵܐ|
    block |ܘܥܲܠ ܡ̇ܢ ܬܲܪܬܹܿܝܢ ܕܥܲܣ̈ܩܵܢ ܣܲܓܿܝܼ ܒܲܚܕܼܵܐ ܫܵܥܵܐ ܀|
    block |܃ܡܲܢ ܟܲܝ ܐܲܘܝܼܥ ܟܝܵܢܹ̈ܐ ܚܲܪ̈ܫܹܐ ܡ̣ܢ ܫܸܪ̈ܫܲܝܗܘܿܢ|
    block |ܘܗܵܐ ܡܸܬܼܒܲܠܗܝܼܢ ܐܲܝܟ ܝܵܠܹܕܿܬܵܐ ܕܚܲܣ݂ܢܵܗ̇ ܟܹܐܒܼܵܐ ܀|
    block |܃ܡܲܢ̣ܘܼ ܫܲܚܠܸܦ ܫܲܦܝܘܼܬܼ ܢܘܼܗܪܵܐ ܠܘܵܬܼ ܚܸܫܘܿܟܼܵܐ|
    block |ܘܡܲܢ̣ܘܼ ܙܲܥܙܲܥ ܐܲܦܹ̈ܐ ܕܐܲܪܥܵܐ ܒܝܲܕܼ ܢܵܘܕܵܢܵܐ ܀|
    block |܃ܡܲܢ ܐܲܪܡܝܼ ܒܹܗ ܦܓܼܘܼ̈ܕܹܐ ܒܫܸܡܫܵܐ ܩܲܠܝܼܠ ܪܲܗܛܵܐ|
    block |ܘܡܲܢ̣ܘܼ ܗܲܦܟܹܿܗ ܠܣܲܗܪܵܐ ܦܨܝܼܚܵܐ ܠܲܕܼܡܵܐ ܟܡܝܼܪܵܐ ܀|
    block |܃ܠܡܲܢ ܐܲܒܼܝܼܠܝܼܢ ܟܝܵܢܹ̈ܐ ܚܲܪ̈ܫܹܐ ܕܠܵܐ ܒܲܥܝܵܕܼܵܐ|
    block |ܘܥܲܠ ܡ̇ܢ ܒܵܟܹ̇ܝܢ ܐܲܝܟ ܕܥܲܠ ܒܘܼܟܼܪܵܐ ܕܡܲܪܝܼܪ ܐܸܒܼܠܹܗ ܀|
    block |܃ܠܡܵܢܵܐ ܡܕܲܡܥܵܐ ܐܲܪܥܵܐ ܕܸܡܥܹ̈ܐ ܪܵܥܘܿܡܵܐܝܼܬܼ|
    block |ܘܥܲܠ ܡ̇ܢ ܡܲܚ̈ܬܼܵܢ ܥܲܝܢܹ̈ܐ ܕܐܲܦܹܝ̈ܗ̇ ܕܸܡܥܹ̈ܐ ܕܢܵܘܕܵܐ ܀|
    block |܃ܠܡܵܐ ܟܲܝ ܟܹܐܢܵܐ ܗ̄ܘ̣ ܓܲܒܼܪܵܐ ܙܩܝܼܦܵܐ ܕܙܩܝܼܦ ܥܲܡܲܢ|
    block |ܘܡܸܛܠܵܬܹܗ ܠܒܼܝܼܫܝܼܢ ܐܸܒܼܠܵܐ ܟܝܵܢܹ̈ܐ ܚܲܪ̈ܫܹܐ ܀|
    block |܃ܕܲܠܡܵܐ ܚܣܵܡܵܐ ܨܲܠܒܹ݂ܗ ܒܥܵܘ̣ܠܵܐ ܟܲܕܼ ܠܵܐ ܚܲܝܵܒܼ|
    block |ܘܡܹܐܟܲܠܩܲܪܨܵܐ ܩ̣ܒܲܥ ܒܹܗ ܨܹܨܹ̈ܐ ܟܲܕܼ ܠܵܐ ܫܵܘܹ̇ܐ ܀|
    block |܃ܕܲܠܡܵܐ ܟܵܗܢܹ̈ܐ ܚܣܲܡ̣ܘ ܒܹܗ ܘܣܲܩ̣ܪܘܼܗܝ ܥܵܘ̇ܠܵܐܝܼܬܼ|
    block |ܡܸܛܠ ܕܲܣܥ݂ܲܪ ܚܲܝܠܹ̈ܐ ܕܪܵܡܝܼܢ ܡ̣ܢ ܕܲܪ̈ܓܲܝܗܘܿܢ ܀|
    block |܃ܠܡܵܢܵܐ ܠܚܝܼܡܝܼܢ ܘܲܡܨܲܚܹܝܢ ܠܹܗ ܐܲܝܟ ܕܲܠܒܼܝܼܫܵܐ|
    block |ܕܗܵܐ ܛܵܒܼ ܢܵܨܲ݁ܚ ܫܸܡ ܥܘܼܕܼܪܵܢܵܐ ܕܦܲܠܸܓܼ ܒܐܲܪܥܵܐ ܀|
    block |܃ܠܡܵܢܵܐ ܫܵܬܹ̇ܐ ܨܲܥܪܵܐ ܘܒܸܙܚܵܐ ܐܲܝܟ ܚܲܝܒܼܵܐ|
    block |ܕܗܵܐ ܙܵܟܼܘܼܬܹܗ ܛܥܝܼܢܝܼܢ ܡܝܼ̈ܬܹܐ ܕܢܲܚܸܡ ܐܸܢܘܿܢ ܀|
    block |܃ܐܸܢ ܠܝܼ ܨܲܠܒ݂ܲܢܝ ܥܵܘ̣ܠܵܐ ܕܲܩܢܘܿܡܝ ܠܦܘܼܬܼ ܣܘܼܪ̈ܚܵܢܲܝ|
    block |ܗܘ̤ ܕܠܵܐ ܐܲܣܟܸܿܠ ܠܡܵܢ ܡܸܬܼܚܲܝܲܒܼ ܥܵܘ̇ܠܵܐܝܼܬܼ ܀|
    block |܃ܐܸܢ ܠܝܼ ܦܲܟܼܪܘܼܢܝ ܚܵܘ̈ܒܹܿܐ ܕܚܵܒܹ̇ܬܼ ܨܝܕ ܟܹܐܢܘܼܬܼܵܐ|
    block |܃ܗܘ̤ ܕܙܲܟܵܝܵܐ ܗ̄ܘ̣ ܠܡܵܢܵܐ ܡܲܪܟܲܢ ܪܹܫܹܗ ܒܩܲܝܣܵܐ|
    block |ܐܸܢ ܠܝܼ ܕܲܚܛܹ̇ܝܬܼ ܨܵܕܼܘܼܢܝ ܦܲܚܹ̈ܐ ܕܛܸܡ̇ܪܹܬܼ ܒܐܲܪܥܵܐ܃|
  block
    block |ܗܘ̤ ܕܲܒܼܡܸܠܵܘ̈ܗܝ ܚ̣ܝܵܘ ܚܲܛܵܝܹ̈ܐ ܠܡܵܢܵܐ ܡ̇ܐܹ̇ܬܼ ܀|
    block |܃ܫܡܝܼܥ ܠܝܼ ܛܸܒܹ̈ܐ ܕܚܹܝܠ ܐܵܬܼ̈ܘܵܬܼܵܐ ܕܲܣܥܲܪ ܒܐܲܪܥܵܐ|
    block |ܕܠܵܘ ܟܹܐܢܵܐܝܼܬܼ ܦܲܪ̣ܥܘܼܗܝ ܐ̄ܢܵܫܵܐ ܚܸܒܼܠܹ̈ܐ ܕܡ̇ܘܬܵܐ ܀|
    block |܃ܗܵܠܹܝܢ ܗܘ̤ ܒܹܗ ܡܸܬܼܚܲܫܲܒܼ ܗ̄ܘ̣ܵܐ ܒܲܪ ܝܲܡܝܼܢܵܐ|
    block |ܘܐܲܝܟ ܕܲܝܵ̇ܢܵܐ ܒܚ݂ܲܪ ܣܘܼܥܪܵܢܵܐ ܕܲܚܙ̣ܵܐ ܒܩܲܝܣܵܐ ܀|
    block |܃ܠܕܼܝܼܢܵܐ ܟܹܐܢܵܐ ܥܲܠ̣ ܥܲܡ ܝܲܨܪܹܗ ܦܵܪܘܿܫܵܐܝܼܬܼ|
    block |ܘܚܲܝܸܒܼ ܥܵܘ̣ܠܹܗ ܘܙܲܟܝܼ ܠܟܹܐܢܵܐ ܕܲܙܩܲܦ ܥܲܡܹܗ ܀|
    block |܃ܐܲܝܟ ܕܲܒܼܟܼܘܼܪܵܐ ܒܩܵܝ̣ܗܝ ܠܲܫܪܵܪܵܐ ܘܐܲܣܠܝܼ ܠܙܹܐܦܵܐ|
    block |ܘܚܵܘܝܼ ܫܘܼܦܪܵܐ ܕܡܸܠܲܬܼ ܩܘܼܫܬܵܐ ܠܥܹܝܢ ܚܲܙܵܝܹ̈ܐ ܀|
    block |܃ܘܟܲܕܼ ܛܵܒܼ ܚܲܫܵܐ ܕܚܲܫܲܝ̈ ܦܲܓܼܪܵܐ ܙܵܩܹ̇ܬܼ ܗ̄ܘ̣ܵܐ ܠܹܗ|
    block |ܠܵܐ ܚܵܒܼ݂ ܘܐܲܫܦܸܠ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܥܵܘ̣ܠܵܐ ܀|
    block |܃ܙܲܝܢܵܐ ܕܩܘܼܫܬܵܐ ܠܹܗ ܚܲܝܵܒܼ ܗ̄ܘ̣ܵܐ ܒܥܸܕܵܢ ܚܲܫܵܐ|
    block |ܘܓܲܢ̄ܒܵܪܵܐܝܼܬܼ ܐܲܩܪܸܒܼ ܘܲܙܟܼܵܐ ܕܠܵܐ ܒܲܥܝܵܕܼܵܐ ܀|
    block |܃ܩܹܐܪܣܵܐ ܩܲܫܝܵܐ ܦܠܲܥ̣ ܒܹܗ ܡ̣ܢ ܫܹܠܝ ܒܪܹܫ ܓܵܓܼܘܼܠܬܵܐ|
    block |ܘܲܚܠܝܼܨܵܐܝܼܬܼ ܝܲܗ̣̄ܒܼ ܗ̄ܘ̣ܵܐ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ ܀|
    block |܃ܐܲܝܟ ܕܲܠܡܵܘܬܵܐ ܣܵܡ̣ܗ̇ ܠܢܲܦܫܹܗ ܟܲܕܼ ܛܵܒܼ ܡܝܼܬܼ ܗ̄ܘ̣ܵܐ|
    block |ܘܐܲܩܠܝܼ ܘܒܲܣܲܪ ܥܲܠ ܟܠ ܚܲܫ̈ܝܼܢ ܐܲܝܟ ܠܵܐ ܚܵܐܹ̇ܫ ܀|
    block |܃ܬܪܹܝܢ ܬܲܟܼܬܿܘܼܫܹ̈ܐ ܥܒ݂ܲܕܼ ܟܲܕܼ ܩܵܐܹ̇ܡ ܥܲܠ ܪܹܫ ܩܲܝܣܵܐ|
    block |ܠܘܼܩܒܲܠ ܥܵܘ̣ܠܵܐ ܘܠܘܼܩܒܲܠ ܒܸܙܚܵܐ ܕܡ̣ܢ ܡܲܪ̈ܵܚܹܐ ܀|
    block |܃ܐܲܝܟ ܐܲܬܼܠܹܝܛܹ̈ܐ ܩܵܡ̣ ܒܲܙܩܝܼܦܵܐ ܡܓܲܝܸܣ ܐ̄ܢܵܫܵܐ|
    block |ܘܐܸܚܲܕܼ ܕܲܪܵܐ ܥܲܡ ܣܲܢ̈ܝܵܬܹܗ ܘܒܸܙܚܵܐ ܕܥܲܡܵܐ ܀|
    block |܃ܥܵܘ̣ܠܵܐ ܘܥܲܡܵܐ ܙܩܝܼܦ ܗ̄ܘ̣ܵܐ ܠܩܘܼܒܼܠܹܗ ܐܲܝܟ ܡܲܫܪܝܼܬܼܵܐ|
    block |ܘܗܘ̤ ܒܲܠܚܘܿܕܼܵܘܗܝ ܙܟܼܵܐ ܠܲܚܛܝܼܬܼܵܐ ܘܲܠܙܵܩܘܿܦܹ̈ܐ ܀|
    block |܃ܐܘܿ ܟܡܵܐ ܬܡܝܼܗ ܗ̄ܘ̣ܵܐ ܩܪܵܒܼܵܐ ܕܲܥܒ݂ܲܕܼ ܪܦܸܐ ܪܸܥܝܵܢܵܐ|
    block |ܕܲܒܼܥܸܕܵܢܵܐ ܕܲܦܣܵܩ ܣܲܒܼܪܵܐ ܫܩ݂ܲܠ ܙܵܟܼܘܼܬܼܵܐ ܀|
    block |܃ܒܥܸܕܵܢ ܡ̇ܘܬܵܐ ܥܲܠ̣ ܠܲܩܪܵܒܼܵܐ ܫܠܝܼܚ ܡ̣ܢ ܙܲܝܢܵܐ|
    block |ܘܥܲܪܛܸܠܵܐܝܼܬܼ ܙܟܼܵܐ݂ ܠܟܼܠ ܚܲܫܝܼ̈ܢ ܕܲܠܒܲܪ ܘܕܲܠܓܼܵܘ ܀|
    block |܃ܙܲܝܢܵܐ ܕܒܸܙܚܵܐ ܠܒܼܝܼܫ ܗ̄ܘ̣ܵܐ ܥܲܡܵܐ ܠܘܼܩܒܲܠ ܡ̇ܪܲܢ|
    block |ܘܲܡܫܲܕܹܿܐ ܗ̄ܘ̣ܵܐ ܡܸܠܹ̈ܐ ܕܨܲܥܪܵܐ ܐܲܝܟ ܠܘܿܠ̈ܝܵܬܼܵܐ ܀|
    block |܃ܡ̣ܢ ܦܘܼܡ ܛܲܡ̈ܐܹܐ ܡܸܬܼܒܲܙܲܚ ܗ̄ܘ̣ܵܐ ܡܩܲܕܹܿܫ ܟܲܡ̈ܠܹܐ|
    block |ܘܐܲܝܟ ܣܵܪܘܿܚܵܐ ܡܸܬܼܚܲܣܲܪ ܗ̄ܘ̣ܵܐ ܡ̣ܢ ܡܲܪ̈ܲܚܹܐ ܀|
    block |܃ܐܵܦ ܓܲܝܵܣܵܐ ܕܡ̣ܢ ܣܸܡܵܠܵܐ ܡܲܗܸܠ ܗ̄ܘ̣ܵܐ ܒܹܗ|
    block |ܘܛܵܒܼ ܡ̣ܢ ܥܲܡܵܐ ܫܵܕܹ̇ܐ ܗ̄ܘ̣ܵܐ ܒܹܗ ܓܹܐܕ̈ܐ ܕܨܲܥܪܵܐ ܀|
  block
    block |܃ܡܲܪܵܚܵܐܝܼܬܼ ܣܥ݂ܲܪ ܡܲܪܵܚܵܐ ܒܓܼܘܼܡܕܵܐ ܣܲܟܼܠܵܐ|
    block |ܘܲܚܠܵܦ ܣܲܝܦܵܐ ܫܡ݂ܲܛ ܠܸܫܵܢܹܗ ܠܡܹܐܫܲܕܼ ܨܲܥܪܵܐ ܀|
    block |܃ܐܸܢ ܐܲܢ̄ܬܿܘܼ ܠܡ ܡܫܝܼܚܵܐ ܕܐܵܬܹܿܐ ܐܸܡ݂ܲܪ ܥܲܛܠܵܐ|
    block |ܦܲܨܵܐ ܢܲܦܫܵܟ ܘܦܲܨܵܐ ܐܵܦ ܠܲܢ ܡ̣ܢ ܫܘܼܢܵܩܵܐ ܀|
    block |܃ܐܸܢܗܘ̤ ܕܡܲܠܟܵܐ ܐܲܢ̄ܬܿ ܘܕܝܼܠܵܟ ܐܝܼܬܼܵܘܗܝ ܕܵܘܝܼܕܼ|
    block |ܦܩܘܿܕܼ ܡܸܙܕܲܝܢܝܼܢ ܚܲܝ̈ܠܵܘܵܬܼܵܟ ܥܲܠ ܨܵܠܘܼܒܲܝ̈ܟ ܀|
    block |܃ܐܸܢܗܘ̤ ܕܲܒܼܪܵܐ ܐܢ̄ܬܿ ܘܒܲܪ ܐܲܠܵܗܵܐ ܐܢ̄ܬܿ ܐܲܝܟ ܕܐܸܡܲ݁ܪ ܐܲܢ̄ܬܿ|
    block |ܚܘܿܬܼ ܡ̣ܢ ܙܩܝܼܦܵܐ ܘܗܵܐ ܡܸܫܬܲܪܲܪ ܫܡܵܐ ܕܲܒܼܪܘܼܬܼܵܟ ܀|
    block |܃ܐܸܢ ܫܲܪܝܼܪܝܼܢ ܚܲܝܠܹ̈ܐ ܕܲܣܥ݂ܲܪܬܿ ܨܹܝܕ ܐ̄ܢܵܫܘܼܬܼܵܐ|
    block |ܚܵܘܵܐ ܚܲܝܠܵܟ ܒܢܝܼܫܵܐ ܕܢܲܦܫܵܟ ܘܡܸܬܼܗܲܝܡܲܢ ܐܢ̄ܬܿ ܀|
    block |܃ܐܸܢ ܙܲܟܵܝܵܐ ܐܢ̄ܬܿ ܘܐܝܼܩܹܐ ܨܲܠܒܼ݂ܘܼܟ ܐ̄ܢܵܫܵܐ ܒܩܲܝܣܵܐ|
    block |ܩܪܝܼ ܠܐܲܠܵܗܵܐ ܘܢܸܬܼܒܲܥ ܨܲܥܪܵܐ ܕܛܵܠܘܿܡܘܼܬܼܵܟ ܀|
    block |܃ܐܘܿ ܟܡܵܐ ܢܒ݂ܲܚ ܗ̄ܘ̣ܵܐ ܟܲܠܒܵܐ ܦܲܩܪܵܐ ܒܗܵܘ̇ ܒܲܣܝܼܡܵܐ|
    block |ܘܠܵܐ ܐܸܬܼܟܲܚܲܕܼ ܙܲܠܝܼܠ ܢܲܦܫܵܐ ܡ̣ܢ ܩܲܕܿܝܼܫܵܐ ܀|
    block |܃ܐܘܿ ܟܡܵܐ ܓܲܕܸܿܦ ܦܘܼܡ ܡܲܪܵܚܵܐ ܥܲܠ ܡܲܟܿܝܼܟܼܵܐ|
    block |ܘܠܵܐ ܒܗܸܬܼ ܚܲܪܡ̇ܐ ܠܵܐ ܡ̣ܢ ܥܵܘ̣ܠܵܐ ܘܠܵܐ ܡ̣ܢ ܚܲܫܹܗ ܀|
    block |܃ܐܘܿ ܟܡܵܐ ܣܲܝܒܲܪ ܪܸܡܙܵܐ ܟܲܣܝܵܐ ܠܡܲܪܵܚܘܼܬܹܗ|
    block |ܘܠܵܐ ܐܲܣܸܦ ܒܹܗ ܢܘܼܪܵܐ ܕܪܘܼܓܼܙܵܐ ܥܲܙܝܼܙܵܐܝܼܬܼ ܀|
    block |܃ܒܩܵܠ ܨܘܿܚ̈ܝܵܬܹܗ ܛܲܢ ܘܐܸܬܼܥܲܙܲܙ ܒܲܪ ܝܲܡܝܼܢܵܐ|
    block |ܘܲܛܥ̣ܵܐ ܚܲܫܵܘ̈ܗܝ ܘܫܲܪܝܼ ܡܲܩܪܸܒܼ ܠܘܼܩܒܲܠ ܨܲܥܪܹܗ ܀|
    block |܃ܩܪܵܒܼܵܐ ܟܹܐܢܵܐ ܥܒ݂ܲܕܼ ܙܲܕܿܝܼܩܵܐ ܥܲܡ ܥܵܘ̇ܠܵܐ|
    block |ܘܚܲܟܿܝܼܡܵܐܝܼܬܼ ܫܪ̣ܵܐ ܒܹܗ ܓܹܐܪܹ̈ܐ ܕܲܬܼܘܵܬܼ ܢܲܦܫܵܐ ܀|
    block |܃ܫܸܡ ܐܲܠܵܗܵܐ ܬܢ݂ܵܐ ܚܲܟܿܝܼܡܵܐ ܠܲܕܼܠܵܐ ܐܲܠܵܗ|
    block |ܕܠܵܐ ܕܵܚܹ̇ܠ ܐܲܢ̄ܬܿ ܡ̣ܢ ܐܲܠܵܗܵܐ ܕܟܹܐܝܢ ܒܘܼܚܪܵܢܹܗ ܀|
    block |܃ܐܲܝܟ ܕܲܒܼܝܼܢܵܐ ܐܸܡ݂ܲܪ ܥܲܡܹܗ ܕܚܲܝܵܒܼ ܡ̇ܘܬܵܐ|
    block |ܕܥܲܠ ܡ̇ܢ ܐܵܫ̇ܕܲܬܿ ܥܵܘ̣ܠܵܐ ܕܦܘܼܡ̇ܟ ܥܲܠ ܙܲܟܝܵܐ ܀|
  block
    block |܃ܠܡܵܢ ܡܲܗܸܠ ܐܲܢ̄ܬܿ ܡܲܪܵܚܵܐܝܼܬܼ ܒܲܕܼܠܵܐ ܡܘܼܡ̇ܐ|
    block |ܘܡܲܣܓܹܿܝܬܿ ܢܸܓܼ̈ܕܹܿܐ ܕܲܓܼܙܵܪ ܕܝܼܢܵܐ ܥܲܠ ܣܲܟܼܠܘܼܬܼܵܟ ܀|
    block |܃ܠܵܐ ܝܵ̇ܕܲܥ ܐܲܢ̄ܬܿ ܕܥܵܘ̣ܠܵܐ ܕܢܲܦܫܲܢ ܬܠ̣ܵܢ ܒܲܙܩܝܼܦܵܐ|
    block |ܘܡܲܪܲܚܘܼܬܲܢ ܥܒ݂ܲܕܼܬܿܢ ܕܲܢܡܘܼܬܼ ܕܠܵܐ ܚܵܘܣܵܢܵܐ ܀|
    block |܃ܠܲܢ ܟܹܐܢܵܐܝܼܬܼ ܬܲܒܼܥ݂ܲܢ ܕܝܼܢܵܐ ܪܸܡܙܵܐ ܟܲܣܝܵܐ|
    block |ܘܐܲܝܟ ܣܘܼܥܪ̈ܵܢܲܝܢ ܦܲܪ̣ܥܲܢ ܐܲܓܼܪܵܐ ܡ̇ܘܬܵܐ ܨܥܝܼܪܵܐ ܀|
    block |܃ܗܵܢ ܙܲܟܵܝܵܐ ܗ̄ܘ̣ ܘܩܲܕܲܝܼܫ ܘܲܕܼܟܸܐ ܡ̣ܢ ܟܘܼ̈ܬܼܡ̇ܬܼܵܐ|
    block |ܘܲܕܼܠܵܐ ܣܲܟܼܠܘܼ ܨܲܠܒܹܗ ܥܲܡܵܐ ܥܘܝܼܪ ܒܲܚܣܵܡܵܐ ܀|
    block |܃ܠܡܵܢܵܐ ܒܵܥܹ̇ܝܬܿ ܕܬܸܗܘܸܐ ܚܲܒܼܪܵܐ ܒܲܕܼܡ̇ܐ ܛܠܝܼܡܵܐ|
    block |ܘܬܸܚܒܿܘܿܫ ܢܲܦܫܵܟ ܒܲܓܼܙܵܪ ܕܝܼܢܵܐ ܕܥܲܡ ܩܵܛܘܿܠܹ̈ܐ ܀|
    block |܃ܠܵܐ ܣܵܦܹ̇ܩ ܠܵܟ ܕܡ̇ܐ ܩܲܕܼܡ̇ܝܵܐ ܕܐܸܫܲܕܲܬܿ ܡܲܓܼܵܢ|
    block |ܐܸܠܵܐ ܕܬܼܵܘܣܸܦ ܥܵܘ̣ܠܵܐ ܥܦܝܼܦܵܐ ܥܲܠ ܩܲܕܼܡܵܝܵܐ ܀|
    block |܃ܠܵܐ ܟܲܕܿܘܼ ܠܵܟ ܡ̇ܘܬܵܐ ܕܙܲܒܼܢܵܐ ܕܲܚܠܵܦ ܥܵܘ̣ܠܵܟ|
    block |ܐܸܠܵܐ ܕܲܬܼܡܘܼܬܼ ܡ̇ܘܬܵܐ ܟܲܣܝܵܐ ܕܠܵܐ ܫܘܼܠܵܡܵܐ ܀|
    block |܃ܐܘܿ ܡܲܠܦܵܢܵܐ ܚܲܕܼܬܼܵܐ ܕܐܲܟܼܪܸܙ ܫܪܵܪܵܐ ܒܐܲܪܥܵܐ|
    block |ܘܦܲܪܣܝܼ ܘܐܲܟܸܿܣ ܥܵܘ̣ܠܵܐ ܛܪܘܼܢܵܐ ܒܡܸܠܲܬܼ ܦܘܼܡܗ ܀|
    block |܃ܐܘܿ ܥܵܘ̇ܠܵܐ ܕܦܲܪܣܝܼ ܥܵܘ̣ܠܵܐ ܕܐܸܬܼܥܲܝܲܕܼ ܒܹܗ|
    block |ܘܐܲܟܼܪܸܙ ܩܘܼܫܬܵܐ ܕܠܵܐ ܝܵ̇ܕܲܥ ܗ̄ܘ̣ܵܐ ܕܢܸܬܼܗܲܓܸܿܐ ܒܹܗ ܀|
    block |܃ܐܲܟܸܿܣ ܠܚܲܒܼܪܹܗ ܕܠܵܘ ܟܹܐܢܵܐܝܼܬܼ ܨܲܚܝܼ ܠܟܹܐܢܵܐ|
    block |ܘܲܦܢ̣ܵܐ ܕܲܢܦܝܼܣ ܥܲܠ ܣܘܼܪ̈ܚܵܢܵܘܗܝ ܪܵܥܘܿܪܡ̇ܐܝܼܬܼ ܀|
    block |܃ܥܘܼܗܕܵܢ ܥܵܘ̣ܠܹܗ ܣܠܸ̣ܩ ܥܲܠ ܠܸܒܹܿܗ ܒܥܸܕܵܢ ܚܲܫܵܐ|
    block |ܘܫܲܪܝܼ ܕܵܐܹ̇ܢ ܗܘ̤ ܥܲܡ ܢܲܦܫܹܗ ܒܐܲܝܠܹܝܢ ܕܲܚܛ̣ܵܐ ܀|
    block |܃ܐܲܝܟ ܕܡ̣ܢ ܫܸܢܬܼܵܐ ܢܵܕܼ݂ ܡ̣ܢ ܚܵܘ̈ܒܵܘܗܝ ܕܲܡܟܵܐ ܕܥܵܘ̣ܠܵܐ|
    block |ܘܲܚ̣ܙܵܐ ܕܲܫܠܝܼܚ ܡ̣ܢ ܛܵܒܼܵܬܼ̈ܐ ܐܲܝܟ ܕܡ̣ܢ ܢܵܚ̈ܬܹܿܐ ܀|
    block |܃ܚ̣ܙܵܐ ܕܲܡܦܲܪܣܲܝ ܦܲܓܼܪܹܗ ܘܢܲܦܫܹܗ ܥܲܪܛܸܠܵܐܝܼܬܼ|
    block |ܘܚܲܫ̣ ܘܐܸܬܿܬܲܢܲܚ ܡܲܪܝܼܪܵܐܝܼܬܼ ܥܲܠ ܣܘܼܪ̈ܚܵܢܵܘܗܝ ܀|
    block |܃ܒܚܲܫܵܐ ܪܲܒܵܐ ܢܲܓܸܿܕܼ ܗܘ̤ ܠܹܗ ܚܲܫܝܼܫܵܐܝܼܬܼ|
    block |ܘܲܒܼܚܸܢ̈ܓܼܵܬܼܵܐ ܪ̈ܵܥܘܿܡ̇ܬܼܵܐ ܒ̣ܟܼܵܐ ܥܲܠ ܗܵܘ̣ܠܹܗ ܀|
    block |܃ܒܹܝܬܼ ܡܲܪܩܘܼܕܿܬܵܐ ܥܒ݂ܲܕܼ ܒܲܙܩܝܼܦܵܐ ܗܘ̤ ܒܲܠܚܘܿܕܼܵܘܗܝ|
    block |ܘܐܲܠܵܝܵ̈ܬܼܐ ܗܘ̤ܵܘ ܠܹܗ ܙܵܘܥܹ̈ܐ ܘܪܲܟܸܿܒܼ ܩܵܠܹ̈ܐ ܀|
    block |܃ܐܲܝܟ ܕܲܠܡܝܼܬܼܵܐ ܒܲܟܿܝܼ ܢܲܦܫܹܗ ܥܲܠ ܪܹܫ ܩܲܝܣܵܐ|
    block |ܘܥܲܦܝܼ ܘܲܩ̣ܒܲܪ ܗܘ̤ ܠܲܩܢܘܿܡܹܗ ܒܲܬܼܘܵܬܼ ܢܲܦܫܵܐ ܀|
    block |܃ܐܸܒܼܠܵܐ ܥܦܝܼܦܵܐ ܥܒ݂ܲܕܼ ܥܲܠ ܢܲܦܫܹܗ ܘܥܲܠ ܫܘܼܢܵܩܹܗ|
    block |ܕܲܚ̣ܙܵܐ ܕܡ̇ܐܹܬܼ ܘܬܼܘܼܒܼ ܡܸܬܼܢܲܚܲܡ ܠܲܥܲܙܵܪ ܕܝܼܢܵܐ ܀|
    block |܃ܬܪܹܝܢ ܚܘܼܫܵܒܹ̈ܐ ܕܲܬܼܪܹܝܢ ܡ̇ܘ̈ܬܹܿܐ ܪܢܵܐ ܟܹܐܢܵܐܝܼܬܼ|
    block |ܘܐܲܚܕܹܿܗ ܓܘܼܢܚܵܐ ܕܦܲܟܼ݂ܪܘܼܗܝ ܚܵܘ̈ܒܵܘܗܝ ܒܲܬܼܪܹܝܢ ܕܝܼܢܹ̈ܐ ܀|
    block |ܕܝܼܢܵܐ ܕܲܠܗܲܠ ܡܣܲܪܸܕܼ ܗ̄ܘ̣ܵܐ ܠܹܗ ܛ̇ܒܼ ܡ̣ܢ ܕܲܬܼܢܵܢ܃|
  block
    block |ܘܐܲܝܟ ܠܵܐ ܡܸܕܸܿܡ ܚܲܫ̣ܒܹܿܗ ܠܡܵܘܬܵܐ ܕܲܒܼܪܹܫ ܩܲܝܣܵܐ ܀|
    block |܃ܠܗܵܘ̇ ܫܘܼܢܵܩܵܐ ܕܠܵܐ ܫܘܼܠܵܡܵܐ ܡܸܬܼܥܲܗܲܕܼ ܗ̄ܘ̣ܵܐ|
    block |ܘܐܲܝܟ ܕܲܒܼܥܲܝܢܹ̈ܐ ܚܵܙܹ̇ܐ ܗ̄ܘ̣ܵܐ ܒܹܗ ܒܗܵܘܢܵܐ ܟܲܣܝܵܐ ܀|
    block |܃ܠܗܵܘ̇ ܬܘܼܩܢܵܐ ܕܡܲܠܟܿܘܼܬܼ ܪܵܘܡ̇ܐ ܚ̣ܙܵܐ ܟܲܣܝܵܐܝܼܬܼ|
    block |ܘܪܲܓܼ ܘܐܸܬܼܚܲܫܲܒܼ ܕܕܲܡ ܢܲܫܘܘܿܢܵܝܗܝ ܪ̈ܲܚܣܸܐ ܠܡܸܥܲܠ ܀|
    block |܃ܒܛܘܼܒܹ̈ܐ ܡܠܝܼܟܹ̈ܐ ܐܲܕܼܝܼܩ ܗܵܘܢܹܗ ܩܲܛܝܼܢܵܐܝܼܬܼ|
    block |ܘܲܩ̣ܢܵܐ ܚܘܼܨܦܵܐ ܐܲܝܟ ܡܸܣܟܹܿܢܵܐ ܥܲܠ ܣܘܼܢܩܵܢܹܗ ܀|
    block |܃ܚܘܼܨܦܵܐ ܪܲܒܵܐ ܩ̣ܢܵܐ ܚܘܼܨܦܵܢܵܐ ܐܲܝܟ ܕܲܒܼܩܲܕܼܡ̇ܐ|
    block |ܒܗܵܘ̇ ܐܸܣܟܹܿܡܵܐ ܕܲܡܓܲܝܸܣ ܗ̄ܘ̣ܵܐ ܚܘܼܨܦܵܢܵܐܝܼܬܼ ܀|
    block |܃ܠܵܐ ܟܘܼܚܵܕܼܵܐ ܕܓܲܢܵܒܼܘܼܬܼܵܐ ܦܪ̣ܵܣ ܥܲܠ ܐܲܦܵܘ̈ܗܝ|
    block |ܘܲܡ̣ܚܵܐ ܟܪܘܿܡ̇ܐ ܘܫܲܪܝܼ ܕܢܸܦܠܘܿܫ ܒܹܝܬܼ ܡܲܠܟܿܘܼܬܼܵܐ ܀|
    block |܃ܒܗܵܕܹܐ ܬܸܢܘܲܝ ܐܲܚܨܸܦ ܘܲܫܐܸ݂ܠ ܡ̣ܢ ܦܵܪܘܿܩܲܢ|
    block |ܕܐܸܢܗܘ̤ ܕܡܲܨܝܵܐ ܢܸܒܿܘܿܙ ܓܲܙܵܐ ܪܘܼܚܵܢܝܵܐ ܀|
    block |܃ܥܝܵܕܼܵܐ ܩܲܕܼܡ̇ܐ ܢܲܬܼܦܹܗ ܝܲܥܢܵܐ ܠܡܸܬܼܝܲܥܵܢܘܼ|
    block |ܘܕܲܫ ܟܠ ܩܵܠ̈ܝܼܢ ܘܥܲܠ̣ ܕܲܢܚܲܠܸܨ ܐܲܝܟ ܢܵܡܘܿܣܹܗ ܀|
    block |܃ܐܸܬܿܕܲܟܼܪܲܝܢܝ ܡ̇ܪܝ ܫܲܪܝ ܕܢܹܐܡܲܪ ܠܡܵܪܹܐ ܓܼܙܵܐ|
    block |ܒܗܵܝ̇ ܡܲܠܟܿܘܼܬܼܵܐ ܕܟܲܣܝܵܐ ܒܪܵܘܡ̇ܐ ܡ̣ܢ ܚܲܙܵܝܹ̈ܐ ܀|
    block |܃ܚܘܼܢ ܠܲܣܢܝܼܩܘܼܬܼܝ ܚܲܕܼ ܫܵܡܘܿܢܵܐ ܪܘܼܚܵܢܝܵܐ|
    block |ܘܐܸܚܸܐ ܒܛܲܝܒܿܘܼ ܒܢܸܬܼܪܵܐ ܙܥܘܿܪܵܐ ܕܡ̣ܢ ܡ̇ܘܗܲܒܼܬܼܵܟ ܀|
    block |܃ܫܒܼܘܿܩ ܣܘܼܪ̈ܚܵܢܲܝ ܘܲܥܛܝܼ ܚܵܘ̈ܒܲܝ ܘܕܿܟܵܐ ܡܘܼܡܲܝ̈|
    block |ܘܲܥܛܝܼ ܒܪ̈ܲܚܡܲܝܟ ܫܛܵܪܵܐ ܕܚܵܒܹ̇ܬܼ ܨܹܝܕ ܟܐܢܘܼܬܼܵܟ ܀|
    block |܃ܦܪܘܿܩ ܠܐܲܒܿܝܼܕܼܘܼܬܼܝ ܘܚܘܼܢ ܠܲܣܢܝܼܩܘܼܬܼܝ ܘܢܲܚܸܡ ܡܝܼܬܼܘܼܬܼܝ|
    block |ܘܨܘܼܪ ܒܝܼ ܛܘܼܦܣܵܐ ܕܒܼܘܼܛܵܠ ܡ̇ܘܬܵܐ ܘܕܲܫܪܵܝ ܥܵܘ̣ܠܵܐ ܀|
    block |܃ܕܪܘܿܫ ܒܝܼ ܐܘܼܪܚܵܐ ܕܲܬܝܵܒܼܘܼܬܼܵܐ ܠܕܼܵܪܹ̈ܐ ܕܐܵܬܹ̇ܝܢ|
    block |ܕܢܸܪܕܿܘܿܢ ܒܵܬܲܪܝ ܒܲܬܼܘܵܬܼ ܢܲܦܫܹܐ ܠܘܵܬܼ ܫܘܼܒܼܩܵܢܵܐ ܀|
    block |܃ܢܸܕܢܲܚ ܢܘܼܗܪܵܐ ܕܗܲܝܡܵܢܘܼܬܼܵܟ ܒܓܼܵܘ ܚܸܫܘܿܟܼܘܼܬܼܝ|
    block |ܘܢܸܪܕܿܘܿܦ ܡ̣ܢ ܢܲܦܫܝ ܚܸܫܟܵܐ ܕܥܵܘ̣ܠܵܐ ܕܲܡܕܲܚܲܪ ܒܝܼ ܀|
    block |܃ܐܲܦܢܵܢܝ ܨܹܐܕܲܝܟ ܡ̣ܢ ܫܲܒܵܝܵܐ ܕܲܫܒܼ݂ܵܢܝ ܡܸܢܵܟ|
    block |ܘܚܲܪܲܪ ܥܲܒܼܕܿܘܼܬܼܝ ܕܐܸܦܠܘܿܚ ܥܲܡܵܟ ܘܐܸܗܘܸܐ ܕܝܼܠܵܟ ܀|
    block |܃ܕܝܼܠܵܟ ܐܝܼܬܲܝ ܘܡܸܫܒܵܐ ܫܒܸܐ ܐ̄ܢܵܐ ܡ̣ܢ ܡ̇ܪܘܼܬܼܵܟ|
    block |ܦܪܘܿܩ ܒܲܪ ܒܲܝܬܵܟ ܘܢܸܕܲܥ ܟܠܢܵܫ ܚܹܝܠ ܡܵܪܘܼܬܼܵܟ ܀|
    block |܃ܟܲܕܿܘܼ ܦܸܠ̇ܚܹܬܼ ܒܹܝܬܼ ܢܘܼܟܼܪ̈ܵܝܹܐ ܥܕܲܡ̇ܐ ܠܗܵܫܵܐ|
    block |ܘܲܓܼܡܲܪܘ ܝܵܘ̈ܡܲܝ ܒܦܘܼܠܚܵܢ ܛܘܼܥܝܲܝ ܕܠܵܐ ܝܘܼܬܼܪܵܢܵܐ ܀|
    block |܃ܫܠܸܡ ܠܹܗ ܝܵܘܡ̇ܐ ܘܲܥܪܲܒܼ ܫܸܡܫܵܐ ܕܫܲܒܲܬܼ ܚܲܝܲܝ̈|
    block |ܘܐܸܢ ܥܘܼܕܼܪܵܢܸܵܟ ܠܵܐ ܡܲܕܼܪܸܟ ܠܝܼ ܗܘܹ̇ܝܬܼ ܠܵܐ ܡܸܕܹܿܡ ܀|
  block
    block |܃ܠܵܐ ܡܵܪܝ ܐܹܒܲܕܼ ܡ̣ܢ ܥܸܢܝܵܢܵܐ ܕܥܲܦܪܹܗ ܕܐܵܕܼܵܡ|
    block |ܘܠܵܐ ܐܸܬܼܢܲܟܼܪܸܐ ܠܫܵܘܬܵܦܘܼܬܼܵܐ ܕܚܵܝܑܬܼ ܡܝܼܬܹ̈ܐ ܀|
    block |܃ܪܘܿܣ ܥܲܠ ܡܝܼܬܼܘܼܬܼܝ ܛܲܠܵܐ ܕܪ̈ܲܚܡܹܐ ܕܲܟܼܣܸܐ ܒܡܸܠܲܝ̈ܟ|
    block |ܕܕܲܡ ܐܸܬܼܪܲܓܸܿܐ ܒܝܘܿܡ ܢܘܼܚܵܡܵܐ ܘܐܸܦܪܘܿܥ ܫܘܼܒܼܚܵܐ ܀|
    block |܃ܐܲܫܘܵܢܝ ܕܐܸܪܕܲܐ ܥܲܡ ܕܲܠܝܼܠܹ̈ܐ ܒܐܘܼܪܚܵܐ ܕܟܹܐܢܹ̈ܐ|
    block |ܘܐܸܥܘܿܠ ܘܐܸܚܕܹܿܐ ܒܗܵܘ̇ ܒܘܼܣܵܡܵܐ ܕܠܵܐ ܡܸܬܼܚܲܒܲܠ ܀|
    block |܃ܡܲܢ̣ܘܼ ܓܠ̣ܵܐ ܠܵܟ ܡܝܼܬܼ ܒܲܚܛܵܗܵܘ̈ܗܝ ܕܗܵܠܹܝܢ ܬܸܕܲܥ|
    block |ܘܡܲܢ ܒܲܕܸܿܩ ܠܵܟ ܕܓܲܒܼܪܵܐ ܙܩܝܼܦܵܐ ܡܲܠܟܵܐ ܗ̄ܘ̣ ܕܥܲܠ ܟܠ ܀|
    block |܃ܡܲܢ̣ܘܼ ܚܵܘܝܵܟ ܕܐܝܼܬܼ ܫܘܼܠܛܵܢܵܐ ܠܐ̄ܢܵܫܵܐ ܒܪܵܘܡ̇ܐ|
    block |ܘܐܲܝܟܲܢ ܡܸܫܟܲܚ ܠܡܸܫܬܲܠܵܛܘܼ ܥܲܠ ܕܲܥܬܼܝܼ̈ܕܼܵܢ ܀|
    block |܃ܡܲܢ̣ܘܼ ܐܲܠܦܵܟ ܕܲܡܨܼܐ ܡܚܲܪܲܪ ܥܵܘ̣ܠܵܐ ܕܐ̄ܢܵܫܵܐ|
    block |ܘܡ̣ܢ ܐܲܝܟܵܐ ܠܹܗ ܕܢܸܬܸܿܠ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܐܵܪܵܐ ܓܼܒܼܪܵܐ ܐܸܡܲܬܼܝ ܢܲܚܸܡ ܐ̄ܢܵܫܵܐ ܠܐ̄ܢܵܫܵܐ|
    block |ܘܐܸܡܲܬܼܝ ܦܲܠܸܓܼܘ ܐܲܪ̈ܥܵܢܵܝܹܐ ܡܲܠܟܿܘܼܬܼ ܪܵܘܡ̇ܐ ܀|
    block |܃ܘܢܸܗܘܸܐ ܕܲܢܚܸܡ ܐ̄ܢܵܫܵܐ ܠܐ̄ܢܵܫܵܐ ܗܵܝ̇ ܕܲܟܼܬܼܝܼܒܼܵܐ|
    block |ܕܡܲܠܟܿܘܼܬܼ ܪܵܘܡ̇ܐ ܦܲܠܸܓܼܘ ܐ̄ܢܵܫܵܐ ܠܵܐ ܫܡܝܼܥܵܐ ܠܲܢ ܀|
    block |܃ܡܲܢ ܐܲܛܥܝܼ ܒܵܟ ܛܵܥܹ̇ܐ ܒܬܼܵܘܫܵܐ ܕܲܪ̈ܓܼܝܼܓܼܵܬܼܵܐ|
    block |ܕܓܼܒܼܪܵܐ ܨܠܝܼܒܼܵܐ ܝܵܗܹ̇ܒܼ ܚܲܝܹ̈ܐ ܘܫܵܒܹ̇ܩ ܥܵܘ̣ܠܵܐ ܗ̄ܘ̣ ܀|
    block |܃ܚܙܝܼ ܒܲܪ ܛܘܼܥܝܲܝ ܕܲܠܡܵܐ ܒܛܘܼܥܝܲܝ ܛܥ̣ܵܐ ܪܸܥܝܵܢܵܟ|
    block |ܥܲܩܸܒܼ ܫܲܦܝܼܪ ܘܟܸܢ ܫܵܐܹ̇ܠ ܐܲܢ̄ܬܿ ܕܪ̈ܡ̇ܢ ܡܸܢܵܟ ܀|
    block |܃ܕܲܠܡܵܐ ܒܝܘܼܩܪܵܐ ܕܚܲܫܲܝ̈ ܦܲܓܼܪܵܟ ܛܥ݂ܲܝܬܿ ܘܐܸܬܕܵܘܲܕܿܬܿ|
    block |ܘܐܲܝܟ ܕܲܒܼܚܸܠܡܵܐ ܦܗ̣ܵܐ ܪܸܥܝܵܢܵܟ ܒܲܕܼܠܵܐ ܓܲܠ̈ܝܵܢ ܀|
    block |܃ܠܵܐ ܗ̄ܘ̣ܵܐ ܡܸܛܥܵܐ ܛܥ̣ܵܐ ܓܲܝܵܣܵܐ ܒܝܲܕܼ ܒܵܥܘܼܬܹܗ|
    block |ܡܪܲܟܸܿܒܼ ܡܸܠܹ̈ܐ ܛܥ̣ܵܐ ܘܐܲܗܸܠ ܒܹܗ ܠܦܘܼܬܼ ܣܘܼܥܪ̈ܵܢܵܘܗܝ ܀|
    block |܃ܪܲܒܿܘܼܬܼ ܥܵܘ̣ܠܹܗ ܘܲܫܟܼܝܼܪ̈ܵܬܹܗ ܥܗ݂ܲܕܼ ܐܵܡܘܿܪܵܐ|
    block |ܘܲܨܒܼ݂ܵܐ ܕܢܲܗܸܠ ܕܡ̣ܢ ܐܲܝܟܵܐ ܠܹܗ ܠܛܵܥ̇ܝܵܐ ܫܪܵܪܵܐ ܀|
    block |܃ܡܲܢ ܟܲܝ ܐܲܠܦܹܗ ܠܲܣܟܲܠ ܟܠܹܗ ܠܡܸܕܲܥ ܩܘܼܫܬܵܐ|
    block |ܘܡܲܢ̣ܘܼ ܕܪܲܫ ܠܹܗ ܐܘܼܪܚܵܐ ܠܡܸܪܕܵܐ ܠܐܲܦܲܝ̈ ܪܵܘܡ̇ܐ ܀|
    block |܃ܡܲܢ ܐܲܨܲܚ ܠܹܗ ܣܸܦܪܵܐ ܚܲܕܼܬܼܵܐ ܠܬܲܠܡܝܼܕܼ ܙܹܐܦܵܐ|
    block |ܘܡܲܢ̣ܘܼ ܗܘ̤ܵܐ ܠܹܗ ܪܲܒܵܐ ܒܗܸܪܓܵܐ ܕܲܥܬܼܝܼ̈ܕܼܵܬܼܵܐ ܀|
    block |܃ܡܲܢ ܦܲܫܸܩ ܠܹܗ ܚܹܝܠ ܒܘܼܕܵܩܵܐ ܕܣܬܼܝܼܪ݁ܵܬܼܵܐ|
    block |ܘܡܲܢ ܐܸܡ݂ܲܪ ܠܹܗ ܕܐܝܼܬܼ ܡܲܠܟܿܘܼܬܼܵܐ ܕܠܵܐ ܡܸܫܬܲܪܝܵܐ ܀|
    block |܃ܡܲܢ̣ܘܼ ܗܘ̤ܵܐ ܠܹܗ ܡ̇ܠܹܟ ܡܸܠܟܵܐ ܠܛܵܥܹ̇ܐ ܒܛܘܼܥܝܲܝ|
    block |ܕܲܒܼܥܸܕܵܢܵܐ ܕܲܪܗܝܼܒܼܘܼܬܼܵܐ ܢܗܵܘܸܢ ܢܲܦܫܹܗ ܀|
    block |܃ܒܐܲܝܠܹܝܢ ܥܲܝܢܹ̈ܐ ܚܙ̣ܵܐ ܚܲܙܵܝܵܐ ܕܲܣܬܼܝܼܪ̈ܵܬܼܵܐ|
    block |ܠܗܵܘ̇ ܬܘܼܩܵܢܵܐ ܕܠܵܐ ܚܵܪܲܬ̤ ܒܹܗ ܥܲܝܢܵܐ ܕܒܸܣܪܵܐ ܀|
  block
    block |܃ܒܐܲܝܠܹܝܢ ܐܸܕܼܢܹ̈ܐ ܫܡ݂ܲܥ ܝܲܩܝܼܪܵܐ ܨܵܐܹ̇ܬܼ ܥܵܘ̣ܠܵܐ|
    block |ܗܵܝ̇ ܒܲܪ̄ܬܼ ܩܵܠܵܐ ܕܠܵܐ ܡܸܫܬܲܡܥܵܐ ܒܪܸ̈ܓܼܫܲܝ ܦܲܚܼܪܵܐ ܀|
    block |܃ܒܐܲܝܢܵܐ ܦܘܼܡ̇ܐ ܡܲܠܸܠ ܦܹܐܩܵܐ ܠܥܸܓܼ ܡ̣ܢ ܩܘܼܫܬܵܐ|
    block |ܗܵܘ̇ ܗܘܼܠܵܠܵܐ ܕܠܵܐ ܡܸܬܼܡܲܠܲܠ ܒܠܸܫܵܢ ܒܸܣܪܵܐ ܀|
    block |܃ܒܐܲܝܢܵܐ ܚܸܟܵܐ ܛܥܸܡ ܦܲܟܿܝܼܗܵܐ ܚܲܠܝܘܼܬܼ ܚܲܝܹ̈ܐ|
    block |ܘܐܲܝܟܲܢ ܘܲܟܼܡܵܐ ܣܦ݂ܲܩ ܕܲܢܩܲܒܸܿܠ ܐܘܼܟܼܠܵܐ ܕܪܘܼܚܵܐ ܀|
    block |܃ܘܢܸܗܘܸܐ ܕܲܪܢ̣ܵܐ ܕܐܝܼܬܼ ܡܲܠܟܿܘܼܬܼܵܐ ܕܟܲܣܝܵܐ ܒܪܵܘܡ̇ܐ|
    block |ܓܲܒܼܪܵܐ ܙܩܝܼܦܵܐ ܡ̇ܢܵܐ ܫܲܠܝܼܛ ܥܲܠ ܒܘܼܣܵܡܵܗ̇ ܀|
    block |܃ܘܢܸܗܘܸܐ ܕܐܲܣܒܲܪ ܕܚܵܢ̇ܝܼܢ ܪ̈ܲܚܡܹܐ ܠܲܕܼܚܲܛܵܝܝܼܢ|
    block |ܐ̄ܢܵܫܵܐ ܠܐ̄ܢܵܫܵܐ ܡ̇ܢܵܐ ܣܵܦܹ̇ܩ ܠܲܡܥܲܕܵܪܘܼ ܀|
    block |܃ܘܢܸܗܘܸܐ ܕܗܲܝܡܸܢ ܕܲܡܨܸܐ ܠܡܸܣܥܲܪ ܗܵܠܹܝܢ ܕܲܪܢ̣ܵܐ|
    block |ܡܲܢ ܐܲܪܡܝܼ ܒܹܗ ܪܸܢܝܵܐ ܕܗܵܠܹܝܢ ܕܠܵܐ ܚܲܙ̈ܝܵܢ ܠܹܗ ܀|
    block |܃ܠܵܘ ܚܘܼܫܵܒܹ̈ܐ ܒܸܣܪ̈ܵܢܵܝܹܐ ܪܢ̣ܵܐ ܒܸܣܪܵܢܵܐ|
    block |ܘܠܵܘ ܕܝܼܠܹܗ ܗ̄ܘ̣ܵܬܼ ܠܡܸܫܐܲܠ ܕܲܠܥܸܠ ܚܘܼܒܵܢܵܐܝܼܬܼ ܀|
    block |܃ܪܸܡܙܵܐ ܟܲܣܝܵܐ ܢܲܓܼܕܹܿܗ ܒܟܸܣܝܵܐ ܠܡܸܚܙܵܐ ܕܟܲܣ̈ܝܵܢ|
    block |ܘܗܘ̤ ܐܲܪܝܼܡܹܗ ܠܘܵܬܼ ܒܘܼܕܵܩܵܐ ܕܲܣܬܼܝܼܪ̈ܵܬܼܵܐ ܀|
    block |܃ܚܲܝܠܵܐ ܕܪܘܼܚܵܐ ܡܲܠܸܠ ܥܲܡܹܗ ܪܘܼܚܢܵܐܝܼܬܼ|
    block |ܘܗܘ̤ ܦܲܫܸܩ ܠܹܗ ܐ̄ܪ̈ܵܙܹܐ ܟܣܲܝܵ̈ܐ ܕܲܟܼܣܹܝܢ ܡܸܢܹܗ ܀|
    block |܃ܗܘ̤ ܐܲܫܪܝܼ ܒܹܗ ܚܹܝܠ ܚܸܟܼ̈ܡܵܬܼܵܐ ܕܲܥܬܼܝܼ̈ܕܼܵܬܹ̈ܐ|
    block |ܘܗܘ̤ ܒܲܕܸܿܩ ܠܹܗ ܕܐܝܼܬܼ ܡܲܠܟܿܘܼܬܼܵܐ ܘܲܓܼܙܵܪ ܕܝܿܢܵܐ ܀|
    block |܃ܗܘ̤ ܐܸܡ݂ܲܪ ܠܹܗ ܕܓܲܒܼܪܵܐ ܙܩܝܼܦܵܐ ܕܲܙܩܝܼܦ ܥܲܡܵܟ|
    block |ܕܝܼܠܹܗ ܐܝܼܬܹܝܗ̇ ܡܲܠܟܿܘܼܬܼ ܪܵܘܡ̇ܐ ܘܕܼܝܼܢܵܐ ܥܬܼܝܼܕܼܵܐ ܀|
    block |܃ܗܘ̤ܝܘܼ ܓܠ̣ܵܐ ܠܹܗ ܕܲܡܨܸܐ ܥܵܛܹ̇ܐ ܥܵܘ̣ܠܵܐ ܕܐ̄ܢܵܫܵܐ|
    block |ܘܟܼܵܬܹ̇ܒܼ ܒܲܫܡܹܗ ܫܛܵܪ ܚܹܐܪܘܼܬܼܵܐ ܚܠܵܦ ܥܲܒܼܕܿܘܼܬܼܵܐ ܀|
    block |܃ܫܛܵܪ ܚܲܝܵܒܹ̈ܐ ܨܒܼܵܐ ܕܲܢܬܲܠܲܚ ܒܝܲܕܼ ܬܲܚܘܝܼܬܹܗ|
    block |ܕܐܸܢ ܚܲܝܵܒܼܵܐ ܫܩ݂ܲܠ ܙܵܟܼܘܼܬܼܵܐ ܡܲܢ ܢܸܬܼܦܲܠܲܓܼ ܀|
    block |܃ܡܲܠܟܿܘܼܬܼ ܪܵܘܡ̇ܐ ܦܬ݂ܲܚ ܠܐܲܪ̈ܥܵܢܹܐ ܒܝܲܕܼ ܡܲܥܠܬܹܿܗ|
    block |ܕܐܸܢ ܓܲܝܵܣܵܐ ܥܲܠ̣ ܩܲܕܼܡ̇ܝܑܬܼ ܡܲܢ̣ܘܼ ܕܦܵܐܹ̇ܫ ܀|
    block |܃ܪܘܼܡܪܵܡ ܓܸܢܣܲܢ ܓܠ̣ܵܐ ܒܫܘܼܘܕܵܝܵܐ ܕܐܸܫܬܵܘܕܲܝܼ ܠܹܗ|
    block |ܕܐܸܢ ܒܲܪ ܓܸܢܣܲܢ ܠܒܼܝܼܟ ܡܲܠܟܿܘܼܬܼܵܐ ܛܘܼܒܼ ܠܲܟܼܝܵܢܲܢ ܀|
    block |܃ܫܪܵܝ ܣܲܟܼܠܘܼܬܲܢ ܚܵܘܝܼ ܒܢܲܦܫܹܗ ܕܥܠܲܬ̤ ܠܲܥܕܹܢ|
    block |ܕܲܥܬܼܝܼܕܼܝܼܢܲܢ ܕܢܸܥܘܿܠ ܥܲܡܹܗ ܠܡܲܠܟܿܘܼܬܼ ܪܵܘܡ̇ܐ ܀|
    block |܃ܒܲܕܼܡܘܼܬܼ ܨܲܠܡܵܐ ܨܵܪ ܒܹܗ ܥܵܘ̣ܠܲܢ ܘܲܬܼܝܵܒܼܘܼܬܲܢ|
    block |ܘܐܲܣܸܩ ܩܲܒܼܥܹܗ ܒܪܹܫ ܓܵܓܼܘܼܠܬܵܐ ܠܥܹܝܢ ܚܲܙܝܹ̈ܐ ܀|
    block |܃ܒܗܵܕܹܐ ܬܸܢܘܲܝ ܫܒ݂ܲܩ ܠܹܗ ܥܵܘ̣ܠܹܗ ܒܥܸܕܵܢ ܚܲܫܵܐ|
    block |ܕܲܚܢܲܢ ܢܹܐܠܲܦ ܕܡܸܛܠܵܬܲܢ ܚܲܫ̣ ܒܲܙܩܝܼܦܵܐ ܀|
    block |܃ܒܗܵܢ ܐܸܣܟܹܿܝܡܵܐ ܓܒܼܵܐ ܠܹܗ ܓܼܒܼܪܵܐ ܕܚܲܛܵܝ ܡ̣ܢ ܟܠ|
    block |ܕܲܒܼܚܲܛܵܝܵܐ ܢܚܵܘܸܐ ܚܲܝܠܹܗ ܕܚܹܝܠ ܟܠ ܡܸܫܟܲܚ ܀|
  block
    block |܃ܒܐܵܫܹ̇ܕܼ ܠܲܕܼܡ̇ܐ ܘܲܡܠܸܐ ܥܵܘ̣ܠܵܐ ܡ̣ܠܲܟ ܡܲܠܟܿܘܼܬܼܵܐ|
    block |ܕܢܸܕܼܪܘܿܫ ܐܘܼܪܚܵܐ ܕܲܬܼܝܵܒܼܘܼܬܼܵܐ ܠܐܝܠܹܝܢ ܕܲܪܫܲܥܘ ܀|
    block |܃ܫܛܵܪ ܚܵܘ̈ܒܵܬܼܵܐ ܕܓܸܢܣܹܗ ܕܐܵܕܼܵܡ ܐܸܬܼܵܐ ܕܢܸܦܪܘܿܥ|
    block |ܘܚܲܪܲܪ ܠܘܼܩܕܲܡ ܚܲܕܼ ܚܲܝܵܒܼܵܐ ܕܚܵܒܼ ܗ̄ܘ̣ܵܐ ܣܲܓܝܼ ܀|
    block |܃ܟܝܵܢܵܐ ܕܲܒܼܠܝܼ ܒܡܵܝܘܿܬܼܘܼܬܼܵܐ ܨܒܼܵܐ ܕܢܚܲܕܸܿܬܼ|
    block |ܘܣܲܥܪܵܗ̇ ܒܓܲܒܼܪܵܐ ܕܡܝܼܬܼ ܗ̄ܘ̣ܵܐ ܟܠܹܗ ܒܥܵܘ̣ܠܵܐ ܣܲܢܝܵܐ ܀|
    block |܃ܪܡܲܙ ܠܲܟܼܝܵܢܹ̈ܐ ܘܐܲܟܼܡܲܪ ܐܸܢܘܿܢ ܥܲܠ ܡܘܼܟܵܟܹܗ|
    block |ܘܚܵܘܝܼܘ ܕܡܵܪܵܐ ܗ̄ܘ̣ ܘܒܲܪ ܐܲܠܵܗܵܐ ܕܫܲܠܝܼܟ ܥܲܠ ܟܠ ܀|
    block |܃ܒܝܲܕܼ ܫܲܬܿܝܼܩܹ̈ܐ ܘܲܒܼܡܲܠܵܠܹ̈ܐ ܐܲܟܼܪܸܙ ܚܲܝܠܹܗ|
    block |ܘܐܲܝܟ ܟܵܪ̈ܘܿܙܹܐ ܩܥܲܝ̈ ܒܸܪ̈ܝܵܬܼܵܐ ܥܲܠ ܫܘܼܠܛܵܢܹܗ ܀|
    block |܃ܠܵܐ ܪ̈ܵܓܼܘܿܫܹܐ ܐܲܟܼܡܲܪ ܐܸܢܘܿܢ ܐܲܝܟ ܪ̈ܵܓܼܘܿܫܹܐ|
    block |ܘܲܠܪ̈ܵܓܼܘܿܫܹܐ ܐܲܩܢܝܼ ܐܸܢܘܿܢ ܗܵܘܢܵܐ ܕܪܘܼܚܵܐ ܀|
    block |܃ܠܫܸܡܫܵܐ ܘܣܲܗܪܵܐ ܐܲܠܒܸܿܫ ܐܸܢܘܿܢ ܢܲܚ̈ܬܹܿܐ ܕܐܸܒܼܠܵܐ|
    block |ܘܲܠܓܲܝܵܣܵܐ ܥܨܵܝܗܝ ܕܲܢܬܲܪܓܸܿܡ ܪܲܒܿܘܼܬܼ ܚܲܝܠܹܗ ܀|
    block |܃ܐܲܝܟ ܕܲܒܼܦܘܼܡ̇ܐ ܩܥ̣ܵܘ ܫܲܬܿܝܼܩܹ̈ܐ ܒܫܘܼܚܠܵܦܲܝ̈ܗܘܿܢ|
    block |ܕܡܸܛܠ ܓܲܒܼܪܵܐ ܕܲܬܼܠܸܐ ܥܲܡܲܢ ܚܲܫܝܼܫܝܼܢܲܢ ܀|
    block |܃ܐܲܪܥܵܐ ܒܙܵܘܥܵܐ ܡܲܠܠܲܬ̤ ܥܲܡܗܘܿܢ ܕܲܒܼܢܲܝ̈ ܐܲܪܥܵܐ|
    block |ܕܲܒܼܢܲܝ̈ ܣܲܓܿܝܼ ܣܢܲܝܬܿܘܿܢ ܠܲܕܼܡ̇ܐ ܕܥܵܨܹ̇ܒܼ ܟܹܐܒܲܝ̈ ܀|
    block |܃ܩܵܠ ܓܲܝܵܣܵܐ ܛܵܒܼ ܡ̣ܢ ܪܲܥܡܵܐ ܪܥܸܡ ܒܲܒܼܪܝܼܬܼܵܐ|
    block |ܕܚܘܼܪܘ ܡ̇ܝܘܿܬܹ̈ܐ ܒܚܲܝܹ̈ܐ ܕܲܬܼܠܹܝܬ ܥܲܠ ܪܹܫ ܩܲܝܣܵܐ ܀|
    block |܃ܘܲܟܼܒܲܪ ܨܵܬܼܘܼܗܝ ܫܡܲܝܵܐ ܘܐܲܪܥܵܐ ܠܫܝܼܦܘܿܪ ܩܵܠܹܗ|
    block |ܘܥܲܡܵܐ ܒܲܠܚܘܿܕܼ ܣܲܟܲܪ ܐܸܕܼܢܵܘ̈ܗܝ ܡ̣ܢ ܕܲܠܡܸܫܡܲܥ ܀|
    block |܃ܠܡܲܟܿܣܵܢܘܼܬܹܗ ܕܲܥܛܸܠ ܠܸܒܵܐ ܗ̤ܘܲܝ̈ ܐܵܬܼ̈ܘܵܬܼܵܐ|
    block |ܘܡܸܛܠܬܹܗ ܚܫܟܼܘ ܢܲܗܝܼܪܹ̈ܐ ܘܙܵܥܲܬ̤ ܐܲܪܥܵܐ ܀|
    block |܃ܡܸܛܠ ܥܵܘ̣ܠܹܗ ܥܨ̣ܵܐ ܠܓܲܝܵܣܵܐ ܘܬܼܵܒܼ ܡ̣ܢ ܥܵܘ̣ܠܹܗ|
    block |ܕܢܸܚܙܹܐ ܘܲܢܬܼܘܼܒܼ ܘܢܸܒܼܥܸܐ ܘܲܢܦܝܼܣ ܥܲܠ ܣܲܟܼܠܘܼܬܹܗ ܀|
    block |܃ܐܲܠܵܗܘܼܬܹܗ ܓܠ̣ܵܐ ܒܐ̄ܢܵܫܘܼܬܹܗ ܠܥܹܝܢ ܟܠ ܒܸܪ̈ܝܵܢ|
    block |ܕܐܵܦܸܢ ܚܵܐܹ̇ܫ ܐܲܝܟ ܒܲܪܢܵܫܵܐ ܒܪܵܐ ܗ̄ܘ̣ ܕܐܲܠܵܗܵܐ ܀|
    block |܃ܒܲܪ ܐܲܠܵܗܵܐ ܦܲܓܼܪܵܢܵܝܵܐ ܨܠܲܒܼܘܼ ܝܗ̄ܘܼܕܼܵܝܹ̈ܐ|
    block |ܠܵܘ ܠܐܲܠܵܗܵܐ ܡܸܠܬܹܗ ܕܐܲܒܼܵܐ ܕܝܼܠܝܼܕܼ ܡܸܢܹܗ ܀|
    block |܃ܒܪܘܼܟܵܒܼ ܦܲܓܼܪܵܐ ܩܲܒܲܥܘ ܨܸܨܹ̈ܐ ܦܲܓܼܪ̈ܵܢܵܝܹܐ|
    block |ܠܵܘ ܒܐܝܼܬܼܘܼܬܼܵܐ ܕܪܵܡ ܗ̄ܘ̣ ܟܝܵܢܵܗ̇ ܡ̣ܢ ܢܼܟܼܝܵܢܹ̈ܐ ܀|
    block |܃ܦܲܓܼܪܵܐ ܓܼܠܝܵܐ ܚܙ̣ܵܐ ܓܲܝܵܣܵܐ ܥܲܠ ܪܹܫ ܩܲܝܣܵܐ|
    block |ܠܵܘ ܟܲܣܝܘܼܬܼܵܐ ܕܠܵܐ ܡܸܬܼܚܲܙܝܵܐ ܐܸܠܵܐ ܒܗܵܘܢܵܐ ܀|
    block |܃ܒܗܵܘܢܵܐ ܚܵܘܝܹܗ ܪܘܼܚ ܓܸܠܝܵܢܵܐ ܠܒܼܲ ܝܲܡܝܼܢܵܐ|
    block |ܕܒܲܪ ܐܲܠܵܗܵܐ ܗ̄ܘ̣ ܓܲܒܼܪܵܐ ܕܡܲܗܸܠ ܥܲܡܵܐ ܒܨܲܥܪܹܗ ܀|
  block
    block |܃ܠܒܸܗܬܲܬܼ ܥܲܡܵܐ ܘܚܵܘܒܲܬܼ ܫܹܐܕܹ̈ܐ ܠܥܸ݂ܙ ܒܹܗ ܩܘܼܫܬܵܐ|
    block |ܕܢܸܒܼܗܲܬܼ ܣܵܢܐܵܐ ܘܲܒܼܢܲܝ̈ ܓܲܒܹܿܗ ܒܟܼܵܪܘܿܙܘܼܬܹܗ ܀|
    block |܃ܒܩܵܠ ܬܵܘܕܿܝܼܬܹܗ ܒܗܸ݂ܬܼ ܡܵܪܘܕܼܵܐ ܕܲܫܒܼ݂ܵܝܗܝ ܠܐܵܕܼܵܡ|
    block |ܕܲܒܼܪܹܫ ܩܲܝܣܵܐ ܐܲܥܕܿܝܼ ܡܸܢܗ ܫܒܼܝܼܬܼܵܐ ܕܲܫܒܼ݂ܵܐ ܀|
    block |܃ܠܹܗܘ̣ ܐܲܒܼܗܸܬܼ ܒܚܲܕܼ ܒܲܪܢܵܫܵܐ ܕܐܲܦܢܝܼ ܨܹܐܕܼܵܘܗܝ|
    block |ܘܠܵܐ ܐܸܫܟܲܚ ܩܵܡ̣ ܘܲܟܼܠܵܝ̣ܗܝ ܡܸܢܹܗ ܕܠܵܐ ܢܵܘܕܹܿܐ ܒܹܗ ܀|
    block |܃ܠܹܗܘ̣ ܦܲܪܣܝܼ ܒܝܲܕܼ ܫܘܼܘܕܵܝܵܐ ܕܐܸܫܬܵܘܕܲܝܼ ܠܹܗ|
    block |ܘܲܠܦܘܼܪܩܵܢܗ ܚܲܬܿܡ̇ܗ̇ ܒܐܵܡܹܝܢ ܠܡܸܠܲܬܼ ܦܘܼܡܗ ܀|
    block |܃ܒܐܵܡܹܝܢ ܝܼܡ̣ܵܐ ܡܸܠܬܼܵܐ ܕܐܝܼܬܹܝܗ̇ ܛܲܒܼܥܵܐ ܕܩܘܼܫܬܵܐ|
    block |ܕܝܵܘܡ̇ܢܵܐ ܥܲܡܝܼ ܬܸܗܘܸܐ ܒܲܥܕܹܢ ܒܥܸܢܝܵܢ ܢܲܦܫܵܐ ܀|
    block |܃ܥܲܡܝܼ ܠܲܡ ܬܸܗܘܸܐ ܒܐܲܬܼܪܵܐ ܕܲܥܕܹܢ ܐܸܡ݂ܲܪ ܨܹܐܘܗܝ|
    block |ܘܲܠܡܵܢ ܒܲܥܕܹܢ ܘܠܵܐ ܒܲܫܡܲܝܵܐ ܐܲܝܟܵܐ ܕܫܲܐ̣ܠܹܗ ܀|
    block |܃ܡܲܠܟܿܘܼܬܼ ܪܵܘܡܵܐ ܒܥ̣ܵܐ ܓܲܝܵܣܵܐ ܘܠܵܘ ܦܲܪܕܲܝܣܵܐ|
    block |ܘܛܘܼܒܹ̈ܐ ܡܠܝܼܟܹ̈ܐ ܫܐܸ̣ܠ ܗ̄ܘ̣ܵܐ ܡܸܢܹܗ ܘܠܵܘ ܐܝܼܠܵܢܹ̈ܐ ܀|
    block |܃ܡ̇ܢܲܐ ܗ̄ܝܼ ܗܵܕܹܐ ܡܨܸܐ ܗ̄ܘ̣ܵܐ ܕܢܹܐܡܲܪ ܐܵܦ ܓܲܝܵܣܵܐ|
    block |ܕܐ̄ܢܵܐ ܡܲܠܟܿܘܼܬܼܵܐ ܫܸܐܠܹ̇ܬܼ ܡܸܢܵܟ ܘܠܵܘ ܦܲܪܕܲܝܣܵܐ ܀|
    block |܃ܐܸܢܗܘ̤ ܕܡܵܪܵܐ ܐܢ̄ܬܿ ܘܕܼܝܼܠܵܟ ܐܸܢܘܿܢ ܪܵܘܡܵܐ ܘܥܘܼܡܩܵܐ|
    block |ܡܵܢ ܡܸܬܿܬܿܗܸܐ ܐܲܢ̄ܬܿ ܡ̣ܢ ܕܲܠܡܸܓܼܡܲܪ ܫܘܼܘܕܵܝ ܡܸܠܲܝ̈ܟ ܀|
    block |܃ܐܸܢܵܐ ܕܲܠܥܸܠ ܕܠܵܐ ܡܸܫܬܲܪ̈ܝܵܢ ܒܥ̇ܝܬܼܵܟ ܕܐܹܪܲܬܼ|
    block |ܡ̇ܢ ܝܵܗ̇ܒܲܬܼ ܠܝܼ ܝܵܪܬܿܘܼܬܼ ܐܲܪܥܵܐ ܕܡܸܣܟܹܿܝܢ ܥܘܼܡܪܵܗ̇ ܀|
    block |܃ܡܢܵܬܼܵܐ ܗ̄ܘ̣ ܕܐܲܪܥܵܐ ܐܵܦ ܦܲܪܕܵܝܣܵܐ ܟܡܵܐ ܐܸܢ ܫܲܦܝܼܪ|
    block |ܘܡܸܬܼܚܲܒܿܠܵܢܵܐ ܗ̄ܘ̣ ܐܘܼܟܼܠܵܐ ܕܦܹܐܪ̈ܘܗܝ ܟܡܵܐ ܐܸܢ ܗܲܢܝܼ ܀|
    block |܃ܠܵܐ ܕܵܢ ܗܵܠܹܝܢ ܕܵܐܹ̇ܢ ܩܘܼܫܬܵܐ ܒܓܼܵܘ ܪܸܥܝܵܢܹܗ|
    block |ܕܠܵܐ ܐܲܦܸܣ ܠܹܗ ܪܸܡܙܵܐ ܕܚܵܢܹ̣ܗ ܕܢܸܬܼܒܲܥ ܐܸܢܹܝܢ ܀|
    block |܃ܗܵܘ̇ ܕܲܓܼܠ̣ܵܐ ܠܹܗ ܐ̄ܪܵܙ ܡܲܠܟܿܘܼܬܼܵܐ ܕܠܵܐ ܡܸܬܼܚܲܙܝܵܐ|
    block |ܗܘ̤ ܐܲܪܡܝܼ ܒܹܗ ܦܓܼܘܼ̈ܕܹܐ ܕܫܸܬܼܩܵܐ ܕܠܵܐ ܢܸܬܼܦܲܠܲܓܼ ܀|
    block |܃ܒܗܲܝܡܵܢܘܼܬܼܵܐ ܒܥ̣ܵܐ ܡܲܠܟܿܘܼܬܼܵܐ ܡ̣ܢ ܗܵܘ̇ ܕܲܕܼܒܼܵܝܗܝ|
    block |ܘܲܕܪܲܚܝܼܩܵܐ ܐܲܥܠܹܗ ܠܲܥܕܹܢ ܥܲܕܼ ܡܸܬܼܓܲܒܝܵܐ ܀|
    block |܃ܠܵܐ ܡܲܨܝܵܐ ܗ̄ܘ̣ܵܐ ܕܢܸܥܘܿܠ ܥܲܡܹܗ ܒܗܵܢܵܐ ܙܲܒܼܢܵܐ|
    block |ܕܠܵܐ ܢܸܬܿܕܵܘܲܕܼ ܛܲܟܼܣܵܐ ܪܲܒܵܐ ܕܗܵܘ̇ ܬܘܼܩܵܢܵܐ ܀|
    block |܃ܒܛܲܟܼܣܵܐ ܗܵܘ̇ܝܵܐ ܗܵܝ̇ ܡܲܥܲܠܬܵܐ ܒܫܘܼܠܵܡ ܙܲܒܼܢܹ̈ܐ|
    block |ܘܐܲܟܲܚ̄ܕܼ ܥܵܐ̇ܠܝܼܢ ܥܝܼܪܹ̈ܐ ܘܐ̄ܢܵܫܵܐ ܟܸܢܫܵܐ ܪܲܒܵܐ ܀|
  block
    block |܃ܘܲܕܼܠܵܐ ܝܲܗ̣̄ܒܼ ܠܹܗ ܕܢܸܥܘܿܠ ܥܲܡܹܗ ܕܠܵܐ ܦܲܐܝܵܐ ܗ̄ܘ̣ܵܬܼ|
    block |ܐܲܥܠܹܗ ܒܣܲܒܼܪܵܐ ܠܐ̄ܪܵܙ ܡܲܥܠܬܵܐ ܕܲܠܡܲܠܟܿܘܼܬܼܵܐ ܀|
    block |܃ܒܲܢܦܸܫ ܐܲܥܠܹܗ ܠܐܲܬܼܪܵܐ ܕܲܥܕܹܢ ܠܵܐ ܗ̄ܘ̣ܵܐ ܒܲܦܓܲܪ|
    block |ܒܗܵܘ̇ ܒܲܪܢܵܫܵܐ ܕܲܡܨܸܐ ܡܩܲܒܸܿܠ ܪ̈ܘܼܚܵܢܝܵܬܼܵܐ ܀|
    block |܃ܠܲܡܠܝܼܠܘܼܬܹܗ ܝܲܗ̣̄ܒܼ ܪܲܗܒܼܘܿܢܵܐ ܕܲܥܬܼܝܼ̈ܕܼܵܬܼܵܐ|
    block |ܕܢܸܵܗܘܸܐ ܝܵ̇ܕܲܥ ܕܠܵܐ ܡܸܬܼܕܲܓܲܠ ܣܲܒܼܪܵܐ ܕܥܲܠ̣ ܠܹܗ ܀|
    block |܃ܪܲܗܒܼܘܿܢ ܚܲܝܹ̈ܐ ܝܲܗ̣̄ܒܼ ܠܹܗ ܒܲܥܕܹܢ ܠܒܲܪ ܡ̇ܝܘܿܬܹ̈ܐ|
    block |ܕܢܸܫܪܸܐ ܡ̇ܘܬܵܐ ܕܫܲܥܒܸܿܕܼ ܠܐܵܕܼܵܡ ܘܲܠܝܲܠܕܵܬܹ̈ܗ ܀|
    block |܃ܐܲܝܟܵܐ ܕܲܚܛ̣ܵܐ ܪܹܫ ܐ̄ܢܵܫܘܼܬܼܵܐ ܘܩܲܛܠܹܗ ܡ̇ܘܬܵܐ|
    block |ܠܬܲܡ̇ܢ ܐܲܥܠܹܗ ܠܪܵܕܹܐ ܒܬܼܵܘܫܵܐ ܕܓܲܢܵܒܼܘܼܬܼܵܐ ܀|
    block |܃ܒܢܘܼܡܹܐ ܕܐܲܒܼܘܼܗܝ ܥܲܠ̣ ܕܲܢܕܲܝܲܪ ܒܲܪ ܓܲܢܵܒܼܵܐ|
    block |ܘܲܚܙ̣ܵܝܗܝ ܣܵܢ̇ܐܵܐ ܘܐܲܝܠܸܠ ܘܲܒܼܟܼܵܐ ܕܠܵܐ ܒܸܣܡܲܬ̤ ܠܹܗ ܀|
    block |܃ܠܐܲܬܼܪܵܐ ܕܣܵܓܹ̇ܗ ܥܒܼܵܪ ܦܘܼܩܕܵܢܵܐ ܒܐܲܦܲܝ̈ ܐܵܕܼܵܡ|
    block |ܠܹܗ ܥܲܠ̣ ܐܵܕܼܵܡ ܒܝܲܕܼ ܓܵܝܵܣܵܐ ܕܥܲܠ̣ ܥܲܡ ܡܿܪܲܢ ܀|
    block |܃ܢܲܦܫܹܗ ܕܡܵܪܲܢ ܘܲܕܼܓܲܝܵܣܵܐ ܥܲܠ̣ ܫܲܘܝܵܐܝܼܬܼ|
    block |ܘܦܲܬܼܚܹܗ ܠܬܲܪܥܵܐ ܩܕܼܵܡ ܢܦܫܵܬܼ̈ܐ ܕܟܹܐܦܹܐ ܀|
    block |܃ܣܝܵܓܼܵܐ ܕܚܸܡܬܼܵܐ ܣܝܼܓܼ ܗ̄ܘ̣ܵܐ ܒܐܲܦܲܝ̈ܢ ܕܠܵܐ ܢܸܥܘܿܠ ܠܹܗ|
    block |ܘܬܲܪܥܹܗ ܡ̇ܪܲܢ ܘܐܲܥܠܲܢ ܥܲܡܹܗ ܒܝܲܕܼ ܡܲܥܲܠܬܹܿܗ ܀|
    block |܃ܠܒܸܗܬܲܬܼ ܫܹܐܕܹ̈ܐ ܦܬܲܚ ܦܲܪܕܿܝܣܵܐ ܩܕܼܵܡ ܡ̇ܝܘܿܬܹ̈ܐ|
    block |ܕܲܚܕܝܼܘ ܕܲܢܦܲܩ̄ܢ ܢܲܟܼܪܘܼܢ ܗܵܫܵܐ ܒܝܲܕܼ ܡܲܥܲܠܬܲܢ ܀|
    block |܃ܠܪܹܫܵܐ ܕܐܵܐܲܪ ܦܲܪܣܝܼ ܘܐܲܒܼܗܸܬܼ ܒܗܵܕܹܐ ܕܲܣܥ݂ܲܪ|
    block |ܕܕܲܚܩܹܗ ܠܐܵܕܼܵܡ ܡ̣ܢ ܝܵܪܬܿܘܼܬܼܵܐ ܕܝܲܗ̣̄ܒܼ ܠܹܗ ܡܵܪܹܗ ܀|
    block |܃ܪܢܵܐ ܚܵܣܵܡܵܐ ܕܠܵܐ ܬܘܼܒܼ ܦܵܢܹ̇ܐ ܐܵܕܼܵܡ ܠܐܲܬܼܪܹܗ|
    block |ܘܲܒܼܗܸܬܼ ܡ̣ܢ ܫܹܠܝ ܕܲܚܙ̣ܵܝܗܝ ܒܲܥܕܹܢ ܒܬܲܪܬܹܿܝܢ ܢܲܦܫ̈ܢ ܀|
    block |܃ܬܪܹܝܢ ܥܲܠ̣ܘ ܠܘܼܩܕܼܵܡ ܚܲܕܼ ܙܲܕܲܝܼܩܵܐ ܘܚܲܕܼ ܚܲܛܵܝܵܐ|
    block |ܕܢܸܗܘܸܐ ܝܵ̇ܕܲܥ ܕܡܸܥܲܠ ܥܵܐ̇ܠܝܼܢ ܛܵܒܹ̈ܐ ܘܒܼܝܼܫܹ̈ܐ ܀|
    block |܃ܥܲܠ ܓܲܝܵܣܵܐ ܚܲܫ̣ ܘܐܸܬܿܬܲܢܲܚ ܛܵܒܼ ܡ̣ܢ ܡ̇ܪܲܢ|
    block |ܕܐܲܝܟܲܢ ܬܲܪܥܹܗ ܐܸܫܹ̇ܕܼ ܠܲܕܼܡ̇ܐ ܠܫܘܼܪܵܐ ܕܒܼܢ̣ܵܐ ܀|
    block |܃ܒܡܸܠܟܹܿܗ ܣܒ݂ܲܪ ܗ̄ܘ̣ܵܐ ܚܬܼܝܼܪ ܪܸܥܝܵܢܵܐ ܕܣܝܼܓܼ ܦܲܪܕܲܝܣܵܐ|
    block |ܘܕܲܚܙ̣ܵܐ ܕܦܲܬܼܚܘܼܗܝ ܐܲܚܕܹܿܗ ܓܘܼܢܚܵܐ ܘܲܦܣܵܩ ܣܲܒܼܪܵܐ ܀|
    block |ܚܙ̣ܵܐ ܕܐܸܬܿܕܲܪܫܲܬ̤ ܐܘܼܪܚܵܐ ܠܲܥܕܹܢ ܕܢܸܪܕܿܘܿܢ ܐ̄ܢܵܫܵܐ܃|
  block
    block |ܘܐܲܝܠܸܠ ܘܲܒܼܟܼܵܐ ܕܦܵܫ̣ ܒܲܠܚܘܿܕܼܵܘܗܝ ܒܲܫܟܼܝܼܪ̈ܵܬܼܵܐ ܀|
    block |܃ܡܵܢܵܐ ܐܸܥܒܸܿܕܼ ܐܸܡ݂ܲܪ ܗܘ̤ ܠܹܗ ܡܲܪܝܼܪ ܢܲܦܫܵܐ|
    block |ܕܡܲܠܟܵܐ ܕܲܫܕܹܝܬܼ ܠܐܸܟܿܣܘܿܪܝܵܐ ܦܥ̣ܵܐ ܠܡܲܠܟܿܘܼܬܹܗ ܀|
    block |܃ܠܐܲܝܟܵܐ ܐܹܙܲܠ ܫܲܐܸܠ ܒܝܼܫܵܐ ܠܝܲܨܪܹܗ ܒܝܼܫܵܐ|
    block |ܕܐܲܚܕܹܿܗ ܐܵܕܼܵܡ ܠܪܵܘܡܵܐ ܘܥܘܼܡܩܵܐ ܒܝܲܕܼ ܝܲܠܕܵܬܹ̈ܗ ܀|
    block |܃ܕܚܲܩܬܹܿܗ ܠܘܼܩܬܹܿܗ ܠܘܼܩܕܼܵܡ ܡ̣ܢ ܦܲܪܕܲܝܣܵܐ ܕܕܲܡ ܠܵܐ ܢܹܐܪܲܬܼ|
    block |ܘܠܵܐ ܦܵܫܲܬ̤ ܕܘܼܟܿܬܼܵܐ ܒܐܲܪܥܵܐ ܕܠܵܘ ܗܘ̤ ܝܲܪܬܵܗ̇ ܀|
    block |܃ܛܘܼܒܲܝ ܗ̄ܘ̣ܵܐ ܠܝܼ ܒܝܵܪܬܿܘܼܬܼ ܐܲܪܥܵܐ ܕܲܩܢ̣ܵܐ ܒܐܲܪܥܵܐ|
    block |ܘܠܵܐ ܕܐܸܬܼܵܐ ܠܝܼ ܛܸܒܵܐ ܚܲܕܼܬܼܵܐ ܕܲܠܥܸܠ ܣܵܠܹ̇ܩ ܀|
    block |܃ܪܵܓܵܐ ܗ̄ܘ̣ܵܬܼ ܠܝܼ ܕܲܥܦܝܼܦܵܐܝܼܬܼ ܢܸܩܢܹܝܗ ܠܐܲܪܥܵܐ|
    block |ܘܠܵܐ ܢܸܬܼܟܢܸܐ ܝܵܪܬܵܐ ܕܪܵܘܡ̇ܐ ܘܒܲܪ ܡܲܠܟܿܘܼܬܼܵܐ ܀|
    block |܃ܡܢܝܼܚ ܗ̄ܘܹ̇ܝܬܼ ܐܸܠܘܼ ܝܼܪܸܬܼ ܐܲܟܲܚ̄ܕܼ ܪܵܘܡܵܐ ܘܥܘܼܡܩܵܐ|
    block |ܘܠܵܐ ܐܸܬܼܥܲܠܝܼ ܠܕܲܪܓܼܵܐ ܪܵܡ̇ܐ ܕܐܲܠܵܗܘܼܬܼܵܐ ܀|
    block |܃ܒܲܪ ܛܘܿܗܡܹܗ ܗ̄ܘ̣ ܗܵܢܵܐ ܕܙܸܩܦܹ̇ܬܼ ܥܲܠ ܪܹܫ ܩܲܝܣܵܐ|
    block |ܘܗܵܐ ܡܸܫܬܵܘܕܹܿܐ ܫܡܲܝܵܐ ܘܐܲܪܥܵܐ ܠܲܟܼ̈ܢܵܘܵܬܹܗ ܀|
    block |܃ܬܠܸܐ ܒܲܨܠܝܼܒܼܵܐ ܘܲܡܩܲܒܿܥܝܼܢ ܒܹܗ ܨܸܨܹ̈ܐ ܒܦܲܓܼܪܹܗ|
    block |ܘܝܵܡܹ̇ܐ ܒܐܵܡܹܝܢ ܕܲܡܨܸܐ ܠܡܸܬܲܠ ܡܵܠܟܿܘܼܬܼ ܪܵܘܡ̇ܐ ܀|
    block |܃ܪܡܸܐ ܒܐܵܓܼܘܿܢܵܐ ܕܚܵܫܘܿܫܘܼܬܼܵܐ ܘܩܲܪܝܼܒܼ ܕܲܢܡܘܼܬܼ|
    block |ܘܩܵܡ̣ ܚܲܕܼ ܫܝܼܛܵܐ ܘܡܸܬܼܟܲܫܲܦ ܠܹܗ ܕܗܲܒܼ ܠܝܼ ܚܲܝܹ̈ܐ ܀|
    block |܃ܢܸܓܼ̈ܕܹܿܐ ܥܦܝܼܦܹ̈ܐ ܐܸܬܿܬܿܘܣܲܦ ܠܹܗ ܐܵܟܹ̇ܠܩܲܪܨܵܐ|
    block |ܒܗܵܣ̇ ܒܲܪܬܼ ܩܵܠܵܐ ܕܐܸܬܿܕܲܟܼܪܲܝܢܝ ܡܵܪܝ ܡ̇ܐ ܕܐܵܬܹܿܐ ܐܲܢ̄ܬܿ ܀|
    block |܃ܟܡܵܐ ܕܓܲܝܵܣܵܐ ܡܸܬܼܟܲܫܲܦ ܗ̄ܘ̣ܵܐ ܥܲܠ ܪܹܫ ܩܲܝܣܵܐ|
    block |ܗܘ̤ ܡܲܣܓܸܿܐ ܗ̄ܘ̣ܵܐ ܡܸܬܿܬܲܚ ܗ̄ܘ̣ܵܐ ܡܲܪܝܼܪܵܐܝܼܬܼ ܀|
    block |܃ܟܡܵܐ ܕܡܲܚܸܐ ܟܠ ܡܸܫܬܵܘܕܹܿܐ ܗ̄ܘ̣ܵܐ ܕܥܲܡܝܼ ܠܲܡ ܬܸܗܘܸܐ|
    block |ܗܘ̤ ܝܵܒܹ̇ܕܼ ܗ̄ܘ̣ܵܐ ܒܢܘܼܪܵܐ ܕܝܲܨܪܹܗ ܥܲܙܝܼܙܵܐܝܼܬܼ ܀|
    block |܃ܟܡܵܐ ܕܝܵܡܹ̇ܐ ܗ̄ܘ̣ܵܐ ܘܲܡܚܲܬܿܡ ܗ̄ܘ̣ܵܐ ܡܸܠܬܹܗ ܒܐܵܡܹܝܢ|
    block |ܗܘ̤ ܡܲܝܠܸܠ ܗ̄ܘ̣ܵܐ ܐܲܝܟ ܝܵܠܹܕܿܬܵܐ ܕܚܲܣܢ̣ܵܗ̇ ܟܹܐܒܼܵܐ ܀|
    block |܃ܐܲܝܟ ܕܲܒܼܓܹܐܪܵܐ ܒܠܲܥ̣ ܚܲܣܵܡܵܐ ܒܗܵܠܹܝܢ ܕܲܗ̤ܘܲܝ̈|
    block |ܘܡ̣ܢ ܟܠ ܡܸܕܹܿܡ ܙܵܩܹ̇ܬܼ ܗ̄ܘ̣ܵܐ ܠܹܗ ܩܵܠ ܓܲܝܵܣܵܐ ܀|
    block |܃ܘܐܸܢ ܓܲܝܵܣܵܐ ܕܬܲܠܡܝܼܕܹܗ ܗ̄ܘ̣ܵܐ ܗܵܟܲܢ ܙܲܩܬ̣ܹܿܗ|
    block |ܡ̇ܢܵܐ ܢܸܥܒܸܿܕ ܡܵܐ ܕܩܵܥܹ̇ܝܢ ܒܹܗ ܫܡܲܝܵܐ ܘܐܲܪܥܵܐ ܀|
    block |ܐܸܢ ܒܲܪ ܐ̄ܪܵܙܹܗ ܦܲܪܣܝܼ ܘܲܓܼܠܵܗ̇ ܠܐܘܼܡ̇ܢܘܼܬܹܗ܃|
  block
    block |ܠܐܲܝܟܵܐ ܢܹܐܙܲܠ ܡ̇ܐ ܕܡܲܗܠܝܼܢ ܒܹܗ ܥܝܼܪܹ݁ܐ ܘܐ̄ܢܵܫܵܐ ܀|
    block |܃ܐܸܢ ܩܵܛ̇ܘܿܠܵܐ ܢܣ݂ܲܒܼ ܫܘܼܘܕܵܝܵܐ ܕܡܲܠܟܿܘܼܬܼ ܪܵܘܡ̇ܐ|
    block |ܒܐܲܝܠܹܝܢ ܥܲܝܢܹ̈ܐ ܢܚܘܼܪ ܟܲܕܼ ܥܵܐܹ̇ܠ ܟܠܹܗ ܓܸܢܣܲܢ ܀|
    block |܃ܐܘܿ ܓܲܝܵܣܵܐ ܕܦܲܣܩܹ̣ܗ ܠܣܲܒܼܪܹܗ ܕܲܒܼܥܸܠܕܲܪܵܐ|
    block |ܘܐܲܩܢܝܼ ܘܲܒܼܪܵܐ ܠܲܕܼܠܵܐ ܣܲܒܼܪܵܐ ܒܫܘܼܒܼܩܵܢ ܥܵܘ̣ܠܹܗ ܀|
    block |܃ܐܘܿ ܕܐܸܬܼܚܲܝܲܒܼ ܘܡܲܫܟܸܿܢ ܢܲܦܫܹܗ ܒܲܫܟܼܝܼܪ̈ܵܬܼܵܐ|
    block |ܕܲܢܣ݂ܲܒܼ ܡܲܓܼܵܢ ܫܛܵܪ ܚܵܘ̈ܒܵܬܹܗ ܒܲܚܕܼܵܐ ܡܸܠܬܼܵܐ ܀|
    block |܃ܐܘܿ ܕܐܸܬܿܛܲܡܲܐ ܟܠܹܗ ܒܟܼܠܹܗ ܒܥܵܘ̣ܠܐ ܢܕܝܼܕܼܵܐ|
    block |ܕܪܲܣ ܥܲܠ ܟܠܹܗ ܡܲܝܵ̈ܐ ܕܟܼܵܝܵ̈ܐ ܕܲܬܼܝܵܒܼܘܼܬܼܵܐ ܀|
    block |܃ܐܘܿ ܕܒܲܙ̣ ܘܲܥܠ݂ܲܒܼ ܐܲܪ̈ܥܵܢܝܵܬܼܵܐ ܒܟܼܠܗܘܿܢ ܚܲܝܵܘ̈ܗܝ|
    block |ܘܲܒܼܝܘܿܡ ܡ̇ܘܬܹܿܗ ܒܲܙ̣ ܛܵܒܼܵܬܼ̈ܐ ܫܡܲܝܵܢ̈ܝܵܬܼܵܐ ܀|
    block |܃ܐܘܿ ܕܐܸܬܿܛܲܫܝܼܘ ܪ̈ܵܕܝܲܝ ܒܐܘܼܪܚܵܐ ܡ̣ܢ ܒܝܼܫܘܼܬܹܗ|
    block |ܕܲܕܼܪܲܫ ܐܘܼܪܚܵܐ ܕܲܬܼܝܵܒܼܘܼܬܼܵܐ ܩܕܼܵܡ ܚܲܛܵܝܹ̈ܐ ܀|
    block |܃ܐܘܿ ܚܒܸܢܵܢܵܐ ܕܓܲܡܲܪ ܝܵܘܡܵܘ̈ܗܝ ܒܲܣܪܝܼܩܘܼܬܼܵܐ|
    block |ܕܐܸܡ݂ܲܪ ܡܸܠܬܼܵܐ ܘܲܫܩ݂ܲܠ ܐܲܓܼܪܵܐ ܡܲܠܟܿܘܼܬܼ ܪܵܘܡ̇ܐ ܀|
    block |܃ܐܘܿ ܟܡܵܐ ܘܐܲܝܟܲܢ ܐܹܨܘܼܪ ܨܲܠܡܵܐ ܕܫܘܼܒܼܩܵܢ ܥܵܘ̣ܠܵܟ|
    block |ܕܒܼܵܐܡܹܝܢ ܚܲܬܿܡܹܗ ܝܵܗܹ̇ܒܼ ܕܲܪ̈ܓܹܐ ܠܕܲܪܓܼܵܟ ܕܲܡ̣ܛܵܟ ܀|
    block |܃ܒܨܝܼܪ ܗ̄ܘ̣ ܠܸܫܵܢܝ ܕܲܢܨܘܼܪ ܫܲܪܒܵܟ ܦܵܠܹ̇ܫ ܐܸܣܹ̈ܐ|
    block |ܘܠܵܐ ܝܵ̇ܕܲܥ ܐ̄ܢܵܐ ܕܐܸܓܼܠܸܐ ܟܡܹܐܢܹ̈ܐ ܕܐܘܼܡ̇ܢܘܼܬܼܵܟ ܀|
    block |܃ܡܕܲܪܡܲܬܿ ܟܠܵܟ ܘܲܨܢܝܼܥܵܝܼܬܼ ܕܲܒܼܪܬܿ ܚܲܝܲܝ̈ܟ|
    block |ܚ̣ܛܲܝܬܿ ܐܲܝܟ ܕܲܒܼܥ݂ܲܝܬܿ ܘܲܦܢ݂ܲܝܬܿ ܘܐܲܦܝܼܣܬܿ ܐܲܝܟ ܕܲܫܦ݂ܲܪ ܠܵܟ ܀|
    block |܃ܫܵܒܹ̇ܩ ܥܵܘ̣ܠܵܟ ܝܵ̇ܕܲܥ ܒܲܠܚܘܿܕܼ ܩܸܦ̈ܠܹܐ ܕܠܸܒܵܟ|
    block |ܘܲܕܼܝܵ̇ܕܲܥ ܠܵܟ ܠܵܐ ܐܲܩܹܨ ܠܵܟ ܪܲܒܿܘܼܬܼ ܥܵܘ̣ܠܵܟ ܀|
    block |܃ܚܲܟܿܝܼܡܵܐܝܼܬܼ ܨܵܪܹܗ ܠܫܲܪܒܵܟ ܒܕܲܦܵܐ ܕܚܲܫܵܘ̈ܗܝ|
    block |ܕܢܹܐܠܲܦ ܟܠܢܵܫ ܠܡܸܪܕܼܵܐ ܒܚܲܫܹ̈ܐ ܠܘܵܬܼ ܕܲܥܬܼܝܼ̈ܕܼܵܢ ܀|
    block |ܥܘܼܢܵܝܵܐ܃ ܫܘܼܒܼܚܵܐ ܠܵܟ ܡܲܦܸܢܹܐ ܛܵܥܲܝܵ̈ܐ܃ ܠܝܼܕܲܥܬܼܵܐ ܕܪܲܒܿܘܼܬܼ ܫܘܼܒܼܚܹܗ ܀|
block |ܥܲܠ ܕܘܼܒܵܪܵܐ ܕܡܲܠܲܐܟܹ̈ܐ|
  block
    block |ܥܲܠ ܕܘܼܒܵܪܵܐ ܕܡܲܠܲܐܟܹ̈ܐ|
  block
    block |ܡܐܡܪܐ ܕܬܠܬܝܢ ܘܬܡܢܝܐ|
    block |ܥܲܠ ܕܘܼܒܵܪܵܐ ܕܡܲܠܲܐܟܹ̈ܐ|
  block
    block |܃ܥܵܠܡܵܐ ܕܙܲܒܼܢܵܐ ܚܙܹ̇ܝܬܼ ܟܲܕܼ ܪܵܗܹ̇ܛ ܒܐܲܡܝܼܢܘܼܬܼܵܐ|
    block |ܘܲܨܒܹ̇ܝܬܼ ܕܐܹܠܲܦ ܕܡܲܢ ܡܲܪܗܸܛ ܠܵܗ̇ ܠܫܲܬܿܝܼܩܘܼܬܹܐ ܀|
    block |܃ܪܲܗܛܹܗ ܘܫܸܬܼܩܹ ܚܙܹ̇ܝܬܼ ܕܲܡܛܲܟܲܣ ܚܲܟܿܝܼܡܵܐܝܼܬܼ|
    block |ܘܐܸܡ̇ܪܹܬܼܐܸܢܵܐ ܕܡܲܢ ܟܲܝ ܚܲܟܿܡܹܗ ܠܡܸܪܕܵܐ ܒܛܲܟܼܣܵܐ ܀|
    block |܃ܒܫܘܼܚܠܵܦ ܙܲܒܼܢܵܘ̈ܗܝ ܬܸܗ̇ܪܹܬܼ ܣܲܓܿܝܼ ܕܲܟܼܣܡܵܐ ܫܚܝܼܩܝܼܢ|
    block |ܘܲܒܼܥܹ̇ܝܬܼ ܕܐܸܕܲܥ ܕܡܲܢ ܫܵܚܹ̇ܩ ܠܹܗ ܘܲܡܢܲܟܲܪ ܠܹܗ ܀|
    block |܃ܒܹܝܬܼ ܫܘܼܚܠܵܦܵܘ̈ܗܝ ܥܸܠܹ̇ܬܼ ܩܵܡܹ̇ܬܼ ܐܲܝܟ ܕܒܼܵܐܓܼܘܿܢܵܐ|
    block |ܕܐܹܚܘܼܪ ܫܲܦܝܼܪ ܕܐܲܝܟܲܢ ܥܵܠ̇ܒܿܝܼܢ ܐܵܦ ܡܸܬܼܥܲܠܒܿܝܼܢ ܀|
    block |܃ܥܲܡ ܡܲܪܕܿܝܼܬܹܗ ܨܒܼܵܘ ܚܘܼܫܵܒܲܝܝ̈ ܠܲܡܗܲܠܵܟܼܘܼ|
    block |ܕܐܸܕܕܲܥ ܕܐܲܝܢܵܘ ܫܘܼܪܵܝ ܐܘܼܪܚܹܗ ܘܫܘܼܠܵܡ ܪܲܗܛܹܗ ܀|
  block
    block |܃ܪܲܗܛܹܗ ܘܛܲܟܼܣܹܗ ܥܲܒܼ݂ܕܿܘܼܢܝ ܕܐܸܒܼܥܸܐ ܒܥܵܬܼܵܐ ܕܲܥܠܵܘܗܝ|
    block |ܕܡ̇ܐ ܕܲܒܼܥܹܝܬܹܗ ܐܸܕܲܥ ܘܐܵܘܕܲܥ ܠܲܕܒܼܵܥܹ̇ܝܢ ܠܹܗ ܀|
    block |܃ܒܗܵܬܹܗ ܫܚܲܩ̣ܬܲܢܝ ܐܲܝܟ ܕܲܠܟܲܦܢܵܐ ܒܪܸܓܲܬܼ ܠܲܚܡܵܐ|
    block |ܘܡܸܬܼܝܲܐܲܒܼܢܵܐ ܕܐܸܡܠܸܐ ܪܸܥܝܵܢܝ ܡ̣ܢ ܦܲܪ̈ܟܿܘܼܟܼܵܘܗܝ ܀|
    block |܃ܫܘܼܦܪܹܗ ܓܲܪܓܼܢܝ ܕܐܸܩܪܘܿܒܼ ܨܹܐܕܼܵܘܗܝ ܘܐܸܬܼܒܲܩܸܐ ܒܹܗ|
    block |ܕܛܵܟ ܬܸܫܦܲܪ ܒܹܗ ܣܲܢܝܘܼܬܼ ܡܸܠܲܬܼܝ ܡܲܠܝܲܬܼ ܚܲܫܹ̈ܐ ܀|
    block |܃ܒܡܸܠܹ̈ܐ ܕܲܥܠܵܘܗܝ ܪܓܼܝܓܼ ܐ̄ܢܵܐ ܕܐܸܗܘܸܐ ܚܲܒܼܪܵܐ ܒܫܘܼܦܪܹܗ|
    block |ܘܲܡܛܲܝܲܒܼ ܐ̄ܢܵܐ ܕܐܲܝܬܸܿܐ ܠܓܸܠܝܵܐ ܪܸܓܲܬܼ ܪܸܥܝܵܢܝ ܀|
    block |܃ܪܸܓܿܬܹܗ ܕܥܵܠܠܡܵܐ ܫܚܲܩܬܹܗ ܠܪܸܥܝܵܢܝ ܠܒܲܪ ܡ̣ܢ ܛܲܟܼܣܵܐ|
    block |ܘܗܵܐ ܥܵܨ̇ܝܵܐ ܠܝܼ ܕܐܵܘܠܸܕܼ ܡܸܠܹ̈ܐ ܒܲܕܼܡܘܼܬܼ ܘܥܸܠܹ̈ܐ ܀|
    block |܃ܐܲܝܟ ܝܵܠܹܕܿܬܵܐ ܡܚܲܒܸܿܠ ܡܲܕܲܥܝ ܒܥܸܠܬܼܵܐ ܕܲܥܠܵܘܗܝ|
    block |ܕܐܸܡܲܬܼܝ ܢܵܘܠܸܕܼ ܥܘܼܠܹ̈ܐ ܕܡܹܐܡܪܵܐ ܩܕܼܵܡ ܫܵܡܘܿܥܹ̈ܐ ܀|
    block |܃ܥܸܠܲܬܼ ܥܵܠܡܵܐ ܐܝܼܬܹܝܗ̇ ܥܸܠܬܼܵܐ ܕܝܸܠܕܲܬ̤ ܬܲܪܥܝܼܬܼܝ|
    block |ܘܡܲܢ̣ܘ ܡܙܝܼܥ ܠܹܗ ܘܡܫܲܚܠܸܦ ܠܹܗ ܟܲܕܼ ܗܘ̤ ܚܲܪܫܵܐ ܗ̄ܘ̣ ܀|
    block |܃ܡܲܢ̣ܘܼ ܡܫܲܚܠܸܦ ܩܲܝܛܵܐ ܠܣܲܬܼܘܵܐ ܘܣܲܬܼܘܵܐ ܠܩܲܝܛܵܐ|
    block |ܘܡܲܢ̣ܘܼ ܡܲܗܦܸܟ ܩܲܪܝܼܪܘܼܬܹܗ ܠܚܲܡܝܼܡܘܼܬܼܵܐ ܀|
    block |܃ܡܲܢ ܡܲܕܼܢܲܚ ܠܹܗ ܠܐܸܣܦܹܝܪ ܫܸܡܫܵܐ ܒܥܸܕܵܢ ܨܲܦܪܵܐ|
    block |ܘܡܲܢ̣ܘܼ ܡܛܲܫܸܐ ܦܲܐܝܘܼܬܼ ܢܘܼܗܪܹܗ ܒܥܸܕܵܢ ܪܲܡܫܵܐ ܀|
    block |܃ܡܲܢ ܡܲܪܗܸܛ ܠܹܗ ܒܐܲܦܲܝ̈ ܪܵܘܡ̇ܐ ܩܲܠܝܼܠܵܐܝܼܬܼ|
    block |ܘܡܲܢ ܐܲܚܝܼܕܼ ܠܹܗ ܕܠܵܐ ܢܸܬܼܪܲܦܸܐ ܘܢܸܦܸܠ ܒܐܲܪܥܵܐ ܀|
    block |܃ܡܲܢ ܥܵܒܹ̇ܕܼ ܠܹܗ ܠܣܲܗܪܵܐ ܙܥܘܿܪܵܐ ܒܲܪ ܚܲܕܼ ܝܵܘܡ̇ܐ|
    block |ܘܡܲܢ ܡܲܣܸܩ ܠܹܗ ܒܸܦܠܠܓܿܘܼܬܼ ܝܲܪܚܵܐ ܠܲܥܠܲܝܡܘܼܬܼܵܐ ܀|
    block |܃ܡܲܢ ܡܲܪܡܸܐ ܒܵܗ̇ ܒܫܲܬܿܝܼܩܘܼܬܹܗ ܦܓܼܘܼ̈ܕܹܐ ܕܛܲܟܼܣܵܐ|
    block |ܕܠܵܐ ܢܸܬܿܕܵܘܲܕ ܛܲܟܼܣܵܐ ܪܲܒܵܐ ܕܠܹܠܲܝ ܐܝܼܡܵܩ ܀|
    block |܃ܡܲܢ̣ܘܼ ܡܲܪܗܸܛ ܟܵܘܟܿܒܹ̈ܐ ܒܛܲܟܼܣܵܐ ܚܲܕܼ ܒܵܬܲܪ ܚܲܕܼ|
    block |ܘܲܡܚܵܘܸܐ ܠܗܘܿܢ ܫܒܼܝܼܠ ܡܲܪܕܲܝܼܬܼܵܐ ܕܠܵܐ ܡܸܬܼܦܲܣܩܵܐ ܀|
    block |܃ܡܢ̣ܘܼ ܡܙܝܼܥ ܠܹܗ ܠܐܵܐܲܪ ܚܲܪܫܵܐ ܠܘܵܬܼ ܬܸܫܡܸܫܬܲܢ|
    block |ܘܡܲܢ ܡܲܩܩܥܸܐ ܠܵܗ̇ ܠܫܲܬܿܝܼܩܘܼܬܹܗ ܩܵܠܹ̈ܐ ܓܫܝܼܡܹ̈ܐ ܀|
    block |܃ܡܲܢ̣ܘܼ ܡܩܲܫܸܐ ܘܲܡܥܲܒܸܿܐ ܠܵܗ̇ ܠܩܲܛܝܼܢܘܼܬܹܗ|
    block |ܘܡܲܢ ܡܲܛܥܸܢ ܠܹܗ ܫܸܦܥܹ̈ܐ ܕܡܲܝ̈ܵܐ ܘܪܵܐܹ̇ܣ ܒܐܲܪܥܵܐ ܀|
    block |܃ܡܲܢ̣ܘܼ ܡܪܝܼܡ ܠܹܗ ܐܲܝܟ ܕܲܠܫܲܒܼܛܵܐ ܠܥܸܠ ܡ̣ܢ ܝܲܡܵܐ|
    block |ܘܲܡܬܲܚܬܸܿܐ ܠܹܗ ܠܝܲܨܪܹܗ ܪܲܓܼܝܵܐ ܒܝܲܕܼ ܥܲܠܥܵܠܵܘ̈ܗܝ ܀|
    block |܃ܡܲܢ̣ܘܼ ܡܫܲܠܸܐ ܠܲܟܼܬܼܝܼܫܘܼܬܹܗ ܡ̇ܐ ܕܡܸܬܼܒܲܥܪܲܪ|
    block |ܘܡܢ̣ܘܼ ܦܵܢܹ̇ܐ ܘܲܡܒܲܥܪܲܪ ܠܹܗ ܡ̇ܐ ܕܡܸܫܬܲܝܲܢ ܀|
    block |܃ܐܲܝܟܵܐ ܕܐܝܼܬܼܵܘܗܝ ܡܲܫܒܹܗ ܩܲܫܝܵܐ ܡ̇ܐ ܕܠܵܐ ܢܵܫܹ̇ܒܼ|
    block |ܘܡ̣ܢ ܐܲܝܡܸܟܵܐ ܐܵܬܹ̇ܐ ܡܸܢܫܹܠܝ ܒܚܹܐܦܵܐ ܩܲܫܝܵܐ ܀|
  block
    block |܃ܡܲܢ̣ܘܼ ܡܲܣܸܦ ܢܘܼܪܵܐ ܕܒܲܪ̈ܩܹܐ ܡ̣ܢ ܪܲܥܕܲܘܼܬܹܗ|
    block |ܘܡܲܢ̣ܘܼ ܕܡܲܫܡܲܥ ܩܵܠܹ̈ܐ ܕܪ̈ܲܥܡܹܐ ܡ̣ܢ ܫܲܠܝܘܼܬܹܗ ܀|
    block |܃ܡܲܢ̣ܘܼ ܡܡܲܙܸܓܼ ܩܲܪܝܼܪܘܼܬܹܗ ܒܚܲܡܝܼܡܘܼܬܼܵܐ|
    block |ܕܢܸܗܘܸܐ ܫܸܩܝܵܐ ܕܡܸܢܹܗ ܠܦܹܐܪܹ̈ܐ ܕܐܲܪܥܵܐ ܀|
    block |܃ܡܲܢ ܢܵܛܲ̇ܪ ܠܹܗ ܡ̇ܐ ܕܡܸܬܼܚܲܠܲܛ ܒܓܼܘܼܫܡܹ̈ܐ ܥܒܲܝܵ̈ܐ|
    block |ܕܠܵܐ ܢܸܬܿܛܲܠܲܩ ܡ̣ܢ ܐܸܣܛܘܼܟܼܣܹ̈ܐ ܕܢܘܼܟܼܪܵܝܝܼܢ ܠܹܗ ܀|
    block |܃ܗܵܠܹܝܢ ܥܲܒܼܕܿܘܼܢܝ ܕܐܸܒܼܥܸܐ ܕܫܘܼܚܠܵܦܲܝ̈ܗܘܿܢ|
    block |ܕܕܝܼܠܗܘܿܢ ܐܝܼܬܼܵܘܗܝ ܚܹܝܠ ܫܘܼܚܠܵܦܵܐ ܐܵܘ ܕܲܐ̄ܚܪ̈ܵܢܹܐ ܀|
    block |܃ܗܸܢܘ̣ܿܢ ܚܲܪ̈ܫܹܐ ܩܢܹܝܢ ܗ̄ܘ̣ܵܘ ܡܸܠܬܼܵܐ ܒܲܟܼܝܵܢܲܝ̈ܗܘܿܢ|
    block |ܐܵܘ ܕܲܠܡܵܐ ܟܲܝ ܡܠܝܼܠܹ̈ܐ ܡܙܝܼܥܝܼܢ ܠܲܕܼܠܵܐ ܡܸܠܬܼܵܐ ܀|
    block |܃ܩܲܢ̈ܝܲܝ ܡܸܠܬܼܵܐ ܩܢܹܝܢ ܟܲܝ ܚܲܝܠܵܐ ܠܡܸܣܥܲܪ ܗܵܕܹܐ|
    block |ܐܵܘ ܕܲܠܡܵܐ ܬܘܼܒܼ ܒܚܹܝܠ ܒܵܪܘܿܝܵܐ ܡܨܹܝܢ ܡܸܬܼܚܲܝܠܝܼܢ ܀|
    block |܃ܪܸܢܝܵܐ ܕܗܵܠܹܝܢ ܐܲܪܡܝܼ ܒܪܸܥܝܵܢܝ ܪܸܥܝܵܐ ܕܗܵܠܹܝܢ|
    block |ܘܲܪܢܹ̇ܝܬܼ ܕܚܲܕܼ ܗ̄ܘ̣ ܣܵܥܲ̇݁ܪ ܗܵܠܹܝܢ ܒܚܹܝܠ ܨܸܒܼܝܵܢܹܗ ܀|
    block |܃ܚܲܕܼܘܼ ܚܲܝܠܵܐ ܕܣܵܥܲ݁ܪ ܚܚܲܝܠܹܗ ܒܝܲܕܼ ܪ̈ܘܼܚܵܢܹܐ|
    block |ܘܗܘ̤ܝܘܼ ܡܛܲܟܸܿܣ ܠܲܥܒܼܵܕܼ݁ ܐܝܼܕܼܵܘ̈ܗܝ ܒܲܥܒܼܵܕܼ̇ ܐܝܼܕܼܵܘ̈ܗܝ ܀|
    block |܃ܒܝܲܕܼ ܡܲܠܵܠܹ̈ܐ ܡܙܝܼܥ ܠܲܟܼܝܵܢܹ̈ܐ ܠܵܐ ܪ̈ܵܓܼܘܿܫܹܐ|
    block |ܘܲܒܼܪ̈ܘܼܚܵܢܹܐ ܓܵܡܲ݁ܪ ܚܘܼܒܹܿܗ ܨܹܝܕܼ ܒܸܪ̈ܝܵܬܼܵܐ ܀|
    block |܃ܠܲܡܠܝܼܠܘܼܬܼܗܘܿܢ ܐܲܓܼܥܸܠ ܥܵܠܡܵܐ ܡ̣ܢ ܫܘܼܪܵܝܵܐ|
    block |ܢܸܗܘܘܿܢ ܢܵܛ̇ܪܝܼܢ ܫܘܼܚܠܵܦ ܙܲܒܼܢܹ̈ܐ ܕܠܵܐ ܕܘܼܘܵܕܼܵܐ ܀|
    block |܃ܠܗܘܿܢ ܠܡܲܠܲܐܟܹ̈ܐ ܥܒ݂ܲܕܼ ܓܹܐܙܲܒܼܪܹ̈ܐ ܕܒܲܣܝܼܡܘܼܬܹܗ|
    block |ܕܲܢܦܲܠܓܼܘܼܢܵܝܗܝ ܠܓܲܙܵܐ ܕܪ̈ܲܚܡܵܘܗܝ ܠܐܲܪ̈ܥܵܢܵܝܹܐ ܀|
    block |܃ܠܗܘܿܢ ܗ̄ܘ̣ ܐܲܩܝܼܡ ܐܲܦܸܛܪ̈ܘܿܦܹܐ ܥܲܠ ܬܸܫܡܸܫܬܹܿܗ|
    block |ܕܢܸܗܘܘܿܢ ܝܵܗ̇ܒܿܝܼܢ ܦܵܪܣܵܐ ܒܙܲܒܼܢܹܗ ܠܲܒܼܢܲܝ̈ ܒܲܝܬܹܿܗ ܀|
    block |܃ܠܗܘܿܢ ܗ̄ܘ̣ ܝܗ̣̄ܒܹܿܗ ܥܵܠܡܵܐ ܫܲܒܼܪܵܐ ܐܲܝܟ ܕܲܠܪܲܒܵܐ|
    block |ܕܲܢܚܲܟܿܡܘܼܢܵܝܗܝ ܡ̣ܢ ܫܲܒܼܪܘܼܬܼܵܐ ܠܲܓܼܡܝܼܪܘܼܬܼܵܐ ܀|
    block |܃ܠܪܲܒܵܢܘܼܬܼܗܘܿܢ ܐܲܫܠܸܡ ܪܲܗܛܵܐ ܕܩܲܠܝܼܠܘܼܬܹܗ|
    block |ܕܲܢܛܲܟܿܣܘܼܢܵܝܗܝ ܡ̣ܢ ܣܘܼܥܪ̈ܵܢܹܐ ܕܙܲܠܝܼܠܘܼܬܼܵܐ ܀|
    block |܃ܦܹܕܵܓܼܘܿܓܹ̈ܐ ܗܵܘܢܵܐ ܥܒ݂ܲܕܼ ܠܹܗ ܠܣܲܟܼܠܵܐ|
    block |ܕܠܵܐ ܢܸܬܿܐܠܘܼܢ ܠܹܗ ܠܲܡܗܲܠܵܟܼܘܼ ܐܲܝܟ ܨܸܒܼܝܵܢܹܗ ܀|
  block
    block |܃ܣܟܲܠ ܗ̄ܘ̣ܵܐ ܣܲܓܿܝܼ ܡ̣ܢ ܒܘܝܵܢܵܐ ܐܲܟܼܡܵܐ ܕܲܣܟܲܠ|
    block |ܥܲܠ ܗܵܝ̇ ܐܲܩܝܼܡ ܥܪ݁ܝܼܡܲܝ ܗܵܢܘܵܐ ܥܲܠ ܬܸܫܡܸܫܬܹܿܗ ܀|
    block |܃ܠܫܘܼܠܛܵܢܲܝ̈ܗܘܿܢ ܐܲܓܼܥܸܠ ܥܘܼܬܼܪܵܐ ܕܚܵ̇ܫܲܚ ܗ̄ܘ̣ܵܐ ܠܹܗ|
    block |ܕܢܸܗܘܘܿܢ ܝܵܨ̇ܦܝܼܢ ܕܲܣܢܝܼܩܘܼܬܹܗ ܝܵܘܡ̇ܐ ܒܝܵܘܡ̇ܐ ܀|
    block |܃ܐܵܣܘܿܛܵܐܝܼܬܼ ܪܓܼܝܼܓܼ ܗ̄ܘ̣ܵܐ ܝܲܥܢܵܐ ܕܢܹܐܟܼܘܿܠ ܘܲܢܗܘܼܬܼ|
    block |ܘܣܵܡ̣ܹܗ ܠܐܘܼܟܼܠܵܐ ܒܐܝܼܕܼܵܐ ܕܬܲܩܢܹ̈ܐ ܕܲܢܦܲܪܣܘܼܢܵܝܗܝ ܀|
    block |܃ܒܐܝܼܕܼܵܐ ܕܬܲܩܢܹ̈ܐ ܨܒܼܵܐ̣ ܕܲܢܛܲܟܸܿܣ ܠܐܵܣܘܿܛܘܼܬܹܗ|
    block |ܕܠܵܐ ܡ̇ܐ ܕܐܵܟܹ̇ܠ ܐܵܣܘܿܛܵܐܝܼܬܼ ܢܡܘܼܬܼ ܒܝܼܫܵܐܝܼܬܼ ܀|
    block |܃ܚܲܟܿܝܼܡ ܛܵܒܼܵܐ ܡ̇ܪܹܗ ܕܥܵܠܡܵܐ ܒܲܥܪܝܼܪܵܝܵܐ|
    block |ܘܚܲܟܿܝܼܡܵܐܝܼܬܼ ܚܲܟܿܡܹܗ ܒܡܸܠܬܼܵܐ ܕܲܒܼܡܠܵܠܹ̈ܐ ܀|
    block |܃ܡܠܝܼܠܹ̈ܐ ܐܲܩܝܼܡ ܥܲܠ ܬܸܫܡܸܫܬܹܿܗ ܕܠܵܐ ܡܲܠܵܠܐ|
    block |ܕܲܢܚܲܟܿܡܘܼܢܵܗ̇ ܠܲܒܼܪܝܼܪܘܼܬܹܗ ܒܲܥܪܝܼܡܘܼܬܼܗܘܿܢ ܀|
    block |܃ܒܗܘܿܢ ܒܲܡܠܝܼܠܹ̈ܐ ܡܕܲܒܲܪ ܟܠܵܐ ܡܲܬܼܩܸܢ ܟܠܵܐ|
    block |ܘܠܲܝܬܿ ܒܲܥܒܼܝܼ̈ܕܹܐ ܕܠܵܘ ܒܐܝܼ̈ܕܲܝܗܘܿܢ ܡܲܫܠܲܡ ܪܲܗܛܹܗ ܀|
    block |܃ܠܗܘܿܢ ܗ̄ܘ̣ ܡܲܫܠܲܡ ܪܲܗܛܵܐ ܕܚܲܪ̈ܫܹܐ ܘܲܕܡܲܠܵܠܹ̈ܐ|
    block |ܘܐܲܝܟ ܡܸܠܲܬܼܗܘܿܢ ܡܬܲܪܓܸܿܡ ܟܲܣܝܵܐ ܥܲܡ ܬܘܼܩܵܢܵܘ̈ܗܝ ܀|
    block |܃ܒܡܸܨܥܵܝܘܼܬܼܗܘܿܢ ܡܚܵܘܸܐ ܚܘܼܒܹܿܗ ܐܵܦ ܠܘܼܚܵܡܹܗ|
    block |ܘܝܵܗܹ̇ܒܼ ܛܘܼܒܹ̈ܐ ܘܡܲܣܪܲܚ ܢܸܓܼ̈ܕܹܿܐ ܠܡܸܬܼܢܲܓܿܕܵܢܹ̈ܐ ܀|
    block |܃ܒܐܝܼܙܓܲܕܿܘܼܬܼܗܘܿܢ ܣܵܥܲ̄݁ܪ ܟܠܵܐ ܗܘ̤ ܡ̇ܪܹܟܿܠ|
    block |ܘܓܼܵܒܹ̇ܐ ܘܡܲܣܠܸܐ ܐܲܟܼܡܵܐ ܕܲܚܙܸܐ ܠܪܸܡܙܹܗ ܡܸܡܬܼܘܿܡ ܀|
    block |܃ܠܗܘܿܢ ܗ̄ܘ̣ ܡܫܲܕܵܪ ܒܐܝܼܙܓܲܕܿܘܼܬܼܵܐ ܠܘܵܬܼ ܐܲܪ̈ܥܵܢܹܐ|
    block |ܘܗܸܢܘ̣ܿܢ ܦܵܢܹ̇ܝܢ ܘܲܡܚܵܘܹܝܢ ܠܹܗ ܐܲܟܼܡܵܐ ܕܝܵ̇ܕܲܥ ܀|
    block |܃ܡܸܢܗܘܿܢ ܬܵܒܲܥ̇ ܡܸܢܝܵܢ ܐ̄ܢܵܫܵܐ ܘܫܘܼܚܠܵܦ ܙܲܒܼܢܹ̈ܐ|
    block |ܘܲܚܦܝܼܛܝܼܢ ܛܵܒܼ ܠܡܸܛܲܪ ܛܲܟܼܣܵܐ ܕܡܝܼܡ ܒܐܝܼܕܲܝ̈ܘܗܘܿܢ ܀|
    block |܃ܒܗܘܿܢ ܗ̄ܘ̣ ܣܵܥܲ݁ܪ ܣܵܥܘܿܪܘܼܬܼܵܐ ܕܣܵܥܘܿܪܘܼܬܹܗ|
    block |ܘܒܲܙܒܲܢ ܪܵܕܹܐ ܘܒܲܙܒܲܢ ܩܵܢܹ̇ܐ ܐܲܝܟ ܕܲܢܥܲܕܲܪ ܀|
    block |܃ܒܗܘܿܢ ܗ̄ܘ̣ ܦܵܪܹܩ ܠܪ̈ܵܚܡܲܝ ܚܘܼܒܹܿܗ ܡ̇ܐ ܕܡܸܢܼܐܲܠܨܝܼܢ|
    block |ܘܲܒܼܗܘܿܢ ܪܵܕܹܐ ܠܲܡܒܲܣܪ̈ܵܢܹܐ ܡ̇ܐ ܕܡܸܫܬܲܥܠܹܝܢ ܀|
    block |܃ܒܗܘܿܢ ܗ̄ܘ̣ ܡܕܲܒܲܪ ܫܘܼܠܛܵܢ ܡܲܠ̈ܟܹܿܐ ܘܦܘܼܠܵܓܼ ܥܲܡܡܹ̈ܐ|
    block |ܘܒܲܚܠܝܼܨܘܼܬܗܘܿܢ ܣܵܕܲ̇ܪ ܩܹܐܪ̈ܣܹܐ ܘܡܲܥܒܲܪ ܩܹܐܪ̈ܣܹܐ ܀|
    block |܃ܐܲܝܟ ܗܸܢܝܘܿܟܼܵܐ ܪܟܼܝܼܒܼ ܦܘܼܩܕܵܢܹܗ ܥܲܠ ܙܵܘܥܲܝ̈ܗܘܿܢ|
    block |ܘܒܲܕܼܡܘܼܬܼ ܪ̈ܲܟܼܫܵܐ ܟܕܼܝܝܼܢܝܼܢ ܗܸܢܘ̣ܿܢ ܘܦܵܪܚܝܼܢ ܒܐܵܐܲܪ ܀|
    block |܃ܐܹܝܘ ܡܲܪܟܲܒܼܬܼܵܐ ܪܘܼܚܵܢܵܝܬܼܵܐ ܕܐܲܠܵܗ ܟܠܵܐ|
    block |ܕܲܟܼܕܼܝܼܢܝܼܢ ܒܵܗ̇ ܪ̈ܲܟܼܫܵܐ ܕܪܘܼܚܵܐ ܒܥܲܪ̈ܩܹܐ ܕܪܘܼܚܵܐ ܀|
    block |ܐܹܝܘ ܗܸܢܝܘܿܟܼܵܐ ܕܐܲܚܝܼܕܼ ܥܵܠܡܵܐ ܠܵܐ ܒܐܝܼ̈ܕܲܝܵܐ܃|
  block
    block |ܕܡܲܪܗܸܛ ܟܸܢܫܹ̈ܐ ܕܲܡܫܲܝܵܢܹ̈ܐ ܒܐܲܦܲܝ̈ ܪܵܘܡ̇ܐ ܀|
    block |܃ܐܹܝܘ ܩܵܪܘܿܟܼܵܐ ܕܪܵܡ ܪܘܼܟܵܒܹܗ ܡ̣ܢ ܪܘܼܟܵܒܼܵܐ|
    block |ܕܡܲܪܗܸܛ ܪܲܗܛܵܐ ܕܠܵܐ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܀|
    block |܃ܡܡܲܢ̣ܘܼ ܡܸܡܬܼܘܿܡ ܪܟܸܒܼ ܥܲܠ ܡܸܕܹܿܡ ܕܠܵܐ ܡܸܬܼܪܟܸܒܼ|
    block |ܘܲܟܼܕܼܝܼܢ ܬܚܘܿܬܼܵܘܗܝ ܟܝܵܢܵܐ ܕܠܵܐ ܟܕܼܝܼܢ ܬܲܚܬܲܝ ܪܸ̈ܓܼܫܹܐ ܀|
    block |܃ܡܲܢ ܠܵܐ ܢܸܬܼܗܲܪ ܒܪܲܗܛܵܐ ܪܲܒܵܐ ܕܛܵܘܪܵܐ ܪܲܒܵܐ|
    block |ܕܗܵܐ ܒܨܝܼܪ ܩܲܠܝܼܠ ܐܲܠܦܹ̈ܐ ܐܸܫܬܵܐ ܕܚܲܕܼ ܗ̄ܘ̣ ܪܲܗܛܹܗ ܀|
    block |܃ܡܲܢ ܠܵܐ ܢܹܐܡܲܪ ܕܗܵܘ̇ ܕܲܒܼܪܵܐ ܟܠ ܗܘ̤ ܡܲܪܗܸܛ ܠܹܗ|
    block |ܘܚܲܝܠܹܗ ܡܚܲܝܸܠ ܠܲܡܚܝܼܠܘܼܬܼܵܐ ܕܲܥܒܼܵܕܼ ܐܝܼܕܼܵܘ̈ܗܝ ܀|
    block |܃ܚܲܝܠܹܗ ܡܲܪܛܗܸܛ ܠܲܫܡܲܝܵܢܹ̈ܐ ܬܚܹܝܬܼ ܦܘܼܩܕܵܢܹܗ|
    block |ܘܒܹܗ ܒܦܘܼܩܕܵܢܹܗ ܡܲܪܗܸܛ ܥܵܠܡܵܐ ܬܚܹܝܬܼ ܫܲܡܵܫܵܘ̈ܗܝ ܀|
    block |܃ܐܘܿ ܠܬܼܕܼܡܘܼܪܬܵܐ ܕܲܒܼܬܼܕܡܘܼܪܬܵܐ ܥܦܝܼܲܬܼ ܬܲܗܪܵܐ|
    block |ܕܲܟܼܕܼܝܼܢ ܥܵܠܡܵܐ ܬܚܹܝܬܼ ܒܵܪܘܿܝܵܐ ܘܲܟܼܢܵܘܵܬܹ̈ܐ ܀|
    block |܃ܟܕܼܝܼܢܝܼܢ ܥܝܼܪܹ̈ܐ ܬܚܹܝܬܼ ܗܵܘ̇ ܪܸܡܙܵܐ ܕܐܲܬܼܩܸܢ ܐܸܢܘܿܢ|
    block |ܘܲܟܼܕܼܝܼܢ ܥܵܠܡܵܬ ܬܚܹܝܬܼ ܫܘܼܠܛܵܢܵܐ ܕܐܲܫܠܸܛ ܐܸܢܘܿܢ ܀|
    block |܃ܒܢܝܼܪܵܐ ܕܚܘܼܒܹܿܗ ܟܕܼܝܼܢܵܐ ܒܪܝܼܬܼܵܐ ܬܚܹܝܬܼ ܪ̈ܘܼܚܵܢܹܐ|
    block |ܘܫܘܼܠܛܵܢܲܝ̈ܗܘܿܢ ܠܥܸܠ ܡ̣ܢ ܚܲܨܵܗ̇ ܐܲܝܟ ܗܸܢܝܘܿܟܼܵܐ ܀|
    block |܃ܒܥܲܪ̈ܩܹܐ ܕܪܘܼܚܵܐ ܠܒܼܝܼܟܼܝܼܢ ܠܐܵܐܲܪ ܠܵܐ ܡܓܼܫܲܡܬܵܐ|
    block |ܘܲܡܕܲܒܿܪܝܼܢ ܠܵܗ̇ ܐܲܝܟ ܨܸܒܼܝܵܢܵܐ ܕܡܲܕܲܒܲܪ ܟܠ ܀|
    block |܃ܟܠ ܥܲܡ ܟܠܵܐ ܟܕܼܝܼܢ ܘܲܡܫܲܥܒܲܕܼ ܠܫܘܼܠܛܵܢܲܝ̈ܗܘܿܢ|
    block |܃ܘܥܲܡ ܟܠ ܪܵܗ̇ܛܝܼܢ ܘܲܠܟܼܠ ܢܵܛ̇ܪܝܼܢ ܕܠܵܐ ܢܸܟܼܝܵܢܹ̈ܐ|
    block |܃ܒܲܡ̈ܢܵܘܵܬܼܵܐ ܕܫܘܼܛܵܢܲܝ̈ܗܘܿܢ ܦܲܠܓܹܗ ܠܥܵܠܡܵܐ|
    block |ܘܟܼܚܲܕܼ ܡܸܢܗܘܿܢ ܙܗܝܼܪ ܒܲܥܒܼܵܕܲ݁ܐ ܕܡܲܓܼܥܲܠ ܒܐܝܼܕܼܵܘ̈ܗܝ ܀|
    block |܃ܐܝܼܬܼ ܕܲܠܫܸܡܫܵܐ ܠܒܼܝܼܟ ܒܐܝܝܼ̈ܕܲܝܵܐ ܕܠܵܐ ܪܘܼܟܵܒܼܵܐ|
    block |ܘܲܡܚܵܘܸܐ ܠܹܗ ܫܒܼܝܼܠ ܡܲܪܕܲܝܼܬܼܵܬ ܕܠܵܐ ܕܘܼܪ̈ܟܵܬܼܵܐ ܀|
    block |܃ܥܲܡܹܗ ܕܚܲܪܫܵܐ ܪܵܗܹ̇ܛ ܥܝܼܪܵܐ ܩܲܠܝܼܠܵܐܝܼܬܼ|
    block |ܘܲܡܛܲܟܸܿܣ ܠܹܗ ܕܠܵܐ ܢܸܬܿܕܵܘܲܕܼ ܫܒܼܝܼܠ ܡܲܪܕܿܝܼܬܹܗ ܀|
    block |܃ܥܲܡ ܫܲܪܝܘܼܬܹܗ ܐܲܡܝܼܢ ܦܵܪܲܚ ܩܲܠܝܼܠ ܗܵܘܢܵܐ|
    block |ܘܲܡܣܲܝܸܟ ܠܹܗ ܠܚܘܼܕܼܪܵܐ ܕܐܲܪܥܵܐ ܠܹܠܲܝ ܐܝܼܡܵܡ ܀|
    block |܃ܐܝܼܬܼ ܕܲܠܣܲܗܪܵܐ ܛܥܝܼܢ ܥܲܠ ܟܲܬܼܦܹܗ ܠܵܐ ܡܓܲܫܲܡܬܵܐ|
    block |ܘܲܡܕܲܒܲܪ ܠܹܗ ܒܝܲܕܼ ܫܘܼܠܵܦܹ̈ܐ ܐܲܝܟ ܕܲܠܫܲܒܼܪܵܐ ܀|
    block |܃ܒܗܵܘܢܵܐ ܛܥܝܼܢ ܠܹܗ ܡܗܵܘܸܐ ܠܠܵܐ ܦܵܪܘܿܫܵܐ|
    block |ܘܲܡܕܲܒܲܪ ܠܹܗ ܕܠܵܐ ܢܸܬܿܕܲܒܲܪ ܒܲܥܪܝܼܪܵܐܝܼܬܼ ܀|
    block |܃ܛܲܟܼܣܹ̈ܐ ܘܕܲܪ̈ܓܹܐ ܣܵܐܹ̇ܡ ܩܘܼܡ̇ܘܗܝ ܐܲܝܟ ܝܵܠܘܿܦܵܐ|
    block |ܕܢܸܗܘܸܐ ܝܵ̇ܕܲܥ ܕܲܟܼܡܵܐ ܘܲܟܼܡܵܐ ܢܵܚܹ̇ܬܼ ܘܣܵܠܹ̇ܩ ܀|
    block |܃ܐܝܼܬܼ ܕܲܠܨܡܚܵܐ ܕܟܼܵܘܟܿܒܹ̈ܐ ܠܒܼܝܼܟܼܝܼܢ ܐܲܝܟ ܠܲܡܦܹܝܕܹ̈ܐ|
    block |ܘܲܒܼܨܸܡܚܲܝ̈ܗܘܿܢ ܪܵܕܹܦܝܼܢ ܚܸܫܟܵܐ ܕܠܲܝܝ̈ܠܵܘܵܬܼܵܐ ܀|
  block
    block |܃ܐܘܼܪܚܵܐ ܫܘܝܼܬܼܵܐ ܡܫܵܘܹܝܢ ܒܐܵܐܲܪ ܡܠܝܼܠܹ̈ܐ ܠܚܲܪ̈ܫܹܐ|
    block |ܘܐܲܡܝܼܢܝܼܢ ܒܵܗ̇ ܘܠܵܐ ܡܸܬܼܪܲܦܹܝܢ ܡ̣ܢ ܡܲܪܕܲܝܼܬܼܵܗ̇ ܀|
    block |܃ܣܸܕܼܪ̈ܝܼܢ ܣܸܕܼܪ̈ܝܼܢ ܪܵܕܹܝܢ ܒܐܘܼܚܵܐ ܠܵܐ ܪ̈ܵܓܼܘܿܫܹܐ|
    block |ܘܲܫܡܲܝܵܢܹ̈ܐ ܒܪܹܫ ܣܸܕܼܪ̈ܲܝܗܘܿܢ ܐܲܝܟ ܗܲܕܿܝܼ̈ܠܹܐ ܀|
    block |܃ܠܡܲܫܪܝܼܬܼ ܡܲܠܟܵܐ ܕܵܡܹ̇ܝܢ ܛܲܟܼܣܹ̈ܐ ܘܛܘܼܟܵܣܲܝ̈ܗܘܿܢ|
    block |ܘܪ̈ܘܼܚܵܢܵܝܹܐ ܪ̈ܲܒܲܝ ܚܲܝܠܹ̈ܐ ܕܠܵܐ ܡܸܣܬܲܝܟܼܘܼܢ ܀|
    block |܃ܐܝܼܬܼ ܕܥܲܠ ܐܵܐܲܪ ܡܸܬܿܬܿܙܝܼܥܵܢܵܐ ܦܩܝܼܕܼܝܼܢ ܠܲܡܩܵܡ|
    block |ܘܲܡܙܲܝܥܝܼܢ ܠܹܗ ܒܙܵܘܥܹ̈ܐ ܟܣܲܝܵ̈ܐ ܕܪܸ̈ܥܝܵܢܲܝܗܘܿܢ ܀|
    block |܃ܒܙܵܘܥܵܐ ܡܙܝܼܥܝܼܢ ܠܵܐ ܦܲܓܼܪ̈ܵܢܹܐ ܠܠܵܐ ܦܲܓܼܪܵܢܵܐ|
    block |ܘܲܡܪܲܟܿܒܼܝܼܢ ܠܹܗ ܟܲܕܼ ܗܘ̤ ܟܝܵܢܹܗ ܕܠܵܐ ܪܘܼܟܵܒܼܵܐ ܗ̄ܘ̣ ܀|
    block |܃ܠܵܐ ܓܘܼܫܡܵܢܹ̈ܐ ܡܸܬܿܬܲܠܹܝܢ ܒܹܗ ܒܠܵܐ ܓܘܼܫܡܵܢܵܐ|
    block |ܘܲܡܬܲܠܚܝܼܢ ܠܹܗ ܒܲܡ̈ܢܵܘܵܬܼܵܐ ܠܲܝܟ ܕܠܲܓܼܫܝܝܼܡܵܐ ܀|
    block |܃ܡ̣ܢ ܠܵܐ ܓܫܝܼܡܵܐ ܥܵܒܼ̇ܕܿܝܼܢ ܓܘܼܫܡܵܐ ܠܵܐ ܓܘܼܫܡܵܢܹ̈ܐ|
    block |ܕܒܲܓܼܫܝܼܡܘܼܬܹܗ ܢܸܛܥܲܢ ܓܘܼܫܡܵܐ ܕܡܲܝ̈ܵܐ ܓܫܝܼܡܹ̈ܐ ܀|
    block |܃ܢܲܚ̈ܬܹܿܐ ܠܒܼܝܼܕܹ̈ܐ ܙܵܩ̇ܪܝܼܢ ܡܸܢܵܗ̇ ܕܩܲܛܝܼܢܘܼܬܹܗ|
    block |ܕܒܲܠܒܼܝܼܕܼܘܼܬܼܗܘܿܢ ܢܹܐܚܕܿܘܼܢ ܡܲܝ̈ܵܐ ܡܸܢܼܐܲܫܕܵܢܹ̈ܐ ܀|
    block |܃ܥܢܵܢܹ̈ܐ ܦܵܪܣܝܼܢ ܒܡܸܨܥܲܬܼ ܚܘܼܕܼܪܵܐ ܕܪܵܘܡ̇ܐ ܘܥܘܼܡܩܵܐ|
    block |ܘܲܠܥܸܠ ܡܸܢܗܹܝܢ ܟܵܫܹ̇ܝܢ ܡܲܝ̈ܵܐ ܐܲܝܟ ܬܲܛܠܝܵܠܵܐ ܀|
    block |܃ܒܡܲܝ̈ܵܐ ܘܪܘܼܚܵܐ ܡܛܲܠܠܝܼܢ ܒܲܝܬܵܐ ܕܣܘܼܢܩܩܵܢ ܚܲܝܲܝ̈ܢ|
    block |ܘܡ̣ܢ ܬܲܛܠܝܼܠܹܗ ܡܲܚܬܝܼܢ ܡܲܝ̈ܵܐ ܘܪܵܣܝܼܢ ܒܐܲܪܥܵܐ ܀|
    block |܃ܐܝܼܬܼ ܕܲܠܪ݁ܲܥܡܹܐ ܡܲܩܢܹܝܢ ܚܲܝܠܵܐ ܕܲܕܼܚܝܼܠ ܩܵܠܹܗ|
    block |ܘܲܡܙܝܼܥܝܼܢ ܠܵܗ̇ ܠܐܲܪܥܵܐ ܒܩܵܠܵܐ ܕܩܲܠܝܼܠܘܼܬܹܗ ܀|
    block |܃ܒܹܗܘ̣ ܒܐܵܐܲܪ ܗܸܢܘܿܢ ܥܵܒܼ̇ܕܿܝܼܢ ܓܘܼ̈ܒܹܿܗ ܕܡܲܝ̈ܵܐ|
    block |ܘܝܵܗ̇ܒܿܝܼܢ ܩܵܠܵܐ ܡ̇ܐ ܕܡܸܬܼܢܲܣܟܿܝܼܢ ܡܲܝܵ̈ܐ ܒܡܲܝܵ̈ܐ ܀|
    block |܃ܩܵܠܵܐ ܕܪܘܼܚܵܐ ܥܵܒܲ̇ܪ ܡܸܢܫܹܠܝ ܒܩܸܒܼܝܵܐ ܕܡܲܝ̈ܵܐ|
    block |ܘܲܡܒܲܕܲܪ ܠܹܗ ܠܟܸܢܫܵܐ ܕܡܲܝ̈ܵܐ ܕܐܝܼܬܼ ܒܲܥܢܵܢܹ̈ܐ ܀|
    block |܃ܡܲܝ̈ܵܐ ܫܪ̈ܲܝܵܐ ܡܲܠܝܵܐ ܥܢܵܢܵܐ ܙܸܩܵܐ ܕܪܘܼܚܵܐ|
    block |ܘܡ̇ܐ ܕܥܵܒܲ݁ܪ ܒܵܗ̇ ܩܵܠܵܐ ܕܪܲܥܡܵܐ ܨܪܵܬ̤ ܘܐܸܬܼܐܲܫܕܲܬ̤ ܀|
    block |܃ܐܹܝܘ ܬܲܟܼܬܿܘܼܫܵܐ ܕܲܬܼܪܹܝܢ ܚܲܪ̈ܫܹܐ ܘܚܲܕܼ ܡܲܠܵܠܵܐ|
    block |ܕܟܲܣܝܵܐ ܒܓܼܵܘܹܗ ܥܸܠܲܬܼ ܫܲܝܢܵܐ ܕܥܝܼܪܹ̈ܐ ܘܐ̄ܢܵܫܵܐ ܀|
    block |܃ܠܥܸܠܲܬܼ ܫܲܝܢܵܐ ܡܲܠܦܝܼܢ ܥܝܼܪܹ̈ܐ ܩܪܵܒܼܵܐ ܠܲܪܫܵܐ|
    block |ܕܠܵܐ ܫܲܘܝܘܬܼܗܘܿܢ ܬܚܲܒܸܿܠ ܫܲܝܢܵܐ ܕܦܹܐܪܹ̈ܐ ܘܙܲܪ̈ܥܹܐ ܀|
    block |ܐܘܼܡ̇ܢܵܐܝܼܬܼ ܡܲܠܦܝܼܢ ܩܹܐܪ̈ܣܹܐ ܡܠܝܼܠܹ̈ܐ ܠܚܲܪ̈ܫܹܐ܃|
  block
    block |ܘܡܸܢܹܗ ܕܐܵܐܲܪ ܚܸܫ̇ܠܝܼܢ ܙܲܝܢܵܐ ܕܡܸܙܕܲܝܢܝܼܢ ܒܹܗ ܀|
    block |܃ܓܹܐܪܹ̈ܐ ܕܢܘܼܪܵܐ ܚܵܫ̇ܠܝܼܢ ܡܸܢܹܗ ܡ̇ܐ ܕܡܸܬܼܥܲܒܸܿܐ|
    block |ܘܲܡܫܲܕܿܪܝܼܢ ܠܗܘܿܢ ܒܐܲܦܲܝܝ̈ ܪܵܘܡ̇ܐ ܒܚܹܐܦܵܐ ܩܲܫܝܵܐ ܀|
    block |܃ܐܲܝܟ ܕܠܦܲܪܙܠܵܐ ܢܵܩ̇ܫܝܼܢ ܚܹܐܦܵܘ̈ܗܝ ܒܚܹܐܦܵܐ ܩܲܫܝܵܐ|
    block |ܘܢܵܦ̇ܩܝܼܢ ܡܸܢܹܗ ܒܠܹܨܘܿܨ̈ܝܵܬܼܵܐ ܢܲܗܝܼܪ̈ܵܬܼܵܐ ܀|
    block |܃ܢܲܗܝܼܪܵܐܝܼܬܼ ܡܲܢܗܲܪ ܡܸܢܫܹܠܝ ܒܡܸܨܥܲܬܼ ܢܘܼܗܪܹܐ|
    block |ܘܩܲܠܝܼܠܵܐܝܼܬܼ ܡܚܵܘܹܐ ܢܘܼܗܪܹܐ ܘܲܡܛܲܫܸܐ ܠܹܗ ܀|
    block |܃ܬܲܗܪܵܐ ܡܲܠܝܵܐ ܚܙܵܬܼܵܐ ܕܢܘܼܗܪܹܐ ܠܲܕܼܚܵܐܲܪ ܒܹܗ|
    block |ܕܥܲܡ ܫܘܼܪܵܝܹܗ ܐܵܦ ܫܘܼܠܵܡܹܗ ܕܠܠܵܐ ܬܘܼܗܵܝܵܐ ܀|
    block |܃ܠܵܐ ܡܲܪܦܸܐ ܠܹܗ ܠܲܕܼܚܵܫܲܪ ܒܹܗ ܕܲܢܚܘܼܪ ܫܲܦܝܼܪ|
    block |ܕܥܲܡ ܚܵܐܲܪ ܒܹܗ ܩܲܦ̣ܣܹܗ ܠܢܘܼܗܪܹܗ ܡ̣ܢ ܒܵܒ̣ܵܬܹ̈ܗ ܀|
    block |ܐܹܝܘ ܩܲܠܝܼܠܵܐ ܕܠܹܗ ܠܵܐ ܚܵܙ̇ܝܵܐ ܩܲܠܝܼܠܘܼܬܼܵܐ ܀|
    block |ܘܠܲܢ ܕܲܚܙ݂ܲܝܢܵܝܗܝ ܠܵܐ ܡܲܪܦܸܐ ܠܲܢ ܕܲܢܚܘܼܪ ܫܲܦܝܼܪ ܀|
    block |܃ܫܒܼܘܿܩ ܠܲܢ ܚܲܪܫܵܐ ܕܲܢܚܘܼܪ ܒܫܘܼܦܪܵܐ ܕܫܲܬܿܝܼܩܘܼܬܼܵܟ|
    block |ܠܵܐ ܬܚܲܬܼܚܸܬܼ ܠܲܢ ܒܩܲܠܝܼܠܘܼܬܼܵܐ ܕܠܵܘ ܕܝܼܠܵܟ ܗ̄ܝܼ ܀|
    block |܃ܠܵܘ ܕܝܼܠܹܗ ܗ̄ܝܼ ܕܒܲܪܩܵܐ ܕܢܸܪܗܲܛ ܩܲܠܝܼܠܐܝܼܬܼ|
    block |ܡܠܝܼܠܵܐ ܗ̄ܘ̣ ܕܡܲܪܗܸܛ ܫܲܬܿܝܼܩܘܼܬܹܗ ܟܲܕܼ ܗܘ̤ ܠܵܐ ܪܓܼܝܼܫ ܀|
    block |܃ܥܝܼܪܵܐ ܗ̄ܘ̣ ܕܡܲܪܟܸܿܢ ܥܢܵܢܹ̈ܐ ܠܝܲܡܵܐ ܩܲܠܝܼܠܵܐܝܼܬܼ|
    block |ܘܛܵܥ̈ܢܵܢ ܡܲܝ̈ܵܐ ܘܠܵܐ ܡܸܬܿܛܲܒ̈ܥܥܵܢ ܒܝܘܼܩܪܵܐ ܕܡܲܝ̈ܵܐ ܀|
    block |܃ܒܲܕܼܡܘܼܬܼ ܐܸܠܦܵܐ ܛܥܝܼܢܵܐ ܥܢܵܢܵܐ ܓܼܙܵܐ ܕܡܲܝ̈ܵܐ|
    block |ܘܣܵܠ̇ܩܵܐ ܩܵܝ̇ܡܵܐ ܒܐܲܦܲܝ̈ ܪܵܘܡ̇ܐ ܘܟܸܢ ܡܸܬܼܦܲܬܼܚܵܐ ܀|
    block |܃ܠܹܩܹ̈ܐ ܕܪܘܼܚܵܐ ܠܒܼܝܼܟ ܪܘܼܚܵܢܵܐ ܘܲܡܕܵܒܲܪ ܠܵܗ̇|
    block |ܕܠܵܐ ܬܸܬܿܛܲܒܲܥ ܒܝܘܼܒܪܵܐ ܕܡܲܝ̈ܵܐ ܕܲܒܒܸܐ ܒܓܵܪܘ̇ܗ̇ ܀|
    block |܃ܐܹܝܘ ܡܲܠܵܚܵܐ ܕܡܲܪܗܸܛ ܐܸܠܦܹܗ ܕܐܵܐܲܪ ܒܐܵܐܲܪ|
    block |ܘܲܚܠܵܦ ܠܹܩܹ̈ܐ ܛܥܝܼܢ ܠܵܗ̇ ܒܙܵܘܥܹ̈ܐ ܪ̈ܘܼܚܵܢܵܝܹܐ ܀|
    block |܃ܒܙܵܘܥܹ̈ܐ ܛܥܝܼܢ ܠܵܗ̇ ܪܘܼܚܵܢܵܝܵܐ ܠܪܘܼܚܵܐ ܕܐܵܐܲܪ|
    block |ܘܡ̇ܐ ܕܡܸܙܕܲܥܙܥܵܐ ܝܵܗ̇ܒܵܐ ܩܵܠܵܐ ܕܲܡܙܝܼܥ ܠܐܲܪܥܵܐ ܀|
    block |ܐܲܝܟ ܕܲܠܢܲܚܬܵܐ ܐܲܚܝܼܕܼ ܠܟܸܢܦܹ̈ܐ ܕܩܲܠܝܼܠܘܼܬܼܵܗ̇܁|
    block |ܘܲܡܬܿܚܬܸܿܐ ܠܵܗ̇ ܠܐܲܦܦܲܝ̈ ܐܲܪܥܵܐ ܟܲܕܼ ܠܵܐ ܨܵܒܼܝܵܐ ܀|
    block |܃ܐܘܿ ܩܲܠܝܼܠܵܐ ܕܠܵܐ ܪܵܓܵܐ ܠܹܗ ܕܲܢܦܘܼܫ ܒܐܲܪܥܵܐ|
    block |ܕܐܲܡܝܼܢ ܪܵܕܹܐ ܒܐܲܦܲܝ̈ ܪܵܘܡ̇ܐ ܐܲܝܟ ܝܲܩܝܼܪܵܐ ܀|
    block |܃ܐܹܝܘ ܟܡܵܐ ܪܲܒܵܐ ܒܛܝܼܠܘܼܬܼ ܛܵܒܼܵܐ ܕܲܠܘܵܬܼ ܓܸܢܣܲܢ|
    block |ܕܥܵܨܹ̇ܐ ܟܝܵܢܹ̈ܐ ܡܸܛܠܵܬܲܢ ܠܒܲܪ ܡ̣ܢ ܛܲܟܼܣܵܐ ܀|
    block |܃ܟܝܵܢܹܗ ܕܐܸܐܲܪ ܦܵܪܘܿܚܘܼܬܼܵܐ ܩܢܸܐ ܒܲܟܼܝܵܢܹܗ|
    block |ܘܗܵܢܵ̇ܘ ܬܲܗܪܵܐ ܕܣܵܠܹ̇̄ܩ ܠܪܵܘܡ̇ܐ ܘܢܵܚܹ̇ܬܼ ܨܹܐܕܲܝܢ ܀|
    block |܃ܚܹܝܠ ܡܲܠܲܐܟܼܵܐ ܥܵܨܹ̇ܐ ܠܲܚܝܠܵܐ ܕܦܵܪܘܿܚܘܼܬܹܗ|
    block |ܘܲܡܬܲܚܬܸܿܐ ܠܹܗ ܠܪܵܗܛܵܐ ܪܵܡ̇ܐ ܠܘܵܬܼ ܡ̇ܟܵܬ̈ܲܢ ܀|
    block |ܚܲܕܼ ܡܲܠܲܐܟܼܵܐ ܥܒܼܝܼܕܼ ܪܲܒܿܚܲܝܠܵܐ ܥܲܠ ܡܲܫܪܝܼܬܹܗ܃|
  block
    block |ܘܲܡܕܲܒܲܪ ܠܵܗ̇ ܒܝܲܕܼ ܫܘܼܚܠܵܦܹ̈ܐ ܕܟܼܠ ܐܸܣܟܹܿܡܝܼ̈ܢ ܀|
    block |܃ܚܲܕܼܘܼ ܕܥܵܒܹ̇ܕܼ ܪܹܫܢܘܼܬܼܵܐ ܥܲܠ ܫܘܼܚܠܵܦܵܘ̈ܗܝ|
    block |ܟܲܕܼ ܐܝܼܬܼ ܥܲܡܹܗ ܒܢܲܝ̈ ܦܵܠܚܘܼܬܼܵܐ ܕܡܸܫܬܲܡܥܝܼܢ ܠܹܗ ܀|
    block |܃ܚܠܵܦ ܣܵܛܵܢܵܐ ܕܲܣܛܵܐ ܘܲܢܦ݂ܲܠ ܥܒܼܝܼܕܼ ܩܲܕܿܝܼܫܵܐ|
    block |ܘܦܵܠܚܹ̈ܐ ܕܥܲܡܹܗ ܚܠܵܦ ܠܸܓܼܝܘܿܢܹ̈ܐ ܕܫܹܐܕܹ̈ܐ ܛܪ̈ܘܼܢܹܐ ܀|
    block |܃ܗܘ̤ ܘܲܕܼܥܲܡܹܗ ܡܛܲܟܿܣܝܼܢ ܠܐܵܐܲܪ ܒܲܥܪܝܼܪܵܝܵܐ|
    block |ܘܟܸܢܫܹ̈ܐ ܝ̇ܚܪ̈ܵܢܹܐ ܡܕܲܒܿܪܝܼܢ ܡܸܕܸܿܡ ܕܲܦܩܝܼܪܝܼܢ ܒܹܗ ܀|
    block |܃ܒܛܲܟܼܣܹ̈ܐ ܡܦܲܠܓܼܝܼܢ ܫܘܼܠܛܵܢܲܝ̈ܗܘܿܢ ܕܫܲܠܝܼܛܵܢܹ̈ܐ|
    block |ܘܲܡܛܲܟܿܣܵܐܝܼܬܼ ܪܵܕܹܝܢ ܒܐܘܼܪܚܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܐܝܼܬܼ ܕܲܠܡܲܠ̈ܟܹܿܐ ܘܐܘܼܚܕܵܢܲܝ̈ܗܘܿܢ ܦܩܝܼܪ ܕܲܢܛܲܟܸܿܣ|
    block |ܘܒܲܙܒܲܢ ܡܲܡܠܸܟ ܘܒܲܙܒܲܢ ܫܵܪܹܐ ܡ̣ܢ ܫܘܼܠܛܵܢܵܐ ܀|
    block |܃ܐܝܼܬܼ ܕܲܩܪܵܒܼܵܐ ܡܦܲܠܸܓܼ ܝܵܗܹ̇ܒܼ ܠܲܩܪ̈ܲܒܼܬܼܵܢܹܐ|
    block |ܘܐܲܝܟ ܒܘܼܪܵܢܹܗ ܡܙܲܟܸܿܐ ܠܛܵܒܹ̈ܐ ܘܪܵܕܹܐ ܠܒܼܝܼܫܹ̈ܐ ܀|
    block |܃ܐܝܼܬܼ ܕܲܠܐ̄ܢܵܫܵܐ ܢܵܛ̇ܪܝܼܢ ܟܠܝܘܿܡ ܡ̣ܢ ܢܸܟܼܝܵܢܹ̈ܐ|
    block |ܘܪܵܕܼܦܝܼܢ ܡܸܢܗܘܿܢ ܚܲܝ̈ܠܵܘܵܬܼܵܐ ܕܫܹ̈ܐܕܹܐ ܛܪ̈ܘܼܢܹܐ ܀|
    block |܃ܚܲܕܼ ܡܲܠܲܐܟܼܵܐ ܠܘܸܐ ܠܟܼܠ ܒܲܪܢܵܫ ܠܘܼܝܼܬܼܵܐ ܕܚܘܼܒܵܐ|
    block |ܘܥܲܡܹܗ ܐܝܼܬܼܵܘܗܝ ܡ̣ܢ ܝܘܿܡ ܝܝܲܠܕܹܿܗ ܥܕܲܡ̇ܐ ܠܡܵܘܬܹܿܗ ܀|
    block |܃ܥܲܡ ܚܲܝܘܼܬܹܗ ܕܲܟܼܪܸܐ ܚܲܝܹ̈ܐ ܪܵܗܹ̇ܛ ܚܲܝܵܐ|
    block |ܘܥܲܠ ܓܢܹ̄ܒܼ ܥܲܪܣܹܗ ܐܲܡܝܼܢ ܩܵܐܹ̇ܡ ܒܝܘܿܡ ܥܘܼܢܕܵܢܹܗ ܀|
    block |܃ܗܘ̤ ܦܵܪܹܫ ܠܵܗ̇ ܠܢܲܦܫܵܐ ܐ̄ܚܝܵܢܬܹܿܗ ܡ̣ܢ ܗܲܕܲܡܹ̈ܐ|
    block |ܕܗܘ̤ ܡ̇ܘܒܹܿܠ ܠܵܗ̇ ܠܐܲܝܟܵܐ ܕܲܦܩܝܼܕܼ ܡ̣ܢ ܒܵܪܘܿܝܵܐ ܀|
    block |܃ܬܚܹܝܬܼ ܦܘܼܩܕܵܢܵܐ ܕܒܼܵܘܿܝܼܬܼܵܐ ܟܕܼܝܼܢ ܘܲܡܫܲܥܒܲܕܼ|
    block |ܘܠܵܘ ܕܝܼܠܹܗ ܗ̄ܝܼ ܠܡܸܣܥܲܪ ܗܵܕܹܐ ܕܡܸܣܬܲܥܪܵܐ ܒܹܗ ܀|
    block |܃ܠܵܘ ܗܘ̤ ܝܵܗܹ̇ܒܼ ܡܸܬܼܚܵܐ ܕܚܲܝܹ̈ܐ ܘܙܲܒܼܢܵܐ ܟܲܪܝܵܐ|
    block |ܘܠܵܐ ܫܲܠܝܼܛ ܠܹܗ ܕܢܵܘܣܸܦ ܫܵܥܵܐ ܘܢܲܒܼܨܲܪ ܫܵܥܵܐ ܀|
    block |܃ܘܐܵܦ ܠܹܗ ܠܐ̄ܢܵܫܵܐ ܠܵܘ ܒܲܩܛܝܼܪܵܐ ܡܕܲܒܲܪ ܚܲܝܵܘ̈ܗܝ|
    block |ܘܠܵܐ ܡܨܸܐ ܕܢܸܥܨܹܝܘܗܝ ܠܵܐ ܠܡܲܛܐܵܒܼܘܼ ܘܠܵܐ ܠܡܲܒܼܐܵܫܘܼ ܀|
    block |܃ܚܹܐܪܘܼܬܼ ܢܲܦܫܵܐ ܩܢܸܐ ܒܲܪܢܵܫܵܐ ܒܕܼܘܼܡܝܵܐ ܕܝܼܠܹܗ|
    block |ܘܲܡܨܸܐ ܕܢܸܚܛܸܐ ܘܐܵܦ ܕܢܸܙܕܲܕܲܩ ܐܲܝܟ ܦܵܪܘܿܫܵܐ ܀|
    block |܃ܠܵܐ ܡܸܢܼܥܲܨܪܵܐ ܚܹܐܪܘܼܬܼ ܢܲܦܫܵܐ ܕܲܒܼܒܲܪܢܵܫܵܐ|
    block |ܘܠܵܐ ܡܸܬܿܕܲܒܼܪܵܐ ܠܡܸܣܥܲܪ ܡܸܕܸܿܡܡ ܟܲܕܼ ܠܵܐ ܡܢܵܚܵܐ ܀|
    block |ܚܲܕܼܘܼ ܟܝܵܢܵܐ ܕܢܲܦܫܵܐ ܕܐ̄ܢܵܫܵܐ ܘܲܕܼܪ̈ܘܼܚܵܢܹܐ܁|
    block |ܘܠܵܐ ܡܸܬܼܚܲܣܢܵܐ ܐܸܠܵܐ ܚܣܲܢܬܹܗ ܗ̤ܝ ܠܲܩܢܘܿܡ̇ܗ̇ ܀|
    block |܃ܒܢܘܿܡ̇ܐ ܓܡܝܼܪܵܐ ܩܲܢܝܵܐ ܒܝܵܬܼܵܗ̇ ܡ̣ܢ ܫܘܼܪܵܝܵܐ|
    block |ܐܲܟܼܡܵܐ ܕܲܓܼܡܝܼܪ ܐܵܦ ܬܘܼܩܵܢܵܐ ܕܲܡܫܲܝܵܢܹ̈ܐ ܀|
    block |ܐ̄ܚܝܵܢܹ̈ܝܗ̇ ܐܸܢܘܿܢ ܘܡܸܢܹܗ ܕܛܘܿܗܡ̇ܐ ܕܝܼܠܗܘܿܢ ܐܝܼܬܹܝܗ̇܃|
  block
    block |ܘܠܲܐ̄ܚܝܵܢܘܼܬܼܵܗ̇ ܡܚܲܒܿܒܼܝܼܢ ܟܠܫܵܥ ܒܣܘܼܥܪ̈ܵܢܲܝܗܘܿܢ ܀|
    block |܃ܠܗܵܝ̇ ܒܲܪ̄ܬܼ ܩܵܠܵܐ ܕܲܩܪܵܬ̤ ܠܐ̄ܢܵܫܵܐ ܒܫܸܡ ܟܲܣܝܘܼܬܼܵܐ|
    block |ܠܵܗ̇ ܗ̄ܘ̣ ܡܝܲܩܪܝܼܢ ܒܝܲܕܼ ܐܝܼܩܵܪܵܐ ܕܨܹܝܕܼ ܒܲܪܢܵܫܵܐ ܀|
    block |܃ܒܐ̄̇ܢܵܫܵܐ ܡܚܵܘܹܝܢ ܚܘܼܒܿܗܘܿܢ ܪܲܒܵܐ ܕܨܹܝܕܼ ܒܵܪܘܿܝܵܐ|
    block |ܥܲܠ ܗܵܝ̇ ܠܵܐܹ̇ܝܢ ܒܡܵܙܘܿܢ ܚܲܝܲܝ̈ܢ ܘܲܒܼܬܸܫܡܸܫܬܲܢ ܀|
    block |܃ܡܸܠܛܵܬܲܢ ܫܚܝܼܩܝܼܢ ܣܲܓܿܝܼ ܐܵܦ ܡܸܫܬܲܚܩܝܼܢ|
    block |ܘܠܵܐ ܡܸܬܿܬܿܢܝܼܚܝܼܢ ܠܕܲܡ̇ܐ ܕܢܵܝ̇ܚܝܼܢ ܒܠܡܹܐܝܢ ܒܘܼܒܵܐ ܀|
    block |܃ܡܸܛܠܵܬܲܢ ܪܡܹܝܢ ܒܐܵܓܼܘܿܢܵܐ ܕܫܘܼܚܠܵܦ ܙܲܒܼܢܹ̈ܐ|
    block |ܕܲܒܼܫܘܼܚܠܵܦܗܘܿܢ ܢܸܥܗܲܕܼ ܚܲܝܹ̈ܐ ܕܠܵܐ ܫܘܼܠܵܡܵܐ ܀|
    block |܃ܡܸܛܠܵܬܲܢ ܠܐܹܝܢ ܘܲܥܡܝܼܠܝܼܢ ܒܲܥܡܝܼ̈ܠܬܼܵܐ|
    block |ܘܟܲܕܼ ܠܵܐ ܠܵܐܹ̇ܝܢ ܥܲܡܲܢ ܕܲܚܢܲܢ ܢܸܬܿܬܿܢܝܼܚ ܀|
    block |܃ܡܸܛܠܵܬܲܢ ܡܙܝܝܼܥܝܼܢ ܠܐܵܐܲܪ ܒܙܵܘܥܵܐ ܕܲܒܼܗܘܿܢ|
    block |ܕܲܒܼܝܲܕܼ ܡܲܫܒܼܵܘ̈ܗܝ ܒܩܝܼܡܘܼܢ ܙܲܪ̈ܥܹܐ ܕܩܘܼܝܵܡ ܚܲܝܲܝ̈ܢ ܀|
    block |܃ܡܸܛܠ ܚܲܝܲܝ̈ܢ ܡܛܲܟܿܣܝܼܢ ܪܲܗܛܵܐ ܕܝܲܪ̈ܝܲܝ ܫܲܢ̄ܬܵܐ|
    block |ܕܠܵܐ ܢܸܬܿܕܵܘܲܪ ܘܢܸܛܥܸܐ ܛܲܟܼܣܵܐ ܕܦܵܪܘܿܫܘܼܬܲܢ ܀|
    block |܃ܡܸܛܠܵܬܲܢ ܡܚܵܘܹܝܢ ܐܘܼܪܚܵܐ ܠܫܸܡܫܵܐ ܘܣܲܗܪܵܐ|
    block |ܕܠܵܐ ܬܘܼܒܼ ܢܸܛܥܸܐ ܫܒܼܝܼܠ ܡܲܪܕܲܝܼܬܿܢ ܕܨܹܝܕܼ ܒܵܪܘܿܝܵܐ ܀|
    block |܃ܡܸܛܠܵܬܲܢ ܡܦܲܠܓܼܝܼܢ ܫܵܥܹ̈ܐ ܠܢܘܼܗܪܵܐ ܘܚܸܫܟܵܐ|
    block |ܕܠܵܐ ܢܸܬܼܦܲܠܓܼܘܼܢ ܥܲܠ ܒܵܪܝܵܐ ܕܲܒܼܪܵܐ ܐܸܢܘܿܢ ܀|
    block |܃ܡܸܛܠ ܕܲܪܓܹܗ ܩܢ̣ܵܘ ܫܘܼܠܛܵܢܵܐ ܕܕܲܪ̈ܓܹܐ ܘܛܲܟܼܣܹ̈ܐ|
    block |ܘܚܵܘܝܼܘ ܕܦܵܩ̇ܕܿܝܼܢ ܐܵܦ ܡܸܬܼܦܲܩܕܿܝܼܢ ܕܕܲܪܓܹܗ ܢܹܐܪܲܒܼ ܀|
    block |܃ܠܝܲܩܝܼܪܘܼܬܹܗ ܡܝܲܩܪܝܼܢ ܛܲܟܼܣܹ̈ܐ ܕܫܘܼܠܛܵܢܲܝ̈ܗܘܿܢ|
    block |ܘܡܸܛܠ ܛܲܟܼܣܹܗ ܡܲܡܠܸܟ ܛܲܟܼܣܵܐ ܒܹܝܬܼ ܣܸܕܼܪ̈ܲܝܗܘܿܢ ܀|
    block |܃ܛܲܟܼܟܼܣܵܐ ܪܲܒܵܐ ܫܪܸܐ ܒܛܲܛܼܣܲܝ̈ܗܘܿܢ ܕܲܡܛܲܟܿܣܵܢܹ̈ܐ|
    block |ܘܟܲܕܼ ܚܲܕܼ ܐܸܢܘܿܢ ܐܝܼܬܼ ܗ̄ܘ̣ ܕܦܵܩ̇ܕܿܝܼܢ ܐܵܦ ܡܸܬܼܦܲܩܕܿܝܼܢ ܀|
    block |܃ܒܦܵܩܘܿܕܼܘܼܬܼܗܘܿܢ ܚܵܪܟܵܪܘܿܙܵܐ ܪܲܒܵܐ ܕܥܲܡܡܹ̈ܐ|
    block |ܘܟܼܢܝܝܼ ܐܸܢܘܿܢ ܒܫܸܡ ܫܘܼܠܛܵܢܵܐ ܕܫܘܼܠܛܵܢܲܝ̈ܗܘܿܢ ܀|
    block |܃ܘܡܸܛܠ ܚܫܲܚܬܲܢ ܟܬ݂ܲܒܼ ܕܡܸܬܿܬܿܢܝܼܚܝܼܢ ܘܐܵܦ ܕܡܲܚܲܒܿܠܝܼܢ|
    block |ܕܐܸܡܲܬܼܝ ܡܸܫܠܲܚ ܚܵܫܘܿܫܘܼܬܼܵܐ ܘܢܸܠܒܲܫ ܫܘܼܒܼܚܵܐ ܀|
    block |܃ܟܠܵܗ̇ ܒܪܝܼܒܿܠܵܐ ܥܲܡܒܿܠܵܐ ܥܲܡܗܘܿܢ ܘܗܸܢ̣ܘܿܢ ܥܲܡܵܗ̇|
    block |ܕܐܸܡܲܬܼܝ ܢܹܐܬܸܐ ܝܘܿܡ ܡ̇ܘܠܵܕܼܵܐ ܕܡ̣ܢ ܒܹܝܬܼ ܡܝܼܬܹ̈ܐ ܀|
    block |܃ܥܲܡ ܒܼܪ̈ܝܵܬܼܵܐ ܫܲܬܿܝܼ̈ܩܵܬܼܵܐ ܥܢܹܝܢ ܘܲܥܡܝܼܠܝܼܢ|
    block |ܥܲܠ ܗܵܘ̇ ܡܲܒܼܪܵܐ ܕܐܝܼܬܼ ܗ̄ܘ̣ ܣܲܒܼܪܵܐ ܠܐܲܒܿܝܼܕܼܘܼܬܹܗ ܀|
    block |܃ܒܣܲܒܼܪܵܐ ܕܣܲܒܼܪܹܗ ܬܲܠܝܵܐ ܒܪܝܼܬܼܵܐ ܘܝܲܬܿܝܼܪ ܥܝܼܪܹ݁ܐ|
    block |ܒܗܵܝ̇ ܕܲܡܦܵܣܝܼܢ ܒܪ̈ܲܒܿܘܼܬܼ ܣܲܒܼܪܵܐ ܕܡܲܛܲܝܲܒܼ ܠܵܗ̇ ܀|
    block |ܒܣܲܒܼܪܵܐ ܛܵܒܼܵܐ ܕܦܘܼܪܩܵܢ ܚܲܝܲܝ̈ܢ ܡܣܲܟܹܿܝܢ ܟܠܝܿܡ܃|
  block
    block |ܘܫܲܪܝܼܪܵܐ ܠܗܘܿܢ ܕܲܡܩܲܒܿܠܝܼܢ ܠܹܗ ܒܝܲܕܼ ܣܘܼܥܪ݁̈ܵܢܹܐ ܀|
    block |܃ܡܸܛܠ ܣܲܒܼܪܹܗ ܟܬ݂ܲܒܼ ܕܐܸܫܥܒܲܕܼܘ ܠܲܣܪܝܼܩܘܼܬܼܵܐ|
    block |ܘܩܲܒܸܿܠ ܥܵܠܡܵܐ ܬܸܢܘܲܝ ܕܐܲܓܼܪܵܐ ܒܝܘܿܡ ܚܘܼܕܵܬܹܗ ܀|
    block |܃ܫܲܪܝܼܪ ܥܲܡܠܵܐ ܕܥܵܡ̇ܠܝܼܢ ܥܝܼܪܹ̈ܐ ܚܠܵܦ ܒܲܪܢܵܫܵܐ|
    block |ܘܗܵܐ ܬܲܚܘܝܼܬܼܵܐ ܕܫܲܪܝܼܪܘܼܬܹܗ ܒܫܘ̣ܚܠܵܦ ܙܲܒܼܢܹ̈ܐ ܀|
    block |܃ܙܲܒܼܢܹ̈ܐ ܣܵܗ̇ܕܿܝܼܢ ܥܲܠ ܥܲܡܠܲܝ̈ܗܘܿܢ ܕܲܡܫܲܝܵܢܹ̈ܐ|
    block |ܘܲܚܠܵܦ ܦܘܼܡ̇ܐ ܒܫܸܬܼܩܵܐ ܩܵܥܹ̇ܝܢ ܕܲܟܼܡܵܐ ܫܚܝܼܩܝܼܢ ܀|
    block |܃ܒܫܸܬܼܩܵܐ ܩܵܥܹ̇ܝܢ ܟܝܵܢܹ̈ܐ ܚܲܪ̈ܫܹܐ ܥܲܡ ܒܲܪܢܵܫܵܐ|
    block |ܕܚܘܼܪ ܒܲܪܢܵܫܵܐ ܡܸܛܠܵܬܼܵܟ ܫܚܝܼܩܝܼܢ ܥܝܼܪܹ̈ܐ ܀|
    block |܃ܡܸܛܠܵܬܼܵܟ ܪܡܹܝܢ ܒܲܫܚܵܩܵܐ ܡܠܝܼܠܹ̈ܐ ܘܚܲܪ̈ܫܹܐ|
    block |ܘܗܘ̤ ܒܲܪܢܵܫܵܐ ܠܵܐ ܪܓܼܝܼܫ ܕܟܼܡܵܐ ܫܚܝܼܩܝܼܢ ܚܠܵܦܵܘܗܝ ܀|
    block |܃ܚܘܼܪ ܒܲܪܢܵܫܵܐ ܒܲܥܡܝܼܠܘܼܬܼܗܘܿܢ ܐܵܦܸܢ ܩܲܠܝܼܠ|
    block |ܘܐܲܥܡܸܠ ܢܲܦܫܵܟ ܒܗܸܪܓܵܐ ܛܵܒܼܵܐ ܕܥܝܼܪܹ̈ܐ ܐ̄ܚܝܵܢܲܝܟ ܀|
    block |܃ܚܙܝܼ ܕܲܚܠܵܦܲܝܟ ܫܚܝܼܩܝܼܢ ܣܲܓܿܝܼ ܘܐܵܦ ܡܸܫܬܲܚܩܝܼܢ|
    block |ܘܥܲܡ ܬܲܪܒܿܝܼܬܼܵܟ ܡܪܲܒܹܿܝܢ ܦܹܐܪܹ̈ܐ ܠܲܣܢܝܼܩܘܼܬܼܵܟ ܀|
    block |܃ܕܝܼܠܗܘܿܢ ܐܝܼܬܹܝܗ̇ ܬܲܪܒܿܝܼܬܼ ܦܹܐܪܹ̈ܐ ܘܡ̇ܘܥܝܼܬܼ ܙܲܪ̈ܥܹܐ|
    block |ܘܲܒܼܡܸܠܲܬܼܗܘܿܢ ܡܛܲܟܲܣ ܪܲܗܛܵܐ ܕܝܲܪ̈ܝܲܝ ܫܲܢ̄ܬܵܐ ܀|
    block |܃ܩܲܠܝܼܠܵܐܝܼܬܼ ܪܵܗ̇ܛܝܼܢ ܒܐܵܐܲܪ ܥܲܡ ܙܵܘܥܲܝ̈ܗܘܿܢ|
    block |ܘܗܲܢܝܼܠܵܐ ܠܗܘܿܢ ܝܲܦܝܼܪܘܼܬܼܵܐ ܕܲܒܼܥܲܡ̈ܠܲܝܗܘܼܢ ܀|
    block |܃ܗܲܢܝܼܐܵܝܼܬܼ ܣܵܥ̇ܪܝܼܢ ܟܠܵܐ ܘܢܵܛ̇ܪܝܼܢ ܟܠܵܐ|
    block |ܘܲܒܼܣܘܼܥܪܵܢܗܘܿܢ ܦܵܪܥܝܼܢ ܫܘܼܒܼܚܵܐ ܠܡܲܬܼܩܸܢ ܟܠܵܐ ܀|
    block |܃ܫܘܼܒܼܚܵܐ ܩܵܥܹ̇ܝܢ ܡ̇ܐ ܕܡܸܫܬܲܠܚܝܼܢ ܒܣܘܼܥܪ݁ܵܢܲܝܗܘܿܢ|
    block |ܘܗܵܢܵܘ̇ ܬܲܗܪܵܐ ܕܥܲܡ ܣܘܼܥܪܵܢܵܐ ܐܵܦ ܬܸܫܒܿܘܿܚܬܵܐ ܀|
    block |܃ܬܲܪܬܹܿܝܢ ܒܲܚܕܼܵܐ ܓܵܡ̇ܪܝܼܢ ܟܠܢܵܫ ܕܠܵܐ ܬܘܼܗܪܵܝܵܐ|
    block |ܣܵܥܘܿܪܘܼܬܼܵܐ ܕܲܚܠܵܦ ܐ̄ܢܵܫܵܐ ܘܫܘܼܒܼܚܵܐ ܠܟܲܣܝܵܐ ܀|
    block |܃ܐܹܝܘ ܣܵܥܘܿܪܹ̈ܐ ܕܣܵܥܘܿܪܘܼܬܼܵܐ ܐܲܠܵܗܵܝܬܵܐ|
    block |ܕܠܵܐ ܡܸܬܼܥܵܘܟܼܝܼܢ ܠܲܡܡܲܠܵܝܘܼ ܬܲܪܬܹܿܝܢ ܒܲܚܕܵܐ ܀|
    block |܃ܐܹܝܘ ܡܫܲܡܫܵܢܹ̈ܐ ܡܫܲܡܫܲܝ̈ ܟܠܵܐ ܕܡ̇ܪܹܐ ܟܠܵܐ|
    block |ܕܓܼܡܝܼܪ ܚܘܼܒܹܿܗܘܿܢ ܨܹܝܕܼ ܒܵܪܘܿܝܵܐ ܕܨܹܝܕܼ ܒܸܪ̈ܝܵܬܹܗ ܀|
    block |܃ܐܹܝܘ ܐܝܼܙܓܲܕܹܿܐ ܕܲܡܠܸܟ ܡܲܠ̈ܟܹܿܐ ܠܵܐ ܡ̇ܝܘܿܬܼܵܐ|
    block |ܕܒܼܐܝܼܙ ܓܲܕܿܘܼܬܼܗܘܿܢ ܢܵܛ̇ܪܝܼܢ ܚܲܝܹ̈ܐ ܕܡ̇ܝܘܿܬܼܘܼܬܼܵܐ ܀|
    block |܃ܐܹܝܘ ܡܫܲܝܢܵܢܹ̈ܐ ܘܪ̈ܵܚܡܲܝ ܫܲܝܢܵܐ ܕܲܕܼܟܼܠ ܘܲܒܼܟܼܠ|
    block |ܕܲܡܚܲܝܨܝܼܢ ܠܹܗ ܠܫܲܝܢܵܐ ܕܐ̄ܢܵܫܵܐ ܒܚܘܼܒܵܐ ܕܲܒܼܗܘܿܢ ܀|
    block |܃ܐܹܝܘ ܟܵܪ̈ܘܿܙܹܐ ܕܚܹܝܠ ܒܵܪܘܿܝܵܐ ܕܨܹܝܕܼ ܒܸܪ̈ܝܵܬܹܐ|
    block |ܕܕܲܠܵܐ ܩܵܠܵܐ ܨܵܝ̇ܬܿܝܼܢ ܩܵܠܵܐ ܟܝܵܢܹ̈ܐ ܚܲܪ̈ܫܹܐ ܀|
    block |܃ܐܹܝܘ ܟܡܵܐ ܪܲܒܵܐ ܡ̣ܢ ܬܲܫܥܝܼܬܼܵܐ ܡܸܠܬܼܵܐ ܕܲܒܼܗܘܿܢ|
    block |ܕܐܵܦ ܫܲܬܿܝܼܩܹ̈ܐ ܨܵܝ̇ܬܿܝܼܢ ܩܵܠܹ̈ܐ ܕܬܼܪ̈ܓܵܡܲܝܗܘܿܢ ܀|
    block |ܕܠܵܐ ܒܲܪ̄ܬܼ ܩܵܠܵܐ ܠܵܥ̇ܙܝܼܢ ܟܠܢܵܫ ܥܲܡ ܫܲܬܿܝܼܩܹ̈ܐ܃|
  block
    block |ܘܟܲܕܼ ܠܲܝܬܼ ܡܸܠܬܼܵܐ ܓܵܡ̇ܪܝܼܢ ܡܸܠܹ̈ܐ ܒܝܲܕܼ ܣܘܼܥܪ̈ܵܢܹܐ ܀|
    block |܃ܒܟܸܣܝܵܐ ܠܵܥܙ̇ܝܼܢ ܥܲܡ ܐܸܣܛܘܼܟܼܣܹ̈ܐ ܠܵܐ ܪ̈ܵܓܼܘܿܫܹܐ|
    block |ܘܝܵܗ̇ܒܿܝܼܢ ܩܵܠܹ̈ܐ ܡܸܬܼܪ̈ܲܓܼܫܵܢܹܐ ܐܲܝܟ ܪ̈ܓܼܘܿܫܹܐ ܀|
    block |܃ܘܐܲܝܟ ܕܒܼܐܝܼ̈ܕܲܝܵܐ ܠܒܼܝܼܟܼܝܼܢ ܠܐܵܐܲܪ ܒܐܲܪܒܲܥ ܟܸܢܦܵܘ̈ܗܝ|
    block |ܘܦܵܪܣܝܼܢ ܚܹܐܦܵܐ ܕܩܲܠܝܼܠܘܼܬܹܗ ܠܐܲܪܒܲܥ ܦܸܢ̈ܝܵܢ ܀|
    block |܃ܒܡܲܫܒܼܵܘ̈ܗܝ ܢܚܹܝܹ̈ܐ ܡܢܝܼܚܝܼܢ ܐ̄ܢܵܫܵܐ ܘܐܵܦ ܚܲܝ̈ܘܵܬܼܵܐ|
    block |ܘܒܼܪܵܓܼܝܘܼܬܹܗ ܡܪܲܓܹܿܝܢ ܠܐܲܪܥܵܐ ܕܬܸܬܸܿܠ ܦܹܐܪܹ̈ܐ ܀|
    block |܃ܐܘܼܡܵܢܵܐܝܼܬܼ ܥܵܨ̇ܒܼܝܼܢ ܟܹܐܒܼܵܘ̈ܗܝ ܕܥܵܠܡܵܐ ܟܪܝܼܗܵܐ|
    block |ܒܩܲܪܝܼܪܘܼܬܼܵܐ ܘܚܲܡܝܼܡܘܼܬܼܵܐ ܬܪܹܝܢ ܕܲܠܩܘܼܒܼܠܹ̈ܐ ܀|
    block |܃ܠܩܲܪܝܼܪܘܼܬܹܗ ܡܡܲܕܿܟܼܝܼܢ ܟܠܫܵܥ ܒܚܲܡܝܼܡܘܼܬܼܵܐ|
    block |ܘܟܸܢ ܣܵܝ̇ܪܝܼܢ ܠܹܗ ܐܲܝܟ ܣܲܡܡܵܢܹ̈ܐ ܠܟܹܐܒܹ̈ܐ ܢܣܝܼܣܹ̈ܐ ܀|
    block |܃ܐܹܝܘ ܠܐܵܣܝܼܘܼܬܼܵܐ ܠܵܐ ܡܓܼܫܲܡܬܵܐ ܕܠܵܐ ܓܘܼܫܡܵܢܹ̈ܐ|
    block |ܕܲܡܡܲܕܿܟܼܝܼܢ ܠܵܗ̇ ܪ̈ܘܼܚܵܡܵܝܹܐ ܘܚܵܫ̇ܚܵܐ ܠܓܼܘܼܫܡܲܢ ܀|
    block |܃ܠܐܘܼܡ̇ܢܘܼܬܼܗܘܿܢ ܝܲܗ̣̄ܒܹܿܗ ܠܥܵܠܡܵܐ ܡ̇ܪܹܐ ܕܥܵܠܡܵܐ|
    block |ܕܲܚܙ̣ܵܐ ܕܝܵܥ̇ܝܼܢ ܠܡܸܥܨܲܒܼ ܟܹܐܒܹ̈ܐ ܕܲܢܣܝܝܼܣܘܼܬܹܗ ܀|
    block |܃ܚܹܝܠ ܨܸܒܼܝܵܢܹܗ ܣܵܡ̣ ܒܲܟܼܝܵܢܗܘܿܢ ܡ̣ܢ ܫܘܼܪܵܝܵܐ|
    block |ܕܢܸܗܘܘܿܢ ܣܵܦ̇ܩܝܼܢ ܠܡܸܣܥܲܪ ܥܵܠܡܵܐ ܟܪܝܼܗ ܒܲܚܛܝܼܬܼܵܐ ܀|
    block |܃ܡܸܢܹܗ ܝܲܠܦܘܼܗ̇ ܠܐܘܼܡܵܢܘܼܬܼܵܐ ܘܟܸܢ ܐܸܬܼܢܲܨܲܚܘ|
    block |ܘܚܹܝܠ ܥܘܼܕܼܪܵܢܹܗ ܣܵܗܹ̇ܛ ܥܲܡܗܘܿܢ ܥܕܲܡ̇ܐ ܠܚܲܪܬܼܵܐ ܀|
    block |܃ܥܲܡܗܘܿܢ ܪܵܗܹ̇ܛ ܚܹܝܠ ܒܼܵܘܿܝܵܐ ܩܲܠܝܼܠܵܐܝܼܬܼ|
    block |ܘܥܲܡܹܗ ܪܵܕܹܝܢ ܕܠܵܐ ܡܘܼܫ̈ܚܵܬܼܵܐ ܕܲܦ̈ܣܵܥܵܬܼܵܐ ܀|
    block |܃ܩܲܛܝܼܢܵܐܝܼܬܼ ܪܵܡܹ̇ܙ ܪܸܡܙܹܗ ܕܠܵܐ ܒܲܪ̄ܬܼ ܩܵܠܵܐ|
    block |ܘܨܵܝ̇ܬܿܝܼܢ ܩܵܠܹܗ ܕܠܵܐ ܡܲܫܡܲܥܬܼܵܐ ܓܼܘܫܡܵܢܵܝܬܵܐ ܀|
    block |܃ܠܦܘܼܬܼ ܡܲܫܡܲܥܬܼܵܐ ܕܐܲܩܢܝܼ ܐܸܢܘܿܢ ܡܬܲܪܓܸܿܡ ܥܲܡܗܘܿܢ|
    block |ܕܢܸܗܘܘܿܢ ܣܵܦ̇ܩܝܼܢ ܠܲܡܨܵܬܼ ܒܗܵܘܢܵܐ ܩܵܠܵܐ ܟܲܣܝܵܐ ܀|
    block |܃ܒܗܵܘܢܵܐ ܨܵܝ̇ܬܿܝܼܢ ܠܗܵܝ̇ ܒܲܪ̄ܬܼ ܩܵܠܵܐ ܕܟܼܠܵܗ̇ ܗܵܕܹܐ ܗ̄ܝܼ|
    block |ܘܲܒܼܒܼܘܼܝܵܢܵܐ ܡܸܬܼܒܲܝܢܝܼܢ ܒܵܗ̇ ܟܲܕܼ ܬܲܗܝܼܪܝܼܢ ܀|
    block |܃ܐܹܝܘ ܟܡܵܐ ܪܲܒܵܐ ܪܲܒܿܘܼܬܼ ܬܲܗܪܵܐ ܕܲܒܼܪ̈ܘܼܚܵܢܹܐ|
    block |ܘܲܙܥܘܿܪ ܦܘܼܡܵܐ ܕܟܼܠܵܗ̇ ܒܪܝܼܬܼܵܐ ܕܢܸܬܼܢܸܐ ܬܲܗܪܵܗ̇ ܀|
    block |܃ܐܹܝܘ ܟܡܵܐ ܚܲܪܝܼܦ ܗܵܘܢܵܐ ܕܲܩܐܹܝܢ ܦܲܢ̈ܝܲܝ ܗܵܘܢܵܐ|
    block |ܕܣܵܦܹ̇ܩ ܠܲܡܨܵܬܼ ܩܵܠܵܐ ܕܩܲܛܝܼܢ ܡ̣ܢ ܟܠ ܗܵܘܢܵܝܼ̈ܢ ܀|
    block |܃ܐܹܝܘ ܟܡܵܐ ܩܲܠܝܼܠ ܗܵܘ̇ ܒܘܼܝܵܢܵܐ ܕܡܸܬܼܒܲܝܢܝܼܢ ܒܹܗ|
    block |ܕܟܲܕܼ ܠܲܝܬܼ ܡܸܕܹܿܡ ܡܸܬܼܚܲܙܝܵܢܵܐ ܠܗܘܿܢ ܫܲܪܝܼܪܵܐ ܗ̄ܘ̣ ܀|
    block |ܐܹܝܘ ܟܡܵܐ ܟܲܣܝܵܐ ܗܵܝ̇ ܟܲܣܝܘܼܬܼܵܐ ܕܲܠܥܸܠ ܡܸܢܗܘܿܢ܃|
  block
    block |ܘܲܟܼܡܵܐ ܓܼܠܝܵܐ ܣܵܥܘܿܪܘܼܬܼܵܐ ܩܕܼܵܡ ܥܲܝܢܲܝ̈ܗܘܿܢ ܀|
    block |܃ܐܹܝܘ ܟܡܵܐ ܫܲܪܝܼܪ ܫܪܵܪܵܐ ܟܲܣܝܵܐ ܕܪܸ̈ܥܝܵܢܲܝܗܘܿܢ|
    block |ܘܠܵܐ ܡܸܬܼܦܲܓܼܝܼܢ ܠܡܸܒܼܥܵܐ ܒܥܵܬܼܵܐ ܕܗܵܝ̇ ܟܲܣܝܘܼܬܼܵܐ ܀|
    block |܃ܟܲܣܝܵܐ ܡܸܢܗܘܿܢ ܐܲܝܟ ܡ̇ܐ ܕܟܲܣܝܵܐ ܡ̣ܢ ܟܠ ܒܸܪ̈ܝܵܢ|
    block |ܘܗܵܢܵܘ̇ ܬܲܗܪܵܐ ܕܲܟܼܡܵܐ ܕܟܲܣܝܵܐ ܠܗܘܿܢ ܐܲܝܟ ܓܲܠܝܵܐ ܗ̄ܝܼ ܀|
    block |܃ܒܗܲܝܡܵܢܘܼܬܼܵܐ ܚܵܙܹ̇ܝܢ ܚܙܵܬܼܵܐ ܕܠܵܐ ܡܸܬܼܚܲܙܝܵܐ|
    block |ܘܲܒܼܠܵܐ ܚܙܵܬܼܵܐ ܨܲܕܿܝܼܕܼ ܗܵܘܢܵܐ ܕܪܸ̈ܥܝܵܢܲܝܗܘܿܢ ܀|
    block |܃ܒܗܲܝܡܵܢܘܼܬܼܵܐ ܨܵܝ̇ܬܿܝܼܢ ܩܵܠܵܐ ܕܠܵܐ ܒܲܪ̄ܬܼ ܩܵܠܵܐ|
    block |ܘܲܡܩܲܒܿܠܝܼܢ ܠܹܗ ܒܸܠܥܵܕܼ ܪܼ̈ܓܼܫܹܐ ܡܸܬܼܪ̈ܲܓܼܫܵܢܹܐ ܀|
    block |܃ܒܗܲܝܡܵܢܘܼܬܼܵܐ ܫܲܠܸܡܘ ܪܲܗܟܵܐ ܕܗܲܝܡܵܢܘܼܬܼܵܐ|
    block |ܘܗܲܝܡܸܢܘ ܕܡܲܨܝܵܐ ܠܲܡܗܲܝܡܵܢܘܼ ܫܒܸܡ ܒܵܪܘܿܝܵܐ ܀|
    block |܃ܒܗܲܝܡܵܢܘܼܬܼܵܐ ܫܲܠܸܡܘ ܪܲܗܛܵܐ ܕܗܲܝܡܵܢܘܼܬܼܵܐ|
    block |ܘܗܲܝܡܸܢܘ ܕܡܲܨܝܵܐ ܠܲܡܗܲܝܢܵܡܘܼ ܒܫܸܡ ܒܵܪܘܿܝܵܐ ܀|
    block |܃ܒܗܲܝܡܵܢܘܼܬܼܵܐ ܩܵܡ̣ܘ ܕܲܢܛܲܟܿܣܝܼܢ ܚܹܝܠ ܐܸܣܛܘܼܣܹ̈ܐ|
    block |ܘܒܼܵܗ̇ ܗ̄ܘ̣ ܚܲܣܢ̣ܢܘܼܗܝ ܠܚܲܝܠܵܐ ܩܲܫܝܵܐ ܕܲܟܼܬܼܝܼܫܘܼܬܼܗܘܿܢ ܀|
    block |܃ܒܗܲܝܡܵܢܘܼܬܼܵܐ ܩܢ̣ܵܘ ܬܸܫܡܸܫܬܵܐ ܕܨܹܝܕܼ ܒܲܪܢܵܫܵܐ|
    block |ܘܠܵܐ ܐܸܬܼܦܲܠܲܓܼܘ ܥܲܠ ܗܵܘ̇ ܩܵܠܵܐ ܕܲܩܪ̣ܵܝܗܝ ܨܲܠܡܹܗ ܀|
    block |܃ܗܲܝܡܵܢܘܼܬܼܵܐ ܟܸܕܼܢܲܬ̤ ܐܸܢܘܿܢ ܒܥܲܡܠܵܐ ܕܚܲܝܵܘ̈ܗܝ|
    block |ܘܲܡܬܲܪܣܹܝܢ ܠܹܗ ܕܠܵܐ ܢܫܘܼܛܘܼܢܵܗ̇ ܠܗܲܝܢܵܡܘܼܬܼܵܐ ܀|
    block |܃ܗܲܝܡܵܢܘܼܬܼܵܐ ܫܲܕܿܪܲܬ̤ ܐܸܢܘܿܢ ܠܲܐ̄ܚܝܵܢܘܼܬܹܗ|
    block |ܘܒܼܵܗ̇ ܐܸܬܼܒܲܩܝܼܘ ܒܟܲܣܝܘܼܬܼ ܢܲܦܫܹܗ ܪܘܼܚܵܢܵܝܬܵܐ ܀|
    block |܃ܪܘܼܚܵܢܵܝܬܵܐ ܘܠܵܐ ܡ̇ܝܟܿܬܿܬܵܐ ܗܲܝܡܸܢܘ ܕܐܝܼܬܹܝܗ̇|
    block |ܐܲܝܟ ܕܐܵܦ ܗܸܢܘ̣ܿܢ ܪ̈ܘܼܚܵܢܵܝܹܐ ܘܠܵܐ ܡ̇ܝܘܿܬܹ̈ܐ ܀|
    block |܃ܡ̣ܢ ܗܵܘ̇ ܓܸܢܣܵܐ ܕܓܼܢܸܣ ܓܸܢܣܹ̈ܐ ܐܝܼܬܼܵܘܗܝ ܓܸܢܣܵܗ̇|
    block |ܘܐܝܼܬܹܝܗ̇ ܐܵܦ ܗܝ̤ ܕܠܵܐ ܪܘܼܟܵܒܼܵܐ ܘܲܕܼܠܵܐ ܚܙܵܬܼܵܐ ܀|
    block |܃ܡ̣ܢ ܗܵܘ̇ ܛܘܿܗܡ̇ܐ ܪܵܕܹܐ ܛܘܿܗܡ̇ܗ̇ ܕܠܵܐ ܝܘܼܒܵܠܵܐ|
    block |ܘܗܵܘ̇ܝܵܐ ܐܵܦ ܗܝ̤ ܒܗܵܘ̇ ܐܸܣܟܹܿܡܵܐ ܕܡ̣ܢ ܠܵܐ ܡܸܕܸܿܡ ܀|
    block |܃ܐܹܝܘ ܠܲܟܼܝܵܢܵܐ ܕܢܲܦܫܵܐ ܕܐ̄ܢܵܫܵܐ ܘܲܕܼܪ̈ܘܼܚܵܢܹܐ|
    block |ܕܲܩܢܹܝܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܐܲܝܟ ܥܵܒܼܘܿܕܼܗܘܿܢ ܀|
    block |܃ܐܘܿܗ ܡ̣ܢ ܐ̄ܢܵܫܵܐ ܕܢܲܦܫܵܐ ܕܲܒܼܗܘܿܢ ܠܵܐ ܡ̇ܝܘܿܬܼܵܐ ܗ̄ܝܼ|
    block |ܕܲܠܗܵܘ̇ ܕܲܒܼܪܵܗ̇ ܩ̣ܪܵܐܘܼܗܝ ܡܝܼܬܼܵܐ ܒܚܸܪ̈ܝܵܢܲܝܗܘܿܢ ܀|
    block |܃ܐܘܿܗ ܡ̣ܢ ܥܵܘ̣ܠܵܐ ܕܲܓܼܠܸܐ ܥܵܘ̣ܠܹܗ ܐܵܦ ܠܲܣ̈ܡܲܝܵܐ|
    block |ܕܲܡܚܲܦܹܝܢ ܠܵܗ̇ ܒܢܲܝ̈ ܚܸܪܝܵܢܵܐ ܒܐܸܣܟܹܿܝܡ ܚܘܼܒܵܐ ܀|
    block |܃ܐܘܿ ܛܵܥܝܘܼܬܼܵܐ ܕܐܲܒܲܥ ܛܵܥ̇ܝܵܐ ܒܼܒܼܢܲܝ̈ ܛܘܼܥܝܲܝ|
    block |ܕܕܼܵܡܹ̇ܐ ܕܘܼܡܝܵܗ̇ ܠܗܵܝ̇ ܛܵܥܝܘܼܬܼܵܐ ܕܲܒܼܦܲܪܕܲܝܣܵܐ ܀|
    block |ܚܲܕܼܘ ܢܝܼܫܵܐ ܕܲܢܟܼܝܼܠܘܼܬܼܵܐ ܕܗܵܝ̇ ܘܲܕܼܗܵܕܹܐ܃|
  block
    block |ܘܗܘ̤ܝܘܼ ܢܟܼܝܼܠܵܐ ܕܲܢ̣ܟܲܠ ܬܲܡ̇ܢ ܘܐܲܛܥܝܼ ܗܵܪܟܵܐ ܀|
    block |܃ܪܲܓܿܝܼ ܕܵܡ̇ܝܵܐ ܗܵܕܹܐ ܛܘܼܥܝܲܝ ܕܡ̇ܝܘܿܬܼܘܼܬܼܵܐ|
    block |ܠܗܵܝ̇ ܛܵܥܝܘܼܬܼܵܐ ܕܚܵܣܘܿܡܘܼܬܼܵܐ ܘܲܕܼܒܼܝܼܫܘܼܬܼܵܐ ܀|
    block |܃ܡ̣ܢ ܒܝܼܫܘܼܬܼܵܐ ܐܸܡ̣ܲܪ ܕܲܟܼܠ̣ܵܐ ܠܐܘܼܟܼܠܵܐ ܕܦܹܐܪܵܐ|
    block |ܘܲܒܼܪܵܚܡܘܼܬܼܵܐ ܐܲܛܥܝܼ ܗܵܫܵܐ ܕܩܲܒܸܿܠ ܕܲܢܡܘܼܬܼ ܀|
    block |܃ܒܚܘܼܒܵܐ ܠܲܡ ܡ̣ܝܼܬܼ ܡܲܬܼܩܸܢ ܐ̄ܢܵܫܵܐ ܡܸܛܠ ܐ̄ܢܵܫܵܐ|
    block |ܗܵܐ ܛܵܥܝܘܼܬܼܵܐ ܕܡܲܠܝܵܐ ܛܘܼܥܝܲܝ ܕܠܵܐ ܡܘܼܫ̈ܚܵܬܼܵܐ ܀|
    block |܃ܥܲܣܩܵܐ ܡܫܘܼܚܬܼܵܐ ܕܗܵܕܹܐ ܛܘܼܥܝܲܝ ܡ̣ܢ ܡܘܼܫ̈ܚܵܬܼܵܐ|
    block |ܘܲܟܼܡܵܐ ܕܢܵܘܪܸܟ ܫܲܪܒܵܐ ܕܡܸܠܹ̈ܐ ܟܲܪ̈ܝܵܢ ܡܸܢܵܗ̇ ܀|
    block |܃ܡܲܓܿܝܼܐܘܼܬܼܵܗ̇ ܥܨ̣ܵܬܲܢܝ ܕܐܲܣܓܹܐ ܡܸܠܲܬܼܝ ܨܹܐܕܹܝܗ̇|
    block |ܘܫܸܒܼܩܹ̇ܬܼ ܡܸܠܬܼܵܐ ܕܥܲܠ ܡܲܠܲܐܟܹ̈ܐ ܘܐܸܡ̇ܪܹܬܼ ܥܠܹܝܗ̇ ܀|
    block |܃ܣܲܓܿܝܼܐܘܼܬܼܵܗ̇ ܚܙܹ̇ܝܬܼ ܕܲܕܼܠܲܚܬܹܗ ܠܫܲܝܢܵܐ ܕܐ̄̇ܢܵܫܵܐ|
    block |ܥܲܠ ܗܵܝ̇ ܚܸܠܛܹ̇ܬܼ ܫܲܪܒܵܗ̇ ܒܫܲܪܒܵܐ ܕܲܡܫܲܝܵܢܹ̈ܐ ܀|
    block |܃ܠܲܫܡܲܝܵܢܹ̈ܐ ܚܙܹ̇ܝܬܼ ܕܲܡܥܲܠܹܝܢ ܡ̣ܢ ܟܠ ܚܲܫܝܼ̈ܢ|
    block |ܘܚܸܫܹ̇ܬܼ ܣܲܓܼܝܼ ܕܠܲܡܟܲܝܢܵܢܗܘܿܢ ܡܲܚܫܝܼܢ ܣܲܟܼܠܹ̈ܐ ܀|
    block |܃ܒܚܲܫܵܐ ܕܲܥܠܵܘܗܝ ܚܸܫܹ̇ܬܼ ܣܲܓܿܝܼ ܘܲܡܠܹ̇ܝܬܼ ܚܲܫܵܐ|
    block |ܘܫܸܒܼܩܹ̇ܬܼ ܐܘܼܪܚܵܐ ܘܲܪܕܹܝܬܼ ܒܐܘܼܪܚܵܐ ܕܲܪܕܼܵܘ ܥܲܛܠܹ̈ܐ ܀|
    block |܃ܦܵܢܝ ܢܲܦܫܝ ܠܡܸܠܬܹܟܼܝ ܠܐܘܼܪܚܵܐ ܕܡܸܠܬܼܵܐ ܕܥܲܠ ܪ̈ܘܼܚܵܢܹܐ|
    block |ܘܠܵܐ ܬܸܬܲܩܠܝܼܢ ܒܲܫܒܼܝܼܠ ܙܹܐܦܵܐ ܕܪ̈ܵܚܡܲܝ ܚܲܫܵܐ ܀|
    block |܃ܕܕܼܵܝ ܬܲܩܢܵܐܝܼܬܼ ܒܫܲܢܵܐܝܼܬܼ ܒܫܲܪܒܵܐ ܬܲܩܢܵܐ ܕܬܲܩܢܲܝ̈ ܗܵܘܢܵܐ|
    block |ܘܲܒܼܥܵܝ ܫܲܦܝܼܪ ܒܥܵܬܼܵܐ ܦܐܝܼܬܼܵܐ ܕܣܘܼܥܪ݁ܵܢܲܝܗܘܿܢ ܀|
    block |܃ܒܥܸܵܝ ܠܲܡ ܕܐܲܝܟܲܢ ܡܨܹܝܢ ܕܲܢܙܝܼܥܘܼܢ ܟܝܵܢܹ̈ܐ ܚܲܪ̈ܫܹܐ|
    block |ܘܒܲܐܝܢܵܐ ܚܲܝܠܵܐ ܚܵܣ̇ܢܝܼܢ ܚܲܝܠܵܐ ܕܚܹܝܠ ܐܸܣܛܘܼܟܼܣܹ̈ܐ ܀|
    block |܃ܐܲܝܟܲܢܵܐ ܟܲܝ ܡܓܲܫܡܝܼܢ ܠܐܵܐܲܪ ܠܵܐ ܓܘܼܫܡܵܢܵܐ|
    block |ܘܦܵܢܹ̇ܝܢ ܘܥܵܒܼ̇ܕܲܝܼܢ ܓܘܼܫܡܵܢܘܼܬܹܗ ܪܘܼܚܵܢܝܵܬܼܵܐ ܀|
    block |܃ܐܲܝܟܲܢܵܐ ܟܲܝ ܚܵܠ̇ܛܝܼܢ ܥܲܪܝܹܗ ܒܚܲܡܝܼܡܘܼܬܼܵܐ|
    block |ܘܬܼܘܼܒܼ ܦܵܪܫܝܼܢ ܠܹܗ ܘܲܡܩܝܼܡܝܼܢ ܠܹܗ ܒܛܲܟܼܣܵܐ ܩܲܕܼܡ̇ܐ ܀|
    block |܃ܐܲܝܟܲܢ ܥܵܒܼ̇ܪܵܐ ܩܲܛܝܼܢܘܼܬܼܗܘܿܢ ܒܩܲܛܝܼܢܘܼܬܹܗ|
    block |ܟܲܕܼ ܬܲܠܝܵܐ ܒܗܘܿܢ ܝܲܩܝܼܪܘܼܬܼܵܐ ܕܫܸܡܫܵܐ ܘܣܲܗܪܵܐ ܀|
    block |܃ܟܡܵܐ ܟܲܝ ܡܲܩܲܬܼ ܚܵܘܪܵܐ ܕܲܒܼܗܘܿܢ ܒܣܘܼܥܪ̈ܵܢܲܝܗܘܿܢ|
    block |ܘܠܵܐ ܡܸܬܿܕܵܘܲܕܼ ܡܲܬܼܩܵܠ ܛܲܟܼܣܵܐ ܕܲܒܼܢܲܗܝܼܪܹ̈ܐ ܀|
    block |܃ܟܡܵܐ ܟܲܝ ܦܵܪܚ̇ܝܼܢ ܡ̣ܢ ܟܲܪ ܕܐܝܼܬܼܵܘܗܝ ܚܘܼܕܼܪܵܐ ܕܐܲܪܥܵܐ|
    block |ܘܐܲܝܟܲܢ ܡ̇ܛܹ̇ܝܢ ܠܟܸܕܵܢ ܪܵܡܫܵܐ ܠܚܘܼܕܼܪܵܐ ܐ̄̇ܚܪܹܢܵܐ ܀|
    block |܃ܐܲܝܟܲܢ ܬܵܩ̇ܠܝܼܢ ܫܵܥܹ̈ܐ ܕܠܸܠܝܵܐ ܐܵܦ ܕܐܝܼܡܵܡܵܐ|
    block |ܘܠܵܐ ܛܥܵܘ ܘܛܵܥܹ̇ܝܢ ܛܲܟܼܣܵܐ ܕܩܲܒܸܿܠܘ ܡ̣ܢ ܫܘܼܪܵܝܵܐ ܀|
    block |܃ܟܡܵܐ ܟܲܝ ܗܵܘܹ̇ܐ ܡܸܢܝܵܢ ܐܲܠܦܹ̈ܐ ܕܠܸܓܼܝܘܿܢܲܝ̈ܗܘܿܢ|
    block |ܕܗܸܢܘ̣ܿܢ ܥܲܡ ܟܠ ܘܟܼܠܵܐ ܥܲܡܗܘܿܢ ܘܟܼܠ ܒܐܝܼܕܲܝ̈ܗܘܿܢ ܀|
    block |ܡܲܢ̣ܘܼ ܣܵܦܹ̇ܩ ܕܢܸܡܢܹܐ ܟܵܘܟܿܒܹ̈ܐ ܘܡܸܢܝܵܢ ܐ̄ܢܵܫܵܐ܃|
  block
    block |ܕܗܵܐ ܟܠ ܟܵܘܟܿܒܼܵܐ ܘܟܼܠ ܒܲܪܢܵܫܵܐ ܚܲܕܼ ܐܝܼܬܼ ܥܲܡܹܗ ܀|
    block |܃ܡܲܢ̣ܘܼ ܝܵ̇ܕܲܥ ܕܲܢܚܘܼܪ ܫܲܦܝܼܪ ܒܟܼܠ ܫܘܼܚܠܵܦܝܼ̈ܢ|
    block |ܕܗܵܐ ܠܵܐ ܗܵܘܹ̇ܐ ܚܲܕܼ ܫܘܼܚܠܵܦܵܐ ܕܠܵܘ ܗܸܢܘ̣ܿܢ ܒܹܗ ܀|
    block |܃ܡܲܢ ܡܸܣܬܲܟܲܠ ܒܫܘܼܠܛܵܢ ܡܲܠ̈ܟܹܿܐ ܘܕܼܘܼܒܵܪ ܥܲܡܡܹ̈ܐ|
    block |ܕܗܵܐ ܠܣܘܼܥܪܵܢܗܘܿܢ ܡܲܓܼܥܲܠ ܛܲܟܼܣܵܐ ܕܣܘܼܥܪ݁ܵܢܲܝܗܘܿܢ ܀|
    block |܃ܡܲܢ̣ܘܼ ܫܡܝܼܥ ܠܹܗ ܡܸܠܲܬܼ ܕܵܘܝܼܕܼ ܥܲܠ ܩܘܼܕܵܫܗܘܿܢ|
    block |ܕܲܡܩܲܕܿܫܵܢܹ̈ܐ ܘܡܫܲܒܿܚܵܢܹ̈ܐ ܟܲܢܝܲܬ̤ ܐܸܢܘܿܢ ܀|
    block |܃ܒܲܚܕܼܵܐ ܡܸܠܬܼܵܐ ܚܵܘܝܲܬ̤ ܐܸܢܘܿܢ ܪܘܼܚܵܐ ܕܩܘܼܕܼܫܵܐ|
    block |ܘܚܵܘܝܲܬ̤ ܕܲܡܨܵܝܢ ܠܲܡܫܲܒܵܚܘܼ ܒܗܵܝ̇ ܕܲܡܫܲܒܿܚܝܼܢ ܀|
    block |܃ܡܲܢ ܟܲܝ ܡܸܫܟܲܚ ܠܡܹܐܚܲܕܼ ܛܲܟܼܣܵܐ ܕܣܘܼܥܪ̈ܵܢܲܝܗܘܿܢ|
    block |ܕܠܲܝܬܿ ܡܸܢܝܵܢܵܐ ܠܲܡ̈ܢܵܘܵܬܼܵܐ ܕܗܸܢܘ̣ܿܢ ܡܵܢܹ̇ܝܢ ܀|
    block |܃ܚܲܕܼܘܼ ܒܲܠܚܘܿܕܼ ܕܡ̇ܢܹ̇ܐ ܘܚܵܫܹ̇ܒܼ ܥܲܕܼܠܵܐ ܢܸܗܘܘܿܢ|
    block |ܘܐܲܝܟ ܡܸܡܝܵܗܘܿܢ ܠܒ݂ܲܟ ܗ̄ܘ̣ܵܐ ܣܵܟ̣ܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܝܵ̇ܕܲܥ ܗ̄ܘ̣ܵܐ ܠܗܘܿܢ ܕܲܟܼܡܵܐ ܗܵܘܹ̇ܝܢ ܘܐܲܝܟܲܢ ܐܸܢܘܿܢ|
    block |ܘܲܡܛܲܟܿܣܝܼܢ ܠܹܗ ܥܲܕܼܠܵܐ ܢܩܘܼܡܘܼܢ ܥܲܠ ܫܘܼܠܛܵܢܵܐ ܀|
    block |܃ܒܚܝܼܪܝܼܢ ܗ̄ܘ̣ܵܘ ܠܹܗ ܒܟܼܘܼܪ ܒܘܼܚܪܵܢܹܗ ܥܲܕܼܠܵܐ ܢܹܐܬܼܘܿܢ|
    block |ܘܲܓܼܠܸܐ ܗ̄ܘ̣ܵܐ ܠܹܗ ܫܪܵܪܵܐ ܕܲܒܼܗܘܿܢ ܘܙܹܐܦܵܐ ܕܲܒܼܗܘܿܢ ܀|
    block |܃ܓܠܸܐ ܗ̄ܘ̣ܵܐ ܠܪܸܡܙܹܐ ܕܲܟܼܡܵܐ ܡܸܢܗܘܿܢ ܡܩܵܘܹܝܢ ܨܹܐܕܼܵܘܗܝ|
    block |ܘܲܟܼܡܵܐ ܢܵܦ̇ܩܝܼܢ ܠܒܲܪ ܡ̣ܢ ܢܝܼܫܵܐ ܕܦܵܩܘܿܕܼܘܼܬܹܗ ܀|
    block |܃ܛܪܝܼܕܼܝܼܢ ܗ̄ܘ̣ܵܘ ܠܹܗ ܫܹܐܕܹ̈ܐ ܛܪ̈ܘܼܢܹܐ ܥܲܕܼܠܵܐ ܢܸܛܥܘܿܢ|
    block |ܘܲܥܲܠܹܝܢ ܗ̄ܘ̣ܵܘ ܥܝܼܪ̈ܲܝ ܪܵ܁ܡ̇ܐ ܠܒܲܝܬܵܝܘܼܬܹܗ ܀|
    block |܃ܫܪܸܐ ܗ̄ܘ̣ܵܐ ܣܵܥܠܵܐ ܪܹܫܵܐ ܕܐܵܐܲܪ ܡ̣ܢ ܫܘܼܠܛܵܢܹܗ|
    block |ܘܲܡܩܲܝܡܝܼܢ ܗ̄ܘ̣ܵܘ ܕܒܹܝܬܼ ܓܲܒܼܪܝܹܠ ܒܼܕܼܘܼܟܲܬܼ ܕܲܪܓܹܗ ܀|
    block |܃ܡܝܲܩܪܝܼܢ ܗ̄ܘ̣ܵܘ ܠܹܗ ܒܛܲܟܼܣܵܐ ܘܕܲܪܓܵܐ ܒܵܬܸܿܪ ܙܲܒܼܢܹ̈ܐ|
    block |ܘܠܲܝܬܿ ܗ̄ܘ̣ܵܐ ܛܲܟܼܣܵܐ ܕܚܲܣܝܼܪ ܛܲܟܼܟܵܣܵܘ̈ܗܝ ܀|
    block |܃ܥܲܡ ܐܝܼܬܼܘܼܬܼܵܐ ܐܝܼܬܲܝܗܘܿܢ ܗ̄ܘ̣ܵܘ ܗܵܠܹܝܢ ܕܲܬܼܢܹܝ̇ܬܼ|
    block |ܠܵܘ ܒܐܝܼܬܼܘܼܬܼܵܐ ܐܸܠܵܐ ܒܐ̄ܪܵܙܵܐ ܕܲܥܬܼܝܼ̈ܕܼܵܬܼܵܐ ܀|
    block |܃ܒܲܥܬܼܝܼ̈ܕܼܵܬܼܵܐ ܐܝܼܬܲܝܗܹܝܢ ܗ̣̄ܘܲܝ̈ ܠܵܘ ܒܲܥ̇ܒܼܵܕܹ̈ܐ|
    block |ܘܝܼܕܼܵܝܼ̈ܥܵܢ ܗ̣̄ܘܲܝ̈ ܘܝܼܗܝܼ̈ܒܵܢ ܗ̣̄ܘܲܝ̈ ܐܲܟܼܡܵܐ ܕܝܵ̇ܕܲܥ ܀|
    block |܃ܝܼܕܲܝܼ̈ܥܵܢ ܗ̣̄ܘܝ̈ ܠܗܵܝ̇ ܝܼܕܲܥܬܼܵܐ ܕܲܒܼܪܵܬ̤ ܐܸܢܹܝܢ|
    block |ܠܙܲܒܼܢܵܐ ܕܝܸܕܼܥܲܬ̤ ܕܡܸܬܼܒܲܥ̈ܝܵܢ ܗ̣̄ܘܲܝ̈ ܒܙܲܒܼܢܵܐ ܕܥܵܕܲܪ ܀|
    block |܃ܒܙܲܒܼܢܵܐ ܕܥܵܕܲܪ ܒܪ̣ܵܐ ܒܵܪܘܿܝܵܐ ܒܪܝܼܬܼܵܐ ܕܲܒܼܪ̣ܵܐ|
    block |ܘܚܵܘܝܼ ܐܘܼܪܚܵܐ ܒܝܲܕܼ ܡܲܠܲܐܟܹ̈ܐ ܕܬܸܪܕܸܿܐ ܨܹܐܕܼܵܘܗܝ ܀|
    block |܃ܒܝܲܕܼ ܡܵܠܲܐܟܹ̈ܐ ܐܲܠܦܹܗܥ ܠܥܵܠܡܵܐ ܥܲܠ ܡ̇ܪܘܼܬܹܗ|
    block |ܕܲܒܼܗܘܿܢ ܪܵܕܹܐ ܘܲܡܚܲܟܼܵܡ ܠܹܗ ܥܕܲܡ̇ܐ ܠܚܲܪܬܼܵܐ ܀|
    block |܃ܥܲܡ ܚܲܝܘܼܬܹܗ ܣܵܥܲ݁ܪ ܚܲܝܹ̈ܐ ܕܲܟܼܪܸܐ ܚܲܝܹ̈ܐ|
    block |ܘܠܵܐ ܡܲܪܦܸܐ ܠܹܗ ܕܢܸܣܥܘܿܪ ܡܸܕܸܿܡ ܒܸܠܥܵܕܲܝܗܗܘܿܢ ܀|
  block
    block |܃ܠܲܝܬܿ ܠܹܗ ܠܥܵܠܡܵܐ ܡܸܕܹܿܡ ܕܲܟܼܣܸܐ ܡ̣ܢ ܡܲܠܲܐܟܹ̈ܐ|
    block |ܘܠܵܐ ܠܡܲܠܲܐܟܹ̈ܐ ܐܝܼܬܼ ܫܘܼܠܛܵܢܵܐ ܠܒܲܪ ܡ̣ܢ ܪܲܗܛܹܗ ܀|
    block |܃ܐܹܗܘ̣ ܪܵܗ̇ܛܝܼܢ ܪܲܗܛܝܼܢ ܪܲܗܛܵܐ ܟܠܝܼܠ ܙܵܟܼܘܼܬܼܵܐ|
    block |ܘܛܵܒܼ ܡܸܬܼܝܲܐܒܼܝܼܢ ܕܲܢܛܲܟܿܣܘܼܢܵܝܗܝ ܕܠܵܐ ܪܹܫܝܝܵܢܵܐ ܀|
    block |܃ܒܥܲܡܠܹܗ ܕܥܵܠܡܵܐ ܐܲܥܢܝܼ ܐܸܢܘܿܢ ܡ̇ܪܹܐ ܕܥܵܠܡܵܐ|
    block |ܕܢܸܗܘܘܿܢ ܥܵܬܼܪܝܼܢ ܡ̣ܢ ܡܸܣܟܹܿܢܵܐ ܕܡܲܬܲܪܣܹܝܢ ܠܹܗ ܀|
    block |܃ܠܲܣܢܝܼܩܘܼܬܼܗܘܿܢ ܣܘܼܢܩܵܢ ܚܲܝܵܘ̈ܗܝ ܡܡܲܠܹܝܢ ܟܠܫܵܥ|
    block |ܘܡ̇ܐ ܕܝܵܗ̇ܒܿܝܼܢ ܠܹܗ ܢܵܣ̇ܒܿܝܼܢ ܡܸܢܹܗ ܐܲܝܟ ܚܲܣܝܼܪܹ̈ܐ ܀|
    block |܃ܠܵܘ ܣܘܼܢܩܵܢܵܐ ܕܐܲܠܵܗ ܟܠܵܐ ܡܡܲܠܹܝܢ ܒܐܝܼܕܼܵܘ̈ܗܝ|
    block |ܕܠܵܘ ܗܘ̤ ܥܵܠܡܵܐ ܚܵܫܲ̇ܚ ܪܲܗܛܹܗ ܠܲܡܬܲܩܢܵܢܹܗ ܀|
    block |܃ܠܵܐ ܒܨܝܼܪ ܚܲܝܠܵܐ ܕܲܒܼܪ̣ܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ|
    block |ܠܲܡܕܲܒܵܪܘܼ ܠܲܥܒܼܵܕܼ̇ ܐܝܼܕܼܵܘ̈ܗܝ ܒܸܠܥܵܕܼ ܥܝܼܪܹ̈ܐ ܀|
    block |܃ܠܹܗ ܘܲܠܥܲܒܼܕܵܘ̈ܗܝ ܡܝܲܩܪܝܼܢ ܒܐܝܼܕܼܵܘ̈ܗܝ ܣܥ݂ܲܕ ܒܐܝܼܕܲܝ̈ܗܘܿܢ|
    block |ܘܲܠܫܝܼܛܘܼܬܹܗ ܡܪܝܼܡ ܘܲܡܥܲܠܸܐ ܨܹܝܕܼ ܪܲܒܿܘܼܬܹܗ ܀|
    block |܃ܛܲܝܒܿܘܼ ܦܵܪܥܝܼܢ ܟܸܢܫܲܝ̈ ܪܵܘܡ̇ܐ ܒܣܘܼܥܪ̈ܵܢܲܝܗܘܿܢ|
    block |ܘܡ̇ܢ ܐܸܡܲ̇ܪ ܐ̄ܢܵܐ ܕܦܵܪܥܝܼܢ ܠܵܐ ܡܨܹܝܢ ܦܵܪܥܝܼܢ ܀|
    block |܃ܙܥܘܿܪ ܦܘܼܪܥܵܢܵܐ ܐܸܢ ܢܸܬܼܦܲܚܲܡ ܥܲܡ ܛܲܝܒܿܘܼܬܼܵܐ|
    block |ܡ̇ܢ ܐܸܡܲ̇ܪ ܐ̄ܢܵܐ ܕܲܙܥܘܿܪ ܘܲܙܥܘܿܪ ܕܟܲܕܼ ܠܵܐ ܐܝܼܬܼܵܘܗܝ ܀|
    block |܃ܠܲܝܬܵܘܗܝ ܡܸܕܸܿܡ ܦܘܼܪܥܵܢ ܐܲܓܼܪܵܐ ܨܹܝܕܼ ܒܵܪܘܿܝܵܐ|
    block |ܘܐܸܢܗܘ̤ ܕܐܝܼܬܼܵܘܗܝ ܒܛܲܝܒܿܘܼ ܐܝܼܬܼܵܘܗܝ ܠܵܐ ܗ̄ܘ̣ܵܐ ܒܥܲܡܠܵܐ ܀|
    block |܃ܠܵܘ ܡ̣ܢ ܥܲܡܠܵܐ ܫܵܘܹ̇ܝܢ ܥܝܼܪܹ̈ܐ ܦܘܼܥܵܢ|
    block |ܐܸܠܵܐ ܒܛܲܝܒܿܘܼ ܢܵܣ̇ܒܿܝܼܢ ܐܲܓܼܪܵܐ ܡ̣ܢ ܛܲܝܒܿܘܼܬܼܵܐ ܀|
    block |܃ܡܲܓܵܢ ܐܸܡ̇ܪܹܬܼ ܕܢܵܣ̇ܒܿܝܼܢ ܛܘܼܒܹ̈ܐ ܠܵܐ ܗ̄ܘ̣ܵܐ ܡܲܓܵܢ|
    block |ܐܸܠܵܐ ܕܠܵܐ ܡܨܸܐ ܥܵܠܡܵܐ ܠܡܸܣܦܲܩ ܠܦܸܚܡܵܐ ܕܛܘܼܒܹ̈ܐ ܀|
    block |܃ܛܵܒܼ ܫܲܦܪܝܼܪܝܼܢ ܐܵܦ ܥܲܡܠܲܝ̈ܗܘܿܢ ܕܲܫܡܲܝܵܢܹ̈ܐ|
    block |ܘܠܵܐ ܐ̄ܢܵܫ ܡܸܫܟܲܚ ܠܲܡܨܵܪ ܫܘܼܦܪܵܐ ܕܪܸ̈ܥܝܵܢܲܝܗܘܿܢ ܀|
    block |܃ܫܲܦܝܼܪܘܼܬܼܗܘܿܢ ܥܸܒܼܕܲܬ̤ ܐܸܢܘܿܢ ܡ̇ܪ̈ܲܝ ܫܘܼܦܪܵܐ|
    block |ܘܐܸܠܘܼܠܵܐ ܗܘ̤ܵܘ ܠܵܐ ܫܵܦ̇ܪܝܼܢ ܗ̄ܘ̣ܵܘ ܠܝܵܗܹ̇ܒܼ ܫܘܼܦܪܵܐ ܀|
    block |܃ܪܲܒܿܘܼܬܼ ܚܘܼܒܿܗܘܿܢ ܩܲܪܒܲܬ̤ ܐܸܢܘܿܢ ܡܲܠܟܵܐ|
    block |ܐܵܦ ܠܹܗ ܠܡܲܠܟܵܐ ܣܲܓܿܝܼ ܫܸܦܪܲܬ̤ ܕܢܵܘܪܸܒܼ ܐܸܢܘܿܢ ܀|
    block |܃ܐܹܝܘ ܬܸܕܼܡܘܼܪܬܵܐ ܕܡ̣ܢ ܪܲܒܿܘܼܬܼܵܐ ܠܦܘܼܬܼ ܥܵܒܼܘܿܕܼܵܐ|
    block |ܕܥܲܒܼ̈ܕܹܿܐ ܥܒܼܝܼ̈ܕܹܐ ܩ̣ܢܵܘ ܫܘܼܠܛܵܢܵܐ ܕܥܵܒܼܘܿܕܼܘܼܬܼܵܐ ܀|
    block |܃ܒܚܹܝܠ ܥܵܒܼܘܿܕܼܵܐ ܡܙܝܼܥܝܼܢ ܟܠܵܐ ܒܝܲܕܼ ܥܵܒܼܘܿܕܼܵܐ|
    block |ܘܠܵܐ ܛܲܥܝܵܐ ܠܗܘܿܢ ܕܲܒܼܚܹܝܠ ܚܲܝܠܹܗ ܚܵܣ̇ܢܝܼܢ ܟܠܵܐ ܀|
  block
    block |܃ܗܸܢܘܿܢ ܠܵܐ ܛܥ̣ܵܘ ܫܸܡ ܥܵܒܼܘܿܕܼܵܐ ܕܡܸܬܼܚܲܝܠܝܼܢ ܒܹܗ|
    block |ܘܲܒܼܢܲܝ̈ܢܵܫܵܐ ܛܥ̣ܵܘ ܘܐܸܬܿܕܵܘܲܕܼܘ ܒܗܵܘܵܐ ܕܲܒܼܗܘܿܢ ܀|
    block |܃ܒܸܫܡ ܥܵܒܼܘܿܕܼܵܐ ܟܲܢܝܼܘ ܐܸܢܘܿܢ ܥܒܼܝܼܕܹ̈ܐ ܕܲܛܥ̣ܵܘ|
    block |ܘܲܠܫܲܘܼܠܛܵܢܗܘܿܢ ܝܲܗ̣̄ܒܼܘ ܫܘܼܠܛܵܢܵܐ ܕܥܵܒܼܘܿܕܼܬܼܵܐ ܀|
    block |܃ܠܫܸܡܗܘܿܢ ܦܲܠܓܼܘܼܗܝ ܠܲܫܡܵܐ ܪܲܒܵܐ ܕܐܲܠܵܗܘܼܬܼܵܐ|
    block |ܕܲܠܚܲܕܼ ܡܸܢܗܘܿܢ ܝܲܗ̣̄ܒܼܘ ܠܹܗ ܡܢܵܬܼܵܐ ܕܒܼܵܪܘܿܝܘܼܬܼܵܐ ܀|
    block |܃ܠܵܐ ܛܵܥܲܝ̈ܵܐ ܠܵܐ ܬܸܬܿܕܵܘܕܼܘܼܢ ܘܬܸܛܥܘܿܢ ܣܲܓܿܝܼ|
    block |ܕܐܝܼܬܼܝܵܐ ܚܲܕܼܘܼ ܘܡܸܢܹܗ ܘܲܠܟܼܵܐ ܗܘ̤ܵܘ ܟܠܡܸܕܸܿܡ ܀|
    block |܃ܚܲܕܼ ܒܵܪܘܿܝܵܐ ܕܠܹܗܘ̣ ܦܲܐܝܵܐ ܒܵܪܘܿܝܘܼܬܼܵܐ|
    block |ܘܚܲܕܼ ܒܵܪܘܿܝܵܐ ܕܠܹܗ ܕܵܕܩܵܐ ܗ̄ܘ̣ܵܬܼ ܫܸܡ ܐܝܼܬܼܘܼܬܼܵܐ ܀|
    block |܃ܠܵܐ ܦܠܸܐ ܠܥܲܒܼ̈ܕܹܿܐ ܫܸܡ ܥܵܒܼܘܿܕܼܵܐ ܥܒܼܝܼܪܹ̈ܐ ܕܲܛܥ̣ܵܘ|
    block |ܘܠܵܐ ܠܥܵܒܼܘܼܕܼܵܐ ܕܢܸܬܸܿܠ ܕܲܪܓܹܗ ܠܲܥ̇ܒܼܵܕܼ ܐܝܼܕܼܵܘ̈ܗܝ ܀|
    block |܃ܠܵܐ ܡܢܵܚܝܼܢ ܒܵܗ̇ ܪ̈ܘܼܚܵܢܵܝܹܐ ܒܗܵܕܹܐ ܛܘܼܥܝܲܝ|
    block |ܘܡ̇ܢ ܐܵܡܲ̈ܪ ܐ̄ܢܵܐ ܕܲܡܢܵܚܝܼܢ ܒܵܗ̇ ܘܠܵܐ ܡܢܵܚܝܼܢ ܒܵܗ̇ ܀|
    block |܃ܒܣܘܼܥܪ̈ܵܢܲܝܗܘܿܢ ܡܚܵܘܹܝܢ ܚܲܝܠܵܐ ܕܥܵܒܼܘܿܕܼܘܼܬܼܵ|
    block |ܘܐܸܠܘ̣ ܡܲܨܝܵܐ ܒܩܵܠܵܐ ܩܵܥܹ̇ܝܢ ܕܐܝܼܬܼܝܵܐ ܚܲܕܼܘܼ ܀|
    block |܃ܠܚܲܕܼ ܥܵܒܼܘܿܕܼܵܐ ܝܼܕܲܥܘ̣ ܠܘܼܩܕܲܡ ܟܲܕܼ ܐܸܬܿܬܲܩܲܢܘ|
    block |ܘܠܵܐ ܬܘܼܒܼ ܝܵ̇ܕܼܥܝܼܢ ܚܲܝܠܵܐ ܐ̄ܚܪܹܢܵܐ ܐܸܠܵܐ ܐܸܢ ܗܘ̤ ܀|
    block |܃ܒܨܸܒܼܝܵܢ ܚܘܼܒܹܿܗ ܐܲܣܝܼܪ ܚܘܼܒܵܐ ܕܪܸ̈ܥܝܵܢܲܝܗܘܿܢ|
    block |ܘܣܲܓܿܝܼ ܙܗܝܼܪܝܼܢ ܕܠܵܐ ܢܸܬܼܪܲܦܘܿܢ ܡ̣ܢ ܥܸܢܝܵܢܹܗ ܀|
    block |܃ܒܗܵܘ̇ ܥܸܢܝܵܢܵܐ ܕܐܲܥܢܝܼ ܐܸܢܘܿܢ ܥܢܹܝܢ ܒܟܼܠܥܸܕܵܢ|
    block |ܘܠܲܝܬܿ ܥܸܕܵܢܵܐ ܕܠܵܐ ܗܵܪܓܿܝܼܢ ܒܹܗ ܚܘܼܫܵܒܲܝ̈ܗܘܿܢ ܀|
    block |܃ܗܸܪܓܵܐ ܛܵܒܼܵܐ ܪܡܸܐ ܒܲܝܢܵܬܼܗܘܿܢ ܠܹܠܲܝ ܐܝܼܡܵܡ|
    block |ܘܲܟܼܡܵܐ ܕܗܵܪܓܿܝܼܢ ܬܘܼܒܼ ܗܵܪܓܿܝܼܢ ܒܹܗ ܕܠܵܐ ܣܲܒܼܥܘܼܬܼܵܐ ܀|
    block |܃ܒܣܲܒܼܪܵܐ ܛܵܒܼܵܐ ܐܲܣܪܝܼܢ ܗ̄ܘ̣ܵܘ ܒܛܘܼܒܹ̈ܐ ܕܲܥܠܵܘܗܝ|
    block |ܘܗܵܢܵܘ̇ ܬܲܗܪܵܐ ܕܲܟܼܡܵܐ ܡܙܝܼܥܝܼܢ ܠܵܐ ܡܸܬܼܪܲܦܹܝܢ ܀|
    block |܃ܠܵܐ ܡܸܣܬܲܒܼܥܵܐ ܪܸܚܡܲܬ ܛܘܼܒܹ̈ܐ ܠܛܵܒܹ̈ܐ ܕܲܒܼܗܘܿܢ|
    block |ܘܲܛܥ̣ܵܗ̇ ܝܲܨܪܲܢ ܠܪܸܚܡܲܬܼ ܛܘܼܒܹ̈ܐ ܒܪܲܦܝܼܘܼܬܼ ܝܲܨܪܲܢ ܀|
    block |܃ܛܘܼܒܹ̈ܐ ܛܵܒܹ̈ܐ ܡ̣ܠܲܟ ܒܼܵܘܿܝܵܐ ܠܗܘܿܢ ܘܲܠܐ̄ܢܵܫܵܐ|
    block |ܛܘܼܒܼ ܠܲܕܼܢܵܛܲܪ ܥܘܼܗܕܵܢ ܛܘܼܒܹ̈ܐ ܒܓܼܵܘ ܪܸܥܝܵܢܹܗ ܀|
    block |܃ܠܡܲܠܟܿܘܼܬܼ ܪܵܘܡ̇ܐ ܙܲܡܢܹܗ ܠܓܸܢܣܲܢ ܥܲܡ ܟܸܢܫܲܝ̈ܗܘܿܢ|
    block |ܛܘܼܒܼ ܠܲܕܼܫܵܘܹ̇ܐ ܘܥܵܐܹ̇ܠ ܥܲܡܗܘܿܢ ܠܐܲܝܟܵܐ ܕܥܵܐ̇ܠܝܼܢ ܀|
    block |܃ܬܵܘ ܡ̇ܝܝܘܿܬܹ̈ܐ ܢܸܗܘܸܐ ܚܲܒܼܪܹ̈ܐ ܠܠܵܐ ܡ̇ܝܘܿܬܹ̈ܐ|
    block |ܘܢܸܗܘܸܐ ܥܲܡܗܘܿܢ ܒܢܲܝ̈ ܝܵܪܬܿܘܼܬܼܵܐ ܕܛܘܼܒܹ̈ܐ ܡܠܝܼܟܹ̈ܐ ܀|
block |ܥܲܠ ܕܪ̈ܵܘܗܝ ܕܡܪܢ|
  block
    block |ܥܲܠ ܕܪ̈ܵܘܗܝ ܕܡܪܢ|
  block
    block |ܡܐܡܪܐ܃ ܝܒ܀ ܥܲܠ ܕܪ̈ܵܘܗܝ ܕܡܪܢ܀|
    block |ܬܘܼܒܼ ܕܝܼܠܹܗ ܟܲܕܼ ܕܝܼܠܹܗ ܡܸܐܡܪܵܐ ܕܬܼܪܹܥܣܲܪ܃|
    block |ܥܲܠ ܕܪ̈ܘܗܝ ܕܡܵܪܢ܁|
    block |ܘܡܸܬܼܐܡܲܪ ܒܚܲܕܼܒܫܲܒܵܐ ܕܡܲܥܵܠܲܝ ܨܵܘܡܵܐ܁|
    block |ܥܘܼܢܵܝܵܐ܁|
    block |ܒܪܝܼܟ ܕܲܒܼܨܵܘܡܹܗ ܕܪܲܫ ܠܲܢ ܐܘܼܪܚܵܐ ܠܡܸܪܕܵܐ ܠܚܲܝܹ̈ܐ ܕܠܵܐ ܫܘܼܠܵܡܵܐ܀|
    block |ܐܲܚܲܝ̈܀|
  block
    block |܃ܩܵܠܹ̈ܐ ܚܲܕܬܹ̈ܐ ܫܡ݂ܲܥ ܣܵܛܵܢܵܐ ܒܹܝܬܼ ܡܵܝܘܿܬܹ̈ܐ|
    block |ܕܬܼܵܢܹ̇ܝܢ ܐܢܵܫ̈ܐ ܘܫܡܝܢ̈ܐ ܫܝܢܐ ܕܐܢܫ̈ܐ܁|
    block |܃ܫܲܝܢܵܐ ܕܐܢܫ̈ܐ ܫܡ݂ܲܥ ܡܵܪܘܿܕܼܵܐ ܡ̣ܢ ܓܲܒܼܪܝܼܠܹ|
    block |ܘܐܲܚܕܹܗ ܓܘܼܢܚܵܐ ܕܡܵܢܲܐ ܗ̄ܝ̣ ܗܵܕܹܐ ܚܕܲܬܵܐ ܕܲܗܘ̤ܵܬܼ܀|
    block |܃ܪܹܫ ܡܠܐܟܹ̈ܐ ܫܐܸܠ ܒܲܫܠܵܡܵܐ ܕܒܪܬܼ ܡܝܘ̈ܬܐ|
    block |ܘܙܵܥ ܚܲܣܵܡܵܐ ܒܛܸܒܿܐ ܛܵܒܼܵܐ ܕܲܠܘܵܬܼ ܐܢܵܫܵܐ܁|
    block |܃ܫܠܵܡܠܹܟܼܝ ܡܲܪܝܲܡ ܩܥ̣ܵܐ ܪܘܼܚܵܢܵܐ ܒܐܸܕܼܢܲܝ̈ ܡܲܪܝܲܡ|
    block |ܘܐܲܝܠܸܠ ܒܝܼܫܵܐ ܘܲܟܼܢ݂ܲܫܘ ܕܝܘ̈ܐ ܠܩܵܠ ܐܲܝܠܲܠܬܹܿܗ܀|
    block |܃ܡܵܪܢ ܥܲܡܹܟܼܝ ܩܥ̣ܵܐ ܡܲܠܲܐܟܼܵܐ ܠܒܲܪܬܼ ܡܵܝܘ̈ܬܹܐ|
    block |ܘܥܲܦܝ̈ ܬܸܢܚܵܬܹ̈ܐ ܕܐܵܟܸܠ̇ܩܲܪܨܵܐ ܒܫܲܝܢܵܐ ܕܐܢܫ̈ܐ܁|
    block |܃ܒܲܪ ܥܸܠܵܝܐ ܩܪܲܝܗܝ ܐܝܼܙܓܲܕܵܐ ܠܒܲܪ ܒܲܪܬܼ ܐ̄ܢܵܫ̈ܐ|
    block |ܘܲܒܼܗܸܬܼ ܣܵܢܵܐܐ ܘܝܼܬܸܒܼܘ ܒܐܸܒܼܠܵܐ ܚܲܝܠܵܘ̈ܬܹܗ܀|
    block |܃ܗܵܠܹܝܢ ܬܲܪܓܸܡ ܓܲܒܼܪܼܵܐ ܕܪܘܼܚܵܐ ܒܹܝܬܼ ܐܲܪ̈ܥܵܢܹܐ|
    block |ܘܲܪܥܸܠܘ ܕܲܝܘܹ̈ܐ ܘܙܵܥ̣ ܣܵܛܵܢܵܐ ܪܹܫ ܣܸܕܼܪ̈ܲܝܗܘܿܢ܁|
    block |܃ܚܲܕܼ ܪܘܚܵܢܵܐ ܐܲܟܼܪܸܙ ܒܲܛܢܹܗ ܠܲܚܕܼܵܐ ܐܲܢ̄ܬܿܬܼܵܐ|
    block |ܘܲܒܼܝܘܿܡ ܝܲܠܕܹܗ ܩܥ̣ܵܘ ܣܲܓܝܼܐܹ̈ܐ ܣܲܒܼܪܵܐ ܠܐܢܵܫܵܐ܀|
    block |܃ܣܲܒܼܪܵܐ ܛܵܒܼܵܐ ܩܥ̣ܵܘ ܪ̈ܘܼܚܵܢܹܐ ܠܦܲܓܼܪ̈ܢܝܹܐ|
    block |ܘܡܝܼܬܼ ܡܵܪܘܿܕܼܵܐ ܒܩܵܠ ܣܲܒܿܪ̈ܬܼܵܐ ܕܚܲܝܹ̈ܐ ܕܐ̄ܢܵܫܵܐ܁|
    block |܃ܩܵܠ ܣܲܒܿܪ̈ܵܬܵܐ ܡܸܬܼܡܲܠܲܠ ܗ̄ܘ̣ܵܐ ܡ̣ܢ ܟܠ ܦܘܼܡܝܼ̈ܢ|
    block |ܘܚܵܕܝ̇ܢ ܐܢܵܫ̈ܐ ܪ̈ܘܼܚܵܢܵܝܹܐ ܡܲܟܼܪܝܢ ܕܲܝܘܹ̈ܐ܀|
    block |܃ܫܡܥܘܢ ܐܲܫܡܥ ܩܵܠܵܐ ܓܲܠܝܐ ܕܗܵܢܵ̇ܘ ܕܐܵܬܹ̇ܐ|
    block |ܘܐܲܝܟ ܕܸܒܼܟܼܘܼܪܵܐ ܒܵܚ̇ܲܪ ܐܢܫܹ̈ܐ ܒܕܸܢܚܵܐ ܕܢܘܼܗܪܹܗ܁|
    block |܃ܚܲܢܵܐ ܢܒܼܝܼܬܼܵܐ ܙܢܲܝ̈ ܦܘܪܩܢܗ ܡܸܫܬܲܥܝܵܐ ܗ̄ܘ̣ܵܬ|
    block |ܘܲܡܥܲܢܝ̈ܵܢ ܗܘ̣̈ܲܝ ܥܸܒܼܪ̈ܝܵܬܼܵܐ ܒܵܬܲܪ ܡܸ̈ܠܹܝܗ̇܀|
    block |ܩܵܠ ܒܲܪ ܥܩܪ̈ܐ ܛܵܒܼ ܡ̣ܢ ܪܲܥܡܵܐ ܪܥܸܡ ܗ̄ܘ̣ܵܐ ܩܵܠܹܗ܀|
    block |ܟܲܕܼ ܩܵܥܹ̇ܐ ܗ̄ܘ̣ܵܐ ܕܲܫܠܸܡ ܙܲܒܼܢܵܐ ܘܡܲܛܝܼ ܙܲܒܼܢܵܐ܁|
    block |܃ܫܠܸܡ ܠܹܗ ܙܲܒܼܢܵܐ ܢܡܘܣܝܐ ܡܸܬܼܢܲܒܹܿܐ ܗ̄ܘ̣ܵܐ|
    block |ܘܲܩܪܸܒܼ ܙܲܒܼܢܵܐ ܕܕܼܘܼܒܵܪ ܚܲܝܹ̈ܐ ܪ̈ܘܼܚܵܢܵܝܹܐ܀|
    block |܃ܐܸܡ̇ܪܐ ܕܲܟܝܵܐ ܟܵܢܝܗ ܠܕܲܟܼܝܵܐ ܡܪܹܟܹܐ ܡ̃ܕܼܲܟܹܐ ܡܘܼܡܹ̈ܐ|
    block |ܕܒܲܕܼܒܼܝܼܚܘܼܬܹܗ ܥܵܛ̇ܐ ܥܵܘܠܵܐ ܘܝܵܗܸ̇ܒܼ ܚ̈ܝܐ܁|
    block |܃ܡܵܪܹ̈ܐ ܐ̄ܪ̈ܵܙܹܐ ܩܪ̣ܵܝܗܝ ܐܝܼܙܓܲܕܵܐ ܠܲܡܫܲܕܼܪܵܢܹܗ|
    block |ܘܚܵܘܝܼ ܕܡܵܪܹܐ ܗ̄ܘ̣ ܐܵܦ ܕܲܝ̇ܢܵܐ ܕܒܼܵܚܲܪ ܟܠܵܐ܀|
    block |܃ܗܠܝܢ ܩ̈ܠܐ ܐܲܟܼܪܸܙܘ ܐܢܵܫ̈ܐ ܘܫܡܝ̈ܢܐ|
    block |ܘܐܲܪܡܝܼ ܐܲܒܼܵܐ ܛܲܒܼܥܵܐ ܕܩܵܠܹܗ ܘܚܲܬܸܿܡ ܐܸܢܘܿܢ܁|
    block |܃ܗܵܠܹܝܢ ܩ̈ܠܐ ܫܡ̣ܥ ܡܪܘܕܐ ܣܢܐܐ ܕܐܢܫܐ|
    block |ܘܡܸܬܼܡܲܪܡܲܪ ܗ̄ܘ̣ܵܐ ܠܘܼܩܒܲܠ ܩ̈ܠܐ ܕܢܘܼܟܼܪ̈ܵܚܸܢ ܠܹܗ܀|
    block |܃ܩ̈ܠܐ ܚܕܬ̈ܐ ܡܸܬܼܡܲܠܠܝܼܢ ܗ̄ܘ̣ܵܘ ܡ̣ܢ ܡܵܠ̈ܠܹܐ|
    block |ܥܲܠ ܒܲܪܢܵܫܵܐ ܕܕܼܵܡܹ̇ܐ ܠܐܢܵܫܵܐ ܘܪܵܡ ܡ̣ܢ ܐܢܵܫܵܐ܁|
    block |܃ܐܲܝܟ ܕܒܼܐܢܵܫܵܐ ܚܵܐ̇ܪ ܗ̄ܘ̣ܵܐ ܒܹܗ ܐܵܦ ܡܵܪܘܲܕܵܐ|
    block |ܗܘ̤ܵܐ ܡܸܬܼܡܲܪܡܲܪ ܠܘܩܒܲܠ ܩܵܠܹ̈ܐ ܕܢܘܼܟܼܪ̈ܵܚܸܢ ܠܹܗ܀|
    block |܃ܒܢܝܬܼ ܬܲܪܬܹܝܢ ܩܡ ܡܵܪܘܿܕܼܵܐ ܣܵܢܐܵܐ ܕܐܢܵܫܐ|
    block |ܘܠܵܐ ܝܵܕܲܥ̇ ܗ̄ܘ̣ܵܐ ܐܲܝܟܲܢ ܢܸܩܪܹܝܘܗܝ ܐ̄ܢܵܫ ܐܵܘ ܐܲܠܵܗ܁|
    block |܃ܕܢܸܩܪܹܝܘܗܝ ܐܢܵܫܵܐ ܩ̈ܠܹܐ ܕܲܥܠܵܘܗܝ ܪܵܡܹ̇ܝܢ ܡܸܢܹܗ|
    block |ܕܢܸܩܪܹܝܘܗܝ ܐܲܠܵܗ ܦܲܓܼܪܢܘܼܬܹܗ ܣܵܗܕܵܐ ܕܐ̄ܢܵܫܵܐ ܗ̄ܘ̣܀|
    block |܃ܪܘܟܵܒܼ ܦܲܓܼܪܹܗ ܡܚܵܘܹܐ ܗ̄ܘ̣ܵܐ ܠܹܗ ܕܐܢܵܫܵܐ ܟܠܹܗ|
    block |ܘܚܹܝܠ ܦܸܬܼܓܼܵܡܵܘ̈ܗܝ ܡܲܟܼܪܸܙ ܗ̄ܘ̣ܵܐ ܠܹܗ ܕܐܲܠܵܗܵܝܵܐ ܗ̄ܘ̣܁|
    block |܃ܒܲܛܢܹܗ ܘܝܲܠܕܹܗ ܥܲܠ ܐܢܵܫܘܼܬܹܗ ܡܸܫܬܲܥܹܝܢ ܗ̄ܘ̣ܵܘ|
    block |ܘܲܡܣܲܒܿܪ̈ܵܢܵܘܗܝ ܥܲܠ ܐܝܼܬܼܘܼܬܼܵܐ ܕܥܵܡ̇ܪܵܐ ܗ̄ܘ̣ܵܬܼ ܒܹܗ܀|
    block |܃ܒܚܹܝܠ ܐܝܼܬܼܘܼܬܼܵܐ ܡܸܬܼܒܲܩܹܐ ܗ̄ܘ̣ܵܐ ܐܵܦ ܣܵܛܵܢܵܐ|
    block |ܕܐܲܝܟܲܢ ܐ̄ܢܵܫܵܐ ܘܐܲܝܟܲܢ ܚܲܝܠܹܗ ܪܵܡ ܡ̣ܢ ܐ̄ܢܵܫܵܐ܁|
    block |ܒܪܲܒܿܘܼܬܼ ܚܲܝܠܹܗ ܡܸܬܿܬܲܡܲܗ ܗ̄ܘ̣ܵܐ ܚܲܣܝܼܪ ܗܵܘܢܵܐ܃|
  block
    block |ܘܡܸܬܼܩܲܠܹܐ ܗ̄ܘ̣ܵܐ ܠܘܼܩܒܲܠ ܬܲܪܬܹܝܢ ܕܲܒܼܚܲܕܼ ܐܢܵܫܵܐ܀|
    block |܃ܒܛܲܢܬܹܗ ܟܲܪܣܵܐ ܝܲܠܕܘܼܗܝ ܪܸ̈ܓܼܫܹܐ ܛܲܥܢܵܝ̈ܗܝ ܒܘܼܪ̈ܟܹܿܐ|
    block |ܘܗܵܕܹܐ ܕܐ̄ܢܵܫܵܐ ܗ̄ܝ̣ ܕܲܩܢܹܐ ܪܸ̈ܓܼܫܹܐ ܡܸܬܼܪ̈ܲܓܼܫܵܢܹܐ܁|
    block |ܒܛܝܼܢ ܡ̣ܢ ܩܵܠܵܐ ܕܠܵܐ ܙܘܼܘܵܓܼܵܐ ܦܲܓܼܪܵܢܵܝܵܐ܁|
    block |ܘܗܵܕܹܐ ܪܵܡܵܐ ܗ̄ܝ̣ ܡ̣ܢ ܒܲܪܢܵܫܵܐ ܒܸܣܪܵܢܵܝܵܐ܀|
    block |܃ܝܼܢܸܩ ܚܲܠܒܼܵܐ ܫܩ݂ܲܠ ܬܲܪܒܿܝܼܬܼܵܐ ܠܐܝܼ ܡ̣ܢ ܥܲܡܠܵܐ|
    block |ܠܗܵܕܹܐ ܣܵܗ̈ܕܵܢ ܟܝܵܢ̈ܝܵܬܼܵܐ ܕܲܟܼܝܵܢ ܐܢܵܫܵܐ ܗ̄ܘ̣܁|
    block |܃ܥܡ݂ܲܕܼ ܐܲܝܟ ܐܢܵܫ̈ܐ ܡ̣ܢ ܒܲܪܢܵܫܵܐ ܐܲܝܟ ܚܲܣܝܼܪܵܐ|
    block |ܘܗ̇ܕܹܐ ܓܠܝܐ ܗ̄ܝ̣ ܕܚܲܣܝܼܪܵܐ ܗ̄ܘ̣ܵܬܼ ܠܦܘܼܬܼ ܐܢܵܫܘܼܬܹܗ܀|
    block |܃ܢܚܸܬܼ ܪܘܼܚ ܩܘܼܕܼܫܵܐ ܐܲܟܼܪܸܙ ܐܲܒܼܵܐ ܕܗܵܢ̇ܘ ܚܲܒܿܝܼܒܼܝ|
    block |ܗܵܪܟܿܐ ܚܲܝܠܵܐ ܗ̄ܘ̣ ܐܲܠܵܗܵܝܵܐ ܕܚܲܝܼܠ ܐܢܵܫܵܐ܁|
    block |܃ܣܠܸܩ ܡ̣ܢ ܡܝ̈ܐ ܚܲܕܼ ܒܲܪܢܵܫܵܐ ܒܦܲܓܼܪܵܐ ܘܢܲܦܫ̣ܵܐ|
    block |ܘܲܢܚܸܬܼ ܪܘܼܚܵܐ ܘܩܵܘܝܼ ܨܐܕܵܘܗܝ ܕܠܵܐ ܫܘܼܢܵܝܵܐ܀|
    block |܃ܒܚܲܝܠܵܐ ܕܪܘܼܚܵܐ ܡ̣ܬܿܕܲܒܲܪ ܗ̄ܘ̣ܵܐ ܐܵܕܼܵܡ ܕܲܬܼܪܹܝܢ|
    block |ܘܲܒܼܥܸܠܕܲܪܵܐ ܡܸܬܿܕܲܡܲܪ ܗ̄ܘ̣ܵܐ ܒܚܲܝܠܹܗ ܟܲܣܝܵܐ܁|
    block |܃ܚܸܒܼ̈ܠܹܐ ܩܫ̈ܝܵܐ ܡܵܚ̇ܝܼܢ ܗ̄ܘ̣ܵܘ ܠܹܗ ܠܐܵܟܸ̇ܠ ܩܲܪܨܵܐ|
    block |ܘܡܸܬܼܪܥܹܐ ܗ̄ܘ̣ܵܐ ܕܢܸܩܪܘܿܒܼ ܨܹܐܕܼܵܘܗܝ ܘܲܕܼܠܵܐ ܢܸܩܪܘܿܒܼ܀|
    block |܃ܐܲܝܟ ܝܲܠܕܬܿܐ ܡܸܬܼܒܲܠܗܹܐ ܗ̄ܘ̣ܵܐ ܡܲܪܝܼܪ ܚܲܨܪ̈ܐ|
    block |ܘܡܸܬܼܚܲܫܲܒܼ ܗ̄ܘ̣ܵܐ ܕܒܲܐܝܠܹܝܢ ܦܘܼܪ̈ܣܹܐ ܢܸܓܼܡܘܿܪ ܚܲܨܪܹܗ܁|
    block |܃ܪܸ̈ܓܿܬܼܵܐ ܣܢܝܼܬܼܵܐ ܪܵܓܼ ܡܵܪܘܿܕܼܵܐ ܒܓܼܵܘ ܪܸܥܝܵܢܹܗ|
    block |ܘܡܸܬܼܝܲܐܒܼ ܗ̄ܘ̣ܵܐ ܕܢܸܩܪܘܼܒܲ ܨܹܐܕܵܘܗܝ ܐܲܝܟ ܨܝܕܼ ܐܢܵܫܵܐ܀|
    block |܃ܡ̇ܢ ܕܹܝܢ ܝܲܗܒܼܠܝܼ ܕܐܸܩܪܘܿܒܼ ܨܐܕܵܘܗܝ ܡܸܬܼܪܢܐ ܗ̄ܘ̣ܵܐ|
    block |ܘܲܒܼܝܲܕ ܚܲܫܹ̈ܐ ܐܸܒܼܩܹܐ ܚܲܫܵܘ̈ܗܝ ܐܸܢ ܚܵܫܘܿܫܵܐ ܗ̄ܘ̣܁|
    block |܃ܐܲܝܟ ܕܒܲܒܼܐܵܕܵܡ ܚܵܙܪ ܗ̄ܘ̣ܵܐ ܒܹܗ ܒܲܒܼܪܹܗ ܕܵܐܕܼܵܡ|
    block |ܘܲܡܣܲܟܹܿܐ ܗ̄ܘ̣ܵܐ ܕܢܲܛܥܹܝܘܗܝ ܠܐܵܕܼܵܡ ܐܲܝܟ ܡܵܐ ܕܠܐܕܼܵܡ܀|
    block |܃ܐܵܕܼܵܡܵܐܝܼܬܼ ܡܸܬܼܪܲܥܹܐ ܗ̄ܘ̣ܵܐ ܕܢܲܩܪܸܒܼ ܥܲܡܹܗ|
    block |ܘܡܸܬܼܩܲܢܸܿܛ ܗ̄ܘ̣ܵܐ ܡ̣ܢ ܨܝܕ ܟܲܣܝܵܐ ܕܢܵܨ̇ܚ ܗ̄ܘ̣ܵܐ ܒܹܗ܁|
    block |܃ܚܲܕܼ ܡ̣ܢ ܟܹܐܢܹ̈ܐ ܡܵܢܹ̇ܐ ܗ̄ܘ̣ܵܐ ܠܹܗ ܡܐܢܵܐ ܕܪܘܼܓܼܙܵܐ|
    block |ܘܡܸܬܼܡܲܪܡܲܪ ܗ̄ܘ̣ܵܐ ܕܢܹܐܡܲܪ ܥܲܡܹܗ ܕܝܼܢܵܐ ܒܓܸܠܝܵܐ܀|
    block |܃ܫܢܝ̈ܐ ܬܠܵܬܼܝܼܢ ܡܸܬܼܩܲܠܹܐ ܗ̄ܘ̣ܵܐ ܠܘܼܩܒܲܠ ܡܸܠܵܘ̈ܗܝ|
    block |ܥܕܲܡܵܐ ܕܲܫܡ݂ܲܥ ܗܵܝ̇ ܒܲܪܬܼ ܩܵܠܵܐ ܕܗܵܢܵܘ̇ ܚܲܒܿܝܼܒܼܝ܁|
    block |܃ܗܵܢܵܐ ܩܵܠܵܐ ܐܲܪܡܝܼ ܙܵܘܥܵܐ ܒܚܲܝܠܵܘ̈ܗܝ|
    block |ܘܲܫܪܝܼ ܩܵܥܹ̇ܝܢ ܡ̣ܢ ܟܲܪܝܘܼܬܼܵܐ ܕܪܸ̈ܥܝܵܢܲܝܗܘܿܢ܀|
    block |܃ܐܲܝܟ ܕܡ̣ܢ ܫܸܢܬܼܵܐ ܢܵܕܼܘ ܛܲܒܿܝܼ̈ܥܹܐ ܒܩܵܠܹܗ ܕܐܲܒܼܵܐ|
    block |ܘܲܟܼܢܲܫ̣ܘ ܐܲܟܼܚܲܕ ܠܡܸܩܛܲܪ ܐܪܵܙܵܐ ܥܲܠ ܐ̄ܪܵܙ ܚܲܝ̈ܢ܁|
    block |܃ܐ̇ܪܵܙܵܐ ܕܥܵܘܠܵܐ ܩܛ̣ܪ ܡܵܪܘܿܕܼܵܐ ܘܚܝܠܘ̈ܬܗ|
    block |ܕܢܸܥܒܸܿܕܼ ܩܸܐܪܣܵܐ ܥܲܡ ܓܲܢ̄ܒܪܵܐ ܕܚܲܣܝܼܢ ܡܸܢܹܗ܀|
    block |܃ܒܙܲܝܢܵܐ ܕܢܟܠܹܗ ܙܲܝܸܢ ܢܲܦܫܹܗ ܢܲܟܿܘܼܠܬܼܵܢܵܐ|
    block |ܘܫܲܪܝܼ ܡܫܲܓܸܫ ܐܲܝܟ ܗܵܘ̇ ܙܲܒܼܢܵܐ ܕܲܒܦܲܪܕܲܝܣܵܐ܁|
    block |܃ܠܹܗ ܠܗܵܘ̇ ܙܲܒܼܢܵܐ ܡܕܲܡܹܐ ܗܘ̤ ܠܹܗ ܠܗܵܢܵܐ ܙܲܒܼܢܵܐ|
    block |ܘܠܵܐ ܝܵܕܲܥ̇ ܗ̄ܘ̣ܵܐ ܕܠܵܐ ܕܵܡܹ̇ܐ ܗ̄ܘ̣ܵܐ ܙܲܒܼܢܵܐ ܠܙܲܒܼܢܵܐ܀|
    block |܃ܐܵܕܼܵܡܵܝܵܐ ܩܵܪܹ̇ܐ ܗ̄ܘ̣ܵܐ ܠܹܗ ܠܐܵܕܼܵܡ ܕܲܬܼܪܹܝܢ|
    block |ܘܒܼܵܗ̇ ܒܲܕܼܡܘܼܬܼܵܐ ܡܢܲܣܹܐ ܗ̄ܘ̣ܵܐ ܠܹܗ ܒܚܲܫܲܝ̈ ܦܲܓܼܪܵܐ܁|
    block |܃ܚܫܝ̈ ܦܲܓܼܪܵܐ ܡܥܲܗܸܕܼ ܗ̄ܘ̣ܵܐ ܠܹܗ ܠܦܲܓܼܪܵܢܵܝܵܐ|
    block |ܘܐܲܝܟ ܕܲܠܪܵܚܡܵܐ ܡܩܲܪܸܒܼ ܗ̄ܘ̣ܵܐ ܠܹܗ ܙܢܲܝ̈ ܚܘܼܬܼܚܵܬܹ̈ܐ܀|
    block |܃ܠܚܘܼܪܒܵܐ ܪܓܼܝܼܓܼ ܗ̄ܘ̣ܵܐ ܕܢ̣ܦܘܿܩ ܥܲܡܹܗ ܕܪܵܚܸ̇ܡ ܚܘܼܪܒܵܐ|
    block |ܐܲܝܟܿܐ ܕܠܵܐ ܫܟܼܝܼܚܝ ܡܵܙܘܿܢ ܙܲܒܼܢܵܐ ܠܐܲܪ̈ܥܵܢ̇ܝܹܐ܁|
    block |܃ܐܲܝܟ ܐܲܬܼܠܝܼܛܵܐ ܡܓܲܪܸܓܼ ܗ̄ܘ̣ܵܐ ܠܹܗ ܠܘܵܬܼ ܬܲܟܼܬܘܼܫܵܐ|
    block |ܕܢܸܚܙܹܐ ܐܝܼܬܼ ܒܹܗ ܙܢܲܝ̈ ܚܘܼܬܼܚܵܬܹ̈ܐ ܕܕܼܵܡܹܝ̇ܢ ܠܐܵܕܼܵܡ܀|
    block |܃ܒܟܼܠܗܘܿܢ ܚܲܫܹ̈ܐ ܐܵܕܼܵܡܵܝܹ̈ܐ ܙܲܝܸܢ ܢܲܦܫܹܗ|
    block |ܒܲܕܼܪܵܡܹ̇ܐ ܗ̄ܘ̣ܵܐ ܕܕܲܠܡܵܐ ܢܸܦܠܲܛ ܡ̣ܢ ܢܸܣܝܘܿܢܵܘ̈ܗܝ܁|
    block |ܩ̈ܠܐ ܕܲܥܠܵܘܗܝ ܡܙܝܼܥܝܼܢ ܗ̄ܘ̣ܵܘ ܠܹܗ ܠܘܵܬܼ ܬܲܟܼܬܘܼܫܵܐ܃|
  block
    block |ܘܡܸܨܛܲܢܲܥ̣ ܗ̄ܘ̣ܵܐ ܕܢܸܩܪܘܿܒܼ ܨܐܕܵܘܗܝ ܐܘܼܡܵܢܵܐܝܼܬܼ܀|
    block |܃ܐܘܼܡܵܢܵܐܝܼܬܼ ܣܥ݂ܲܪ ܐܘܼܡܵܢܵܐ ܡܵܐܢܲܝ̈ ܙܲܝܢܹܗ|
    block |ܘܟܲܢܫ ܦܘܼܪ̈ܣܹܐ ܘܟܸܢ ܩܲܪܸܒܼ ܠܹܗ ܙܢܲܝ̈ ܬܲܟܼܬܘܼܫܹܗ܁|
    block |܃ܦܘܼܪ̈ܣܹܐ ܨܢܝܼܥܹ̈ܐ ܣܕܲܪ ܐܲܝܟ ܙܲܝܢܵܐ ܒܓܼܵܘ ܪܸܥܝܵܢܹܗ|
    block |ܘܲܣܥ݂ܲܪ ܚܲܝܠܹܗ ܘܟܲܣܝܼ ܙܲܝܢܵܐ ܕܲܢܟܼܝܼܠܘܼܬܹܗ܀|
    block |܃ܙܲܒܼܢܵܐ ܒܥ̣ܵܐ ܠܹܗ ܕܲܢܚܵܘܹܐ ܒܹܗ ܙܢܲܝ̈ ܨܸܢ̈ܥܵܬܹܗ|
    block |ܘܲܠܦܘܼܬܼ ܙܲܒܼܢܵܐ ܪܲܟܲܒܼ ܦܘܼܪ̈ܣܹܐ ܕܚܵܣܟ̇ܝܢ ܦܘܼܪ݁ܣܹܐ܁|
    block |܃ܙܲܒܼܢܵܐ ܥܲܬܸܿܕܼ ܐܸܢܘܿܢ ܠܦܘܼܪܣ̇ܝ ܢܸܟܼܠܹܗ|
    block |ܘܡܸܬܼܝܲܒܼ ܗ̄ܘ̣ܵܐ ܘܡܸܬܼܩܲܢܲܛ ܗ̄ܘ̣ܵܐ ܕܢܸܓܼܠܹܗ ܢܸܟܼܠܹܗ܀|
    block |܃ܗܘ̤ ܒܹܗ ܐܲܩܪܸܒܼ ܥܲܕܼܠܵܐ ܢܲܩܪܸܒܼ ܩܪܵܒܼܵܐ ܓܲܠܝܵܐ|
    block |ܘܲܒܼܩܹܐ ܢܲܦ̣ܫܹܗ ܟܲܕܼ ܡܸܬܼܒܲܩܹܐ ܕܕܲܠܡܵܐ ܢܫܲܦܠܲܢ܁|
    block |܃ܩܪܵܒܼܵܐ ܐܲܪܥܹܗ ܠܲܩܪܲܒܼܬܼܵܢܵܐ ܕܚܲܣܝܼܢ ܡܸܢܹܗ|
    block |ܘܡܸܬܼܚܲܫܲܒܼ ܗ̄ܘ̣ܵܐ ܕܕܲܠܡܵܐ ܢܸܗܘܹܐ ܓܘܼܚܟܵܐ ܠܐܢܵܫ̈ܐ܀|
    block |܃ܗܵܠܹܝܢ ܗܘ̤ ܒܹܗ ܡܸܬܼܪܵܢܹܐ ܗ̄ܘ̣ܵܐ ܣܵܢܵܐܐ ܕܐܢܵܫܵܐ|
    block |ܘܪܵܚܹ̇ܡ ܐ̄ܢܵܫܵܐ ܥܲܕܬܹܿܗ ܠܐܢܵܫܵܐ ܕܢܲܩܪܸܒܼ ܥܲܡܹܗ܁|
    block |܃ܒܙܲܝܢܵܐ ܕܪܘܼܚܵܐ ܙܲܝܢܹܗ ܪܘܼܚܵܐ ܠܐܢܵܫܵܐ ܕܡܸܢܲܢ|
    block |ܘܫܲܕܪܹܗ ܕܢܸܥܒܸܿܕܼ ܩܸܐܪܣܵܐ ܒܚܘܼܪܒܵܐ ܥܲܡ ܚܲܣܝܼܢܹ̈ܐ܀|
    block |܃ܐܲܝܟ ܛܘܼܝܵܒܹܗ ܕܲܒܼܥܸܠܕܲܪܵܐ ܛܲܝܒܹܗ ܠܕܲܪܵܐ|
    block |ܘܠܲܐܝܟܿܐ ܕܲܒܥ̣ܵܐ ܪܹܫ ܕܲܪܵܪܹ̈ܐ ܢܦܲܩ̣ ܐܲܬܼܠܹܝܛܵܐ܁|
    block |܃ܐܲܬܼܠܝܼܛܵܐܝܼܬܼ ܢܦ݂ܲܩ ܐܲܬܼܠܹܝܛܵܐ ܕܙܲܕܝܼܩܘܼܬܼܵܐ|
    block |ܘܲܡܚܲܙܲܩ ܗ̄ܘ̣ܵܐ ܟܠܹܗ ܒܟܼܠܹܗ ܒܙܲܝܢܵܐ ܕܪܘܼܚܵܐ܀|
    block |܃ܚܲܝ̈ܠܲܝ ܪܵܘܡܵܐ ܫܲܕܲܪ ܥܲܡܹܗ ܚܲܝܠܵܐ ܕܲܓܼܒ̣ܵܝܗܝ|
    block |ܕܢܸܗܘܘܿܢ ܣܵܗܼܕ̈ܐ ܐܵܦ ܚܲܙܝܹ̈ܐ ܕܐܲܬܼܠܝܼܛܘܼܬܹܗ܁|
    block |܃ܐܲܝܟ ܬܹܐܛܪܘܢ ܣܵܡܹܗ ܠܥܵܠܡܵܐ ܡܵܪܹܗ ܕܥܵܠܡܵܐ|
    block |ܘܚܲܝ̈ܠܲܝ ܪܵܘܡܵܐ ܒܩܝܲܝ̈ ܕܲܪܵܐ ܕܐܲܓܼܘܼܢܸܣ̈ܛܹܐ܀|
    block |܃ܬܲܟܼܬܘܼܫܵܐ ܗ̄ܘ̣ܵܐ ܕܲܚܠܵܦ ܥܵܠܡܵܐ ܗ̄ܘ̣ܵܐ ܬܲܟܼܬܘܼܫܵܐ|
    block |ܘܫܲܦܝܼܪ ܟܲܢܸܫ ܠܲܫܡܲܝܵܢܹ̈ܐ ܕܲܢܫܲܒܿܚܘܼܢܵܝܗܝ܁|
    block |܃ܒܟܲܪܝܘܼܬܼܵܐ ܗ̄ܘ̣ܵܘ ܡ̣ܢ ܗܵܘ̇ ܙܲܒܼܢܵܐ ܕܚܵܒܼ ܒܹܗ ܐܵܕܼܵܡ|
    block |ܘܲܡܣܲܟܹܿܝܢ ܗ̄ܘ̣ܵܘ ܕܐܸܡܲܬܼܝ ܢܸܙܟܹܿܐ ܐܵܕܼܵܡ ܒܐܵܕܼܵܡ܀|
    block |܃ܠܝܘܿܡ ܙܵܟܼܘܼܬܼܵܐ ܡܸܬܿܛܲܝܒܼܝܼܢ ܗ̄ܘ̣ܵܘ ܪܵܚܡܲܝ ܓܸܢܣܲܢ|
    block |ܘܡܸܬܼܝܲܐܒܹܝܢ ܗ̄ܘ̣ܵܘ ܕܢܸܙܟܹܿܐ ܓܸܢܣܲܢ ܒܝܲܕ ܒܲܪ ܓܸܢܣܲܢ܁|
    block |܃ܐܲܪܒܿܥܝܼܢ ܝܵܘܡܝܼ̈ܢ ܩ̣ܵܡ ܕܲܪܵܪܵܐ ܚܲܕܼ ܠܘܼܩܒܲܠ ܚܲܕܼ|
    block |ܪܹܫܵܐ ܕܐܵܐܲܪ ܘܐܢܵܫܵܐ ܕܡܸܢܲܢ ܚܙܵܬܼܵܐ ܕܬܲܗܪܵܐ܀|
    block |܃ܚܙܵܬܼܵܐ ܕܬܲܗܪܵܐ ܡܸܬܼܚܵܘܝܵܐ ܗ̄ܘ̣ܬܼܵ ܠܥܹܝܢ ܚܲܙ̈ܵܝܹܐ|
    block |ܟܲܕܼ ܡܸܬܼܟܲܬܼܫܝܼܢ ܪܘܼܚܵܐ ܘܦܲܓܼܪܵܐ ܕܠܵܐ ܒܐܝܼܕܼ̈ܝܵܐ܁|
    block |܃ܕܠܵܐ ܒܐܝܼܕ̈ܝܐ ܡܸܬܼܟܲܬܲܫ ܗ̄ܘ̣ܵܐ ܦܲܓܼܪܵܢܵܝܵܐ|
    block |ܪܘܼܚܵܢܵܐܝܼܬܼ ܐܵܚܸ̇ܕܼ ܗ̄ܘ̣ܵܐ ܠܹܗ ܠܪܹܫ̇ܐ ܕܐܵܐܲܪ܀|
    block |܃ܨܵܘܡܵܐ ܥܡܝܼܠܵܐ ܓܒ̣ܵܐ ܠܹܗ ܙܲܝܢܵܐ ܕܢܸܬܼܟܲܬܼܫ ܒܹܗ|
    block |ܕܲܠܡܵܐ ܢܸܪܢܹܐ ܐܵܟܸܠܩܲܪܨܵܐ ܕܚܝܼܠܵܐ ܕܐܘܼܟܼܠܵܐ ܗ̄ܘ̣܁|
    block |܃ܒܸܠܥܵܕ ܐܘܼܟܼܠܵܐ ܩܪܸܒܼ ܠܲܩܪܵܒܼܵܐ ܕܥܲܡ ܚܲܣܝܼܢܵܐ|
    block |ܕܢܚܸܙܘܢ ܕܝܘ̈ܐ ܕܐܸܦܢ ܐܢܵܫܵܐ ܗ̄ܘ̣ ܪܵܡ ܡ̣ܢ ܐܢܵܫܵܐ܀|
    block |܃ܒܝܲܕ ܚܘܼܡܣܵܢ̇ܐ ܡܲܠܸܦ ܗ̄ܘ̣ܵܐ ܠܗܘܿܢ ܠܲܒܼܥܝܼܪ̈ܝܹܐ|
    block |ܕܐܝܼܬܼ ܗ̄ܘ̣ܵܐ ܥܲܡܹܗ ܚܲܝܠܵܐ ܐ̄ܚܪܹܢܵܐ ܕܚܲܣܝܼܢ ܡ̣ܢ ܟܠ܁|
    block |܃ܒܪܲܒܿܘܼܬܼ ܚܲܝܠܹܗ ܡܸܬܼܒܲܩܹܐ ܗ̄ܘ̣ܵܐ ܪܹܫ ܣܸܕܼܪ̈ܲܝܗܘܿܢ|
    block |ܥܲܠ ܗܵܝ̇ ܛܲܝܸܒܼ ܙܢܲܝ̈ ܬܲܟܼܬܘܼܫܵܐ ܕܟܼܠ ܐܸܣܟܹܝܡܝܼ̈ܢ܀|
    block |܃ܟܠ ܐܸܣܟܹܿܝܡܝܼ̈ܢ ܨܝ̈ܕܝ ܐܢܫ̈ܐ ܣܕ݂ܲܪ ܡܵܪܘܲܕܵܐ|
    block |ܕܟܼܠܡܵܐ ܢܸܦܠܲܛ ܡ̣ܢ ܨܢܥܵܬܼ̈ܗ ܘܢܸܗܘܹܐ ܓܘܼܚܟܵܐ܁|
    block |܃ܪܲܒܿ ܗ̄ܘ̣ܵܐ ܩܸܐܪܣܵܐ ܕܐܲܪܥܹܗ ܡ̣ܢ ܫܸܠܝ ܠܲܩܪܲܒܼܬܼܵܢܵܐ|
    block |ܘܠܵܐ ܕܵܡܹ̇ܐ ܗ̄ܘ̣ܵܐ ܠܩܸܐܪܣܵܐ ܕܲܣܕܲܪ ܥܲܡ ܟܠ ܕܪ̈ܝܼܢ܀|
    block |܃ܩܸܢܛܵܐ ܪܲܒܿܐ ܡܣܲܪܸܕܼ ܗ̄ܘ̣ܵܐ ܠܹܗ ܠܲܠܒܼܝܼܒܼ ܢܲܦ̣ܫܵܐ|
    block |ܘܡܸܬܼܩܲܢܲܛ ܗ̄ܘ̣ܵܐ ܕܢܹܐܚܘܕܲ ܕܲܪܵܐ ܥܲܡ ܦܲܓܼܪܵܢܵܐ܁|
    block |܃ܒܩܸܢܛܹܗ ܘܚܘܼܨܦܹܗ ܡܸܬܼܒܲܩܹܐ ܗ̄ܘ̣ܵܐ ܐܵܦ ܦܲܓܼܪܵܢܵܐ|
    block |ܘܝܲܗ̣ܒܼ ܠܹܗ ܓܸܪܓܼܵܐ ܕܢܸܩܪܘܿܒܼ ܨܹܐܕܼܵܘܗܝ ܒܐܸܣܟܹܿܝܡ ܟܲܦܢܵܐ܀|
  block
    block |܃ܐܲܪܒܿܥܝܼܢ ܝܵܘܡܝܼ̈ܢ ܨܵܡ ܨܲܝܵܡܵܐ ܡ̣ܢ ܚܘܼܬܼܚ̈ܵܬܹܐ|
    block |ܘܲܒܼܫܘܼܠܵܡܵܐ ܬܲܒܼܥܹܗ ܟܝܵܢܹܗ ܟܝܵܢܵܝܵܬ̈ܐ܁|
    block |܃ܒܹܗ ܒܲܟܼܝܵܢܵܐ ܡܸܬܼܒܲܩܹܐ ܗ̄ܘܼܵܐ ܟܝܵܢܹܗ ܕܐܵܕܼܵܡ|
    block |ܥܲܠ ܗܵܝ̇ ܬܲܚܡܹܗ ܠܨܵܘܡܹܗ ܒܨܵܘܡܵܐ ܕܲܟܼܢܵܘ̈ܵܬܹܗ܀|
    block |܃ܐܲܦ ܣܵܛܵܢܵܐ ܒܗܵܕܼܵܐ ܬܸܢܘܲܝ ܡܸܬܼܠܲܒܲܒܼ ܗ̄ܘܼܵܐ|
    block |ܕܠܵܐ ܥܒܼܪ ܛܟܼܣܵܐ ܕܡܸܢܝܵܢ ܝܵܘܡܹ̈ܐ ܕܨܵܡ݂ ܨܲܝܵܡܹ̈ܐ܁|
    block |܃ܒܟܲܦܢܵܐ ܕܲܦܓܼܪܹܗ ܕܦܲܓܼܪܢܵܝܵܐ ܚ݂ܵܪ ܡܵܪܘܿܕܼܵܐ|
    block |ܘܲܩܪܸܒܼ ܨܐܕܼܵܘܗܝ ܘܲܚ݂ܙܵܐ ܕܦܲܓܼܪܵܐ ܗ̄ܘ݂ ܕܚܲܣܢܹܗ ܟܲܦܢܵܐ܀|
    block |܃ܚܵܙ݂ܵܐ ܕܐܸܬܼܪܲܦܝܼܘ ܪܸ̈ܓܼܫܲܝ ܦܲܓܼܪܹܗ ܐܲܝܟ ܟܠ ܦܲܓܼܪ̈ܝܢ|
    block |ܘܲܪܢ݂ܵܐ ܒܢܲܦ݂ܫܹܗ ܕܗܵܐ ܥܸܕܵܢܵܐ ܕܚܘܼܬܼܚܵܬܼ ܦܲܓܼܪܵܐ܁|
    block |܃ܗܵܘ̇ ܥܸܕܵܢܵܐ ܕܲܒܼܦܲܪܕܲܝܣܵܐ ܡܸܬܼܥܲܗܲܕ ܗ̄ܘ݂ܵܐ|
    block |ܕܲܚܙ݂ܵܝܗܝ ܠܐܵܕܼܵܡ ܕܡܸܬܼܝܵܐܸܒܼ ܗ̄ܘ݂ܵܐ ܠܐܘܼܟܼܠܵܐ ܕܦܹܐܪܵܐ܀|
    block |܃ܐܲܝܟ ܕܲܒܼܐܵܕܼܵܡ ܚܵܐܲܪ ܗ̄ܘ݂ܵܐ ܒܹܗ ܒܲܒܼܪܹܗ ܕܐܵܕܼܵܡ|
    block |ܘܒܼܵܗ̇ ܒܲܕܼܡܘܼܬܼܵܐ ܡܩܲܪܸܒܼ ܗ̄ܘ݂ܵܐ ܠܹܗ ܪܸܓܲܬܼ ܦܹܐܪܵܐ܁|
    block |܃ܚܘܼܬܼܚܲܬܼ ܦܲܓܼܪܵܐ ܡܥܝܼܪ ܗ̄ܘ݂ܵܐ ܒܦܲܓܼܪܹܗ ܕܦܲܓܼܪܵܢܵܝܵܐ|
    block |ܘܐܲܝܟ ܕܲܠܦܲܓܼܪܵܐ ܡܫܲܓܸܫ ܗ̄ܘ݂ܵܐ ܠܹܗ ܕܢܸܫܐܲܠ ܐܘܼܟܼܠܵܐ܀|
    block |܃ܒܐܘܼܟܼܠܵܐ ܐܲܦܝܼܣ ܠܲܕܼܒܹܝܬܼ ܐܵܕܼܵܡ ܕܢܸܛܥܘܢ ܥܲܡܹܗ|
    block |ܘܲܪܢܵܐ݂ ܕܲ[ܠ]ܒܲܪ ܡܲܦܝܼܣ ܠܹܗ ܐܵܦ ܠܹܗ ܐܲܝܟ ܕܲܠܗܵܢܘܿܢ܁|
    block |ܦܝܵܣܵܐ ܕܠܲܚܡܵܐ ܐܸܚܲܕܼ ܠܘܼܩܕܼܵܡ ܒܲܕܼܡܡܘܼܬܼ ܕܲܪܵܐ|
    block |ܘܫܲܪܝܼ ܡܚܵܘܹܐ ܙܢܲܝ̈ ܚܘܼܡܣܵܢܵܐ ܠܲܒܼܥܸܠܕܲܪܼܗ܀|
    block |܃ܐܸܡ݂ܲܪ ܡܸܠܬܼܵܐ ܕܢܸܗܘܹܐ ܠܲܚܡܵܐ ܢܟܼܝܼܠܵܐ ܬܲܪܓܸܿܡ|
    block |ܘܗܵܐ ܡܸܬܼܝܲܕܥܵܐ ܕܫܲܪܝܼܪܵܐܝܼܬܼ ܒܲܪ ܐܲܠܵܗܵܐ ܐܲܢ̄ܬܿ܁|
    block |܃ܦܩܘܿܕܲ ܠܲܟܼܝܵܢܹ̈ܐ ܠܵܐ ܪ̈ܓܼܘܫܹܐ ܐܲܝܟ ܒܵܪܘܿܝܵܐ|
    block |ܘܲܥܒܸܕܼ ܡܸܕܹܡ ܕܲܦܐܹܐ ܠܲܫܡܵܐ ܕܲܩ̣ܪܵܐ ܒܲܫܡܹܗ܀|
    block |܃ܫܲܚܠܸܦ ܟܹܐܦܹ̈ܐ ܡ̣ܢ ܩܲܫܝܘܼܬܼܵܐ ܕܲܡܟܲܢܵܐ ܒܗܹܝܢ|
    block |ܘܐܲܩܢܐ ܐܸܢܹܝܢ ܟܝܵܢܵܐ ܕܠܲܚܡܵܐ ܡܸܬܼܐܲܟܼܠܵܢܵܐ܁|
    block |܃ܒܝܲܕܼ ܣܘܼܥܪ̈ܵܢܹܐ ܓܠܝܼ ܬܲܚܘܝܼܬܼܵܐ ܕܩ̈ܠܹܐ ܕܲܥܠܲܝܟ|
    block |ܘܗܵܐ ܡܸܬܼܓܲܠܝܵܐ ܪܲܒܿܘܼܬܼ ܕܲܪܓܼܵܟ ܠܥܹܝܢ ܚܲܙܵܝܹ̈ܐ܀|
    block |܃ܠܥܹܝܢ ܣܲܓܿܝܼܐܹ̈ܐ ܐܲܟܼܪܸܙ ܐܲܒܼܵܐ ܕܗܵܢܵܘ̇ ܚܲܒܿܝܼܒܼܝ|
    block |ܐܸܢ ܚܲܒܿܝܼܒܼܵܐ ܐܲ̄ܢ̄ܬܿ ܥܒܸܕ ܥܒܸ̄ܕܼ ܬܸܕܼܡܘܼܪܬܵܐ ܘܫܲܪܲܪ ܚܘܼܒܵܟ܁|
    block |܃ܐܲܠܦܹ̈ܐ ܫܲܡ̣ܥܘܼܗ̇ ܠܗܵܝ̇ ܒܲܪܬܼ ܩܵܠܵܐ ܕܒܲܪ ܐܲܠܵܗܵܐ ܐܲܢ̄ܬܿ|
    block |ܛܠܲܝܗܝ ܠܲܫܡܵܟ ܒܝܲܕܼ ܣܘܼܥܪܵܢܵܐ ܕܗܵܘܹ̇ܐ ܡܸܢܵܟ܀|
    block |܃ܥܒܸܕܼ ܐܲܝܟ ܐܲܒܼܘܼܟ ܥܒܼܵܕܼܵܐ ܕܕܼܵܡܹ̇ܐ ܠܲܥܒܼܵܕܼ ܐܝܼܕܼܵܘܗܝ|
    block |ܘܢܲܪܡܘܢ ܐܝܼܕܼܵܐ ܡ̈ܠܝܼܠܹܐ ܘܚܲܪ̈ܫܹܐ ܒܒܹܡ ܫܘܼܠܛܵܢܵܟ܁|
    block |܃ܡܲܠܸܠ ܡܸܠܬܼܵܐ ܕܡܲܠܝܵܐ ܬܲܗܪܵܐ ܩܕܼܵܡ ܚܲܙܵܝܹ̈ܐ|
    block |ܘܲܢܫܲܒܼܚܘܼܢܵܟ ܚܲܙܝܲܝ̈ ܬܲܗܪܵܐ ܕܚܹܝܠ ܦܸܬܼܓܼܵܡܲܝ̈ܟ܀|
    block |܃ܒܚܘܼܪܒܵܐ ܐܝܼܬܲܝܟ ܘܠܵܐ ܫܟܼܚܼܝ ܨܹܐܕܼܵܝܟ ܡܵܙܘܿܢ ܙܲܒܼܢܵܐ|
    block |ܦܩܘܿܕܲ ܠܲܟܼܝܵܢܹ̈ܐ ܘܲܢܬܲܪܣܘܼܢܵܟ ܐܲܝܟ ܕܲܠܡܵܪܵܐ܁|
    block |܃ܡܵܪܵܐ ܐܝܼܬܸܿܝܟ ܠܦܘܼܬܼ ܗܵܘ̇ ܩܵܠܵܐ ܕܲܗܘ̤ܵܐ ܨܐܕܲܝܟ|
    block |ܓܡܘܿܪ ܨܒܼܝܵܢܵܟ ܒܲܓܼܡܝܼܪܘܼܬܼܵܐ ܕܡܸܠܲܬܼ ܦܘܼܡܵܐ܀|
    block |܃ܚܙܝܼ ܣܘܼܢܩܵܢܵܟ ܐܲܝܟ ܡܵܐ ܕܲܚܙ̣ܵܘ ܟܹܐܢܹ̈ܐ ܚܲܒܼܪ̈ܝܟ|
    block |ܘܲܥܒܸܕ ܡܸܕܹܡ ܕܡܸܬܼܩܲܝܲܡ ܒܹܗ ܣܘܼܢܩ̇ܢ ܦܲܓܼܪܵܟ܁|
    block |܃ܨܵܩܘ̃ ܐܵܦ ܚܲܒܼܪ̈ܲܝܟ ܨܵܘܡܵܐ ܕܕܵܡܹ̇ܐ ܠܗܵܢܵܐ ܕܝܼܠܵܟ|
    block |ܘܒܵܬܲܪ ܙܲܒܼܢܵܐ ܩܢ̣ܵܘ ܕܲܢܡܠܘܢ ܣܘܼܢܩܵܢ̈ܲܝܗܘܿܢ܀|
    block |܃ܕܝܼܠܵܟ ܪܲܒܵܐ ܗ̄ܝ̣ ܓܒܼܝܼܬܹܗ ܕܲܫܡܵܟ ܛܵܒܼ ܡ̣ܢ ܗܵܢ̇ܘܢ|
    block |ܣܥܘܿܪ ܬܸܕܼܡܘܼܪܬܼܵܐ ܕܦܲܐܝܵܐ ܠܐܲܝܢܵܐ ܕܪܲܒܿ ܡ̣ܢ ܚܲܒܼܪ̈ܘܗܝ܁|
    block |܃ܦܐܹܐ ܠܵܟ ܣܲܓܿܝܼ ܕܬܸܥܒܸܿܕܼ ܡܸܕܹܡ ܒܫܘܼܚܠܵܦ ܡܸܕܼܵܡ|
    block |ܕܢܸܗܘܹܐ ܥܒܼܵܕܵܟ ܣܵܗܕܵܐ ܒܚܝܼܪܵܐ ܕܡܸܠܲܬܼ ܦܘܼܡܵܟ܀|
    block |܃ܗܵܠܹܝܢ ܬܪܲܓܸܿܡ ܪܹܫܵܐ ܕܐܵܐܲܪ ܥܲܡ ܪܹܫ ܓܸܢܣܲܢ|
    block |ܟܲܕܼ ܣܵܒܼܵܪ ܗ̄ܘ̣ܵܐ ܕܲܡܚܲܬܼ ܚܸܬܼ ܠܹܗ ܨܹܝܕܼ ܫܘܼܓܵܫܵܘ̈ܗܝ܁|
    block |ܗܵܢܵܐ ܕܼܪܵܐ ܐܚܲܕܼ ܠܘܼܩܕܼܵܡ ܐܲܚ̣ܕܼ ܛܘܼܥܝܲܝܲ܃|
  block
    block |ܘܲܛܥ̣ܵܐ ܣܲܓܿܝܼ ܘܠܵܐ ܩܲܬܼ ܛܦܪ̈ܵܘܗܝ ܒܓܼܘܼܫܡܵܐ ܡܫܝܼܚܵܐ܀|
    block |܃ܗܵܢ ܐܵܓܼܘܿܢܵܐ ܥܒ̣ܕ ܩܕܼܡܵܝܲܬ ܛܪܸܩ ܒܐܵܓܘܵܢܹ̈ܐ|
    block |ܘܥܲܒܼܕܹܗ ܓܘܼܚܟܵܐ ܐܵܓܼܵܘܢܸܣܛܵܐ ܦܲܓܼܪܵܢܵܝܵܐ܁|
    block |܃ܒܗܵܢ ܬܲܟܼܬܘܼܫܵܐ ܢܲܣܝܹܗ ܠܚܲܠܹܗ ܚܬܼܝܼܪ ܒܲܟܼܝܵܢܹܗ|
    block |ܘܫܲܦܠܹܗ ܠܚܲܠܹܗ ܟܝܵܢܵܐ ܕܲܠܒܼܝܼܫ ܡܵܝܘܿܬܼܘܼܬܼܵܐ܀|
    block |܃ܠܩܸܐܪܣܵܐ ܕܪܘܼܚܵܐ ܐܲܥܠܹܗ ܪܘܼܚܵܐ ܠܦܲܓܼܪܵܢܵܝܵܐ|
    block |ܘܚܵܒܼ ܪܘܼܚܵܢܵܐ ܘܲܙܟܼܵܐ ܦܲܓܼܪܵܐ ܝܼܩܝܼܪ ܪܸ̈ܓܼܫܹܐ܁|
    block |܃ܒܪܓܲܬܼ ܦܲܓܼܪܵܐ ܣܲܝܸܟ ܐܸܢܹܝܢ ܠܲܪ̈ܓܼܓܼܵܬܼܵܐ|
    block |ܘܩܲܪܸܒܼ ܐܸܢܹܝܢ ܒܲܕܡܘ̣ܬܼ ܕܲܫܢܹ̈ܐ ܠܦܲܓܼܪܢܵܝܵܐ܀|
    block |܃ܪܲܫܢܹ̈ܐ ܫܝܼܛܹ̈ܐ ܩܲܪܸܒܼ ܫܝܼܛܵܐ ܠܡܗܝܼܪ ܗܵܘܢܵܐ|
    block |ܘܐܲܗܦܸܟ ܐܢܘܿܢ ܒܨܲܥܪ̈ܐ ܫܝ̣ܛܵܐ ܠܘܵܬܼ ܕܫܵܘܹ̇ܝܢ ܠܹܗ܁|
    block |܃ܒܐܲܦܘ̈ܵܗܝ ܛܲܪܦܹܗ ܠܕܲܫܢܹܗ ܕܒܸܝܫܵܐ ܐܵܕܼܵܡ ܕܲܬܸܪܹܝܢ|
    block |ܐܲܝܟ ܡܵܐ ܕܲܣܥܲܪ ܐܵܦ ܒܵܪ̣ܘܿܝܵܐ ܠܕܸܒܚܹܗ ܕܩܵܐܹܝܢ܀|
    block |܃ܐܲܝܟ ܕܲܠܙܸܒܼܠܵܐ ܕܵܫܹܗ ܠܡܸܠܟܹܗ ܕܢܲܟܘܿܠܬܵܢܵܐ|
    block |ܘܐܲܗܸܠ ܘܲܓܼܚܟ ܥܲܠ ܨܢ̈ܥܵܬܹܗ ܦܲܟܲܝܗ̈ܵܬܼܵܐ܁|
    block |܃ܚܲܟܿܝܼܡܵܐܝܼܬܼ ܝܲܗ̄ܒ̣ ܠܹܗ ܡܸܠܬܼܵܐ ܠܚܲܣܝܼܪ ܗܵܘܢܵܐ|
    block |ܘܡ̣ܢ ܢܵܡܘܿܣܵܐ ܣܲܟܼܪܹܗ ܠܦܘܼܡܹܗ ܕܲܡܓܲܕܦܵܢܵܐ܀|
    block |܃ܢܵܡܘܿܣܵܐܝܼܬܼ ܓܲܙܪܹܗ ܠܕܝܼܢܵܐ ܕܚܵܘܒܿܬܹܗ ܕܒܼܝܼܫܵܐ|
    block |ܕܢܗܘܹܐ ܝܵܕܲܥ̈ ܕܢܵܡܘܿܣܵܐܝܼܬܼ ܕܵܐܸܢ ܥܲܡܹܗ܁|
    block |܃ܒܲܚܕܵܐ ܡܸܠܬܼܵܐ ܫܪ̣ܵܝܗܝ ܠܐܲܣܪܵܐ ܕܪܸܒܿܘܿ ܡܸ̈ܠܝܼܢ|
    block |ܒܗܵܝ̇ ܕܲܟܼܬܼܝܼܒܼܵܐ ܕܠܵܐ ܗ̄ܘ̣ܵܐ ܒܠܲܚܡܵܐ ܚܝ̣ܵܐ ܒܲܪ ܐ̄ܢܵܫܵܐ܀|
    block |܃ܠܵܐ ܗ̄ܘ̣ܵܐ ܒܠܲܚܡ̇ܐ ܚܝ̣̇ܐ ܒܵܪܢܵܫܐ ܥܢܵܝ̣ܗܝ ܠܲܢܟܼܝܼܠܵܐ|
    block |ܘܲܛܠܸܩܘ ܘܐܵܘܦܝܼܘ ܦܘܼܪ̈ܣܹܐ ܨܢܝܼܥܹܐ ܕܟܼܠ ܐܸܣܟܹܝܡܝܼ̈ܢ܁|
    block |܃ܡܨܹܐ ܗ̄ܘ̣ ܒܵܪܘܿܝܵܐ ܕܢܲܚܹܐ ܠܐܢܵܫܵܐ ܒܸܠܥܵ] ܠܲܚܡܐ|
    block |ܘܣܵܦܩ̇ܐ ܡܸܠܬܼܵܐ ܕܫܸܡ ܒܵܪܘܝܵܐ ܚܠܵܦ ܟܠܡܸܕܹܡ܀|
    block |܃ܒܗܸܬܼܘ ܒܲܗܝܼ̈ܬܹܐ ܡ̣ܢ ܬܘܼܟܼܠܵܢܵܐ ܕܲܚܬܼܝܼܪ ܗ̄ܘ̣ܵܐ ܒܹܗ|
    block |ܘܫܲܢܝ ܘܥܪܲܩ ܠܲܡܪܟܼܵܒܘܼ ܦܘܼܪ̈ܣܹܐ ܐ̄ܚܪ̈ܵܢܹܐ܁|
    block |ܦܘܼܪܣܵܐ ܒܵܦܘܼܪܣܵܐ ܡܚܲܠܸܦ ܗ̄ܘ̣ܵܐ ܠܹܗ ܠܐܵܓܘܢܸܣܛܵܐ܁|
    block |ܟܒܲܪ ܣܒܲܪ ܗ̄ܘ̣ܵܐ ܕܩܲܝܲܡ ܣܲܒܼܪܵܐ ܠܲܢܟܼܝܼܠܘܼܬܹܗ܀|
    block |܃ܣܲܒܼܪܵܐ ܣܪܝܼܩܵܐ ܣܒ݂ܲܪ ܚܲܝܵܒܵܐ ܥܲܠ ܙܲܟܵܝܵܐ|
    block |ܘܠܵܐ ܝܵܕܲܥ̇ ܗ̄ܘ̣ܵܐ ܕܲܦܣܝܼܩ ܣܲܒܼܪܹܗ ܡ̣ܢ ܙܟܼܘܼܬܼܵܐ܁|
    block |܃ܥܲܠ ܙܵܟܼܘܼܬܼܵܐ ܡܸܬܼܟܼܵܬܼܫ ܗ̄ܘ̣ܵܐ ܒܲܗܝܼܬܼ ܐܲܦܹ̈ܐ|
    block |ܟܲܕܼ ܣܵܒܲ̇ܪ ܗ̄ܘ̣ܵܐ ܕܐܝܼܬܼ ܗ̄ܘ̣ ܦܘܼܪ̈ܣܹܐ ܨܹܝܕܲܝ̈ ܐܢܵܫܵܐ܀|
    block |܃ܦܲܚܹ̈ܐ ܢܟܼܝܼ̈ܠܹܐ ܨܠܵܐ ܢܵܟܼܘܿܠܵܐ ܠܲܬܼܡܝܼܡ ܢܲܦܫܵܐ|
    block |ܘܟܲܣܝܼ ܐܸܢܘܿܢ ܒܦܲܐܝܘܼܬܼ ܫܘܼܦܪܵܐ ܕܡܹܐܚܲܕܼ ܥܲܝܢܹ̈ܐ܁|
    block |܃ܒܡܹܐܚܲܕ ܥܲܝܢܹ̈ܐ ܣܕܲܪ ܟܠ ܐܲܕܼܫ̈ܝܼܢ ܦܲܐܝܲܝ̈ ܫܘܼܦܪܵܐ|
    block |ܕܲܗܒܼܵܐ ܘܣܹܐܡܵܐ ܐܵܦ ܒܹܪܘܿܠܵܐ ܘܡܲܪ̈ܓܵܢܝܵܬܼܵܐ܀|
    block |܃ܗܲܓܓܼܵܐܝܼܬܼ ܣܕܲܪ ܟܠܡܸܕܲܡ ܟܲܕ ܠܲܝܬܿ ܡܸܕܼܡ|
    block |ܘܐܲܩܝܼܡ ܐܸܢܹܝܢ ܟܲܕ ܠܲܝܬܿ ܐܸܢܹܝܢ ܫܲܪܝܼܪܵܐܝܼܬܼ܁|
    block |܃ܐܲܝܟ ܕܲܒܼܐܢܵܫܵܐ ܚܵܐܲܪ ܗ̄ܘ̣ܵܐ ܒܹܗ ܒܐ̄ܢܵܫܵܐ ܕܡܸܢܲܢ|
    block |ܡܸܛܠ ܗܵܕܹܐ ܣܕܲܪ ܕܡܘ̈ܵܬܐ ܕܪܚܡܲܬܼ ܐܢܵܫܵܐ܀|
    block |܃ܪܚܝܼܡ̇ܐ ܗ̄ܝ̣ ܣܲܓܿܝܼ ܪܸܚܡܲܬܼ ܟܸܣܦܵܐ ܥܲܠ ܡܵܝܘܿܬܹ̈ܐ|
    block |ܘܥܲܠ ܗܵܝ̇ ܢܲܛܪܵܗ̇ ܠܗܲܢܝܐܘܼܬܼܵܗ̇ ܠܩܸܐܪܣܵܐ ܕܲܬܼܪܹܝܢ܁|
    block |܃ܒܩܸܐܪܣܵܐ ܩܲܕܼܡܵܐ ܢܪܸܓܼܬܼ ܦܹܐܪܵܐ ܐܲܩܪܸܒܼ ܥܲܡܹܗ|
    block |ܘܲܒܼܗܵܘ̇ ܕܲܬܼܪܝܢ ܒܪܲܚܡܲܬܼ ܟܸܣܦܵܐ ܝܲܡܵܐ ܕܚ̣ܪ̈ܒܹܿܗ܀|
    block |܃ܒܗܵܢܵܐ ܝܲܡܵܐ ܚ̣ܙܵܐ ܕܲܚܢܝܼܩܵܐ ܬܲܪܥܝܼܬܼ ܐ̄ܢܵܫܵܐ|
    block |ܘܐܵܓܼܝܼܝܼ ܦܪܣܹܗ ܢܙܲܦܲܝ̈ ܝܲܒܼܫܵܐ ܩܕܼܵܡ ܦܪܵܘܩܲܢ܁|
    block |܃ܒܢܲܚܬܵܐ ܕܟܸܣܦܵܐ ܟܲܣܝܵܗ̇ ܠܐܪܥܵܐ ܒܲܕܡܘܬ̤ ܡ̈ܝܵܐ|
    block |ܘܠܵܐ ܝܵܕܲܥ̇ ܗ̄ܘ̣ܵܐ ܒܹܗ ܕܡܲܗܸܠ ܗ̄ܘ̣ܵܐ ܒܹܗ ܡܗܝܼܪ ܪܸܥܝܵܢܵܐ܀|
    block |܃ܗܘ̤ ܒܐܸܣܟܹܿܝܡܵܐ ܣܵܕܲ̇ܪ ܗ̄ܘ̣ܵܐ ܠܗܹܝܢ ܠܛܠܢܝ̈ܬܹܗ|
    block |ܘܚܵܙܹ̇ܐ ܒܟܸܣܝܵܐ ܒܓܼܠܝܐ ܡܫܝܼܛ ܗ̄ܘ̣ܵܐ ܙܢܲܝ̈ ܫܝܼܛܘܼܬܹܗ܁|
  block
    block |܃ܣܕܲܪ ܐܲܝܟ ܐܲܕܫ̈ܐ ܦܐܝܼ̈ܝ ܫ̣ܘܦܪܐ ܟܲܕ ܠܲܝܬܿ ܐܢܘܿܢ|
    block |ܘܲܩܪܸܒܼ ܨܹܐܕܼܵܘܗܝ ܕܐܵܓܼܘܿܢܸܣܛܵܐ ܕܢܸܓܿܘܫ ܚܲܝܠܹܗ܀|
    block |܃ܦܬܲܚ ܬܹܐܛܲܪܘܢ ܕܣܬܝܪ̈ܬܗ̇ ܡܠܲܐ ܒܝܼܫܬܐ|
    block |ܘܥܲܠ̣ ܩܵܡ̣ ܣܲܟܼܠܵܐ ܡܸܨܥܲܬܼ ܕܲܗܒܼܵܬ ܟܲܕܼ ܠܲܝܬܿ ܕܲܗܒ̣ܵܐ܁|
    block |܃ܩܥܵܐ ܦܲܩܪܵܐܝܼܬܼ ܚܬܝܼܪ ܪܸܥܝܵܢܐ ܨܸܝܕܼ ܡܲܟܿܝܼܟܼܵܐ|
    block |ܬܵܐ ܚܙܝܼ ܐܢܵܫܵܐ ܡܸܕܹܡ ܕܲܥܣܸܩ ܠܡܸܬܼܚܵܘܵܝܘܼ܀|
    block |܃ܬܵܐ ܚܙܝܼ ܓܲܒܼܪ̈ܐ ܐܡܲܪ ܒܝܼܫܵܐ ܠܓܼܒܼܪܵܐ ܕܡܸܢܲܢ|
    block |܃ܥܵܠܡܵܐ ܟܠܹܗ ܕܐܲܚܝܼܕܼ ܐ̄ܢܵܐ ܠܹܗ ܬܚܹܝܬܼ ܫܘܼܠܛܵܢܹܗ|
    block |܃ܕܝܼܓ ܗ̄ܘ̣ ܥܵܠܡܵܐ ܘܲܫܒܼܝܼܚ̈ܬܵܐ ܕܲܠܓܼܵܘ ܡܸܢܹܗ|
    block |ܘܲܠܡ̇ܢ ܕܐܸܨܒܹܿܐ ܝܵܗ̇ܒܼ ܐ̄ܢܵܐ ܠܹܗ ܐܸܢ ܣܵܓܸ̇ܕ ܠܝܼ܀|
    block |܃ܣܓܼܘܿܕܼ ܠܝܼ ܒܲܠܚܘܿܕܼ ܐܲܝܟ ܕܲܠܡܵܪܵܐ ܕܫܠܝܼܛ ܥܲܠ ܟܠ|
    block |ܘܣܒ̣ ܠܵܟ ܥܵܠܡܵܐ ܚܠܵܦ ܬܘܕܝܼܬܐ ܕܡܸܠܬܼ ܦܘܼܡܵܟ܁|
    block |܃ܐܘܕܵܐ ܒܡܵܪܘܼܬܼܝ ܘܩܲܪܝܼܢܝ ܡܵܪܵܐ ܚܘܼܒܵܢܵܐܝܼܬܼ|
    block |ܘܝ̇ܗܸܒܼ ܐ̄ܢܵܐ ܠܵܟ ܐܲܓܼܪܵܐ ܛܵܒܼܵܐ ܥܠܵܡܵܐ ܘܥܘܼܬܼܪܹܗ܀|
    block |܃ܥܵܠܡܵܐ ܘܥܘܼܬܼܪܹܗ ܝܵܗ̇ܒܼ ܐ̄ܢܵܐ ܠܵܟ ܒܲܚܕܼܵܐ ܡܸܠܬܼܵܐ|
    block |ܘܐܲܢ̄ܬܿ ܦܢܲܐ ܠܝܼ ܣܸܓܼܕܲܬܼ ܚܘܼܒܵܐ ܚܘܼܒܵܢܵܐܝܼܬܼ܁|
    block |ܣܒ̣ ܠܵܟ ܥܵܠܡܵܐ ܓܲܒܼܪܵܐ ܕܐܝܼܬܼܵܘܗܝ ܥܠܵܡܵܢܵܝܵܐ܁|
    block |ܘܡܲܫܟܸܿܢ ܨܐܕܲܝ ܡܸܠܲܬܼ ܦܘܼܡܵܟ ܕܣܵܓܸ̇ܕܼ ܐܢ̄ܬܿ ܠܝܼ܀|
    block |܃ܗܲܒܼ ܠܝܼ ܦܘܼܡܵܟ ܡܠܹܐ ܥܸܕܵܢܵܐ ܐܲܝܟ ܡܸܫܟܵܢܵܐ|
    block |܃ܘܣܒܼ ܠܵܟ ܡܸܕܹܡ ܕܠܵܐ ܡܸܣܬܲܝܼ̇ܟ|
    block |܃ܡ̣ܢ ܘܥܼ̈ܠܵܠܹܐ|
    block |܃ܚܙܝܼ ܟܡܵܐ ܪܲܒܵܐ ܪܲܒܿܘܼܬܼ ܕܲܪܓܼܵܐ ܕܥܵܠܡܵܐ ܟܠܹܗ|
    block |ܘܲܕܼܡܵܐ ܙܥܘܿܪܵܐ ܣܸܓܼܕܲܬܼ ܡܸܠܬܼܵܐ ܕܦܵܪ̈ܲܥ ܐܲܢ̄ܬܿ ܠܝܼ܀|
    block |܃ܚܙܝܼ ܟܡܵܐ ܫܦܝܼܥ ܐ̄ܢܵܐ ܒܚܘܼܒܝ ܨܹܝܕܼ ܐ̄ܢܵܫܵܐ ܐܘ ܒܲܪܢܵܫܵܐ|
    block |ܘܠܵܐ ܬܵܒܲܥ̇ ܐ̄ܢܵܐ ܝܲܩܝܼܪ̈ܬܼܵܐ ܡ̣ܢ ܡܲܚܒܼܵܢ̈ܲܝ܁|
    block |܃ܚܘܼܒܵܐ ܗ̄ܘ̣ ܒܲܠܚܘܿܕܼ ܬܒܲܥ̇ ܐ̄ܢܵܐ ܠܹܗ ܠܲܕܼ ܫܵܡܲܥ̇ ܠܝܼ|
    block |ܫܡܲܥܲܝܢܝ ܘܲܚܙܝܼ ܟܡܵܐ ܡܲܛܐܸܒ ܐ̄ܢܵܐ ܠܲܕܼ ܫܵܡܲܥ̇ ܠܝܼ܀|
    block |܃ܗܵܠܹܝܢ ܩ̈ܠܬ ܐܲܫܡܲܥ ܒܝܼܫܵܐ ܨܹܝܕܼ ܒܲܪ ܓܸܢܣܲܢ|
    block |ܘܛܲܢ ܒܲܪܓܸܢܣܲܢ ܠܘܼܩܒܲܠ ܢܸܟܼܠܵܘ̈ܗܝ ܕܢܲܟܿܘܼܠܬܼܵܢܵܐ܁|
    block |܃ܛܢܵܢܵܐ ܛܒܼܵܐ ܠܒܼܝܼܫ ܛܲܢܵܢܵܐ ܕܫܲܦܝܼܪ̈ܵܬܼܵܐ|
    block |ܕܲܫܡ݂ܲܥ ܛܵܒܼܵܐ ܕܒܼܥܹ̇ܐ ܥܒܕܵܐ ܕܣܸܓܼܕܲܬܼ ܡܵܪܹܗ܀|
    block |܃ܥܲܙܝܼܙܵܐ ܫ̣ܕܼܵܐ ܒܹܗ ܓܹܐܪܵܐ ܕܡܲܟܿܣܵܢܘܼܬܼܵܐ|
    block |ܘܬܲܪܙܹܗ ܠܠܒܗ ܘܢܸܦܩܲܬ̤ ܡܸܪܬܼܵܐ ܕܩܵܒ̣ܝܵܐ ܗ̄ܘ̣ܵܬܼ ܒܹܗ܁|
    block |܃ܡܸܪܬܼܵܐ ܒܝܼܫܬܵܐ ܩܵܒܼܝܵܐ ܗ̄ܘ̣ܵܬܼ ܒܹܗ ܒܒܝܼܫ ܪܸܥܝܵܢܵܐ|
    block |ܘܲܓܼܠ̣ܵܗ̇ ܡܵܪܲܢ ܒܡܸܠܬܼܵܐ ܓܠܝܼܬܼܵܐ ܕܡܸܠܲܬܼ ܦܘܼܡܹܗ܀|
    block |܃ܡ̣ܢ ܕܲܟܼܬܼܝܼܒܼ̈ܢ ܦܲܢܝܼ ܠܩܘܼܒܼܠܹܗ ܕܕܲܠܩܘܼܒܼܠܵܝܵܐ|
    block |ܘܐܲܠܦܹܗ ܛܲܟܼܣܵܐ ܕܢܸܗܘܹܐ ܝܵܕܲܥ ܕܠܵܘ ܡܸܕܹܡ ܗ̄ܘ܁|
    block |܃ܫܡܝܼܥ ܠܵܟ ܕܲܟܼܬܼܝܼܒܼ ܐܘ ܠܵܐ ܫܡܝܼܥ ܠܵܟ ܐܘ ܡܵܪܘܿܕܼܵܐ|
    block |ܕܡܵܪܝܵܐ ܚܲܕܼ ܗ̄ܘ̣ ܘܠܹܗ ܗܘ̤ ܙܵܕܼܩܵܐ ܣܓܼܕܲܬܼ ܟܠܐ܀|
    block |܃ܚܲܕ ܗ̄ܘ̣ ܡܵܪܝܵܐ ܕܫܲܠܝܼܛ ܥܲܠ ܟܠ ܐܲܠܵܗܵܐܝܼܬܼ|
    block |ܘܠܲܝܬܿ ܠܲܐܚܪܹܢܵܐ ܫܵܘܬܵܦܘܼܬܼܵܐ ܒܐܠܵܗܘܼܬܹܗ܁|
    block |܃ܠܠܵܐ ܐܲܠܵܗܵܐ ܠܵܐ ܙܵܕܩ ܠܹܗ ܫܸܡ ܐܲܠܵܗܵܐ|
    block |ܘܠܵܐ ܠܲܥܒܼܝܼܕܼܵܐ ܠܡܸܣܥܵܐ ܠܕܲܪܓܼܵܐ ܕܥܵܒܼܘܿܕܼܘܬܼܵܐ܀|
    block |܃ܥܒܼܝܼܕܼܵܐ ܐܢ̄ܬܿ ܐܵܦ ܐܲܢ̄ܬܿ ܐܘ ܡܲܪܵܚܵܐ ܕܡܲܩܠܹܐ ܒܚܘܼܬܼܪܵܐ|
    block |ܕܲܥ ܠܲܟܼܝܵܢܵܟ ܘܠܵܐ ܬܸܫܬܥܠܹܐ ܥܲܠ ܥܵܒܼܘܿܕܵܟ܁|
    block |܃ܕܲܥ ܕܲܥܒܼܝܼܕܼܵܐ ܐܢ̄ܬܿ ܥܲܒܼܕܼܵܐ ܕܲܥܒ̣ܝܼܕܼ ܡ̣ܢ ܥܵܒܼܘܿܕܹܗ|
    block |ܘܠܵܐ ܬܸܚܛܘܿܦ ܠܵܟ ܒܲܪܓܼܵܐ ܕܡܪܵܟ ܡܪܲܚܵܐܝܼܬܼ܀|
    block |܃ܫܠܝܼ ܡܲܪܝܵܐ ܡ̣ܢ ܬܘܼܪ݁ܓܵܡܹܐ ܕܡܲܪܵܚܘܼܬܼܵܟ|
    block |܃ܘܠܵܐ ܬܬܲܪܓܸܿܡ ܠܝܼ ܒܸܕܼܝܵܐ ܣܵܢܝܵܐ ܕܟܼܵܦܡܪܘܼܬܼܵܟ|
    block |ܝܵܕܲܥ̇ ܐ̄ܢܵܐ ܠܵܟ ܘܲܠܬܼܘܪ̈ܓܼܵܡܹܐ ܕܲܢܟܼܝܼܠܘܼܬܼܵܟ܃|
  block
    block |ܘܠܵܐ ܛܵܥ̇ܝܵܐ ܠܝܼ ܕܡܸܛܥܵܐ ܛܵܥܹ̇ܐ ܐܢ̄ܬܲ ܘܡܲܛܥܹܐ ܐܢ̄ܬ ܐܢܵܫܵܐ܀|
    block |܃ܙܸܠ ܠܵܟ ܛܲܥܝܵܐ ܛܥܝܼ ܒܲܥܒܼ̈ܕܲܝܟ ܐܲܝܟ ܕܲܡܥܵܕܲ ܐܲܢ̄ܬܿ|
    block |ܘܣܲܒ̣ ܗܲܓܵܓܼܵܐ ܕܟܼܘܼܢܵܫ ܟܸܣܦܵܟ ܛܪܘܿܦ ܥܲܠ ܐܲܦܝܼ̈ܟ܁|
    block |܃ܠܵܐ ܡܸܕܹܡ ܝܲܗ̣̄ܒܼܬܿ ܘܠܵܐ ܢܵܣܸ̇ܒ̣ ܐܲܢ̄ܬܿ ܡܸܕܲܡ ܕܲܪܢܲܝܬܿ|
    block |ܐܝܼܩܹ̈ܐ ܐܲܩܪܒܼܬ̇ ܘܣܲܪܝܼܩܵܐܝܼܬܼ ܗ̄ܘ̤ܵܐ ܬܲܟܼܬܘܼܫܵܟ܀|
    block |܃ܙܹܠ ܐܸܬܼܟܲܬܼܵܫ ܒܲܟܼܬܝܼܫܘܼܬ̇ܟ ܐܲܢ̄ܬܿ ܥܲܡ ܢܲܦ̣ܫܵܟ|
    block |ܘܣܲܒ̣ ܠܵܟ ܐܲܓܼܪܵܐ ܒܸܗܬܲܬܼ ܐܲܦܹ̈ܐ ܕܚܲܝܵܒܼܘܼܬܼܵܟ܁|
    block |܃ܙܹܠ ܚܲܝܵܒܼܵܐ ܚܙܝܼ ܠܲܩܢܘܡܵܟ ܕܲܟܼܡܵܐ ܡܫܲܟܲܪ|
    block |ܘܦܘܼܫ ܡܢ ܩܸܐܪܣܵܐ ܕܥܲܡ ܫܲܪܝܼܪܹ̈ܐ ܕܠܐ ܢܦܲܪܣܘܼܢܵܟ܀|
    block |܃ܗܵܐ ܐܸܬܼܓܲܠܝܲܬ̤ ܚܲܝܵܒܼܘܼܬܼܵܟ ܒܲܬܼܪܹܝܟ ܩܸܐܪ̈ܣܝܼܢ|
    block |܃ܙܹܠ ܛܲܝܸܒܼ ܠܵܟ ܩܸܐܪܣܵܐ ܐ̄ܚܪܹܢܵܐ ܘܚܘܿܒܼ ܒܲܬܼܠܵܬܐ|
    block |܃ܬܠܵܬܼܵܐ ܣܵܗ̈ܕܝܼܢ ܡܪܡܝܼܢ ܐܝܕܹ̈ܐ ܒܟܼܠ ܣܘܼܥܪ̈ܢܝܼܢ|
    block |ܘܲܬܼܠܝܬܼܵܝܵܐ ܡܚܲܝܸܒ ܐ̄ܢܵܐ ܠܵܟ ܒܕܲܪܹ̈ܐ ܬܠܵܬܼܵܐ܀|
    block |܃ܣܠܸܩ ܕܲܪܵܪܵܐ ܡ̣ܢ ܐܓܼܘܿܢܵܐ ܕܬܪܬܝܢ ܕܲܪ݁ܝܼܢ|
    block |ܘܚܲܠܸܦ ܕܘܼܟܿܬܼܵܐ ܘܲܙܢܲܝ̈ ܕܲܪܵܐ ܕܕܪܵܪܘܬܹܗ܁|
    block |܃ܥ̣ܪܩ ܡ̣ܢ ܚܘܼܪܒܐ ܐܝܼܟܐ ܕܣܒܪ ܕܬܡ̇ܢ ܙܵܟܹ̇ܐ|
    block |ܘܫܪܝܼ ܕܢܸܣܕܘܪ ܩܪܵܒܼܵܐ ܒܫܲܝܼܢܵܐ ܠܥܹܝܢ ܚܲܙ̈ܝܹܐ܀|
    block |܃ܒܡܸܨܥܲܬܼ ܫܲܝܢܵܐ ܨܒ̣ܵܐ ܕܲܢܚܲܘܝܵܗ̇ ܠܲܟܼܬܝܼܫܘܼܬܹܗ|
    block |ܕܡܵܐ ܠܲܡ ܕܲܙܕܹܝ̇ܬܼ ܢܸܗܘܘܿܢ ܐܢܫ̈ܐ ܣܗܕ̈ܐ ܕܙܵܟܼܘܼܬܼܝ܁|
    block |܃ܥܲܠ ܙܵܟܼܘܼܬܼܵܐ ܡܸܬܼܟܲܬܲܫ ܗ̄ܘ̣ܵܐ ܡܠܹܐ ܚܵܘܒ̈ܵܬܼܵܐ|
    block |ܘܠܵܐ ܝܵܕܲܥ̇ ܗ̄ܘ̣ܵܐ ܕܚܵܘܒܲܬܼ ܚܵܘܒܹ̈ܐ ܡܲܣܓܹܿܐ ܗ̄ܘ̣ܵܐ ܠܹܗ܀|
    block |܃ܠܗܲܝܟܲܠ ܩܘܕܫܵܐ ܣܠܸܩ ܗ̄ܘ̣ܵܐ ܛܲܡܲܐ ܐܠܡܹܬܼܟܲܬܵܫܘ|
    block |ܠܐܲܝܟܵܐ ܕܲܦܫܝܼܩ ܕܢܸܚܙܹܝܗ̇ ܟܠܢܵܫ ܠܚܲܝܵܒܼܘܼܬܹܗ܁|
    block |܃ܠܪܘܵܡܵܐ ܪܲܒܿܐ ܐܲܣܩܹܗ ܠܡܵܪܵܐ ܫܲܦ̈ܠܹܐ ܕܫܦ̈ܠܹܐ|
    block |ܘܩܵܡ̣ ܡܸܫܬܲܢܹܐ ܒܗܵܝ̇ ܫܲܢܝܘܼܬܼܵܐ ܕܲܡܥܵܕܼ ܗ̄ܘ̣ܵܐ ܒܵܗ̇܀|
    block |܃ܫܕܝܼ ܠܲܡ ܢܲܦܫܵܟ ܡ̣ܢ ܗܵܢ ܪܵܘܡܵܐ ܠܥܘܼܡܩܵܐ ܕܲܠܬܲܚܬܿ|
    block |ܘܐܸܢ ܗܘ̤ ܕܩܵܘܝܼܬ̇ ܕܠܵܐ ܢܸܟܼܝܵܢܵܐ ܒܪܵܐ ܐܢ̄ܬܿ ܫܲܪܝܼܪܵܐ܁|
    block |܃ܒܪܵܐ ܕܐܲܠܵܗܵܐ ܩܪ̣ܵܟ ܐܲܠܵܗܵܐ ܠܥܹܝܢ ܣܲܓܿܝܼܐܹ̈ܐ|
    block |܃ܦ̣ܪܲܚ ܥܲܠ ܐܵܐܲܪ ܐܲܝܟܲܢ ܕܲܦܐܹܐ ܠܒܲܪ ܐܲܠܵܗܵܐ|
    block |܃ܟܹܐܝܢ ܐܢ̄ܬܿ ܓܲܒܼܪܵܐ ܣܵܗ̈ܕܝܼܢ ܩܵܠܹ̈ܐ ܕܗܘ̤ܘ ܨܐܕܲܝܟ|
    block |ܚܘܬܼ ܡ̣ܢ ܪܵܘܡܵܐ ܘܗܵܐ ܡܩܲܒܿܠܝܼܢ ܠܵܟ ܟܸܢܫ̈ܝ ܪܵܘܡܵܐ܁|
    block |܃ܟܬܼܝܼܒܼ ܥܲܠ ܟܹܐܢܹ̈ܐ ܕܲܕܼܠܵܐ ܢܸܟܲܝܵܢ ܡܩܵܪܘܹ̇ܝܢ ܒܐܲܪܥܵܐ|
    block |ܟܲܕܼ ܡܸܬܼܢܲܛܪܝܼܢ ܡ̣ܢ ܡܲܠܲܐܟܹ̈ܐ ܪ̈ܘܼܚܵܢܵܝܹܐ܀|
    block |܃ܚܲܕܼ ܡ̣ܢ ܟܹܐܢܹ̈ܐ ܐܲܢ̄ܬܿ ܘܪܲܒܿ ܕܲܪܓܲܟ ܐܵܦ ܡ̣ܢ ܟܹܐܢܹ̈ܐ|
    block |ܒܩܝܼ ܟܹܐܢܘܼܬܼܵܟ ܒܲܒܛܝܼܠܘܼܬܼܵܐ ܕܥܲܠ ܟܹܐܢܘܼܬܼܵܟ܁|
    block |܃ܢܲܣܲܐ ܚܲܝܠܵܟ ܒܲܒܼܛܝܼܠܘܼܬܼܵܐ ܕܫܡ̈ܝܢܐ|
    block |ܕܡܩܒܠܝܢ ܠܵܟ ܥܲܠ ܐܝܼܕܲܝܗܘܿܢ ܐܲܝܟ ܡܵܐ ܕܲܟܼܬܼܝܼܒܼ܀|
    block |܃ܠܵܐ ܫܵܒܼܩܝܼܢ ܠܵܟ ܒܹܝܬܼ ܥܲܣܩ̈ܬܼܵܐ ܟܡܵܐ ܐܸܢ ܥܲܣܩ̈ܢ|
    block |ܒܗܵܝ̇ ܕܲܦܩܝܼܕܝܼܢ ܡ̣ܢ ܐܲܠܵܗܵܐ ܥܲܠ ܢܘܼܛܵܪܵܟ܁|
    block |܃ܒܩܝܼ ܥܘܼܕܼܪܵܢ̈ܐ ܕܲܡܢܲܛܪܵܢܵܟ ܒܝܲܕܼ ܣܘܼܥܪ̈ܵܢܹܐ|
    block |ܘܗܵܐ ܡܸܬܼܠܲܒܲܒܼ ܓܲܒܐ ܕܟܹܐܢܹ̈ܐ ܠܡܸܪܕܵܐ ܒܟܹܐܢܘܼ܀|
    block |܃ܕܪܘܿܫ ܐܲܢ̄ܬܿ ܐܘܼܪܚܵܐ ܒܝܲܕܼ ܢܸܣܝܵܢܵܐ ܠܘܵܬܼ ܥܲܣܩ̈ܵܬܼܵܐ|
    block |ܘܚܵܘܵܐ ܠܟܼܠܢܵܫ ܟܠܝܼܠ ܦܘܼܪܥܵܢܵܐ ܕܡ̣ܢ ܟܹܐܢܘܼܬܼܵܟ܁|
    block |܃ܐܘܿ ܠܲܢܟܼܝܼܠܵܐ ܟܡܵܐ ܐܸܬܢ̱ܟܸܠ ܠܸܡܛܡܲܪ ܦܲܚܹ̈ܐ|
    block |ܐܘܿ ܠܩܲܠܝܼܠܵܐ ܟܡܵܐ ܫܘܲܪ ܐܸܢܘܿܢ ܠܦܲܚܹ̈ܐ ܛܡܝܼܪܹ̈ܐ܀|
    block |܃ܐܘܿ ܠܲܡܕܲܪܡܵܐ ܟܡܵܐ ܐܸܬܿܕܲܪܲܡ ܠܡܸܙܩܲܪ ܦܘܼܪ̈ܣܐ|
    block |ܐܘܿ ܠܚܲܟܿܝܼܡܵܐ ܟܡܵܐ ܐܸܬܼܚܲܟܲܡ ܘܦܲܣܸܩ ܐܸܢܘܿܢ܁|
    block |܃ܐܘܿ ܠܲܟܼܬܝܼܫܵܐ ܟܡܵܐ ܐܸܬܼܟܲܬܲܫ ܕܢܓܡܘܿܪ ܝܲܨܪܹܗ|
    block |ܐܙܠܲܡܗܵܘܢܵܐ ܟܡܵܐ ܐܸܬܼܗܲܘܲܢ ܠܡܸܙܟܿܐ ܒܛܲܟܼܣܵܐ܀|
    block |ܐܘܿ ܠܪܘܼܚܵܢܵܐ ܟܡܵܐ ܛܵܣܘ ܦܘܼܪ̈ܣܵܘܗܝ ܪܘܼܚܵܢܵܐܝܼܬ܃|
    block |ܐܘܿ ܠܦܲܓܼܪܵܢܵܐ ܟܡܵܐ ܚܲܨ ܪܸ̈ܓܼܫܵܘܗܝ ܘܲܥܒ݂ܲܕܲ ܐܸܢܘܿܢ܁|
  block
    block |܃ܐܘܿ ܠܬܲܟܼܬܘܼܫܵܐ ܕܲܗܘ̤ܵܐ ܒܐܲܪܥܵܐ ܕܠܵܐ ܒܲܥܝܵܕܼܵܐ|
    block |ܕܟܲܕܢܹܗ ܠܥܵܠܡܵܐ ܠܡܹܐܚܲܕܼ ܕܲܪܵܐ ܥܲܡ ܪܘܼܚܵܢܵܐ܀|
    block |܃ܚܲܕܼ ܦܲܓܼܪܢܵܐ ܥܒ݂ܲܕ ܬܲܟܼܬܘܼܫܵܐ ܥܲܡ ܪܘܼܚܵܢܵܐ|
    block |ܘܫܲܪܝܼܘ ܐܢܵܫ̈ܐ ܠܡܸܬܼܟܲܬܿܫܘܼ ܪܘܼܚܵܢܵܐܝܼܬܼ܁|
    block |܃ܒܚܲܝܠܵܐ ܕܪܘܼܚܵܐ ܚ̣ܣܲܢ ܦܲܓܼܪܵܢܵܐ ܠܚܲܣܝܼܢ ܚܲܝܠܵܐ|
    block |ܘܲܬܼܗܲܪܘ ܟܸܢܫܹ̈ܐ ܕܡܫܝܢ̈ܐ ܒܙܵܟܼܘܼܬܼ ܐܢܵܫܵܐ܀|
    block |܃ܟܸܢܫܝܼ̈ܢ ܟܸܢܫܝܼ̈ܢ ܩܵܡ̣ܘ ܪ̈ܘܼܚܵܢܹܐ ܒܗܵܢ ܬܲܟܼܬܘܼܫܵܐ|
    block |ܘܲܬܗܝܼܪܝܼܢ ܗ̄ܘ̣ܵܘ ܕܐܲܝܟܲܢ ܚܵܣܸ̇ܢ ܦܲܓܼܪܵܐ ܠܪܘܼܚܵܐ܁|
    block |܃ܬܲܗܪܵܐ ܪܲܒܿܐ ܡܸܬܼܡܲܠܲܠ ܗ̄ܘ̣ܵܐ ܒܹܝܬܼ ܟܸܢܫ̈ܝܼܗܘܿܢ|
    block |ܕܡܵܢܹܐ ܗ̄ܝ̣ ܗܵܕܹܐ ܚܕܲܬܵܐ ܕܲܗܘ̤ܵܬܼ ܒܹܝܬܼ ܟܸܢܫܲܝ̈ܗܘܿܢ܀|
    block |܃ܒܲܪ ܡܵܝܘܿܬܹ̈ܐ ܚ̣ܙܵܘ ܕܐܸܬܿܟܲܬܲܫ ܥܲܡ ܚܲܣܝܼܢܵܐ|
    block |ܘܲܬܼܗܲܪܘ ܘܲܬܼܡܲܗܘ ܕܡܵܝܘܿܬܼܘܼܬܼܵܐ ܙܟܼܵܬ̤ ܠܲܛܪܘܿܢܵܐ܁|
    block |܃ܒܙܵܟܼܘܼܬܼ ܐ̄ܢܵܫܵܐ ܘܚܵܘܒܲܬܼ ܒܝܼܫܵܐ ܡܸܬܼܒܲܩܹܝܢ ܗ̄ܘ̣ܵܘ|
    block |ܘܲܡܫܲܒܿܚܝܼܢ ܗ̄ܘ̣ܵܘ ܠܚܹܝܠ ܒܪܵܘܿܝܵܐ ܕܙܲܟܿܝܼ ܠܐܵܢܫܐ܀|
    block |܃ܫܘܼܒܼܚܵܐ ܠܚܲܝܠܵܐ ܕܙܲܟܲܝ ܠܐܢܵܫܵܐ ܩܥ̣ܵܘ ܪ̈ܘܼܚܵܢܐ|
    block |ܘܪܲܥܝܼ ܠܥܵܠܡܵܐ ܥܲܡ ܪܲܒܿܘܼܬܹܗ ܒܝܲܕܼ ܒܲܪܢܵܫܵܐ܁|
    block |܃ܚܲܕܼ ܒܲܪܢܵܫܵܐ ܥ̣ܒܕܼ ܬܟܬܘܼܫܵܐ ܥܲܡ ܣܵܛܵܢܵܐ|
    block |ܘܚܵܒܼ ܣܵܛܵܢܵܐ ܘܲܙܟܼܵܐ ܐܢܵܫܵܐ ܘܲܙܟܿܝܼ ܠܐܢܵܫܵܐ܀|
    block |܃ܙܟ̣ܵܐ ܒܲܪܢܵܫܵܐ ܒܩܸܐܪܣܵܐ ܕܲܥ̣ܒܲܕܼ ܥܲܡ ܚܲܣܝܼܢܵܐ|
    block |ܘܚܵܒܼ ܚܲܣܝܼܢܵܐ ܡ̣ܢ ܬܲܟܼܬܘܼܫܵܐ ܕܥܲܡ ܒܲܪܢܵܫܵܐ܁|
    block |܃ܒܗܵܢ ܬܲܟܼܬܼܘܼܫܵܐ ܡܸܬܼܒܲܩܹܝܢ ܗܘ̣ܵܐ ܟܸܢܫܲܝ ܪܵܘܡܵܐ|
    block |ܘܡܸܬܿܕܲܡܪܝܼܢ ܗ̄ܘ̣ܵܘ ܥܲܠ ܙܵܟܼܘܼܬܼܵܐ ܕܠܵܐ ܒܲܥܝܵܕܵܐ܀|
    block |܃ܕܠܵܐ ܒܲܥܝܵܕܼܵܐ ܚܙ̣ܵܘ ܙܵܟܼܘܼܬܼܵܐ ܘܚܲܝܵܒܼܘܼܬܼܵܐ|
    block |܃ܘܩܲܠܸܣܘ ܘܐܵܘܪܸܒܼ ܠܗܵܘ̇ ܕܐܲܪܝܼܡܹܗ ܠܓܸܢܣܵܐ ܕܐܢܵܫܵܐ|
    block |܃ܓܸܢܣܵܐ ܕܐܢܵܫܵܐ ܚܵܒܼܘ ܘܐܸܬܼܡܲܫܟܲܢ ܨܝܕ ܣܵܛܵܢܵܐ|
    block |ܘܩܵܡ̣ ܒܲܪܢܵܫܵܐ ܦܪ݂ܲܥ ܚܵܘܒ̈ܵܬܼܵܐ ܕܲܒܼܢܲܝ̈ ܓܸܢܣܹܗ܀|
    block |܃ܒܪܸܓܼܬܼ ܦܹܐܪܵܐ ܚܵܒܼ ܗ̄ܘ̣ܵܐ ܐܕܼܵܡ ܒܡܸܠܟܹܿܗ ܕܒܼܝܼܫܵܐ|
    block |ܘܲܒܼܚܘܼܡܣܵܢܵܐ ܚܣ݂ܲܢ ܒܲܪ ܐܵܕܼܵܡ ܠܚ̇ܣܸܢ ܐܵܕܼܵܡ܁|
    block |܃ܥܝܲܪܬܵܐ ܕܵܐܕܼܵܡ ܬܲܒܼܥܹܗ ܠܐܵܕܼܵܡ ܣܵܢܐܹܗ ܕܵܐܕܼܵܡ|
    block |ܘܡܲܟܸܿܟ ܘܲܫܪ̣ܵܝܗܝ ܡ̣ܢ ܫܘܼܠܛܵܢܵܐ ܕܛܪܘܿܢܘܼܬܹܗ܀|
    block |܃ܪ̈ܘܼܚܵܢܹܐ ܩܕܼܵܡ ܐܸܚܲܕܼ ܕܲܪܵܐ ܥܲܡܹܗ ܒܓܸܠܝܵܐ|
    block |ܘܐܲܪܝܼܡ ܘܲܫܕܵܝܗܝ ܘܥܲܒܼܕܹܗ ܓܘܼܚܟܵܐ ܒܲܫܡܵܐ ܒܝܼܫܵܐ܁|
    block |܃ܠܐܸܣܛܵܕܝܼܘܿܢ ܡܲܠܝܼܬܲ ܚܲܫܹ̈ܐ ܥܲܠ ܗ̄ܘ̣ܵܐ ܥܲܡܹܗ|
    block |ܘܲܒܼܥܲܛ ܐܸܢܘܿܢ ܠܥܘܼܩ̈ܣܹܐ ܩܫܲܝ̈ܐ ܒܪܸ̈ܓܼܠܹܐ ܕܗܵܘܢܵܐ܀|
    block |܃ܟܠܗܘܢ ܚܲܫܹ̈ܐ ܣܕܪ ܡܵܪܘܿܕܼܵܐ ܩܕܼܵܡ ܦܲܓܼܪܢܵܐ|
    block |ܘܦܲܠܸܓܼ ܐܸܢܘܿܢ ܠܲܡܢܵܘ̈ܬܐ ܕܲܪ̈ܐ ܬܠܵܬܼܵܐ܁|
    block |܃ܬܠܵܬܼܵܐ ܕܲܪ̈ܝܼܢ ܐܲܚܲܕܼ ܣܲܟܼܠܵܐ ܥܲܡ ܚܲܟܹܿܝܡܵܐ|
    block |ܘܒܲܬܼܠܵܬܲܝ̈ܗܘܿܢ ܙܟܼܵܐ ܒܲܪ ܐܵܕܼܵܡ ܘܚܵܒܼ ܣܵܛܵܢܵܐ܀|
    block |܃ܒܪܸܓܲܬܼ ܠܲܚܡܵܐ ܚܒ݂ܲܫ ܟܠ ܪܸܓܿܐ ܕܪ̈ܓܹܝܢ ܐܢܵܫ̈ܐ|
    block |ܘܫܵܛ̣ ܒܲܪܢܵܫܵܐ ܠܲܪ̈ܓܼܝܼܓܼܵܬܼܵܐ ܐ̄ܢܵܫ̈ܝܵܬܼܵܐ܁|
    block |܃ܒܪܸܚܡܲܬܼ ܟܸܣܦܵܐ ܣܕܪ ܟܠ ܐܲܕܼܫܝܼ̈ܢ ܕܲܙܢܲܝ̈ ܟܸܣܦܵܐ|
    block |ܘܲܚܒ݂ܲܫ ܐܸܢܘܿܢ ܐܲܬܼܠܹܝܛ ܩܘܼܫܬܵܐ ܐܲܝܟ ܠܵܐ ܡܸܕܹܡ܀|
    block |܃ܒܪܸܚܡܲܬܼ ܫܘܼܒܼܚܵܐ ܛܡ݂ܲܪ ܟܠ (ܟܠ) ܦܲܚܝܼ̈ܢ ܨܝܕܝ̈ ܐܢܵܫܵܐ|
    block |ܘܲܫܘܲܪ ܐܸܢܘܿܢ ܘܲܥ̣ܒܲܪ ܐܸܢܘܿܢ ܕܠܵܐ ܢܸܟܼܝܵܢܵܐ܁|
    block |ܕܠܵܐ ܢܸܟܼܝܵܢܵܐ ܣܠܸܩ ܐܲܬܼܠܝܛܐ ܡܼܢ ܐܵܓܼܘܿܢܵܐ܁|
    block |ܗ̄ܘ̤ܵܐ ܡܸܙܲܕܲܝܲܚ ܡ̣ܢ ܚܲܙܵܝ̈ܐ ܕܐܲܬܼܠܹܝܛܘܼܬܼܵܐ܀|
    block |܃ܢܲܨܝܼܚܵܐܝܼܬܼ ܢܨܲܚ̣ ܐܲܬܼܠܹܝܛܵܐ ܦܲܓܼܪܵܢܵܝܵܐ|
    block |ܘܚܲܝܵܒܹܵܐܝܼܬܼ ܚܵܒܼ ܪܘܼܚܵܢܵܐ ܪܹܫܵܐ ܕܐܵܐܲܪ܁|
    block |܃ܪܵܫܵܐ ܕܐܵܐܲܪ ܥܒ̣ܕܼ ܬܲܟܼܬܘܼܫܵܐ ܥܲܡ ܒܲܪܢܵܫܵܐ|
    block |܃ܘܲܙܟܼܵܐ ܐ̄ܢܵܫܵܐ ܘܚܵܒܼ ܚܲܣܝܼܢܵܐ ܕܚܲܝܵܒܼ ܐ̄ܢܵܫܵܐ|
    block |ܗܵܫܵܐ ܕܲܫܠܸܡ ܙܢܲܝ̈ ܬܲܟܼܬܘܼܫܵܐ ܘܚܲܝܵܒܘܼܬܼܵܐ܁|
    block |ܢܸܒܥܹܐ ܕܐܲܝܟܲܢ ܗܘ̤ܵܐ ܬܲܟܼܬܘܼܫܵܐ ܘܡܵܢܲܐ ܗ̄ܝ̣ ܥܸܠܬܹܗ܁|
    block |ܥܸܠܬܹܗ ܗܵܕܲܐ ܗ̄ܝ̣ ܩܸܐܪܣܵܐ ܕܲܗܘ̤ܵܐ ܒܲܐܬܼܪܵܐ ܕܲܥܕܼܢ܃|
  block
    block |ܕܚܵܒܼ ܒܲܪܢܵܫܵܐ ܘܲܢܲܨܚ̣ ܒܝܼܫܵܐ ܥܕܲܡܵܐ ܠܗܵܫܵܐ܀|
    block |܃ܒܚܵܘܒܲܬܼ ܚܵܘܒܵܘ̈ܗܝ ܦܟܼܝܼܪ ܗ̄ܘ̣ܵܐ ܓܸܢܣܵܐ ܐܵܕܼܵܡܵܝܵܐ|
    block |ܘܡܸܫܬܲܩܠܝܼܢ ܗ̄ܘ݂ܵܘ ܫܹܐܕܹ̈ܐ ܛܪ̈ܘܼܢܹܐ ܥܲܠ ܚܵܘ̈ܒܵܬܹܗ܁|
    block |܃ܚܲܝܵܒܼܘܼܬܹܗ ܚܙ̣ܵܐ ܗܵܘ̇ ܕܲܩܪ̣ܵܝܗܝ ܨܲܠܡܵܐ ܕܝܠܹܗ|
    block |ܘܠܵܐ ܒܸܣܡܲܬܼ ܠܹܗ ܟܲܕܼ ܕܵܝܫܝܼ̇ܢ ܠܹܗ ܫܹܐܕܹ̈ܐ ܠܨܲܠܡܹܗ܀|
    block |ܠܹܗ ܠܗܵܘ̇ ܨܲܠܡܵܐ ܕܚܵܒܼ ܗ̄ܘ̣ܵܐ ܒܲܥܕܼܢ ܗܵܫܵܐ܁|
    block |ܘܲܗܦܲܟ ܓܲܒܼܠܹܗ ܒܗܵܘ̇ ܐܸܣܟܿܝܡܵܐ ܕܗܵܘ̇ ܩܲܕܼܡܵܝܵܐ܁|
    block |܃ܕܠܵܐ ܙܘܼܘܵܓܼܵܐ ܓܲܒܼܠܹܗ ܠܐܕܼܵܡ ܡ̣ܢ ܕܲܚܝܼܚܵܐ|
    block |ܘܲܕܼܠܵܐ ܢܸܩܦܐ ܕܫܵܘܬܵܦܘܼܬܼܵܐ ܓܒ݂ܲܠ ܠܐܲܚܪܵܝܵܐ܀|
    block |܃ܡܸܢܹܗ ܕܓܸܢܣܵܐ ܕܚܵܒܼ ܠܲܚܛܝܼܬܼܵܐ ܫܪܵܗ̇ ܠܲܚܛܝܼܬܼܵܐ|
    block |ܒܝܲܕܼ ܒܲܪܢܵܫܵܐ ܕܓܲܒܼܠܹܗ ܒܪܵܘܼܚܵܐ ܕܠܵܐ ܙܘܼܘܵܓܼܵܐ܁|
    block |܃ܒܚܲܝܠܵܐ ܕܪܘܼܚܵܐ ܓܒ݂ܲܠ ܒܲܪܢܵܫܵܐ ܡ̣ܢ ܒܲܪܬܼ ܐܢܵܫܵܐ|
    block |ܘܲܡܠ̣ܵܝܗܝ ܪܘܼܚܵܐ ܘܲܩܪ̣ܵܝܗܝ ܒܲܫܡܵܐ ܒܪܵܐ ܕܐܲܠܵܗܵܐ܀|
    block |܃ܒܪܵܐ ܕܐܲܠܵܗܵܐ ܩܪ̣ܵܝܗܝ ܐܲܠܵܗܵܐ ܠܗܵܘ̇ ܒܲܪܢܵܫܵܐ|
    block |ܘܙܵܥ̣ ܣܵܛܵܢܵܐ ܒܫܸܡ ܒܲܪܢܵܫܵܐ ܕܪܵܡ ܡ̣ܢ ܐܢܵܫܵܐ܁|
    block |܃ܗܵܢ ܫܘܼܡܵܗܵܐ ܥܲܒܼܕܹܗ ܕܢܹܐܬܹܐ ܠܘܵܬܼ ܬܲܟܼܬܘܼܫܵܐ|
    block |ܘܡܸܬܼܩܲܠܹܐ ܗ̄ܘ̣ܵܐ ܕܐܡܲܬܼܝ ܢܸܗܘܸܐ ܐܲܬܼܪܵܐ ܠܝܨܲܪܹܗ܀|
    block |܃ܒܢܘܼܪܵܐ ܕܝܲܨܪܹܗ ܡܸܬܼܛܲܓܲܢ ܗ̄ܘ̣ܵܐ ܐܲܝܟ ܕܲܒܼܢܘܼܪܵܐ|
    block |ܘܠܵܐ ܝܵܕܲܥ̇ ܗ̄ܘ̣ܵܐ ܕܐܲܝܟܲܢ ܢܫܲܗܹܝܗ̇ ܠܫܲܠܹܗܒܼܝܼܬܼܵܐ܁|
    block |܃ܡ̇ܢ ܕܹܝܢ ܝܲܗܒ̣ ܠܝܼ ܕܐܸܩܪܵܘܿܒܼ ܨܐܕܵܘܗܝ ܡܸܬܼܪܲܥܹܐ ܗ̄ܘ̣ܵܐ|
    block |ܘܡܸܬܼܩܲܢܲܛ ܗ̄ܘ̣ܵܐ ܡ̣ܢ ܦܘܼܩܕܵܢܵܐ ܐܲܠܵܗܵܝܵܐ܀|
    block |܃ܡ̇ܢ ܕܹܝܢ ܫܒܼܩܲܢܝ ܕܐܹܩܲܪܸܒܼ ܠܹܗ ܙܢܲܝ̈ ܚܘܼܬܼܚ̈ܬܹܐ|
    block |܃ܘܡܲܠܸܦ ܗ̄ܘܹ̇ܝܬܼ ܠܹܗ ܕܐܵܦ ܗܘ̤ ܐܢܵܫܵܐ ܗ̄ܘ̣ ܡܠܹܗ ܚܘܼܬܼܚ̈ܬܹܐ|
    block |܃ܡ̇ܢ ܕܨܵܐ ܐܲܦܩܵܗ̇ ܠܚܘܼܪܒܵܐ ܕܪܲܚܝܼܩ ܡ̣ܢ ܐܢܵܫܘܼܬܼܵܐ|
    block |ܘܢܸܦܩܹܬܼ ܥܲܡܹܗ ܘܲܒܼܩܹܝ̇ܬܼ ܚܲܝܠܹܗ ܒܚܲܫܲܝ̈ ܐ̄ܢܵܫܵܐ܀|
    block |܃ܐ̄ܢܵܫܵܐ ܗ̄ܘ̣ ܟܠܹܗ ܡ̣ܢ ܐ̄ܢܵܫܘܼܬܼܵܐ ܡܲܠܝܲܬܼ ܚܲܫܹ̈ܐ|
    block |ܘܡܵܢܲܐ ܗ̄ܝ̣ ܕܕܵܐܸܫ̇ ܚܲܫܹ̈ܐ ܟܲܕܼ ܚܵܫܘܿܫܵܐ ܗ̄ܘ̣܁|
    block |܃ܡ̇ܢ ܕܹܝܢ ܐܲܗܡܝܼ ܚܹܝܠ ܒܪܘܝܐ ܡ̣ܢ ܥܘܼܕܼܪܢܗ|
    block |ܘܝܲܗܒܼ݂ ܠܝܼ ܐܲܬܼܪܵܐ ܕܐܹܥܘܿܠ ܨܹܐܕܵܘܗܝ ܐܵܕܼܵܡܵܐܝܼܬܼ܀|
    block |܃ܗܵܠܹܝܢ ܗܘ̤ ܒܹܗ ܡܸܬܼܪܵܢܹܐ ܗ̄ܘ̣ܵܐ ܣܵܢܵܐܐ ܕܐ̄ܢܵܫܵܐ|
    block |ܘܪܵܚܸ̇ܡ ܐ̄ܢܵܫܵܐ ܩܲܕܡܗ̇ ܠܪܸܓܿܬܼܵܐ ܕܲܫܡܼܝܼܪ̈ܬܹܗ܁|
    block |܃ܚܙ̣ܵܝܗܝ ܕܲܡܛܝܹܒܼ ܕܢܸܥܒܸܿܕ ܩܸܐܪܣܵܐ ܥܲܡ ܒܲܪ ܐܵܕܼܵܡ|
    block |ܘܙܲܝܢܹܗ ܒܪܘܼܚܵܐ ܠܲܒܼܪܹܗ ܕܐܵܕܼܵܡ ܘܫܲܕܪܹܗ ܠܩܘܼܒܼܠܹܗ܀|
    block |܃ܟܬܼܝܼܒܼ ܕܲܒܼܪܘܼܚܵܐ ܢܦܲܩ̣ ܡ̣ܢ ܫܲܝܢܵܐ ܠܚܘܼܪܒܿܐ ܕܲܠܒܲܪ|
    block |ܡܵܕܹܝܢ ܓܲܠܝܐ ܗ̄ܝ̣ ܕܲܒܼܚܹܝܠ ܪܘܼܚܵܐ ܡܸܬܿܕܲܒܲܪ ܗ̄ܘ̣ܵܐ܁|
    block |ܚܹܝܠ ܒܵܪܘܿܝܵܐ ܪܡ݂ܲܙ ܠܹܗ ܕܢܸܦܘܿܩ ܠܲܐܝܟܿܐ|
    block |ܘܕܲܚܙ̣ܵܐ ܣܵܢܐܵܐ ܢܦ݂ܲܩ ܒܲܠܘܝܼܬܹܗ ܕܢܸܚܙܹܐ ܚܲܪܬܼܵܐ܀|
    block |܃ܓܠ݂ܵܐ ܠܹܗ ܪܘܼܚܵܐ ܠܢܵܘܣܵܐ ܕܪܘܼܚܵܐ ܕܩܸܐܪ̱ܣܵܐ ܥܵܒܸ̇ܕ|
    block |ܘܐܲܠܦܹܗ ܦܘܼܪ̈ܣܹܐ ܕܢܹܐܪܘܿܥ ܦܘܼܪ̈ܣܵܘܿܗܝ ܕܵܐܟܸܠ ܩܲܪܨܵܐ܁|
    block |܃ܚܵܘܝܹܗ ܕܣܵܢܐܵܐ ܕܚܲܝܵܒܼ ܠܐܵܕܼܵܡ ܡܲܩܪܸܒܼ ܥܲܡܹܗ|
    block |ܘܡܲܫܚܹܗ ܒܪܘܼܚܵܐ ܕܠܵܐ ܬܸܩܲܬܼ ܒܹܗ ܐܝܼܕܵܐ ܕܪܘܼܚܵܐ܀|
    block |܃ܚܲܟܼܡܹܗ ܕܐܲܡܲܢ ܢܹܐܚܘܿܕܼ ܕܲܪܵܐ ܪܘܼܚܵܢܵܐܝܼܬܼ|
    block |ܘܐܲܝܟܲܢ ܢܸܚܘܿܬܼ ܠܸܐܣܛܵܕܝܼܘܿܢ ܡܲܠܝܲܬܼ ܚܲܫܹ̈ܐ܁|
    block |܃ܒܚܲܝܠܵܐ ܕܪܘܼܚܵܐ ܣܥ݂ܲܪ ܟܠ ܕܲܣܥܲܪ ܐܲܬܼܠܹܝܛ ܪܘܼܚܵܐ|
    block |ܟܲܕܼ ܢܲܩܝܼܦ ܗ̄ܘ̣ܵܐ ܨܒܼܝܵܢ ܢܲܦ̣ܫܹܗ ܠܪܘܼܚܵܐ ܕܩܲܒܸܿܠ܀|
    block |܃ܗܘ̤ ܥܲܡ ܪܘܼܚܵܐ ܘܪܘܼܚܵܐ ܥܲܡܹܗ ܥܒ݂ܲܕܼ ܬܲܟܼܬܘܼܫܵܐ|
    block |ܘܦܲܪܵܥ̣ ܚܵܘܒܿܬܼܵܐ ܕܗܵܝ̇ ܡܲܦܘܼܠܬܼܵܐ ܕܲܒܲܦܪܕܲܝܣܵܐ܁|
    block |܃ܗܵܝ̇ ܡܲܦܘܼܠܬܼܵܐ ܕܲܢܦ݂ܲܠ ܐܵܕܼܵܡ ܦܲܪܥܵܗ̇ ܠܒܼܝܼܫܵܐ|
    block |ܕܢܸܗܘܹܐ ܝܵܕܲܥ̇ ܕܐܝܼܬܼ ܒܹܗ ܒܐܵܕܼܵܢ ܚܹܝܠ ܙܵܟܼܘܼܬܼܵܐ܀|
    block |ܙܟ̣ܵܐ ܒܲܪ ܐܵܕܼܵܡ ܘܙܲܟܹܿܝܗ ܠܐܵܕܼܵܡ ܡ̣ܢ ܚܵܘ̈ܒܵܬܹܗ܃|
  block
    block |ܘܚܵܒܼ ܣܛܵܢ̇ܐ ܘܚܵܒܲܬ̤ ܥܲܡܹܗ ܡܲܫܪܝܼܬܼ ܫܹܐܕ̈ܐ܁|
    block |܃ܗܦܟܼܬܵܐ ܩܫܝܼܬܼܵܐ ܗܦ݂ܲܟ ܒܲܪ ܐܵܕܼܵܡ ܥܲܠ ܣܵܩܘܿܪܹܗ|
    block |ܘܠܵܐ ܣܦ݂ܲܩ ܣܵܢܵܐܐ ܠܡܸܬܲܠ ܡܸܠܬܼܵܐ ܠܘܼܩܒܲܠ ܡܸܠܬܼܵܐ܀|
    block |܃ܬܠܵܬܼ ܙܲܒܼܢ̈ܬܼܵܐ ܫܲܐܠܹܗ ܢܟܼܝܼܠܵܐ ܠܣܲܟܿܘܼܠܬܼܵܢܵܐ|
    block |ܘܲܒܼܚܲܕܼ ܡܸܠܬܼܵܐ ܦܪܲܣܝܼ ܐܸܢܹܝܢ ܠܲܗ ܦܵܟܼܵܬܹ̈ܐ܁|
    block |܃ܬܠܵܬܼܵܐ ܕܲܪܹ̈ܐ ܐܚܲܕܼ ܥܲܡܹܗ ܕܐܵܓܼܘܿܢܸܣܛܵܐ|
    block |ܘܒܲܬܼܠܵܬܼܝ̈ܗܘܿܢ ܚܲܒܼܛܹܗ ܒܐܲܪܥܵܐ ܐܲܝܟ ܕܲܠܡܵܘܬܼܵܐ܀|
    block |܃ܬܠܵܬܼ ܒܘܼܥܵܛܵܬܼ̈ܐ ܡܚܵܝܗܝ ܒܲܪܐܵܕܼܵܡ ܠܒܲܪ ܓܸܗܲܢܵܐ|
    block |ܘܐܲܝܠܸܠ ܘܲܩܥ̣ܵܐ ܘܙܵܥ̣ܘ ܠܸܓܼܝܘܿܢܹܗ ܕܚܲܝ̈ܠܵܘܵܬܹܗ܁|
    block |܃ܬܵܠܬܼܵܐ ܓܹܐܪܹ̈ܐ ܫ̣ܪܼܵܐ ܩܲܫܲܬܼܵܐ ܕܙܲܕܝܼܩܘܼܬܼܵܐ|
    block |ܘܲܬܼܠܝܼܬܵܐܝܼܬܼ ܓܲܡܪܹܗ ܠܩܸܐܪ̱ܣܵܐ ܕܥܲܡ ܣܵܩܘܿܪܹܗ܀|
    block |܃ܬܵܠܵܬܼܵܐ ܫܡܵܗܹ̈ܐ ܥܬܼܝܼܕܼ ܗ̄ܘ̣ܵܐ ܕܢܲܟܼܪܸܙ ܒܹܝܬܼ ܐܲܪ̈ܥܵܢܹܐ|
    block |ܘܐܲܟܼܪܸܙ ܐܸܢܘܿܢ ܐܵܪܙܵܢܵܐܝܼܬܼ ܒܩܸܐܪܣܵܐ ܕܲܥ̣ܒܲܕܼ܁|
    block |܃ܒܐ̄ܪܵܙ ܗܵܘ̇ ܚܲܝܠܵܐ ܕܲܟܼܣܹܐ ܗ̄ܘ̣ܵܐ ܒܹܗ ܙܟܼܵܐ ܒܲܩܪܵܒܼܵܐ|
    block |ܘܨܵܐܪܹܗ ܒܐ̄ܪܵܙܵܐ ܩܪܼܵܡ ܕܲܢܚܵܘܹܝܗܝ ܒܵܬܲܪ ܡܵܘܬܹܗ܀|
    block |܃ܗܵܕܼܵܐ ܗ̄ܝ̣ ܥܸܠܬܼܵܐ ܕܩܸܐܪ̱ܣܵܐ ܕܲܥܒ݂ܲܕܼ ܥܲܡ ܣܵܛܵܢܵܐ|
    block |ܕܢܸܦܪܘܿܩ ܓܸܢܣܹܗ ܘܢܸܓܼܠܹܐ ܐ̄ܪܵܙܵܐ ܕܚܹܝܠ ܐܝܼܬܼܘܬܼܵܐ܁|
    block |܃ܐ̄ܪܵܙܵܢܵܐܝܼܬܼ ܟܲܣܝܼ̈ܢ ܗܘܲܝ̈ ܒܹܗ ܗܵܠܹܝܢ ܕܲܗܘܼ̈ܝ|
    block |ܦܘܼܪܩܵܢ ܐ̄ܢܵܫܵܐ ܘܚܹܝܠ ܐܝܼܬܼܘܬܼܵܐ ܕܠܵܐ ܡܸܬܿܕܲܪܟܿܐ܀|
    block |܃ܒܩܸܐܪܣܵܐ ܕܲܥܒ݂ܲܕ ܓܠ݂ܐ ܬܲܪ̈ܬܲܝܗܘܿܢ ܒܚܹܝܠ ܗܵܘ̇ ܕܲܓܼܒ̣ܵܝܗܝ|
    block |ܘܫܲܪܲܪ ܐܸܢܘܿܢ ܒܝܲܕܼ ܙܵܟܘܼܬܼܵܐ ܕܲܙܟ̣ܵܐ ܠܒܼܝܼܫܵܐ܁|
    block |܃ܒܚܹܝܠ ܗܵܘ̇ ܕܲܓܼܒܼܵܝܗܝ ܙܟܼܵܝܗܝ ܠܛܪܘܢܵܐ ܕܚܲܝܵܒ̣ ܐܢܫ̈ܐ|
    block |ܘܐܲܩܨܵܗ̇ ܛܵܒܼܵܐ ܠܗܵܝ̇ ܙܵܟܼܘܼܬܼܵܐ ܕܥܲܠ ܚܘܼܡܣܵܢܹܗ܀|
    block |܃ܒܝܲܕܼ ܚܘܼܡܣܵܢܵܐ ܚ̣ܣܲܢ ܠܥܝ̈ܕܐ ܕܚܲܫܲܝ̈ ܐ̄ܢܵܫ̈ܐ|
    block |ܟܲܕܼ ܢܲܩܝܼܦ ܠܹܗ ܗܵܘ̇ ܨܒܼܝܵܢܵܐ ܕܲܓܼܒ̣ܵܝܗܝ ܡ̣ܢ ܟܠ܁|
    block |܃ܨܒܼܝܵܢ ܟܲܣܝܵܐ ܫܪܼܐ ܗ̄ܘ̣ܵܐ ܒܢܵܘܡܵܐ ܕܪܘܼܟܵܒܼ ܦܲܓܼܪܹܗ|
    block |ܘܣܵܥܲ݁ܪ ܗ̄ܘ̣ܵܐ ܒܹܗ ܐܹܝܕܵܐ ܕܦܲܐܝܵܐ ܠܡܲܬܼܩܸܢ ܟܠܵܐ܀|
    block |܃ܠܡܲܬܼܩܸܢ ܟܠܵܐ ܦܐܹܐ ܗ̄ܘ̣ܵܐ ܕܢܸܣܥܘܿܪ ܐܲܝܕܵܐ ܕܦܲܐܝܵܐ|
    block |ܘܲܠܒܲܪܢܵܫܵܐ ܕܢܸܓܼܡܘܿܪ ܚܘܼܒܵܐ ܠܲܡܫܲܕܿܪܵܢܹܗ܁|
    block |܃ܠܣܵܢܵܐܐ ܕܐܵܫ̈ܐ ܫܒܹܝܢ ܗ̄ܘ̣ܵܘ ܐ̄ܢܵܫܵܐ ܡ̣ܢ ܫܘܼܪܵܝܵܐ|
    block |ܘܲܢܦ݂ܲܩ ܐ̄ܢܵܫܵܐ ܘܐܲܦܢܝܼ ܫܒܼܝܼܬܼܵܐ ܕܒܹܝܬܼ ܐܲܒܼܵܗܵܘ̈ܗܝ܀|
    block |܃ܠܚܘܼܪܒܵܐ ܢܦܲܩ̣ ܗ̄ܘ̣ܵܐ ܕܢܸܣܥܘܿܪ ܓܸܢܣܹܗ ܪܵܚܹ̇ܡ ܓܸܢܣܲܢ|
    block |ܠܐܲܝܟܵܐ ܕܲܒܼܥܵܝܗܝ ܗܵܘ̇ ܫܲܒܵܝܵܐ ܕܲܫܒ̣ܵܐ ܠܓܸܢܣܹܗ܁|
    block |܃ܫܒܼܝܼܬܼܵܐ ܕܐܢܵܫܵܐ ܦܲܪ݂ܲܩ ܒܲܪܢܵܫܵܐ ܡ̣ܢ ܡܵܪܘܕܲܐ|
    block |ܘܒܲܙܹܗ ܠܚܲܝܠܹܗ ܘܥܲܒܼܕܹܗ ܓܘܼܚܟܵܐ ܘܫܲܡܵܐ ܒܝܼܫܵܐ܀|
    block |܃ܗܘ̤ܝܘܼ ܐ̄ܢܵܫܵܐ ܙܟܵܝ̣ܗܝ ܠܛܪܘܿܢܵܐ ܕܲܙܟ̣ܵܐ ܠܐܵܢܵܫܵܐ|
    block |ܘܲܒܼܙܵܟܼܘܼܬܹܗ ܐܲܪܝܼܡ ܐ̄ܢܵܫ̈ܐ ܘܡܲܟܸܟ ܕܲܝܘܹ̈ܐ܁|
    block |܃ܠܕܲܝ̈ܘܹܐ ܡܲܟܸܿܟ ܒܩܸܐܪ̱ܣܵܐ ܕܥܒ݂ܲܕܼ ܥܲܡ ܪܹܫ ܕܲܝܘܹ̈ܐ|
    block |ܘܲܫܩ݂ܲܠ ܡܸܢܗܘܿܢ ܙܲܝܢܵܐ ܕܲܫܩ݂ܲܠܘ ܡ̣ܢ ܐܲܒܵܗ̈ܘܗܝ܀|
    block |܃ܥܲܪܛܸܠܵܐܝܼܬܼ ܐܲܩܝܼܡ ܐܸܢܘܿܢ ܠܣܵܢ̈ܐܹܐ ܕܓܸܢܣܹܗ|
    block |܃ܕܠܵܐ ܢܸܙܕܲܝܢܘܿܢ ܠܡܸܥܒܲܕܼ ܩܸܐܪܣܵܐ ܥܲܡ ܒܲܪܢܵܫܵܐ|
    block |܃ܩܸܐܪ̱ܣܵܐ ܪܲܒܿܐ ܥܒ݂ܲܕܼ ܒܲܪܢܵܫܵܐ ܥܲܡ ܣܸܕܼܪ̈ܲܝܗܘܿܢ|
    block |ܘܲܬܼܗܲܪܘ ܟܸܢܫܹ̈ܐ ܪ̈ܘܼܚܵܢܵܝܹܐ ܒܚܹܝܠ ܙܵܟܘܬܹܗ܀|
    block |܃ܚܹܝܠ ܙܵܟܼܘܼܬܹܗ ܚܙ̣ܵܘ ܚܲܙ̈ܝܹܐ ܕܐܲܬܼܠܹܝܛܘܼܬܼܵܐ|
    block |ܘܲܟܼܢ̣ܫܘ ܨܐܕܵܘܗܝ ܐܲܝܟ ܕܲܠܡܲܠܟܿܐ ܕܲܢܩܲܠܣܘܼܢܵܝܗܝ܁|
    block |܃ܟܠܝܼܠ ܙܵܟܼܘܼܬܼܵܐ ܓܕܠ̣ܘ ܩܲܪܸܒ̣ܘ ܠܹܗ ܠܐܲܬܼܠܹܝܛ ܐ̄ܢܵܫܵܐ|
    block |ܘܫܲܒܲܚܘ ܘܐܵܘܕܝܼܘ ܠܚܲܝܠܵܐ ܕܚܲܝܠܹܗ ܒܐܵܓܼܘܿܢ ܚܲܫܹ̈ܐ܀|
    block |܃ܠܟܼܠ ܚܲܫܹ̈ܐ ܙܟܼܵܐ ܐܲܬܼܠܹܝܛܵܐ ܕܙܲܕܝܼܩܘܼܬܼܵܐ|
    block |ܒܗܵܝ̇ ܕܐܵܦ ܒܝܼܫܵܐ ܠܟܼܠܗܘܿܢ ܣܲܝܸܟܼܘ ܒܩܸܐܪ̈ܣܵܐ ܬܠܵܬܼܵܐ܁|
  block
    block |܃ܠܩܸܐܪ̈ܣܹܐ ܬܵܠܬܐ ܕܥܲܡ ܚܲܣܝܼܢܵܐ ܚܣ݂ܲܢ ܒܲܪ ܓܸܢܣܲܢ|
    block |ܘܡܲܟܼܕܹܗ ܠܣܵܢܐܵܐ ܕܡܫܲܬܼܩܲܠ ܗ̄ܘ̣ܵܐ ܥܲܠ ܫܲܪ̈ܒܼܵܬܼܵܐ܀|
    block |܃ܗܘ̤ܝܘܼ ܕܡܲܟܿܟܹܗ ܠܗܵܘ̇ ܚܲܣܝܼܢܵܐ ܕܡܲܟܿܟܹܗ ܠܓܸܢܣܲܢ|
    block |ܗܘ̤ ܥܲܡ ܚܲܝܠܵܐ ܕܲܡܚܲܝܸܠ ܗ̄ܘ̣ܵܐ ܠܡܲܟܿܝܼܟܼܘܼܬܹܗ܁|
    block |ܚܹܝܠ ܒܵܪܘܿܝܵܐ ܥܲܒܼܕܹܗ ܕܢܸܙܟܸܿܐ ܠܲܒܼܥܸܠܕܲܪܵܐ|
    block |ܟܲܕܼ ܒܵܪܘܿܝܵܐ ܟܣܹܐ ܗ̄ܘ̣ܵܐ ܒܫܘܼܒܼܚܵܐ ܕܐܘܡܼܵܢܘܼܬܹܗ܀|
    block |܃ܒܐܲܡܝܼܢܘܼܬܹܗ ܟܣܹܐ ܗ̄ܘ̣ܵܐ ܟܲܣܝܵܐ ܐܲܡܝܼܢܵܐ ܐܲܡܝܼܢܵܐܝܼܬܼ|
    block |ܘܚܲܝܠܹܗ ܕܡܸܢܹܗ ܡܣܲܝܲܥ ܗ̄ܘ̣ܵܐ ܠܹܗ ܠܐ̄ܢܵܫܵܐ ܕܡܸܢܲܢ܁|
    block |܃ܐܢܵܫܵܐ ܕܡܸܢܲܢ ܡܸܬܼܟܲܬܲܫ ܗ̄ܘ̣ܵܐ ܥܲܡ ܣܵܛܵܢܵܐ|
    block |ܠܵܘ ܒܵܪܘܿܝܵܐ ܐܲܝܟ ܡܵܐ ܕܪܵܢܹܝ̇ܢ ܥܲܛ̈ܠܲܝ ܠܸܒܵܐ܀|
    block |܃ܕܠܵܘ ܒܵܪܘܿܝܵܐ ܡܸܬܼܟܲܬܲܫ ܗ̄ܘ̣ܵܐ ܒܚܲܫܲܝ̈ ܦܲܓܼܪܵܐ|
    block |ܘܣܵܗܕܝ̈ܢ ܕܥܲܡ ܒܲܪܢܵܫܵܐ ܥܒ݂ܲܕܼܘ ܬܲܟܼܬܘܼܫܵܐ܁|
    block |܃ܫܹܐܕܹ̈ܐ ܣܵܗܕ̈ܝܼܢ ܥܲܡ ܡ̇ܢ ܐܲܩܪܸܒܼܘ ܩܪܵܒܼܵܐ ܒܚܘܼܪܒܵܐ|
    block |܃ܥܲܡ ܒܲܪܢܵܫܵܐ ܕܚܲܣܢܹܗ ܟܲܦܢܵܐ ܒܵܬܲܪ ܨܵܘܡܹܗ|
    block |܃ܟܲܦܢܹܗ ܒܵܬܲܪ ܨܵܘܡܹܗ ܕܐܲܪܒܿܥܝܼܢ ܝܵܘܡܝܼ̈ܢ|
    block |ܘܝܼܕܲܥ̣ ܣܵܢܐܵܐ ܕܟܲܦܢܹܗ ܣܵܗܸ̇ܕܼ ܥܲܠ ܐܢܵܫܘܼܬܹܗ܁|
    block |܃ܪܘܼܟܵܒܼ ܦܲܓܼܪܵܐ ܚ̣ܙܵܐ ܕܐܸܬܼܪܲܦܝܼ ܒܚܲܣܝܼܪܘܼܬܼܵܐ|
    block |ܘܲܩܪܸܒܼ ܨܹܐܕܵܘܗܝ ܕܲܢܩܲܪܸܒܼ ܠܹܗ ܪܸܓܼܬܼ ܦܲܓܼܪܵܐ܀|
    block |܃ܚܙ̣ܵܐ ܕܐܸܬܼܪܲܦܝܼ ܦܲܓܼܪܹܗ ܒܟܲܦܢܵܐ ܡܲܪܦܹܐ ܦܲܓܼܪܵܐ|
    block |ܘܲܣܒ݂ܲܪ ܕܲܟܼܒܲܪ ܡܨܹܐ ܡܲܛܥܹܐ ܠܹܗ ܒܪܸܓܲܬܼ ܠܲܚܡܵܐ܁|
    block |܃ܪܸܓܲܬܼ ܠܲܚܡܵܐ ܡܥܝܼܪ ܗ̄ܘ̣ܵܐ ܒܲܦܓܼܪܹܗ ܕܐܸܕܼܵܡ ܕܲܬܼܪܹܝܢ|
    block |ܒܵܗ̇ܘ ܐܸܣܟܿܝܡܵܐ ܕܐܲܛܥܝܼ ܠܐܕܵܡ ܒܪܸܓܲܬܼ ܦܲܓܼܪܵܐ܀|
    block |܃ܚܵܒ̣ܘ ܨܢ̈ܥܵܬܹܗ ܘܲܛܠܸܩܘ ܦܘܼܪ̈ܣܵܘܗܝ ܘܐܵܘܦܝܼܘ ܢܸܟܼܠܵܘ̈ܗܝ|
    block |ܘܠܵܐ ܦܵܫܲܬ̤ ܠܹܗ ܕܘܼܟܿܬܼܵܐ ܕܫܵܦܝܵܐ ܡ̣ܢ ܚܵܘܵܒ̈ܬܐ܁|
    block |܃ܟܠܹܗ ܒܟܼܠܹܗ ܚܵܒ̣ ܡܵܪܘܿܕܼܵܐ ܘܚܲܝܠ̈ܘܵܬܹܗ|
    block |ܘܟܼܠܹܗ ܒܟܼܠܹܗ ܙܟ̣ܵܐ ܒܲܪ ܐܵܕܼܵܡ ܘܙܲܟܿܝܼ ܠܓܸܢܣܹܗ܀|
    block |܃ܚܲܝܵܒܼ ܡܸܟܹܿܝܠ ܓܸܢܣܹܗ ܕܐܵܕܼܵܡ ܠܡܸܦܪܲܥ ܫܘܼܒܼܚܵܐ|
    block |ܠܗܵܘ̇ ܕܐܲܪܝܼܡܹܗ ܠܓܸܢܣܹܗ ܕܐܵܕܼܵܡ ܒܝܲܕܼ ܒܲܪ ܓܸܢܣܹܗ܀|
block |ܥܲܠ ܕܪ̈ܵܘܗܝ ܕܡܵܪܲܢ|
  block
    block |ܥܲܠ ܕܪ̈ܵܘܗܝ ܕܡܵܪܲܢ|
  block
    block |ܡܐܡܪܐ܃ ܝܙ܀ ܥܲܠ ܕܪ̈ܵܘܗܝ ܕܡܵܪܲܢ܀|
    block |ܬܘܼܒܼ ܐ̄ܚܪܹܢܵܐ ܕܝܼܠܹܗ ܟܲܕܼ ܕܝܼܠܹܗ܃|
    block |ܡܸܐܡܪܵܐ ܕܲܫܒܲܬܲܥܣܲܪ ܕܥܲܠ ܕܪ̈ܘܗܝ ܕܡܵܪܢ܀|
    block |ܘܡܸܬܼܐ̱ܡܲܪ ܒܨܵܘܡܵܐ܀|
    block |ܬܘܼܒܼ ܐ̄ܚܪܹܢܵܐ ܕܝܼܠܹܗ ܟܲܕܼ ܕܝܼܠܹܗ|
    block |ܡܸܐܡܪܵܐ ܕܲܫܒܲܬܲܥܣܲܪ|
    block |ܕܥܲܠ ܕܪ̈ܘܗܝ ܕܡܵܪܢ܀|
    block |ܘܡܸܬܼܐ̱ܡܲܪ ܒܨܵܘܡܵܐ܀|
  block
    block |܃ܐܵܕܲܡ ܨܲܠܡܵܐ ܡܲܠܵܠܵܐ|
    block |ܕܪܲܟܒܹܗ ܩܵܠܵܐ ܡ̣ܢ ܥܲܦܪܐ܁|
    block |܃ܐܝܼܩܵܪܵܐ ܕܫܝܛܘܼܬܼ ܡܸܕܪܹܗ|
    block |ܛܢܵܢܵܐ ܐܲܪܡܝܼ ܠܪ̈ܘܼܚܵܢܹܐ܁|
    block |܃ܒܢ̈ܬܼ ܩ̈ܠܐ ܕܐܸܬܼܡܲ̈ܠܲܠܝ ܗ̣̄ܘܲܝ̈|
    block |ܥܲܠ ܬܘܼܩܵܢܹܗ ܕܡܵܝܘܿܬܼܵܐ܁|
    block |܃ܒܢܘܼܪܵܐ ܕܲܚܣܵܡܵܐ ܫܓܼܪ̈ܝܗܝ|
    block |ܠܣܵܛܵܢܵܐ ܪܹܫܵܐ ܕܐܵܐܲܪ܁|
    block |܃ܒܛܝܼܠܘܼܬܼܵܐ ܕܥܲܠ ܬܘܼܩܵܢܹܗ|
    block |ܕܠܲܚܬܹܗ ܠܣܵܢܐܵܐ ܒܲܚܣܵܡܵܐ܁|
    block |܃ܫܸܡ ܨܲܠܡܵܐ ܨܲܠܡܵܐ ܕܐܸܬܼܝܲܩܲܪ ܒܹܗ|
    block |ܓܲܪܓܹܗ ܕܢܸܥܒܸܿܕ ܬܲܟܼܬܘܼܫܵܐ܁|
    block |܃ܡܲܢ̣ܘ ܠܲܡ ܗܵܢܵܐ ܫܝܼܛܵܐ|
    block |ܕܲܟܼܝܵܢܹܗ ܡ̣ܢ ܕܲܚܝܼܚܵܐ ܗ̄ܘ̣܁|
    block |܃ܕܡܼܬܼܡܲܠܲܟ ܥܲܠ ܬܘܼܩܵܢܹܗ|
    block |ܘܟܸܢ ܡܲܝܬܹܗ ܠܹܗ ܠܲܗܘܵܝܵܐ܁|
    block |܃ܘܲܕܼܪܲܒܐ ܘܠܵܐ ܡܸܬܼܡܲܫܚܵܐ|
    block |ܘܪܡܵܐ ܡ̣ܢ ܟܠ ܕܥܒܝܕ ܗ̄ܘ̣܁|
    block |܃ܕܨܲܠܡܵܐ ܗ̄ܘ̣ ܕܝܼܠܹܗ ܩ̇ܪܐ ܠܗ|
    block |ܠܡܵܐܢܵܐ ܕܲܓܼܒܼܝܼܠ ܡ̣ܢ ܡܸܕܼܪܵܐ܁|
    block |܃ܕܠܚܬܼܗ ܡܸܪܬܹܗ ܠܚܲܣܵܡܵܐ|
    block |ܘܛܲܝܸܒܼ ܢܲܦ̣ܫܹܗ ܠܬܲܟܼܬܘܼܫܵܐ܁|
    block |܃ܘܲܠܒܸܫ ܙܲܝܢܵܐ ܕܨܢ̈ܥܬܿܐ|
    block |ܕܢܲܩܪܸܒܼ ܥܲܡܹܗ ܕܲܦܫܝܼܛܵܐ܁|
    block |܃ܒܥܘܼܬܵܕܼ ܢܸܟܼܠܹܗ ܚܵܐ̇ܪ ܗ̄ܘ̣ܵܐ|
    block |ܒܵܪܘܿܝܵܐ ܡ̣ܢ ܫܘܼܪܵܝܵܐ܁|
    block |ܘܝܲܗܵܒ̣ ܠܹܗ ܐܲܬܼܪܵܐ ܕܢܸܬܼܟܲܬܹܿܫ|
    block |ܥܲܡ ܨܲܠܡܹܗ ܠܒܼܘܼܚܪܢ ܢܲܦ̣ܫܹܗ܁|
    block |܃ܚܵܒܼ ܨܲܠܡܹܗ ܕܦܓܼܢܝܐ|
    block |ܡ̣ܢ ܨܢܵܥܵܢܹܗ ܕܲܢܟܼܝܼܠܵܐ܁|
    block |܃ܘܕܲܕܼܢܹܗ ܒܢܝܼܪܵܐ ܕܲܚܛܝܼܬܼܵܐ|
    block |ܘܫܲܥܒܸܿܕܼ ܡܵܘܬܐ ܚܹܐܪܘܼܬܹܗ܁|
    block |܃ܗܘ̤ܵܬܼ ܠܹܗ ܡܲܦܵܘܼܠܬܼܵܐ|
    block |ܪܲܒܿܐ ܚܸܕܡܲܬܼ ܫܲܒܼܪܘܼܬܹܗ܁|
    block |܃ܘܗܦܟ ܩܛܪܓܼ ܨܸܒܝܢܗ|
    block |ܕܟܲܕܼ ܫܲܪܝܵܐ ܗ̄ܘ̣ ܫܲܥܒܸܿܕܼ ܢܲܦ̣ܢܹܗ܁|
    block |܃ܠܕܝܼܢܵܐ ܥܲܠ̣ ܥܲܡ ܚܹܐܪܘܼܬܹܗ|
    block |ܘܩܛܪܓܼ ܘܐܟܿܣ ܚܘܫܒܘ̈ܗܝ܁|
    block |܃ܕܐܠܘ ܥܲܙܝܼ ܒܐܓܘܢܐ|
    block |ܟܠܝܼܠܵܐ ܕܫܘܼܒܼܚܵܐ ܢܣܸ̇ܒ ܗ̄ܘ̣ܵܐ܁|
    block |܃ܡܠܹܐ ܙܲܒܼܢܵܐ ܚ̣ܒܼ ܡ̇ܝܘܬܼܵܐ|
    block |ܘܩܲܠܝܼܠ ܐܲܡܠܸܟ ܡܵܪܘܿܕܼܵܐ܁|
    block |ܘܲܗܘ̤ܵܬܼ ܥܸܠܲܬܼ ܣܲܟܼܠܘܼܬܼܵܐ|
    block |ܝܘܼܠܦܵܢܵܐ ܠܲܕܼ ܒܵܬܲܪܟܸܢ܁|
    block |܃ܣܓ̇ܝ ܚܲܟܡܬ̤ ܡܦܘܼܠܬܐ|
    block |ܕܪܫ̣ ܛܘܫܡܢ ܠܲܒܼܢܲܝ̈ ܓܸܢܣܹܗ܁|
    block |܃ܕܒܲܚܛܝܼܬܼܵܐ ܩܢ̣ܵܘ ܒܘܼܝܵܢܵܐ|
    block |ܕܢܼܗܘܘܿܢ ܣܢ̈ܐܐ ܠܚܛܝܼܬܐ܁|
    block |܃ܠܝܘܼܬܼܪܵܢ ܥܒܕܗ̇ ܒܪܘܝܐ|
    block |ܠܣܲܟܼܠܘܼܬܹܗ ܕܪܲܫ̣ ܫܪ̈ܒܬܢ܁|
    block |܃ܕܓܠ̣ܐ ܒܗ̇ ܥܲܠ ܚܐܪܘܬܢ|
    block |ܕܠܵܐ ܢܸܬܼܥܲܕܲܠ ܒܓܼܒܝܠܬܢ܁|
    block |܃ܝܕ̇ܥ ܗ̄ܘ̣ܵܐ ܩܕܼܵܡ ܬܘܼܩܵܢܲܢ|
    block |ܕܗܵܕܹܐ ܥܵܕܼܪܵܐ ܠܲܟܼܝܵܢܲܢ܁|
    block |܃ܕܡܵܐ ܕܚܒ̣ ܒܨܝܢ ܚܐܪܘܬܗ|
    block |ܢܸܫܐܲܠ ܡܸܢܹܗ ܙܵܟܼܘܼܬܼܵܐ܁|
    block |܃ܘܟܲܕܼ ܕܝܼܠܹܗ ܗܝ̤ ܙܵܟܼܘܼܬܼܵܐ|
    block |ܝܹܿܗܒܵܗ̇ ܠܫܘܼܠܛܵܢ ܚܹܐܪܘܼܬܹܗ܁|
    block |܃ܕܢܹܐܠܲܦ ܕܲܟܼܡܵܐ ܡܲܚܸܒܼ ܠܹܗ|
    block |ܠܲܟܼܝܵܢܲܢ ܡܸܛܠ ܨܲܠܡܹܗ|
    block |܃ܒܝܲܕܼ ܚܹܐܪܘܼܬܼܢ ܚܲܟܸܿܡ ܠܲܢ|
    block |ܡ̣ܢ ܫܘܼܪܵܝܵܐ ܕܬܼܘܼܩܵܢܲܢ܁|
    block |܃ܘܡܸܢܹܗ ܕܲܟܼܝܵܢܲܢ ܝܲܗܒ̣ ܠܲܢ|
    block |ܦܵܪܘܿܩܵܐ ܒܫܘܠܲܡ ܙܲܒܼܢܹ̈ܐ܁|
    block |܃ܒܬܼܘܼܩܵܢ ܐܵܕܼܵܡ ܩܲܕܼܡܵܝܵܐ|
    block |ܩܪܢ ܒܲܫܡܵܐ ܫܐܝܼܠܵܐ ܕܨܲܠܡܵܐ܁|
    block |܃ܘܒܲܕܼܒܼܝܼܠܹܗ ܕܐܵܕܼܵܡ ܕܲܬܼܪܹܝܢ|
    block |ܫܲܪܪܹܗ ܠܲܫܡܵܐ ܒܥܒܕܐ܁|
    block |܃ܡܸܢܹܗ ܕܲܟܼܝܵܢܲܢ ܪܲܟܸܿܒܼ|
    block |ܨܲܠܡܵܐ ܕܕܼܵܡ̇ܐ ܠܩܲܕܼܡܵܝܵܐ܁|
    block |܃ܕܲܢܚܵܘܹܐ ܕܠܵܐ ܡܲܣܠܹܗ ܠܹܗ|
    block |܃ܠܟܼܝܵܢܲܢ ܡܸܛܠ ܕܲܚܛ̣ܐ|
    block |܃ܒܠܘܼܚܵܡܵܐ ܫܕܵܝܗܝ ܠܟܝܢܢ|
    block |ܠܐܟܣܘܪܝܐ ܕܚܛܝܼܬܼܵܐ܁|
    block |ܘܲܒܼܪ̈ܚܡܹܐ ܚܵܢܹܗ ܠܓܸܢܣܲܢ܃ ܒܝܲܕܼ ܡܸܨܥܵܝܵܐ ܒܲܪ ܓܸܢܣܲܢ܁|
    block |܃ܠܵܐ ܫܠ݂ܲܚ ܨܐܕܝܢ ܪ̈ܘܚܵܢܹܐ|
    block |ܕܢܲܦܢܘܼܢܲܢ ܨܝܕܼ ܝܲܕܼܥܬܹܗ܁|
    block |܃ܗܘ̤ ܫܲܝܸܢ ܠܲܢ ܥܲܡ ܝܵܬܹܗ|
    block |ܒܡܸܨܥܵܝܘܼܵܬܐ ܕܪܹܫܝܼܬܲܢ܁|
    block |܃ܠܫܘܼܪܵܪܵܐ ܕܲܫܡܵܐ ܕܨܲܠܡܵܐ|
    block |ܕܝܩܪܢ ܒܗ ܡ̣ܢ ܫܘܼܪܵܝܵܐ܁|
    block |܃ܨܵܪ ܨܲܠܡܵܐ ܒܓܼܘ ܗܕܡ̈ܐ|
    block |ܘܲܥܡ݂ܲܪ ܒܹܗ ܨܠܸܡ ܐܝܼܬܼܘܼܬܹ[܁܁܁]|
    block |ܠܵܐ ܨܵܪܹܗ ܡ̣ܢ ܣܡܡܢܹ̈ܐ܁|
  block
    block |ܕܡܸܬܼܡܕܹܝܢ ܒܙܪܥ ܐܢܫܐ܁|
    block |ܒܚܝܠ ܪܘܚܐ ܪܟܸܿܒܼ ܥܒܕܗ܁|
    block |ܡܸܢܹܗ ܕܡܕܪܐ ܐܢܫܝܐ܁|
    block |܃ܪܟܒ ܦܓܪܐ ܒܚܝܠ ܦܲܓܼܪ̈ܐ|
    block |ܘܢܦ̣ܚ ܢܲܦ݂ܫܵܐ ܒܚܝܹܠ ܪܘܼܚܵܐ܁|
    block |܃ܘܓܲܡܪܹܗ ܒܟܼܠܗܹܝܢ ܕܲܟܼܝܵܢܵܐ|
    block |ܒܒܛܢܐ ܘܝܠܕܐ ܩܬܲܪܒܿܝܼܬܼܵܐ܁|
    block |܃ܢܣܝܗ ܒܚܫ̈ܐ ܘܚܫܘܼܫ̈ܐ|
    block |ܒܟܲܦܢܵܐ ܘܨܲܗܝܵܐ ܐܲܝܟ ܟܠܢܫ܁|
    block |܃ܘܛܲܝܒܹܗ ܕܢܸܥܒܸܿܕܼ ܬܲܟܼܬܼܘܼܫܵܐ|
    block |ܥܲܡ ܚܲܣܝܼܢܵܐ ܚܠܵܦ ܓܸܢܣܹܗ܁|
    block |܃ܒܟܼܠܗܹܝܢ ܕܐܵܕܼܵܡ ܐܸܫܬܵܘܬܦ|
    block |ܒܕܡܘܼܬܼ ܐܕܼܡ ܩܲܕܡܵܝܵܐ܁|
    block |܃ܚܛܝܼܬܼܵܐ ܒܠܚܘܿܕ ܠܵܐ ܫܚܡܲܫ|
    block |ܕܲܒܼܚܹܝܠ ܪܘܼܚܵܐ ܐܸܬܼܢܲܨܲܚ܁|
    block |܃ܩ̈ܠܐ ܚܕܬ̈ܐ ܕܐܸܬܼ ܡܲܠܲܠ|
    block |ܒܒܲܛܢܹܗ ܘܝܲܠܕܹܗ ܘܥܡܕܡ܁|
    block |܃ܫܲܓܼܫܘܼܗܝ ܣܲܓܝܼ ܠܝܣܵܡܵܐ|
    block |ܘܙܵܥ̣ܘ ܣܸܕܼܪܹ̈ܐ ܕܚܝܠܘ̈ܬܗ܁|
    block |܃ܒܐܲܝܼܩܵܪ ܬܘܼܩܢܗ ܕܐܵܒܼܵܡ|
    block |ܚܣ݂ܲܡ ܒܐܵܕܼܵܡ ܘܐܲܩܪܸܒܼ܁|
    block |܃ܘܒܲܫܒܼܚ̈ܬܹܗ ܕܒܲܪ ܐܕܹܡ|
    block |ܐܸܬܼܡܪܡܪܡ ܘܣܥ̣ܪ ܙܲܝܢܹܗ܁|
    block |܃ܩܵܠ ܓܲܒܼܪ ܝܼܐܝܹܠ ܐܲܥܝܼܩܹܗ|
    block |ܟܲܕܼ ܡܠܸܠ ܥܲܡ ܝܠܕܬܗ܁|
    block |܃ܕܥܬܹܝܕܼܵܐ ܬܩܒܠ ܒܛܢܐ|
    block |ܒܙܢܵܐ ܚܕܬܼܐ ܕܠܵܐ ܙܲܪܥܐ܁|
    block |܃ܣܝܒܿܪ̈ܬܼܐ ܕܐܲܟܼܪܸܙܘ ܒܐܪܥܐ|
    block |ܪ̈ܘܼܚܵܢܹܐ ܒܝܘܿܡ ܡܵܘܠܵܕܹܗ܁|
    block |܃ܒܲܕܼܡܘܼܬܼ ܓܹܐܪܹ̈ܐ ܐܸܬܼܩܲܒܲܥܘܼ|
    block |܃ܒܟܼܠܹܗ ܚܲܝܠܹܗ ܕܡܲܫܪܝܼܬܹܗ|
    block |܃ܫܡ̣ܥ ܬܘܼܒܼ ܩܵܠܵܐ ܕܲܒܼܚܘܼܪܒܿܐ|
    block |ܕܗܵܐ ܐܡܪܐ ܡܕܲܟܿܐ ܡܘܼܡܹ̈ܐ܁|
    block |܃ܘܛܲܝܸܒܼ ܢܲܦ̣ܫܹܗ ܠܬܲܟܼܬܼܘܼܫܵܐ|
    block |ܕܠܵܐ ܢܸܙܕܲܕܼܩܘܼܢ ܚ̈ܛܵܝܹܐ܁|
    block |܃ܒܪܬܼ ܩܵܠܹܗ ܕܐܲܒܼܐ ܕܠܚܬܹܗ|
    block |܃ܛܵܒܼ ܡ̣ܢ ܩ̈ܠܐ ܩܕܼܡ̈ܝܐ|
    block |܃ܕܡܲܟܼܪܸܙ ܗ̄ܘ̣ܵܐ ܕܗܵܢ̇ܘ ܚܲܒܿܝܼܒܼܝ|
    block |ܘܲܒܼܪܵܐ ܕܓܼܡ̇ܪ ܨܒܼܝܢܹܗ܁|
    block |܃ܚܕܬܝܢ ܗ̄ܘ̣ܵܘ ܩ̈ܵܠܹܐ ܕܡܲܠܸܠܘ|
    block |ܟܵܪ̈ܘܵܙܘܗܝ ܥܲܠ ܓܸܠܝܵܢܹ̈ܐ܁|
    block |܃ܘܡܥܠܝ̈ܢ ܗܼ̄ܘ̣̈ܝ ܡ̣ܢ ܐܢܫ̈ܐ|
    block |ܢܫܝܘ̈ܬܐ ܕܥܲܠ ܕܢܚܹܗ܁|
    block |܃ܗܵܠܹܝܢ ܙܲܩܬܼܘܼܗܝ ܠܲܢܟܼܝܼܠܵܐ|
    block |ܘܐܲܙܝܼܠܘܼܗܝ ܛܒ̈ܐ ܚܲܕܬ̈ܐ܁|
    block |܃ܘܫܲܪܝܼ ܝܼ̇ܩܸܕܼ ܒܲܚܣܵܡܵܐ|
    block |ܛܵܒܼ ܡ̣ܢ ܙܲܒܼܢܵܐ ܩܲܕܼܡܵܝܵܐ܁|
    block |܃ܝܲܨܪܹܗ ܒܹܗ ܡܸܬܿܕܲܡܲܪ ܗ̄ܘ̣ܵܐ|
    block |ܥܲܠ ܗܵܠܹܝܢ ܕܐܼܬܼܡ̈ܲܠܲܠܝ ܗ̄ܘ̣̈ܝ܁|
    block |܃ܕܡܐ ܕܚ̣ܙܵܐ ܦܓܼܪܐ ܕܐܢܫܵܐ|
    block |ܫܡ̣ܥ ܡ̈ܠܐ ܕܪ̈ܡܵܢ ܡܸܢܹܗ܁|
    block |܃ܡܢ̣ܘ ܟܲܝ ܗܵܢܵܐ ܫܝܼܛܵܐ|
    block |ܡܵܝܘܿܬܼܵܐ ܡܥܲܛܸܦ ܚܲܫܹ̈ܐ܁|
    block |܃ܕܡܫܲܓܢܝܼܢ ܩ̈ܠܐ ܕܲܥܠܵܘܗܝ|
    block |ܘܠܵܐ ܕܡ̇ܝܢ ܠܟܢ̈ܬܗ܁|
    block |܃ܟܝܵܢܵܐ ܡܸܢܹܗ ܕܟܼܝܵܢܵܐ|
    block |܃ܡܲܦܪܹܐ ܒܥܸܠܲܬܼ ܙܘܼܘܵܓܹܿܐ|
    block |܃ܘܠܹܗ ܙܪܥܹܗ ܩܠܐ ܒܟܲܪܣܵܐ|
    block |ܠܒܲܪ ܡ̣ܢ ܙܲܪܥܵܐ ܐܢܵܫܵܝܵܐ܁|
    block |܃ܒܲܫܡܵܐ ܫܐܝܼܠܵܐ ܕܲܒܼܪܘܼܬܼܵܐ|
    block |ܩܪ̣ܐ ܐܢܘܢ ܠܒܢܝ̈ ܓܸܢܣܹܗ܁|
    block |܃ܘܒܲܫܡܵܐ ܕܲܒܼܪܘܼܬܼܐ ܕܝܠܗ|
    block |ܐܵܝܣܸܦ ܘܲܩ̣ܪܵܝܗܝ ܚܲܒܿܝܼܒܼܵܐ܁|
    block |܃ܝܲܗ̣ܒܼ ܛܲܝܒܲܘܼܬܼܵܐ ܠܲܕܼܠܝܼ̈ܠܹܐ|
    block |ܘܙܒܼܢܐ ܩܘܝܬ̤ ܨܐܕܝܗܘܢ܁|
    block |܃ܘܗܵܢܵܐ ܩܲܒܿܠܵܗ̇ ܠܡܵܘܗܲܒܼܬܼܵܐ|
    block |ܒܫܘܼܘܕܵܝܵܐ ܕܠܐ ܡܸܬܼܢܲܣܒܵܐ܁|
    block |܃ܐܢܵܫܵܐ ܗ̄ܘ̣ ܕܝܼܠܝܼܕܼ ܡ̣ܢ ܐܢܵܫܵܐ|
    block |܃ܘܕܼܡ̇ܐ ܠܐܢܵܫܵܐ ܒܟܼܠ ܐܝܼܬܼܘܗܝ|
    block |ܟܡܵܐ ܐܸܢ ܥܸܠܲܝ ܬܘܼܩܵܢܹܗ܁|
    block |܃ܘܠܵܐ ܙܵܕܲܩ̇ ܠܝܼ ܕܐܸܬܼܪܦܐ|
    block |ܡ̣ܢ ܫܘܼܚܠܵܦ ܩܵܠܹ̈ܐ ܕܥܠܘܗܝ܁|
    block |܃ܒܙܲܝܢܵܐ ܕܪܓܬ̣ ܡܹܐܟܼܘܼܠܬܐ|
    block |ܙܵܕܡ ܠܝܼ ܕܐܲܩܪܸܒܼ ܥܲܡܹܗ܁|
    block |܃ܕܡܦܣ ܐ̄ܢܵܐ ܒܹܗ ܒܲܟܼܝܵܢܹܗ|
    block |ܩܐܸܣܝܼܪ ܗ̄ܘ̣ ܒܪ̈ܓܼܝܼܓܼܬܐ܁|
    block |܃ܒܗܠܝܢ ܡܸ̈ܠܟܐ ܡܒܲܝܵܐ ܗܘ̣ܵܐ|
    block |ܣܢܐܐ ܠܟܲܪܝܘܼܬܼ ܪܸܥܝܵܢܹܗ܁|
    block |܃ܟܲܕܼܒܥ̇ܐ ܗ̄ܘ̣ܵܐ ܕܲܒܼܚܘܼܪܒܿܐ|
    block |ܢܥܒܕܼ ܥܡܗ ܬܟܬܘܫܐ܁|
    block |܃ܪܓܬܼܦܹܐܪܐ ܥܵܗܸ̇ܕܼ ܗ̄ܘ̣ܵܐ|
    block |ܕܚܲܬܼܚܸܬܼ ܒܵܗ̇ ܠܐܵܕܼܡ ܩܕܡܐ܁|
    block |܃ܘܒܪܓܬܼ ܠܲܚܡܵܐ ܐܲܣܒܲܪ|
    block |ܕܚܣܸ̇ܢ ܠܹܗ ܠܐܵܕܼܵܡ ܕܲܬܼܪܹܝܢ܁|
    block |ܝܲܗ̣ܒܼ ܠܹܗ ܐܲܬܼܪܵܐ ܒܵܪܘܝܵܐ܃|
  block
    block |܃ܐܲܝܟ ܕܲܒܙܲܒܼܢܵܐ ܩܲܕܼܡܵܝܵܐ|
    block |܃ܕܢܸܬܼ ܟܲܬܲܫ ܥܲܡ ܒܲܪ ܐܵܕܼܵܡ|
    block |ܐܲܦܩܹܗ ܠܚܘܪܒܲܐ ܠܲܐܬܼܠܹܝܵܛܐ܁|
    block |܃ܐܲܝܟ ܪܸܓܿܬܹܗ ܕܩܵܛܸ̇ܠ ܐ̄ܢܵܫܵܐ|
    block |ܘܝܲܗܒ̣ ܠܹܗ ܓܼܪܓܹܐ ܒܝܲܕܼ ܨܵܘܡܵܐ|
    block |܃ܐܲܪܒܿܥܹܝܢ ܠܸܠܝ ܐܝܡܵܡܹ̈ܐ|
    block |ܒܠܲܚܡܵܐ ܪܓܼܝܼܓܼ ܗ̄ܘ̣ܵܐ ܕܲܢܢܣܝܘܗܝ܀|
    block |܃ܒܗܵܘ̇ ܫܕܼܠܵܐ ܕܩܲܪܸܒܼ ܠܐܵܕܼܵܡ|
    block |ܘܕܲܚܙܵܬ̤ ܢܸܟܼܠܹܗ ܛܲܝܼܒܘܼܬܼܵܐ܁|
    block |܃ܙܲܝܸܢܬܹܗ ܒܨܵܘܡܵܐ ܠܩܘܼܒܼܠܹܗ|
    block |ܐܲܪܒܿܥܝܼܢ ܝܵܘܡ̈ܬܐ ܒܚܘܼܪܒܵܐ܁|
    block |ܙܲܝܢܵܐ ܕܢܸܟܼܠܹܗ ܣܥ̇ܪ ܗ̄ܘ̣ܵܐ܁|
    block |ܘܡܲܣܲܟܹܿܐ ܗܘ̣ܵܐ ܕܢܸܫܕܹܐ ܒܹܗ܁|
    block |ܓܹܐܪܵܐ ܕܪܸܓܲܬܼ ܡܹܐܟܼܘܼܠܹܬܐ܁|
    block |܃ܐܲܪܒܿܥܝܼܢ ܝܵܘܡܵܬܼ̈ܐ ܐܲܚܵܕܼܗ̇|
    block |ܠܒܹܝܬܼ ܬܲܟܼܬܘܼܫܐ ܕܐܲܬܼܠܝܛܐ܁|
    block |܃ܥܲܕܼ ܡܸܬܼܟܲܢܫܝܼܢ ܪ̈ܘܼܚܵܢܹܐ|
    block |ܚܙ̈ܝܐ ܕܐܬܼܠܝܛܘܼܬܼܵܐ|
    block |܃ܒܫܘܼܠܵܡ ܐܲܪܒܿܥܝܼܢ ܝܵܘ̈ܡܵܬܼܵܐ|
    block |ܢܚܸܬܼܘ ܕܲܪܵܟܹ̈ܐ ܠܐܵܓܼܘܿܢܵܐ܁|
    block |܃ܐܲܬܼܠܹܝܛܵܐ ܕܙܲܕܝܼܩܘܼܬܼܵܐ|
    block |ܘܪܹܫܵܐ ܕܐܵܐܲܪ ܚܲܣܵܡܵܐ܁|
    block |ܒܫܘܼܠܵܡ ܨܵܘܡܵܐ ܐܲܦܸܣ ܠܹܗ܁|
    block |ܠܡܵܪܘܕܼܵܐ ܕܢܹܐܚܘܿܕܼ ܕܲܪܵܐ܁|
    block |ܕܲܢܚܵܘܹܐ ܚܹܝܠ̣ ܙܵܟܼܘܼܬܹܗ|
    block |ܒܗܲܕܼܵܡܹ̈ܐ ܕܐܡܚܹܝܠ ܟܲܦܢܵܐ܁|
    block |܃ܒܥܸܠܲܬܼ ܠܲܚܡܵܐ ܐܸܬܼܩܲܪܲܒܼ|
    block |ܨܝܕ ܦܓܪܐ ܕܢܘ̇ܠ ܟܲܦܢܵܐ܁|
    block |܃ܟܲܕܼ ܣܵܒ̇ܪ ܗ̄ܘ̣ܵܐ ܕܢܓܲܕ ܠܗ|
    block |ܒܫܘܼܓܵܫܵܘ̈ܗܝ ܨܹܝܕ ܡܹܐܟܼܘܼܠܬܐ܁|
    block |܃ܗܵܐ ܠܲܡ ܙܲܒܼܢܵܐ ܕܡܸܬܼܒܲܥܝܵܐ|
    block |ܒܛܝܼܠܘܼ ܬܹܗ ܕܐܲܒ̣ܵܐ ܨܹܐܲܝܟ܁|
    block |܃ܐܸܢ ܕܲܒܼܪܵܐ ܐܲܢ̄ܬܿ ܫܲܪܝܼܪܵܐ|
    block |ܚܵܘܵܐ ܒܪܘܼܬܼܵܐ ܒܲܥܒܵܕܵܐ܁|
    block |܃ܒܚܘܼܪܒܿܐ ܐܝܼܬܼܝܟ ܕܡܢܟܼܪܝ|
    block |ܠܫܲܝܢܵܐ ܡܲܡܲܠܹܐ ܣܘܼܢܩܵܢܵܐ܁|
    block |܃ܘܲܫܚܝܼܩ ܦܲܓܼܪܵܐ ܡ̣ܢ ܟܲܦܢܵܐ|
    block |ܘܠܵܐ ܫܟܼܝܼܚܵܐ ܠܵܟ ܡܐܟܼܘܼܠܬܐ܁|
    block |܃ܦܩܘܿܕܼ ܠܟܝܼܫ̈ܐ ܡܸܫܬܿܡܥܝܼܢ|
    block |ܕܢܡܠܘܢ ܠܟ ܣܘܿܢܩܢܟ܁|
    block |܃ܫܲܚܠܸܦ ܟܹܐܦܹ̈ܐ ܠܘ̇ܬܼ ܠܲܚܡܵܐ|
    block |ܕܠܵܐ ܬܹܐ ܒܲܕܼ ܠܵܟ ܡ̣ܢ ܟܲܦܢܵܐ܁|
    block |܃ܐܸܡ݂ܲܪ ܡܸܠܬܐ ܒܫܘܼܠܛܵܢܵܐ|
    block |܃ܐܲܝܟ ܕܲܦܐܹܐ ܠܩ̈ܠܐ ܕܥܠܝܼܟ|
    block |܃ܕܠܟ ܢܸܬܼ ܡܲܠܹܐ ܣܘܼܢܩܵܢܵܐ|
    block |ܘܩ̈ܠܐ ܕܲܥܠܲܝܟ ܢܸܫܬܲܪܪܘܢ܁|
    block |܃ܠܵܐ ܥܣܩܵܐ ܠܚܲܝܠܵܐ ܕܲܩܢܹܐ ܐܢ̄ܬܿ|
    block |ܕܬܸܥܒܸܿܕܼ ܡܸܕܹܡ ܡ̣ܢ ܡܸܕܲܡ܁|
    block |܃ܕܗܵܐ ܐܵܦ ܟܹܐܢ̈ܐ ܩܕܡ̈ܝܐ|
    block |ܦܲܩ݂ܲܕܼܘ ܠܟܼܝ̈ܢܐ ܐܸܫܬܲܚܠܲܦܘ|
    block |܃ܐܘ ܠܨܢܥܬܹ̈ܐ ܕܢܟܼܝܼܠܵܐ|
    block |ܕܟܣܝܐ ܒܗܹܝܢ ܟܵܦܘܿܪܘܼܬܼܵܐ܁|
    block |ܟܲܕܼ ܡܲܚܸܬܼ ܡ̣ܢ ܨܹܝܕܼ ܩܘܼܫܬܵܐ|
    block |܃ܠܛܘܿܥܝܲܝ ܕܝܼܠܹܗ ܠܫܵܡܘܼ̈ܥܵܘܗܝ|
    block |܃ܐܘ ܦܘܼܪ̈ܣܹܐ ܕܪܲܟܸܿܒܼ ܢܸܟܼܠܵܐ|
    block |ܘܦܲܪܣܝܼ ܐܢܘܢ ܫܲܪܝܼܪ̈ܐ܁|
    block |܃ܐܘ ܦܚ̈ܐ ܕܛܡ݂ܲܪ ܙܹܐܦܵܐ|
    block |܃ܘܲܦܣ݂ܲܩ ܐܢܘܢ ܩܲܠܝܼܠܐ|
    block |܃ܢܚܸܬܼ ܐܲܬܼܠܝܵܛܐ ܦܓܪܢܐ|
    block |ܠܐܵܓܼܘܿܢܵܐ ܥܲܡ ܪܘܼܚܵܢܵܐ܁|
    block |܃ܘܚܒ̣ ܪܘܼܚܵܢܵܐ ܩܲܠܝܼܠܵܐ|
    block |ܡ̣ܢ ܦܓܼܪܢܐ ܝܩܝܪܐ܁|
    block |܃ܒܚܘܼܡܣܵܢܵܐ ܕܡ̣ܢ ܡܹܐܟܼܘܼܠܬܐ|
    block |ܐܲܩܪܸܒܼ ܥܲܡܹܗ ܒܝܲܕܼ ܙܵܘ̈ܥܹܐ܁|
    block |܃ܘܕܼܵܫܹ݂ܗ ܒܲܐܪܥܵܐ ܠܩܲܠܝܠܼܵܐ|
    block |ܝܲܩܝܼܪܵܐ ܠܒܼܝܼܫ ܗܲܕܵܡܹ̈ܐ܁|
    block |܃ܐܸܚܲܕܼ ܪܘܼܚܵܐ ܠܗܲܕܵܡܹ̈ܐ|
    block |ܦܪܵܘܿܚܵܐ ܠܝܲܩܝܼܪ ܓܘܼܫܡܵܐ܁|
    block |܃ܘܠܵܐ ܣܲܝܒܲܪ ܐܲܚܕܹܗ ܪܝܼܝܵܐ|
    block |ܠܦܲܓܼܪܵܢܵܐ ܩܢܹܐ ܩܢܹܐ ܪܘܼܟܵܒܼܵܐ܁|
    block |܃ܩܵܠܵܐ ܒܲܠܚܘܿܕܲ ܐܲܙܥܸܩ ܒܹܗ|
    block |ܦܲܓܼܪܢܐ ܒܪܘܼܚܵܢܵܝܵܐ܁|
    block |܃ܘܐܸܬܼܒܲܠܗܝܼ ܪܹܫܵܐ ܕܐܵܐܲܪ|
    block |ܡ̣ܢ ܦܸܬܼܓܼܵܡܹܗ ܕܥܲܦܪܵܢܵܐ܁|
    block |܃ܠܡܸܠܬܼܵܐ ܣܲܚܦܹܗ ܠܡܵܪܘܲܕܵܐ|
    block |ܘܠܵܐܩܵܡ݂ܲܬ̤ ܪܸܓܼܠܹܗ ܒܐܲܪܥܵܐ܁|
    block |܃ܕܲܡܨܹܐ ܗ̄ܘ̣ ܦܸܬܼܓܼܵܡ ܒܵܪܘܿܝܵܐ|
    block |ܕܢܲܚܹܐ ܠܐܢܫ̈ܐ ܕܠܵܐ ܐܘܼܟܼܠܵܐ܁|
    block |܃ܝܵܕܲܥ̇ ܐ̄ܢܵܐ ܕܚܝܹܠ ܒܵܪܘܿܝܵܐ|
    block |ܡܲܡܠܹܐ ܣܘܼܩܢܵܢ ܡܵܝܘܬܹ̈ܐ܁|
    block |܃ܐܸܠܵܐ ܠܡܸܫܐܲܠ ܥܘܸܕܪܵܢܵܐ|
    block |ܒܢܸܣܝܵܢܵܐ ܕܠܵܐ ܡܸܬܼܒܲܥܝܵܐ܁|
    block |܃ܙܸܠ ܝܼܠܲܦ ܡ̣ܢ ܩܲܕܼܡܵܝܹ̈ܐ|
    block |ܕܢܣܲܝܼܘ ܟܲܕܼ ܒܵܓܼ ܡܹܐܟܼܘܼܠܬܐ܁|
    block |܃ܕܐܵܘܒܸܿܕܼ ܐܸܢܘܿܢ ܢܸܣܝܵܢܵܐ|
    block |ܕܦܘܼܠܵܓܼܐ ܕܪܸ̈ܥܝܵܢܲܝܗܘܿܢ܁|
    block |܃ܠܐ ܬܸܩܪܲܒܼ ܠܝܼ ܚܘܼܬܼܚ̈ܵܬܹܐ|
    block |ܒܐܸܣܟܹܿܝܡ ܪܵܚܹ̇ܡ ܚܵܘܣܢܵܐ܁|
    block |܃ܝܼܵܕܲܥ̇ ܐ̄ܢܵܐ ܕܡܵܘܬܵܐ ܡܵܘܠܸܕܼ|
    block |ܡܸܠܟܵܡ ܠܐܲܝܢܵܐ ܕܫܵܡ̇ܥ ܠܹܗ܁|
    block |ܠܵܐ ܬܵܘܫܸܛ ܠܝܼ ܒܝܲܕܸ ܐܘܼܠܵܐ܃|
  block
    block |ܣܲܡ ܡܵܘܬܿܐ ܕܩܲܛܠܹܗ ܠܐܵܕܼܵܡ܁|
    block |܃ܕܲܓܵܠܘܼܬܼܵܐ ܗ̄ܘ̣ ܦܵܬܼܪܵܟ|
    block |ܙܹܠ ܐܸܬܼܒܲܣܲܡ ܡ̣ܢ ܕܝܼܠܵܟ܁|
    block |܃ܚܵܒܼ ܚܲܣܝܒܐ ܕܐܸܬܼܢܲܨܚ|
    block |ܒܩܪ̈ܒܐ ܥܲܡ ܣܲܓܼܝܹ̈ܐܹܐ܁|
    block |܃ܘܲܙܟ̣ܵܐ ܚܲܕܼ ܡ̣ܢ ܚܵܝܵܒܹ̈ܐ|
    block |ܒܝܲܕܸ ܙܲܝܢܵܐ ܪܘܼܚܵܢܝܵܐ܁|
    block |܃ܣܠܸܩ ܡܵܪܘܕܼܵܐ ܟܲܕܼ ܒܲܗܝܼܬܼ|
    block |ܡ̣ܢ ܐܵܓܼܘܿܢܵܐ ܩܲܕܼܡܵܝܵܐ܁|
    block |܃ܘܚܲܠܸܦ ܕܘܟܲܬܼ ܬܲܟܼܘܼܫܵܐ|
    block |ܘܙܲܝܢܵܐ ܠܩܸܐܪܣܵܐ ܬܪܲܝܵܐ܁|
    block |܃ܠܣܲܒܼܪܵܐ ܣܪܝܼܩܵܐ ܡܣܲܟܹܿܐ ܗ̄ܘ̣ܵܐ|
    block |ܘܡ̣ܢ ܬܲܟܼܬܘܼܫܵܐ ܠܣܲܟܼܬܘܼܫܵܐ܁|
    block |܃ܟܲܕܼ ܣܵܒܼ̇ܪ ܗ̄ܘ̣ܵܐ ܕܩܲܝܵ̈ܡܝܼܢ|
    block |ܚܲܫܹ̈ܐ ܕܨܵܝ̇ܕܝܢ ܩ̈ܠܝܠܐ܁|
    block |܃ܐܸܢ ܗܘ̤ ܕܣܲܪ ܥܲܠ ܠܲܚܡܵܐ|
    block |ܘܕܵܫܹܗ ܠܟܲܦܢܵܐ ܒܚܘܼܟܣܵܢܵܐ܁|
    block |܃ܒܥܸܩܪܵܐ ܕܪܸܚܡܲܬܼ ܟܸܣܦܵܐ|
    block |ܡܫܲܗܹܐ ܐ̄ܢܵܐ ܚܹܝܠ ܚܘܼܡܣܵܢܹܗ܁|
    block |܃[ܘ]ܡܵܐ ܐܸܢ ܒܲܣܲܪ ܥܲܠ ܟܲܦܢܵܐ|
    block |ܘܐܲܫܝܼܛ ܪܸܓܲܬܼ ܡܹܐܟܼܘܼܠܬܐ܁|
    block |܃ܡܵܝܘܿܬܼܵܐ ܗ̄ܘ̣ ܒܲܪ ܡܵܝܘܿܬܹ̈ܐ|
    block |ܕܡܵܐ ܕܲܙܟ̣ܵܐ ܚܵܒܼ ܒܐܲܚܪܹܬܿܐ܁|
    block |܃ܙܟ̣ܵܘ ܣܲܓܼܝܼܐܹ̈ܐ ܒܝܲܕܼ ܨܵܘܡܵܐ|
    block |ܘܚܲܝܸܒܼ ܐܸܢܘܿܢ ܡܵܡܘܲܢܵܐ܁|
    block |܃ܫܛ̣ܵܘ ܣܲܓܿܝܼܐܹ̈ܐ ܠܚܲܡܪ̈ܵܢܹܐ|
    block |ܘܐܲܪܘܝܼܬܼ ܐܸܢܘܿܢ ܒܲܚܣܡܵܐ܁|
    block |܃ܒܥܸܩܵܪܐ ܕܪܸܚܡܲܬܼ ܟܸܣܦܵܐ|
    block |ܙܵܕ̇ܩ ܠܝܼ ܕܐܲܩܪܸܒܼ ܥܲܡܹܗ܁|
    block |܃ܕܡܸܢܹܗ ܫܵܘܚ̈ܵܢ ܒܝܼܫ̈ܬܼܵܐ|
    block |ܘܛܵܥܢ̈ܢ ܦܹܐܪܹ̈ܐ ܕܚܛܝܼܬܼܵܐ܁|
    block |܃ܒܪܸܚܡܲܬܼ ܟܸܣܦܵܐ ܨܵܒܹ̇ܐ ܗ̄ܘ̣ܵܐ|
    block |ܕܢܸܥܒܸܿܕܼ ܥܲܡܹܗ ܬܲܟܼܬܘܼܫܵܐ܁|
    block |܃ܘܲܪܓܼܝܼܓܼ ܗ̄ܘ̣ܵܐ ܕܲܒܼܪܹܫ ܛܘܼܪܵܐ|
    block |܃ܢܚܵܘܹܝܘܗܝ ܫܘܼܦܪܐ ܕܩܸܢܝܵܢܹ̈ܐ|
    block |܃ܝܲܗ̤ܒ ܠܹܗ ܪܸܓܿܬܼܵܐ ܒܵܪܘܿܝܵܐ|
    block |ܕܝܵܕܥ̇ ܗ̄ܘ̣ܵܐ ܕܗܵܕܹܐ ܒܵܥܹ̇ܐ܁|
    block |܃ܘܐܲܣܩܹܗ ܠܛܘܼܪܵܐ ܠܐܲܬܼܠܝܼܵܛܐ|
    block |ܕܢܹܐܚܘܿܕܼ ܕܲܪܵܐ ܥܲܡ ܒܝܼܫܵܐ܁|
    block |܃ܥܒ݂ܲܕܼ ܡܵܪܘܿܕܼܵܐ ܐܲܝܛ ܕܲܡܵܥܕܼ|
    block |ܕܼܡܘ̈ܬܐ ܒܡܹܐܚܲܕܼ ܥܲܝܢܹ̈ܐ܁|
    block |܃ܘܚܵܘܝܼ ܫܘܼܦܪܵܐ ܕܩܢܝܼܵܢܹ̈ܐ|
    block |ܘܬܵܓܼܵܐ ܘܫܘܼܠܛܵܢ ܡܲܠܟܿܘܼܬܼܵܐ܁|
    block |܃ܠܵܐ ܗ̄ܘ̣ܵܐ ܫܪܵܪܵܐ ܘܨܒܼܘ̈ܬܼܵܐ|
    block |ܚܵܘܝܼ ܣܵܢܐܵܐ ܠܚ̇ܙܐ ܟܠ܁|
    block |܃ܐܸܠܵܐ ܒܕܼܘܼܡܝܵܐ ܕܠܵܐ ܫܲܪܝܼܪ|
    block |ܟܲܢܸܫ ܥܵܠܡܵܐ ܘܛܵܒܼ̈ܬܹܗ܁|
    block |܃ܒܦܲܢܛܵܝܼܵܐ ܚܵܘܝܼ ܠܹܗ|
    block |ܕܸܡܘ̈ܬܼܵܐ ܕܠܵܐ ܫܪܝܪ̈ܢ܁|
    block |܃ܟܲܕܼ ܡܲܗܸܠ ܒܹܗ ܚ̇ܙܐ ܟܠ|
    block |ܒܛܥܢܝ̈ܬܗ ܕܙܹܐܦܵܢܵܐ܁|
    block |܃ܗܘ̤ ܡܚܵܘܹܐ ܗ̄ܘ̣ܵܐ ܕܸܡܘ̈ܬܼܵܐ|
    block |ܒܼܬܸܢܘܲܝ ܕܲܟܲܒܲܪ ܢܲܛܥܹܐ ܗ̄ܘ̣ܵܐ܁|
    block |܃ܘܲܡܫܝܼܚܵܐ ܒܥܲܝܼܢܵܐ ܟܣܝܼܵܬܐ|
    block |ܡܸܬܼܒܲܩܹܐ ܗ̄ܘ̣ܵܐ ܒܗܲܓܵܓܼܵܘ̈ܗܝ܁|
    block |܃ܣ݂ܕܪ ܕܗܒܼܐ ܟܕܼ ܠܐ ܐܝܼܬܼܘܗܝ|
    block |ܘܣܵܡ̣ ܬܵܓܼܵܡ ܟܲܕܼ ܠܵܐ ܫܪܝܼܪ܁|
    block |܃ܘܐܲܩܝܼܡ ܣܸܕܼܪܹ̈ܐ ܘܫܘܼܠܛܵܢܹ̈ܐ|
    block |ܟܲܕܼ ܠܲܝܬܿ ܩܵܠܵܐ ܕܲܡܛܲܟܲܣ܁|
    block |ܗܵܠܹܝܢ ܟܠܗܹܝܢ ܠܵܟ ܐܸܬܸܿܠ|
    block |ܐܸܢܗܘ̤ ܕܬܸܦܸܠ ܬܸܣܓܘܿܕܼ ܠܝܼ܁|
    block |܃ܕܠܝܼ ܡܫܠܲܡ ܗܵܢ ܫܘܼܠܛܵܢܵܐ|
    block |ܘܲܠܡ̇ܢ ܕܐܸܨܒܲܐ ܝܗܸ̇ܒܼ ܐܢܐ܁|
    block |܃ܚܕܲܐ ܒܲܠܚܘܲܕܼ ܫܐ̇ܐ ܐ̄ܢܵܐ ܠܵܟ|
    block |ܘܠܝܼ ܝܲܩܲܪ ܐܸܢ ܨܵܒ̇ܐ ܐܲܢ̄ܬܿ܁|
    block |܃ܘܬܸܣܓܿܘܿܕܼ ܠܝܼ ܘܬܸܣܲܒܼ ܬܵܓܼ̈ܐ|
    block |ܘܢܲܡܠܸܟ ܥܲܠ ܟܠ ܫܘܼܠܛܵܢܵܟ܁|
    block |܃ܠܒܟ ܪܘܚܢܐ ܠܵܦܓܼܪܢܐ|
    block |ܒܐܝܼܪ̈ܝܐ ܕܪܚܡܬܼ ܟܸܣܦܵܐ܁|
    block |܃ܘܠܵܐ ܩܵܬܲܬ̤ ܐܝܼܕܲܐ ܕܪܘܼܚܵܐ|
    block |ܒܦܓܪܐ ܕܡܲܫܚܹܗ ܪܘܼܚܩܘܼܕܼܫܵܐ܁|
    block |܃ܬܠ̣ܵܐ ܨܒܝܢܗ ܦܓܼܪܵܢܐ|
    block |ܘܐܲܚܬܹܗ ܠܲܐܪܥܵܐ ܪܘܼܚܵܢܵܐ܁|
    block |܃ܘܲܬܼܗܲܪܘ ܟܸܢܫܹ̈ܐ ܫܡܲܝܵܢܹ̈ܐ|
    block |ܒܦܓܼܪܢܐ ܕܙܟܼܐ ܕܙܟ̣ܐ ܠܪܘܼܚܵܐ܁|
    block |܃ܡ̣ܡ ܐܲܬܼܠܹܝܛܵܐ ܦܓܼܪܵܢܐ|
    block |ܠܥܸܠ ܡ̣ܢ ܙܲܝܢܹܗ ܕܚܲܣܝܼܢܵܐ܁|
    block |܃ܘܕܼܫ̣ܗ ܝܲܩܝܼܪ ܗܲܕܵܡܹ̈ܐ|
    block |ܠܪܹܫܵܐ ܕܐܵܐܲܪ ܩܠܝܼܠܵܐ܁|
    block |܃ܒܩܵܠܵܐ ܒܲܠܚܘܿܕܲ ܐܲܙܝܥܹܗ|
    block |ܠܒܼܝܼܫ ܓܘܼܡܫܵܐ ܠܩܲܠܝܼܠ ܓܸܦܹ̈ܐ܁|
    block |܃ܟܬܼܝܼܒܼ ܗ̄ܘ̣ ܕܠܵܐ ܬܸܣܓܿܘܿܕܼ ܠܲܐܚܪܝܼܢ|
    block |ܐܸܠܵܐ ܠܡܵܪܵܝܵܐ ܒܲܠܚܘܿܕܲܘܗܝ܁|
    block |܃ܙܹܠ ܠܵܟ ܣܵܢܐܵܐ ܐܸܡ̣ܪ ܠܹܗ|
    block |ܠܵܐ ܬܸܚܛܘܼܦ ܫܸܡ ܒܵܪܘܿܝܵܐ܁|
    block |܃ܠܵܐ ܡܲܦܲܣ ܠܹܗ ܠܲܥܒܼܝܼܕܼܵܐ|
    block |ܠܡܸܣܲܒܼ ܣܸܓܼܕܲܬܼ ܥܵܒܼܘܕܼܵܐ܁|
    block |܃ܒܡܸܠܬܐ ܕܫܡܗ ܒܵܪܘܿܝܵܐ|
    block |ܦܲܟܗܵܗ̇ ܠܡܸܪܲܬܼ ܒܝܼܫܘܼܬܹܗ܁|
    block |܃ܘܐܲܫܕܹܗ ܠܟܼܵܣܵܐ ܕܡ̣ܙܓܼ ܠܹܗ|
    block |ܐܵܟܸ̇ܠ ܩܲܪܨܵܐ ܒܨܢܥܵܬܼ̈ܐ܁|
  block
    block |܃ܟܬܼܝܼܒܼ ܠܲܡ ܕܲܠܡܵܪܝܵܐ ܬܸܣܓܿܘܿܕܼ|
    block |ܘܠܹܗ ܗܘ̤ ܒܲܠܚܘܿܕܲܘ ܬܸܦܠܘܚ܁|
    block |܃ܘܣܬܪܗ ܒܗܵܕܹܐ ܒܲܪܬܼ ܩܵܠܵܐ|
    block |ܠܒܸܢܝܵܢܵܐ ܕܪܲܘܸܒܼ ܙܹܐܦܵܐ܁|
    block |܃ܒܣܸܓܼܕܬܼ ܙܹܐܦܵܐ ܒܵܥܹ̇ܐ ܗ̄ܘ̣ܵܐ|
    block |ܕܲܢܛܹܠ ܝܘܗܝ ܒܵܬܼܪ ܫܘܼܓܵܒܵܘ̈ܗܝ܁|
    block |܃ܘܐܲܕܼܟܲܪ ܠܹܗ ܫܹܗ ܐܲܠܵܗܵܐ|
    block |܃ܘܐܲܟܣܹܗ ܕܗܘ̤ ܠܵܘ ܐܲܠܵܗܵܐ ܗ̄ܘ̣|
    block |܃ܠܚܲܕܼ ܠܲܡ ܙܵܕܼܩ ܬܵܘܕܲܝܼܬܐ|
    block |ܘܠܹܗ ܩܵܠܹܐ ܬܸܣܓܿܘܿܕܲ ܟܠܫܵܥ܁|
    block |܃ܠܵܐ ܬܚܛܙܿܦ ܠܵܟ ܡܵܪܘܕܼܵܐ|
    block |ܣܸܓܼܕܲܬܼ ܩܘܼܫܬܵܐ ܕܠܵܐ ܕܝܼܠܵܟ܁|
    block |܃ܒܚܹܝܠ ܪܘܼܚܵܐ ܘܫܸܡ ܐܲܠܵܗܵܬ|
    block |ܢܨܲܚ̣ ܐܲܬܼܠܝܼܛܵܐ ܦܲܓܼܪܵܢܵܐ܁|
    block |ܘܡܲܕܲܟ ܪܵܘܡܵܐ ܕܡܲܪ̈ܵܚܹܐ܁|
    block |܃ܠܥܹܝܢ ܚܲܙ̈ܝܹܐ ܕܐܸܓܼܘܿܢܵܐ|
    block |ܚܲܕܼ ܕܲܪܵܐ ܒܪܓܬ ܠܲܚܡܵܐ܁|
    block |ܐܸܚܲܕܼ ܥܲܡܹܗ ܕܦܲܓܼܪܢܐ܁|
    block |܃ܘܐܲܚܪܹܢܵܐ ܒܪܸܚܡܲܬܼ ܟܸܣܦܐ|
    block |ܘܚܲܕܼ ܒܲܬܼܪܲܝܗܘܿܢ ܬܲܟܼܬܘܼ̈ܫܹܐ܁|
    block |܃ܣܠܩ ܐܲܬܼܠܹܝܛܵܐ ܥܵܘܵ̇ܠܵܐ|
    block |ܡ̣ܢ ܐܵܓܼܘܢܵܐ ܟܲܕܼ ܒܲܗܝܼܬܼ܁|
    block |܃ܘܫܲܪܝܼ ܡܪܲܟܸܿܒܼ ܨܢܥܬ̈ܐ|
    block |ܕܲܢܚܲܠܸܦ ܕܘܼܟܲܬܼ ܕܲܪܐ܁|
    block |܃ܚܲܕܼ ܣܒܪܐ ܦܫ̣ ܠܹܗ ܒܲܠܚܘܿܕܲ|
    block |ܘܲܥܠܵܘܗܝ ܣܝܼܡ ܗ̄ܘ̣ܵܐ ܬܘܼܟܼܠܵܢܹܗ܁|
    block |܃ܘܢܲܛܪܹܗ ܠܫܘܼܠܵܡ ܐܵܓܼܘܿܢܵܐ|
    block |ܕܼܕܼܵܡ ܢܸܣܲܒܼ ܒܹܗ ܙܵܟܘܼܬܼܵܐ܁|
    block |܃ܐܸܢ ܗܘ̤ ܕܟܼܦܵܢܵܐ ܠܵܐ ܨܵܕܗ|
    block |ܘܠܵܐ ܦܟܲܪܵܬܹܗ ܪܸܚܡܲܬܼ ܟܸܣܦܵܐ܁|
    block |܃ܐܝܼܬܼ ܗ̄ܘ̣ ܦܲܚܵܐ ܕܲܡܣܲܬܲܪ|
    block |ܘܠܵܐ ܡܲܪܸܓܹܫ ܟܲܕܼ ܢܸܦܸ̇ܠ ܒܹܗ܁|
    block |܃ܐܸܢ ܗܘ̤ ܕܕܵܫ̣ ܓܐܪ̈ܲܝ ܟܲܦܢܵܐ|
    block |ܘܬܲܒܼܪܵܗ̇ ܠܩܸܫܬܐ ܕܡܵܡܘܿܢܵܐ܁|
    block |܃ܒܢܲܙܟܿܐ ܕܪܸܚܡܲܬܼ ܬܸܫܒܿܘܿܚܬܐ|
    block |ܣܵܚܹ̇ܦ ܐ̄ܢܵܐ ܠܹܗ ܡ̣ܢ ܪܵܘܡܹܗ܁|
    block |܃ܟܵܣܵܐ ܕܡܠܹܐ ܣܲܡ ܡܵܘܬܵܐ|
    block |ܡܡܲܕܟ ܐ̄ܢܵܐ ܘܝܵܗ̇ܒܼ ܐܢܵܐ ܠܹܗ܁|
    block |܃ܘܐܸܢ ܩܲܠܝܼܠ ܛܵܥܸ̇ܡ ܡܸܢܹܗ|
    block |ܫܪܝܐ ܡܠܬܹܗ ܠܗܕܡܘ̈ܗܝ܁|
    block |܃ܠܪܵܘܡܵܐ ܕܪܸܚܡܲܬܼ ܬܸܫܒܿܘܿܚܬܐ|
    block |ܪܓܸܝܓܼ ܗ̄ܘ̣ܵܐ ܕܢܹܣܘܲܚ ܚܲܣܵܡܵܐ܁|
    block |܃ܕܡܦܣ ܗ̄ܘ̣ܵܐ ܒܪܵܘܡܹܗ ܕܫܘܼܒܼܚܵܐ|
    block |ܕܓܼܘܼܡܵܨܵܐ ܗ̄ܘ̣ ܠܲܕܼ ܣܵܠܹ̇ܩ ܠܹܗ܁|
    block |܃ܐܲܣܩܹܗ ܪܘܼܚܵܐ ܠܲܐܬܼܠܝܛܵܐ|
    block |ܠܙܲܝܟܵܐ ܕܲܒ̣ܥܐ ܡܵܪܘܕܼܵܐ܁|
    block |܃ܦܲܬܼܚܹܗ ܠܵܐܓܼܘܿܢ ܬܲܟܼܬܘܼܫܵܐ|
    block |ܠܥܸܠ ܡ̣ܢ ܗܲܝܟܲܠ ܚܘܼܣܵܝܵܐ܁|
    block |܃ܢܚܸܬܼ ܐܲܬܼܠܝܵܛܐ ܠܐܸܓܼܘܢܐ|
    block |ܒܙܲܝܢܵܐ ܕܪܸܚܡܼܬܼ ܬܸܫܒܿܘܿܚܬܼܵܐ܁|
    block |܃ܘܩܲܒ̣ܥ ܢܝܼܫܵܐ ܕܙܵܟܼܘܼܬܼܵܐ|
    block |ܠܲܕܼ ܫܵܐܸ̇ܠܛ ܪܸܚܡܲܬ ܟܸܣܦܵܐ܁|
    block |܃ܒܕܲܪܵܐ ܕܪܸܚܡܲܬܼ ܬܸܫܒܿܘܿܚܬܐ|
    block |ܬܟܼܝܼܠ ܗ̄ܘ̣ܵܐ ܕܙ̈ܟܐ ܡܪܝܐ܁|
    block |܃ܘܠܵܐ ܝܵܕܲܥ̇ ܗ̄ܘ̣ܵܐ ܕܡܸܬܼܦܲܟܲܪ|
    block |ܒܩܲܛܝܼܢܘܼܬܼ ܢܸܫ̈ܒܲܐ ܕܐܲܪܡܝܼ܁|
    block |܃ܒܡܸܠܬܼܵܐ ܐܝܼܙܓܲܕܵܐ ܕܢܲܦ̣ܫܵܐ|
    block |ܛܡ݂ܲܪ ܫܘܼܒܼܚܵܐ ܘܫܲܕܲܪ ܨܹܐܕܵܘܗܝ܁|
    block |܃ܘܲܦܢܝܼ ܠܘܵܬܹܗ ܒܲܪܬܼ ܩܵܠܵܐ|
    block |ܘܲܟܼܬܼܝܼܒܼ ܒܵܗ̇ ܣܲܒܼܪܵܐ ܐܪܝܼܩܵܐ܁|
    block |܃ܣܡ ܡܲܘܬܐ ܒܓܹܐܪܹ̈ܐ ܕܫܘܼܒܼܚܵܐ|
    block |ܛܫ̣ ܡܵܪܘܿܕܼܵܐ ܘܲܫ̣ܕܵܐ ܒܹܗ܁|
    block |܃ܘܩܲܒܠܹܗ ܢܣܲܟܿܪܵܐ ܕܦܘܼܪܩܵܢܵܐ|
    block |܃ܕܐܵܘܚܸܕܼ ܒܐܝܼܕܹܗ ܪܘܼܚܩܘܼܕܼܫܵܐ|
    block |܃ܐܸܢ ܠܵܡ ܗܘ̤ ܕܒܼܪܐ ܐܝܼܬܲܟ|
    block |ܘܫܲܪܝܼܪܝܼܢ ܩ̈ܠܐ ܕܲܥܠܲܝܟ܁|
    block |܃ܫܕܼܝܼ ܢܦ݂ܲܫܵܟ ܡܸܟܵܐ ܠܲܐܪܥܵܐ|
    block |ܘܗܵܐ ܚܲܬܡܪܗ̇ ܠܒܼܪܘܬܐ܁|
    block |܃ܟܬܼܝܼܒܼ ܗ̄ܘ̣ ܓܹܝܪ ܕܲܠܙܲܕܲܝܼܩܵܐ|
    block |ܥܘܼܕܼܪܵܢܵܐ ܠܘܹܐ ܕܡܲܠܲܐܟܹ̈ܐ܁|
    block |܃ܘܲܡܢܛܪܝܼܢ ܠܹܗ ܒܥܲܣܩ̈ܬܼܵܐ|
    block |ܕܠܵܐ ܢܸܬܿܬܲܩ̈ܠܵܢ ܗ̈ܠܟܼܵܬܹܗ܁|
    block |܃ܚܘܬܼ ܡ̣ܢ ܪܵܘܡܵܐ ܠܘܵܬܼ ܐܲܪܥܵܐ|
    block |ܘܢܲܣܵܐ ܚܲܝܠܵܐ ܕܫܘܼܠܛܵܢܵܟ܁|
    block |܃ܘܗܵܐ ܛܵܥܢܲܝܼ̇ܢ ܠܵܟ ܪ̈ܘܼܚܵܢܹܐ|
    block |ܘܲܡܙܲܚܝܼܢ ܠܵܟ ܒܐܝܼܕܲܢܗܘܿܢ܁|
    block |܃ܠܡܵܢܵܐ ܡܛܫܹܐ ܐ̄ܢܵܬ ܫܘܼܠܛܵܢܵܟ|
    block |ܘܐܚܕܬ ܒܲܐܦܲܝ̈ ܬܸܫܒܿܬܘܚܬܹܗ܁|
    block |܃ܓܠܝܼ ܫܘܼܒܼܚܵܟ ܘܚܵܘܵܐ ܚܲܝܠܵܟ|
    block |ܘܗܵܐ ܡܼܬܼܩܲܠܲܣܬܿ ܡ̣ܢ ܟܠܵܐ܁|
    block |܃ܐܘ ܦܚ̈ܐ ܕܛܡ̣ܪ ܢܟܼܠܹܐ|
    block |ܘܢܸܫܒܹ̈ܐ ܕܦܪܣ ܨܢܥ̈ܬܐ܁|
    block |܃ܕܦܲܣܸܩ ܐܸܢܘܿܢ ܩܲܠܝܼܠܵܐ|
    block |ܒܒܲܪܬܼ ܩܵܠܵܐ ܕܡܸܠܲܬܼ ܦܘܼܡܹܗ܁|
    block |ܣܲܓܝܼܐܘܼܬܼ ܙܲܝܢܵܐ ܐܲܩܪܸܒܼ ܪܘܼܚܵܢܵܐ ܥܲܡ ܦܲܓܼܪܵܢܵܐ܁|
    block |ܘܲܒܼܟܲܪܝܘܼܬܼ ܡܸ̈ܠܹܐ ܣܲܚܦܹܗ܃|
  block
    block |ܘܐܵܘܦܝܼ ܟܠܗܹܝܢ ܨܸܢܥܵܬܹ̈ܗ܁|
    block |܃ܠܦܘܼܬܼ ܨܸܢܥ̈ܵܬܹܗ ܕܲܢܟܼܝܼܠܹܵܐ|
    block |ܦܲܢܝܼ ܨܹܐܕܵܘܗܝ ܦܸܬܼܓܲܡܵܐ܁|
    block |܃ܘܲܒܼܣܵܗܕܘܼܬܹܗ ܕܲܟܼܬܼܵܒܼܵܐ|
    block |ܣܲܟܼܪܹܗ ܠܦܘܼܡܹܗ ܕܡܲܪܚܵܐ܁|
    block |܃ܟܬܼܝܼܒܼ ܗ̄ܘ̣ ܠܲܡ ܕܲܠܥܵܒܼܘܿܕܼܵܐ|
    block |ܠܵܐ ܬܢܲܣܹܐ ܒܝܲܕܼ ܦܘܼܠܵܓܼܐ܁|
    block |܃ܕܠܵܐ ܢܹܐܚܘܿܕܼ ܬܲܪܥܵܐ ܒܲܐܦܲܝ̈ܟ|
    block |ܘܠܵܐ ܢܸܬܼܦܲܢܲܝ̈ܢ ܫܹܐܠܵܬܼ̈ܟ܁|
    block |܃ܐܘ ܦܘܼܪ̈ܣܐ ܕܪܲܟܸܿܒܼ ܢ̣ܟܼܠܵܐ|
    block |ܘܨܢܥܵܬܼ̈ܐ ܕܲܚܫ݂ܲܠ ܙܹܐܦܵܐ܁|
    block |܃ܕܦܲܪܣܝܼ ܐܸܢܹܝܢ ܝ̇ܕܥܟܿܠ|
    block |ܒܟܼܘܼܪܵܐ ܕܪܘܼܚܵܐ ܒܝ̇ܪ ܟܠ܁|
    block |܃ܐܘ ܐܲܬܼܠܝܵܛܵܐ ܦܓܪܵܢܵܐ|
    block |ܕܐܸܚܲܕ ܕܲܪܵܐ ܥܲܡ ܪܘܼܚܵܐ܁|
    block |܃ܐܘ ܚܵܫܘܿܫܵܐ ܕܠܵܐ ܚܣܢܗ|
    block |ܚܣܝܼܢܵܐ ܕܫܥܒܸܿܕܼ ܐܢܵܫܵܐ܁|
    block |܃ܐܘ ܟܝܵܢܵܐ ܡܥܲܛܸܦ ܚܲܫܹ̈ܐ|
    block |ܕܲܙܟ̣ܵܐ ܠܚܲܫ̈ܐ ܕܒܲܟܼܝܵܢܹܗ܁|
    block |܃ܐܘ ܒܲܪ ܫ̣ܒܼܝܵܐ ܕܐܸܬܼܓܲܢܒܲܪ|
    block |ܘܕܲܒܼܪܹܗ ܒܫܸܒܼܝܵܐ ܠܫܲܒܵܝܵܐ܁|
    block |܃ܐܘ ܩܪܲܒܼܬܼܪܵܢܵܐ ܕܐܸܬܼܟܲܬܲܫ|
    block |ܘܲܫ̣ܪܐ ܟܒܼܝܼܫܹ̈ܐ ܠܚܹܐܪܘܼܬܼܵܐ܁|
    block |܃ܐܘ ܒܲܪ ܛܘܗܡܵܐ ܕܚ̈ܛܝܐ|
    block |ܕܚܲܪܲܪ ܓܸܢܣܹܗ ܡ̣ܢ ܥܵܘܠܵܐ܁|
    block |܃ܬܵܠܵܬܼ ܙܲܒܼܢܝܼ̈ܢ ܐܸܚܲܕܼ ܕܲܪܵܐ|
    block |ܦܲܓܼܪܢܵܐ ܥܲܡ ܪܘܼܚܵܢܵܐ܁|
    block |܃ܘܚܲܣܢܹܗ ܒܙܵܘ̈ܥܹܐ ܕܪܸܥܝܵܢܵܐ|
    block |ܚܵܫܘܫܵܐ ܠܠܵܐ ܚܵܫܘܿܫܵܐ܁|
    block |܃ܬܵܠܵܬܼܵܐ ܓܹܐܪܹ̈ܐ ܡܬܲܚ̣ ܘܲܫܕܵܐ|
    block |ܒܓܼܵܘ ܩܸܫܬܵܐ ܠܘܼܩܒܲܠ ܢܝܼܫܵܐ܁|
    block |܃ܘܒܲܬܼܠܝܼܬܵܝܵܐ ܐܲܟܼܪܸܙ ܒܵܗ̇|
    block |ܙܵܟܼܘܼܬܼܵܐ ܘܟܼܘܼܐܪܵ ܒܝܼܫܵܐ܁|
    block |ܒܩܸܐܪܣܵܐ ܩܲܕܼܡܵܐ ܐܸܬܿܬܲܒܼܪܲܬ̤܁|
    block |ܩܸܫܬܹܗ ܘܢܲܝܙܟܹܿܗ ܕܚܲܣܝܼܢܵܐ܁|
    block |܃ܘܠܵܐ ܦܵܫ̣ ܠܹܗ ܒܡܵܐܢܲܝ̈ ܙܲܝܢܹܗ|
    block |ܫܲܪܟܵܢܵܐ ܕܫܲܪܝܼܪ ܘܚܲܠܝܼܡ܁|
    block |܃ܒܕܲܪܵܐ ܐ̄ܚܪܹܢܵܐ ܐܫܬܪܝܼܘ|
    block |ܗܲܕܵܡܵܘ̈ܗܝ ܕܲܩܪܲܒܼ ܬܼܵܢܵܐ܁|
    block |܃ܘܐܸܬܿܬܲܒܲܪܘ ܕܪ̈ܵܥܲܝ ܪܘܼܚܵܐ|
    block |ܒܬܲܟܼܬܘܼܫܵܐ ܕܥܲܡ ܦܓܼܪܢܐ܁|
    block |܃ܒܣܲܓܝܐܘܼܬܼ ܙܲܝܢܵܐ ܐܲܩܪܸܒܼ|
    block |ܡܵܪܘܿܕܵܐ ܥܲܡ ܒܲܪ ܐܵܕܼܵܡ܁|
    block |܃ܘܲܒܚܲܕܸ ܙܲܝܢܵܐ ܕܚܹܝܠ ܪܘܼܚܵܐ|
    block |ܚܲܣܢܹܗ ܘܒܲܛܸܠ ܫܘܼܠܛܵܢܹܗ܁|
    block |܃ܒܟܼܠ ܐܘܼܡܵܢܘܼ ܐܸܬܼܟܲܬܲܫ|
    block |ܚܲܣܝܼܢܵܐ ܥܲܡ ܚܵܫܘܿܫܵܐ܁|
    block |܃ܘܦܲܓܼܪܵܢܵܐ ܒܡܸܠܬܐ ܒܲܠܚܘܿܕܼ|
    block |ܫ̣ܪܵܐ ܪܘܼܟܵܒܼܵܐ ܕܨܢܥ̈ܬܹܗ܁|
    block |܃ܒܲܬܼܠܵܬܼܵܐ ܚܸܣܢ̈ܝܼܢ ܚܲܣܢܹܗ|
    block |ܫܲܒܵܝܵܐ ܠܒܲܪ ܓܵܠܘܼܬܼܵܐ܁|
    block |܃ܘܲܬܼܪܲܥ ܐܸܢܘܿܢ ܓܲܠܘܵܝܵܐ|
    block |ܠܫܵܘܼܪܹ̈ܐ ܡܪ̈ܝܼܕܹܐ ܕܚܛܝܼܬܼܵܐ܁|
    block |܃ܒܲܬܼܠܵܬܼܵܐ ܦܲܚܝܼ̈ܢ ܣܲܬܲܪ|
    block |ܟܬܗܘܿܢ ܚܲܫܹ̈ܐ ܕܡܵܝܘܿܬܹ̈ܐ܁|
    block |܃ܘܥܲܒܲܪ ܐܸܢܘܿܢ ܩܲܠܝܼܠܵܐ|
    block |ܠܚܲܫܹ̈ܐ ܨܲܐܕܲܝ ܣܲܓܼܝܼܐܹ̈ܐ܁|
    block |܃ܒܪܸܓܲܬܼ ܠܲܚܡܵܐ ܩܲܪܸܒܼ ܠܹܗ|
    block |ܪ̈ܓܼܝܼܓܼܵܐ ܕܟܼܠ ܫܘܼܚܠܵܦ̈ܝܼܢ܁|
    block |܃ܘܟܲܣܝܼ ܐܸܢܘܿܢ ܡܵܪܘܿܕܼܵܐ|
    block |ܒܐܸܣܟܹܿܝܡ ܠܲܚܡܵܐ ܐܲܝܟ ܢܚܲܬܵܐ܁|
    block |܃ܒܪܸܚܡܲܬܼܟܸܣܦܵܐ ܟܲܢܸܫ ܚ̣ܡܲܠ|
    block |ܙܢ̈ܝܐ ܕܟܼܠܗܹܝܢ ܒܝܼ̈ܫܬܼܵܐ܁|
    block |܃ܘܲܒܼܫܸܡ ܬܵܓܼܵܐ ܘܫܘܼܠܛܵܢܵܐ|
    block |ܨܒܬܗ̇ ܠܣܵܢܝܘܼܬܼ ܚܘܼܫܵܒܼܵܘ̈ܗܝ܁|
    block |܃ܒܟܼܵܣܵܐ ܕܪܸܚܡܲܬܼ ܬܸܫܒܿܘܿܚܬܐ|
    block |ܡܲܕܟ ܘܲܚ̣ܠܲܛ ܣܲܡ ܡܵܘܬܐ܁|
    block |܃ܘܫܘܼܒܼܚܵܐ ܒܲܕܼܡܘܼܬܼ ܚܲܠܝܘܼܬܼܵܐ|
    block |ܛ̣ܫ ܥܲܠ ܟܵܣܹܗ ܡܲܪܝܼܪܵܐ܁|
    block |܃ܒܲܬܼܠܬܐ ܕܪ̈ܝܢ ܣܲܝܸ[܁܁܁]|
    block |ܟܠ ܚܲܫ̈ܝܢ ܕܲܠܒܲܪ ܘܕܲܠܓܼܵܘ܁|
    block |܃ܘܲܩܒ݂ܲܥ ܐܸܢܘܿܢ ܐܲܝܟ ܢܝܼܫܵܐ|
    block |܃ܒܬܲܟܼܬܘܼܫܵܐ ܕܥܲܡ ܦܵܪܘܿܩܲܢ|
    block |܃ܒܓܲܒܼܵܐ ܕܝܼܠܹܗ ܐܲܩܝܼܡܹܗ|
    block |ܠܥܵܠܡܵܐ ܟܠܹܗ ܡ̣ܢ ܣܵܟܹܗ܁|
    block |܃ܘܚܵܒܬ̤ ܟܠܵܗ̇ ܡܲܫܪܝܼܬܼܵܐ|
    block |ܡ̣ܢ ܚܲܕܼ ܕܲܙܟ̣ܐ ܒܚܹܝܠ ܪܘܼܚܵܐ܁|
    block |܃ܟܠ ܦܘܼܪ̈ܣܝܢ ܪܲܟܸܿܒܼ ܘܲܚ̣ܫܲܠ|
    block |ܘܲܠܒܸܫ ܐܸܢܘܿܢ ܐܲܝܟ ܙܲܝܢܵܐ܁|
    block |܃ܘܲܬܼܒܲܪ ܐܸܢܘܿܢ ܒܲܪ ܕܵܘܝܼܕܼ|
    block |ܒܲܫܪܬܼ ܩܵܠܵܐ ܠܡܐܢܝ̈ ܙܲܝܢܹܗ܁|
    block |܃ܒܗܸܬܼ ܡܵܪܘܿܕܼܵܐ ܥܲܡ ܙܲܝܢܹܗ|
    block |ܘܐܸܬܼ ܒܲܕܲܪܘ ܚܲܝ̈ܠܵܘܵܬܹܗ܁|
    block |܃ܘܝܸܬܼܒܲܬ̤ ܟܠܵܗ̇ ܣܸܡܵܠܵܐ|
    block |ܒܐܸܒܲܠܐ ܕܫܸܦܠܹܗ ܕܚܲܣܝܼܢܵܐ܁|
    block |܃ܫܲܠܸܡ ܟܠܗܘܿܢ ܢܸܣܝܘܿܢܵܘ̈ܗܝ|
    block |ܐܵܟܸܠ̇ ܩܲܪܨܵܐ [ܩ]ܘ̈ܬܼ ܡܵܪܢ܁|
    block |܃ܘܫܲܢܝܼ ܡܸܢܹܗ ܥܲܕܼ ܙܲܒܼܢܵܐ|
    block |ܥܲܕܼ ܠܛ̇ܫ ܣܲܝܦܵܐ ܠܩܸܛܠܵܐ܁|
    block |܃ܫܠܝܼ ܩܪܵܒܼܵܐ ܘܢܵܚ̣ ܬܲܟܼܬܼܘܼܫܵܐ|
    block |ܕܚܵܫܘܿܫܵܐ ܘܪܹܫܵܐ ܕܐܵܐܲܪ܁|
  block
    block |܃ܘܩܵܡ̣ܘ ܚܲܙ̈ܵܝܹܐ ܕܐܵܓܼܘܿܢܵܐ|
    block |ܕܲܢܩܲܠܣܘܼܢ ܠܲܐܬܼܠܹܝܛ ܩܘܼܫܬܵܐ܁|
    block |܃ܬܲܗܪܵܐ ܠܟܼܠܗܘܿܢ ܟܲܢܸܫ ܗ̄ܘ̣ܵܐ|
    block |ܠܐܸܣܛܵܕܼܝܼܘܿܢ ܕܐܲܬܼܠܝܼ̈ܛܹܐ܁|
    block |܃ܕܢܸܚܙܘܢ ܬܲܟܼܬܘܼܫܑܵܐ ܚܲܕܼܬܐ|
    block |ܕܦܲܓܼܪܵܢܵܐ ܘܪܘܼܚܵܢܵܝܵܐ܁|
    block |܃ܚܙܵܬܼܵܐ ܚܕܲܬܼܵܐ ܚܕܲܬܵܐ ܚܵܙܝ̇ܢ ܗ̄ܘ̣ܵܘ|
    block |ܬܪܹܝܢ ܕܪܪ̈ܐ ܕܲܠܩܘܼܒܼܠܵܐ܁|
    block |܃ܕܠܵܐ ܡܡܬܘܡ ܚܡ̇ܣܢ ܒܸܣܪܐ|
    block |ܠܡܹܐ ܚܲܕܼ ܕܲܪܵܐ ܥܲܡ ܪܘܼܟܵܝܐ܁|
    block |܃ܒܲܡܚܝܼܠܘܼܬܹܗ ܕܚܵܫܘܿܫܵܐ|
    block |ܡܸܬܼܒܲܩܝܢ ܗ̄ܘ̣ܵܘ ܪ̈ܘܼܚܵܢܹܐ܁|
    block |܃ܕܒܐܝܢܵܐ ܟܲܝ ܙܲܝܢܵܐ ܙܵܟܹ̇ܐ|
    block |ܟܝܵܢܵܐ ܡܚܝܼܠܵܐ ܠܚܲܣܝܼܢܵܐ܁|
    block |܃ܕܟܼܢܬܼܗܘܿܢ ܕܠܵܐ ܪܒܿܐ ܗ̄ܘ̣ܵܬܼ|
    block |ܐܲܝܟ ܗܵܝ̇ ܕܲܠܒܼܝܼܫ ܗܕܡ̈ܐ܁|
    block |܃ܕܝܕܼܥܝܢ ܗ̄ܘ̣ܵܘ ܠܹܗ ܕܐܸܬܼܢܨܢܝ|
    block |ܒܩܪܒܼܐ ܕܥܲܡ ܣܲܓܝܐ̈ܐ܁|
    block |܃ܒܗܕ ܐܬܸܢܘܲܝ ܐܸܬܲܟܢܫܘ|
    block |ܕܢܚܙܘܢ ܫܘܼܠܵܡ ܐܲܓܼܘܢܐ܁|
    block |܃ܕܐܝܢܐ ܕܢܵܣܸ̇ܒܼ ܙܵܟܼܘܼܬܼܵܐ|
    block |ܢܸܦܢܘܿܢ ܠܹܗ ܟܠܝܼܠ ܩܘܼܠܵܣ̈ܐ܁|
    block |܃ܠܫܘܼܠܵܡ ܐܓܘܢ̈ܐ ܢܲܛܪܘܼܗܝ|
    block |ܠܲܟܼܠܝܼܠܵܐ ܕܩܘܼܠܵܣܲܝ̈ܗܘܢ܁|
    block |܃ܕܲܢܣܝܼܢܘܼܬܝܗܝ ܩܠܝܗ̈ܘܢ|
    block |ܒܪܫܐ ܕܐܝܢܐ ܕܡܸܬܼܢܲܨܲܚ܁|
    block |܃ܘܕܲܚ̣ܙܘ ܕܲܙܟ̣ܵܐ ܦܸܓܼܪܢܐ|
    block |ܠܟܼܢܬܗܘܢ ܪܘܚܢܝܐ܁|
    block |܃ܨܲܒܿܬܼܘܼܗܝ ܒܲܟܼܠܝܼܠ ܩܠܝ̈ܗܘܢ|
    block |ܠܲܐܬܼܠܝܼܛܵܐ ܕܙܲܕܲܝܼܩܘܼܬܼܵܐ܁|
    block |܃ܩ̈ܠܐ ܕܫܘܼܒܼܚܵܐ ܦܢܝܼܘ ܠܹܗ|
    block |ܠܚܵܫܘܿܫܵܐ ܚܠܵܦ ܙܵܟܼܘܼܬܼܵܐ܁|
    block |܃ܟܲܕܼ ܩܥܹ̇ܝܢ ܗ̄ܘ̣ܵܘ ܟܸܢܢܲܝ̈ܗܘܿܢ|
    block |܃ܒܪܝܼܟ ܚܲܝܠܵܐ ܕܙܟ̣ܐ ܒܦܓܼܪܐ|
    block |܃ܗܵܪܟܿܐ ܫܲܝܸܢܘ ܩ̈ܠܝܗܘܿܢ|
    block |ܠܘܵܬܼ ܓܢܣܢ ܕܲܪܓܿܝܼܙܝܼܢ ܗ̄ܘ̣ܵܘ܁|
    block |܃ܘܲܩܢ̣ܵܘ ܣܒܼܪܐ ܕܚܘܼܕܵܬܵܐ|
    block |ܕܥܲܡܢ ܢܵܚ̇ܝܼܢ ܡ̣ܢ ܥܲܡܠܵܐ܁|
    block |܃ܟܠܝܼܠܵܐ ܓܕܠ̣ܘ ܠܹܗ ܪ̈ܚܢܐ|
    block |܃ܠܐܲܬܼܠܹܝܛܵܐ ܦܓܼܪܢܝܐ|
    block |܃ܕܚܙ̣ܘ ܕܫ̣ܪܝܗܝ ܠܣܵܝܵܓܼܵܐ|
    block |ܕܪ̈ܲܓܝܼܙܹ̈ܐ ܒܝܲܕܼ ܪܲܒܿܘܼܬܹܗ܁|
    block |܃ܫܘܼܒܼܚܵܐ ܩܥ̣ܵܘ ܠܹܗ ܒܐܘܫܲܥ̈ܢܹܐ|
    block |ܟܲܕܼ ܣ̇ܠܩ ܡ̣ܢ ܐܓܘܢܐ܁|
    block |܃ܒܪܝܼܟܼܘܼ ܕܣܡܟ ܡܸܨܥܝܐ|
    block |ܠܫܝܢܐ ܕܝܼܠܲܢ ܘܕܼܟܼܠܐ܁|
    block |܃ܬܘܵܕܝܼ ܠܛܵܒܼܵܐ ܕܲܒܼܚܲܠܹܗ|
    block |ܚܲܝܸܠ ܦܲܓܼܪܟ ܒܐܓܘܢܐ܁|
    block |܃ܒܪܝܼܟ ܕܒܼܪܸܡܙܹܗ ܫܲܦܲܠܬܵܝܗܝ|
    block |ܠܛܪܘܼܢܵܐ ܕܲܫܒܼܵܝܗܝ ܠܐܕܲܡ܁|
    block |܃ܒܚܘܼܒܵܐ ܠܘܵܬܹܗ ܡܢ̇ܫܝܢ ܗ̄ܘ̣ܵܘ|
    block |ܒܵܬܲܪܫܘܼܠܵܡ ܐܵܓܼܘܿܢܹܗ܁|
    block |܃ܘܲܡܫܲܡܫܝܼܢ ܗ̄ܘ̣ܵܘ ܟܲܣܝܵܬܹ̈ܗ|
    block |ܒܓܸܠܝܢ̈ܐ ܠܐܪ̈ܥܢܝܐ܁|
    block |܃ܣܠ̇ܩܝܢ ܘܢܚ̇ܬܝܼܢ ܟܢܫܝ̈ܗܘܢ|
    block |ܠܐܝܩܪܗ ܕܒܲܪ ܡܝܘܬ̈ܐ܁|
    block |܃ܘܦܲܨܝܼܚܝܼܢ ܒܵܗ̇ ܒܲܚܙܵܬܹܗ|
    block |ܘܲܗܲܢܝܼ ܠܗܘܿܢ ܩܵܠ ܦܸܬܼܓܼܵܡܘ̈ܬܝ܁|
    block |܃ܬܗ݂ܲܪܘ ܗ̄ܘ̣ܵܘ ܣܲܓܿܝܼ ܒܬܲܟܼܬ ܘܫܹܗ|
    block |ܘܥܲܠ ܚܘܡܣܵܢܗ ܐܸܬܿܕܡܪܘ܁|
    block |܃ܕܟܲܕܼ ܡ̣ܢ ܓܸܢܣܵܐ ܗ̄ܘ̣ ܚܲܝܵܒܼܵܐ|
    block |ܙܟ̣ܵܝܗܝ ܠܛܪܘܢܐ ܒܝܲܕܼ ܚܲܫܵܘ̈ܗܝ܁|
    block |܃ܠܵܐ ܗ̄ܘ̣ܵܐ ܒܙܲܝܢܵܐ ܐܵܢܵܫܵܝܐ|
    block |ܫܩ̣ܠ ܙܟܼܘܬܐ ܚܫܘܫܐ܁|
    block |܃ܒܚܹܝܠ ܪܘܼܚܵܐ ܗܘ̤ܵܬܼ ܙܵܟܼܘܼܬܹܗ|
    block |ܘܐܲܩܨܵܗ̇ ܪܘܼܚܵܐ ܠܨܒܼܝܵܢܹܗ܁|
    block |܃ܒܲܫܡܵܐ ܕܲܒܼܪܵܐ ܕܲܥܘ[܁܁܁]ܪ ܒܹܗ|
    block |ܐܸܬܼܢܲܨܲܚ ܘܲܙܟ̣ܐ ܠܚܲܫܹ̈ܐ܁|
    block |܃ܘܲܫܘ̣ܵܐ ܠܪܲܒܿܘܼܬܼ ܐܝܼܩܵܪܵܐ|
    block |[ܘ̈]ܢܼܬܼ ܩܲܠܲܣ ܡ̣ܢ ܪ̈ܘܼܚܵܢܹܐ܁|
    block |܃ܗܵܫܵܐ ܕܲܫܠܸܡ ܐܵܓܼܘܿܢܵܐ|
    block |ܢܸܒܼܥܹܐ ܕܡܲܢ̣ܘܼ ܬܟܼܬܘܼܫܵܐ܁|
    block |܃ܕܚܵܫܘܿܫܵܐ ܠܒܼܝܼܫ ܗܲܕ̈ܡܐ|
    block |ܐܘ ܕܟܝܢܐ ܕܠܵܐ ܚܵܐܹ̇ܫ܁|
    block |܃ܡܢ̣ܘ ܕܟܼܦܸܢ ܘܐܸܬܼܢܲܣܲܝܼ|
    block |ܘܐܲܪܓܸܿܫ ܒܝܼܫܵܐ ܒܣܘܼܢܩܵܢܹܗ܁|
    block |܃ܘܲܠܡ̇ܢ ܩܲܪܸܒܼ ܡܵܪܘܲܕܵܐ|
    block |ܚܘܼܬܼܚܵܬܹ̈ܐ ܕܲܪ̈ܓܼܝܼܓܼܵܬܼܵܐ܁|
    block |܃ܡܲܢ̣ܘ ܕܲܢܚܸܬܼ ܠܵܐ ܓܼܘܼܢܵܐ|
    block |ܘܐܸܚܲܕܼ ܕܲܪܵܐ ܥܲܡ ܒܝܼܫܵܐ܁|
    block |܃ܘܡܢ̣ܘ ܕܲܙܟ̣ܵܐ ܠܚܲܣܝܼܢܵܐ|
    block |ܘܐܸܬܼܚܲܫܒܲܬ̤ ܠܹܗ ܙܵܟܼܘܼܬܼܵܐ܁|
    block |܃ܦܘܼܪܫܵܢܵܐ ܓܠܝܐ ܡܲܟܼܪܸܙ|
    block |ܬܲܟܬܘܼܫܵܐ ܠܘܵܬܼ ܝܵܕܲܘ̈ܥܹܐ܁|
    block |܃ܕܒܲܪ ܐܵܕܼܵܡ ܗ̄ܘ̣ ܕܐܸܬܼܢܲܣܝܼ|
    block |ܒܲܕܼܡܘܼܬܼ ܐܵܕܼܵܡ ܩܲܕܼܡܵܝܵܐ܁|
    block |܃ܠܹܗ ܐܲܦܸܩ ܪܘܼܚܵܐ ܠܚܘܼܪܒܵܐ|
    block |ܘܗܘ̤ܝܘܼ ܕܲܟܼܦܸܢ ܘܐܸܬܼܢܲܣܝܼ܁|
    block |ܕܟܼܝܵܢܵܐ ܬܒ̇ܥ ܠܹܗ ܗ̄ܘ̤ܵܐ܃|
  block
    block |ܡܹܐܟܼܘܼܠܬܐ ܠܩܘܼܝܵܡ ܚܝܘ̈ܗܝ܁|
    block |܃ܠܹܗ ܡܚܲܬܼܚܸܬܼ ܗ̄ܘ̣ܵܐ ܡܵܪܘܿܕܼܵܐ|
    block |ܕܲܢܫܲܚܠܸܦ ܟܹܐܦܹ̈ܐ ܠܠܲܝܼܝܡܵܐ܁|
    block |܃ܕܚ̣ܙܝܗܝ ܕܬܼܚܒܼܘ ܗܕܡܘ̈ܗܝ|
    block |ܘܪܲܦܝܼ ܨܵܘܡܵܐ ܠܫܸܪ̈ܝܢܘܗܝ܁|
    block |܃ܠܹܗ ܡܚܵܘܹܐ ܗ̄ܘ̣ܵܐ ܕܡܘ̈ܬܐ|
    block |ܕܥܘܼܬܼܪܵܐ ܘܪܲܒܿܘܼܬܼ ܫܘܼܠܛܢܐ܁|
    block |܃ܕܚ̣ܙܝܗܝ ܕܲܠܒܼܝܼܫ ܗܕܼܡܹ̈ܐ|
    block |ܕܡܝܘ̈ܬܼܐ ܘܪ̈ܓܼܝ ܟܸܣܦܵܐ܁|
    block |܃ܠܹܗ ܡܩܪܒܼ ܗܘ̤ܐ ܣܡ ܡܘܬܐ|
    block |ܒܟܼܵܣܵܬ ܕܪܸܚܡܲܬܼ ܬܸܫܒܿܘܿܚܬܵܐ܁|
    block |܃ܠܦܓܪܢܐ ܢܣܝܼ ܒܝܼܫܵܐ|
    block |ܠܵܐ ܗ̄ܘ̣ܵܐ ܠܚܲܝܠܵܐ ܕܐܝܼܬܼܘܼܬܼܵܐ܁|
    block |܃ܕܝ̇ܕܥ ܗ̄ܘ̣ܵܐ ܕܠܵܐ ܡܸܬܼܢܲܣܹܐ|
    block |ܟܝܵܢܵܐ ܕܐܝܼܬܼܝܵܐ ܒܡܹܐܟܼܘܼܠܬܐ܁|
    block |܃ܠܵܘ ܠܝܼܚܝܼܕܼܵܐ ܡܚܵܘܹܐ ܗ̄ܘ̣ܵܐ|
    block |ܥܘܼܬܼܪܵܐ ܘܪܲܒܿܘܼܬܼ ܫܘܠܛܢܐ܁|
    block |܃ܕܝ̇ܕܥ ܗܘ̣ܵܐ ܕܡܲܣܠܲܝ ܥܘܬܼܪܵܐ|
    block |ܕܡܝܘܬ̈ܐ ܠܪܒܿܘܼܬܼ ܫܘܼܒܼܚܹܗ܁|
    block |܃ܠܵܐ ܗ̄ܘ̣ܵܐ ܠܝܕܼܥ ܟܣܝܼܬ̈ܐ|
    block |ܛܵܡ̇ܪ ܗ̄ܘ̣ܵܐ ܦܚ̈ܐ ܕܫܘܼܒܚܐ܁|
    block |܃ܕܐܵܦ ܗܘ̤ ܣܵܢܵܐܵܐ ܝ̇ܕܥ ܗ̄ܘ̣ܵܐ|
    block |ܕܲܓܼܠܝܼܢ ܢܸܟܼܠܵܘ̈ܗܝ ܠܐܝܼܬܼܘܬܼܵܐ܁|
    block |܃ܠܵܘ ܬܲܟܼܬܘܼܫܵܐ ܥܵܒܸ̇ܕܼ ܗ̄ܘ̣ܵܐ|
    block |ܥܲܡ ܚܲܝܠܵܐ ܕܐܲܚܝܼܕܼ ܟܠܵܐ܁|
    block |܃ܕܓܼܠܝܵܐ ܗܘ̣ܵܬܼ ܠܹܗ ܠܲܥܒܼܝܼܕܼܵܐ|
    block |ܕܲܡܚܝܼܠ ܚܲܝܠܹܗ ܠܘܵܬܼ ܡܵܪܹܗ܁|
    block |܃ܠܡ̇ܢ ܥܵܒܹ̇ܕܼ ܗ̄ܘ̣ܵܐ ܬܲܟܼܬܘܼܫܵܐ|
    block |ܒܵܪܘܿܝܵܐ ܥܲܡ ܬܘܼܩܵܢܹܗ܁|
    block |܃ܘܡ̇ܢ ܚܫܚܵܐ ܗ̄ܘ̣ܵܬܼ ܙܵܟܼܘܼܬܼܵܐ|
    block |܃ܠܙܵܟܵܝܵܐ ܥܲܡ ܚܲܝܵܒܼܵܐ|
    block |܃ܠܵܘ ܥܲܡ ܦܸܚܡܹܗ ܥܒܸ̇ܕ ܗ̄ܘ̣ܵܐ|
    block |ܬܲܟܼܬܘܼܫܵܐ ܕܢܸܒܼܩܹܐ ܚܲܝܠܹܗ܁|
    block |܃ܕܫܝܼܛ ܗ̄ܘ̣ ܟܝܵܢܵܐ ܕܲܥܒܼܝܼܕܼܵܐ|
    block |ܕܢܸܬܼܦܲܚܲܡ ܥܲܡ ܥܵܒܼܘܿܕܼܵܐ܁|
    block |܃ܘܐܵܢܗܘ̤ ܕܡܸܛܠ ܦܘܼܪܩܵܢܵܐ|
    block |ܐܸܚܲܕܼ ܕܪܐ ܥܲܡ ܒܝܼܫܵܐ܁|
    block |܃ܡܨܐ ܗܘ̣ܵܐ ܕܒܸܠܥܵܕܼ ܬܲܟܼܬܘܼܫܵܐ|
    block |ܒܪܸܡܙܹܗ ܢܲܦܢܹܐ ܠܛܥܝ̈ܐ܁|
    block |܃ܐܸܡܲܬܼܝ ܫܲܡܠܝܼ ܣܘܼܥܪ̈ܢܘܗܝ|
    block |ܥܵܒܘܲܕܵܐ ܒܝܲܕ ܬܲܟܼܬܘܼܫܵܐ܁|
    block |܃ܘܐܲܝܢܵܘ ܚܲܝܠܵܐ ܕܲܠܩܘܼܒܼܠܵܐ|
    block |܃ܕܡܥܲܙܹܐ ܩܕܼܵܡ ܐܝܼܬܼܘܼܬܼܵܐ|
    block |܃ܐܲܝܟܲܢ ܐܸܫܟܲܚ ܡܪܘܕܹܐ|
    block |ܕܢܩܘܡ ܠܘܩܒܠ ܒܵܪܘܿܝܵܐ܁|
    block |܃ܘܒܲܐܝܠܹܝܢ ܪܸ̈ܓܼܫܹܐ ܐܸܬܼܒܲܩܝܼ|
    block |ܢܟܼܝܼܠܵܐ ܒܫܲܦܝܘܼܬܼ ܐܝܼܬܼܘܼܬܼܵܐ܁|
    block |܃ܐܝܟܲܢ ܡ̣ܢ ܕܘܟܿܐ ܠܕܼܘܼܟܿܐ|
    block |ܡܫܲܢܹܐ ܗ̄ܘ̣ܵܐ ܐܲܚܝܼܕܼ ܟܠܵܐ܁|
    block |܃ܘܒܐܝܠܝܢ ܙܘ̈ܥܐ ܚܵܙܸ̇ܩ ܗ̄ܘ̣ܵܐ|
    block |ܠܲܐܝܟܵܐ ܕܲܒ̣ܥܵܝܗܝ ܡܵܪܘܿܕܼܵܐ܁|
    block |܃ܥܲܠ ܡܵܢܵܐ ܠܵܘ ܨܒܝܢܗ|
    block |ܐܲܦܩܹܗ ܠܡܸܥܒܲܕ ܬܲܟܼܬܘܼܫܵܐ܁|
    block |܃ܕܲܟܼܬܼܝܼܒܼ ܕܐܲܦܩܹܗ ܪܘܼܚ ܩܘܼܕܼܫܵܐ|
    block |ܠܚܘܼܒܵܐ ܕܢܸܦܘܿܩ ܢܸܬܼܢܲܣܹܐ܁|
    block |܃ܡܲܢ̣ܘܼ ܕܲܒܼܨܒܝܼܵܢ ܪܘܼܚܵܐ|
    block |ܐܸܬܼܢܲܣܝܼ ܘܣܥ̣ܪ ܚܝ̈ܠܐ܁|
    block |܃ܕܗܵܐ ܡܬܲܚܬܲܚ ܨܒܝܢܐ|
    block |ܡ̣ܢ ܨܒܼܝܵܢ ܐܲܒܼܵܐ ܘܪܘܼܚܵܐ܁|
    block |܃ܐܲܝܟܲܢ ܚܲܫ̣ ܗ̄ܘ̣ܵܐ ܒܝܲܕܼ ܟܲܦܢܵܐ|
    block |ܗܵܘ̇ ܕܲܒܪܡܙܗ ܡܚܐ ܟܠ܁|
    block |܃ܘܐܝܟܢ ܢܲܣܝܹܗ̈ ܡܪܘܕܐ|
    block |ܠܲܐܚܝܼܕܼ ܣܵܟܼܵܐ ܕܚܸܟܼܡܵܬܼ̈ܐ܁|
    block |܃ܐܸܢ ܡܸܛܠ ܕܲܠܒܸܫ ܦܲܓܼܪܵܐ|
    block |ܐܸܬܼܢܲܣܝܼ ܟܝܵܢܹܗ ܒܚܲܫܵܐ܁|
    block |܃ܐܝܼܬܼ ܠܹܗ ܡܵܕܹܝܢ ܕܢܸܬܼܢܲܣܹܐ|
    block |ܒܓܼܘ ܦܲܓܼܪܵܐ ܘܲܕܼܠܵܐ ܦܲܓܼܪܵܐ|
    block |܃ܘܐܸܢ ܐܸܬܼܢܲܣܝܼ ܝܼܚܝܼܕܵܐ|
    block |ܒܗܵܠܹܝܢ ܕܟܼܬܼܝܼܒܼ ܐܸܬܼܢܲܣܝܼ܁|
    block |܃ܡܵܕܝܢ ܐܵܦ ܐܲܒܼܵܐ ܘܪܘܼܚܵܐ|
    block |܃ܫܵܘܬܵܦܝܼ̈ܢ ܒܹܗ ܒܢܸܣܝܵܢܵܐ|
    block |܃ܐܸܢ ܗܘ̤ ܕܲܟܼܝܵܢ̈ܐ ܚܲܕܼ ܗܘ̤|
    block |ܒܫܵܘܝܘܼܬܼܵܐ ܕܐܝܼܬܼ ܠܐܝܼܬܼܘܼܬܼܵܐ܁|
    block |܃ܠܵܐ ܡܲܨܝܵܐ ܕܚܲܕܼ ܢܸܬܼܢܲܣܐ|
    block |ܘܐܲܚܪܹܝܢ ܢܩܵܘܹܐ ܕܠܵܐ ܚܲܫܹ̈ܐ܁|
    block |ܟܠܡܸܕܸܿܡ ܕܐܝܼܬܼ ܠܲܟܼܝܵܢܵܐ܁|
    block |ܐܸܝܼܬܼ ܠܲܩܢܘܿܡܹ̈ܐ ܕܐܝܼܬܼܘܼܬܼܵܐ܁|
    block |܃ܗܵܘ̇ ܡܸܕܸܿܡ ܕܲܠܚܲܕܼ ܩܲܪܸܒܼ|
    block |ܟܠܹܗ ܟܝܵܢܵܐ ܡܫܵܘܬܲܦ ܗ̄ܘ̣ܵܐ܁|
    block |܃ܘܐܸܢ ܗܘ̤ ܕܚܲܫ̣ ܝܲܠܕܹܗ ܕܐܲܒܼܵܐ|
    block |ܒܚܲܫܹ̈ܐ ܕܲܩܢܹܝܢ ܡܝܘ̈ܬܐ܁|
    block |܃ܘܐܵܦ ܐܲܒܼܵܐ ܘܪܘܼܚܵܐ ܛܲܥܡܘܗܝ|
    block |ܠܚܲܫܵܐ ܕܲܩܪܸܒܼ ܠܝܼܚܝܼܕܼܵܐ܁|
    block |ܚܣ ܕܹܝܢ ܗܵܕܹܐ ܠܵܐ ܬܸܗܘܹܗ܀|
    block |ܘܠܵܐ ܢܩܲܒܿܠܘܼܢܵܝܗܝ ܝܵܕܘ̈ܥܹܐ܁|
    block |ܕܲܟܼܝܵܢܵܐ ܠܵܐ ܚܵܫܘܿܫܵܐ܃|
  block
    block |ܢܸܬܼܢܲܣܹܐ ܒܗܵ ܠܹܢ ܕܝܼܠܲܢ܁|
    block |܃ܟܝܵܢܵܐ ܗ̄ܘ̣ ܕܝܼܠܲܢ ܕܐܸܬܼܢܲܣܝܼ|
    block |ܘܩܲܒܸܿܠ ܚܲܫܹ̈ܐ ܒܲܟܝܢܹܗ܁|
    block |܃ܘܲܟܝܵܢܵܐ ܕܒܹܗ ܐܲܪܝܼܡܹܗ|
    block |ܒܙܵܟܼܘܼܬܼܵܐ ܠܥܸܠ ܡ̣ܢ ܚܲܫܹ̈ܐ܁|
    block |܃ܒܪܓܸܢܣܲܢ ܗ̄ܘ̣ ܕܐܸܬܼܟܲܬܲܫ|
    block |ܥܲܡ ܚܲܣܝܼܢܵܐ ܚ̇ܠܦ ܓܸܢܣܹܗ܁|
    block |܃ܘܲܒܼܚܹܝܠ ܪܘܼܚܵܐ ܐܸܬܼܢܲܨܚ|
    block |ܘܐܲܦܝܼ ܫܒܼܝܼܬܹܗ ܕܫܒܝܵܐ܁|
    block |܃ܠܹܗ ܗܘ̤ ܠܚܡ̈ܢ ܡܲܘ̈ܬܼܵܐ|
    block |ܠܡܲܟܝܼܟܼܵܐ ܒܲܪ ܡܵܝܘܿܬ̈ܐ܁|
    block |܃ܘܠܲܟܼܝܵܢܵܐ ܕܢܲܣܒܹܿܗ ܦܹܐܝ̈ܢ|
    block |ܫܒ̣̈ܝܼܚܵܬܐ ܐܲܝܟ ܕܦܐܹܐ ܠܹܗ܁|
    block |܃ܘܐܸܢ ܢܵܨ̇ܝܢ ܗܲܪ̈ܛܝܩܐ|
    block |ܥܲܡ ܡ̈ܥܝܢ ܐܲܝܟ ܕܡܸܥܕܝܢ܁|
    block |܃ܠܲܢ ܠܵܐ ܙܪܩ̣ ܕܢܸܬܸܿܚܬܐ|
    block |܃ܠܐܝܼܬܼܘܼܬܼܵܐ ܠܚ̈ܫܝ ܦܓܼܪܐ|
    block |܃ܡܲܨܘܼܬܹܗܘܿܢ ܠܲܢ ܫܘܼܒܼܗܵܪܵܐ ܗ̄ܝ̣|
    block |ܘܚܣܕܵܐ ܕܡܢܗܘܿܢ ܩܘܠܵܣܵܐ ܗ̄ܘ̣܁|
    block |܃ܕܲܚܠܵܦ ܩܘܼܫܬܼܵܐ ܣܵܢܹ̇ܝܢ ܠܲܢ|
    block |ܠܵܐ ܡܟܪܝܢ ܠܲܢ ܩܲܠܝ̈ܗܘܢ܁|
    block |܃ܠܵܐ ܡܙܝܼ̈ܥܵܢ ܠܹܗ ܠܟܸܥܝܵܢܲܢ|
    block |ܒܢ̈ܬܼ ܩܵܠܐ ܕܓܘܪܦܲܝ̈ܗܘܿܢ܆|
    block |ܘܠܵܐ ܡܩܒܿܠܝܢܢ ܝܘܠܦܢܐ܁|
    block |ܕܡܲܙ ܥܪ ܠܐܝܼܬܼܝܵܐ ܡ̣ܢ ܣܵܟܹܗ܁|
    block |܃ܒܲܢ ܡܸܬܼܢܲܥܪܵܐ ܬܵܘܕܝܼܬܼܵܢ|
    block |ܐܲܝܟ ܐܸܘܩܝܼܢܵܐ ܒܓܼܵܘ ܝܲܡܵܐ܁|
    block |܃ܘܡܵܐ ܕܲܢܩ̤ܫܘ ܒܲܢ ܓܲܠܠܲܝܗ̈ܘܢ|
    block |܃ܐܸܣܪܢܵܗ̇ ܒܚܹܝܠ ܐܝܼܬܘܼܬܼܵܐ|
    block |܃ܡܛܸܠ ܫܪܒܐ ܐܝܼܬܼܘܼܬܼܵܐ|
    block |ܢܵܨܚ̇ܢ ܕܥܲܠ ܡ̇ܢ ܠܵܐ ܙܥܪܲܬ̤܁|
    block |܃ܘܡܸܛܠ ܡܲܣܒܵܐ ܕܐܸܢܵܫܘܬܼܵܐ|
    block |܃ܟܬܼܝܼܫܝܼܢ ܕܥܲܠ ܡܵܢܵܐ ܝܪܒܲܬ̤|
    block |܃ܥܲܠ ܦܘܼܪ̈ܫܵܢܹܐ ܕܟܼܝܢ̈ܐ|
    block |ܡܙܲܝܢܝܼܢ ܠܘܼܩܲܒܲܠ ܝܵܕܘ̈ܥܹܐ܁|
    block |܃ܕܚܵܫܘܿܫܵܐ ܘܠܵܐ ܚܵܫܘܿܫܵܐ|
    block |ܫ̇ܪܝܢ ܓܹܐܪܹ̈ܐ ܕܡܸܠܲܝ̈ܗܘܿܢ܁|
    block |܃ܒܝܲܕܸ ܚܘܠ̣ܛܵܢܵܐ ܘܡܘܙܵܓܼܵܐ|
    block |܃ܨܵܒܹ̇ܝܢ ܕܢܸܥܛܘܢ ܠܟܝܢ̈ܐ|
    block |܃ܟܕܕܠܚ̇ܢ ܠܹܗ ܒܡܪܬܗܘܢ|
    block |ܠܫܲܝܢܵܐ ܕܫܲܝܹܢ ܠܪ̈ܓܼܝܼܙܹܐ܁|
    block |܃ܠܲܢ ܠܵܐ ܢܸܗܘܘܹܐ ܕܢܫܬܿܒܗܲܪ|
    block |ܐܸܠܵܐ ܒܗܵܢܵܐ ܦܘܼܪܫܵܢܵܐ܁|
    block |܃ܟܲܕܼ ܡܵܘܕܼܝܼܢܲܢ ܕܲܟܼܝܵܢܲܢ|
    block |ܢܛܝܼܪ ܥܲܡ ܐܝܼܬܼܝܵܐ ܠܵܒܘܿܫܹܗ܁|
    block |܃ܒܼܢܘܟܠܵܢܵܐ ܕܪܫܝܬܼ ܦܓܪܢ|
    block |ܡܣܟܝܢܢ ܠܦܲܘܼܩܢ ܦܓܪ̈ܝܢ܁|
    block |܃ܘܕܲܡܫܵܘܬܲܦ ܥܲܡ ܐܝܼܬܼܘܼܬܼܵܐ|
    block |܃ܐܝܼܩܵܪܹܗ ܠܲܢ ܪܘܼܡܪܵܡܵܐ ܗ̄ܘ̣|
    block |܃ܟܠܹܗ ܓܸܢܣܲܢ ܐܸܬܼܝܲܩܲܪ|
    block |ܒܛܵܒܸ̈ܬܼܵܐ ܕܪܲ[܁܁܁]ܘܼܬܼ ܫܘܼܒܼܚܹܗ܁|
    block |܃ܟܕܼ ܥ̇ܪܒ ܠܲܢ ܐܲܝܩܪܗ|
    block |ܒܫܝܢܢ ܕܠܘܬ ܥܒܘܕܐ܁|
    block |܃ܒܪܵܐ ܥܲܡ ܡܸܠܬܼܵܐ ܠܵܒܼܘܿܫܹܗ|
    block |ܩ̇ܪܝܢܢ ܕܠܵܐ ܦܘܼܠܵܓܼܵܐ܁|
    block |܃ܟܲܕܼ ܡܵܘܕܼܝܢܲܢ ܕܠܵܐ ܡܫܵܘܬܲܦ|
    block |ܥܲܡ ܐܝܼܬܼܘܬܼܵܐ ܒܟܼܠܡܕܡ܁|
    block |܃ܠܵܐ ܡܦܪܝܢܢ ܒܟܝܢܗ|
    block |ܘܠܵܐ ܛܥܹܝ̇ܢܢ ܡܘܲܟܵܟܹܗ܁|
    block |܃ܠܵܐ ܛܠ̇ܡܝܢܢ ܦܘܪܩܵܢܹܗ|
    block |ܘܠܵܐ ܡܕܲܓܠܝܼܢܲܢ ܡܘܼܠܟܢܘ̈ܗܝ܁|
    block |܃ܡܵܘܕܹܝܢ ܒܡܚܠܬܗ|
    block |ܘܣܵܓܼܕܝܼܢܲܢ ܠܲܫܒܼܚ̈ܬܹܗ܁|
    block |܃ܡܝܲܩܪܝܼܢܲܢ ܦܓܼܪܬ ܕܡܸܢܲܢ|
    block |ܡܸܛܠ ܚܘܼܒܵܐ ܕܠܵܒܼܘܫܹܗ܁|
    block |܃ܠܟܣܝܐ ܒܓܸܠܝܐ ܡܵܘܕܼܝܼܢܲܢ|
    block |ܘܠܲܥܓܼܝܵܐ ܡܸܛܠ ܟܲܣܝܵܐ܁|
    block |܃ܟܲܕܼ ܥ̇ܦܝܢܢ ܬܵܘܕܝܼܬܼܵܐ|
    block |ܠܚܲܕܼ ܦܲܪܨܘܿܦܵܐ ܕܲܒܼܪܵܐ ܚܲܕܼ܁|
    block |܃ܠܛܠܡܲܝ̈ ܦܲܓܼܪܵܐ ܕܟܼܝܵܢܲܢ|
    block |ܢܩܛܪܓ ܐܢܘܢ ܡܘܟܵܟܹܗ|
    block |܃ܘܠܡܚܫܝ̈ ܡܸܠܬܹܗ ܕܐܲܒܼܵܐ|
    block |ܢܡܲܟܸܿܟ ܐܢܘܿܢ ܫܘܼܠܛܵܢܹܗ܁|
    block |܃ܠܲܟܲܣ ܐܸܢܘܿܢ ܚܵܫܘܿܫܵܐ|
    block |ܕܚ̣ܫ ܒܟܝܼܢܗ ܘܐܸܬܼܢܲܣܲܝ܁|
    block |܃ܘܲܛܠܸܡ ܚܲܫܵܐ ܚܠܵܦ ܟܠܵܐ|
    block |ܣܛܲܪ ܡ̣ܢ ܡܸܠܬܼܵܐ ܠܵܒܼܘܿܫܗ܁|
    block |܃ܒܢܸܣܝܵܢܹܗ ܚܵܘܝܼ ܒܝܵܢܹܗ|
    block |ܕܠܲܟܼܝܵܢܹܗ ܩܪܸܒܼ ܢܸܣܝܵܢܵܐ܁|
    block |܃ܘܲܒܼܙܵܟܼܘܼܬܹܗ ܒܲܪܩ ܠܲܢ|
    block |ܕܲܒܼܚܹܝܠ ܪܘܼܚܵܐ ܐܸܬܼܢܲܨܲܚ̣܁|
    block |܃ܡܸܛܠ ܣܲܟܼܠܘܼܬܹܗ ܕܐܵܕܼܵܡ|
    block |܃ܐܸܬܼܢܲܣ ܐܵܕܼܵܡ ܕܲܬܼܪܹܝܢ|
    block |܃ܕܚܵܒܼ ܩܲܕܼܡܵܝܵܐ ܒܐܓܼܘܿܢܵܐ|
    block |܃ܙܟܝܗ ܐܚܪܝܐ ܒܙܵܟܼܘܿܬܹܗ|
    block |܃ܒܚܲܝܵܒܼܘܼܬܹܗ ܕܩܕܼܡܵܝܵܐ|
    block |ܚܵܒ̣ ܓܸܢܣܹܗ ܘܲܗܘ̤ܵܘ ܥܲܩܪܹ̈ܐ܁|
    block |܃ܘܲܒܼܙܵܟܼܘܼܬܹܗ ܕܐܲܚܪܵܝܵܐ|
    block |ܙܒܼ̈ܘ ܩܲܕܼܡ̈ܝܹܐ ܘܐܲܚܪ̈ܝܐ܁|
    block |ܒܥ̤ܠܲܬܼ ܣܲܟܸܠܘܼܬܹܗ ܕܐܵܕܼܵܡ܃|
  block
    block |܃ܥܲܠ ܡܵܘܬܵܐ ܘܫܲܥܒܸܿܕܼ ܓܢܣܹܗ|
    block |܃ܘܲܒܼܚܘܼܡܵܣܢܹܗ̇ ܕܩܲܪ ܐܵܕܼܵܡ|
    block |ܡܝܼܬܼ ܡܵܘܬܵܐ ܘܲܚܝܵܘ̣ ܡܝܼܬܹ̈ܐ܁|
    block |܃ܫܪ̣̈ܥ ܐܵܕܼܵܡ ܘܢܲܦܲܠ ܘܐܲܠܸܦ|
    block |ܘܲܥܫܲܢܘ ܟܹܐܒ̈ܐ ܕܗܲܕܵ ܡܵܘ̈ܗܝ܁|
    block |܃ܘܡܵܡ ܐܵܕܼܵܡ ܕܲܬܪܹܝܢ ܘܲܚ̣ܝܵܐ|
    block |ܘܐܲܚܝܼ ܒܚܲܫܹܗ ܠܣܲܓܿܝܼܐܹ̈ܐ܁|
    block |܃ܒܥܲܕ ܬܲܟܼܬܘܼ ܫܵܐ ܚܠܵܦ ܐܵܕܼܵܡ|
    block |ܒܲܪ ܐܵܕܵܡ ܥܲܡ ܚܲܣܝܼܢܵܐ܁|
    block |܃ܘܦܲܪܥܹܗ̇ ܚܘܸܒܼ̈ܠܹܐ ܕܐܲܪܡܝܼ ܗ̄ܘ̣ܵܐ|
    block |ܒܪܸܓܲܬܼ ܦܹܐܪܵܐ ܥܲܠ ܐܵܕܼܵܡ܁|
    block |܃ܒܙܲܝܢܵܐ ܕܚ̣ܒܼ ܒܹܗ ܩܲܕܼܡܵܝܵܐ|
    block |ܒܗܐܸܬܼܢܲܨ̇ܚ ܐܵܦ ܐܚܪܵܝܵܐ܁|
    block |܃ܕܚܵܒ̣ ܐܵܕܼܵܡ ܒܪܸܓܲܬܼ ܦܹܐܪܵܐ|
    block |ܙܟ̣ܵܐ ܡܫܝܼܚܵܐ ܒܝܲܕܼ ܚܘܡܣܢܵܐ܁|
    block |܃ܐܕܼܵܡ ܩܲܕܼܵܡ̇ܐ ܕܡ̣ܢ ܐܲܪܥܵܐ|
    block |ܡܲܫܟܹܿܢ ܢܲܦܫܹܗ ܠܲܚܛܝܼܬܼܵܐ܁|
    block |܃ܘܐܵܕܼܵܡ ܪܬܼܪܹܝܢ ܝܗ̣ܒܼ ܢܲܦ̣ܫܹܗ|
    block |ܘܦܘܘܼܪܩܵܢܵܐ ܘܚܪܲܪ ܓܸܢܣܗ܁|
    block |܃ܡܸܛܠ ܐܵܕܼܵܡ ܥܲܠ ܡܵܘܬܵܐ|
    block |ܘܐܚܲܕܼ ܢܘ̈ܡܐ ܒܣܲܓܲܝܐܹ̈ܐ܁|
    block |܃ܘܒܹܐܕܡ ܕܲܬܼܪܹܝܢ ܩܐܸܬܼܒܛܲܠ|
    block |ܘܐܲܡܠܸܟ ܚܲܝܹ̈ܐ ܥܲܠ ܟܠܵܐ܁|
    block |܃ܐܵܕܼܵܡ ܒܐܵܕܼܵܡ ܐܸܬܼܚܲܪܲܪ|
    block |ܐܲܪܥܵܢܵܐ ܒܲܫܡܲܝܵܢܵܐ܁|
    block |܃ܕܲܫܪ̣ܵܝܗܝ ܡܵܘܬܵܐ ܠܬܼܘܩܵܢܹܗ|
    block |܃ܨܒܬܗ ܒܚܲܝܹ̈ܐ ܫܡܝܢ̈ܐ|
    block |܃ܠܐܕܼܵܡ ܢܲܣܝ ܡܸܪܘܕܼܵܐ|
    block |ܒܬܲܟܼܬܘܼܫܵܐ ܡܸܛܠ ܐܵܕܹܵܡ܁|
    block |܃ܚܲܕܼܙܵܝܗܝ ܕܲܠܒܼܝܼܫ ܠܲܟܼܝܵܢܹܗ|
    block |ܘܕܡ̇ܐ ܒܟܼܠܗܹܝܢ ܠܟܢܬܗ܁|
    block |܃ܥܲܡ ܒܲܪ ܐܸܬܼܟܲܬܲܫ|
    block |ܚܲܣܝܼܢܵܐ ܕܲܢܒ̣ܵܝܗܝ ܠܐܵܕܼܵܡ܁|
    block |܃ܘܠܵܘ ܥܲܡ ܚܲܝܠܵܐ ܕܐܝܼܬܼܘܼܬܼܵܐ|
    block |ܐܚܲܕܼ ܕܲܪܵܐ ܡܵܪܘܿܕܼܵܐ܁|
    block |܃ܢܦܘܼܫܘܼܢ ܣܢ̈ܐܐܕܐܝܼܬܼܘܬܐ|
    block |ܡ̣ܢ ܢܸܣܝܵܢܵܐ ܕܐܝܼܬܼܘܼܬܼܵܐ܁|
    block |܃ܕܗܵܐ ܚܵܘܝܼ ܠܲܢ ܒܲܪ ܓܸܢܲܣܹܗ|
    block |ܕܢܸܣܝܵܢܵܐ ܕܝܼܠܹܗ ܐܝܼܬܼܵܘܗ̇ܝ܁|
    block |܃ܢܹܐܡܲܪ ܗܘ̤ ܠܗܲܪ̈ܛܝܼܩܹܐ|
    block |ܬܲܠܡܝܼܕܼܵܘ̈ܗܝ ܕܐܵܟܸ̇ܠܩܲܪܨܵܐ܁|
    block |܃ܕܠܵܐ ܬܸܣܢܘܢ ܠܚܹܝܠ ܐܝܼܬܼܘܼܬܼܵܐ|
    block |ܒܲܪ ܡܘܼܬܼ ܪܲܒܿܟܼܘܿܢ ܣܛܵܢܵܐ܁|
    block |܃ܐ̄ܢܵܐ ܐ̄ܢܵܐ ܕܢܸܚܬܹ̇ܬܼ ܠܐܵܓܼܘܿܢܵܐ|
    block |ܘܐܸܚ̇ܕܝܬܼ ܕܲܪܵܐ ܥܲܡ ܒܝܼܫܵܐ܁|
    block |܃ܘܚܣܢܬܿܗ ܠܚ̇ܣܢ ܟܠܵܐ|
    block |ܒܚܲܝܠܵܐ ܕܠܒܫܢ[ܢܝ] ܡ̣ܢ ܟܲܪܣܵܐ܁|
    block |܃ܠܵܐ ܬܬܲܚܬܘܢܝܗܝ ܠܝܼܚܝܼܕܼܵܐ|
    block |ܬܠܚܬ̈ܝܵܬܼܵܐ ܕܡܵܝܘ̈ܬܹܐ܁|
    block |܃ܕܐܵܦ ܐ̄ܢܵܐ ܕܢܸܚܬܹ̇ܬ ܠܐܵܓܼܘܿܢܵܐ|
    block |ܒܚܲܝܠܹܗ ܢܸܣܒܹ̇ܬܼ ܙܵܟܼܘܼܬܼܵܐ܁|
    block |܃ܗܵܐ ܒܲܪ ܓܸܢܣܲܢ ܡܲܟܼܪܸܙ ܠܲܢ|
    block |ܕܡܲܢ̣ܘܼ ܐܝܼܬܼܵܘܗܝ ܬܲܟ̣ܬܘܼܫܵܐ܁|
    block |܃ܨܘܼܬ̣ܘܼ ܘܲܫܡܲܥܘ ܗܪ̈ܛܝܩܹܐ|
    block |ܕܠܵܐ ܡܸܬ̣ܢܲܣܝܵܐ ܐܝܼܬܘܼܬܵܐ܁|
    block |܃ܢܒ̣ܝܼܵܐ ܢܸܩܥܹܐ ܒܟܼܠ ܠܸܫܵܢ|
    block |ܘܢܲܟܸ̇ܣ ܐܢܘܢ ܠܚܬܝܪ̈ܐ܁|
    block |܃ܕܐ̄ܢܵܐ ܐ̄ܢܵܐ ܡܵܪܝܵܐ ܐܲܠܵܗܵܐ|
    block |ܘܠܵܐ ܐܸܬ̣ܚܲܠ̇ܦܹܬ̣ ܕܐܝܼܬܲܝ܀|
block |ܥܲܠ ܕܸܢܚܵܐ|
  block
    block |ܥܲܠ ܕܸܢܚܵܐ|
  block
    block |ܡܸܐܡܪܵܐ܃ ܗ܀ ܕܕܸܢܚܵܐ܀|
    block |ܡܸܐܡ̇ܪܵܐ ܕܚܲܡܫܵܐ܃|
    block |ܕܝܼܠܹܗ ܟܲܕ ܕܝܼܠܹܗ ܕܕܢܚܵܐ ܥܘܼܢܵܝܵܐ ܒܪܝܼܟ ܡܲܒܿܘܥܵܐ|
    block |ܕܪܕܐ ܥܲܠ ܝܘܪܕܢܢ ܘܐܫܬܿܝܼ ܐܵܕܼܵܡ ܘܥܪܬ̤ ܨܗܝܘܼܬܹܗ܃|
  block
    block |܃ܨܲܠܡܵܐ ܡܠܝܠܐ ܨܒܼܵܐ ܒܵܪܘܿܝܵܐ ܕܢܲܬܼܩܸܢ ܠܐܵܕܼܵܡ|
    block |ܘܡܕܟ ܪܘܼܚܵܐ ܥܲܡ ܣܲܡܡܵܢܹ̈ܐ ܕܫܝܼܛܘܼܬܼ ܡܸܕܼܪܹܗ܁|
    block |܃ܪܟܒ ܠܘܩܕܼܡ ܡܐܢܐ ܕܚܸܨܦܵܐ ܡ̣ܢ ܕܲܚܝܼܚܵܐ|
    block |ܘܡܲܫܚܹܗ ܒܪܘܼܚܵܐ ܘܲܗܘ̤ܵܐ ܟܠܗ ܠܲܢܦܸܫ ܚܲܝܹ̈ܐ܁|
    block |܃ܨܵܪ ܗܲܕܵܡܹ̈ܐ ܒܘܲܣܡܵܐ ܕܡܸܕܪܵܐ ܡܸܬܼܚܲܙܝܵܢܵܐ|
    block |ܘܲܢܦ̣ܝܝ ܪܘܼܚܵܐ ܕܠܵܐ ܡܸܬܼܚܲܙܝܵܐ ܒܡܸܬܼܚܲܙܝܵܢܵܐ܁|
    block |܃ܐܘ ܨܲܝܵܪܵܐ ܕܟܲܣܝܼ ܚܲܝܠܵܐ ܕܐܘܼܡܵܢܘܼܬܹܗ|
    block |ܘܣܵܡܹܗ ܠܫܘܼܦܪܵܐ ܕܦܲܐܝܘܼܬܼ ܨܲܠܡܹܗ ܠܓܼܵܘ ܡ̣ܢ ܕܲܦܵܐ܁|
    block |܃ܒܐܘܼܡܵܢܘܼܬܹܗ ܕܡܵܝܘܿܬܼܘܬܼܵܐ ܕܲܠܒܲܪ ܦܲܐܝ̈ܵܢ|
    block |ܘܠܚܙ̈ܝܐ ܡܚܘ̈ܝܢ ܫܘܼܦܪܐ ܕܬܼܘܼܩܵܢܲܝ̈ܗܹܝܢ܁|
    block |܃ܒܐܘܼܡܵܢܘܼܬܼܵܐ ܕܐܲܠܵܗܘܼܬܼܵܐ ܕܠܵܓܼܵܘ ܦܲܐܝ̈ܢ|
    block |ܘܒܲܪ̈ܵܝܵܬܼܵܐ ܐܲܝܟ ܬܲܟܼܣܝܼܬܼܵܐ ܠܓܲܘܵܝ̈ܬܼܵܐ܁|
    block |܃ܡܵܐܢܵܐ ܥܦܝܼܦܵܐ ܥܒ̣ܕܠܕܝܢܢ ܡܲܬܼܩܸܢ ܟܠܵܐ|
    block |ܦܲܓܼܪܵܐ ܓܲܠܝܵܐ ܘܢܲܦ̣ܫܵܐ ܟܣܝܼܬܼܵܐ ܚܲܕ ܒܲܪܢܵܫܵܐ܁|
    block |܃ܥܒ݂ܲܕ ܒܵܪܘܿܝܵܐ ܡ̣ܢ ܕܲܚܝܼܢܵܐ ܒܫܝܼܛ ܒܲܚܙܵܝܵܬܼܵܐ|
    block |ܘܬܩܢ ܕܲܠܓܼܵܘ ܡ̣ܢ ܟܣܝܼܘܼܬܼܵܐ ܕܪܲܒܿܘܼܬܼ ܚܲܝܠܹܗ܁|
    block |܃ܣܡ ܝܲܩܝܼܪܵܐ ܡܠܹܐ ܚܲܝܘܼܬܼܵܐ ܒܡܝܼܬܼܵܐ ܐܘܫܝܼܛܵܐ|
    block |ܕܢܸܬܲܠ ܚܲܝܹ̈ܐ ܒܡܵܘܿܬܼܘܼܬܼܵܐ ܒܚܹܝܠ ܚܲܝܘܼܬܹܗ܁|
    block |܃ܙܡ݂ܲܪ ܓܵܘܿܝܵܐ ܩܢܹܐ ܒܘܼܝܵܢܵܐ ܒܡܸܢܲܝ̈ ܦܲܓܼܪܵܐ|
    block |ܘܲܫ̣ܦܲܪ ܡܸܕܪܵܐ ܒܩܵܠ ܢܸܥܡ̈ܬܼܵܐ ܕܪܘܼܚܵܐ ܚܲܝܹ̈ܐ܁|
  block
    block |܃ܗܲܠܸܠ ܚܲܝܹ̈ܐ ܒܗܝܟܠ ܡܸܕܪܹܗ ܩܠ ܬܸܫܒܘܿܚܬܼܵܐ|
    block |ܘܲܟܼܢܫܘ [܁܁܁] ܡܠܝܼ̈ܠܹܐ ܘܚܪ̈ܫܹܐ ܠܩܠ ܢܸܥܡܬܹ̈ܗ܁|
    block |܃ܩܡ ܡܝܘܿܬܐ ܒܕܡܘܬ ܨܠܡܵܐ ܒܓܵܘ ܠܦܛܝܢ|
    block |ܘܲܒܼܨܘܪ̈ܵܬܹܗ ܬܗܲܪܘ ܪ̈ܘܢܫܹܐ ܘܦܲܓܼܪ̈ܢܵܝܹܐ܁|
    block |ܒܡܠܹܐ ܙܲܒܼܫܵܐ ܩܵܘܝܼ ܫܘܼܦܪܵܐ ܕܨܠܡܵܐ ܕܙܲܒܼܢܵܐ܁|
    block |܃ܘܲܣܠܸܩ ܥܵܘ̇ܠܵܐ ܒܕܡܘܼܬܼ ܨܐܬܵܐ ܥܠ ܨܘܪ̈ܬܹܗ|
    block |ܒܟܗܘ ܣܡܡ̈ܢܐ ܕܦܝܘܬ ܫܘܦܪܹܗ ܒܕ̈ܓܲܬ ܦܹܐܪܵܐ܁|
    block |܃ܘܩܢ̣ܐ ܓܵܘܢܵܐ ܕܡܵܝܘܿܬܼܘܼܬܼܵܐ ܒܐܘܼ ܟܼܠܵܐ ܕܡܸܢܹܗ|
    block |ܠܚܵܬܹܗ ܚܛܝܼܬܼܵܐ ܠܫܸܡ ܚܲܝܘܼܬܼܵܐ ܕܨܲܠܡܵܐ ܠܡܵܐ ܕܡܲܠܟܿܐ܁|
    block |܃ܘܪܫܡܬ̤ ܒܫܡܬ̤ ܒܫܡܗ̇ ܗܸܒܼܠܵܐ ܘܡܵܘܬܿܐ ܥܲܠ ܗܲܕܵܡܵܘ̈ܗܝ|
    block |ܐܲܫܚܸܬܼ ܘܲܒܼܠܝܼ ܢܘܼܓܼܪܵܐ ܕܙܲܒܼܢܵܐ ܒܡܵܝܘܿܬܘܼܬܼܵܐ܁|
    block |܃ܘܕܼܵܫܵܗ̇ ܡܵܘܬܿܐ ܘܚܲܒܼܵܠ ܫܘܼܦܪܵܐ ܕܡܲܠܝܼܠܘܼܬܹܗ|
    block |ܐܲܗܸܠ ܘܲܓܼܚܸܟ ܐܵܦ ܣܵܩܘܿܪܹܗ ܥܲܠ ܡܘܼܟܵܟܹܗ܁|
    block |܃ܘܲܦܣܩ ܣܲܒܼܪܵܐ ܕܠܵܐ ܡܸܬܼܚܲܕܲܬܼ ܡ̣ܢ ܚܘܼܒܵܠܹܗ|
    block |܃ܡܠܡܿܐ ܕܚ̣ܙܐ ܕܐܲܗܸܠܘ ܒܝܼܫܹ̈ܐ ܒܲܨܠܸܡ ܨܲܠܡܵܐ|
    block |܃ܚܣ ܥܲܠ ܨܲܠܡܹܗ ܕܠܵܐ ܢܸܨ ܛܲܥܲܪ ܡ̣ܢ ܡܲܪ̈ܚܹܐ|
    block |ܨܲܠܡܵܐ ܡܲܕܪܸܙ ܫܘܼܠܛܵܢ ܡܠܟܿܐ ܒܝܲܕܼ ܓܲܠܝܘܼܬܗ܁|
    block |܃ܘܲܒܼܨܘܼܪ̈ܵܬܹܗ ܡܚܘܹܐ ܫܘܼܦܪܵܐ ܕܗܵܘ̇ ܕܐܲܒܝܼܡܹܗ|
    block |ܒܨܲܠܡܹܗ ܕܐܵܕܼܵܡ ܡܸܬܼܚܵܘܹܐ ܗ̄ܘ̣ܵܐ ܫܘܼܠܛܵܢ ܡܵܪܹܗ܁|
    block |܃ܘܲܒܼܨܘܼܪ̈ܵܬܹܗ ܡܸܬܼ ܒܲܕܲܩ ܗ̄ܘ̣ܵܐ ܚܹܝܠ ܟܲܣܝܘܼܬܹܗ|
    block |ܘܕܲܢ̣ܦܲܠ ܐܵܕܼܵܡ ܘܚܒܿܠ ܡܘܿܬܿܐ ܨܠܸܡ ܨܘܼܪ̈ܬܹܗ܁|
    block |܃ܫܲܕܪ ܡܲܠܟܿܐ ܚܢܵܢܵܐ ܘܪ̈ܲܚܡܹܐ ܕܲܢܩܝܼܡܘܼܢܝܗܝ|
    block |ܬܪܹܝܢ ܐܝܼܙܓܲܕ̈ܐ ܕܫܲܝܵܢܐ ܫܲܕܲܪ ܠܐܝܼܩܵܪ ܨܲܠܡܹܗ܁|
    block |܃ܘܐܲܟܼܪܸܙܘ ܒܐܲܪܥܵܐ ܩܵܠ ܚܘܼܕܬܵܐ ܠܡܵܝܘܿܬܼܘܼܬܼܵܐ|
    block |ܒܝܲܕ ܬܘܼܩܵܢܹܗ ܓܠ̣ܵܐ ܠܲܥܒܼܝܼ̈ܕܹܐ ܚܹܝܠ ܟܣܝܘܼܬܗ܁|
    block |܃ܘܲܒܼܚܘܼܕܵܬܹܗ ܚܵܘܝܼ ܐܸܢܘܿܢ ܥܘܼܬܼܪܵܐ ܕܚܘܼܒܹܿܗ|
    block |܃ܪܲܡܪܸܡ ܣܲܓܿܝܼ ܫܸܡ ܚܘܼܕܵܬܹܗ ܡ̣ܢ ܬܘܼܩܵܢܹܗ|
    block |܃ܕܢܲܬܼܗܲܪ ܐܸܢܘܿܢ ܠܲܫܡܲܝܵܢܹ̈ܐ ܕܲܟܼܟܵܐ ܪܚܡܹܗ|
    block |ܒܝܲܕ ܬܘܼܩܵܢܹܗ ܐܣܝܼܪܝܼܢ ܗ̄ܘ̣ܵܘ ܡ̣ܢ ܫܘܼܪܵܝܵܐ܁|
    block |܃ܘܲܒܼܚܘܼܕܵܬܹܗ ܐܲܦܨܲܚ ܐܸܢܘܿܢ ܕܲܟܼܡܝܼܪܝܼܢ ܗ̄ܘ̣ܵܘ|
    block |ܢܚܸܬܼ ܨܸܒܼܝܵܢܹܗ ܠܘܵܬܼ ܬܘܼܩܵܢܹܗ ܒܚܘܼܒܵܐ ܕܲܦܐܹܐ܁|
    block |܃ܘܨܵܪ̣ ܥܲܠ ܕܲܦܵܐ ܦܲܓܼܪܹܗ ܕܐܵܕܼܵܡ ܐܵܕܼܵܡ ܕܲܬܼܪܹܝܢ|
    block |ܒܛܲܟܼܣܹܗ ܕܐܵܕܵܡ ܨܵܪܹܗ ܠܐܵܕܼܵܡ ܒܣܲܡܵܐ ܕܪܸܡܙܵܐ܁|
    block |܃ܘܚܕܬ ܠܐܵܕܼܵܡ ܘܠܝܠܕ̈ܬܗ ܒܝܲܕ ܒܲܪ ܐܵܕܼܵܡ|
    block |ܢ̣ܦܩ ܡ̣ܢ ܟܪܣܐ ܐܵܕܼܵܡ ܕܲܬܼܪܹܝܢ ܐܲܝܟ ܕܡ̣ܢ ܐܲܪܥܵܐ܁|
    block |܃ܘܕܼܵܡ̇ܐ ܟܠܹܗ ܠܗܵܘ̇ ܩܲܕܼܡܵܝܵܐ ܕܝܠܕܬ̤ ܐܲܪܥܵܐ|
    block |ܒܦܲܓܼܪܵܐ ܘܢܲܦ̣ܫܵܐ ܫܘܹܐ ܥܲܡ ܐܵܕܼܵܡ ܕܲܬܼܪܹܝܢ܁|
    block |܃ܘܲܒܼܫܘܼܠܛܢܐ ܡܵܪܵܐ ܗ̄ܘ̣ ܕܐܵܕܼܵܡ ܘܲܕܼܝܠܕ̈ܬܗ|
    block |ܫܘܹܐ ܒܲܟܼܝܵܢܵܐ ܘܪܲܒܿ ܒܐܝܼܒܵܪܵܐ ܡ̣ܢ ܟܠ ܕܲܗܘ̤ܵܘ܁|
    block |܃ܘܣܵܗܸܕܼ ܥܝܼܪܵܐ ܕܣܲܒܲܪ ܒܲܛܢܹܗ ܘܲܩܪܵܝܗܝ ܡܵܪܵܐ|
    block |ܒܣܲܓܿܝܼܵܐܬܼ̈ܐ ܪܲܒܿ ܡ̣ܢ ܐܵܕܼܵܡ ܐܼܵܕܼܵܡ ܕܲܬܼܪܹܝܢ܁|
    block |܃ܘܠܵܐ ܡܸܬܼܦܲܚܲܡ ܥܲܡ ܥܒܼܝܼ̈ܕܹܐ ܕܲܪܓܼܵܐ ܕܲܡܛ̣ܵܝܗܝ|
    block |ܡܥܲܠܲܝܼ ܒܲܛܢܹܗ ܕܠܵܐ ܐܸܬܼܚܲܠܲܛ ܒܲܙܪܥ ܐ̄ܢܵܫܵܐ܁|
    block |܃ܘܲܫܒ̣ܚܼܝ ܝܲܠܕܗ ܕܲܫܡܲܝܵܢܹ̈ܐ ܗܘ̤ܵܘ ܟܲܪ̈ܘܿܙܵܘܗܝ|
    block |ܗܘ̤ ܒܲܠܚܘܿܕܼܵܘܗܝ ܩܲܒܸܿܠ ܘܝܼܪܸܬܼ ܫܸܡ ܡܵܪܘܼܬܼܵܐ܁|
    block |܃ܕܲܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܠܹܗ ܢܸܫܐܲܡܥܘܼܢ|
    block |ܟܝܵܢܹܗ ܣܵܗܸ̇ܕܼ ܕܐܲܪܥܵܢܵܝܵܐ ܗ̄ܘ̣ ܡ̣ܢ ܐܲܪ̈ܥܵܢܹܐ܁|
    block |܃ܘܫܸܡ ܫܘܼܠܛܵܢܹܗ ܩܵܥ̇ܐ ܘܡܲܟܼܪܸܙ ܕܐܲܠܵܗܵܝܵܐ ܗ̄ܘ̣|
    block |ܐܲܪܥܵܢܵܝܵܐ ܗ̄ܘ̣ ܡܸܛܠ ܦܲܓܼܪܵܐ ܘܢܲܦ̣ܫܵܐ ܕܐ̄ܢܵܫܵܐ܁|
  block
    block |܃ܘܫܲܡܲܝܵܢܵܐ ܗ̄ܘ̣ ܕܲܗܘ̤ܵܐ ܥܘܼܡܪܵܐ ܠܲܐܠܵܗ ܟܠܵܐ|
    block |ܐܲܪ̈ܥܵܢܵܝܹܐ ܬܗܲܪܘ ܘܐܸܬܕܲܡܲܪܘ ܒܪܲܒܿܘܼܬܼ ܕܲܪ̈ܓܼܵܐ܁|
    block |܃ܘܐܲܒܼܵܐ ܘܪܘܼܚܵܐ ܚܲܬܿܡܘ ܩ̈ܠܐ ܘܚܵܘܝܼܘ ܕܲܒܪܐ ܗ̄ܘ̣|
    block |ܓ̣ܒܼܵܐ ܐܝܼܙܓܲܕ̈ܐ ܡ̣ܢ ܪ̈ܘܼܚܵܢܹܐ ܘܡ̣ܢ ܦܲܓܼܪ̈ܢܐ܁|
    block |܃ܕܢܸܗܘܘܿܢ ܦܘܼܡܹ̈ܐ ܫܡܲܝܵܐ ܘܐܲܪܥܵܐ ܥܲܠ ܡܹܐܬܼܝܼܬܹܗ|
    block |ܝܩܲܪ ܐܢܘܢ ܐܵܦ ܠܐܲܝܼܙܓܲܕ̈ܐ ܕܟܼܵܪܘܿܙܘܼܬܹܗ܁|
    block |܃ܘܪܲܡܪܸܡ ܐܸܢܘܿܢ ܠܲܡܒܲܕ ܩܵܢܵܘ̈ܗܝ ܠܥܹܝܢ ܚܙ̈ܝܐ|
    block |ܓ̣ܒܼܵܐ ܝܘܿܚܲܢܵܢ ܡ̣ܢ ܐܲܪ̈ܥܵܢܹܐ ܩܠܐ ܕܲܟܼܬܝܼܒܼ܁|
    block |܃ܘܫܲܕܲܪ ܥܝܼܪܵܐ ܘܣܼܵܒܪ ܒܛܢܗ ܕܠܵܐ ܣܘܼܟܵܝܵܐ|
    block |ܗܵܘ̇ ܐܝܼܙܓܲܕܵܐ ܕܐܲܟ̣ܪܸܙ ܒܛܢܐ ܒܐܕܢܝ̈ ܡܲܪܝܲܡ܁|
    block |܃ܗܘ̤ ܒܕܩ ܠܹܗ ܐܦ ܠܲܙܟܲܪܝܵܐ ܥܲܠ ܝܘܿܚܲܢܵܢ|
    block |ܚܲܕܼ ܪܘܼܚܵܢܵܐ ܐܲܝܬܼܝ ܣܒܪܬܼܵܐ ܕܥܲܒܕܵܐ ܘܡܵܪܵܐ܁|
    block |܃ܘܐܲܟܼܪܸܙ ܒܲܛܢܵܐ ܠܲܒܼܬܼܘܼ ܠܘܼܬܼܵܐ ܘܠܲܥܩܲܪܘܼܬܼܵܐ|
    block |ܣܒܼܐ ܥܩܪܐ ܡܛܝܗܝ ܕܲܢܟܿܗܸܢ ܒܲܩܕܘܫ ܩܘܼܕܼܫ̈ܐ܁|
    block |܃ܘܲܫܠܸܡ ܛܲܟܼܣܹܗ ܘܲܫ̣ܡܲܥ [ܩܵܠܵܐ] ܩܵܠܵܐ ܕܡܲܟܼܪܸܙ ܥܝܼܪܵܐ|
    block |ܒܫܘܼܒܼܚܵܐ ܪܲܒܿܐ ܚܵܘܝܼ ܢܲܦ̣ܫܹܗ ܪܘܼܚܵܢܵܝܵܐ܁|
    block |܃ܘܙܥ ܘܐܸܬܼܒܼܠܗܝܼ ܣܵܒܼܵܐ ܥܲܩܪܵܐ ܒܙܝܼܘܹܗ ܦܲܐܝܵܐ|
    block |ܠܲܒܸܿܒܼ ܥܝܼܪܵܐ ܠܲܐܪܥܵܢܵܝܵܐ ܒܩܵܠܵܐ ܢܝܼܚܵܐ܁|
    block |܃ܕܠܵܐ ܠܲܡ ܬܸܕܼܚܲܠ ܕܥܸܠܲܬܼ ܫܲܝܢܵܐ ܗ̣̄ܝ ܡܹܐܬܼܝܼܬܼܝ ܨܲܕܲܝܟ|
    block |ܩܲܒܸܿܠ ܟܲܣܝܵܐ ܕܼܒܼܚܵܐ ܕܐܝܼܕܲܝ̈ܟ ܘܲܕܼܪܥܝܟ܁|
    block |܃ܘܲܫܠܚܲܢܝ ܨܹܐܕܲܝܟ ܕܐܹܦܲܢܹܐ ܠܵܟ ܐܲܓܼܪܵܐ ܕܲܥܡܠܲܝ̈ܟ|
    block |ܩܲܒܸܿܠ ܦܹܐܪܹ̈ܐ ܚܠܵܦ ܕܸܒܼܚ̈ܬܼܵܟ ܘܲܨ̈ܘܵܬܼܵܟ܁|
    block |܃ܡ̣ܢ ܐܸܠܝܫܒܲܥ ܣܒܬܐ ܥܩܪܬܐ ܕܡܝܼܬܼܘ ܗܲܕܵܡܹ̈ܝܗ̇|
    block |ܣܵܒܼܵܐ ܥܲܩܪܵܐ ܫܡ݂ܲܥ ܩܵܠ ܒܲܛܢܵܐ ܕܠܵܐ ܒܲܥܝܵܕܼܵܐ܁|
    block |܃ܘܐܵܘܚܸܠ ܣܲܓܿܝܼ ܒܓܼܵܘ ܪܸܥܝܵܢܹܗ ܕܐܲܝܟܲܢ ܬܸܗܘܸܐ|
    block |ܚܙ̣ܵܐ ܪܘܼܚܵܢܵܐ ܠܦܲܓܼܪܵܢܵܝܵܐ ܕܚܵܪ ܒܲܟܼܝܵܢܹܗ܁|
    block |܃ܘܬܲܚܡܹܗ ܒܫܸܬܼܩܵܐ ܕܠܵܐ ܢܸܬܼܦܲܠܲܓܼ ܥܲܠ ܡܵܐ ܕܲܫܡ݂ܲܥ|
    block |ܐܲܣܪܹܗ ܥܝܼܪܵܐ ܒܲܬܼܪܹܝܢ ܪܸ̈ܓ̣ܫܵܘܗܝ ܒܡܸܠܬܐ ܘܫܸܡܥܵܐ܁|
    block |܃ܕܢܸܗܘܹܐ ܫܸܬܼܩܹܗ ܐܵܦ ܚܲܪ ܫܘܼܬܹܗ ܣܗܵܕܹ̈ܐ ܕܝܼܠܹܗ|
    block |ܠܵܐ ܗ̄ܘ̣ܵܐ ܒܚܸܡܬܼܵܐ ܕܥܲܠ ܦܘܼܠܵܓܼܵܐ ܟܠܵܝܗܝ ܕܲܢܡܲܠܸܠ܁|
    block |܃ܒܥܸܠܬܐ ܐܲܣܪܹܗ ܕܡܵܐ ܕܡܸܬܼܓܲܠܝܵܐ ܢܗܲܝܡܸܢ ܟܠܢܵܫ|
    block |ܠܵܐ ܦܲܐܝܵܐ ܗ̄ܘ̣ܵܬܼ ܕܗܘ̤ ܢܸܫܬܲ ܠܹܐ ܚܸܙܘܵܐ ܕܲܚ̣ܙܵܐ܁|
    block |܃ܕܠܵܐ ܢܸܗܘܹܐ ܠܹܗ ܐܲܝܟ ܟܵܪܘܿܙܵܐ ܕܲܫܒ̣ܝܼܚܵܬܹ̈ܗ|
    block |ܫܸܬܼܩܵܐ ܐܲܠܸܦ ܠܲܒܼܢܲܝ̈ ܥܲܡܹܗ ܚܸܙܘܵܐ ܟܲܣܝܵܐ܁|
    block |܃ܘܲܫܪܲܪ ܐܸܢܘܿܢ ܕܠܵܐ ܢܸܬܼܦܲܠܓܘܢ ܡܵܐ ܕܡܸܬܼܦܲܫܲܩ|
    block |ܝܲܪ̈ܚܹܐ ܬܸܫܥܵܐ ܐܲܣܪܹܗ ܥܝܼܪܵܐ ܒܙܲܝܢܵܐ ܕܫܸܬܼܩܵܐ܁|
    block |܃ܥܕܲܡܵܐ ܕܐܲܦܪܝܼ ܥܘܼܒܵܐ ܥܲܩܪܵܐ ܐܲܝܟ ܫܘܼܘܕܵܝܹܗ|
    block |ܫܠܸܡ ܒܲܥܒܼܕܐ ܡ̈ܠܐ ܕܲܫ̣ܡܲܥ ܡ̣ܢ ܪܘܼܚܵܢܵܐ܁|
    block |܃ܘܩܲܒܸܿܠ ܦܹܐܪܵܐ ܘܡܲܠܸܠ ܘܲܫܡ݂ܲܥ ܘܲܦܪܵܥ ܫܘܼܒ̣ܚܵܐ|
    block |ܟܢܝܗ ܒܲܫܡܐ ܐܲܝܟ ܡܵܐ ܕܝܼܠܸܦ ܡ̣ܢ [ܡ̣ܢ] ܓܸܠܝܵܢܵܐ܁|
    block |܃ܚܢܢܐ ܕܡܲܟܸܪܸܙ ܪ̈ܚܡܹܐ ܕܚܵܢܹܝ̇ܢ ܠܲܒܼܢܲܝ̈ܢܵܫܵܐ|
    block |ܢܦ݂ܲܩ ܝܘܚܲܢܵܢ ܒܐܝܼܙܓܲܕܘܼܬܼܵܐ ܕܲܩܕܡ ܡܠܟܐ܁|
    block |܃ܘܲܢܲܓܼܕܗ ܪܸܡܙܵܐ ܠܘܵܬܼ ܕܘܼܪ̈ܫܵܐ ܪܘܼܚܵܢܵܝܵܐ|
    block |ܫܢ̈ܝܵܐ ܬܠܵܬܼܝܼܢ ܒܚܘܼܪܒܿܐ ܕܲܠܒܲܪ ܡܸܬܼܪܲܒܿܐ ܗ̄ܘ̣ܵܐ܁|
    block |܃ܟܲܕ ܡܸܬܼܗܲܓܹܿܐ ܒܲܣܬܿܝܼܪ̈ܵܬܼܵܐ ܕܟܼܵܪܘܿܙܘܼܬܼܵܐ|
    block |ܒܗܕܹܐ ܬܸܢܘܲܝ ܢܲܓܼܕܹܗ ܪܸܡܙܵܐ ܡ̣ܢ ܓܵܘ ܫܲܝܢܵܐ܁|
    block |܃ܕܲܒܼܥܸܢܵܝܵܢܵܐ ܐܲܠܵܗܵܝܵܐ ܢܕܪܸܫ ܚܲܝ̈ܘܗܝ|
    block |ܠܒܲܪ ܡ̣ܢ ܐ̄ܢܵܫ̈ܐ ܡܸܬܼܪܲܒܹܿܐ ܗ̄ܘ̣ܵܐ ܒܚܹܝܠ ܚܸܟܼܡ̈ܬܼܵܐ܁|
    block |܃ܥܕܲܡܵܐ ܕܲܩܪ̣ܵܝܗܝ ܪܘܸܚ ܓܸܠܝܵܢܵܐ ܠܟܼܵܪܘܿܙܘܼܬܼܵܐ|
    block |ܕܢܲܚ̣ ܡ̣ܢ ܫܸܠܝܐ ܒܲܕ ܡܘܼܬܼ ܫܸܡܫܵܐ ܡ̣ܢ ܐܸܣܦܹܝܪܵܐ܁|
    block |ܘܢܲܓܼܕܹܗ ܠܥܵܠܡܵܐ ܒܵܬܲܪܢܘܼܗܪܵܐ ܕܕܼܵܪܘܿܙܘܼܬܹܗ܃|
  block
    block |ܒܝܘܿܪ ܕܢܵܢ ܢܗܪܐ ܦܬܼܚܗ ܠܓܲܙܵܐ ܕܡܫܕܪܢܹܗ܁|
    block |܃ܟܲܕܼ ܩܵܥܹ̇ܐ ܗ̄ܘ̣ܵܐ ܕܬܼܵܘ ܚ̈ܛܵܝܹܐ ܣܵܒܼܘܫܘܼܩܵܢܵܐ|
    block |ܒܫܘܼܒܼܩܵܢ ܥܵܘܠܵܐ ܐܥܝܼܪ ܐܢܘܢ ܠܕܡ̈ܟܐ ܕܥܵܘܠܵܐ܁|
    block |ܘܢܵܕܼܘ ܛܲܒܿܝܼ̈ܥܹܐ ܠܩܵܠ ܫܘܼܒܼܩܵܢܵܐ ܕܲܕܠܵܐ ܥܡܠܵܐ܁|
    block |܃ܗܘܬ ܒܲܪܬܼ ܩܵܠܹܗ ܐܲܝܟ ܫܝܼܦܘܪܵܐ ܒܐܸܕܢܝ̈ ܥܡܵܐ|
    block |ܘܟܲܢܸܫ ܐܸܢܘܿܢ ܠܒܠ ܫܘܼܘܕܵܝܵܐ ܕܫܘܒܩܢ ܥܵܘ̇ܠܐ܁|
    block |܃ܒܥܘܒܵܐ ܕܡ̈ܝܵܐ ܡܸܫܬܵܘܕܹܐ ܗܘ̣ܵܐ ܕܢܵܘܠܸܕܼ ܐܸܢܘܿܢ|
    block |ܘܐܲܝܟ ܕܲܒܼܟܼܘܪܵܐ ܢܚܲܕܬ ܐܢܘܿܢ ܒܲܬܝܵܒܼܘܼܬܼܵܐ܁|
    block |܃ܐܲܪܡܝܼ ܡܨܝܼܕܲܬܵܐ ܕܒܠ ܦܸܬܓܼܵܡܵܘ̄܃ ܥܠ ܟܠ ܡܟܫܚ̈ܢ|
    block |ܘܚܲܒܸܫ ܐܢܘܿܢ ܠܓܼܵܘ ܡ̣ܢ ܫܸܡܥܵܐ ܕܟܪܘܙ ܟܬܹܗ܁|
    block |܃ܒܝܲܕ ܫܘܼܒܼܩܵܒܵܐ ܓ̣ܪܓ ܐܢܘܿܢ ܐܲܝܟ ܪܲܒܼܠܸܩܛܵܐ|
    block |ܘܐܲܟܸܢ ܒܲܕܡ ܡܵܢܵܐ ܗ̣ܝ ܥܸܠܬܼܵܐ ܕܫܘܼܕܟܝ ܡܸܠܵܘܗܝ̈܁|
    block |܃ܩ̈[܁܁܁]ܐ ܡ̣ܢ ܫܸܠܝܵܐ ܘܫܲܚܠܸܦ ܩܠܹܗ ܒܐܸܕܢܲܝ̈ ܥܡܵܐ|
    block |ܕܥܒܕܼܐ ܐܝܼܬܲܝ ܘܡܫܡܫܵܢܵܐ ܕܐܲܝܢܵܐ ܕܓܼܒܼܵܢܝ܁|
    block |܃ܐܸܙܓܲܕܵܐ ܐ̄ܢܵܐ ܕܩܕܡ ܡܠܟܐ ܕܲܟܼܬܸܒܼ ܕܐܵܬܹܐ|
    block |ܘܫܲܠܚܢܝ ܕܐܲܟܼܪܸܙ ܕܗܵܐ ܡܛܝܼ ܠܵܗ̇ ܐܲܝܟ ܣܘܼܟܵܝܵܐ܁|
    block |܃ܒܡܲܝܵܐ ܒܲܠܚܘܿܕܼ ܦܲܩܕܢܝ ܕܐܸܬܼܠ ܫܘܼܒܼܩܵܢ ܥܵܘܠܵܐ|
    block |ܥܲܕܼ ܐܵܬܹ̇ܐ ܗܘ̤ ܘܝܵܗܸ̇ܒܼ ܪܘܼܚܵܐ ܥܲܡ ܫܘܼܒܼܩܵܢܵܐ܁|
    block |܃ܒܡܲܝ̈ܵܐ ܘܪܘܼܚܵܐ ܡܛܲܠܸܩ ܝܲܠܪܵܐ ܕܡܵܝܘܿܬܼܘܼܬܼܵܐ|
    block |ܘܡܵܘܥܹܐ ܙܲܪܥܵܐ ܪܘܼܚܵܢܵܝܵܐ ܕܚܲܝܬܼ ܡܝܼܬܹ̈ܐ܁|
    block |܃ܒܟܼܘܼܪܵܐ ܕܪܘܼܚܵܐ ܢܵܣ̇ܟ ܨܲܠܡܵܐ ܕܐܲܣܢܝܼ ܥܵܘܠܵܐ|
    block |ܘܡܲܩܢܹܐ ܫܘܼܦܪܵܐ ܕܲܫܡܲܝܵܢ̈ܐ ܠܲܐܪ̈ܥܢܝܐ܁|
    block |܃ܒܥܘܼܒܐ ܕܡ̈ܝܵܐ ܡܘܠܕ ܐܢܵܫܵܐ ܪܘܼܚܵܢܵܐܝܼܬ|
    block |ܟܲܕ ܡܸܬܼܒܝܢ ܒܲܫܡܵܐ ܚܲܕܬܵܐ ܒܘܼܟܼܪܹ̈ܐ ܕܼܪܘܼܚܵܐ܁|
    block |܃ܡܚܲܪ ܪܦܲܓܼܪܵܐ ܡ̣ܢ ܥܲܒܼܕܘܼܬܼܵܐ ܕܡܵܝܘܿܬܼܘܼܬܼܵܐ|
    block |ܘܦܵܪܹܩ ܢܲܦ̣ܫܵܐ ܡ̣ܢ ܚܘܼܬܼܚ̈ܵܬܹܐ ܕܲܪ̈ܓܼܝܵܓܼܬܼܵܐ܁|
    block |܃ܫܵܒܹ̇ܩ ܥܵܘܠ̇ܐ ܘܝܵܗ̇ܒܼ ܪܘܼܚܵܐ ܐܲܝܟ ܪܲܗܒܼܘܼܢܵܐ|
    block |ܕܠܵܐ ܢܸܬܼܦܲܠܓܘܢ ܥܲܠ ܫܘܼܘܕܵܝܵܘ̈ܗܝ ܒܢܲܝ̈ ܝܵܪܬܘܼܬܹܗ܁|
    block |܃ܩܵܐ ܒܲܝܢܵܬܼܟܼܘܿܢ ܩܵܐܸ̇ܩ ܘܲܟܣܹܐ ܡ̣ܢ ܥܝܢ̈ܝܟܘܢ|
    block |ܐܵܦܠܵܐ ܐܸܢܵܐ ܕܡܲܟܼܪܸܙ ܐ̄ܢܵܐ ܠܹܗ ܝܵܕܥ̇ ܐ̄ܢܵܐ ܠܹܗ|
    block |܃ܝܪܸܡܙܵܐ ܓܠ̣ܐ ܠܝܼ ܕܐܲܟܼܪܸܙ ܕܸܢܚܹܗ ܒܹܝܬܼ ܚܸܫܘ̈ܟܹܐ|
    block |ܕܲܒܝܲܕ ܡܸ̈ܠܲܝ ܢܸܚܙܘܿܢ ܢܘܼܗܪܵܐ ܕܙܲܕܝܼܩܘܼܬܼܵܐ܁|
    block |܃ܫܪܵܓܼܵܐ ܐܝܬܝ ܠܵܘ ܐܸܣܦܹܝܪܵܐ ܕܪܲܒܿܘܼܬܼ ܫܸܡܫܵܐ|
    block |ܘܠܵܐ ܡܸܬܼܦܲܝܡ ܨܸܡܚܵܐ [ܕܫܸܡܫܵܐ] ܥܲܡ ܪܲܒܿܘܼܬܹܗ܁|
    block |܃ܙܥܘܿܪܢܵܐ ܡܸܢܹܗ ܕܠܵܐ ܡܘܼܫܚ̈ܬܼܵܐ ܘܕܲ ܠܵܐ ܟܲܝܠܵܐ|
    block |ܘܠܵܐ ܫܵܘܹ̇ܐ ܐ̄ܢܵܐ ܐܵܦܠܵܐ ܕܐܸܫܪܹܐ ܣܐܘܿܢܵܐ ܕܪ̈ܓܼܠܵܘܗܝ܁|
    block |܃ܡ̣ܢ ܡܵܘܗܲܒܼܬܼܵܐ ܕܪܲܒܿܘܼܬܼ ܥܘܼܬܼܪܹܗ ܝܲܗ̣ܒ ܠܝܼ ܩܲܠܝܼܠ|
    block |ܘܲܥܬܼܪܘ ܪ̈ܓ̣ܫܲܝ ܡ̣ܢ ܣܝܼܡ̈ܬܼܵܐ ܕܟܲܣܝܼܘܼܬܼ ܚܘܼܒܹܿܗ܁|
    block |܃ܠܢܸܬܼܪܵܐ ܙܥܘܿܪܵܐ ܕܪܚܵܐ ܕܡܸܢܹܗ ܫܘܵܘ ܚܘܼܫܵܒܲܝ̈|
    block |ܘܲܩܢܹ̇ܝܬܼ ܚܲܝܠܵܐ ܠܟܼܵܪܘܿܙܲܘܼܬܼܵܐ ܕܲܣܬܝܼܪ̈ܵܬܹܗ܁|
    block |܃ܠܒܲܪ ܡ̣ܢ ܛܲܟܼܣܵܐ ܕܪܵܪܘܿܙܘܼܬܼܵܐ ܥܨܢܝ ܓܸܠܝܵܢܵܐ|
    block |ܘܡ̣ܢ ܓܵܘ ܟܲܪܣܵܐ ܪܗܝܼܒܼ ܗܘܹ̇ܝܬܼ ܕܐܹܦܘܿܩ ܘܐܸܓܼܡܘܿ ܪܡܸܠܵܘ̈ܗܝ܁|
    block |܃ܘܟܲܕ ܛܵܒܼ ܦܪܫܢܝ ܠܲܫܠܝܼܚܘܼܬܼܵܐ ܕܟܼܵܪ ܘܿܙܘܼܬܹܗ|
    block |ܠܵܐ ܨܒܼܵܐ ܚܘܝܬܝ ܙܝܼܘܹܗ ܕܐܲܦܘ̈ܵܗܝ ܐܸܠܵܐ ܒܐ̄ܪܵܙܵܐ܁|
    block |܃ܠܵܘ ܒܲܚܙܵܬܼܵܐ ܕܪ̈ܓܼܫܹܐ ܕܲܠܒܲܪ ܝܵܕܲܥ̇ ܐ̄ܢܵܐ ܠܹܗ|
    block |ܒܪܘܼܚܵܐ ܝܲܗ̄ܒ̣ ܠܝܼ ܐܸܬ̤ܵܐ ܓܠܝܼܬܼܵܐ ܕܐܸܠܲܦ ܡܲܢ̣ܘ܁|
    block |܃ܗܵܘ̇ ܕܐܸܡ݂ܲܪ ܠܝܼ ܕܐܲܟܼܪܸܙܝܲܠܕܵܐ ܕܡܲܠܡܕܼܝܼܬܼܵܐ|
    block |ܛܘܼܦ̣ܣܵܐ ܕܝܵܘܢܵܐ ܨܵܪ̣ ܚܵܘܝܼ ܠܝܼ ܒܪܘܼܚ ܓܸܠܝܵܢܐ܁|
  block
    block |ܗܵܕܹܐ ܓܠ̣ܐ ܠܝܼ ܐ̄ܪܵܙܵܢܵܐܝܼܬܼ ܐܲܝܟ ܒܲܝܬܵܝܵܐ܁|
    block |܃ܕܐܲܝܢܵܐ ܕܚܵܙܹ̇ܝܬܿ ܕܢܵܣܸ̇ܒ̣ ܗܘ̤ܝܘܼ ܡܵܪܵܐ|
    block |܃ܐܵܦ ܗ̤ܝ ܥܸܠܬܼܵܐ ܕܐܲܟܼܪܸܙ ܘܐܲܡܸܕܼ ܡܸܛܠ ܗܵܕܐ ܗ̤ܝ|
    block |ܕܐܸܕܪܘܫ ܐܘܼܪܲܚܵܐ ܕܢܸܪܕܘܢ ܐ̄ܢܵܫ̈ܐ ܠܘܵܬܼ ܓܸܠܝܵܢܹܗ܁|
    block |܃ܗܵܐ ܡܲܢܲܥ ܠܹܗ ܘܲܩܪܸܒܼ ܡܸܟܲܝܠ ܕܢܚܵܐ ܕܢܘܼܗܪܹܗ|
    block |ܢܸܡܪܘܿܩ ܟܠܢܵܫ ܣܲܢܝܘܼܬܼ ܢܲܦ̣ܫܹܗ ܕܠܵܐ ܢܸܬܼܒܲܛܪܲܓܼ܁|
    block |܃ܣܲܝܦܵܐ ܕܪܘܼܚܵܐ ܐܲܚܝܼܕܼ ܒܐܝܼܕܹܗ ܠܒܼܘܼܚܪܵܢ ܐ̄ܢܵܫ̈ܐ|
    block |ܘܐܲܝܢܵܐ ܕܛܵܠܸ̇ܡ ܦܹܐܪܹ̈ܐ ܕܫܘܼܒܼܚܵܐ ܒܹܗ ܦܵܣܸ̇ܩ ܠܹܗ܁|
    block |܃ܚܲܝܵܐ ܗ̣̄ܝ ܡܸܠܬܹܗ ܘܐܵܦ ܚܲܪ ܝܼܦܵܐ ܛܵܒ̣ ܡ̣ܢ ܣܲܝܦܵܐ|
    block |ܘܥܵܐ ܠܵܐ ܒܨܵܬܼܗ̇ ܠܓܼܵܘ ܡ̣ܢ ܪܸ̈ܓܼܫܹܐ ܕܙܵܘ̈ܥܝ ܢܲܦ̣ܫܵܐ܁|
    block |܃ܡܵܪܵܐ ܗ̄ܘ̣ ܕܥܲܠ ܟܠ ܘܐܵܦ ܕܲܝܢ̇ܵܐ ܕܚܲܝܹ̈ܐ ܘܡܝܼ̈ܬܐ|
    block |ܘܲܒܼܒܼܘܼܚܪܵܢܹܗ ܥܬܝܼܕܼ ܕܲܢܦ̣ܪܫ ܛܵܒ̈ܐ ܘܒܼܝ̈ܫܹܐ܁|
    block |܃ܬܚܹܝܬܼ ܫܘܼܠܛܵܢܵܐ ܕܪܸܫܢܘܼܬܹܗ ܣܝܼܡ ܟܠ ܫܘܼܠܛܵܢ|
    block |ܘܡܡܠܟ ܪܸܡܙܗ ܥܲܠ ܪ̈ܘܚܵܢܹܐ ܘܦܲܓܼܪ̈ܵܢܹܝܐ܁|
    block |܃ܬܵܘ ܢܲܟܼܬܸܒܼ ܠܹܗ ܢܲܦ̣ܫܵܐ ܘܦܲܓܼܪܵܐ ܒܲܟܼܣܸܦ ܪܹܫܵܐ|
    block |܃ܘܲܢܩܲܪܸܒ̣ ܠܹܗ ܫܲܦܝܘܼܬܼ ܢܲܦ̣ܫܵܐ ܚܠܵܦ ܡܲܕܲܐܬܼܵܐ|
    block |܃ܐܘ ܟܵܪܘܿܙܵܐ ܕܲܡܠܒܒܼ ܗ̄ܘ̣ܵܐ ܘܲܡܕܲܚܸܠ ܗ̄ܘ̣ܵܐ|
    block |܃ܘܚܘܼܒܵܐ ܘܩܸܢܛܵܐ ܡܠܹܝܢ ܗ̄ܘ̣ܵܘ ܩܵܠܹ̈ܐ ܕܟܵܪܘܿܙܘܼܬܹܗ|
    block |܃ܡܲܕܪܸ ܙܪ̈ܲܚܡܹܐ ܒܲܫܡܹܗ ܘܩܵܠܹܗ ܒܐܸܕܼܢܲܝ̈ ܟܠܢܵܫ|
    block |ܘܡܲܪܡܹܐ ܦܓܼܘܼܕ̈ܐ ܕܲܓܼܙܵܪ ܕܝܼܢܵܐ ܒܦܘܼܡ ܡܲܪ̈ܚܹܐ܁|
    block |܃ܙܒܝܼܦ ܐܲܝܟ ܫܲܒܼܛܵܐ ܠܘܼܩܒܲܠ ܥܵܘܠܵܐ ܕܲܡܢܓܼܕܼ ܠܹܗ|
    block |ܘܡܲܟܼܪܸܙ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܝܲܕܼ ܟܘܼܢܵܝܹܗ܁|
    block |܃ܫܡܹܗ ܡܸܬܼܦܲܫܲܩ ܚܢܵܢܵܐ ܕܚܵܐ̇ܢ ܠܐ̄ܢܵܫ̈ܐ ܡܲܓܢ|
    block |ܘܲܠܛܝܼܫ ܣܲܝܦܵܐ ܕܡܸܠܲܬܼ ܦܘܼܡܹܗ ܐܲܝܟ ܬܵܒܼܘܥܐ܁|
    block |܃ܥܛ̇ܐ ܒܲܫܡܹܗ ܫܛܵܪܵ ܐ̄ܢܵܫܘܼܬܼܵܐ ܕܚܵܒܼܘܒܲܚܛܝܼܬܼܵܐ|
    block |ܘܡܲܟܿܬܸܒܼ ܐ̄ܢܵܫ̈ܐ ܕܢܸܗܘܘܿܢ ܥܒ̈ܕܐ ܠܡܫܕܪܢܗ܁|
    block |܃ܢܚܸܬܼܘ ܦܸܬܼܓܼܵܡܵܘ̈ܗܝ ܒܲܕܼ ܡܘܼܬܼ ܡܸܛܪܵܐ ܠܐܲܪܥܵܐ ܕܐ̄ܢܵܫ̈ܐ|
    block |ܘܪ̈ܲܓܼܝܼ ܐܸܢܘܿܢ ܒܡܸܠܲܬܼ ܦܘܼܡܹܗ ܠܡܸܬܲܠ ܦܹܐܪܹ̈ܐ܁|
    block |܃ܩܥ̣ܵܐ ܡ̣ܢ ܫܸܠܝܵܐ ܒܪܘܼܚ ܓܸܠܝܵܢܵܐ ܕܡܲܠܸܠ ܥܲܡܹܗ|
    block |ܕܗܵܐ ܠܲܡ ܐܸܡܪܵܐ ܡܕܲܢܹܐ ܡܘܼܡܹ̈ܐ ܘܫܵܒܸ̇ܩ ܚܵܘܒܹ̈ܐ܁|
    block |܃ܗܵܢܵܘ̇ ܕܐܸܡ̄ܪܹܬܼ ܒܵܬܲܪܚܐܬܹ̇ܐ ܘܩܲܕܡܝܼ ܗ̄ܘ̣ ܡܹܢܝ|
    block |ܘܠܵܐ ܝܵܕܲܥ̇ܢܵܐ ܕܐܲܝܟܲܢ ܐܸܒܪܹܝܘܗܝ ܕܩܲܫܝܼܫ ܘܲܛܠܹܐ܁|
    block |܃ܛܠܹܐ ܡܸܢܝ ܒܲܛ[܁܁܁] ܝܼܠܝܼܕܘܼܬܹܗ ܒܪܘܼܟܵܒܼ ܦܲܓܼܪܵܐ|
    block |ܘܩܲܫܝܼܫ ܗ̄ܘ̣ ܡܸܢܝ ܒܲܥܬܼܝܕܬܼ̈ܐ ܕܣܘܼܪܝ ܐܪ̈ܙܘܗܝ܁|
    block |܃ܡܲܢ̣ܘ ܕܛܠܹܐ ܡ̣ܢ ܝܘܿܚܲܢܵܢ ܥܘܼܪ̈ܠܝ ܠܸܒܿܐ|
    block |ܘܲܐܝܟܲܢ ܩܲܫܝܼܫ ܘܐܵܬܹ̇ܐ ܠܚܵܪܬܼܵܐ ܓܠܵܘ ܘܒܲܕܡܘ ܠܝܼ܁|
    block |܃ܠܡܲܢ̣ܘ ܒܵܪܹܐ ܓܲܒܼܪܵܐ ܕܐܬܹ̇ܐ ܒܵܬܲܪܡܠܵܘܗܝ|
    block |ܘܲܠܡ̇ܢ ܟܲܢܝܼ ܐܸܡܪܵܐ ܚܲܝܵܐ ܘܫܵܩܸ̇ܠ ܥܵܘܠܵܐ܁|
    block |܃ܐܸܢ ܚܲܝܼܕܵܐ ܢܚܸܬܼ ܘܐܸܬܼܓܲܫܲܡ ܘܲܗܘ̤ܵܐ ܒܸܣܪܵܐ|
    block |܃ܡܵܢܲܐ ܗ̄ܝ̣ ܕܐܲܠܨܲܬܼ ܕܲܒܼܝܲܕܼ ܒܸܣܪܵܐ [܁܁܁]ܕܲܟܹܿܐ ܥܵܘܠܲܢ|
    block |܃ܠܡ̇ܢ ܠܵܐ ܫܲܩܠܹܗ ܠܥܵܘܠܵܐ ܕܓܸܢܣܲܢ ܒܐܲܠܵܗܘܼܬܹܗ|
    block |ܥܕܲܡܵܐ ܕܬܲܚܬܝܼ ܫܘܼܒܼܚܹܗ ܪܲܒܿܐ ܠܘܵܬܼ ܫܝܼܛܘܼܬܼܵܐ܁|
    block |ܘܲܟܒܲܪ ܚܲܝܠܵܐ ܕܪܲܒ ܡ̣ܢ ܕܝܼܠܹܗ ܩܢܹܐ ܗ̄ܘ̣ܵܐ ܒܸܣܪܵܐ܁|
    block |ܘܡܸܛܠ ܗܵܕܹܐ ܫܲܚܠܸܦ ܝܵܬܹܗ ܕܢܙܟܐ ܒܫܝܛܐ|
    block |܃ܚܣ ܠܵܐ ܬܸܗܘܹܐ ܕܗܵܕܐ ܢܹܐܡܲܪ ܐܵܘܢܸܬܼ [܁܁܁]ܒܼ|
    block |ܕܚܹܝܠ ܐܝܼܬܼܘܼܬܹܗ ܣܢܝܼܩ ܥܲܠ ܚܲܝܠܵܐ ܕܒܸܣܪܐ ܫܝܼܛܵܐ܁|
    block |܃ܒܸܣܪܵܐ ܗ̄ܘ̣ ܕܝܼܪܸܒܼ ܘܲܩ̣ܢܵܐ ܚܲܝܠܵܐ ܒܝܲܕܼ ܐܝܼܬܼܘܼܬܼܵܐ|
    block |܃ܠܵܘ ܐܝܼܬܼܘܬܼܵܐ ܩܢܵܬ̤ ܥܘܼܕܼܪܵܢܵܐ ܡ̣ܢ ܡܵܝܘܿܬܼܵܐ|
    block |܃ܠܦܲܓܼܪܵܢܵܝܵܐ ܠܒܸܘ ܨܒܼܝܵܢܵܐ ܐܸܠܵܗܵܝܵܐ|
    block |ܘܲܙܟܼܵܐ ܘܙܲܟܿܝܼ ܠܲܟܢܵܘ̈ܬܹܗ ܒܚܹܝܠ ܢܵܣܘܿܒܹܗ܁|
    block |ܠܹܗ ܗܘ̤ ܟܢܝܼ ܐܸܡܪܵܐ ܕܲܟܼܝܵܐ ܒܪܹܗ ܕܲܙܟܲܪܝܵܐ܃|
  block
    block |ܕܲܒܼܝܲܕ ܕܸܒܼܚܹܗ ܡܕܲܟܲܐ ܡܘܼܡܹ̈ܐ ܕܲܒܢܲܝ̈ ܓܢܣܹܗ܁|
    block |܃ܠܵܐ ܬܘܼܒܼ ܫܲܡ݂ܲܗ ܘܲܩܪ̣ܵܐ ܓܲܒ̣ܪܵܐ ܕܼܵܐܬܹ̇ܐ ܒܚܲܪܬܼܵܐ|
    block |ܕܲܒܼܫܘܼܠܵܡܵܐ ܕܙܲܒܼܢܹ̈ܐ ܕܵܢܝܼ̇ܝ ܘܲܡܚܲܪܲܪ ܟܠ܁|
    block |܃ܡܸܛܠܵܬܹܗ ܗܘ̤ܐ ܟܸܢܵܪܵܐ ܠܪܘܼܝܝ ܓܸܠܝܵܢܵܐ|
    block |ܕܒܹܗ ܢܸܬܼܚܲܬܡܘܢ ܩ̈ܠܐ ܫܚܝܼܩܹ̈ܐ ܕܲܢܒ̣ܝܘܼܬܼܵܐ܁|
    block |܃ܓܠ̣ܐ ܠܹܗ ܪܘܚܵܐ ܘܚ̣ܙܝܗܝ ܕܐܵܬܹ̇ܐ ܘܲܣܘܲܚ̣ ܠܐܘܼܪܥܹܗ|
    block |ܘܲܚܕܝܼ ܕܲܚ̣ܙܵܐ ܣܲܒܼܪܵܐ ܕܪܵܓܘܼܗܝ ܢܒܼܝܹ̈ܐ ܘܡܼ̈ܠܟܹܿܐ܁|
    block |܃ܚܙܵܐ ܕܐܲܝܟ ܟܠܢܵܫ ܐܵܬܹ̇ܐ ܨܹܐܕܼܵܘܗܝ ܕܢܸܥܡܸܕ ܡܸܢܹܗ|
    block |ܘܫܲܪܝܼ ܕܲܢܦܝܼܣ ܕܗܘ̤ ܠܹܗ ܢܲܥܡܸܕܼ ܘܠܵܘ ܗܘ̤ ܡܸܢܹܗ܁|
    block |܃ܐܸܢܵܐ ܣܢܝܼܩ ܐ̄ܢܵܐ ܕܡܸܢܵܟ ܐܸܥܡܸܕ ܐܲܝܟ ܚܲܣܝܼܪܵܐ|
    block |ܠܵܘ ܕܐܢ̄ܬܿ ܬܹܐܬܹܐ ܠܘܵܬܼ ܡܸܣܟܹܿܢܵܐ ܡܸܥܬܲ ܪܡܢܗ܁|
    block |܃ܐܲܢ̄ܬܿ ܡܲܒܿܘܥܵܐ ܐܢ̄ܬܿ ܕܡܫܩܹܐ ܚܲܝܹ̈ܐ ܠܡܵܝܘܿܬܼܘܼܬܼܵܐ|
    block |ܡܵܢܵܐ ܣܢܝܼܩ ܐܲܢ̄ܬܿ ܕܢܸܬܼ ܡܲܠܐ ܠܵܟ ܡ̣ܢ ܡܵܝܘܿܬܼܵܐ܁|
    block |܃ܐܲܢ̄ܬܹ ܩܲܪܝ̣ܫ ܐܲܢ̄ܬܿ ܘܒܼܵܟ ܡܸܬܿܕܲܟܝܢ ܛܲܡܲܐܝ̈ ܢܲܦ̣ܫܵܐ|
    block |ܘܐܲܝܟܲܢ ܒܵܥ̇ܝܬܿ ܕܘܼܟܵܝ ܢܲܦ̣ܫܵܐ ܡܕܲܟܹܿܐ ܡܘܼܡܹ̈ܐ܁|
    block |܃ܕܝܼܠܵܟ ܓܲܙܵܐ ܕܟܼܠ ܚܸܟܼ̈ܡܵܬܼܵܐ ܘܲܣܬܝܼܪ̈ܝܬܐ|
    block |ܡܵܢܵܐ ܝܵܠܸ̇ܦ ܪܲܒܿܐ ܡܸܗܝܪܵܐ ܡ̣ܢ ܬܲܠܡܝܼܕܹܗ܁|
    block |܃ܐܲܢ̄ܬܿ ܢܗܝܼܪܵܐ ܕܡܲܢܗܲܪ ܟܠܵܐ ܒܢܘܼܗܪܵܐ [ܒܢܘܼܗܪܵܐ] ܕܐܲܦܵܘ̈ܗܝ|
    block |ܡ̇ܢ ܚܵܫܲܚ̇ ܠܵܟ ܕܠܩܵܐ ܙܥܘܿܪܵܐ ܫܪܵܓܵܐ ܕܡܸܠܲܬܼ܁|
    block |܃ܕܝܼܠܵܟ ܝܲܡܵܐ ܫܦܝܼܥܵܐ ܕܪ̈ܚܡܹܐ ܕܲܡܸܫܝܼܓ ܥܵܘܠܵܐ|
    block |ܡ̇ܢ ܡܲܣܚܹܐ ܐܲܢ̄ܬܿ ܪܲܒܿܘܼܬܼ ܫܘܼܒܼܚܵܟ ܒܡܲܝ̈ܐ ܫܚܝܼܡܹ̈ܐ܁|
    block |܃ܫܒܼܘܿܩ ܠܵܡ ܗܵܫܵܐ ܦܲܢܝܼ ܡܲܠܟܿܐ ܠܘܵܬܼ ܟܵܪܘܿܙܵܐ|
    block |ܗܵܟܲܢ ܝܵܐܹ̇ܐ ܕܒܼܝܼ ܬܸܬܼܡܲܠܐ ܙܲܕܝܼܩܘܼܬܼܵܐ܁|
    block |܃ܫܒ̣ܘܿܩ ܠܵܐ ܬܸܓܼܠܹܐ ܪܲܒܿܘܼܬܼܝ ܘܐܝܼܩܵܪܝ ܠܥܹܝܢ ܚܲܙ̈̇ܝܐ|
    block |ܥܲܕ ܣܵܥܲ̇ܪ ܐ̄ܢܵܐ ܘܲܡܫܲܡܠܹܐ ܐ̄ܢܵܐ ܟܠ ܡܵܐ ܕܲܟܼܬܼܝܼܒܼ܁|
    block |܃ܫܒܼܘܿܩ ܥܵܡܸ̇ܕܼ ܐ̄ܢܵܐ ܐܲܝܟ ܚܲܣܝܼܪܵܐ ܣܢܝܼܩ ܥܲܠ ܪ̈ܲܚܡܹܐ|
    block |ܕܐܸܓܼܡܘܿܪ ܒܩܢܘܿܡܝ ܚܲܣܝܼܪܘܼܬܼܵܐ ܐܓܸܢܵܣܵܐ ܕܐ̄ܪܵܫ̈ܐ܁|
    block |܃ܡܸܢܹܗ ܕܓܸܢܣܐ ܕܚܵܒܼ ܠܲܚܛܝܼܬܐ ܐܝܼܬܲܝ ܐܸܢܵܐ|
    block |ܫܒܼܘܿܩ ܦܵܪܲܥ ܐ̄ܢܵܐ ܫܛܵܪܵܐ ܕܲܟܼܬܲܒܼ ܐܵܕܼܵܡ ܒܲܥܕܸܢ܁|
    block |܃ܡ̣ܢܹܗ ܕܡܸܕܼܪܵܐ ܕܓܲܪܦܘܼܗܝ ܚܲܫܹ̈ܐ ܐܝܼܬܼܵܘܗܝ ܪܘܼܟܵܒ̣ܝ|
    block |ܫܒܼܘܿܩ ܫܵܓ̇ܪ ܐ̄ܢܵܐ ܪܲܦܝܘܼܬܼ ܛܝܼܢܹܗ ܒܢܘܼܪܵܐ ܘܪܘܼܚܵܐ܁|
    block |ܡ̣ܢ ܛܘܼܗܡܵܐ ܐܢܵܐ ܕܒܠܥܗ ܡܵܘܬܿܐ ܘܟܼܵܡ ܥܲܠ ܚܲܝܵܘ̈ܗܝ܁|
    block |ܫܒܼܘܿܩ ܢܵܚܹ̇ܬܼ ܐ̄ܢܵܐ ܒܐܵܪܵܙܵܐ ܠܡܵܝ̈ܐ ܘܡܲܣܸܩ ܐ̄ܢܵܐ ܠܗ܁|
    block |܃ܒܲܪ ܓܸܢܣܵܐ ܐ̄ܢܵܐ ܕܲܫܒܹܐ ܠܒܝܼܫܵܐ ܒܝܲܕܼ ܚܹܐܪܘܼܬܹܗ|
    block |ܐܹܦܘܿܩ ܐܲܦܢܹܐ ܫܒܼܝܼܬܼܵܐ ܕܥܲܡܲܢ ܡ̣ܢ ܡܵܪܘܿܕܸܵܐ܁|
    block |܃ܫܛܵܪܵܐ ܕܡܵܘܬܼܵܐ ܟܬܲܒܼܘ ܐܲܒܼܵܗܲܝ̈ ܘܚܵܒܼܘ ܠܲܚܛܝܼܬܼܵܐ|
    block |ܘܣܵܡܹ̇ܬܼ ܬܸܢܘܼܝ ܕܦܪܲܥ ܐ̄ܢܵܐ ܠܹܗ ܒܐ̄ܪܵܙܵܐ ܠܘܼܩܕܼܵܡ܁|
    block |܃ܨܲܠܡܵܐ ܦܲܐܝܵܐ ܕܪܘܼܟܵܒ̣ ܦܲܓܼܪܲܢ ܐܲܫܚܸܬܼܘܲܒܼܠܝܼ|
    block |ܐܹܚܘܿܬܼ ܐܲܫܝܼܓܼ ܨܵܐܬܼܵܐ ܕܥܵܘܠܵܐ ܡ̣ܢ ܨܘܼܪ̈ܬܹܗ܁|
    block |܃ܒܟܼܟܼܪܵܐ ܕܡ̈ܝܐ ܢܵܣܸ̇ܟ ܐ̄ܢܵܐ ܠܹܗ ܠܲܨܠܸܡ ܨܲܠܡܲܢ|
    block |ܘܲܚܠܵܦ ܢܘܼܪܵܐ ܢܵܦ̇ܚ ܐ̄ܢܵܐ ܠܹܗ ܪܘܼܚܵܐ ܕܚܲܝܹ̈ܐ܁|
    block |܃ܐܸܢ ܠܵܐ ܡܫܝܼܓܼ ܐ̄ܢܵܐ ܨܵܐܬܹܗ ܒܲܩܢܘܿܡܝ ܠܵܐ ܡܸܬ̇ܕܲܟܲܐ|
    block |ܘܐܸܢ ܠܵܐ ܢܵܚܹ̇ܬܼ ܥܲܡܝܼ ܠܲܥܡܵܪܐ ܠܵܐ ܡܸܬܼܚܲܣܹܐ܁|
    block |܃ܐܲܝܟ ܪܹܫܝܼܬܼܵܐ ܓܒܢܝ ܒܵܪܘܝܵܐ ܡ̣ܢ ܡܵܝܘܿܬܹ̈ܐ|
    block |ܘܣܡܢܝ ܕܐܸܗܘܹܐ ܐܲܝܟ ܦܘܼܪܩܵܢܵܐ ܚܠܵܦ ܚܲܝܲܝ̈ܗܘܿܢ܁|
    block |܃ܒܝܼ ܐܲܝܟ ܕܒܼܚܵܐ ܨܒ̣ܵܐ ܕܲܢܪܲܥܹܐ ܝܵܬܼܗ ܠܥܒܕܘ̈ܗܝ|
    block |ܘܩܲܒܸܿܠ ܩܘܼܪܒܵܢܝ ܘܐܲܓܼܙܪܒܐܝܼܕܲܝ̈ ܫܲܝܢܵܐ ܠܟܼܠܵܐ܁|
    block |ܘܡܸܛܠ ܕܲܨܒ̣ܵܐ ܘܦܪܫܢܝ ܡ̣ܢ ܟܠ ܡܸܛܠ ܐ̄ܢܵܫ̈ܐ܃|
  block
    block |ܙܵܕܲܩ ܕܐܦܪܘܿܥ ܚܘܼܒܵܐ ܚܠܵܦ ܟܠ ܠܲܐܠܵܗ ܟܠܵܐ܁|
    block |܃ܒܝܲܠܕܐ ܕܲܬܼܪܹܝܢ ܕܵܪܸܫ̇ ܐܢܵܐ ܠܵܗ̇ ܠܐܘܼܪܚܵܐ ܕܫܲܝܢܵܐ|
    block |ܘܐ̄ܢܵܐ ܪܵܕܹ̇ܐ ܐ̄ܢܵܐ ܒܕܼܵܡ ܟܠ ܕܐܵܬܹ̇ܐ ܒܐ̄ܪܵܙܚܘܼܕܵܬܼܵܐ܁|
    block |܃ܡܸܛܠ ܡܹܐܬܼܝܼܬܼܝ ܓܒܼܵܟ ܦܘܼܩܕܵܢܵܐ ܘܩ̣ܪܟ ܩܵܠܵܐ|
    block |ܕܐܸܩܪܹܐ ܠܐܢܵܫܵܐ ܠܘܵܬܼ ܡܵܘܠܕܵܐ ܕܗܵܘܹ̇ܐ ܒܐܝܼܕܲܝ̈܁|
    block |܃ܫܒܼܘܿܩ ܥܵܡܸ̇ܕܼ ܐ̄ܢܵܐ ܒܡܲܝ̈ܐ ܒܐܝܼܕܲܝ̈ܟ ܐܲܝܟ ܕܲܒܼܩܲܒܼܪܵܐ|
    block |ܘܡܲܚܸܬܼ ܐ̄ܢܵܐ ܥܲܡܝܼ ܠܡܵܘܿܬܼܘܼܬܼܵܐ ܘܡܲܣܸܩ ܐ̄ܢܵܐ ܠܵܗ̇܁|
    block |܃ܐܸܥܡܲܕ ܗܵܫܵܐ ܐܲܝܟ ܡܵܐ ܕܲܣܢܝܼܩ ܥܲܠ ܕܘܼܟܵܝܵܐ|
    block |ܘܒܼܵܬܼܪ ܙܲܒܼܢܵܐ ܡܚܵܘܹܐ ܐ̄ܢܵܐ ܚܝܲܠܝ ܒܕܼܘܟܵܝ ܛܲܡ̈ܐܹܐ܁|
    block |܃ܫܠܸܡ ܟܵܪܘܿܙܵܐ ܠܲܡܫܲܕ ܪܵܢܹܗ܁ ܒܐܲܝܠܹܝܢ ܕܲܫ̣ܡܲܥ|
    block |ܘܩܲܒܸܿܠ ܟܵܗܢܵܐ ܕܲܢܣܝܼܡ ܐܝܼܕܹܗ ܥܲܠ ܪܲܒܿ ܟܘܼܗܪܹ̈ܐ܁|
    block |܃ܐܘ ܝܘܿܚܲܢܵܢ ܕܲܡܫܲܡܸܫ ܗ̄ܘ̣ܵܐ ܒܩܘܼܕܼܫܵܐ ܕܲܠܒܲܪ|
    block |ܕܲܫܘ̣ܵܐ ܕܢܸܥܘܼܠ ܠܲܩܕܘܫ ܩܘܼܕܼܫ̈ܐ ܕܠܵܐ ܡܲܦܲܣ ܗ̄ܘ̣ܵܐ܁|
    block |܃ܐܹܝܘ ܒܲܪ ܓܸܢܣܵܐ ܕܚܲܣܝܼܪ ܘܲܣܢܝܼܩ ܥܲܠ ܫܘܼܒܼܩܵܢܵܐ|
    block |ܕܲܦܬܲܚ ܕܲܙܵܐ ܕܲܡܟܲܣܲܝ ܗ̄ܘ̣ܵܐ ܡ̣ܢ ܩܕܼܵܡ ܕܪ̈ܐ܁|
    block |܃ܠܵܐ ܗ̄ܘ̣ܵܐ ܠܩܘܼܕܫܐ ܕܪ̈ܒܝ ܟܘܡܪ̈ܐ ܥܠ ܝܘܚܢܢ|
    block |ܠܗܵܘ̇ ܕܲܫܡܲܝܵܐ ܕܪܫ ܡܥܠܬܗ ܐ̄ܪܵܙܵܢܵܐܝܼܬܼ܁|
    block |܃ܫܲܠܸܡ ܛܲܟܼܣܵܐ ܕܲܡܟܲܗܸܢ ܗ̄ܘ̣ܵܐ ܢܵܡܘܿܣܵܐܝܼܬܼ|
    block |ܘܫܲܪܝܼ ܡܟܲܗܸܢ ܐ̄ܪ̈ܙܵܢܐܝܼܬܼ ܒܕܲܪܓܼܐ ܕܠܥܸܠ܁|
    block |܃ܫ̣ܒܩ ܬܸܫܡܸܫܬܿܐ ܕܡܲܥܡܘܿܕܼܝ̈ܵܬܼܵܐ ܐܕܒܹܝܬܼ ܝܗ̄ܘܼܕܵܝ̈ܐ|
    block |ܘܫܲܪܝܼ ܪܵܕܐ ܒܓܼܵܘ ܩܵܢܘܿܢܵܐ ܕܚܘܼܣܝ ܥܲܡܡܹ̈ܐ܁|
    block |܃ܩܪܸܒܼ ܠܥܡܕܐ ܝܲܡܵܐ ܪܒܿܐ ܡܫܝܼܓ ܚܲܛ̈ܝܼܐ|
    block |ܘܲܦܬܲܚ ܬܲܪܥܵܐ ܕܐܚܝܼܕܼܝܢ ܗ̄ܘ̣ܵܘ ܒܐܦܝ ܐܢܵܫܵܐ܁|
    block |܃ܢܚܸܬܼ ܪܲܒܿ ܟܘܼܡܪܹ̈ܐ ܠܡܲܝ̈ܐ ܘܲܥ̣ܡܕܲ ܘܩܲܕܸܫ ܐܸܢܘܿܢ|
    block |ܘܐܲܩܢܝܼ ܐܸܢܘܿܢ ܚܲܝܠܵܐ ܕܪܘܼܚܵܐ ܠܡܸܬܲܠ ܚܲܝܹ̈ܐ܁|
    block |܃ܩܪܸܒܼ ܩܲܕܲܝܼܫܵܐ ܠܘܵܬܼ ܐܸܣܛܘܣܐ ܪܦܝܐ ܘܚܪܫܐ|
    block |ܘܥܒܕܗ ܥܘܒܐ ܕܡܵܘ ܠܸܕ ܐܢܵܫܐ ܪܘܼܚܵܢܵܐܝܼܬܼ܁|
    block |܃ܢܚܸܬܼ ܘܐܸܬܛܲܒܲܥ ܒܥܘܼܒܐ ܕܡܝ̈ܐ ܐܲܝܟ ܕܲܒܼܒܼܪܵܐ|
    block |ܘܩ̣ܵܡ ܘܐܸܬܼܢܲܚܲܡ ܘܢܲܚܸܡ ܠܐܵܕܼܵܡ ܐ̄ܪܵܙܵܢܵܐܝܼܬܼ܁|
    block |܃ܣܠܸܩ ܡ̣ܢ ܥܘܼܢܵܐ ܕܐܸܡܵܐ ܚܕܲܬܿܐ ܕܠܵܐ ܒܲܥܝܵܕܼܵܐ|
    block |ܘܲܢܚܸܬܼ ܪܘܼܚܵܐ ܘܡܲܫܚܹܗ ܒܚܲܝܠܵܐ ܐܲܠܵܗܵܝܵܐ܁|
    block |܃ܒܪܘܼܚܵܐ ܡܲܫܚܹܗ ܠܵܐ ܗܘ̣ܵܐ ܡܸܫܚܐ ܢ̇ܡܘܿܣܵܝܵܐ|
    block |ܡܸܫܚܵܐ ܓܲܒܼܝܵܐ ܕܲܡܝܬܲܪ ܗ̄ܘ̣ܵܐ ܛܵܒ̣ ܡ̣ܢ ܚܲܒܼܪ̈ܵܘܗܝ܁|
    block |܃ܒܛܘܼܦ̣ܣܵܐ ܕܵܝܵܘܢܵܐ ܢܚܸܬܼ ܗ̄ܘ̣ܵܐ ܪܘܼܚܵܐ ܘܩܵܘܝܼ ܨܐܕܵܘܗܝ|
    block |ܘܲܒܼܬܿܚܘܝܼܬܼܵܐ ܓܠܝܼܬܼܵܐ ܚܵܘܝܼ ܥܲܠ ܟܣܝܼܘܼܬܹܗ܁|
    block |܃ܒܝܵܘܢܵܐ ܚܵܘܝܼ ܕܟܠܹܗ ܥܘܼܬܼܪܵܐ ܕܪܘܼܚܵܐ ܩܲܒܸܠ|
    block |ܘܒܹܗ ܗܘ̤ ܡܩܵܘܹܐ ܕܠܵܐ ܫܘܼܢܵܝܵܐ ܒܛܲܟܼܣܵܐ ܕܥܘܹܡܪܹܗ܁|
    block |܃ܨܲܪ ܬܿܚܘܝܼܬܼܵܐ ܒܝܲܕ ܦܲܪ̈ܚܵܬܼܵܐ ܪܹܚܡܲܬܼ ܫܝܢܐ|
    block |ܕܒܹܗ ܗܘ̤ ܡܩܘܐ ܫܝܢܐ ܕܟܼܠܵܐ ܕܠܵܐ ܙܘܼܥܙܵܥܵܐ܁|
    block |܃ܒܐܬ̤ܵܐ ܕܫܝܢܵܐ ܢܚܸܢܿ ܘܩܘܝܼ ܒܹܗ ܚܝܠ ܟܣܝܘܬܼܵܐ|
    block |ܘܚܲܬܸܡ ܐܒܐ ܒܝܲܕܼ ܒܲܪܬܼ ܩܠܵܐ ܕܗ̇ܢܐ ܚܲܒܝܼܒܼܝ܁|
    block |܃ܒܪܘܼܚܵܐ ܡܲܫܚܹܗ ܐܲܝܟ ܐܲܬܠܝܼܛܵܐ ܠܡܐܚܕ ܕܲܪܲܐ|
    block |ܘܐܫܡܥ ܩܠܵܐ ܠܘܿܬ ܚܙܝ̈ܐ ܕܐܲܬܠܝܼܛܘܼܬܼܵܐ܁|
    block |܃ܩܵܠܵܐ ܒܲܠܚܘܕ ܫܡܥܘ ܚܙ̈ܝܐ ܕܐܲܟܼܪܸܙ ܐܲܒܼܵܐ|
    block |ܘܒܡܫܚܘܼܬܼܵܐ ܕܒܲܕܡܘܼܬܼ ܝܵܘܢܵܐ ܠܵܐ ܐܲܬܒܲܩܝܼܘ܁|
    block |ܒܟܸܣܝܵܐ ܡܲܫܚܹܗ ܠܥܹܝܢ ܚܲܕ ܒܲܠܚܘܼܕ ܕܡܫܡܫ ܗܘ̣ܐ܁|
    block |ܕܗܵܟܼܢ ܦܵܩܹܕ ܛܲܟܼܣܵܐ ܪܲܒܿܐ ܕܲܡܫܚܝܘܼܬܼܵܐ܁|
    block |ܠܟܼܵܗܢܹ̈ܐ ܒܲܠܚܘܿܕܼ ܡܦܣ ܡܸܫܚܵܐ ܠܲܡܩܲܕܵܫܘ܃|
  block
    block |ܟܲܕ ܡܸܬܼܒܲܩܝܼܢ ܐܲܝܟ ܒܲܝܬܵܝܹ̈ܐ ܒܪܲܒܿܘܼܬܼ ܕܲܪܓܹܗ܁|
    block |ܐܵܦ ܝܘܿܚܲܢܵܢ ܐܲܝܟ ܫܲܡܵܫܵܐ ܘܪܵܚܡܵܐ ܕܚܲܬܼܢܵܐ|
    block |ܒܝܲܕܼ ܓܸܠܝܢܐ ܫܘ̣ܐ ܕܢܸܬܼ ܒܩܐ ܒܪܘܼܚܵܐ ܕܲܢܚܸܬܼ܁|
    block |܃ܗܘ̤ ܒܠܲܚܘܿܕܵܘܗܝ ܚܙ̣ܵܐ ܡܵܘܗܲܒܼܬܼܵܐ ܕܒܲܕܼܡܘܼܬܼ ܝܵܘܢܵܐ|
    block |ܘܐܲܣܗܸܕܼ ܘܐܸܡ̣ܲܪ ܕܫܲܪܝܼܪ ܚܸܙܘܵܐ ܘܪܲܒܿ ܪܘܼܟܵܒܼܵܐ܁|
    block |܃ܚܙܹ̇ܝܬܼ ܠܲܡ ܪܘܼܚܵܐ ܟܝܵܢܵܐ ܟܲܣܝܵܐ ܒܐ̄ܪܵܙ ܦܪܚܬܐ|
    block |ܕܲܢܚܸܬܼ ܘܩܵܘܝܼ ܟܣܝܐ ܒܓܲܠܝܐ ܒܚܘܼܒܵܐ ܫܲܠܡܵܐ܁|
    block |܃ܣܗܸܕܼ ܡܸܨܥܵܝܵܐ ܕܲܡܫܲܡܸܫ ܗ̄ܘ̣ܵܐ ܕܲܢܚܸܬܼܪܘܼܚܵܐ|
    block |ܘܐܲܪܡܝܼ ܐܝܕܼܵܐ ܐܲܒܼܵܐ ܒܩܠܐ ܒܐܪܵܙ ܚܘܼܕܵܬܼܵܢ܁|
    block |܃ܗܵܫܵܐ ܕܫܠܡ ܛܲܟܼܣܵܐ ܕܡܲܝ̈ܐ ܘܚܲܬܸܿܡ ܐܲܒܼܵܐ|
    block |ܢܒ̣ܥܹܐ ܕܡܲܢ̣ܘܼ ܕܩܲܒܸܿܠ ܪܘܼܚܵܐ ܘܲܫܡܵܐ ܕܲܒܼܪܵܐ܁|
    block |܃ܡܲܢ̣ܘܼ ܒܡܲܢ̣ܘܼ ܕܲܢܚܸܬܼ ܘܲܥܡ݂ܲܪ ܒܐ̄ܪܵܙ ܦܪܚܬܐ|
    block |ܘܲܠܡ̇ܢ ܟܲܢܝܼ ܒܪܵܐ ܕܨܒ̣ܐ ܒܹܗ ܘܫܲܡܠܝܼ ܚܘܼܒܹܿܗ܁|
    block |܃ܡܲܢ̣ܘܼ ܕܢܚܸܬܼ ܠܥܘܼܒܵܐ ܕܡܝ̈ܐ ܐܲܝܟ ܚܲܣܝܼܪܵܐ|
    block |ܘܲܡܢ̣ܘ ܕܡܲܫܚܹܗ ܪܘܼܚܵܐ ܒܚܘܼܒܵܐ ܘܩܢ̣ܘ ܚܲܝܠܵܐ܁|
    block |܃ܐܸܢ ܗܘ̤ ܕܡܸܠܬܼܵܐ ܪܲܟܸܿܒܼ ܝܵܬܹܗ ܘܗܘ̤ܐ ܒܣܪܐ|
    block |ܡܛܠ ܡܵܢܵܐ ܠܵܘ ܒܲܩܢܘܿܡܹܗ ܡܲܫܚܹܗ ܠܒܸܣܪܹܗ܁|
    block |܃ܠܡܵܢܵܐ ܠܵܐ ܝܼܗ̣̄ܒܼ ܚܲܝܠܵܐ ܠܪܘܼܟܵܒܼ ܦܲܓܼܪܹܗ|
    block |ܕܲܢܚܸܬܼ ܪܘܼܚܵܐ ܘܚܲܝܸܠ ܦܲܓܼܪܹܗ ܒܲܡܫܚܝܘܼܬܼܵܐ܁|
    block |܃ܐܸܢ ܗܘ̤ ܕܲܫܘܹܐ ܥܲܡ ܝܵܠܘܕܼܗ ܒܚܘܼܒܵܐ ܘܚܲܝܠܵܐ|
    block |ܠܡ̇ܢ ܐܵܘܣܸܦ ܠܹܗ ܫܡܵܐ ܕܲܒܛܲܝܒܲܘܼ ܐܲܝܟ ܚܲܣܝܼܪܵܐ܁|
    block |܃ܐܸܢ ܪܘܼܚܵܢܵܐ ܗ̄ܘ̣ ܘܒܲܪ ܐܘܿܣܝܼܵܐ ܗ̄ܘ̣ ܕܐܲܒܼܵܐ ܘܪܘܼܚܵܐ|
    block |ܠܡ̇ܢ ܢܵܚܸ̇ܬܼ ܘܐܲܚܪܹܝܢ ܡܲܣܗܸܕܼ ܘܐܲܟܸܿܢ ܝܵܪܸܒܼ܁|
    block |܃ܐܲܝܟܲܢ ܢܵܚܸ̇ܬܼ ܚܲܕܼ ܨܹܝܕܼ ܚܲܒܼܪܹܗ ܠܵܐ ܩܢܹܝܢ ܣܵܟܼܵܐ|
    block |ܘܐܲܝܟܲܢ ܡܵܫܲܚ̇ ܐܝܼܬܼܝܵܐ ܠܐܝܼܬܼܝܵܐ ܠܵܐ ܚܲܣܝܼܪܵܐ܁|
    block |܃ܥܸܠܬܹܗ ܕܡܸܚܵܐ ܪܲܒܿܘܼܬܼ ܕܲܪܓܼܵܐ ܗ̣̄ܝ ܕܲܫܒܼܝܼܚܘܼܬܼܵܐ|
    block |ܕܐܲܝܢܵܐ ܕܲܒܼܖܝܼܪ ܒܥܸܠܲܬܼ ܡܸܫܚܵܐ ܢܵܣܸ̇ܒܼ ܕܲܪܓܼܵܐ܁|
    block |܃ܘܐܸܢ ܠܝܼܚܝܼܕܼܵܐ ܡܫܲܚ̣ ܪܘܚ ܩܘܼܕܫܵܐ ܘܡܲܠܝܗܝ ܪܘܼܚܵܐ|
    block |ܡܵܕܝܢ ܕܲܪܓܼܵܐ ܕܪܲܒܿܘܼܬܼ ܫܘܼܒܼܚܵܐ ܢܲܣܲܒ̣ ܚܲܕܬܼܵܐܝܼܬܼ܁|
    block |܃ܘܐܸܢ ܪܲܒܿܘܼܬܼܵܐ ܢܣܲܒ̣ ܒܲܥܡܵܕܼܵܐ ܒܸܡܲܫܚܵܐ ܘܩܠܵܐ|
    block |ܐܲܝܟܵܘ ܕܲܫܘܹܐ ܥܲܡ ܝܵܠܘܿܕܹܗ ܘܪܘܼܚܵܐ ܕܡܸܢܹܗ܁|
    block |܃ܘܐܸܢ ܠܵܐ ܦܲܐܝ̈ܵܢ ܗܵܠܹܝܢ ܕܐܸܡ̇ܪܹܬܼ ܕܐܵܦ ܠܵܐ ܦܲܐܝ̈ܵܢ|
    block |ܡܵܕܹܝܢ ܢܸܒܼܥܹܐ ܕܡܲܢ̣ܘܼ ܕܝܼܪܸܒܼ ܒܥܸܠܲܬܼ ܡܸܫܚܵܐ܁|
    block |܃ܠܵܐ ܓܲܣܝܼܪܵܐ ܠܵܐ ܡܸܬܼܒܪܲܟ ܡ̣ܢ ܡ̇ܢ ܕܲܒܼܨܝܼܪ|
    block |ܘܐܲܝܢܵܐ ܕܩܲܪܲܝܼܫ ܡ̇ܢ ܚܵܫܲܚ̇ ܠܹܗ ܘܼܕܼܵܫ ܡܸܫܚܵܐ܁|
    block |܃ܠܲܐ ܚܝܼܕ ܣܵܟܼܵܐ ܠܵܐ ܐܵܚܸ̇ܕܼ ܠܹܗ ܥܘܼܒܵܐ ܕܡܲܝ̈ܵܐ|
    block |ܘܲܠܪܡ ܡ̣ܢ ܟܠ ܠܵܐ ܡܵܘܪܸܒܼ ܠܹܗ ܪܲܒܿܘܼܬܼ ܕܲܪܓܼܵܐ܁|
    block |܃ܕܐܝܼܬܼܵܘܗܝ ܘܐܝܼܬܼܵܘܗܝ ܘܒܼܵܗ̇ ܒܐܝܼܬܼܘܼܬܹܗ ܡܩܵܘܹܐ ܡܸܡܬܘܿܡ|
    block |ܘܠܵܐ ܡܸܫܬܲܚܠܲܦ ܟܝܵܢ ܐܝܼܬܼܘܼܬܹܗ ܡ̣ܢ ܗܵܝ̇ ܕܐܝܼܬܼܵܘܗܝ܁|
    block |܃ܟܠ ܕܲܓܼܡܝܼܪܵܐ ܗ̄ܘ̣ ܒܫܸܡ ܐܝܼܬܼܘܼܬܼܵܐ ܠܵܐ ܡܸܫܬܲ ܚܠܲܦ|
    block |ܘܐܸܢ ܡܸܫܬܲ ܚܠܲܦ ܒܲܫܡܵܐ ܫܐܝܼܠܵܐ ܩܢܹܐ ܐܝܼܬܼܘܼܬܼܵܐ܁|
    block |܃ܟܠ ܕܲܥܒܼܝܼܕܼܵܐ ܗ̄ܘ̣ ܣܢܝܼܩ ܥܲܠ ܚܲܝܠܹܗ ܕܥܵܒܼܘܿܕܼܘܼܬܼܵܐ|
    block |ܘܠܵܬ ܡܸܬܼܩܲܝܲܡ ܒܸܠܥܵܕܼ ܪܸܡܙܵܐ ܕܗܵܘ̇ ܕܐܲܩܝܼܡܹܗ܁|
    block |܃ܐܲܝܢܵܐ ܕܝ̇ܪܒܼ ܒܝܲܕܼ ܡܘܼܫܚ̈ܵܬܐ ܐܚܪܹܝܢ ܡܵܘܪܸܒܼ ܠܹܗ|
    block |ܘܐܸܠܘܼܪܲܒܿ ܗ̄ܘ̣ܵܐ ܠܵܐ ܝܵܪܸܒܼ ܗ̄ܘ̣ܵܐ ܡ̣ܢ ܡܵܐ ܕܐܝܼܬܼܵܘܗܝ܁|
  block
    block |܃ܠܲܝܬܿ ܒܲܟܼܝܵܢܵܐ ܕܡܵܘܒܸܿܕܼ ܕܝܼܠܹܗ ܒܲܕܼܠܵܐ ܕܝܼܠܹܗ|
    block |ܘܐܲܝܟܲܢ ܫܲܚܠܸܦ ܝܵܬܹܗ ܒܕܼ ܝܼܠܲܢ ܡܵܘܪܸܒܼ ܟܠܵܐ܁|
    block |܃ܚܣ ܠܵܐ ܢܹܐܡܲܪ ܐܵܘ ܢܸܬܼܪܲܥܹܐ ܐܲܝܟ ܛܵܠܘܿܡܹ̈ܐ|
    block |ܕܡܸܠܬܹܗ ܕܐܲܒܼܵܐ ܐܵܘ ܒܸܿܕܼ ܕܝܼܠܹܗ ܒܕܼܝܼܠܲܢ ܕܲܢܣ݂ܲܒܼ܁|
    block |܃ܢܣܝܼܒܼܵܐ ܗ̄ܘ̣ ܕܝܼܪܸܒܼ ܒܝܲܕܼ ܡܘܼܫܚ̈ܝܵܬܼܵܐ ܠܵܘ ܢܵܣܘܿܒܹܿܗ|
    block |ܫܝܼܛܵܐ ܗ̄ܘ̣ ܕܲܩ̣ܢܐ ܫܡܵܐ ܥܸܠܝܐ ܒܚܹܝܠ ܢܵܣܘܿܒܹܗ܁|
    block |܃ܨܲܠܡܵܐ ܕܐܲܫܚܸܬܼ ܒܨܵܐܝܬܐ ܕܥܵܘܠܵܐ ܕܪܸܓܲܬܼ ܦܸܐܪܵܐ|
    block |ܗܘ̤ܝܘܼ ܕܲܢܣ݂ܲܟ ܪܘܼܚܵܐ ܒܟܼܘܼܪܵܐ ܕܡܥܲܡܘܿܕܼܝܼܬܼܵܐ܁|
    block |܃ܡܵܐܢܵܐ ܫܝܼܛܵܐ ܕܛܝܼܢܵܐ ܪܦܝܐ ܢܣܒܼ ܦܚܵܪܵܐ|
    block |ܘܗ̣ܦܟ ܥܲܒܼܕܹܗ ܡܵܐܢܵܐ ܕܚܫ̇ܚ ܠܫܒܼܚ̈ܝܬܐ܁|
    block |܃ܠܹܗ ܠܲܟܼܝܵܢܵܐ ܕܡܸܕܼܪܹܗ ܕܐܵܕܼܵܡ ܫܩ̣ܠ ܒܵܪܘܿܝܵܐ|
    block |ܘܓܲܒܼܠܹܗ ܒܡ̈ܝܬܐ ܘܫܓܼܪܗ ܒܪܘܚܵܐ ܘܲܩ̣ܢܵܐ ܫܘܼܦܪܵܐ܁|
    block |܃ܟܝܵܢܲܢ ܚܵܒܼ ܗ̄ܘ̣ܵܐ ܘܐܵܦ ܐܸܬܼܡܲܫܟܲܢ ܠܡܵܘܬܿܐ ܘܒܼܝܼܫܵܐ|
    block |ܘܒܹܗ ܒܲܟܼܝܵܢܲܢ ܦܪܥ̣ ܒܵܪܘܿܝܵܐ ܚܵܘܒܲܬܼ ܓܸܢܣܲܢ܁|
    block |܃ܣܒܲܢܝܘܼܬܼ ܢܲܦ̣ܫܲܢ ܐܲܫܚܸܬܼ ܫܘܿܦܪܹܗ ܕܨܲܠܡܲܢ ܦܲܐܝܵܐ|
    block |ܘܲܗܦ̤ܟ ܨܵܪܵܢ ܒܝܲܕ ܣܲܡܡܵܢܹ̈ܐ ܪܘܼܚܵܢܵܝܹܐ܁|
    block |܃ܚܣܵܡܵܐ ܒܝܼܫܵܐ ܠܚܐ ܨܘܪ̈ܬܢ ܒܪ̈ܝܬܐ|
    block |ܘܫܲܚܠܸܦ ܗܵܫܵܐ ܘܪܫ̣ܡ ܐܸܢܹܝܢ ܠܓܼܵܘ ܡ̣ܢ ܕܲܦܵܐ܁|
    block |܃ܫܕܹܐ ܗ̄ܘ̣ܵܐ ܓܸܢܣܲܢ ܐܲܝܟ ܣܪܘܿܚܵܐ ܠܐܟܣܘܪܝܐ|
    block |ܘܡ̣ܢ ܕܐܸܬܼܡܲܟܲܟ ܚܵܢܹܗ ܒܪ̈ܲܚܡܹܐ ܩܠܵܐ ܕܫܪܝܗܝ܁|
    block |܃ܚܒܼܝܼܫ ܗ̄ܘ̣ܵܐ ܒܲܫܝܘܿܠ ܘܪܲܡܝܢ ܗ̄ܘ̣ܵܘ ܒܹܗ ܚܸܒܼ̈ܠܹܐ ܕܡܵܘܬܵܐ|
    block |ܘܚܣ ܥܲܠ ܫܸܦܠܹܗ ܪ̈ܲܚܡܹܐ ܕܓܲܒܼܠܘܼܗܝ ܘܲܢܚܸܬܼܘ ܦܲܪܩܘܼܗܝ܁|
    block |܃ܣܪܹܐ ܗ̄ܘ̣ܵܐ ܟܠܹܗ ܘܡܲܒܲܣܒܲܣ ܗ̄ܘ̣ܵܐ ܒܫܘܿܚܢܹ̈ܐ ܕܥܵܘܠܵܐ|
    block |ܘܥܨܒܹܗ ܚܢܢܐ ܘܐܲܫܝܼܓܼ ܡܸܢܹܗ ܣܲܪܝܼܘܼܬܼ ܥܵܘܠܹܗ܁|
    block |܃ܚܲܕ ܗܲܕܵܡܵܐ ܓܒܼܵܐ ܡ̣ܢ ܟܠܹܗ ܓܘܿܫܡܵܐ ܕܐ̄ܢܵܫ̈ܐ|
    block |ܘܐܲܠܦܹܗ ܒܪܘܼܚܵܐ ܕܢܲܐܣܹܐ ܟܹܐܒܹ̈ܐ ܕܲܒܼܢܲܝ̈ ܓܸܢܣܹܗ܁|
    block |ܘܚܲܕ ܒܲܪܢܵܫܵܐ ܓܒ݂ܲܠ ܚܲܕ ܬܼܵܐܝܼܬܼ ܠܒܲܪ ܡ̣ܢ ܛܲܟܼܣܵܐ|
    block |܃ܘܚܕܬܼܒܐܝܼܕܹܗ ܟܝܵܫܵܐ ܕܲܒܼܠܝܼ ܒܡܵܝܘܬܼܘܼܬܼܵܐ|
    block |ܠܗܠܐ ܨܪܗ ܡ̣ܢ ܣܡܡ̈ܢܐ ܕܲܙܪܲܥ ܐ̄ܢܵܫܵܐ܁|
    block |܃ܒܣܲܡܵܐ ܕܪܘܼܚܵܐ ܡܲܕܟ ܨܵܪܹܗ ܒܦܲܓܼܪܵܐ ܘܢܲܦ̣ܫܵܐ|
    block |ܒܦܲܓܼܪܵܐ ܘܢܲܦ̣ܫܵܐ ܪܲܟܸܿܒܼ ܥܲܒܼܕܹܗ ܒܲܕܼܡܘܼܬܼ ܐܵܕܼܵܡ܁|
    block |܃ܕܲܢܚܕܬܼ ܒܹܿܗ ܦܲܓܼܪܵܐ ܘܢܲܦ̣ܫܵܐ ܕܲܟܼܢܵܘ̈ܬܗ|
    block |ܥܘܡܪܵܐ ܕܲܟܼܝܵܐ ܪܲܟܸܿܒܼ ܥܲܒܼܕܹܗ ܠܨܸܒܼܝܵܢ ܚܘܼܒܹܿܗ܁|
    block |܃ܕܲܒܼܪܘܼܟܵܒܹܗ ܢܹܐܣܘܿܪ ܟܠܵܐ ܒܚܘܼܒܵܐ ܕܝܼܠܹܗ|
    block |ܒܗܲܝܟܲܠ ܦܲܓܼܪܹܗ ܨܒܼܵܐ ܕܲܢܩܲܒܸܿܠ ܣܸܓܼܪܲܬܼ ܐ̄ܢܵܫܵܐܘ|
    block |܃ܘܲܒܼܓܲܠܝܘܼܬܼܵܐ ܢܚܵܘܹܐ ܠܟܼܠܵܐ ܚܹܝܠ ܟܲܣܝܘܼܬܹܗ|
    block |ܫܢ̈ܝܐ ܬܠܵܬܼܝܼܢ ܪܲܒܿܝܹܗ ܒܦܲܓܼܪܵܐ ܘܥܸܢܝܵܢ ܐ̄ܢܵܫ̈ܐ܁|
    block |܃ܟܲܕ ܝܵܪܸܒܼ ܗ̄ܘ̣ܵܐ ܠܥܸܚܢ ܚܲܙ̈ܝܹܐ ܘܲܩܕܼܵܡ ܐܲܦܘ̈ܗܝ|
    block |ܒܵܬܲܪ ܙܲܒܼܢܵܐ ܟܲܕܸܐܸܬܼܓܲܡܪܲܬ̤ ܬܲܪܒܲܝܬܼ ܦܲܓܼܪܵܐ܁|
    block |܃ܨܒ̣ܵܐ ܕܲܢܒܲܕܸܩ ܥܲܠ ܚܘܼܕܵܬܼܵܐ ܕܡܸܫܬܲܡܠܹܐ ܒܹܗ|
    block |ܓܒ̣ܵܐ ܡ̣ܢ ܓܼܢܣܹܗ ܚܲܕܼ ܟܵܪܘܿܙܵܐ ܘܫܲܕܲܪ ܩܘܼܕܼܡܵܘܗܝ܁|
    block |܃ܘܲܢܦ̣ܩ ܐܲܟܼܪܸܙ ܩܠܐ ܕܲܟܼܬܼܝܼܒܼ ܒܲܢܒ̣ܝܼܘܼܬܼܵܐ|
    block |ܟܲܢܸܫ ܘܲܐܝܬܿܝܼ ܠܲܒܼܢܲܝ̈ ܝܲܥܩܘܿܒ̣ ܕܲܡܒܲܕܪܝܼܢ ܗ̄ܘ̣ܵܘ܁|
    block |܃ܘܐܲܫܡܲܥ ܐܢܘܿܢ ܛܸܒܿܐ ܕܡܲܠܟܿܐ ܕܲܡܣܟܝܢ ܗ̄ܘ̣ܵܘ|
    block |ܘܙܲܡܸܢ ܐܸܢܘܿܢ ܠܲܚܠܘܿܠ ܡܲܠܟܿܐ ܪܘܼܚܵܢܵܝܵܐ܁|
    block |܃ܘܲܒܼܓܼܵܘ ܪ̈ܓܹܐ ܩܒܸܿܠ[ܘ]ܡܲܠܟܿܐ ܟܲܕܼ ܠܵܐ ܨܒ̣ܝܢ|
    block |ܟܵܢܝܹܗ ܒܐܸܡܪܵܐ ܘܲܒܪܝܗܝ ܕܸܒܼܚܵܐ ܕܲܡܚܲܣܹܐ ܟܠ܁|
    block |܃ܘܨܵܪ ܒܲܥܡܵܕܹܗ ܡܵܘܬܿܐ ܘܚܲܝܹ̈ܐ ܘܚܘܼܕܵܬܼ ܟܠܵܐ|
    block |ܡܲܬܼܠܹܗ ܒܚܲܬܼܢܵܐ ܡܸܛܸܠ ܚܘܼܒܹܿܗ ܕܲܠܘܵܬܼ ܐ̄ܢܵܫܵܐ܁|
    block |ܘܲܩ̣ܪܵܐ ܟܠܲܬܼܵܐ ܠܒܢܝ̈ ܓܢܣܗ ܕܐܬܢܩܦܘ ܠܗ܁|
    block |ܫܡܠܝܼ ܚܬܼܢܵܐ ܒܝܲܕ ܡܫܬܿܘܼܬܼܵܐ ܕܗܝܡܵܢܘܬܼܵܐ܁|
  block
    block |܃ܘܐܲܩܦ ܨܐܕܘܗܝ ܥܹܕܲܬܼ ܥܲܡܡܹ̈ܐ ܡܟܝܼܪܲܬܼ ܩܘܼܕܼܫܵܐ|
    block |ܚܠܵܦ ܐܲܪ̈ܓܘܵܢܹܐ ܟܲܣܝܵܗ̇ ܒܢܲܝܬܿܐ ܕܡܥܡܘܿܕܝܼܬܼܵܐ܁|
    block |܃ܘܣܵܡ ܠܵܗ̇ ܬܵܓܼܵܐ ܕܲܓܼܕܝܼܠ ܟܠܹܗ ܒܲܛܒܼܥܹ̈ܐ ܕܪܘܼܚܵܐ|
    block |ܒܗܸܕ ܪܵܐ ܕܪܘܼܚܵܐ ܚܵܘܝܼ ܫܘܼܒܼܚܵܗ ܠܥܹܝܢ ܚܲܙ̈ܝܹܐ܁|
    block |܃ܕܟܲܕ ܐܲܪܥܵܢܵܐ ܗ̄ܘ̣ ܝܲܗ̣ܒܼ ܠܹܗ ܬܵܓܼܵܐ ܕܡܲܠܟܿܘܼܬܼܪܵܘܡܵܐ|
    block |ܒܠܹܗ ܕܐܲܒܼܵܐ ܛܵܒܼ ܡ̣ܢ ܟܠܢܵܫ ܡܵܘܪܸܒܼ ܗ̄ܘ̣ܵܐ ܠܹܗ܁|
    block |܃ܒܝܲܕܼ ܣܵܗܕܘܼܬܼܵܐ ܕܗܵܢ̇ܘ ܚܲܒܿܝܼܒ̣ܝ ܘܓܼܵܡܲܪ ܨܒܝܵܢܝ|
    block |ܐܲܒܼܵܐ ܩܵܥܹ̇ܐ ܘܲܒܼܪܵܐ ܥܵܡܸ̇ܕܼ ܘܪܘܼܚܵܐ ܢܵܚܸ̇ܬܼ܁|
    block |܃ܣܵܗܕ̈ܐ ܬܠܵܬܼܵܐ ܕܐܲܪܡܝܼܘ ܐܝܼܕܵܐ ܒܫܘܠܛܵܢ ܡܠܟܐ|
    block |ܒܪܓܸܢܣܲܢ ܗ̄ܘ̣ ܕܲܥ̣ܡܲܕܼ ܘܩܢ̣ܐ ܫܡܐ ܕܒܪܘܬܐ܁|
    block |܃ܘܠܹܗ ܐܸܬܼܝܲܗ ܒܲܬ̤ ܪܹܫܵܢܘܼܬܼܵܐ ܘܬܼܵܓܐ ܕܪܵܘܡܵܐ|
    block |ܗܘ̤ܝܘܼ ܕܡܲܫܚܗ ܪܘܼܚܵܐ ܒܚܲܝܠܵܐ ܘܩܵܘܝܼ ܨܹܐܕܵܘܗܝ܁|
    block |܃ܘܲܥܠܵܘܗܝ ܐܲܣܗܸܕܼ ܐܲܒܼܵܐ ܒܩܵܠܵܐ ܕܫܲܪܝܼܪ ܚܘܼܒܹܿܗ|
    block |ܗܘ̤ܝܘܿ ܕܲܫܘ̣ܵܐ ܘܲܗܘ̤ܵܐ ܥܘܼܡܪܵܐ ܠܡܸܠܬܹܗ ܕܐܲܒܑܼܵܐ܁|
    block |܃ܘܗ̤ܘ ܐܸܬܼܚܲܩܲܪ ܒܫܡ ܐܝܼܬܼܘܼܬܼܵܐ ܕܥܸܠܲܝ ܡ̣ܢ ܟܠ|
    block |ܣ̇ܗܕ ܐܵܦ ܗܘ̤ ܥܲܠ ܣܘܼܥܪ̈ܢܹܐ ܕܲܗܘ̤ܵܘ ܨܹܐܕܘܗܝ܁|
    block |܃ܕܨܝܕܼ ܒܲܪܢ̈ܫܐ ܕܕܼܵܡܹ̇ܐ ܠܐ̄ܢܵܫܵܐ ܡܸܣܬܲܥܪܝܼܢ ܗ̄ܘ̣ܵܘ|
    block |ܥܡܕܗ ܕܐܢܫܐ ܦܓܼܪܐ ܗ̄ܘ̣ ܕܥܡ̣ܕܼ ܡ̣ܢ ܦܓܼܪ̈ܢܐ܁|
    block |܃ܘܲܕܼܪܫ̣ ܐܘܼܪܚܵܐ ܠܲܒܼܢܲܝ̈ ܓܢܸܣܹܗ ܠܘܵܬܼ ܚܘܼܟܵܬܼܵܐ|
    block |ܕܪܲܓܼܵܐ ܘܲܫܡܵܐ ܕܝܼܪܸܬܼ ܩܵܥܹ̇ܐ ܕܡ̣ܢ ܡܵܝܘܿܬܹ̈ܐ ܗ̄ܘ̣܁|
    block |ܕܗܘ̤ܵܐ ܒܲܛܝܒܿܘ ܝܪܬܐ ܘܡܵܪܵܐ ܕܪܵܘܡܵܐ ܘܥܘܡܩܵܐ܁|
    block |܃ܪܘܚܵܐ ܕܩܲܒܸܠ ܒܐܬܵܐ ܕܝܘܢܵܐ ܓܠܵܐ ܘܒܲܕܩ ܠܲܢ|
    block |ܕܡܸܢܹܗ ܕܓܸܢܣܲܢ ܕܚܣܝܼܪ ܘܲܣܢܝܼܩ ܐܝܼܬܵܘܗܝ ܐܵܦ ܗܘ܁|
    block |܃ܟܝܲܕܼ ܡܵܘܗܒܼܬܼܵܐ ܫܡܲܠܝܼ ܘܲܓܡܲܪ ܚܲܣܝܼܪܘܼܬܹܗ|
    block |ܘܫܵܘܬܸܦ ܐܢܘܿܢ ܠܒܢܝ̈ ܓܸܢܣܹܗ ܒܥܘܼܬܪܵܐ ܕܪܘܼܚܵܐ܁|
    block |܃ܥܡܕ ܐܝܟ ܟܠܢܫ ܦܓܪܢܝܵܐ ܒܡ̣ܝܵܐ ܓܫܝܼܡܹ̈ܐ|
    block |ܘܝܠܕܗ ܥܘܒܐ ܕܡܥܡܘܕܝܬܼܵܐ ܪܘܼܚܵܢܐܝܼܬܼ܁|
    block |܃ܒܫܡ ܐܝܼܬܘܼܬܼܵܐ ܫܡܵܗ̈ܐ ܬܠܵܬܵܐ ܥܡܕ ܘܐܸܬܩܕܲܫ|
    block |ܐܲܒܼܵܐ ܒܩܵܠܵܐ ܘܲܒܼܪܵܐ ܒܚܘܼܒܵܐ ܘܪܘܼܚܵܐ ܒܡܸܫܚܵܐ|
    block |܃ܒܡܵܗܹ̈ܐ ܬܠܵܬܼܵܐ ܓܲܡܪܘܼܗܝ ܨܐܕܵܘܗܝ ܠܲܫܡܵܐ ܕܩܲܒܸܿܠ|
    block |ܘܝܼܪܸܒܼ ܒܲܫܡܵܐ ܘܲܒܼܣܘܥܪܵܢܵܐ ܘܐܲܡܸܠܟ ܥܲܠ ܟܠ܁|
    block |ܒܣܘܼܒܵܪ ܒܵܛܢܹܗ ܘܐܸܫܬܵܘܕܲܝܼ ܠܹܗ ܫܡܵܐ ܕܲܒܼܪܘܬܵܐ܁|
    block |[܁܁܁] ܒܐ̄ܪܵܙܵܐ ܒܝܲܕܼ ܡܵܘܠܵܕܵܐ ܪܘܼܚܢܝܐ܁|
    block |܃ܒܲܪ ܥܸܠܝܐ ܐܸܡ݂ܲܪ ܥܝܪܵܐ ܕܲܥܬܼܝܼܕܼ ܡܢܸܗ[܁܁܁]|
    block |܃ܕܒܲܪܢܵܫܵܐ ܗ̄ܘ̣ܵܐ ܕܩܲܒܸܿܠ ܪܘܼܚܵܐ ܒܛܘܼܦܼܣܵܐ ܕܝܵܘܢܵܐ|
    block |܃ܒܲܪܢܵܫܵܐ ܗ̄ܘ̣ܵܐ ܕܡܲܫܚܹܗ ܪܘܼܚܵܐ ܒܚܲܝܠܵܐ ܥܲܣܝܵܐ|
    block |ܕܲܒܼܚܹܝܠ ܪܘܼܢܝܵܐ ܢܸܪܕܘܿܦ ܫܹܐ ܕ̈ܐܹܗ ܢܲܐܣܹܐ ܟܹܐܒܹ̈ܐ܁|
    block |܃ܒܲܪ ܢܵܫܵܐ ܗ̄ܘ̣ܵܐ ܒܲܦܓܼܪܵܐ ܘܢܲܦ̣ܒܵܐ ܣܛܲܪ ܡ̣ܢ ܥܵܘܠܵܐ|
    block |ܡܫܲܒܚܹܗ ܒܪܘܼܚܵܐ ܘܲܗܘ̤ܵܐ ܦܲܓܼܪܵܐ ܐܲܠܵܗ ܘܒܲܪܢܵܫ܁|
    block |܃ܒܫܸܡ ܒܲܪܢܵܒܵܐ ܩܵܪܐ ܐܢܵܐ ܠܹܗ ܡܸܛܠ ܦܲܓܼܪܹܗ|
    block |ܘܫܸܡ ܐܲܠܵܗܵܐ ܝܵܗܸ̇ܒܼ ܐ̄ܢܵܐ ܠܹܗ ܡܸܛܠ ܕܲܪܓܹܗ܁|
    block |܃ܚܲܕܼ ܒ[܁܁܁]ܪܐ ܐ̄ܢܵܐ ܦܓܼܪܐ [܁܁܁]ܠܬܼܵܐ ܒܪܵܐ ܕܐܲܠܵܗܵܐ|
    block |ܚܲܕ ܒܐܝܼܬܼܘܼܬܼܵܐ ܕܠܵܐ ܡܸܣܬܲܕܩܵܐ ܒܝܲܕ ܦܘܼܠܵܓܹ̈ܐ܁|
    block |ܟܝܢ̈ܐ ܦܸܪܫܹ̇ܬܼ ܒܲܫܡܵܐ ܕܲܬܼܪܹܝܢ ܠܵܐ ܗܘ̣ܐ ܒܢܲܝܵܐ܃|
  block
    block |ܚܲܕܼ ܥ̇[܁܁܁] ܒܪܵܐ ܕܐܝܼܬܼܘܼܬܼܵܐ ܘܦܲܓܼܪܵܐ ܕܡܸܢܲܢ܁|
    block |܃ܡܫܝܼܚܵܐ ܘܲܒܼܪܵܐ ܩ̇ܪܐ ܐܢܵܐ ܠܹܗ ܡܸܛܠ ܬܲܪ̈ܬܼܝܢ|
    block |ܕܡܲܫܚܹܗ ܒܪܘܼܚܵܐ ܘܲܗܘ̤ܵܐ ܒܚܘܼܒܵܐ ܒܪܵܐ ܥܲܡ ܡ̣ܠܬܼܵܐ܁|
    block |܃ܡܸܠܬܐ ܘܦܲܓܼܪܵܐ ܡܵܐ ܕܐܵܡܲ݁ܪ ܢܵܐ ܬܪܹܝܢ ܒܲܟܼܝܵܢܵܐ|
    block |ܒܲܕܼ ܡܘܼܬܼ ܦܲܓܼܪܵܐ ܘܢܲܦ̣ܫܵܐ ܒܓܼܵܘܹܗ ܚܲܕܼ ܒܲܪܢܵܫܵܐ܁|
    block |܃ܢܲܦ̣ܫܵܐ ܒܦܲܓܼܪܵܐ ܘܦܲܓܼܪܵܐ ܒܢܲܦ̣ܫܵܐ ܦܪܝܼܫܝܼܢ ܘܲܫܘܹܝܢ|
    block |ܘܣܵܗܸ̇ܕܼ ܟܠܢܵܫ ܕܲܬܼܪܹܝܢ ܐܸܢܘܿܢ ܘܚܲܕܼ ܡܸܬܼܟܲܢܝܢ܁|
    block |܃ܡܸܠܬܐ ܒܦܲܓܼܪܵܐ ܒܛܘܼܦ̣ܣܵܐ ܕܡܸܠܬܐ ܕܡܸܠܬܐ ܕܲܒܼܵܓܼܘ ܢܲܦ̣ܫܵܐ|
    block |ܕܐܝܼܬܹܝܗ̇ ܒܢܲܦ̣ܫܵܐ ܘܠܲܒܲܪ ܡܸܢܵܗ̇ ܕܠܵܐ ܦܘܼܪܫܵܢܵܐ܁|
    block |܃ܒܗܵܢܵܐ ܛܘܼܦܣܵܐ ܣܝܼܡ ܒܸܢܝܵܢܵܐ ܕܬܼܵܘܕܲܝܼܬܼ ܡܸܠܲܬܼܝ|
    block |ܟܲܕܼ ܡܲܩܸܦ ܐ̄ܢܵܐ ܬܪܹܝܢ ܕܲܦܪܝܼܒܼܝܼܢ ܠܚܲܕ ܫܘܼܟܼܠܵܠܵܐ܁|
    block |܃ܘܐܸܢ ܛܵܠܡ̇ܝܼܢ ܠܝܼ ܗܲܪ̈ܛܝܩܐ ܒܡܹܐܪܠ ܩܪܨܐ|
    block |ܢܚܵܘܘܿܢ ܗܸܢܘܿܢ ܡܢ̣ܘ ܕܲܥ̣ܡܲܕܼ ܘܡܲܫܚܹܗ ܪܘܼܚܵܐ܁|
    block |܃ܢܹܐܡܲܪ ܕܝܼܢܵܐ ܠܘܵܬܼ ܕܲܝ̇ܢܵܐ ܕܫܡ̇ܥ ܫܦܝܼܪ|
    block |ܘܢܲܝܬܐ ܣܵܗܕܹ̈ܐ ܡ̣ܢ ܒܹܝܬܼ ܐܪ̈ܟܐ ܕܡ̈ܠܝ ܪܘܚܐ܁|
    block |ܢܩܘܼܡܘܼܢ ܓܲܒܹ̈ܐ ܚܲܕܼ ܠܘܼܩܒܲܠ ܚܲܕܼ ܐܲܝܟ ܕܲܒܼܕܼܝܼܢܵܐ|
    block |ܘܢܸܗܘܹܐ ܪܸܡܙܵܐ ܐ̄ܣܟܘܿܠܲܣܛܝܼܩܵܐ ܕܫܡ̇ܥ ܠܲܬܼܪܹܝܢ܁|
    block |܃ܒܕܼܝܼܢܵܐ ܢܚܵܘܘܿܢ ܕܲܠܡ̇ܢ ܦܲܐܝ̈ܢ ܗܵܠܹܝܢ ܕܐܸܡ̇ܪܹܬܼ|
    block |ܘܐܸܢ ܡܸܙܕܲܕܩܝܢ ܗܵܐ ܡܸܬܼܓܲܠܝܵܐ ܕܫܲܦܝܼܪ ܛܠܡܘܢܝ܁|
    block |܃ܕܠܵܐ ܚܸܪܝܵܢܵܐ ܢܸܓܼܠܘܢ ܚܲܝܠܵܐ ܕܲܟܣܹܐ ܒܡܸ̈ܠܹܐ|
    block |ܘܐܸܢܗ̤ܘ ܕܚ̇ܢܝܢ ܠܘܼܩܒܲܠ ܢܝܼܫܵܐ ܗܵܐ ܫܲܪܝܼܪܝܼܢ܁|
    block |܃ܩܕܼܵܡ ܕܝ̇ܢܐ ܐܸܢ ܢܵܨܝ̇ܢ ܥܲܡܝܼ ܠܵܐ ܚܸ̇ܠ ܐ̄ܢܵܐ|
    block |ܕܛܲܟܼܣܵܐ ܕܡܲܠܟܿܐ ܡܲܪܡܹܐ ܦܓܼܕ̈ܐ ܒܦܘܼܡ ܫܓܼܘܿܫܵܐ܁|
    block |܃ܐܝܢܐ ܕܥܵܪܸܩ ܡ̣ܢ ܢܵܡܘܿܣܵܐ ܓܠܹܐ ܗ̄ܘ̣ ܩܘܼܛܪܵܓܹܗ|
    block |ܘܲܩܕܼܵܡ ܕܝܼܢܵܐ ܡܚܲܝܲܒܼ ܐ̄ܢܵܐ ܠܹܗ ܒ̣ܥܨܝܵ ܫܘܼܬܗ܁|
    block |܃ܠܵܐ ܡܫܲܢܹܐ ܐ̄ܢܵܐ ܡ̣ܢ ܢܵܡܘܿܣܹ̈ܐ ܐܲܠܵܗܵܝܹ̈ܐ|
    block |ܘܠܵܐ ܡܚܲܠ̣ܦ ܐ̄ܢܵܐ ܬܪܲܥ ܡܵܪܘܼܬܼܵܐ ܒܕܼܝܼܢܵܐ ܐ̄ܚܪܹܢܵܐ܁|
    block |܃ܗܵܐ ܩܵܐܸܡ ܐ̄ܢܵܐ ܩܕܼܵܡ ܕܝ̇ܢܐ ܕܚܵܙܹ̇ܐ ܒܟܼܣܝܵܐ|
    block |ܟܠ ܕܲܡܩܲܛܪܸܓܼ ܢܚܵܘܹܐ ܒܓܸܠܝܐ ܒܝܲܕܼ ܣܘܼܥܪ̈ܢܐ܁|
    block |܃ܡܢܐ ܡܟܣܝܢ ܙܹܐܦܵܐ ܕܲܒܼܗܘܿܢ ܒܐܸܣܟܹܿܝܡ ܩܘܼܫܬܿܐ|
    block |ܘܲܠܡ̇ܢ ܡܲܛܥܝܼܢ ܐܲܝܟ ܬܒܼܘ̈ܥܐ ܕܫܲܪܝܼܪ̈ܬܼܵܐ܁|
    block |܃ܡܵܢܵܐ ܚܬܼܝܼܪ̈ܝܼܢ [ܒܣܲܓܝܐ ܘܼܬܐ ܕܓܒܼܵܐ] ܟܟܼܝܼܠܵܐ|
    block |ܕܗܸܕܿܝܘܿܛܘܼܬܼܵܐ ܒܨܝܼܪ ܗ̄ܘ̣ ܚܲܝܠܵܗ̇ ܩܕܼܵܡ ܚܸܪ̈ܡܵܬܼܵܐ܁|
    block |܃ܐܵܦܸܢ ܙܵܟܹܝ̇ܢ ܒܲܫܓܼܝܼܫܘܼܬܼܵܐ ܠܵܘ ܙܵܟܼܘܼܬܼܵܐ ܗ̄ܝ̣|
    block |ܐܸܠܵܐ ܩܛܝܼܪܵܐ ܕܲܚܬܼܝܼܪܘܼܬܼܵܐ ܕܙܵܟ̇ܐ ܒܓܼܕ[ܘ܁܁܁ܕܵܐ]܁|
    block |܃[܁܁܁ ܒܡܲܪܵ]ܚܘܼܬܼܵܐ ܕܠܘܼܩܒܲܠ ܩܘܼܫܬܿܐ|
    block |ܘܐܲܫܦܸܠ ܩܘܼܫܬܿܐ ܒܲܡܠܹܙ ܙܲܒܼܢܵܐ ܩܕܼܵܡ [܁܁܁]ܥܐ܁|
    block |ܠܵܐ ܡܸܙܕܟܹܐ ܙܟܼܵܘ ܡܲܪ̈ܚܹܐ ܠܫܸܡ ܟܹܐܢܦܬܼܵܐ܁|
    block |ܘܠܵܘ ܟܹܐܢܘܼܬܼܵܐ ܚܵܒܲܬ̤ ܡ̣ܢ [ܡܬܘܿܡ ܐܝܟ ܡܵܐ]|
    block |܃[ܟܲܣܒܲܪܘ]ܗܢܘܿܢ ܐܲܛܥܝܼܘ ܒܝܲܕܼ ܡܸܠܲܝܗ̈ܘܿܢ ܒܩܘܼܛܢܵܐ|
    block |ܘܐܲܣܒܲܪܘ ܐܸܢܘܿܢ ܕܲܚܠܵܦ ܩܘܼܫܬܿܐ ܗܘ̤ܝܢ ܬܵܒܼܘ̈ܥܹܐ܁|
    block |܃ܕܲܓܵܠܵܐܝܼܬܼ ܠܒܼܝܼܫܝܼܢ ܡܸܫܟܹ̈ܐ ܕܐܸܡܪܹ̈ܐ [܁܁܁]ܢܹ̈ܐ|
    block |ܘܕܐܒܹ̈ܐ ܐܢܘܿܢ ܒܣܘܼܗܥܪ̈ܢܲܝܗܘܹܢ ܕܠܘܼܩܒܲܠ ܩܘܼܫܬܐ܁|
    block |܃ܡܲܢ̣ܘ ܡܸܢܗܘܿܢ [܁܁܁]ܐ ܨܠܲܚ ܙܹܐܦܹܗܘܠܵܐ ܐܸܬܼܦܲܪܣܝܼ|
    block |ܘܐܲܝܢܵܘ ܕܲܙܟ̣ܵܐ ܒܕܼܝܼܢܵܐ ܟܹܐܢܵܐ ܐܸܠܵܐ ܒܚܘܼܬܼܪܵܐ܁|
    block |܃ܗܵܐ ܪ̈ܒܢܐ ܕܬܲܠܡܸܕܼܘ ܐܸܢܘܿܢ ܚܵܒ̣ܘ ܘܐܸܬܼܦܲܪܣ[ܝܼ]ܘ|
    block |ܘܛܸܪܕܲܬ̤ ܐܸܢܘܿܢ ܥܹܕܬܿܐ ܕܟܼܝܼܬܼܵܐ ܠܒܲܪ ܡ̣ܢ ܬܲܪ̈ܥܹܝܗ̇܁|
    block |ܦܘܠܘܵܢܢܹܐ ܘܐܹܘܢܸܡ̈ܝܵܢܹܐ ܥܩܝܼܪܝܼܢ ܘܲܫܕܝܼܢ܃|
  block
    block |ܕܒܝܬ ܐܲܪܝܘܣ ܘܲܕܢܵܘܵܬܹ̈ܗ ܗܘ̤ܘ ܢܘܼܟܼܪ̈ܝܹܐ܁|
    block |ܘܐܵܦ ܪ̈ܒܵܢܹܐ ܕܕܓܠܘܼܬܼܵܐ ܦܟܿܗ ܡܸܠܝܗ̈ܘܿܢ܁|
    block |ܡܢܐ ܚܫܝܼܒܼܝܼܢ ܬܲܠܡܝܼܕܲܗ̈ܘܢ ܟܠܒܹ̈ܿܐ ܦܹܐܩܹ̈ܐ܁|
    block |ܡ̣ܢ ܐܹܘܛܹܟܹ̈ܐ ܠܵܐ ܕܵܚܸܠ ܐܢܵܐ ܕܚܵܢܹܐ ܠܬܘܫܵܐ ܗܘ̣܁|
    block |ܘܡ̣ܢ ܡܸܨܪܵܝܵܐ ܠܵܐ ܡܫܦܠ ܐ̄ܢܵܐ ܘܲܙܟܼܵܐ ܒܓܼܘܡܼܕܵܐ ܗܘ̣܁|
    block |܃ܘܠܵܐ ܡ̣ܢ ܝܪ̈ܬܹܐ ܕܡܲܪ̈ܗܵܛܲܝܗܘܿܢ ܡܸܬܼܪܲܦܹܐ ܐ̄ܢܵܐ|
    block |ܕܟܲܒܹ̈ܐ ܐܸܢܘܿܢ ܠܲܥ̈ܓܹܐ ܘܦܐܩܹ̈ܐ ܠܘܵܬܼ ܝܘܠܦܵܢܵܐ܁|
    block |܃ܡܸܩܥܵܐ ܗܘ̣ ܩܵܥܹ̇ܝܢ ܡܵܐ ܕܡܸܫܬܲܓܸܫܝܼܢ ܒܲܕܡܘܬ ܠܓܝܼܘܢ|
    block |ܘܲܡܫܲܠܹܐ ܠܗܘܿܢ ܩܵܠܹܗ ܕܝܼܫܘܿܥ ܐܲܝܟ ܕܲܠܠܸܓܼܝܼܘܢ܁|
    block |܃ܠܩܠ ܡܲܨܘܼܬܼܗܘܿܢ ܕܲܕܠܵܐ ܛܲܟܼܣܵܐ ܢܵܕܘ ܚܘܫܵܒܲܝ̈|
    block |ܘܲܦܗ̇ܘ ܣܓܼܝ ܠܒܪ ܡ̣ܢ ܐܘܼܪܚܵܐ ܕܪܕܝܼܢ ܗ̄ܘ̣ܵܘ ܒܵܗ̇܁|
    block |܃ܒܐܘܼܪܚܵܐ ܕܡܠܟܼܐ ܚܸܙܩܸ̇ܬܼ ܕܐܸܦܘܿܩ ܒܲܠܘܝܼܬ ܡܲܠܟܐ|
    block |ܘܩܵܠ ܓܝ̈ܣܐ ܕܕܚܠܲܬܼ ܩܘܼܫܬܿܐ ܟܠܵܢܝ ܡ̣ܢ ܡܲܪܕܝܼܬܼܝ܁|
    block |܃ܠܵܐ ܗ̄ܘ̣ܵܐ ܒܩܸܢܛܵܐ ܕܡ̣ܢ ܡܸܠܲܝܗ̈ܘܿܢ ܣܛ̇ܝܹܬܼ ܡ̣ܢ ܡܸܠܲܬܼܝ|
    block |ܥܠܲܝܗܘܿܢ ܗܸܦܪܬܼ ܕܠܵܐ ܢܸܕܠܘܢܵܗ̇ ܠܡܲܪܕܝܼܬܼܝ ܩܘܼܫܬܿܐ܁|
    block |܃ܡܸܛܢ ܛܸܢܸ̇ܬܿ ܠܘܼܩܒܲܠ ܓܘܼܡܕܵܐ ܕܪܸ̈ܥܝܵܢܲܝܗܘܿܢ|
    block |ܟܲܕ ܗܸܕܝܘܿܛܝܼܢ ܚܵܛ̇ܦܝܼܢ ܕܲܪܓܼܵܐ ܕܪܲܒܵܢܘܼܬܼܵܐ܁|
    block |܃ܠܫܲܒܼܪܘܼܬܼ ܠܸܒܵܐ ܒܥܹ̇ܝܬܼ ܕܐܹܚܲܟܸܿܡ ܒܗܵܠܹܝܢ ܕܲܬܼܢܹ̇ܝܬܼ|
    block |ܕܠܵܐ ܬܸܬܕܵܘܲܕ ܒܵܬܲܪ ܫܸܡ̈ܥܹܐ ܕܩ̈ܠܐ ܫܓܼܝܫ̈ܐ܁|
    block |܃ܨܲܠܡܵܐ ܕܡܲܠܟܿܐ ܨܵܪܘ ܚܘܼܫܵܒܲܝ̈ ܒܕܼܦܵܐ ܕܡܸ̈ܠܹܐ|
    block |ܘܲܒܼܦܸܬܼ ܓܼܵܡܲܝ̈ ܨܒܹܝ̇ܬܼ ܕܐܹܚܵܘܹܝܘܗܝ ܠܥܹܝܢ ܚܲܙ̈ܝܹܐ܁|
    block |܃ܗܘ̤ܐܲ ܦܸܣ ܠܝܼ ܕܐܹܨܘܿܪ ܨܲܠܡܵܐ ܕܫܘܘܕܵܝ ܡܸܠܘܗ̈ܝ|
    block |ܕܝܗ̣ܒ ܫܘܼܒܼܩܵܢܵܐ ܒܛܲܒܼܥܵܐ ܕܲܫܡܹܗ ܠܲܒܼܢܲܝ̈ ܒܲܝܬܗ܁|
    block |܃ܢܘܼܚܵܡ ܦܲܓܼܪܵܐ ܘܦܘܼܪܩܵܢ ܢܲܦ̣ܫܵܐ ܡܠ݂ܲܟ ܘܐܸܫܬܵܘܕܝܼ|
    block |ܘܲܟܼܬܲܒܼ ܐܸܢܘܿܢ ܒܬܲܪ̈ܬܹܿܝܢ ܠܘܼܚܹ̈ܐ ܕܡܲܝ̈ܐ ܘܪܘܼܚܵܐ܁|
    block |܃ܢܝܼܫܵܐ ܕܚܲܝܹ̈ܐ ܩܒ̣ܥ ܒܲܥܡܵܕܵܐ ܠܚܲܝܠܵܘ̈ܬܹܐ|
    block |ܕܢܸܗܘܘܿܢ ܚܵܢܹ̇ܝܢ ܠܘܵܬܼ ܬܘܼܩܵܢܵܐ ܕܡܲܠܟܿܘܼܬ ܪܵܘܡܵܐ܁|
    block |܃ܒܡ̈ܝܵܐ ܩܲܒܼܥܹܗ ܠܢܝܼܫܵܐ ܚܕܬܼܵܐ ܕܝܲܠܕܐ ܕܪܘܼܚܵܐ|
    block |ܕܟܼܠ ܕܲܡܕܲܡܹܐ ܒܝܲܕ ܨܒܼܝܵܢܵܐ ܚܪܘܼܪܹ̈ܐ ܢܵܣܸܒܼ̇܁|
    block |܃ܗܵܐ ܫܘܼܘܟܵܝܵܐ ܕܡܲܠܟܿܘܼܬܼ ܪܵܘܡܵܐ ܕܠܵܐ ܡܸܬܕܓܠ|
    block |ܬܵܘܢܸܬܼ ܚܲܦܲܛ ܕܢܸܣܲܒ̣ ܡܲܓܠ ܥܘܼܬܼܪܵܐ ܕܪܘܼܚܵܐ܁|
    block |܃ܗܵܐ ܩܒܼܝܼܥ ܢܝܼܫܑܵܐ ܩܕܼܵܡ ܝܵܠܘܼܦܹ̈ܐ ܕܢܸܬܕܲܡܘܢ ܒܹܗ|
    block |ܢܗܲܝܡܸܢ ܠܸܒܵܐ ܘܢܵܘܕܹܐ ܦܘܼܡܵܐ ܘܢܸܚܢܘܿܢ ܙܵܘ̈ܥܹܐ܁|
    block |܃ܗܵܐ ܕܪܲܫ̣ ܡܲܠܟܿܐ ܐܘܼܪܚܵܐ ܚܲܕܲܬܵܐ ܗܘ̤ ܒܲܩܢܘܿܡܹܗ|
    block |ܬܵܘ ܢܸܪܕܹܐ ܒܵܗ̇ ܠܘܵܬܼ ܫܘܼܠܵܡܵܐ ܥܲܕ ܐܝܼܬܼ ܬܘܼܗܪܵܐ܁|
    block |܃ܗܵܐ ܦܬܼܝܼܚ ܥܘܼܒܵܐ ܕܡܵܘ ܠܸܕ ܐ̄ܢܵܫܵܐ ܪܘܼܚܵܢܵܐܝܼܬܼ|
    block |ܩܒܼܘܿܪ [ܘ]ܒܲܥܡܵܕܵܐ ܡܵܝܘܿܬܼܘܼܬܼܵܐ ܘܲܩܢ̣ܵܘ ܚܲܝܹ̈ܐ܁|
    block |܃ܢܸܫܡܲܥ ܟܠܢܵܫ ܠܗܵܝ̇ ܒܲܪܬܼ ܩܵܠܵܐ ܕܗܵܢ̇ܘܵ ܚܲܒܿܝܼܒ̣ܝ|
    block |ܘܢܸܩܥܹܐ ܚܘܼܒܿܐ ܠܘܵܬܼ ܗܵܘ̇ ܕܐܲܚܝܼ ܠܐ̄ܢܵܫܵܐ ܒܚܘܼܒܵܐ܁|
    block |܃ܥܲܡ ܝܘܿܚܲܢܵܢ ܢܸܩܥܹܐ ܒܩܵܠܵܐ ܚܕܼܵܐ ܬܵܘܕܝܼܬܼܵܐ|
    block |ܗܵܢ̇ܵܘ ܐܸܡܪܹܗ ܕܐܲܠܵܗ ܟܠܵܐ ܡܕܲܟܿܐ ܡܘܼܡܹ̈ܐ܀|
block |ܥܲܠ ܗ̇ܝ ܕܡܸܠܬܼܵܐ ܒܸܣܪܵܐ ܗܘ̤ܵܐ ܘܐܲܓܸܢ ܒܲܢ|
  block
    block |ܥܲܠ ܗ̇ܝ ܕܡܸܠܬܼܵܐ ܒܸܣܪܵܐ ܗܘ̤ܵܐ ܘܐܲܓܸܢ ܒܲܢ|
  block
    block |ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܫܲܒܼܠܝܼܢ܀|
    block |ܕܲܥܒܼܝܼܕ ܠܹܗ ܥܲܠ ܗ̇ܝ ܕܡܸܠܬܼܵܐ ܒܸܣܪܵܐ ܗܘ̤ܵܐ ܘܐܲܓܸܢ ܒܲܢ܀|
  block
    block |܃ܐܘܪܚܵܐ ܚܲܕܬܵܐ ܕܪܲܫܲܬ̤ ܠܲܢ|
    block |ܡܸܠܬܼܵܐ ܕܐܲܟܼܬܸܒܼ ܝܘܿܚܲܢܵܢ܁|
    block |܃ܘܲܪܕܵܐ ܒܵܗ̇ ܗܘ̤ ܩܲܕܡܵܝܲܬ|
    block |ܘܲܗܘ̤ܵܐ ܠܟܼܠܲܢ ܗܲܕܝܼܵܐܐ܁|
    block |܃ܕܪܲܫ ܐܘܼܪܚܵܐ ܨܝܕ ܐܝܼܬܘܼܬܼܵܐ|
    block |ܘܚܵܘܝܼ ܕܲܚܕܵܐ ܗ̄ܝ̣ ܫܲܘܝܘܼܬܼܵܐ܁|
    block |܃ܕܐܲܒܼܵܐ ܘܝܲܠܕܹܗ ܚܲܕ ܐܸܢܘܿܢ|
    block |ܘܠܲܝܬ ܙܒܼܢܵܐ ܒܹܝܬܼ ܠܹܗ ܠܝܲܠܘܹܗ܁|
    block |܃ܗܘ̤ܬ ܒܲܪܬ ܩܵܠܹܗ ܐܲܝܟ ܪܲܥܡܵܐ|
    block |ܘܐܲܙܥܸܩ ܒܐܲܪ̈ܒܲܠܦܸܢܝܵܬܼܵܐ܁|
    block |܃ܘܫܲܦܝܼܪ ܟܲܢܝܹܗ ܒܲܪ ܪܲܥܡܵܐ|
    block |ܕܐܲܟܼܪܸܙ ܡܸܠܬ̇ܐ ܕܒܸܪܵܫܝܼܬ܁|
    block |܃ܫܡܲܥܘ ܥܲܡܡܹ̈ܐ ܘܨܘܼܬܼܘ ܐܸܡ̈ܘܬܼܵܐ|
    block |ܣܒܲܪܬܵܐ ܚܲܕܬܵܐ ܕܡܲܟܼܪܸܙ ܐ̄ܢܵܐ܁|
    block |܃ܐܲܒܼܵܐ ܕܐܵܘܠܸܕ ܡ̣ܢ ܥܘܼܒܹܗ|
    block |ܒܪܵܐ ܕܠܵܐ ܛܠܹܐ ܡ̣ܢ ܝܵܠܘܿܕܹܗ܁|
    block |܃ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ|
    block |ܘܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܲܠܵܗܵܐ܁|
    block |܃ܘܗܘ̤ ܡܸܠܬܼܵܐ ܐܲܠܵܗܵܐ ܗ̄ܘ̣ܵܐ|
    block |ܒܲܩܢܘܿܡܵܐ ܘܲܒܫܘܼܠܛܵܢܵܐ܁|
    block |܃ܐܘ ܐ̄ܪܵܙܵܐ ܕܡܟܣܲܝ ܗ̄ܘ̣ܵܐ|
    block |ܡ̣ܢ ܕܵܪܹ̈ܐ ܘܡ̣ܢ ܫܲܪܒܵܬ̇ܐ܁|
    block |܃ܘܒܲܪ ܪܲܥܡܵܐ ܒܲܕܸܩ ܘܲܓܼܠܵܝܗܝ|
    block |ܠܥܸܠܝܹ̈ܐ ܘܠܲܬܿܚܬܵܝܹ̈ܐ܁|
    block |܃ܐܘ ܝܘܿܚܲܢ̇ܢ ܟܵܪܘܿܙܵܐ|
    block |ܓܸܢܣ݂ܹܗ ܕܐܵܕܼܵܡ ܬܚܵܘܒܹܿܐ܁܆|
    block |ܕܝܲܗܒ̣ ܠܹܗ ܩܠܝܼ̈ܕܹܐ ܪܘܼܚ ܩܘܼܕܫܵܐ܁|
    block |܃ܘܲܦܬܲܚ ܓܲܙܵܐ ܕܐܝܼܬܼܘܼܬܼܵܐ|
    block |ܣܠܸܩ ܘܡܲܛܵܐ ܠܪܵܘܡܵܐ ܕܪ̈ܵܘܡܹܐ܁|
    block |ܠܥܸܠ ܡ̣ܢ ܟܸܢ̈ܫܹܐ ܕܪ̈ܘܼܚܵܢܹܐ܁|
    block |ܘܩܲܪܒܹܗ ܚܲܝܠܵܐ ܕܛܲܝܒܘܼܬܼܵܐ܃ ܕܲܢܡܲܠܸܠ ܥܲܠ ܐܝܼܬܘܼܬܵܐ܁|
    block |܃ܩܲܒܸܠ ܚܲܝܠܵܐ ܘܫܘܼܠܛܵܢܵܐ|
    block |ܘܐܲܟܼܪܸܙ ܡܸܠܬܼܵܐ ܕܲܒܼܪܵܫܝܼܬ܁|
    block |܃ܕܲܒܼܪܵܐ ܒܪܵܫܝܼܬ ܐܝܼܬܼܵܘܗܝ ܗ̄ܘ̣ܵܐ|
    block |ܡܬܘܡܵܐܝܼܬܼ ܥܲܡ ܝܵܠܘܿܕܹܗ܁|
    block |܃ܐܝܼܬܵܘܝܗ ܡܸܡܬܘܿܡ ܥܲܡ ܐܲܒܼܘܗܝ|
    block |ܐܲܝܟ ܨܡܸܚܵܐ ܥܲܡܹܗ ܕܫܸܡܫܵܐ܁|
    block |܃ܕܠܵܐ ܩܲܕܝܼܡ ܫܸܡܫܵܐ ܠܨܡܚܹܗ|
    block |ܘܠܵܐ ܫܸܡܫܵܐ ܠܵܗ̇ ܠܐܸܣܦܹܝܪܵܗ̇܁|
    block |܃ܨܡܚܹܗ ܕܫܸܡܫܵܐ ܥܲܡܹܗ ܗ̄ܘ̣ܵܐ|
    block |܃ܥܲܡ ܐܲܒܼܵܐ ܐܝܼܬܼܵܘܗܝ ܝܲܠܕܹܗ|
    block |ܘܠܲܝܬ ܙܲܒܼܢܼܵܐ ܕܲܦ̣ܪܝܲܫ ܡܸܢܹܗ܁|
    block |܃ܐܲܒܼܵܐ ܩܢܘܿܡܵܐ ܗ̄ܘ̣ ܫܪܲܝܪܼܵܐ|
    block |ܘܒܼܪܵܐ ܩܢܘܿܡܵܐ ܕܐܲܟܼܘܵܬܹܗ܁|
    block |܃ܘܟܲܕ ܡܸܬܼܟܲܢܹܐ ܠܹܗ ܐܲܒܼܵܐ|
    block |ܠܲܝܬ ܙܲܒܼܫܵܐ ܒܹܝܬܼ ܠܹܗ ܠܝܲܠܕܹܗ܁|
    block |܃ܟܝܵܢܵܐ ܗ̄ܘ̣ ܕܐܝܼܵܬܼܘܗܝ ܡ̣ܢ ܥܵܠܲܡ|
    block |ܘܠܲܝܬ ܫܘܼܪܵܝܵܐ ܠܐܝܼܬܘܼܬܹܗ܁|
    block |܃ܘܠܵܐ ܐܲܒܼܵܐ ܫܲܪܝܼ ܕܢܸܗܘܹܐ|
    block |ܘܠܵܐ ܒܪܵܐ ܐܝܼܬܼ ܙܲܒܼܢܵܐ ܠܝܲܠܕܹܗ܁|
    block |܃ܐܲܒܼܵܐ ܐܝܼܬܝܵܐ ܡܬܘܿܡܵܝܵܐ|
    block |ܕܠܲܝܬ ܙܲܒܼܪܵܐ ܕܠܵܐ ܐܲܒܼܵܐ ܗ̄ܘ̣ܵܐ܁|
    block |܃ܘܲܒܼܪܼܵܐ ܓܡܝܼܪܵܐ ܕܠܵܐ ܚܲܣܝܼܪ|
    block |܃ܕܠܲܝܬܿ ܙܲܒܼܢܵܐ ܕܠܵܘ ܚܼܝܼܕܵܐ ܗ̄ܘ̣|
    block |܃ܪܲܚܝܼܩ ܐܝܼܬܝܵܐ ܡ̣ܢ ܙܲܒܼܢܹ̈ܐ|
    block |ܘܙܲܒܼܢܹ̈ܐ ܘܥܠܡܹ̈ܐ ܠܓܼܵܘ ܡܸܢܹܗ܁|
    block |܃ܘܐܲܝܟܵܢ ܡܨܝܵܐ ܕܢܸܣܬܲܝܲܟ|
    block |ܐܝܼܬܝܵܐ ܒܲܙܒܼ̈ܢܹܐ ܥܵܒܼܘܿܕܹ̈ܐ܁|
    block |܃ܘܲܟܼܡܵܐ ܕܢܸܒܼܥܹܐ ܚܘܼܫܵܒܼܵܐ|
    block |ܠܗܠ ܡ̣ܢ ܙܒܼ̈ܫܹܐ ܡܸܫܟܲܚ ܠܹܗ܁|
    block |܃ܘܠܵܐ ܫܲܪܝܼ ܐܲܒܼܵܐ ܒܝܲܠܕܹܗ|
    block |ܘܠܵܐ ܙܲܒܼܢܵܐ ܠܝܲܠܕܹܗ ܕܐܲܒܼܵܐ܁|
    block |܃ܡܸܠܬܹܗ ܟܲܢܝܹܗ ܝܘܿܚܲܢܵܢ|
    block |ܕܐܝܼܬܵܘܗܝ ܡܸܡܬܘܿܡ ܥܲܡ ܐܲܒܘܼܗܝ܁|
    block |܃ܘܒܲܕܡܘܼܬ ܡܸܠܬܼܵܐ ܥܲܡ ܢܦܲܫܵܐ|
    block |ܕܡܸܢܵܗ̇ ܗ̣ܝ ܘܥܲܡܵܗ̇ ܐܝܼܬܼܝܗ̇܁|
    block |܃ܐܝܼܬܼܵܘܗܝ ܗ̄ܘ̣ܵܐ ܒܪܵܐ ܥܲܡ ܐܲܒܼܘܼܗܝ|
    block |ܘܐܸܬܼܵܐܐ ܠܥܵܠܡܵܐܘܲܥܡܹܗ ܗ̄ܘ̣ܵܐ܁|
    block |ܠܵܐ ܚܸܙܩܲܬ̤ ܡܸܠܬܼܵܐ ܡܸܡܬܘܿܡ܁|
    block |ܡ̣ܢ ܢܲܦܫܵܐ ܘܫܲܢܝܲܬ̤ ܡܸܢܵܗ̇܁|
    block |܃ܘܠܵܐ ܒܪܵܐ ܚܙܲܩ ܡ̣ܢ ܝܵܠܘܿܕܹܗ|
    block |ܘܐܲܪܚܸܩ ܡܸܢܹܗ ܒܫܘܢܵܝܵܐ܁|
    block |܃ܚܵܙܩܵܐ ܡܸܠܬܼܵܐ ܠܟܼܠ ܦܸܢ̈ܝܵܢ|
    block |ܘܠܵܐ ܡܫܢܝܵܐ ܡ̣ܢ ܨܝܕ ܢܲܦܫܵܐ܁|
    block |܃ܘܟܲܕ ܐܝܼܬܹܝܗ̇ ܒܐܝܼܙܓܲܕܘܼܬܵܐ|
    block |ܐܝܼܬܹܝܗ̇ ܒܢ̣ܦܫܵܐ ܟܲܕ ܐܝܼܬܹܝܗ̇܁|
    block |܃ܚܙܲܩ ܐܵܦ ܡܸܠܵܬܐ ܡ̣ܢ ܐܲܒܼܵܐ|
    block |ܘܐܸܬܼܵܐ ܠܥܘܼܡܪܲܢ ܡܵܝܘܵܬܼܵܐ܁|
    block |ܘܟܲܕ ܒܲܟܼܝܵܢܲܢ ܥܵܡܲܪ ܗ̄ܘ̣ܵܐ܃|
  block
    block |ܟܠܹܗ ܒܲܐܒܼܘܼܗܝ ܐܝܼܬܼܵܘܗܝ ܗ̄ܘ̣ܵܐ܁|
    block |܃ܠܵܐ ܡܸܬܼܚܲܙܝܵܐ ܓܲܠܝܵܐܝܼܬܼ|
    block |ܡܸܛܠܬܐ ܕܐܝܼܬܼܝܗ̇ ܡ̣ܢ ܢܲܦܫܵܐ܁|
    block |܃ܘܡܵܐ ܕܐܸܬܪܵܫܡܲܬ̤ ܒܲܕ ܝܘܼܬܼܵܐ|
    block |ܡܸܬܼܚܲܙܝܵܐ ܒܝܲܕ ܐܬܘ̈ܬܐ܁|
    block |܃ܘܟܲܕ ܛܵܒܼ ܚܲܒܼܫܵܗ̇ ܒܐܬܘ̈ܬܐ|
    block |ܘܣܲܝܟܵܗ̇ ܒܢܲܚ̈ܬܹܐ ܕܲܕܝܘܼܬܼܵܐ܁|
    block |܃ܒܐܬ̈ܘܬܵܐ ܒܲܫܡܵܐ ܐܝܼܬܹܝܗ̇|
    block |ܘܟܼܠܵܗ̇ ܫܪܝܵܐ ܒܓܼܵܘ ܢܲܦܫܵܐ܁|
    block |܃ܕܝܘܵܬܐ ܚܲܙ̈ܝܵܢ ܒܵܫܲܬ̈ܐ|
    block |ܟܲܕ ܡܸܬܼܒܲܩܝܵ̈ܢ ܒܲܐܬܘ̈ܬܐ܁|
    block |܃ܘܡܸܠܬܐ ܟܝܵܢܵܗ̇ ܠܐ ܝܸܗܒܲܬ̤|
    block |ܕܬܣܐܲܝܟ ܡ̣ܢ ܒܵܒܼܵܬܐ܁|
    block |܃ܟܣܹܐ ܗ̄ܘ̣ܵܐ ܒܪܐ ܥܲܡ ܝܵܠܘܿܕܹܗ|
    block |ܡ̣ܢ ܥܸܠܬܼܵܐ ܘܬܲܚ̈ܬܹܝ̈ܐ܁|
    block |܃ܘܐܸܬܼܚܵܘܝܼ ܠܲܢ ܒܨܒܼܝܢܹܗ|
    block |ܒܕܝܘܬܵܐ ܕܦܲܓܼܪܹܗ ܕܐܵܕܼܵܡ܁|
    block |܃ܘܟܲܕ ܠܒܸܫ ܢܲܚܬܐ ܕܲܟܼܝܵܢܲܢ|
    block |ܐܸܬܥܛܲܦ ܒܐܠܗܘܼܬܹܗ܁|
    block |܃ܨܒܼܝܵܢܹܗ ܫܪܵܐ ܒܲܟܼܝܵܢܲܢ|
    block |ܘܩܵܘܝܼ ܟܝܵܢܹܗ ܒܟܲܣܝܘܼܬܹܗ܁|
    block |܃ܠܵܐ ܣܲܝܟܹܗ ܦܲܓܼܪܵܐ ܕܲܠܒܸܫ|
    block |ܠܲܟܼܝܵܢܹܗ ܕܠܵܐ ܡܸܣܬܲܝܟ܁|
    block |܃ܘܠܵܐ ܚܙܵܬܵܗ̇ ܥܲܝܢܵܐ ܕܒܸܣܪܵܐ|
    block |ܠܟܲܣܝܘܼܬܼܵܐ ܕܐܲܠܵܗܘܼܬܹܗ܁|
    block |܃ܒܐܝܕܹܗ ܐܡܪ ܝܘܿܚܲܢܵܢ|
    block |ܕܐܸܬܬܩܲܢ ܟܠ ܡܵܐ ܕܲܗܘ̤ܵܐ܁|
    block |܃ܘܠܵܐ ܗ̄ܘ̣ܵܐ ܡܸܕܸܡ ܒܸܠܵܥܵܕܵܘܗܝ|
    block |ܕܗ̤ܘ ܨܒܼܵܐ ܘܛܲܟܸܣ ܟܠ ܕܲܗܘ̤ܵܐ܁|
    block |܃ܢܸܒܼܥܵܐ ܗ̄ܘ̣ ܕܲܡܠܹܐ ܚܲܝܘܼܬܼܵܐ|
    block |ܕܩܢܐ ܚܲܝܹ̈ܐ ܒܲܕܝܵܢܗ܁|
    block |܃ܘܡ̣ܢ ܚܲܝܘܼܬܵܐ ܕܒܼܟܼܝܵܢܹܗ|
    block |ܦܲܠܸܓ ܚܲܝܹ̈ܐ ܠܬܘܼܩܵܢܵܘ̈ܗܝ܁|
    block |܃ܚܲܝܹ̈ܐ ܢܘܼܗܪܵܐ ܐܝܼܬܲܗܘܿܢ|
    block |ܕܪܵܕܦܝܼܢ ܚܸܫܟܵܐ ܡ̣ܢ ܢܘܼܗܪܵܐ܁|
    block |܃ܘܚܸܫܟܵܐ ܕܛܘܼܥܝܲܝ ܠܵܐ ܐܲܕܪܸܟ|
    block |ܕܲܢܥܵܘܸܟ ܪܲܗܛܹܗ ܕܢܘܼܗܪܵܐ܁|
    block |܃ܒܥܵܠܡܵܐ ܡܸܡܬܘܿܡ ܐܝܼܬܼܵܘܗܝ ܗ̄ܘ̣ܵܐ|
    block |ܘܥܵܠܡܵܐ ܠܐܝܼܕܼܵܘ̈ܗܝ ܐܸܬܿܬܲܩܲܢ܁|
    block |܃ܘܟܲܕ ܥܵܠܡܵܐ ܕܝܼܠܹܗ ܐܝܼܬܼܵܘܗܝ|
    block |ܠܵܐ ܨܒܼܵܐ ܥܵܠܡܵܐ ܕܢܵܘܕܹܐ ܒܹܗ܁|
    block |܃ܠܕܝܼܠܹܗ ܐܸܬܼܵܐ ܒܵܪܘܿܝܵܐ|
    block |ܘܕܝܼܠܹܗ ܠܵܐ ܩܲܒܸܠܘ ܡܸܠܬܹܗ܁|
    block |܃ܘܐܲܝܠܹܝܢ ܕܲܫܡ݂ܲܥܘ ܦܘܼܩܕܵܢܵܘ̈ܗܝ|
    block |ܩܢܵܘ ܫܘܼܠܛܢܵܐ ܕܲܒܼܢ̈ܝܵܐ܁|
    block |܃ܒܢܲܝ̈ܐ ܕܝܼܠܹܗ ܟܲܢܝܼ ܠܲܢ|
    block |ܒܪ̈ܲܚܡܹܐ ܕܚܵܘܝܼ ܨܝܕ ܓܸܢܣܲܢ܁|
    block |܃ܕܐܵܘܠܸܕ ܠܲܢ ܪܘܼܚܵܢܵܐܝܼܬ|
    block |ܒܲܥܡܵܕ̇ܐ ܕܡܲܝ̈ܐ ܘܪܘܼܚܵܐ܁|
    block |܃ܨܒܼܝܵܢܹܗ ܛܵܒܼܵܐ ܚܵܘܼܝܢ|
    block |ܕܲܝܲܩܪܲܢ ܒܲܫܡܵܐ ܕܲܒܼܢܲܝܵ̈ܐ܁|
    block |܃ܘܫܲܪܪܹܗ ܠܲܫܡܵܐ ܕܲܒܼܪܘܼܬܼܵܐ|
    block |ܕܲܓܼܒܼܵܐ ܠܹܗ ܥܡܘܼܪܝܵܐ ܒܲܒܼܢܵܘ̈ܗܝ܁|
    block |܃ܡܠܸܬܐ ܐܸܡ݂ܲܪ ܝܘܿܚܲܢܵܢ|
    block |ܕܗܘ̤ܵܐ ܒܸܣܪܵܬܐ ܘܐܲܓܸܿܢ ܒܲܢ܁|
    block |܃ܘܲܚܙܲܝܢ ܫܘܼܒܚܵܐ ܕܪܲܒܘܼܬܹܗ|
    block |ܒܐܦܲܝ̈ ܬܲܪܥܵܐ ܕܐ̄ܢܵܫܘܼܬܼܵܐ܁|
    block |܃ܗܘ̤ܵܐ ܠܲܢ ܒܸܣܪܵܐ ܘܲܥܡܲܪ ܒܲܢ|
    block |ܘܚܵܝܘܝܼ ܠܲܢ ܫܘܼܒܼܚܹܗ ܟܲܣܝܵܐ܁|
    block |܃ܘܟܲܕ ܗܘ̤ ܟܲܣܝܵܐ ܗ̄ܘ̣ ܒܲܟܼܝܵܢܗ|
    block |ܒܝܲܕ ܦܓܪܲܢ ܚܵܘܝܼ ܫܘܼܒܼܚܹܗ܁|
    block |܃ܠܵܘ ܠܲܗܘܵܝܵܐ ܐܸܬܬܲܚܬܼܝ|
    block |ܒܗܝ̇ ܕܐܸܡܪ ܕܲܗܘ̤ܵܐ ܒܸܣܪܵܐ܁|
    block |܃ܐܸܠܵܐ ܪܲܟܸܒ ܠܹܗ ܒܸܣܪܵܐ|
    block |ܘܲܥܡܲܪ ܒܹܗ ܒܝܲܕ ܨܒܼܝܵܢܹܗ܁|
    block |܃ܠܵܐ ܓܹܝܪ ܡܨܝܵܐ ܕܵܒܪܘܿܝܵܐ|
    block |ܠܲܗܘܵܝܵܐ ܚܲܕ ܬܵܐ ܢܸܐܬܹܐ܁|
    block |܃ܘܠܵܐ ܠܐܝܼܬܘܼܬܼܵܐ ܕܠܵܐ ܫܘܪܲܝ|
    block |ܡܬܚܡ ܠܵܗ̇ ܙܒܼܢܵܐ ܕܝܲܠܕܵܐ܁|
    block |܃ܐܸܢ ܕܹܝܢ ܡܸܡܬܘܿܡ ܐܝܼܬܵܘܗܝ ܗ̄ܘ̣ܵܐ|
    block |ܐܲܝܟܵܢ ܐܸܬܼܵܐ ܠܲܗܵܘܝܵܐ܁|
    block |܃ܘܐܸܢ ܗܘ̤ ܕܐܸܬܼܵܐ ܠܲܗܘܵܝܵܐ|
    block |ܪܲܚܝܼܩ ܡ̣ܢ ܗ̇ܝ ܕܐܝܼܬܵܘܗܝ ܗ̄ܘ̣ܵܐ܁|
    block |܃ܠܲܝܬ ܫܘܕܵܝܵܐ ܘܫܘܼܠܵܡܵܐ|
    block |ܠܐܝܼܬܘܼܬܼܵܐ ܕܐܝܼܬܹܝܗ̇ ܡܸܡܬܘܿܡ܁|
    block |܃ܘܡܸܕܡ ܕܐܵܬܹܐ ܠܲܗܘܵܝܵܐ|
    block |ܗܵܘܝܹܗ ܩܲܕܝܼܡ ܠܲܟܼܝܵܢܹܗ܁|
    block |܃ܐܸܢܗܘ̤ ܕܐܝܼܬܝܵܐ ܗ̄ܘ̣ ܥܲܡ ܐܲܒܼܵܐ|
    block |ܠܵܐ ܡܸܣܬܲܝܲܟ ܒܲܟܿܝܵܢܹܗ܁|
    block |܃ܘܐܸܢ ܣܝܟ ܢܲܦܫܗ ܒܟܲܪܣܵܐ|
    block |܃ܠܵܘ ܐܝܼܬܝܵܐ ܗ̄ܘ̣ ܥܲܡ ܝܵܠܘܿܕܹܗ|
    block |܃ܐܸܢܗܘ̤ ܕܲܒܼܟܼܠܕܘܼܟ ܐܝܼܬܵܘܗܝ|
    block |܃ܘܐܸܬܼܵܐ ܗܵܫܵܐ ܠܲܗܘܵܝܵܐ|
    block |܃ܐܲܝܟܵܢ ܩܲܒܸܠ ܬܘܼܩܵܢܵܐ|
    block |ܡܢܵܬܼܵܐ ܡܸܢܹܗ ܐܘ ܟܠܹܗ܁|
    block |܃ܐܸܢܗܘ̤ ܕܟܼܠܹܗ ܐܸܣܬܲܝܲܟ|
    block |ܠܵܐ ܩܢܹܐ ܗ̇ܝ ܕܠܵܐ ܡܸܣܬܲܝܲܟ܁|
    block |ܘܐܸܢ ܒܲܡܢܵܬܼܵܐ ܐܸܣܬܲܝܲܟ܃|
  block
    block |܃ܘܐܸܢܗܘ̤ ܕܐܝܼܬ ܠܹܗ ܕܢܸܣܬܲܝܲܟ|
    block |ܐܘ ܟܠܹܗ ܐܘ ܒܲܡܵܢܵܬܐ܁|
    block |܃ܐܵܦ ܐܲܒܼܵܐ ܡܸܣܬܲܝܵܟܵܢܵܐ ܗ̄ܘ̣|
    block |ܕܡܸܢܹܗ ܗ̄ܘ̣ ܟܝܵܢܵܐ ܕܲܒܼܪܸܐ܁|
    block |܃ܐܲܝܟܵܢ ܒܐܲܒܼܘܼܗܝ ܐܝܼܬܼܵܘܗܝ ܗ̄ܘ̣ܵܐ|
    block |ܘܥܵܡ̇ܪ ܗ̄ܘ̣ܵܐ ܒܟܲܪܣܵܐ ܕܒܸܣܪܵܐ܁|
    block |܃ܗܵܕܹܐ ܗ̣̄ܝ ܒܠܵܬܼܵܐ ܕܡܸܬܼܒܲܥܝܵܐ|
    block |ܕܲܥܡܘܪ̈ܝܐ ܕܐܲܝܟܵܢ ܩܲܒܸܠ܁|
    block |܃ܘܐܸܢܗܘ̤ ܕܐܵܡܪܝܼܢ ܚܸܪ̈ܚܵܝܹܐ|
    block |ܕܐܝܼܬܵܘܗܝ ܗ̄ܘ̣ܵܐ ܒܟܲܪܣܵܐ ܘܵܪܘܡܵܐ܁|
    block |܃ܕܫܲܠܝܼܛ ܗ̄ܘ̣ ܢܦܲܠܸܓ̣ ܝܵܬܹܗ|
    block |ܕܢܸܗܘܹܐ ܒܪܵܘܡܵܐ ܘܲܒܼܥܘܼܫܩܵܐ܁|
    block |܃ܡܵܕܹܝܢ ܩܲܕܝܼܡ ܨܒܼܝܵܢܹܗ|
    block |ܠܲܟܼܝܵܢܹܗ ܕܐܝܼܬܼܵܘܗܝ ܡܸܡܬܘܿܡ܁|
    block |܃ܕܗܵܐ ܨܒܼܝܵܢܹܗ ܡܫܲܠܒܸܕ ܠܹܗ|
    block |ܘܲܡܣܲܝܸܟ ܠܹܗ ܠܲܟܼܝܵܢܹܗ܁|
    block |܃ܘܐܸܢܗܘ̤ ܕܫܠܝܼܛ ܨܒܼܝܵܢܹܗ|
    block |ܕܢܥܕܐ ܘܲܢܙܲܟܹܐ ܠܲܟܝܵܢܹܗ܁|
    block |܃ܡܵܕܹܝܢ ܟܠܫܵܥ ܡܸܫܬܲܚܠܲܦ|
    block |ܐܲܝܟ ܡܵܐ ܕܨܵܒܹܐ ܨܒܼܝܵܢܹܗ܁|
    block |܃ܘܐܸܢ ܨܒܵܝܼܵܢܹܗ ܡܕܲܒܲܪ ܠܹܗ|
    block |ܠܲܟܼܝܵܢܹܗ ܐܲܝܟ ܡܵܐ ܕܨܵܒܹܐ܁|
    block |܃ܐܲܝܟܵܐ ܗ̄ܝ̣ ܡܵܕܹܝܢ ܐܝܼܬܘܼܬܼܵܐ|
    block |ܕܩ̣ܢܵܐ ܟܝܵܢܹܗ ܡܬܘܿܡܵܐܝܼܬ܁|
    block |܃ܬܹܐܙܲܠ ܗܵܕܐ ܡܲܪܫܘܼܬܼܵܐ|
    block |ܒܵܬܲܪ ܓܘܼܕܵܐ ܕܚܪ̈ܚܹܵܐ܁|
    block |܃ܕܬܚܬܝܼܘ ܠܐܝܬܼܝܐ ܠܫܝܼܛ̈ܬܐ|
    block |ܕܣܲܝܟܘܼܗܝ ܒܥܘܼܒܐ ܕܒܲܪܬ ܐ̄ܢܵܫܵܐ܁|
    block |܃ܐܵܪܵܐ ܓܠܝܼܙܲܝ̈ ܡ̣ܢ ܢܘܼܗܪܵܐ|
    block |ܘܪ̈ܕܝܲܝ ܒܐܘܼܪܚܵܐ ܕܚܸܫܘܿܟܼܵܐ܁|
    block |܃ܐܲܝܟܵܢ ܡܵܨܝܵܐ ܕܢܸܣܬܲܝܲܟ|
    block |ܟܝܵܢܵܐ ܐܝܼܬܝܵܐ ܒܥܒ̈̇ܕܘܗܝ܁|
    block |܃ܐܲܝܟ ܡܸܠܬܼܵܐ ܕܗܲܪ̈ܵܛܝܼܩܹܐ|
    block |ܪܲܒ ܬܘܼܩܵܢܹܗ ܛܵܒܼ ܡܸܢܹܗ܁|
    block |܃ܕܡܨܐ ܡܣܝܟ ܠܲܟܼܝܵܢܹܗ|
    block |܃ܐܲܝܟܵܢ ܩܲܒܸܠ ܪܘܼܟܵܒܵܐ|
    block |ܟܝܵܢܵܐ ܕܩܲܛܝܼܢ ܡ̣ܢ ܪܘܼܚܵܐ܁|
    block |܃ܟܲܕ ܐܝܼܬܼܵܘܗܝ ܗ̄ܘ̣ܵܐ ܒܲܘܼܝܵܢܹܗ|
    block |ܐܵܘ ܒܟܼܒܢܵܐ ܕܠܵܐ ܕܝܼܠܹܗ܁|
    block |܃ܬܵܘ ܦܲܫܸܩܘ ܠܲܢ ܐ̄ܪ̈ܵܙܲܝܼܟܘܿܢ|
    block |ܥܘܼܪ̈ܠܐ ܕܠܵܐ ܓܙܲܪܘ ܠܸܒܿܝܼ̈ܗܘܿܢ܁|
    block |܃ܘܐܲܠܸܦܘ ܕܐܲܝܟܵܢ ܢܵܘܕܹܐ|
    block |ܥܲܠ ܡܸܠܬܼܵܐ ܕܲܗܘ̤ܵܐ ܒܸܣܪܵܐ܁|
    block |܃ܐܵܘ ܦܲܫܩܘ ܠܲܢ ܕܐܲܝܟܲܢܵܐ|
    block |ܥܡ̣ܪ ܡܸܠܬܼܵܐ ܒܓܼܵܘ ܗܲܕܵܡܹ̈ܐ܁|
    block |܃ܐܘ ܥܬܕܘ ܙܲܝܢܵܐ ܕܢܩܪܸܒܼ|
    block |ܘܢܼܚܙܸܐ ܕܡ̇ܢ ܗܝ ܙܟܘܼܬܼܵܐ܁|
    block |܃ܟܢܫܘ ܟܠܗܘܿܢ ܓܹܐܪ̈ܲܝܟܘܿܢ|
    block |ܘܲܡܐܬܘܚܘ ܝܬܪܹ̈ܐ ܕܩܸ̈ܬܵܬܼܵܐ܁|
    block |܃ܘܣܝܼܡܘ ܡܸܠܬܼܵܐ ܕܗܘ̤ܵܐ ܒܸܣܪܵܐ|
    block |ܢܝܼܫܵܐ ܘܢܸܚܙܹܐ ܡ̇ܢ ܚܵܢܹܐ܁|
    block |܃ܥܲܠ ܡܸܠܬܐ ܕܲܗܘ̤ܵܐ ܒܸܣܪܵܐ|
    block |ܐܝܼܬܼܵܘܗܝ ܟܠܹܗ ܬܲܟܬܘܼܫܵܐ܁|
    block |܃ܘܡܦܣ ܐ̄ܢܵܐ ܕܡܸܛܠ ܗܵܕܹܐ|
    block |ܛܲܝܸܒܬܘܿܢ ܙܲܝܢܵܐ ܠܩܘܼܒܼܠܲܢ܁|
    block |܃ܒܙܲܝܢܵܐ ܕܪܲܒܟܘܿܢ ܨܵܒܹܝܢ ܐ̄ܢܬܘܿܢ|
    block |ܠܡܸܥܒܲܕ ܥܲܡܲܢ ܬܲܟܬܘܼܫܵܐ܁|
    block |܃ܕܗܘ̤ ܚܫܲܠ ܙܲܝܢܵܐ ܘܐܲܠܒܸܫܟܘܿܢ|
    block |ܠܘܼܩܒܼܵܠ ܡܸܠܬܐ ܕܡ̣ܢ ܐܲܒܼܵܐ܁|
    block |܃ܬܵܘ ܥܲܡ ܪܲܒܟܼܘܿܢ ܡܸܨܪ̈ܵܝܹܐ|
    block |ܘܢܸܒܼܥܹܐ ܚܲܝܠܹܗ ܕܦ̣ܬܓܼܵܡܵܐ܁|
    block |܃ܘܢܸܚܙܹܐ ܗܘܝܵܐ ܕܐܲܝܟܲܢܵܐ|
    block |܃ܫܲܪܝܼ ܕܢܸܗܘܹܐ ܒܵܪܘܿܝܵܐ|
    block |܃ܟܲܕ ܐܝܼܬܼܵܘܗܝ ܪܲܟܸܒ ܢܲܦܫܹܗ|
    block |ܐܘ ܗܵܫܵܐ ܫܲܪܝ ܕܢܗܸܘܹܐ܁|
    block |܃ܐܘ ܕܲܠܡܵܐ ܐ̄ܚܪܹܢܵܐ ܪ̈ܟܸܒ|
    block |ܘܗ̤ܘ ܪ̈ܲܚܝܼܩ ܡ̣ܢ ܪܘܼܟܵܒܼܵܐ܁|
    block |܃ܐܸܢܗܘ̤ ܕܲܗܘ̤ܵܐ ܠܵܐ ܐܝܼܬܼܵܘ̈ܗܝ|
    block |ܘܐܸܢ ܐܝܼܬܼܵܘܗܝ ܠܵܐ ܗ̄ܘ̣ܵܐ ܗܵܫܵܐ܁|
    block |܃ܕܐܝܼܬܝܵܐ ܠܵܐ ܡܨܹܐ ܕܢܲܩܲܒܸܠ|
    block |ܗܵܘܝܵܐ ܒܵܬܲܪ ܐܝܼܬܼܘܼܬܹܗ܁|
    block |܃ܗܘ̤ܵܐ ܒܸܣܪܐ ܐܲܝܟ ܡܸܠܲܟܼܘܿܢ|
    block |ܡܢܵܬܼܵܐ ܡܸܢܹܗ ܐܘ ܟܠܹܗ܁|
    block |܃ܘܐܲܝܟܵܢ ܡܵܨܝܵܐ ܕܢܸܬܼܦܲܠܲܓܼ|
    block |ܟܝܵܢܵܐ ܕܠܵܐ ܩܢܹܐ ܕܘܼܟܵܒܼܵܐ܁|
    block |܃ܐܸܢܗܘ̤ ܕܟܼܠܹܗ ܐܸܬܼܪܲܟܲܒܼ|
    block |ܡܵܕܹܝܢ ܟܠܹܗ ܐܸܣܬܲܝܟ܁|
    block |܃ܘܡܣܝܲܟ ܗ̄ܘ̣ܵܐ ܡ̣ܢ ܟܠܕܘܼܟ|
    block |ܘܥ̇ܡ̣ܪ ܗ̄ܘ̣ܵܐ ܒܲܪܣܵܐ ܒܲܠܚܘܕܿ܁|
    block |܃ܘܐܸܢܗܘ̤ ܕܗ̈ܕܹܐ ܗܵܟܼܵܢܵܐ ܗ̣̄ܝ|
    block |ܐܲܝܟܵܐ ܗ̣ܝ ܗ̇ܝ ܕܠܵܐ ܡܸܣܬܲܝܲܟ܁|
    block |܃ܕܗܵܐ ܣܲܝܟܹܗ ܥܘܼܒܵܐ ܕܒܸܣܪܵܐ|
    block |ܐܲܝܟ ܨܢܥܬܼܵܐ ܕܪܲܟܸܒܼܬܘܿܢ܁|
    block |܃ܘܐܸܢܗܘ̤ ܕܡܸܢܹܗ ܢܸܬܪܲܟܲܒܼ|
    block |ܘܡܸܢܹܗ ܩܵܘܝܼ ܒܲܟܼܝܵܢܹܗ܁|
    block |܃ܐܲܝܟܵܐ ܗ̣̄ܝ ܡܵܕܹܝܢ ܫܘܼܝܘܼܬܼܵܐ|
    block |ܕܗܵܐ ܐܬܦܠܲܓܼ ܩܲܟܼܝܵܢܹܗ܁|
    block |ܐܸܢܗܘ̤ ܕܡܸܠܬܐ ܗܘ̤ܵܐ ܒܸܣܪܵܐ܃|
  block
    block |ܢܸܒܼܥܵܐ ܒܸܣܪܵܐ ܕܡ̇ܢ ܐܝܼܬܼܵܘܗܝ܁|
    block |܃ܥܲܡܹܗ ܐܲܚܬܹܗ ܡ̣ܢ ܪܵܘܡܵܐ|
    block |ܐܘ ܒܸܣܪܵܐ ܕܐ̄ܢܵܫܵܐ ܐܝܼܬܼܵܘܗܝ܁|
    block |܃ܐܢܗܘ̤ ܩܢܘܿܡܹܗ ܗܘ̤ܐ ܒܸܣܪܵܐ|
    block |ܘܒܸܣܪܵܐ ܠܵܐ ܫܩܲܠ ܡ̣ܢ ܡܲܪܝܲܡ܁|
    block |ܡ̇ܢ ܥܕܪܬܗ ܠܟܼܝܼܢܲܢ܃܆|
    block |ܗ̇ܝ ܕܲܗܘ̤ܵܐ ܒܸܣܪܵܐ ܕܒܼܝܼܠܹܗ܁|
    block |܃ܒܲܛܝܼܠ ܡܵܕܹܝܢ ܡܘܼܠܟܵܢܵܐ|
    block |ܗ̇ܘ ܕܐܸܫܬܵܘܕܝܼ ܠܘܵܬܼ ܕܵܘܝܼܕ܁|
    block |܃ܘܒܲܫܡܵܐ ܫܐܝܼܠܵܐ ܡܸܬܟܲܢܹܐ|
    block |ܒܲܪ ܕܵܘܝܼܕ ܟܕ ܠܵܐ ܐܝܼܬܼܵܘܗܝ܁|
    block |܃ܡ̇ܢ ܐܸܬܼܥܲܕܲܪܘ ܡܵܝܘ̈ܬܹܐ|
    block |ܡ̣ܢ ܡܸܠܬܼܵܐ ܕܲܗܘ̤ܵܐ ܒܸܣܪܵܐ܁|
    block |܃ܕܗܘ̤ ܒܲܟܼܝܵܢܹܗ ܗܘ̤ܐ ܒܸܣܪܵܐ|
    block |ܘܟܝܼܢܲܢ ܩܵܘܝܼ ܒܫܸܦܠܹܗ܁|
    block |܃ܠܲܝܟܐ ܗ̄ܝ̣ ܡܵܕܹܝܢ ܕܡܒܛܲܠ|
    block |ܓܙܲܪ ܕܝܼܢܵܐ ܕܡܵܘܬܵܐ ܡܸܢܲܢ܁|
    block |܃ܕܠܵܐ ܫܩܲܠ ܦܲܓܼܪܵܐ ܡ̣ܢ ܡܲܪܝܲܡ|
    block |ܫܩܲܠ ܠܹܗ ܡܸܠܬܼܵܐ ܘܲܥܡܲܪ ܒܹܗ܁|
    block |܃ܘܗܵܕܹܐ ܦܲܐܝܵܐ ܠܝܕܼܵܘ̈ܥܹܐ|
    block |ܘܣܵܗܸܕ ܩܘܼܫܬܵܐ ܠܡܸܠܲܝ̈ܗܘܿܢ܁|
    block |܃ܡܵܕܹܝܢ ܐܝܼܬܝܵܐ ܠܵܐ ܡܨܝܵܐ|
    block |ܕܢܗܘܹܐ ܒܸܣܪܵܐ ܠܲܩܢܘܿܡܹܗ܁|
    block |܃ܘܗܵܘܝܵܐ ܕܟܲܕ ܒܸܣܪܵܐ ܪܲܚܝܼܩ|
    block |ܡ̣ܢ ܐܝܼܬܘܼܬܼܵܐ ܕܠܵܐ ܫܘܼܪܵܝ܁|
    block |܃ܡܵܢܵܐ ܦܪܝܼܣܵܐ ܬܲܚܦܝܼܬܵܐ|
    block |ܕܨܢܥܵܬܐ ܥܲܠ ܡܸܠܲܝ̈ܟܘܿܢ܁|
    block |܃ܓܠ̣ܘ ܢܝܼܫܵܐ ܕܪܸ̈ܥܝܵܢܲܝܟܿܘܿܢ|
    block |ܘܬܲܪܓܸܡܘ ܒܲܕ ܡܘܼܬ ܐܵܪܝܼܘܿܣ܁|
    block |܃ܠܹܗܘ̤ ܡܚ̈ܝܠܢ ܡܸܠܲܝܼ̈ܟܘܿܢ|
    block |ܘܠܹܗ ܡܣܲܝܼܥܝܼܢ ܦܹܬܓܡܲܝܼ̈ܟܘܿܢ܁|
    block |܃ܕܡܼܦܪ ܒܐܝܼܬܘܼܬܹܗ ܕܲܒܼܪܵܐ|
    block |ܘܲܩܪܵܝܗܝ ܥܲܒܼܕܵܐ ܘܫܲܡܵܫܵܐ܁|
    block |܃ܗܵܢܵܘ ܟܠܹܗ ܬܲܟܼܬܘܼܫܹܗ|
    block |ܕܐܵܪܝܼܘܿܣ ܬܲܠܡܝܼܕ ܙܐܹܦܵܐ܁|
    block |܃ܕܡܲܙܥܲܪ ܠܲܒܼܪܵܐ ܡ̣ܢ ܐܲܒܼܵܐ|
    block |ܘܡܫܵܐ ܠܹܗ ܡ̣ܢ ܒܪܸܝ̈ܬܹܗ܁|
    block |܃ܠܢܝܼܫܵܐ ܕܝܼܠܹܗ ܚܵܢܹܝܢ ܐ̄ܢܬܘܿܢ|
    block |ܐܵܦ ܐ̄ܢܬܘܿܢ ܐܘ ܚܸܪ̈ܚܹܐ܁|
    block |܃ܘܲܡܣܟܹܝܢ ܐܢ̄ܬܘܿܢ ܒܐܸܣܟܹܝܡܵܐ|
    block |ܪܘܼܫܥܵܐ ܕܟܼܣܹܐ ܒܡܸܠܲܝ̈ܟܘܿܢ܁|
    block |܃ܦܘܩܘ ܡ̣ܢ ܥܵܢ̈ܐ ܡܲܪ̈ܵܚܹܐ|
    block |ܒܐܸܣ݂ܝܡ ܐܸܡܪܹ̈ܐ ܠܵܐ ܬܛܥܘܿܢ܁|
    block |ܕܚܲܒܸܠܬܘܼܢܵܝܗܝ ܠܦܘܼܪܫܵܢܵܐ܃܆|
    block |ܕܟܝܢܹ̈ܐ ܬܪܹܝܢ ܕܲܗܘ̤ܵܘ ܚܲܕ܁|
    block |܃ܣܥ̣ܐ ܪܘܼܫܥܵܐ ܕܓܘܼܕܼܵܦܲܝ̈ܗܘܿܢ|
    block |ܘܐܸܬܼܥܲܠܝܼ ܠܪܵܘܡܵܐ ܕܪܵܘܡܹܐ܁|
    block |܃ܘܬܵܚܬܝܼ ܠܐܝܼܬܼܝܵܐ ܡ̣ܢ ܣܵܟܹܗ|
    block |ܘܐܲܣܪܹܗ ܒܚܒܼ̈ܠܐ ܕܗܲܕܵܡܹ̈ܐ܁|
    block |܃ܫܡܲܝܵܐ ܘܐܲܪܥܵܐ ܨܘܼܬܼܘ ܘܲܫܡܲܥܘ|
    block |[ܪ]ܘܼܫܥܵܐ ܕܡܲܠܸܠܘ ܡܲܪ̈ܵܚܹܐ܁|
    block |܃ܕܐܝܼܬܘܼܬܼܵܐ ܕܠܵܐ ܡܸܬܼܕܲܪܲܟܵܐ|
    block |ܣܲܝܸܟܘ ܚܲܒܼܫܘܼܗ̇ ܒܓܵܘ ܟܲܪܣܵܐ܁|
    block |܃ܒܲܕܡܘܼܬ ܣܲܟܿܪܵܐ ܒܲܩܪܵܒܼܵܐ|
    block |ܐܲܚܕܘܼܗ̇ ܠܗܵܕܹܐ ܒܲܪܬ ܩܵܐܐ܁|
    block |܃ܕܗܘ̤ ܡܸܠܬܼܵܐ ܪܲܟܸܒ ܝܵܬܹܗ|
    block |ܘܲܗܘ̤ܵܐ ܒܸܣܪܵܐ ܐܲܝܟ ܕܲܟܬܝܼܒ܁|
    block |܃ܐܲܝܟܵܐ ܕܗܘ̤ܐ ܩܲܒܸܠܬܘܿܢ|
    block |ܐܘ ܡܲܠܦ̈ܢܹܐ ܕܚܲܕ̈ܬܵܬܼܵܐ܁|
    block |܃ܘܛܥܝܬܘܢ ܗ̇ܝ ܕܲܥܡܲܪ ܒܲܢ|
    block |܃ܘܠܵܐ ܒܚܢܬܘܢ ܣܘܼܟܵܠܵܗ̇|
    block |܃ܥܡ݂ܲܪ ܒܲܢ ܐܸܡܲܪ ܝܘܿܚܲܢܵܢ|
    block |܃ܡܲܢܘܼ ܒܡܲܢܘܼ ܥܡ̇ܪ ܗ̄ܘ̣ܵܐ|
    block |܃ܗܵܐ ܒܲܕܸܩܘ ܠܲܢ ܓܲܠܝܵܐܝܼܬ|
    block |ܥܡܘܼܪܝܵܐ ܕܲܬܼܪܹܝܢ ܕܲܗܘ̤ܵܘ ܚܲܕ܁|
    block |܃ܐܸܢܗܘ̤ ܕܥܡܘܪܝܵܐ ܐܸܡ̣ܲܪ|
    block |ܗ̇ܝ ܕܲܗܘ̤ܵܐ ܒܲܢ ܡܸܬܼܒܲܥܝܵܐ܁|
    block |܃ܕܗܵܐ ܡܵܨܝܵܐ ܕܢܸܥܡܲܪ ܡܵܕܹܢ|
    block |ܐܵܦ ܟܲܕ ܠܲܝܬܵܘܗܝ ܗ̇ܝ ܕܗܵܘܝܵܐ܁|
    block |܃ܐܸܢܗܘ̤ ܕܲܥܡܲܪ ܒܲܐ̄ܚܪܹܢܵܐ|
    block |ܗܵܘܝܵܐ ܡܵܕܹܝܢ ܝܲܬܝܼܪܵܐ ܗ̄ܘ̣܁|
    block |܃ܘܗܵܕܹܐ ܦܲܐܝܵܐ ܠܲܟܼܝܵܢܹܗ|
    block |ܕܢܸܥܡܲܪ ܟܲܕ ܠܵܐ ܡܸܣܬܲܝܲܟ܁|
    block |܃ܬܵܘ ܗܵܟܹܝܠ ܐܘ ܫܵܡܘܿܥܵܐ|
    block |ܒܲܚܸܢ ܡܸܠܲܝ̈ ܐܸܢ ܟܹܐ̈ܢܵܢ܁|
    block |܃ܘܲܒܼܡܣܵܐܬܵܐ ܕܕܲܥܝܢܵܟ|
    block |ܬܩܘܠ ܦܸܬܓܵܡܲܝ̈ ܐܸܢ ܙܐ̇ܠܝܢ܁|
    block |ܠܵܐ ܢܕܵܘܕܵܟ ܫܸܡܥܵܐ ܕܡܸ̈ܐܹܐ܃܆|
    block |ܕܡܬܐܲܡܪ̈ܵܢ ܒܲܗܦܵܟܼܵܬܵܐ܁|
    block |܃ܠܵܘ ܕܲܒܼܨܵܬܵܐ ܐܝܼܬܼܝܗܹܝܢ|
    block |ܐܸܠܵܐ ܒܥܵܬ̣ܵܐ ܕܝܘܼܪܵܢܵܐ܁|
    block |܃ܒܥܵܬܐ ܗ̣ܝ ܕܡܸܠܬܼܵܐ ܥܘܼܕܪܵܢܵܐ|
    block |ܘܟܼܣܸܐ ܒܵܗ̇ ܣܲܒܼܪܵܐ ܕܚܲܝ̈ܢ܁܆|
    block |܃ܕܡܩܪܒܼܐ ܠܹܗ ܠܲܟܼܝܵܢܲܢ|
    block |ܠܐܝܼܩܵܪܵܐ ܕܨܲܠܡܵܐ ܕܐܘܼܒܼܕ܁|
    block |ܬܲܟܼܬܘܼܫܲܢ ܡܸܛܠ ܗܵܕܹܐ ܗ̄ܘ̣܃|
  block
    block |ܕܠܵܐ ܙܥܲܪ ܡܸܠܬܼܵܐ ܒܲܥܡܘܿܪܝܵܐ܁|
    block |܃ܐܸܠܵܐ ܕܲܫܩܲܠ ܠܟܼܝܵܢܲܢ|
    block |ܘܝܲܩܪܹܗ ܒܫܘܼܒܼܚܵܐ ܕܪܲܒܘܼܬܹܗ܁|
    block |܃ܗܵܕܹܐ ܒܠܵܬܐ ܕܲܥܡܘܼܪܝܵܐ|
    block |ܕܒܵܥܝܹܢܲܢ ܥܲܡ ܡܲܪ̈ܚܹܐ܁|
    block |܃ܕܠܵܐ ܐܸܬܼܒܲܨܪܲܬ̤ ܐܝܼܬܘܼܬܼܵܐ|
    block |ܒܲܥܡܘܼܪܝܵܐ ܕܥܲܡ ܐ̄ܢܵܫܘܼܬܼܵܐ܁|
    block |܃ܗ̇ܝ ܕܲܗܘ̤ܵܐ ܗܵܕܹܐ ܗ̄ܝ̣ ܕܲܥܡܲܪ|
    block |ܘܗ̇ܝ ܕܲܥܡܲܪ ܕܲܢܣܲܒܼ ܐ̄ܢܵܫܐ܁|
    block |܃ܘܟܲܣܝܼ ܙܝܘܵܐ ܕܪܲܒܘܼܬܹܗ|
    block |ܒܢܲܚܬܼܵܐ ܕܦܲܓܼܪܵܐ ܡܵܝܘܿܬܼܵܐ܁|
    block |܃ܢܵܘܣܵܐ ܕܦܲܓܼܪܵܐ ܪܲܟܸܒܼ ܠܹܗ|
    block |ܡܸܠܬܵܐ ܐܝܼܬܝܵܐ ܘܲܥܡܲܪ ܒܹܗ܁|
    block |܃ܘܠܵܘ ܗܘ̤ ܩܲܒܸܠ ܪܘܟܒܼܵܐ|
    block |ܪܘܼܫܥܵܐ ܕܗܲܪܵܛܝܼܩܹܐ܁|
    block |܃ܠܵܐ ܡܸܣܬܲܝܲܟ ܒܲܕܝܵܢܹܗ|
    block |ܢܸܬܬܲܚܬܹܐ ܨܝܕ ܪܘܼܟܵܒܼܵܐ܁|
    block |ܐܵܦܠܵܐ ܢܵܘܣܵܐ ܕܲܪܲܟܸܒܼ ܠܹܗ܁|
    block |ܠܵܐ ܣܦܩ ܣܲܝܟܹܗ ܠܲܟܼܝܵܢܹܗ܁|
    block |܃ܠܵܘ ܒܲܟܼܝܵܢܹܗ ܥܵܡܲܪ ܗ̄ܘ̣ܵܐ|
    block |ܒܒܲܪܢܵܫܵܐ ܕܲܫܩܲܠ ܡܸܢܲܢ܁|
    block |܃ܐܸܠܵܐ ܥܡܘܼܪܝܵܐ ܕܨܒܼܝܵܢܵܐ|
    block |ܘܲܚܕܵܝܘܼܬܼܵܐ ܕܠܵܐ ܦܘܼܪܵܫ܁|
    block |܃ܙܩܲܪ ܡܸܠܬܼܵܐ ܢܲܚܬܵܐ ܕܒܸܣܪܵܐ|
    block |ܕܲܢܟܲܣܹܐ ܒܹܗ ܪܲܒܘܼܬܹܗ܁|
    block |܃ܕܢܸܚܙܘܿܢ ܐ̄ܢܵܫܵܐ ܒܒܲܪܢܵܫܵܐ|
    block |ܨܠܲܡܵܐ ܕܫܘܼܒܼܚܵܐ ܕܪܲܒܘܼܬܹܗ܁|
    block |܃ܡܘܠܟܵܢܵܐ ܕܠܵܐ ܡܸܬܼܕܲܓܲܠ|
    block |܃ܡ̣ܠܟ ܠܐܲܒܼܪܵܗܵܡ ܘܲܠܕܵܘܝܼܕ|
    block |܃ܘܓܲܡܪܹܗ ܗܵܫܵܐ ܒܲܥܒ̈ܕܵܐ|
    block |ܒܪܹܫܝܼܬܼܵܐ ܕܡ̣ܢ ܒܹܝܬܼ ܕܵܘܝܼܕ܁|
    block |܃ܠܲܝܬܼܵܘܗܝ ܡܸܠܬܼܵܐ ܒܲܪ ܕܵܘܝܼܕ|
    block |ܚܸܪ̈ܚܹܵܐ ܡ̇ܢ ܢܨܵܝܹܢ ܐ̄ܢܬܘܿܢ܁|
    block |܃ܒܲܪ ܕܵܘܝܼܕ ܒܲܪ ܓܸܢܣܲܢ ܗ̄ܘ̣|
    block |ܕܢܲܣܒܹܗ ܡܸܠܬܼܵܐ ܘܥ݂ܲܡܲܪ ܒܹܗ܁|
    block |܃ܟܠܹܗ ܨܸܒܼܝܵܢܹܗ ܫܲܡ̣ܠܝ|
    block |ܡܸܠܬܼܵܐ ܒܦܲܓܼܪܵܐ ܘܲܥܡ݂ܲܪ ܒܹܗ܁|
    block |܃ܘܟܲܕ ܨܸܒܼܝܵܢܹܗ ܒܹܗ ܣܲܝܟ|
    block |ܟܝܵܢܹܗ ܒܹܗ ܠܵܐ ܐܸܣܬܲܝܲܟ܁|
    block |܃ܒܹܗ ܗ̄ܘ̣ܵܐ ܟܠܹܗ ܒܨܒܼܝܵܢܹܗ|
    block |ܘܒܲܟܼܝܵܢܹܗ ܒܹܗ ܘܲܒܼܟܼܠܕܘܿܟ܁|
    block |܃ܕܗܵܕܹܐ ܦܲܐܝܵܐ ܠܥܵܒܼܘܿܕܵܐ|
    block |ܕܠܵܐ ܢܣܬܿܝܲܟ ܒܲܥܒ̈̇ܕܵܘܗܝ܁|
    block |܃ܥܒܼܕܐ ܗܘ̣ ܕܝܼܠܹܗ ܗ̄ܘ̣ ܦܲܓܼܪܵܐ|
    block |ܕܲܨܒܼܵܐ ܕܢܸܗܘܹܐ ܠܹܗ ܥܘ̣ܡܪܵܐ܁|
    block |܃ܘܲܕܠܵܬ ܣܲܝܟܹܗ ܠܲܟܼܝܵܢܹܗ|
    block |ܥܡܲܪ ܒܹܗ ܟܠܹܗ ܒܨܒܼܝܵܢܹܗ܁|
    block |܃ܘܲܟܒܲܪ ܢܨܵܝܼܢ ܚܸܪ̈ܚܵܐ|
    block |ܥܲܡ ܡܸܠܲܝ̈ܢ ܐܲܝܟ ܪܡܥܵܕܹܝܢ܁|
    block |܃ܕܐܲܝܟܵܢ ܥܒܼܝܼܕܵܐ ܘܥܵܒܼܘܿܕܵܐ|
    block |܃ܚܲܕ ܦܲܪܨܘܿܦܵܐ ܩܵܪܹܝܢ ܐ̄ܢܬܘܿܢ|
    block |܃ܥܒܼܝܼܕܵܐ ܠܢܵܘܣܵܐ ܩܪܹܐ ܐ̄ܢܵܐ|
    block |ܪܪܲܟܸܒ ܡܸܠܬܼܵܐ ܠܲܥܡܘܪܝܹܗ܁|
    block |܃ܘܥܒܼܘܿܕܵܐ ܠܹܗ ܠܝܼܚܕܝܵܐ|
    block |ܕܲܨܒܼܵܐ ܕܢܸܥܡܲܪ ܒܲܥܒܼܵܕܹܗ܁|
    block |܃ܐܲܝܟ ܢܲܦܫܵܐ ܘܦܲܓܼܪܵܐ ܕܫܘܼܝܢ|
    block |ܘܚܲܕ ܦܲܪܨܘܼܦܵܐ ܡܸܬܟܲܢܝܢ܁|
    block |܃ܢܲܦܫܵܐ ܟܝܵܫܵܐ ܗ̄ܘ̣ ܕܚܝܼܘܼܬܼܵܐ|
    block |ܘܦܲܓܼܪܵܐ ܟܝܵܢܵܐ ܡܵܝܘܿܬܼܵܐ܁|
    block |܃ܘܚܲܕ ܦܲܪܨܘܿܦܵܐ ܡܸܬܼܟܲܢܝܼܢ|
    block |ܬܪܹܝܢ ܘܕܲܦܪܫܝܼܢ ܚܲܕ ܡ̣ܢ ܚܲܕ܁|
    block |܃ܡܸܠܬܼܵܐ ܟܝܵܢܵܐ ܕܐܝܼܬܼܘܵܬܼܐ|
    block |ܘܦܲܓܼܪܵܐ ܟܝܵܢܵܐ ܕܐ̄ܢܵܫܘܼܬܼܵܐ܁|
    block |܃ܚܲܕ ܥܲܒܼܕܵܐ ܘܚܲܕ ܥܒܼܘܿܕܵܐ|
    block |ܚܲܕ ܐܸܢܘܿܢ ܒܲܚܕܵܝܘܼܬܼܵܐ܁|
    block |܃ܚܒܝܼܫܵܐ ܢܲܦܫܵܐ ܒܓܼܵܘ ܦܲܓܼܪܵܐ|
    block |ܘܣܘ̣ܥܪܵܢܵܗ̇ ܠܒܲܪ ܡ̣ܢ ܦܲܓܼܪܵܐ܁|
    block |܃ܘܟܲܕ ܦܲܓܼܪܵܐ ܒܲܚܕܵܐ ܕܡܼܵܐ ܗ̄ܘ̣|
    block |ܙܵܘܥܵܗ̇ ܕܢܲܦܫܵܐ ܒܟܼܠ ܦܸܢ̈ܝܵܢ܁|
    block |܃ܫܪܹܐ ܗ̄ܘ̣ܵܐ ܡܸܠܬܼܵܐ ܒܓܼܵܘ ܦܲܓܼܪܵܐ|
    block |܃ܘܐܝܼܬܼܵܘܗܝ ܗ̄ܘ̣ܵܐ ܒܪܵܘܡܵܐ ܘܥܘܼܡܩܵܐ|
    block |܃ܘܲܡܣܲܝܟܵܐ ܗ̄ܘ̣ܵܬ ܐ̄ܢܵܫܘܼܬܹܗ|
    block |ܘܐܲܠܵܗܘܼܬܹܗ ܒܟܼܠ ܦܸܢ̈ܝܵܢ܁|
    block |܃ܠܵܐ ܚܵܫܵܐ ܢܲܦܫܵܐ ܒܦܲܓܪܵܐ|
    block |ܟܲܕ ܡܸܬܼܢܲܓܼܕܝܼܢ ܗܲܕܵܡܹ̈ܐ܁|
    block |܃ܘܠܵܐ ܐܲܠܵܗܘܼܬܼܵܐ ܚܵܫܲܬ̤|
    block |ܒܚܲܫܹ̈ܐ ܕܦܲܓܼܪܵܐ ܕܥܸܡܪܲܬ̤ ܒܹܗ܁|
    block |܃ܘܐܸܢܗܘ̤ ܕܢܲܦܫܵܐ ܠܵܐ ܚܵܐ ܫܵܐ|
    block |ܕܲܥܒܼܝܼܕܬܵܐ ܗ̄ܝ̣ ܒܲܕܡܘܼܬ ܦܲܓܼܪܵܐ܁|
    block |܃ܐܲܝܟܵܢ ܚܵܐܫ̇ܐ ܐܝܼܬܘܼܬܼܵܐ|
    block |ܕܪܵܡ ܗ̄ܘ̣ ܟܝܵܢܵܗ̇ ܡ̣ܢ ܚܲܫܹ̈ܐ܁|
    block |܃ܚܵܐܫܵܐ ܢܲܦܫܵܐ ܥܲܡ ܦܲܓܼܪܵܐ|
    block |ܒܚܘܼܒܵܐ ܘܠܵܐ ܗ̄ܘ̣ܵܐ ܒܲܟܼܝܵܢܵܐ܁|
    block |܃ܘܡܸܬܼܐܲܡܪܝܼܢ ܚܲܫܹ̈ܐ ܕܦܲܓܼܪܵܐ|
    block |ܐܵܦ ܥܲܠ ܢܲܦܫܵܐ ܫܐܝܼܠܵܐܝܼܬ܁|
    block |܃ܚܲܕ ܥܲܒܼܕܹܗ ܥܲܡܹܗ ܒܫܘܼܒܼܚܵܐ|
    block |ܠܒܲܪܢܵܫܵܐ ܕܲܫܩܲܠ ܡܸܢܲܢ܁|
  block
    block |܃ܘܡܸܛܠ ܚܘܼܒܹܗ ܕܲܠܘܵܬܲܢ|
    block |ܢܣܲܒܼ ܡܵܪܵܬܼܵܐ ܥܲܠ ܢܲܦܫܹܗ܁|
    block |܃ܫܵܪܵܝܵܐ ܢܲܦܫܵܐ ܒܓܼܵܘ ܦܲܓܼܪܵܐ|
    block |ܘܠܵܐ ܚܵܙܹܝܢ ܠܵܗ̇ ܚܲܙܵܝܹ̈ܐ܁|
    block |܃ܘܟܲܕ ܒܲܟܼܝܵܢܵܗ̇ ܡܣܲܝܲܟܼܬܼܵܐ ܗ̄ܝ̣|
    block |ܠܵܐ ܣܝܟܗ̇ ܥܲܝܢܹ̈ܐ ܕܒܸܣܪܵܐ܁|
    block |܃ܥܡܲܪ ܐܵܦ ܡܸܠܬܐ ܒܲܟܼܝܵܢܲܢ|
    block |ܘܠܵܐ ܐܸܣܬܲܝܲܟ ܒܲܟܼܝܵܢܲܢ܁|
    block |܃ܕܥܲܡܘܼܪܝܵܐ ܗ̄ܘ̣ܵܐ ܕܨܒܼܝܵܢܵܐ|
    block |ܘܠܵܐ ܗ̄ܘ̣ܵܐ ܥܡܘܼܪܝܵܐ ܕܲܟܼܝܵܢܵܐ܁|
    block |܃ܗܵܐ ܬܲܚܘܼܝܬܼܵܐ ܒܲܟܝܵܢܲܢ|
    block |܃ܕܲܟܼܝܵܢ̈ܐ ܬܪܹܝܢ ܕܲܗܘ̤ܵܘ ܚܲܕ|
    block |܃ܚܲܕ ܚܲܝܵܐ ܘܚܲܕ ܡܵܝܘܿܬܼܵܐ|
    block |ܘܚܲܕ ܟܲܣܝܵܐ ܘܲܐܚܪܼܝܢ ܓܲܠܝܵܐ܁|
    block |܃ܬܵܘ ܗܵܟܹܝܠ ܐܘ ܚܸܪ̈ܚܹܵܐ|
    block |ܢܸܒܼܥܹܐ ܒܥܵܬܵܐ ܕܘܵܠܝܼܬܼܵܐ܁|
    block |܃ܘܡܲܟܸܟܘ ܪܵܘܡܵܐ ܕܡܸܠܲܝ̈ܟܘܿܢ|
    block |ܘܕܲܥܘ ܠܲܟܼܝܵܢܟܼܘܿܢ ܚܲܠܵܫܵܐ܁|
    block |܃ܬܪܦܹܐ ܒܠܵܬܼܵܐ ܕܐܝܼܬܘܼܬܼܵܐ|
    block |ܕܐܝܼܬܘܼܬܼܵܐ ܕܠܵܐ ܡܸܬܼܕܲܪܟܵܐ܁|
    block |܃ܘܲܥܡܲܠܸܠ ܥܲܠ ܒܲܪ ܓܸܢܣܲܢ|
    block |ܕܢܲܣܒܹܗ ܐܝܼܬܼܝܵܐ ܘܲܥܡܲܪ ܒܹܗ܁|
    block |܃ܥܡܲܪ ܒܹܗ ܘܠܵܐ ܣܲܝܲܟ ܝܵܬܹܗ|
    block |ܕܠܵܐ ܩܢܹܐ ܟܝܵܢܹܗ ܕܢܣܬܝܲܟ܁|
    block |܃ܚܲܫ ܡܵܝܘܿܬܵܐ ܒܲܟܼܝܵܢܹܗ|
    block |ܘܠܵܐ ܩܪܒܼܘ ܚܲܫܹ̈ܐ ܠܐܝܼܬܘܼܬܼܵܐ܁|
    block |܃ܨܠܲܡܵܐ ܡܠܝܼܠܵܐ ܪܲܟܸܒܼ ܠܹܗ|
    block |ܕܲܢܚܵܘܹܐ ܒܹܗ ܫܘܼܠܛܵܢܹܗ܁|
    block |܃ܕܲܡܠܝܼܠܹ̈ܐ ܟܲܕ ܚܵܙܹܝܢ ܠܹܗ|
    block |܃ܢܝܲܩܪܘܿܢ ܟܲܣܝܵܐ ܒܲܕ ܓܲܠܝܵܐ|
    block |܃ܒܩܲܕܘܿܫ ܩܘܼܕܫܹ̈ܐ ܕܟܲܣܝܘܼܬܹܗ|
    block |ܥܡܲܪ ܒܹܗ ܐܝܼܬܼܝܵܐ ܟܲܣܝܵܐܝܼܬܼ܁|
    block |܃ܘܲܒܼܡܸܨܥܵܝܵܐ ܒܲܪ ܓܸܢܣܲܢ|
    block |ܚܵܙܝܹܢܲܢ ܨܲܠܡܵܐ ܕܫܘܼܒܼܚܹܗ܁|
    block |܃ܘܥܲܠ ܗܵܕܹܐ ܓܒܝܗܝ ܘܲܥܡܲܪ ܒܹܗ|
    block |ܕܟܸܣܝܵܐ ܒܓܸܠܝܵܐ ܢܸܬܼܒܲܕܲܩ܁|
    block |܃ܘܒܲܐܦܲܝ̈ ܬܲܪܥܵܐ ܕܟܲܣܝܘܼܬܹܗ|
    block |ܢܸܣܓܘܿܕ ܠܲܟܼܝܵܢܹܗ ܟܲܣܝܵܐ܁|
    block |܃ܥܲܒܼܕܹܗ ܡܵܪܵܐ ܥܲܠ ܒܿܝܼܬܹܗ|
    block |ܘܫܲܠܝܼܛܵܐ ܥܲܠ ܩܸܢܝܵܢܵܘ̈ܗܝ܁|
    block |܃ܘܲܫܥܒܸܕ ܠܹܗ ܪܵܘܡܵܐ ܘܥܘܼܡܩܵܐ|
    block |ܡܠܝܼ̈ܠܹܐ ܘܚܵܪ̈ܫܹܐ ܫܲܘܝܵܐܝܼܬ܁|
    block |܃ܒܹܗ ܐܸܬܚܲܕܲܬ ܬܘܼܩܵܢܵܐ|
    block |ܕܨܲܠܡ̇ܢ ܕܐܲܫܚܸܬ ܒܲܚܛܝܼܬܼܵܐ܁|
    block |܃ܘܫܸܠܡܲܬ̤ ܨܐܕܲܝܼܢ ܒܲܥܒܼܵܕܵܐ|
    block |ܗ̇ܝ ܕܲܩ̣ܪܲܢ ܨܲܠܡܵܐ ܕܝܼܠܹܗ܁|
    block |܃ܠܹܗ ܣܵܓܼܕܝܼܢ ܥܝܼܪܹ̈ܐ ܘܐ̄ܢܵܫ̈ܐ|
    block |ܐܝܟ ܨܠܲܡܵܐ ܓܲܠܝܵܐ ܕܡܲܠܟܵܐ܁|
    block |܃ܟܲܕ ܡܸܬܿܬܲܡܗܝܢ ܒܲܚܙܲܬܹܗ|
    block |ܚܠܵܦ ܟܲܣܝܘܼܬܹܗ ܕܚܝܼܕܼܵܐ܁|
    block |܃ܒܒܘܼܝܵܢܵܐ ܫܡܲܥ ܘܐܸܣܬܲܟܲܠ|
    block |ܫܵܡܘܿܥܵܐ ܗܵܠܹܝܢ ܕܲܬܢܚܸ̇ܬܼ܁|
    block |܃ܠܵܐ ܢܕܼܵܘܕܘܢܵܟ ܚܘܼܫܵܒܹ̈ܐ|
    block |ܥܲܠ ܡܸܠܬܼܵܐ ܕܲܗܘ̤ܵܐ ܒܸܣܪܵܐ܁|
    block |܃ܗܵܐ ܕܸܪܫܸ̇ܬܼ ܐܘܪܚܵܐ ܩܪ̈ܲܡܲܝܟ|
    block |܃ܬܵܐ ܪܕܝܼ ܒܵܬܲܪ ܦܸܬܼܓܡܲܝ̈|
    block |܃ܕܢܸܒܼܥܵܐ ܕܚܲܝܹ̈ܐ ܡܸܫܟܿܚ ܐܲܢ̄ܬ|
    block |ܒܫܘܼܠܵܡ ܐܘܼܪܚܵܐ ܕܕܸܪܫܸܬ ܠܵܟ܁|
    block |܃ܫܲܒܝܲܝ ܠܐܝܼܬܼܝܵܐ ܒܟܲܣܝܘܼܬܹܗ|
    block |ܒܓܠܝܵܐ ܕܢܣܲܒܼ ܠܲܥܡܘܼܪܝܹܗ܁|
    block |܃ܘܝܲܩܲܪ ܡܲܠܟܵܐ ܒܝܲܕ ܨܠܲܢܡܹܗ|
    block |܃ܕܡܲܠܟܵܐ ܒܨܠܡܹܗ ܡܸܬܼܝܲܩܲܪ|
    block |܃ܕܥܲܣܩܵܐ ܐܘܼܪܚܵܐ ܕܢܪܕܐ ܒܵܗ̇|
    block |ܨܝܕ ܐܝܼܬܼܘܼܬܼܵܐ ܕܠܵܐ ܫܘܼܪܵܝ܁|
    block |܃ܒܒܲܪܓܸܢܣܲܢ ܐܲܝܟ ܗܲܕܝܼܚܐ|
    block |܃ܕܲܪܲܫ ܠܲܢ ܐܘܼܪܚܵܐ ܕܟܣܝܘܼܬܼܵܐ|
    block |܃ܕܠܵܐ ܡܨܐ ܟܝܵܢܵܐ ܕܥܒܝܼ̈ܕܹܐ|
    block |ܕܢܸܬܼܒܲܩܹܐ ܒܐܝܼܬܝܵܐ ܓܡܝܼܪܵܐ܁|
    block |܃ܩܨܲܠܡܵܐ ܕܪܲܟܸܒܼ ܚܵܘܝܼ ܠܲܢ|
    block |ܫܘܿܒܚܵܐ ܦܲܐܝܵܐ ܕܟܲܣܝܘܼܬܹܗ܁|
    block |܃ܒܲܗܡܲܝܼܪܵܐ ܕܢܣ̇ܒܼ ܡܸܢܲܢ|
    block |ܐܲܣܪܹܗ ܠܚܕܒܵܐ ܕܒܸܪ̈ܝܵܬܼܵܐ܁|
    block |܃ܘܲܒܼܡܸܨܥܵܝܵܐ ܒܲܪ ܓܸܢܣܲܢ|
    block |ܫܲܝܸܢ ܠܲܢ ܥܲܡ ܪܲܒܘܼܬܹܗ܁|
    block |܃ܗܵܕܐ ܗ̄ܝ̣ ܥܸܠܬܼܵܐ ܕܡܹܐܬܝܼܬܹܗ|
    block |܃ܕܢܹܐܬܹܐ ܢܚܲܕܸܬ ܬܘܼܩܵܢܲܢ|
    block |܃ܘܢܹܐܣܘܿܪ ܫܲܝܢܵܐ ܕܐܬܪܦܝܼ|
    block |ܒܡܨܥܝܘܼܬܹܗ ܕܪܫܝܼܬܲܢ܁|
    block |܃ܠܒܘܼܝܵܐܵܐ ܕܝܼܠܲܢ ܪܲܟܸܒ|
    block |ܢܵܘܣܵܐ ܕܒܸܣܪܵܐ ܘܲܥܡܲܪ ܒܹܗ܁|
    block |܃ܕܢ̣ܣܓܘܿܕ ܒܹܝܬ ܩܘܼܕܫܵܐ ܕܠܲܒܲܪ|
    block |ܠܗ̇ܘ ܕܲܟܼܣܹܐ ܒܲܩܕܘܫ ܩܘܼܕ̈ܫܹܐ܁|
    block |ܠܩܘܼܕܫܵܐ ܒܲܪܵܝܵܐ ܕܦܲܓܼܪܹܗ܃|
  block
    block |ܒܥܲܝ̈ܢܹܐ ܕܒܸܣܪܵܐ ܚܵܙܝܹܢܲܢ܁|
    block |܃ܘܠܲܩܕܘܿܫ ܩܘܼ̈ܕܫܹܐ ܕܟܲܣܝܘܼܬܹܗ|
    block |ܒܙܵܘܥܹ̈ܐ ܕܢܲܦܫܵܐ ܪ̈ܘܼܚܵܢܹܐ܁|
    block |܃ܒܦܪܣܵܐ ܕܦܲܓܼܪܹܗ ܕܐܵܕܼܵܡ|
    block |ܟܠܹܝܢ ܥܸܠܝܹ̈ܐ ܘܬܲܚܵܬܹܝ̈ܐ܁|
    block |܃ܘܠܲܝܬܼ ܫܘܼܠܛܵܢܵܐ ܠܲܥܒܼܝܼ̈ܕܹܐ|
    block |ܕܢܸܚܙܘܿܢ ܩܘܼܕܫܵܐ ܕܐܝܼܬܘܼܬܼܵܐ܁|
    block |܃ܗܵܐ ܕܪܝܼܫܵܐ ܐܘܼܪܚܵܐ ܠܝܲܚܹ̈ܐ|
    block |ܬܵܘ ܚܸܪ̈ܚܹܵܐ ܘܲܪܕܵܘ ܒܵܗ̇܁|
    block |܃ܘܠܵܐ ܬܸܬܲܩܠܘܿܢ ܒܲܫܒܝܼܵܠܐ|
    block |ܕܦܘܠܵܓܼܵܐ ܕܪܸ̈ܥܝܵܢܲܝܟܘܿܢ܁|
    block |܃ܒܬܵܘܕܝܼܬܼܵܐ ܕܥܲܠ ܐܝܼܬܘܼܬܼܵܐ|
    block |ܠܵܐ ܢܸܚܠܘܿܛ ܒܵܗ̇ ܦܘܼܠܵܓܼܵܐ܁|
    block |܃ܕܫܘܹܐ ܒܪܵܐ ܥܲܡ ܝܵܠܘܿܕܹܗ|
    block |܃ܠܵܐ ܢܬܲܚܬܝܼܘܗܝ ܠܲܡܚ̈ܝܼܠܵܬܼܵܐ|
    block |܃ܢܵܘܕܹܐ ܕܡܸܠܬܼܵܐ ܠܒܸܫ ܒܸܣܪܵܐ|
    block |ܘܲܨܒܼܵܐ ܘܥܲܡܲܪ ܒܲܟܼܝܵܢܲܢ܁|
    block |܃ܟܲܕܼ ܠܵܐ ܣܲܝܟܹܗ ܠܲܟܼܝܵܢܹܗ|
    block |ܢܵܘܣܵܐ ܕܒܸܣܪܵܐ ܕܲܥܡ̣ܪ ܒܹܗ܁|
    block |܃ܥܡ݂ܲܪ ܒܹܗ ܟܠܹܗ ܒܨܒܼܝܵܢܹܗ|
    block |ܘܩܵܘܝܼ ܟܠܹܗ ܒܐܝܼܬܼܘܼܬܹܗ܁|
    block |܃ܘܲܢܣܲܒܼ ܒܲܫܡܵܐ ܡܵܟܼܬܹ̈ܗ|
    block |ܘܠܹܗ ܫܵܘܬܸܦ ܒܲܫܒܼܚܵܬܹ̈ܗ܁|
    block |܃ܬܵܘ ܚܲܝܒܹ̈ܐ ܒܢܲܝ̈ ܐܵܕܼܵܡ|
    block |ܢܸܦܪܘܿܠ ܩܘܼܒܵܠ ܛܲܝܒܘܼܬܼܵܐ܁|
    block |܃ܠܛܵܒܼܵܐ ܕܫܵܘܬܸܦ ܠܲܟܼܝܵܢܲܢ|
    block |ܒܲܫܒܼܚ̈ܝܵܬܼܵܐ ܕܪܲܒܘܼܬܹܗ܁|
    block |܃ܐ̄ܚܪܹܢܵܐ ܕܝܼܠܹܗ ܟܲܕ ܕܝܼܠܹܗ|
block |ܥܲܠ ܚܘܼܕܵܬܼܵܐ ܕܲܒܼܪܝܼܬܼܵܐ|
  block
    block |ܥܲܠ ܚܘܼܕܵܬܼܵܐ ܕܲܒܼܪܝܼܬܼܵܐ|
  block
    block |ܡܐܡܪܐ ܕܥܣܪܝܢ ܘܫܬܐ|
    block |ܥܲܠ ܚܘܼܕܵܬܼܵܐ ܕܲܒܼܪܝܼܬܼܵܐ ܘܠܵܚܹܡ ܠܚܲܕܼ|
    block |ܒܫܲܒܵܐ ܚܲܕܼܬܼܵܐ|
    block |ܥܘܼܢܵܝܵܐ|
    block |ܒܪܝܼܟܼܘܼ ܕܲܒܼܢܵܢ ܘܲܗܦܲܟ ܘܚܲܒܿܠܲܢ܃ ܘܲܥܬܼܝܼܕܼ ܕܢܸܒܼܢܹܝܢ|
    block |ܘܬܼܘܼܒܼ ܠܵܐ ܢܚܲܒܿܠܲܢ܃ ܐܲܚܲܝ̈܁|
  block
    block |܃ܚܲܕܼ ܒܵܪܘܿܝܵܐ ܒܪ̣ܵܗ̇ ܠܲܒܼܪܝܼܬܼܵܐ ܡ̣ܢ ܠܵܐ ܡܸܕܹܿܡ|
    block |ܘܗܘ̤ ܡܚܲܕܸܿܬܼ ܠܵܐ ܡ̣ܢ ܫܝܼ̈ܛܵܬܼܵܐ ܠܲܫܒܼܝܼ̈ܚܵܬܼܵܐ ܀|
    block |܃ܚܲܕܼ ܨܸܒܼܝܵܢܵܐ ܬܲܩܸܢ ܥܵܠܡܵܐ ܥܡܝܼܠ ܒܲܬܼܥܵܫܵܐ|
    block |ܘܗܘ̤ ܡܚܲܪܲܪ ܠܹܗ ܡ̣ܢ ܫܘܼܥܒܵܕܼܵܐ ܕܲܥܡܝܼ̈ܠܬܼܵܐ ܀|
    block |ܚܲܕܼ ܗ̄ܘ̣ ܡܵܪܵܐ ܕܫܲܪܝܼ ܒܥܲܡܠܵܐ ܕܠܲܝܬܿ ܒܹܗ ܥܲܡܠܵܐ܃|
  block
    block |ܘܗܘ̤ ܡܫܲܠܸܡ ܠܹܗ ܒܲܓܼܡܝܼܪܘܼܬܼܵܐ ܕܠܵܐ ܚܲܣܝܼܪܵܐ ܀|
    block |܃ܚܲܕܼ ܗ̄ܘ̣ ܟܝܵܢܵܐ ܕܐܲܟܼܝܼܢ ܟܠܵܐ ܡܠܝܼܠܹ̈ܐ ܘܚܲܪ݁ܫܹܐ|
    block |ܘܒܲܠܡܹܐܝܢ ܚܘܼܒܹܿܗ ܡܢܝܼܚ ܬܘܼܩܵܢܵܘ̈ܗܝ ܕܠܵܐ ܢܸܫܬܿܚܩܘܼܢ ܀|
    block |܃ܚܲܕܼ ܗ̄ܘ̣ ܪܸܡܙܵܐ ܕܙܵܐܹ̇ܢ ܬܹܒܹܝܠ ܒܲܕܼܡܸܬܼܚܲܙ̈ܝܵܢ|
    block |ܘܲܥܬܼܝܼܕܼ ܕܢܲܚܸܐ ܒܲܕܼܠܵܐ ܚܲܙ̈ܝܵܢ ܠܲܕܼܡܸܬܼܚܲܘܙ̈ܝܵܢ ܀|
    block |܃ܚܲܕܼ ܫܘܼܠܛܵܢܵܐ ܡܛܲܟܸܿܣ ܪܲܗܛܵܐ ܕܥܝܼܪܹ݁ܐ ܘܐ̄ܢܵܫܵܐ|
    block |ܘܡ̣ܢ ܒܹܝܬܼ ܓܲܙܹܗ ܡܦܲܠܸܓܼ ܕܸܫܢܹ̈ܐ ܠܨܸܒܼܝܵܢܲܝ̈ܗܘܿܢ ܀|
    block |܃ܚܲܕܼ ܗ̄ܘ̣ ܟܲܣܝܵܐ ܕܲܟܼܣܸܐ ܟܝܵܢܹܗ ܘܲܓܼܠܸܐ ܥܒܼܵܕܹܗ|
    block |ܘܟܲܕܼ ܗܘ̤ ܟܲܣܝܵܐ ܗ̄ܘ̣ ܥܒܼܵܕܵܘ̈ܗܝ ܩܵܥܹ̇ܝܢ ܥܲܠ ܟܲܣܝܘܼܬܹܗ ܀|
    block |܃ܥܒܼܵܕܵܘ̈ܗܝ ܣܵܗ̇ܕܿܝܼܢ ܥܲܠ ܟܲܣܝܘܼܬܹܗ ܕܠܵܐ ܡܸܬܿܕܵܪܟܵܐ|
    block |ܕܗܵܐ ܡ̣ܢ ܕܲܗܘ̤ܵܘ ܠܵܐ ܡܨܹܝܢ ܘܚܵܙܹ̇ܝܢ ܠܐܲܡܝܼܢܘܼܬܹܗ ܀|
    block |܃ܐܲܡܝܼܢܵܐܝܼܬܼ ܐܝܼܬܼܵܘܗܝ ܘܐܝܼܬܼܵܘܗܝ ܕܠܵܐ ܫܘܼܪܵܝܵܐ|
    block |ܘܲܕܼܠܵܐ ܫܘܼܠܵܡ ܨܒܼܵܐ ܕܲܢܩܵܘܘܿܢ ܥܒܼܵܕܹ̈ܐ ܕܲܥܒ݂ܲܕܼ ܀|
    block |܃ܒܐܲܡܝܼܢܘܼܬܹܗ ܨܒܼܵܐ ܕܲܢܫܵܘܬܸܿܦ ܥܒܼܵܕܹ̈ܐ ܕܲܥܒ݂ܲܕܼ|
    block |ܕܡ̇ܐ ܕܲܡܩܵܘܹܝܢ ܢܸܗܘܘܿܢ ܣܵܗ̈ܕܹܿܐ ܕܐܲܡܝܼܢܘܼܬܹܗ ܀|
    block |܃ܐܲܡܝܼܢܵܐܝܼܬܼ ܦܠܸܐ ܕܲܢܩܵܘܸܐ ܐܝܼܬܼܝܵܐ ܘܥܲܡܠܹܗ|
    block |ܕܐܲܝܟ ܕܐܝܼܬܼܵܘܗܝ ܗܘ̤ ܢܸܗܘܸܐ ܐܲܡܝܼܢ ܐܵܦ ܬܘܼܩܵܢܹܗ ܀|
    block |܃ܠܵܐ ܗ̄ܘ̣ܵܐ ܠܙܲܒܼܢܵܐ ܒܪ̣ܵܗ̇ ܠܲܒܼܪܝܼܬܼܵܐ ܒܵܪܹܐ ܒܪܝܼܬܼܵܐ|
    block |ܐܸܠܵܐ ܕܬܸܛܲܪ ܒܐܲܡܝܼܢܘܼܬܼܵܗ̇ ܐܵܦ ܠܹܗ ܠܙܲܒܼܢܵܐ ܀|
    block |܃ܥܲܡ ܬܘܼܩܵܢܵܗ̇ ܪܵܕܹܝܢ ܙܲܒܼܢܹ̈ܐ ܗܵܐ ܡ̣ܢ ܕܲܗܘ̤ܵܘ|
    block |ܘܥܵܒܼ̇ܪܝܼܢ ܙܲܒܼܢܹ̈ܐ ܘܗ̤ܝ ܠܵܐ ܥܵܒܼ̇ܪܵܐ ܡ̣ܢ ܡ̇ܐ ܕܐܝܼܬܹܝܗ̇ ܀|
    block |܃ܕܠܵܐ ܫܘܼܠܵܡܵܐ ܪܵܕܹܝܢ ܛܲܟܼܣܹ̈ܐ ܕܐܲܝܡܝܼܢܘܼܬܼܵܗ̇|
    block |ܘܐܵܦܸܢ ܫܵܠ̇ܡܵܐ ܥܲܡ ܫܘܼܠܵܡܵܗ̇ ܐܵܦ ܚܘܼܕܵܬܼܵܗ̇ ܀|
    block |܃ܥܲܠ ܫܘܼܠܵܡܵܗ̇ ܢܲܓܼܕܲܢܲܝ ܪܸܥܝܵܢܝ ܠܡܸܫܬܲܢܵܝܘܼ|
    block |ܕܲܚܙܹ̇ܝܬܼ ܕܲܦܠܸܐ ܛܵܒܼ ܡ̣ܢ ܙܲܒܼܢܵܐ ܕܲܒܼܫܘܼܪܵܝܵܗ̇ ܀|
    block |܃ܦܠܸܐ ܫܘܼܠܵܡܵܗ̇ ܒܲܕܼܢܲܩܝܼܦ ܠܹܗ ܐܵܦ ܚܘܼܕܵܬܼܵܗ̇|
    block |ܘܠܹܗ ܠܚܘܼܕܵܬܼܵܐ ܐܸܡ̇ܪܹܬܼ ܕܲܦܠܸܐ ܡ̣ܢ ܫܘܼܪܵܝܵܐ ܀|
    block |܃ܦܠܸܐ ܫܘܼܪܵܝܵܗ̇ ܕܬܸܩܢܲܬ̤ ܡܸܬܫܹܠܝ ܡ̣ܢ ܠܵܐ ܡܸܕܹܿܡ|
    block |ܘܲܦܠܸܐ ܣܲܓܼܝܼ ܐܵܦ ܚܘܼܕܵܬܼܵܗ̇ ܕܡ̣ܢ ܫܹܠܝ ܗܵܘܹ̇ܐ ܀|
    block |܃ܒܗܵܘ̇ ܐܸܣܟܹܿܡܵܐ ܕܲܗܘ̤ܵܬܼ ܡܸܢܫܹܠܝ ܡ̣ܢ ܠܵܐ ܡܸܕܸܿܡ|
    block |ܗܵܘ̇ܝܵܐ ܠܚܲܪܬܼܵܐ ܡܸܕܸܿܡ ܕܲܦܠܸܐ ܡ̣ܢ ܩܲܕܼܡ̇ܝܵܐ ܀|
    block |܃ܦܠܸܐ ܠܹܗ ܠܛܵܒܼܵܐ ܠܲܡܚܲܕܵܬܼܘܼ ܒܪܝܼܬܼܵܐ ܕܲܒܼܪܵܐ|
    block |ܕܲܒܼܚܘܼܕܵܬܼܵܗ̇ ܬܩܵܘܸܐ ܥܲܡܹܗ ܕܠܵܐ ܫܘܼܠܵܡܵܐ ܀|
    block |܃ܕܠܵܐ ܫܘܼܠܵܡܵܐ ܪܓܼܝܼܓܼ ܗ̄ܘ̣ܵܐ ܕܬܸܗܘܸܐ ܡ̣ܢ ܫܘܼܪܵܝܵܐ|
    block |ܘܲܡܫܲܠܸܡ ܠܵܗ̇ ܠܪܸܓܲܬܼ ܚܘܼܒܹܿܗ ܒܝܘܿܡ ܫܘܼܠܵܡܵܐ ܀|
    block |ܗܵܢ ܨܸܒܼܝܵܢܵܐ ܗܘ̤ܵܐ ܠܹܗ ܡܸܡܬܼܘܿܡ ܕܠܵܐ ܫܘܼܪܵܝܵܐ܃|
  block
    block |ܕܬܸܗܘܸܐ ܠܘܼܩܕܼܵܡ ܕܲܡܠܸܐ ܙܲܒܼܢܵܐ ܘܟܸܢ ܕܲܠܥܵܠܲܡ ܀|
    block |܃ܝܵ̇ܕܲܥ ܗ̄ܘ̣ܵܐ ܠܹܗ ܠܗܵܢ ܨܸܒܼܝܵܢܵܐ ܩܕܼܵܡ ܟܠܡܸܕܸܿܡ|
    block |ܘܠܵܘ ܚܲܕܼܬܼܵܐܝܼܬܼ ܨܒܼܵܐ ܕܲܢܬܲܩܸܢ ܘܐܲܟܸܿܢ ܬܲܩܸܢ ܀|
    block |܃ܡܦܵܣ ܗ̄ܘ̣ܵܐ ܣܲܓܿܝܼ ܐܵܦ ܒܚܘܼܕܼܵܬܼܵܐ ܕܒܼܵܬܲܪ ܕܒܼܵܢܹ̈ܐ|
    block |ܘܠܵܘ ܚܘܼܫܵܒܼܵܐ ܥܨ̣ܵܝܗܝ ܕܲܢܚܲܕܸܿܬܼ ܡ̇ܐ ܕܲܡܚܲܕܸܿܡ ܀|
    block |܃ܠܲܝܬܿ ܚܘܼܫܵܒܼܵܐ ܠܗܵܘ̇ ܚܘܼܫܵܒܼܵܐ ܕܠܵܐ ܡܸܬܼܚܲܫܲܒܼ|
    block |ܘܠܵܐ ܨܸܒܼܝܵܢܵܐ ܠܗܵܘ̇ ܨܸܒܼܝܵܢܵܐ ܕܠܵܐ ܨܒܼܵܐ ܘܨܵܒܹ̇ܐ ܀|
    block |܃ܡܚܲܫܲܒ̣ ܗ̄ܘ̣ܵܐ ܠܹܗ ܗܵܘ̇ ܡ̇ܐ ܕܲܣܥ݂ܲܪ ܥܕܼܠܵܐ ܢܸܣܥܘܿܪ|
    block |ܘܲܨܒܸܐ ܗ̄ܘ̣ܵܐ ܠܹܗ ܗܵܘ̇ ܨܸܒܼܝܵܢܵܐ ܕܲܨܒܼܵܐ ܘܲܗܘ̤ܵܘ ܀|
    block |܃ܠܵܘ ܚܲܕܼܬܼܵܐܝܼܬܼ ܣܥ݂ܲܪ ܟܠ ܕܣܥ݂ܲܪ ܘܲܥܬܼܝܼܕܼ ܕܢܸܣܥܿܪ|
    block |ܒܗܵܝ̇ ܕܐܝܼܬܼ ܗ̄ܘ̣ܵܐ ܠܹܗ ܟܠܡܵܐ ܕܲܗܘ̤ܵܐ ܥܲܕܠܵܐ ܢܸܗܘܸܐ ܀|
    block |܃ܚܲܕܼܝܼܡܵܐܝܼܬܼ ܥܒ݂ܲܕܼ ܫܘܼܪܵܝܵܐ ܠܲܥܒܼܵܕܼ ܐܝܼܕܼܵܘ̈ܗܝ|
    block |ܘܲܫܒܼܝܼܚܵܐܝܼܬܼ ܡܚܲܕܸܿܬܼ ܥܲܡܠܹܗ ܒܫܘܼܠܵܡ ܙܲܒܼܢܹ̈ܐ ܀|
    block |܃ܙܲܒܼܢܹ̈ܐ ܘܛܲܟܸܣܹ̈ܐ ܥܒ݂ܲܕܼ ܠܲܥܒܼܵܕܼܵܘ̈ܗܝ ܫܒܼܝܼܚ ܒܲܥ̇ܒܼܵܕܹܗ|
    block |ܘܠܵܐ ܡܨܸܐ ܥܒܼܵܕܹܗ ܕܢܑܹܡܲܪ ܕܟܼܡܵܐ ܫܒܼܝܼܚ ܘܲܡܛܲܟܲܣ ܀|
    block |܃ܫܒܼܝܼܚ ܘܲܡܛܲܟܲܣ ܟܲܟܼܣܵܐ ܕܲܥܒ݂ܲܕܼ ܠܲܬܼܪܹܝܢ ܥܵܠܡܹ̈ܐ|
    block |ܕܲܠܚܲܕܼ ܝܲܗ̣̄ܒܼܠܹܗ ܙܲܒܼܢܵܐ ܝ̄ܕܼܝܼܥܵܐ ܘܚܲܕܼ ܕܲܠܥܵܠܲܡ ܀|
    block |܃ܒܚܲܕܼ ܣܵܡ̣ ܛܲܟܼܣܵܐ ܕܲܢܩܵܘܸܐ ܟܠ ܒܲܥܡܝܼ̈ܠܵܬܼܵܐ|
    block |ܘܲܐ̄ܚܪܹܝܢ ܥܲܒܼܕܹܿܗ ܕܲܕܼܠܵܐ ܥܲܡܠܵܐ ܡܢܝܼܚ ܠܲܥܡܝܼ̈ܠܹܐ ܀|
    block |܃ܚܲܕܼ ܐܲܣܸܢ ܒܹܗ ܙܢܲܝ̈ ܕܘܼܪܵܫܵܐ ܕܲܡܠܸܐ ܥܲܡܠܹ̈ܐ|
    block |ܘܠܲܐ̄ܚܪܹܢܵܐ ܡ̣ܠܵܝܗܝ ܗܵܪܓܵܐ ܕܠܲܝܬܿ ܒܹܗ ܡܲܐܝܼܢܘܼܬܼܵܐ ܀|
    block |܃ܒܲܬܼܪ̈ܲܝܗܘܿܢ ܚܵܪ̣ ܒܥܲܝܢܵܐ ܟܣܝܼܬܼܵܐ ܕܲܓܼܝܼܙܘܼܬܹܗ|
    block |ܘܛܲܟܸܿܣ ܐܸܢܘܿܢ ܐܲܟܼܡܵܐ ܕܲܦܠܸܐ ܠܝܵ̇ܕܲܥ ܟܠܵܐ ܀|
    block |܃ܝܵ̇ܕܲܥ ܗ̄ܘ̣ܵܐ ܠܹܗ ܠܥܘܼܡܪܵܐ ܕܙܲܒܼܢܵܐ ܕܡܸܫܬܲܪܝܵܢܵܐ ܗ̄ܘ̣|
    block |ܘܩܲܕܸܿܡ ܠܲܒܿܒܹܗ ܒܝܕܼ ܚܘܼܕܵܬܼܵܐ ܕܐܸܫܬܵܘܕܲܝܼ ܠܹܗ ܀|
    block |܃ܒܝܲܕܼ ܫܘܼܘܕܵܝܹ̈ܐ ܓܲܪܸܓܼ ܢܲܓܼܕܹܿܗ ܠܘܵܬܼ ܝܼܕܲܥܬܹܗ|
    block |ܕܡ̇ܐ ܕܝܼܕܲܥ ܠܹܗ ܢܗܲܝܡܸܢ ܕܲܡܨܸܐ ܡܩܝܼܡ ܡܲܦܘܼܠܬܹܿܗ ܀|
    block |܃ܐܲܝܟ ܕܲܠܢܲܦܠܵܐ ܐܲܚܕܹܿܡ ܒܐܝܝܼܕܼܵܐ ܒܸܣܪܵܢܵܝܵܬܵܐ|
    block |ܘܲܣܡ݂ܲܟ ܬܲܪܨܹܗ ܘܲܬܼܠܵܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ ܀|
    block |܃ܒܐܝܼܕܼܵܐ ܕܐ̄ܢܵܫܵܐ ܐܲܚܕܹܿܗ ܠܥܵܠܡܵܐ ܡܵܪܹܗ ܕܥܵܠܡܵܐ|
    block |ܘܲܩܥܥ̣ܵܐ ܠܹܗ ܕܩܘܼܡ ܘܐܸܬܼܚܲܝܲܠ ܡ̣ܢ ܟܘܼܪܗܵܢܹܗ ܀|
    block |܃ܡܸܕܼܪܵܐ ܕܡܸܢܹܗ ܡܲܕܸܿܟ ܝܲܗ̣̄ܒܼ ܠܹܗ ܒܲܕܼܡܘܼܬܼ ܣܲܡܵܐ|
    block |ܘܐܸܫܬܿܝܼ ܡܸܢܹܗ ܘܢܲܦܨܵܗ̇ ܠܡܸܪܬܼܵܐ ܕܡ̇ܝܘܿܬܼܘܼܬܼܵܐ ܀|
    block |܃ܚܝ̣ܵܐ ܘܐܸܬܼܢܲܚܲܡ ܥܵܠܡܵܐ ܡܝܼܬܼܵܐ ܐ̄ܪܵܙܵܢܵܐܝܼܬܼ|
    block |ܘܝܼܠܸܦ ܛܲܟܼܣܵܐ ܕܬܼܘܼܒܼ ܡܸܬܼܢܲܚܲܡ ܒܗܘܿܢ ܒܲܥܒܼܵܕܹ̈ܐ ܀|
    block |܃ܕܪܲܫ ܠܹܗ ܐܘܼܪܚܵܐ ܠܲܡܣܲܟܵܝܘܼ ܠܬܼܘܼܩܵܢ ܪܵܘܡ̇ܐ|
    block |ܘܫܲܕܲܪ ܩܘܼܕܸܡ̇ܘܗܝ ܚܲܕܼ ܡ̣ܢ ܕܝܼܠܹܗ ܐܲܝܟ ܗܲܕܿܝܼܠܵܐ ܀|
  block
    block |܃ܚܲܕܼ ܐܝܼܙ ܓܲܘ̣ܵܐ ܫܠܲܚ̣ ܡ̣ܢ ܥܵܠܡܵܐ ܠܥܵܠܡܵܐ ܐ̄ܚܪܹܢܵܐ|
    block |ܕܲܢܛܲܝܸܒܼ ܠܹܗ ܠܥܵܠܡܵܐ ܥܡܝܼܠܵܐ ܥܵܠܡܵܐ ܓܡܝܼܪ̈ܵܐ ܀|
    block |܃ܐܲܝܟ ܪܲܒܿܟܿܘܼܡܪܹ̈ܐ ܦܲܩܕܹܿܗ ܕܢܸܥܘܿܠ ܠܩܘܼܕܿܫܵܐ ܕܲܠܥܸܠ|
    block |ܕܲܢܚܲܣܸܐ ܒܹܗ ܥܲܠ ܚܵܘܒܵܬܹ̈ܗ ܕܥܵܠܡܵܐ ܥܡܝܼܠܵܐ ܀|
    block |܃ܗܡܲܝܪܵܐ ܕܫܲܝܢܵܐ ܢܣ݂ܲܒܼ ܡ̣ܢ ܟܠܵܐ ܡ̇ܪܹܐ ܟܠܵܐ|
    block |ܕܡ̇ܐ ܕܗܘ̤ ܨܹܐܕܼܵܘܗܝ ܢܗܲܝܡܸܢ ܟܠܵܐ ܕܨܹܐܕܼܵܘܗܝ ܦܵܢܹ̇ܐ ܀|
    block |܃ܙܲܒܼܢܵܐ ܬܲܚܸܡ ܕܠܸܐܡܲܬܼܝ ܦܵܢܹ̇ܐ ܡ̣ܢ ܨܹܝܕܼ ܚܘܼܒܹܿܗ|
    block |ܘܗܵܐ ܡܣܲܟܹܿܝܢ ܠܹܗ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ ܀|
    block |܃ܠܗܵܘ̇ ܒܘܼܣܵܡܵܐ ܡܣܲܟܸܿܐ ܥܵܠܡܵܐ ܥܡܝܼܠ ܒܲܚܛܝܼܬܼܵܐ|
    block |ܕܢܸܣܲܒܼ ܡܸܢܹܗ ܚܪܘܼܪ ܚܵܘ̈ܒܵܬܼܵܐ ܕܚܵܒܼ ܠܐܲܠܵܗܹܗ ܀|
    block |܃ܠܗܵܘ̇ ܐܝܼܙ ܓܲܕܵܐ ܕܫܲܕܲܪ ܩܘܼܡ̇ܘܗܝ ܡܣܲܟܸܿܐ ܟܠܝܘܿܡ|
    block |ܕܢܹܐܬܸܐ ܡܣܲܒܿܪܝܼܘܗܝ ܥܲܠ ܚܘܼܕܵܬܼܵܐ ܕܥܲܬܿܝܼܩܘܼܬܹܗ ܀|
    block |܃ܡܸܢܫܹܠܝ ܕܵܢܲܚ ܢܘܼܗܪܵܐ ܕܥܵܠܡܵܐ ܡ̣ܢ ܗܵܘ̇ ܥܵܠܡܵܐ|
    block |ܘܪܵܕܹܦ ܡܸܢܹܗ ܚܸܫܟܵܐ ܕܥܲܡܠܹ̈ܐ ܐܲܪ̈ܥܵܢܵܝܹܐ ܀|
    block |܃ܒܢܘܼܗܪܵܐ ܕܐܲܦܵܘ̈ܗܝ ܡܲܥܒܲܪ ܐܸܒܼܠܵܐ ܕܲܟܼܡܝܼܪܘܼܬܹܗ|
    block |ܘܡܲܩܸܠ ܡܸܢܹܗ ܝܘܼܩܪܵܐ ܩܲܫܝܵܐ ܕܚܵܫܘܿܫܘܼܬܼܵܐ ܀|
    block |܃ܒܩܵܠ ܫܝܼܦܘܿܪܵܐ ܡܥܝܼܪ ܕܲܡܟܿܘܼܬܼܵܐ ܕܠܵܐ ܝܼܕܲܥܬܹܗ|
    block |ܘܢܵܐܹ̇ܕ ܩܵܐܹ̇ܡ ܐܲܝܟ ܕܡ̣ܢ ܥܲܪܣܵܐ ܕܥܲܣܩܘܼܬܼ ܟܹܐܒܼܵܘ̈ܗܝ ܀|
    block |܃ܠܟܼܠܹܗ ܒܟܼܠܹܗ ܡܚܲܕܸܿܬܼ ܡ̣ܢ ܫܹܠܝ ܕܠܵܐ ܬܘܼܗܵܝܵܐ|
    block |ܘܠܵܐ ܦܵܝܫܵܐ ܒܹܗ ܕܘܼܟܿܬܼܵܐ ܕܦܵܝ̇ܫܵܐ ܕܠܵܐ ܚܘܼܕܵܬܼܵܐ ܀|
    block |܃ܟܠܵܗ̇ ܒܪܝܼܬܼܵܐ ܡܸܬܼܚܲܕܿܬܼܵܐ ܒܹܗ ܒܗܵܘ̇ ܚܘܼܕܵܬܼܵܐ|
    block |ܫܡܲܝܵܐ ܘܐܲܪܥܵܐ ܘܟܼܠ ܕܲܚܒܼܝܼܫܝܼܢ ܒܲܬܼܚܘܼܡܲܝ̈ܗܘܿܢ ܀|
    block |܃ܡܠܝܼܠܹ̈ܐ ܘܚܲܪ̈ܫܹܐ ܢܵܚܝܼܢ ܐܲܟܲܚ̄ܕܼ ܡ̣ܢ ܥܲܡܠܲܝ̈ܗܘܿܢ|
    block |ܘܠܵܐ ܬܘܼܒܼ ܠܵܐܹ̇ܝܢ ܒܲܥܡܝܼ̈ܠܵܬܵܪܐ ܕܣܘܼܢܩܵܢܲܝ̈ܗܘܿܢ ܀|
    block |܃ܟܠ ܥܲܡ ܟܠܵܐ ܡܢܝܼܚ ܗܵܘ̇ ܥܵܠܡܵܐ ܡ̣ܢ ܟܠ ܝܘܼܩܪ̈ܝܼܢ|
    block |ܘܠܲܝܬܿ ܒܲܥܒܼܝܼܪܹ̈ܐ ܕܠܵܘ ܒܲܗܝܵܚܹܗ ܡܢܝܼܚ ܠܲܐܝܘܼܬܹܗ ܀|
    block |܃ܗܘ̤ܝܘܼ ܢܲܚܬܵܐ ܗܵܝ̇ ܕܲܪܫܝܼܡܵܐ ܒܣܸܦܪ̈ܲܝ ܪܘܼܚܵܐ|
    block |ܘܒܹܗ ܡܸܬܿܬܿܢܝܼܚܝܼܢ ܩܵܠܹ̈ܐ ܫܚܝܼܩܹ̈ܐ ܕܲܢܒܼܝܼܘܼܬܼܵܐ ܀|
    block |܃ܠܲܝܬܿ ܒܲܢܝܵܚܹܗ ܥܲܡܠܵܐ ܕܫܵܚܹ̇ܩ ܠܲܕܼܢܵܐܲܚ ܒܹܗ|
    block |ܘܠܵܐ ܬܘܼܒܼ ܩܵܢܹ̇ܛ ܡ̣ܢ ܫܘܼܚܠܵܦܵܐ ܕܩܹܝܬܼ ܛܵܒܼ ܠܲܕܼܒܼܝܼܫ ܀|
    block |܃ܠܲܝܬܿ ܫܘܼܠܵܦܵܐ ܕܒܹܝܬܼ ܛܵܒܼ ܘܲܠܒܼܝܼܫ ܒܗܵܘ̇ ܚܘܼܕܵܬܼܵܐ|
    block |ܘܠܵܐ ܕܲܡܣܲܟܸܿܐ ܒܣܘܼܟܵܝ ܣܲܒܼܪܵܐ ܕܣܲܒܼܪܵܐ ܐ̇ܚܪܹܢܵܐ ܀|
    block |ܒܹܗ ܐܲܣܝܼܪܝܼܢ ܟܠ ܣܘܼܟܵܝܼ̈ܢ ܕܥܝܼܪܹ̈ܐ ܘܐ̄ܢܵܫܵܐ܃|
  block
    block |ܘܒܹܗ ܡܸܣܬܲܝ̈ܟܼܵܢ ܩܲܕ̈ܡܵܝܵܬܼܵܐ ܘܲܐ̄ܚܪ̈ܵܝܵܬܼܵܐ ܀|
    block |܃ܒܲܠܡܹܐܝܢ ܫܲܝܢܹܗ ܢܵܝ̇ܚܝܼܢ ܟܸܢܫܹ̈ܐ ܕܲܫܡܲܝܵܢܹ̈ܐ|
    block |ܘܠܵܐ ܡܸܫܬܿܚܩܝܼܢ ܠܲܡܕܲܒܵܪܘܼ ܫܡܲܝܵܐ ܘܐܲܪܥܵܐ ܀|
    block |܃ܒܹܗ ܡܸܬܿܬܿܢܝܼܚܝܼܢ ܡ̣ܢ ܥܲܡܠܲܝ̈ܗܘܿܢ ܕܲܠܘܵܬܼ ܐ̄ܢܵܫܵܐ|
    block |ܒܗܵܝ̇ ܕܐܵܦ ܫܵܠܹ̇ܐ ܪܲܗܛܵܐ ܕܐ̄ܢܵܫܵܐ ܘܣܘܼܥܪ̈ܵܢܲܝܗܘܿܢ ܀|
    block |܃ܢܵܚ̇ܝܿܢ ܐ̄ܢܵܫܵܐ ܡ̣ܢ ܠܲܐܝܘܼܬܼܵܐ ܕܐ̄ܢܵܫܵܝ̈ܬܼܵܐ|
    block |ܘܠܵܐ ܡܸܣܬܲܢܩܝܼܢ ܥܲܠ ܚܘܼܫܵܚܵܐ ܕܐܲܪ̈ܥܵܢܵܝܵܬܼܵܐ ܀|
    block |܃ܚܘܼܪܵܪ ܐ̄ܢܵܫܵܐ ܡܢܝܼܚ ܡ̣ܢ ܥܲܡܠܵܐ ܠܪ̈ܘܼܚܵܢܵܝܹܐ|
    block |ܘܗܵܘܹ̇ܝܢ ܐ̄ܢܵܫܵܐ ܘܲܡܫܲܝܵܢܹ̈ܐ ܒܚܲܕܼ ܕܘܼܒܵܪܵܐ ܀|
    block |܃ܒܥܲܡܠܹ̈ܐ ܫܚܝܼܩܹ̈ܐ ܥܢܹܝܢ ܪ̈ܘܼܚܵܢܹܐ ܚܠܵܦ ܒܲܪܢܵܫܵܐ|
    block |ܘܡ̇ܐ ܕܐܸܬܼܚܲܪܲܪܘ ܢܵܚ̣ܘ ܦܵܩܘܿܕܹ̈ܐ ܘܡܸܬܼܦܲܩܕܵܢܹ̈ܐ ܀|
    block |܃ܚܠܵܦ ܣܘܼܢܩܵܢܹܗ ܦܵܩܕܿܝܼܢ ܗܵܫܵܐ ܘܐܵܦ ܡܸܬܿܦܲܩܕܿܝܼܢ|
    block |ܘܡ̇ܐ ܕܲܥܬ݂ܲܪ ܗܘ̤ ܠܵܐ ܬܘܼܒܼ ܦܵܩܕܿܝܼܢ ܘܠܵܐ ܡܸܬܼܦܲܩܕܿܝܼܢ ܀|
    block |܃ܒܥܘܼܬܼܪܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܡܲܡܠܸܟ ܬܲܡ̇ܢ|
    block |ܘܥܲܡܹܗ ܢܵܝܚ̇ܝܼܢ ܐܵܦ ܫܲܡܵܫܹ̈ܐ ܕܣܘܼܢܩܵܢ ܚܲܝܵܘ̈ܗܝ ܀|
    block |܃ܢܝܵܚܵܐ ܓܡܝܼܪܵܐ ܕܠܵܐ ܡܸܫܬܲܚܠܲܦ ܡܩܲܒܸܿܠ ܠܲܐܝܵܐ|
    block |ܘܠܵܐ ܬܘܼܒܼ ܫܵܚ̇ܩܝܼܢ ܐܵܦ ܡܸܫܬܿܚܩܝܼܢ ܟܝܵܢܹ̈ܐ ܚܠܵܦܵܘܗܝ ܀|
    block |܃ܟܠܵܗ̇ ܒܪܝܼܬܼܵܐ ܢܵܝ̇ܚܵܐ ܥܲܡܹܗ ܘܗܘ̤ ܥܲܡ ܟܠܵܐ|
    block |ܘܗܵܘܹ̇ܝܢ ܡܠܝܼ̈ܠܹܐ ܐܵܦ ܡܲܠܵܠܹ̈ܐ ܒܫܸܠܝܵܐ ܘܫܸܬܼܩܵܐ ܀|
    block |܃ܫܵܠܹ̇ܿܝܢ ܚܲܫܵܘ̈ܗܝ ܢܲܦܫܵܢܵܝܹ̈ܐ ܘܦܲܓܼܪ̈ܵܢܵܝܹܐ|
    block |ܘܠܵܐ ܡܸܬܼܟܲܬܲܫ ܘܠܵܐ ܡܸܬܼܟܼܬܿܫܝܼܢ ܚܲܫܹ̈ܐ ܠܩܘܼܒܼܠܹܗ ܀|
    block |܃ܕܵܥܟܵܐ ܚܛܝܼܬܼܵܐ ܘܕܼܵܥܹ̇ܟ ܡ̇ܘܬܵܐ ܗ̄ܘ̣ܵܐ ܠܹܗ|
    block |ܘܢܵܐܲܚ ܡܸܢܹܗ ܩܹܐܪܣܵܐ ܩܲܫܝܵܐ ܕܡܲܩܪܸܒܼ ܥܲܡܹܗ ܀|
    block |܃ܒܢܵܘܚܹܗ ܢܵܚܝܼܢ ܐܵܦ ܡ̇ܪ̈ܘܿܕܹܐ ܕܣܲܩ̣ܪܘܼܗܝ ܡܲܓܵܢ|
    block |ܘܗܵܘܹ̇ܝܢ ܥܲܡܹܗ ܒܚܲܕܼ ܨܸܒܼܝܵܢܵܐ ܕܚܲܕܼ ܒܵܪܘܿܝܵܐ ܀|
    block |܃ܚܲܕܼ ܨܸܒܼܝܵܢܵܐ ܡܲܡܠܸܟ ܬܲܡ̇ܢ ܥܲܠ ܟܠ ܘܲܒܼܟܼܠ|
    block |ܘܠܲܝܬܿ ܣܲܩܘܼܒܼܠܵܐ ܘܠܵܐ ܡܥܵܘܟܼܵܢܵܐ ܘܠܵܐ ܟܠ ܟܠܹܗ ܀|
    block |܃ܚܲܕܼܘ ܡܲܡܠܸܟ ܥܲܡ ܨܸܒܼܝܵܢܵܐ ܕܣܵܡ̣ ܠܹܗ ܬܵܓܼܵܐ|
    block |ܘܗܘ̤ܝܘܼ ܕܕܼܵܐܹ̇ܝܢ ܒܹܗ ܒܨܸܒܼܝܵܢܵܐ ܕܝܲܗ̣̄ܒ ܠܹܗ ܕܝܼܢܵܐ ܀|
    block |܃ܟܠܹܗ ܕܝܼܢܵܐ ܢܣ݂ܲܒܼ ܡ̣ܢ ܐܲܒܼܵܐ ܒܪܵܐ ܒܲܪ ܓܸܢܣܲܢ|
    block |ܘܗܘ̤ܝܘܼ ܕܝܵܗܹ̇ܒܼ ܕܵܫܢܹ̈ܐ ܠܛܵܒܹ̈ܐ ܘܢܸܓܼ̈ܕܹܿܐ ܠܒܼܝܼܫܹ̈ܐ ܀|
    block |܃ܒܝܘܿܡ ܓܸܠܝܵܢܹܗ ܡܚܵܘܸܐ ܚܲܝܠܵܐ ܕܪܹܫܢܘܼܬܹܗ|
    block |ܘܲܡܫܲܥܒܸܿܕܼ ܟܠ ܘܲܡܚܲܕܸܿܬܼ ܟܠ ܒܚܹܝܠ ܫܘܼܠܛܵܢܹܗ ܀|
    block |܃ܠܗܵܘ̇ ܚܘܼܕܵܬܼܵܐ ܕܗܵܘܹ̇ܐ ܒܐܝܼܕܼܵܘ̈ܗܝ ܡܣܲܟܿܝܵܐ ܒܪܝܼܬܼܵܐ|
    block |ܘܗܵܐ ܡܸܬܿܬܲܢܚܵܐ ܕܠܸܐܡܲܬܼܝ ܗܵܘܹ̇ܐ ܙܒܲܢ ܚܘܼܕܵܬܼܵܗ̇ ܀|
    block |ܒܲܕܼܡܘܼܬܼ ܚܸܒܼܠܹ̈ܐ ܡ̇ܚܹ̇ܝܢ ܚܲܫܹ̈ܐ ܠܚܵܫܘܿܫܘܼܬܼܵܗ̇܃|
  block
    block |ܕܐܸܡܲܬܼܝ ܬܵܘܠܸܕܼ ܥܘܸܠܹ̈ܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܐܲܝܟ ܝܵܠܹܕܿܬܵܐ ܛܥܝܼܢܵܐ ܝܘܼܩܪܵܐ ܕܡ̇ܝܘܿܬܼܘܼܬܼܵܐ|
    block |ܘܗܘ̤ ܗܘ̇ ܝܵܘܡ̇ܐ ܡܢܝܼܚ ܟܲܪܝܘܼܬܼܵܗ̇ ܘܡܲܥܒܲܪ ܐܸܒܼܠܵܗ̇ ܀|
    block |܃ܠܒܼܘܼܫ ܚܘܼܕܵܬܼܵܐ ܠܵܒܼܫܵܐ ܡܸܢܫܹܠܝ ܒܪܸܡܙܵܐ ܟܲܣܝܵܐ|
    block |ܘܒܲܕܼܡܘܼܬܼ ܟܲܠܬܼܵܐ ܩܵܝ̇ܡܵܐ ܒܫܘܼܒܼܚܵܐ ܕܠܵܐ ܡܸܬܼܚܲܒܲܠ ܀|
    block |܃ܒܫܘܼܒܼܚܵܐ ܪܲܒܵܐ ܚܵܙܝܵܐ ܗܝ̤ ܠܵܗ̇ ܕܲܟܼܡܵܐ ܫܒܼܝܼܚܵܐ|
    block |ܘܠܵܐ ܡܸܣܬܲܒܼܥܵܐ ܚܙܵܬܼܵܐ ܕܐܲܦܹ̈ܝܗ̇ ܠܥܲܝܢܲܝ̈ ܢܲܦܫܵܗ̇ ܀|
    block |܃ܕܠܵܐ ܣܲܒܼܥܘܼܬܼܵܐ ܗ̄ܝܼ ܗܵܝ̇ ܚܲܕܼܘܼܬܼܵܐ ܠܲܕܼܚܵܕܹܐ ܒܵܗ̇|
    block |ܘܝܲܬܿܝܼܪ ܐ̄ܢܵܫܵܐ ܘܲܡܫܲܝܵܢܹ̈ܐ ܕܫܲܡܸܫܘ ܫܲܦܝܼܪ ܀|
    block |܃ܐ̄ܢܵܫܵܐ ܘܥܝܼܪܹ݁ܐ ܢܵܚܝܼܢ ܬܲܡ̇ܢ ܒܗܵܘ̇ ܒܘܼܣܵܡܵܐ|
    block |ܘܗܸܢܘܿܢ ܗܵܘܹ̇ܝܢ ܝܵܪ̈ܬܹ̇ܐ ܕܛܘܼܒܹ̈ܐ ܕܠܵܐ ܫܘܼܠܵܡܵܐ ܀|
    block |܃ܢܵܝܚܝܼܢ ܥܝܼܪܹ̈ܐ ܡ̣ܢ ܬܸܫܡܸܫܬܵܐ ܕܲܝܠܵܦ ܟܠܵܐ|
    block |ܘܠܵܐ ܡܸܫܬܲܚܩܝܼܢ ܒܪܲܗܛܵܐ ܐ̄ܡܝܼܢܵܐ ܕܫܘܼܚܠܵܦ ܙܲܒܼܢܹ̈ܐ ܀|
    block |܃ܢܵܚܝܼܢ ܙܵܘܥܹ̈ܐ ܕܪܸ̈ܥܝܵܢܲܝܗܘܿܢ ܡ̣ܢ ܫܘܼܚܠܵܦܵܐ|
    block |ܘܠܵܐ ܬܘܼܒܼ ܪܵܓܿܝܼܢ ܪܸܓܿܬܼܵܐ ܣܢܝܼܬܼܵܐ ܒܲܕܼܡܘܼܬܼ ܫܹܐܕܹ̈ܐ ܀|
    block |܃ܒܵܛܹ̇ܠ ܪܲܗܛܵܐ ܕܡܸܨܛܲܠܝܵܢܹ̈ܐ ܡ̣ܢ ܬܓܼܡܲܝ̈ܗܘܿܢ|
    block |ܘܫܵܠ̇ܡܝܼܢ ܟܠܗܘܿܢ ܠܚܲܕܼ ܨܼܒܼܝܵܢܵܐ ܕܬܲܩܸܢ ܐܸܘܿܢ ܀|
    block |܃ܫܵܠܹ̇ܝܢ ܫܹܐܕܹ̈ܐ ܡ̣ܢ ܦܲܩܪܘܼܬܼܵܐ ܕܓܼܘܼܕܵܦܲܝ̈ܗܘܿܢ|
    block |ܘܲܚܠܵܦ ܨܲܥܪܵܐ ܦܲܪܥܝܼܢ ܫܘܼܒܼܚܵܐ ܟܲܕܼ ܠܵܐ ܨܵܒܹ̇ܝܢ ܀|
    block |܃ܠܵܐ ܬܘܼܒܼ ܣܵܕܼܪܝܼܢ ܩܹܐܪܣܵܐ ܕܒܸܙܚܵܐ ܠܘܼܩܒܲܠ ܐ̄ܢܵܫܵܐ|
    block |ܘܠܵܐ ܡܸܫܬܲܥܠܹܝܢ ܠܲܡܨܲܚܵܝܘܼ ܠܫܸܡ ܐܝܼܬܼܘܼܬܼܵܐ ܀|
    block |܃ܚܲܕܼ ܨܸܒܼܝܵܢܵܐ ܕܚܘܼܒܵܐ ܗܵܘܹ̇ܐ ܠܟܼܠ ܥܲܡ ܟܠܵܐ|
    block |ܠܲܡܫܲܝܵܢܹ̈ܐ ܘܠܲܐܪ̈ܥܵܢܵܝܹܐ ܠܛܵܒܹ̈ܐ ܘܒܼܝܼܫܹ̈ܐ ܀|
    block |܃ܛܵܒܹ̈ܐ ܘܒܼܝܼܫܹ̈ܐ ܩܵܢܹ̇ܝܢ ܚܘܼܒܵܐ ܕܠܵܐ ܡܸܬܼܦܲܟܲܗ|
    block |ܘܟܲܕܼ ܛܵܒܼ ܦܪܝܼܫܝܼܢ ܒܝܲܕܼ ܣܘܼܥܪ̈ܵܢܹܐ ܒܚܘܼܒܵܐ ܫܵܠ̇ܡܝܼܢ ܀|
    block |܃ܒܚܘܼܒܵܐ ܫܲܠܡܵܐ ܫܵܠ̇ܡܝܼܢ ܠܲܚܕܼܵܐ ܥܝܼܪܹ̈ܐ ܘܐ̄ܢܵܫܵܐ|
    block |ܠܲܡܙܲܕܵܩܘܼ ܚܕܼܵܐ ܬܸܫܒܿܘܿܚܬܵܐ ܠܚܲܕܼ ܒܵܪܘܿܚܵܐ ܀|
    block |܃ܫܘܼܒܼܚܵܐ ܩܵܥܹ̇ܝܢ ܛܵܒܹ̇ܐ ܘܒܼܝܼܫܹ̈ܐ ܟܲܪ ܕܐܝܼܬܲܝܗܘܿܢ|
    block |ܘܠܲܝܬܿ ܫܘܼܠܵܡܵܐ ܠܩܵܠ ܬܸܫܒܿܘܿܚܬܵܐ ܕܲܡܫܲܒܿܚܵܢܹ̈ܐ ܀|
    block |܃ܫܘܼܒܼܚܵܐ ܗ̄ܘ̣ ܗܸܪܓܵܐ ܕܐܲܡܝܼܢܝܼܢ ܒܹܗ ܐܲܡܝܼܢܵܐܝܼܬܼ|
    block |ܘܐܲܡܝܼܢܘܼܬܼܵܐ ܗ̄ܝܼ ܕܠܵܐ ܩܘܼܛܵܥܵܐ ܘܲܕܼܠܵܐ ܥܲܡܠܵܐ ܀|
    block |܃ܒܸܠܵܥܵܕܼ ܥܲܡܠܵܐ ܗܵܘܹ̇ܐ ܬܲܡ̇ܢ ܟܠܡܵܐ ܕܗܵܘܹ̇ܐ|
    block |ܘܠܵܐ ܡܨܸܐ ܦܘܼܡ̇ܐ ܟܡܵܐ ܕܡ̇ܝܘܿܬܼܵܐ ܗ̄ܘ̣ ܕܐܵܡܲܪ ܕܐܲܝܟܲܢ ܀|
    block |܃ܐܲܝܟܲܢ ܡܲܨܝܵܐ ܕܡ̇ܝܘܿܬܼܘܼܬܼܘܼܬܼܵܐ ܬܸܬܼܢܸܐ ܒܡܸܠܹ̈ܐ|
    block |ܥܲܠ ܕܘܼܒܵܪܵܐ ܕܗܵܘ̇ ܬܘܼܩܵܢܵܐ ܠܵܐ ܡ̇ܝܘܿܬܼܵܐ ܀|
    block |܃ܐܲܝܟܲܢ ܡܸܫܟܲܚ ܠܸܫܵܢ ܒܸܣܪܵܐ ܡܸܬܼܚܲܒܿܠܵܢܵܐ|
    block |ܕܲܢܨܘܼܪ ܛܘܼܦܣܵܐ ܕܗܵܝ̇ ܦܲܐܝܘܼܬܼܵܐ ܕܠܲܝܬܿ ܠܵܗ̇ ܦܸܚܡܵܐ ܀|
  block
    block |܃ܠܲܝܬܿ ܠܹܗ ܦܸܚܡܵܐ ܠܗܵܘ̇ ܕܘܼܒܵܪܵܐ ܒܗܵܢ ܕܘܼܒܵܪܵܐ|
    block |ܘܠܵܐ ܬܲܚܘܝܼܬܼܵܐ ܕܲܡܚܵܘܝܵܐ ܠܹܗ ܚܲܬܿܝܼܬܼܵܐܝܼܬܼ ܀|
    block |܃ܠܹܗܘ̣ ܒܲܠܚܘܿܕܼ ܕܵܡܹ̇ܐ ܕܘܼܡܝܵܐ ܕܚܲܬܿܝܼܬܼܘܼܬܹܗ|
    block |ܘܗܘ̤ ܡܨܸܐ ܕܢܼܬܼܢܸܐ ܥܲܠ ܦܲܬܝܼܘܼܬܼܵܐ ܕܪܲܒܿܘܼܬܼ ܫܘܼܒܼܚܹܗ ܀|
    block |܃ܫܘܼܒܼܚܹܗ ܓܲܪܓܲܢܝ ܕܐܸܬܼܢܸܐ ܒܡܸܠܹ̈ܐ ܠܲܒܫܼܝܼܚܘܼܬܼܵܗ̇|
    block |ܕܲܟܼܡܸܐ ܫܒܼܝܼܚܵܐ ܘܲܟܼܡܵܐ ܡܫܲܒܿܚܵܐ ܠܲܕܼܫܵܘܹ̇ܝܢ ܠܵܗ̇ ܀|
    block |܃ܠܲܡܫܲܒܿܚܵܢܹ̈ܐ ܚܙܹ̇ܝܬܼ ܕܲܥܬܼܝܼܕܼܝܼܢ ܠܡܸܫܬܲܒܵܚܘ|
    block |ܘܐܲܚܝ̣ܕܲܢܝ ܬܲܗܪܵܐ ܒܪܲܒܿܘܼܬܼ ܫܘܼܒܼܚܵܐ ܕܠܵܐ ܡܸܬܼܡܲܠܲܠ ܀|
    block |܃ܠܵܐ ܡܸܬܼܡܲܠܠܵܐ ܗܵܝ̇ ܬܸܫܒܿܘܿܚܬܵܐ ܕܲܒܼܗܵܘ̇ ܝܵܘܡ̇ܐ|
    block |ܕܐܲܝܟܲܢ ܗܵܘ̇ܝܵܐ ܒܪܝܼܬܼܵܐ ܐ̄ܚܪܹܬܼܵܐ ܚܠܵܦ ܗܵܝ̇ ܕܐܝܼܬܹܝܗ̇ ܀|
    block |܃ܠܵܐ ܗ̄ܘ̣ܵܐ ܒܪܝܼܬܼܵܐ ܐ̄ܚܪܹܬܼܵܐ ܗܵܘ̇ܝܵܐ ܒܪܝܼܬܼܵܐ ܬܲܡ̇ܢ|
    block |ܘܠܵܐ ܬܘܼܒܼ ܡܸܕܸܿܡ ܐ̄ܚܪܹܢܵܐ ܩܵܐܹ̇ܡ ܚܠܵܦ ܩܲܕܼܡ̇ܝܵܐ ܀|
    block |܃ܗܘ̤ ܗܵܘ̇ ܡܸܕܸܿܡ ܕܲܗܘ̤ܵܐ ܒܪܵܫܝܼܬܼ ܡ̣ܢ ܠܵܐ ܡܸܕܹܿܡ|
    block |ܗܘ̤ܝܘܼ ܕܗܵܘܹ̇ܐ ܗܘܵܝܵܐ ܕܲܫܒܼܝܼܚ ܡ̣ܢ ܩܲܕܼܡ̇ܝܵܐ ܀|
    block |܃ܗܘ̤ܝܘ ܟܝܵܢܵܐ ܕܪ̈ܘܼܚܵܢܵܝܹܐ ܕܩܵܢܹ̇ܐ ܫܘܼܒܼܚܵܐ|
    block |ܘܲܟܼܝܵܢܵܐܝܼܬܼ ܡܩܵܘܹܝܢ ܒܲܚܕܼܵܐ ܕܠܵܐ ܫܘܼܚܠܵܦܵܐ ܀|
    block |܃ܗܘ̤ܝܘܼ ܓܸܢܣܵܐ ܕܦܲܓܼܪ̈ܵܢܵܝܹܐ ܕܝܵܪܹܬܼ ܚܲܝܹ̈ܐ|
    block |ܘܒܹܗ ܒܲܟܼܝܵܢܗܘܿܢ ܩܵܢܹ̇ܝܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܠܦܲܓܼܪܵܐ ܘܢܲܦܫܵܐ ܡܢܝܼܚ ܢܘܼܚܵܡܵܐ ܕܡܸܬܼܢܲܚܡܵܢܹ̈ܐ|
    block |ܘܲܕܼܠܵܐ ܫܲܠܘܵܐ ܙܵܡ̇ܪܝܼܢ ܫܘܼܒܼܚܵܐ ܠܲܡܚܲܕܸܿܬܼ ܟܠ ܀|
    block |܃ܠܲܡܚܲܕܸܿܕܼ ܟܠ ܦܵܪܥ̇ܝܼܢ ܛܲܝܒܿܘܼ ܡܸܬܼܚܲܕܲܬܼܵܢܹ̈ܐ|
    block |ܒܲܕܼܠܵܐ ܦܵܐܹ̇ܫ ܟܠ ܡ̣ܢ ܟܠܵܐ ܕܠܵܐ ܡܸܬܼܚܲܕܲܬܼ ܀|
    block |܃ܟܠ ܡܸܬܼܚܲܬܼ ܟܲܕܼ ܠܵܐ ܡ̇ܘܒܸܿܕܼ ܟܝܵܢܹܗ ܩܲܕܼܡ̇ܐ|
    block |ܘܟܼܠ ܡܸܫܬܲܚܠܲܦ ܘܲܠܫܘܼܚܠܵܦܹܗ ܠܲܝܬܿ ܫܘܼܠܵܦܵܐ ܀|
    block |܃ܡܠܝܼܠܹ̈ܐ ܥܵܬܹ̇ܪܝܼܢ ܒܛܘܼܒܹ̈ܐ ܕܪܵܡܝܼܢ ܡ̣ܢ ܡܲܠܵܠܹ̈ܐ|
    block |ܘܐܵܦ ܫܲܬܿܝܼܩܹ̈ܐ ܢܵܝ̇ܚܝܼܢ ܒܛܲܟܼܣܵܐ ܕܠܵܐ ܡܸܬܿܕܵܘܲܕܼ ܀|
    block |܃ܫܡܲܝܵܐ ܡܩܵܘܹܝܢ ܒܹܗ ܒܲܥܥܝܵܕܼܵܐ ܕܐܸܬܿܬܲܩܲܢܘ ܒܹܗ|
    block |ܟܲܕܼ ܠܵܐ ܙܲܝ̇ܥܝܼܢ ܘܠܵܐ ܡܸܬܿܬܿܙܝܼܥܝܼܢ ܥܲܡܘܼܕܲܝ̈ܗܘܿܢ ܀|
    block |܃ܫܸܡܫܵܐ ܘܣܲܗܪܵܐ ܒܵܛܹ̇ܠ ܪܲܗܛܵܐ ܕܐܲܡܝܼܢܝܼܢ ܒܹܗ|
    block |ܠܵܘ ܟܲܕܼ ܒܵܛ̇ܠܝܼܢ ܐܸܠܵܐ ܕܢܵܚ̇ܝܼܢ ܡ̣ܢ ܪ̈ܲܗܛܲܝܗܘܿܢ ܀|
    block |܃ܡ̣ܢ ܪ̈ܲܗܛܲܝܗܘܿܢ ܢܵܚ̇ܝܼܢ ܚܲܪ̈ܫܹܐ ܕܠܵܐ ܒܘܼܝܵܢܵܐ|
    block |ܘܗܵܦܟܿܝܼܢ ܗܵܘܹ̇ܝܢ ܗܵܘ̇ ܢܲܗܝܼܪܵܐ ܕܲܗܘ̤ܵܐ ܒܪܵܫܝܼܬܼ ܀|
    block |܃ܠܢܘܼܗܪܵܐ ܗܵܦܟܵܐ ܟܢܝܼܫܘܼܬܼ ܢܘܼܗܪܵܐ ܕܐܸܣܦܹܪ̈ܲܝܗܘܿܢ|
    block |ܘܒܹܗ ܒܲܟܼܝܵܢܹܗ ܡܩܵܘܸܐ ܢܘܼܗܪܵܐ ܕܠܵܐ ܫܘܼܠܵܡܵܐ ܀|
    block |܃ܠܵܐ ܟܹܝܬܼ ܐܵܒܹ̇ܕ ܡ̣ܢ ܢܲܗܝܼܪܹ̈ܐ ܘܠܵܐ ܚܲܕܼ ܨܸܡܚܵܐ|
    block |ܘܠܵܐ ܡܸܬܼܒܲܨܲܪ ܡ̣ܢ ܦܲܐܝܘܼܬܼܵܐ ܕܢܲܗܝܼܪܘܼܬܹܗ ܀|
    block |܃ܠܲܝܬܿ ܒܲܟܼܝܵܢܹܗ ܕܡ̇ܘܒܸܿܕܼ ܡܸܕܼܵܡ ܕܐܝܼܬܼ ܒܲܟܼܝܵܢܹܗ|
    block |ܘܠܵܐ ܕܲܡܩܵܘܸܐ ܒܗܵܘ̇ ܡ̇ܐ ܕܐܝܼܬܼܵܘܗܝ ܕܠܵܐ ܫܘܼܚܠܵܦܵܐ ܀|
  block
    block |܃ܗܵܘ̇ ܫܘܼܠܵܦܵܐ ܥܵܨܹ̇ܐ ܠܟܼܠܵܐ ܠܡܸܫܬܲܚܠܵܦܘܼ|
    block |ܘܡ̇ܐ ܕܐܸܫܬܲܚܠܲܦ ܩܵܘܝܼ ܒܛܲܟܼܣܵܐ ܕܠܵܐ ܡܸܫܬܲܚܠܲܦ ܀|
    block |܃ܫܵܠܹ̇ܐ ܡܲܫܒܼܵܐ ܕܙܵܘܥܵܘ̈ܗܝ ܕܐܵܐܲܪ ܩܲܠܝܼܠ ܪܲܗܛܵܐ|
    block |ܒܲܕܼܠܵܐ ܚܵܫ̇ܚܵܐ ܚܫܲܚܬܼܵܐ ܕܡܲܫܒܹܗ ܠܐܲܪ̈ܥܵܢܵܝܹܐ ܀|
    block |܃ܐܲܝܟ ܕܒܲܠܡܹܐܢܵܐ ܥܵܐܹ̇ܠ ܢܵܐܲܚ ܡ̣ܢ ܫܘܼܚܠܵܦܵܘ̈ܗܝ|
    block |ܘܠܵܐ ܫܵܚܹ̇ܩ ܠܪ̈ܘܼܚܵܢܵܝܹܐ ܕܲܢܙܝܼܥܘܼܢܵܝܗܝ ܀|
    block |܃ܠܵܐ ܡܸܬܼܒܲܥܝܵܐ ܠܒܼܝܼܕܼܘܼܬܼ ܓܘܼܫܡܵܐ ܕܩܲܛܝܼܢܘܼܬܹܗ|
    block |ܘܠܵܐ ܕܲܢܩܲܒܸܿܠ ܡܲܝ̈ܵܐ ܪ̈ܦܲܝܵܐ ܘܢܸܪܘܿܣ ܒܐܲܪܥܵܐ ܀|
    block |܃ܐܵܦ ܗܘ̤ ܟܝܵܢܵܐ ܕܡܲܝܵ̈ܐ ܪ̈ܦܲܝܵܐ ܡܸܫܠܵܐ ܫܵܠܹ̇ܐ|
    block |ܘܠܵܐ ܡܸܬܼܒܲܥܪܲܪ ܒܲܥܪܝܼܪܵܐܝܼܬܼ ܐܲܝܟ ܕܲܒܼܩܲܕܼܡ̇ܐ ܀|
    block |܃ܠܵܐ ܫܵܚܹ̇ܩ ܠܹܗ ܡܲܫܒܼܵܐ ܕܪ̈ܘܼܚܹܐ ܠܓܼܘܼܫܡܵܐ ܪܲܦܝܵܐ|
    block |ܘܠܵܐ ܗܘ̤ ܪܲܦܝܵܐ ܪܵܕܹܐ ܒܛܲܟܼܣܵܐ ܕܐܲܫܝܼܕܼܘܼܬܹܗ ܀|
    block |܃ܠܵܐ ܡܸܫܬܲܚܩܝܼܢ ܟܝܵܢܹ̈ܐ ܫܚܝܼܩܹ̈ܐ ܒܫܘܼܚܠܵܦܲܝ̈ܗܘܿܢ|
    block |ܒܲܕܼ ܠܲܝܬܿ ܕܲܣܢܝܼܩ ܥܲܠ ܫܘܼܚܠܵܦܵܐ ܕܡ̣ܢ ܐܸܣܛܘܼܟܼܣܹ̈ܐ ܀|
    block |܃ܠܲܝܬܿ ܐܸܣܛܘܼܟܼܣܹ̈ܐ ܒܗܵܘ̇ ܕܘܼܒܵܪܵܐ ܪܘܼܚܢܵܝܵܐ|
    block |ܘܠܵܐ ܕܲܡܫܲܡܸܫ ܘܠܵܐ ܕܡܸܫܬܲܡܲܫ ܡ̣ܢ ܒܲܪ ܙܵܘܓܸܿܗ ܀|
    block |܃ܚܲܕܼ ܗ̄ܘ̣ ܚܲܝܠܵܐ ܕܢܵܛ̇ܲܪ ܟܠܵܐ ܒܸܠܥܵܕܼ ܟܠܵܐ|
    block |ܘܲܒܼܚܹܝܠ ܚܲܝܠܹܗ ܬܠܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀|
    block |܃ܒܚܲܝܠܹܗ ܡܚܲܝܸܠ ܠܲܡܠܲܝܼܠܘܼܬܼܵܐ ܕܠܵܐ ܬܸܫܬܿܚܠܲܦ|
    block |ܘܲܠܚܲܪܫܘܼܬܼܵܐ ܕܬܸܛܲܪ ܛܲܟܼܣܵܐ ܕܫܸܠܝܵܐ ܘܫܸܬܼܩܵܐ ܀|
    block |܃ܒܫܸܠܝܵܐ ܘܫܸܬܼܩܵܐ ܡܩܵܘܹܝܢ ܚܲܪ̈ܫܹܐ ܒܲܟܼܝܵܢܲܝ̈ܗܘܿܢ|
    block |ܘܠܵܐ ܡܸܬܿܬܲܒܼܥܝܼܢ ܠܲܡܝܲܩܵܪܘܼ ܠܩܲܢܝܲܝ̈ ܡܸܠܬܼܵܐ ܀|
    block |܃ܩܲܢܝܲܝ̈ ܡܸܠܬܼܵܐ ܩܵܢܹ̇ܝܢ ܚܲܝܠܵܐ ܕܠܵܐ ܣܘܼܢܩܵܢܵܐ|
    block |ܘܠܲܝܬܿ ܣܘܼܢܩܵܢܵܐ ܥܲܠ ܣܘܼܢܩܵܢܵܐ ܕܡ̣ܢ ܫܲܬܼܝܼܩܹ̈ܐ ܀|
    block |܃ܡ̇ܢܵܐ ܚܵܫܲܚ̇ ܕܸܢܚܹܗ ܕܫܸܡܫܵܐ ܠܲܕܼܠܵܐ ܥܲܡܠܵܐ|
    block |ܘܡ̇ܢܵܐ ܡܵܘܬܲܪ ܪܲܗܛܹܗ ܕܣܲܗܪܵܐ ܠܲܕܼܠܵܐ ܙܲܒܼܢܵܐ ܀|
    block |܃ܡ̇ܢ ܗܸܢܝܵܢܵܐ ܡ̣ܢ ܨܸܡܚܲܝ̈ܗܘܿܢ ܕܟܼܵܟܿܒܲܝ̈ ܢܘܼܗܪܵܐ|
    block |ܠܐܲܝܢܵܐ ܕܠܵܐ ܣܢܝܼܩ ܥܲܠ ܢܲܗܝܼܪܵܐ ܕܡ̣ܢ ܢܲܗܝܼܪܹ̈ܐ ܀|
    block |܃ܠܡܵܢܵܐ ܡܲܫܒܼܵܐ ܕܙܵܘܥܵܘ̈ܗܝ ܕܐܵܐܲܪ ܠܲܕܼܠܵܐ ܣܵܘܩܵܐ|
    block |ܘܥܲܠ ܡ̇ܢ ܩܘܼܪܵܐ ܘܚܲܡܝܼܡܘܼܬܼܵܐ ܠܲܕܼܠܵܐ ܚܲܫܹ̈ܐ ܀|
    block |܃ܠܡܵܢܵܐ ܡܲܚܬܼܵܐ ܕܡܸܛܪܵܐ ܘܛܲܠܵܐ ܠܠܵܐ ܚܲܣܝܼܪܹ̈ܐ|
    block |ܘܥܲܠ ܡ̇ܢ ܙܲܒܼܢܹ̈ܐ ܐܵܘ ܥܸܕܼܢܹ̈ܐ ܠܲܕܼܠܵܐ ܙܲܒܼܢܹ̈ܐ ܀|
    block |܃ܠܡܵܢ ܫܘܼܚܠܵܦܹ̈ܐ ܕܩܲܝܛܵܐ ܘܣܲܬܼܘܵܐ ܠܲܕܼܠܵܐ ܫܘܼܚܠܵܦ|
    block |ܐܵܘ ܡܼܢܝܵܐ ܕܝܲܪ̈ܚܹܐ ܘܝܵܘܡܹ̈ܐ ܠܲܕܼܠܵܐ ܫܘܼܠܵܡ ܀|
    block |܃ܠܡܵܢ ܡ̇ܘܥܝܼܬܼܵܐ ܕܙܲܪ̈ܥܹܐ ܘܦܹܐܪܹ̈ܐ ܠܲܕܼܠܵܐ ܐܘܼܟܼܠܵܐ|
    block |ܘܥܲܠ ܡ̇ܢ ܪ̈ܲܚܫܵܐ ܐܵܦ ܚܲܝ̈ܘܵܬܼܵܐ ܠܲܕܼܠܵܐ ܕܘܼܪܵܫ ܀|
    block |܃ܠܡܵܢ ܟܠ ܟܠܹܗ ܡܸܕܸܿܡ ܕܐܝܼܬܼܵܘܗܝ ܡܸܬܼܐܲܟܼܠܵܢܵܐ|
    block |ܠܐܲܝܢܵܐ ܕܠܵܐ ܣܡܝܼܩ ܥܲܠ ܚܘܼܝܠ̇ܐ ܕܡ̣ܢ ܡܹܐܟܼܘܼܠܬܵܐ ܀|
  block
    block |܃ܠܡܵܢ ܐܝܼܙ̈ ܓܲܕܹܿܐ ܘܡܸܫܬܲܕܿܪ̈ܢܹܐ ܕܨܹܝܕܼ ܒܲܪܢܵܫܵܐ|
    block |ܐܲܝܟܵܐ ܕܐܲܣܝܼܪ ܝܲܨܪܵܐ ܫܲܪܝܵܠ ܒܪܸܚܡܲܬܼ ܚܘܼܒܵܐ ܀|
    block |܃ܐܲܣܝܼܪ ܐ̄ܢܵܫܵܐ ܒܪܸܚܡܲܬܼ ܚܘܼܒܵܐ ܒܗܵܘ̇ ܬܘܼܩܵܢܵܐ|
    block |ܘܠܲܝܬܿ ܫܘܼܠܛܵܢܵܐ ܠܡܸܫܬܲܠܵܦܘܼ ܨܹܝܕܼ ܕܲܠܩܘܼܒܼܠܵܐ ܀|
    block |܃ܥܲܡܹܗ ܕܐ̄ܢܵܫܵܐ ܢܵܐܲܚ ܟܠܵܐ ܡ̣ܢ ܟܠ ܥܲܡܠܝܼ̈ܢ|
    block |ܘܒܹܗ ܒܲܢܝܵܝܵܐ ܢܛܝܼܪ ܟܠ ܡܸܕܸܿܡ ܕܠܵܐ ܐܲܒܼܕܵܢܵܐ ܀|
    block |܃ܠܵܐ ܐ̄ܢܵܫ ܢܹܐܡܲܪ ܕܐܵܒܹ̇ܡ ܡ̣ܢ ܟܠ ܕܲܗܘ̤ܵܐ|
    block |ܕܗܵܐ ܟܠ ܡܸܕܸܿܡ ܒܹܗ ܒܲܟܼܝܵܢܹܐ ܡܩܵܘܸܐ ܘܲܢܛܝܼܪ ܀|
    block |܃ܒܹܗ ܒܲܟܼܝܵܢܵܐ ܕܢܲܗܝܼܪܘܼܬܹܗ ܡܩܵܘܸܐ ܢܘܼܗܪܵܐ|
    block |ܠܵܘ ܒܐܸܣܪܵܐ ܐܸܠܵܐ ܒܛܲܟܼܣܵܐ ܕܐܸܬܿܬܲܩܢ ܒܹܗ ܀|
    block |܃ܒܹܗ ܒܲܟܼܝܵܢܵܐ ܕܩܲܛܝܼܢܘܼܬܹܗ ܡܩܵܘܸܐ ܐܸܐܲܪ|
    block |ܠܵܘ ܟܲܕܼ ܢܵܫܹ̇ܒܼ ܐܸܠܵܐ ܒܫܸܠܝܵܐ ܕܠܵܐ ܫܘܼܚܠܵܦܵܐ ܀|
    block |܃ܒܹܗ ܒܲܟܼܝܵܢܵܐ ܕܚܸܫܘܿܟܼܘܼܬܼܵܐ ܢܛܝܼܪ ܚܸܫܘܿܟܼܵܐ|
    block |ܠܵܐ ܗ̄ܘ̣ܵܐ ܒܛܲܟܼܣܵܐ ܕܗܵܢ ܦܘܼܪܫܵܢܵܐ ܐܸܠܵܐ ܒܲܐ̄ܪܹܝܢ ܀|
    block |܃ܠܲܝܬܿ ܦܘܼܪܫܵܢܵܐ ܒܹܝܬܼ ܢܲܗܝܼܪܵܐ ܘܲܠܚܸܫܘܿܟܼܵܐ|
    block |ܒܲܕܼܠܲܝܬܿ ܫܸܡܫܵܐ ܕܦܵܪܹܫ ܠܸܠܝܵܐ ܡ̣ܢ ܐܝܼܡܵܡܵܐ ܀|
    block |܃ܘܠܲܝܬܿ ܐܝܼܡܵܡܵܐ ܒܲܕܼ ܠܲܝܬܿ ܥܲܡܠܵܐ ܠܲܟܼܠܵܐ ܥܲܡܠܵܐ|
    block |ܘܠܵܐ ܬܘܼܒܼ ܠܸܠܝܵܐ ܒܲܕܼ ܠܲܝܬܿ ܫܸܢܬܼܵܐ ܠܲܕܼܠܵܐ ܫܸܢܬܼܵܐ ܀|
    block |܃ܒܸܠܥܵܕܼ ܫܸܢܬܼܵܐ ܘܥܲܡܠܹ̈ܐ ܘܚܲܫܹ̈ܐ ܚܵܝܹ̇ܐ ܐ̄ܢܵܫܵܐ|
    block |ܡ̇ܕܹܝܢ ܠܵܐ ܣܡܝܼܩ ܥܲܠ ܕܘܼܒܵܪܵܐ ܕܠܹܠܲܚ ܐܝܼܡܵܩ ܀|
    block |܃ܠܣܘܿܢܩܵܢ ܚܲܝܵܘ̈ܗܝ ܗ̤ܘܲܝ̈ ܘܐܸܬܿܬܲܩܲܢ ܗܵܠܹܝܢ ܕܲܗ̤ܘܲܝ̈|
    block |ܘܲܒܼܒܼܘܼܣܵܡܹܗ ܢܵܐܹ̇ܚ ܪܲܗܛܵܐ ܕܲܡܫܲܡܫܵܢܵܘ̈ܗܝ ܀|
    block |܃ܢܵܚ̇ܝܵܐ ܐܲܪܥܵܐ ܡ̣ܢ ܦܘܼܠܚܵܢܵܐ ܕܩܲܝܛܵܐ ܘܣܲܬܼܘܵܐ|
    block |ܘܠܵܐ ܡܸܫܬܲܚܩܵܐ ܠܡܸܬܲܠ ܦܹܐܪܹ̈ܐ ܠܲܕܼܦܵܠ̇ܲܚ ܠܵܗ̇ ܀|
    block |܃ܡܩܵܘܝܵܐ ܒܛܲܟܼܣܵܐ ܗܵܘ̇ ܕܲܗܘ̤ܵܬܼ ܒܹܗ ܒܪܵܫܝܼܬܼ ܕܲܗܘ̤ܵܬܼ|
    block |ܘܠܵܐ ܡܸܫܬܲܪܝܵܐ ܐܵܘ ܡܸܬܼܚܲܒܿܠܵܐ ܡ̣ܢ ܪܘܼܟܵܒܼܵܗ̇ ܀|
    block |܃ܒܹܗ ܒܪܘܼܟܵܒܼܵܐ ܕܐܸܬܼܪܲܟܿܒܲܬ̤ ܒܹܗ ܟܲܕܼ ܠܵܐ ܐܝܼܬܹܝܗ̇|
    block |ܒܹܗ ܡܸܬܼܢܲܛܪܵܐ ܗܝ̤ ܘܲܟܼܝܵܢܹ̈ܐ ܕܲܡܟܲܝܢܝܼܢ ܒܵܗ̇ ܀|
    block |܃ܥܲܡܵܗ̇ ܢܵܚ̇ܝܼܢ ܟܝܵܢܹ̈ܐ ܠܐܲܝܵ̈ܐ ܡ̣ܢ ܠܲܐܝܘܼܬܼܵܐ|
    block |ܘܥܲܡܵܗ̇ ܢܵܛ̇ܪܝܼܢ ܛܲܟܼܣܵܐ ܕܫܸܠܝܵܐ ܕܠܵܐ ܫܘܼܚܠܵܦ ܀|
    block |܃ܥܲܡܵܗ̇ ܫܵܠܹ̇ܝܢ ܙܲܪ̈ܥܹܐ ܫܚܝܼܩܹ̈ܐ ܡ̣ܢ ܡܵܘܥܝܼܬܼܵܐ|
    block |ܒܲܕܼ ܠܵܐ ܚܵܫ̇ܲܚ ܐܘܼܟܼܠܵܐ ܕܡܸܢܗܘܿܢ ܠܐܵܟܼܘܿܠܲܝ̈ܗܘܿܢ ܀|
    block |܃ܒܵܗ̇ ܡܸܫܬܲܬܿܩܵܐ ܐܵܦ ܡ̇ܘܥܝܼܬܼܵܐ ܕܟܼܠ ܐܝܼܠܵܢܝܼ̈ܢ|
    block |ܘܠܵܐ ܬܘܼܒܼ ܝܵܥܹ̇ܝܢ ܐܵܘ ܡܸܫܬܲܚܩܝܼܢ ܒܝܲܕܼ ܬܲܪܒܿܝܼܬܼܵܐ ܀|
    block |܃ܒܵܗ̇ ܡܸܬܿܛܲܫܸܐ ܟܝܵܢܐ ܕܢܘܼܪܵܐ ܟܠ ܟܲܪ ܕܐܝܼܬܼܵܘܗܝ|
    block |ܘܟܲܕܼ ܡܸܬܼܒܲܛܠܵܐ ܚܫܲܚܬܼܵܐ ܕܡܸܢܹܗ ܗܘ̤ ܠܵܐ ܒܵܛܹܿܠ ܀|
    block |ܥܐܹܝܗ̇ ܡܸܬܼܐܲܫܕܲܝܼܢ ܡܲܝܵ̈ܐ ܫܪ̈ܲܝܵܐ ܐܲܝܟ ܕܐܝܼܬܲܝܗܘܿܢ܃|
  block
    block |ܟܲܕܼ ܠܵܐ ܪܵܕܹܝܢ ܐܵܘ ܡܸܬܿܬܿܙܝܼܥܝܼܢ ܒܡܲܫܒܼܵܘ̈ܗܝ ܕܐܵܐܲܪ ܀|
    block |܃ܒܵܗ̇ ܡܸܬܿܬܿܛܲܡܹܝܢ ܙܢܲܝܵ̈ܐ ܕܐܵܕܼܫܹ̈ܐ ܕܪܵܕܹܝܢ ܡܸܢܵܗ̇|
    block |܃ܘܗܵܘܹ̇ܝܢ ܒܫܸܠܝܵܐ ܘܫܸܬܼܩܵܐ ܕܠܵܐ ܚܘܼܫܵܚܵܐ|
    block |܃ܠܵܗ̇ ܗ̄ܘ̣ ܗܵܦܹ̇ܟ ܟܠ ܬܘܼܩܵܢܵܐ ܕܲܗܘ̤ܵܐ ܡܸܢܵܗ̇|
    block |ܕܲܗܒܼܵܐ ܘܡܸܕܼܪܵܐ ܫܒܼܝܼܚܵܐ ܘܫܝܼܛܵܐ ܒܵܗ̇ ܡܸܬܿܛܲܡܪܝܼܢ ܀|
    block |܃ܒܵܗ̇ ܟܠ ܡܸܕܹܿܡ ܘܲܥܠܹܝܝܗ̇ ܟܠܵܐ ܘܗ̤ܝ ܥܲܡ ܟܠܵܐ|
    block |ܘܒܲܢܛܝܼܪܘܼܬܼܵܗ̇ ܢܛܝܼܪ ܟܠ ܡܸܕܸܿܡ ܕܠܵܐ ܐܲܒܼܕܵܢܵܐ ܀|
    block |܃ܒܵܗ̇ ܟܠ ܕܲܡܟܼܵܢ ܠܲܡܗܲܠܵܟܼܘܼ ܠܥܸܠ ܡ̣ܢ ܚܲܨܵܗ̇|
    block |ܪ̈ܲܚܫܵܐ ܘܚܲܝܘ̄ܬܼܵܐ ܘܐܵܦ ܦܵܪܲܚܬܼܵܐ ܩܲܢܝܲܬܼ ܓܸܦܵܐ ܀|
    block |܃ܒܵܗ̇ ܡܸܬܼܒܲܛܠܝܼܢ ܡ̣ܢ ܚܲܝܘܼܬܼܵܐ ܟܝܵܢܹ̈ܐ ܚܲܪ̈ܫܹܐ|
    block |ܠܵܘ ܟܲܕܼ ܛܵܠ̇ܩܝܼܢ ܐܸܠܵܐ ܕܫܵܠܹ̇ܝܢ ܡ̣ܢ ܝܘܼܒܵܠܵܐ ܀|
    block |܃ܡܸܫܠܵܐ ܫܠܹ̇ܝܢ ܡ̣ܢ ܝܘܼܒܵܠܵܐ ܓܸܢܣܹ̈ܐ ܚܲܪ̈ܫܹܐ|
    block |ܘܗܵܕܹܐ ܕܢܵܘܚܵܐ ܗ̄ܝܼ ܕܲܡܢܝܼܚ ܠܥܵܠܡܵܐ ܘܠܵܘ ܕܐܲܒܼܕܵܢܵܐ ܀|
    block |܃ܠܲܝܬܿ ܐܲܒܼܕܵܢܵܐ ܒܡܸܕܹܿܡ ܕܐܵܒܹ̇ܕܼ ܘܠܵܐ ܟܠ ܟܠܹܗ|
    block |ܕܗܵܐ ܟܠ ܡܸܕܸܿܡ ܠܐܲܪܥܵܐ ܗܵܦܹ̇ܟ ܘܒܼܵܗ̇ ܡܸܣܬܲܬܿܪ ܀|
    block |܃ܠܲܝܬܿ ܒܲܡܠܝܼܠܹ̈ܐ ܘܲܒܫܲܬܿܝܼܩܹ̈ܐ ܕܐܵܒܹ̇ܕܼ ܠܲܓܼܡܵܪ|
    block |ܐܸܠܵܐ ܐܸܢ ܚܲܕܼ ܟܝܵܢܵܐ ܡܠܝܼܠܵܐ ܘܚܲܕܼ ܫܲܬܿܝܼܩܵܐ ܀|
    block |܃ܚܕܼܘܼ ܕܐܵܒܹ̇ܕ ܟܠܹܗ ܒܟܼܠܹܗ ܒܦܲܓܼܪܵܐ ܘܢܲܦܫܵܐ|
    block |ܗܵܘ̇ ܒܲܪܢܵܫܵܐ ܕܗܵܘܹ̇ܐ ܡ̇ܐܢܵܐ ܠܐܵܟܹ̇ܠܩܲܪܨܵܐ ܀|
    block |܃ܚܲܕܼ ܗ̄ܘ̣ ܕܛܵܠܹ̇ܩ ܡ̣ܢ ܚܲܝܘܼܬܼܵܐ ܕܚܲܝܹ̈ܐ ܡܠܝܼܠܹ̈ܐ|
    block |ܘܗܘ̤ ܡܸܬܼܡܲܟܼܪܸܐ ܠܚܵܝܑܬܼ ܡܝܼܬܹ̈ܐ ܕܗܵܘ̇ܝܵܐ ܠܦܲܓܼܪܵܐ ܀|
    block |܃ܒܦܲܓܼܪܹܗ ܘܢܲܦܫܹܗ ܐܵܒܹ̇ܕܼ ܠܲܓܼܡܵܪ ܗܵܘ̇ ܐܲܒܿܝܼܕܼܵܐ|
    block |ܘܐܲܒܿܝܼܕܼܘܼܬܹܗ ܗܵܘ̇ܝܵܐ ܚܙܵܬܼܵܐ ܠܟܼܠܵܗ̇ ܒܪܝܼܬܼܵܐ ܀|
    block |܃ܟܠܵܗ̇ ܒܪܝܼܬܼܵܐ ܡܸܒܼܒܲܩܪܵܐ ܒܵܗ̇ ܒܐܲܒܿܝܼܪܘܼܬܹܗ|
    block |ܘܬܼܵܗ̇ܪܵܐ ܒܪ̈ܲܚܡܹܐ ܕܢܲܛܪܘܼܗ̇ ܒܪ̈ܲܚܡܹܐ ܡ̣ܢ ܐܲܒܼܕܵܢܵܐ ܀|
    block |܃ܒܗܵܘ̇ ܚܲܕܼ ܕܐܵܒܹ̇ܕܼ ܝܵܠ̇ܦܵܐ ܚܲܝܠܵܐ ܕܲܡܟܼܝܼܢܵܢܵܗ̇|
    block |ܕܬܲܩܢܵܗ̇ ܒܪ݁ܲܚܡܹܐ ܘܢܲܛܪܵܗ̇ ܒܚܘܼܒܹܿܗ ܘܚܲܕܿܬܼܵܗ̇ ܒܛܲܝܒܿܘܼ ܀|
    block |܃ܒܝܲܕܼ ܐܲܒܼܕܵܢܹܗ ܚܵܙ̇ܝܵܐ ܚܙܵܬܼܵܐ ܕܠܵܐ ܚܲܙܝܵܐ ܠܵܗ̇|
    block |ܢܲܦܫܵܐ ܚܲܝܬܼܵܐ ܕܡ̇ܘܦܹܝܢ ܚܲܝܹܝ̈ܗ̇ ܡ̣ܢ ܚܲܝܘܼܬܼܵܐ ܀|
    block |܃ܙܢܲܝ̈ܵܐ ܕܠܵܐ ܚܒܼܵܠ ܩܵܢ̇ܝܵܐ ܢܲܦܫܵܐ ܒܹܗ ܒܲܗܘܵܝܵܐ|
    block |ܬܲܗܢܵܘ̇ ܬܲܗܪܵܐ ܕܓܼܵܝܝ̇ܙܵܐ ܡ̣ܢ ܫܹܠܝ ܡܥܝܼܢ ܚܲܝܘܼܬܼܵܗ̇ ܀|
    block |܃ܠܵܐ ܡܸܬܼܚܲܒܲܠ ܟܝܵܢܵܐ ܕܪܘܼܚܵܐ ܘܠܵܐ ܟܠ ܟܠܹܗ|
    block |ܘܡܲܢ ܠܵܐ ܢܸܬܼܡܲܗ ܒܐܲܝܕܵܐ ܕܗܵܘ̇ܝܵܐ ܒܚܹܝܠ ܒܵܪܘܿܝܵܐ ܀|
    block |܃ܚܹܝܠ ܒܵܪܘܿܝܵܐ ܗ̄ܘ̣ ܕܡ̇ܘܒܸܿܕܼ ܢܲܦܫܵܐ ܕܚܲܕܼ ܒܲܪܢܵܫܵܐ|
    block |ܕܢܹܐܠܦܘܼܢ ܐ̄ܢܵܫܵܐ ܕܲܟܼܡܵܐ ܒܝܼܫܵܐ ܒܝܼܫܘܼܬܼ ܐ̄ܢܵܫܵܐ ܀|
    block |ܒܝܼܫܘܼܬܼ ܒܝܼܫܬܹܿܗ ܕܗܵܘ̇ ܒܲܪܢܵܫܵܐ ܡܲܠܦܵܐ ܠܟܼܠܵܐ܃|
  block
    block |ܕܐܸܠܘܼ ܒܪ̈ܲܚܡܹܐ ܠܵܐ ܚܵܝ̣ܵܘ ܐ̄ܢܵܫܵܐ ܠܵܐ ܚܵܐܹ̇ܝܢ ܗ̄ܘ̣ܵܘ ܀|
    block |܃ܒܪ̈ܲܚܡܹܐ ܕܥܲܠ ܟܠ ܡܚܵܘܸܐ ܚܲܝܠܵܐ ܕܲܒܼܛܲܝܒܿܘܼܬܹܗ|
    block |ܘܲܒܼܚܲܕܼ ܕܐܵܒܹ̇ܕܼ ܡܲܟܼܪܸܙ ܩܘܼܫܬܵܐ ܕܲܒܼܟܹܐ ܢܘܼܬܹܗ ܀|
    block |܃ܬܲܪܬܹܿܝܢ ܡܲܠܸܦ ܒܝܲܕܼ ܐܲܒܼܕܵܢܵܐ ܕܦܲܓܼܪܵܐ ܘܢܲܦܫܵܐ|
    block |ܕܛܵܒܼܵܐ ܗ̄ܘ̣ ܘܟܹܐܢܵܐ ܗ̄ܘ̣ ܨܹܝܕܼ ܡܲܠܵܠܹ̈ܐ ܘܨܿܝܕܼ ܫܲܬܿܝܼܩܹ̈ܐ ܀|
    block |܃ܡܠܝܼܠܹ̈ܐ ܘܚܲܪ̈ܫܹܐ ܝܵܠ̇ܦܝܼܢ ܐܲܟܲܚ̄ܕܼ ܥܲܠ ܬܲܪ̈ܬܲܝܗܹܝܢ|
    block |ܕܠܵܐ ܡܸܬܼܚܲܣܢܵܐ ܠܵܐ ܛܵܒܼܘܼܬܹܗ ܘܠܵܐ ܟܹܐܢܘܼܬܹܗ ܀|
    block |܃ܒܟܹܐܢܘܼ ܡܚܲܝܸܒܼ ܠܗܵܘ̇ ܚܲܝܵܒܼܵܐ ܕܚܲܝܸܒܼ ܗܘ̤ ܠܹܗ|
    block |ܕܠܵܐ ܬܸܗܘܸܐ ܠܵܗ̇ ܡܪܲܚܡܵܢܘܼܬܹܗ ܒܠܝܼܠܲܬܼ ܛܲܟܼܣܵܐ ܀|
    block |܃ܛܲܟܼܣܵܐ ܪܲܒܵܐ ܡܚܵܘܸܐ ܠܟܼܠܵܐ ܒܝܲܕܼ ܐܲܒܿܝܼܕܼܵܐ|
    block |ܠܵܘ ܕܲܢܚܵܘܸܐ ܐܸܠܵܐ ܕܢܵܘܕܵܥ ܕܫܵܘܹ̇ܐ ܕܡܹܐܒܲܕܼ ܀|
    block |܃ܠܵܘ ܕܲܢܚܵܘܸܐ ܚܹܝܠ ܟܹܐܢܘܼܬܹܗ ܣܵܥܲ݁ܪ ܗܵܕܹܐ|
    block |ܐܸܠܵܐ ܕܢܸܒܼܗܲܕܼ ܣܵܢ̇ܠܵܐ ܕܣܵܒܲ݁ܪ ܕܒܹܗ ܚܵܣܹ̇ܢ ܟܠ ܀|
    block |܃ܠܒܸܗܬܲܬܼ ܣܵܢܵܠܵܐ ܐܵܒܹ̇ܕܼ ܠܲܓܼܡܵܪ ܗܵܘ̇ ܒܲܪܢܵܫܵܐ|
    block |ܕܠܵܐ ܢܸܫܬܼܿܒܼܗܲܪ ܕܲܒܼܒܲܪܢܵܫܵܐ ܫܲܪܝܼ ܘܫܲܠܸܡ ܀|
    block |܃ܒܐ̄ܢܵܫܵܐ ܐܲܛܥܝܼ ܡ̣ܢ ܫܘܼܪܵܝܵܐ ܕܲܗܘܵܝ ܐ̄ܢܵܫܵܐ|
    block |ܘܲܒܼܒܲܪܢܵܫܵܐ ܓܵܡܲ݁ܪ ܛܘܼܥܝܲܝ ܟܲܕܼ ܠܵܐ ܓܵܡܲ݁ܪ ܀|
    block |܃ܠܵܐ ܡܸܬܼܓܲܡܪܵܐ ܪܸܓܲܬܼ ܢܲܦܫܹܗ ܕܡܲܪܝܼܪ ܢܲܦܫܵܐ|
    block |ܒܗܵܝ̇ ܕܐܵܒܹ̇ܕܼ ܠܹܗ ܢܵܘܣܵܐ ܕܒܼܵܥܹ̇ܐ ܕܢܸܣܬܲܬܲܪ ܒܹܗ ܀|
    block |܃ܒܡܲܓܼܕܿܠܵܐ ܕܒܸܣܪܵܐ ܡܩܝܼܡ ܠܹܗ ܠܡܸܕܼܪܵܐ ܕܡܲܪܝܼܪܘܼܬܹܗ|
    block |ܘܚܵܪܹܒܼ ܡܲܓܼܕܿܠܹܗ ܘܗܘ̤ ܡܸܬܼܦܲܟܲܪ ܒܚܲܒܼܠܹ̈ܐ ܕܢܘܼܪܵܐ ܀|
    block |܃ܒܢܘܼܪܵܐ ܢܵܦܹ̇ܠ ܕܚܲܡܝܼܡ ܪܸܬܼܚܵܗ̇ ܐܵܦ ܡ̣ܢ ܢܘܼܪܵܐ|
    block |ܘܲܒܼܚܸܫܘܿܟܼܵܐ ܕܥܵܠܹ̇ܒܼ ܚܸܫܟܹܿܗ ܠܲܕܼܚܸܫܘܿܟܼܝܼܢ ܀|
    block |܃ܒܒܼܝܼܫܘܼܬܼ ܢܸܓܼܕܵܘ̈ܗܝ ܚܵܙ̇ܝܵܐ ܒܪܝܼܬܼܵܐ ܚܕܲܬܵܐ|
    block |ܕܟܲܕܼ ܠܵܐ ܚܵܐܹ̇ܫ ܣܒܼܝܼܣܝܼܢ ܚܲܫܵܘ̈ܗܝ ܘܲܥܦܝܼܦ ܢܸܓܼܕܲܗ ܀|
    block |܃ܒܢܸܓܼܕܼܵܘ̈ܗܝ ܬܵܗ̇ܪܝܼܡܢ ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ|
    block |ܕܲܟܼܡܵܐ ܐܲܡܪܲܚ ܘܲܟܼܡܵܐ ܟܹܐܢܵܐ ܬܒܲܥܬܼܵܐ ܕܥܵܘ̣ܠܹܗ ܀|
    block |܃ܥܵܘ̇ܠܵܐܝܼܬܼ ܣܥ̣ܵܐ ܕܢܸܛܘܿܦ ܠܹܗ ܫܡܵܐ ܝܲܩܝܼܪܵܐ|
    block |ܘܐܵܦ ܟܹܐܢܘܼܐܬܼܵܐ ܛܵܒܼ ܟܹܐܢܵܐܝܼܬܼ ܓܙ݂ܲܪܬܹܗ ܠܕܼܝܼܢܹܗ ܀|
    block |܃ܟܹܐܝܢ ܒܵܪܘܿܝܵܐ ܘܟܹܐܝܢ ܒܘܼܚܪܵܢܵܐ ܕܲܓܼܙܵܪ ܕܝܼܢܹܗ|
    block |ܕܲܪܕܼܵܐ ܩܲܠܝܼܠ ܘܚܵܐܹ̇ܝܢ ܣܲܓܲܝܼ ܕܲܢܚܲܟܸܿܡ ܟܠ ܀|
    block |܃ܒܟܹܐܢܘܼ ܥܵܒܹ̇ܕܼ ܕܲܪܕܼܵܐ ܠܒܼܝܼܫܹ̈ܐ ܕܫܵܛ̣ܘ ܦܘܼܩܕܵܢܵܘ̈ܗܝ|
    block |ܘܚܲܟܿܝܼܡܵܐܝܼܬܼ ܝܵܗܹ̇ܒܼ ܕܵܫܢܹ̈ܐ ܠܢܵܛܪ̈ܲܝ ܚܘܼܒܹܿܗ ܀|
    block |܃ܚܲܟܿܝܼܡܵܐܝܼܬܼ ܡ̇ܘܒܸܿܕܼ ܡ̣ܢ ܟܠܠ ܚܲܕܼ ܒܲܪܢܵܫܵܐ|
    block |ܘܪܲܚܡܵܢܵܐܝܼܬܼ ܡܲܚܸܐ ܠܟܼܠܵܐ ܒܝܲܕܼ ܚܲܝܘܼܬܹܗ ܀|
    block |܃ܐܵܬܼܵܐ ܝܵܗܹ̇ܒܼ ܠܲܡܠܝܼܠܘܼܬܼܵܐ ܘܲܠܚܲܪܫܘܼܬܼܵܐ|
    block |ܕܢܸܚܙܘܿܢ ܕܲܡܨܸܐ ܚܹܝܠ ܟܠ ܡܸܕܹܿܡ ܐܲܝܟ ܡ̇ܪܹܐ ܟܠ ܀|
  block
    block |܃ܡ̇ܪܵܐ ܗ̄ܘ̣ ܕܥܲܠ ܟܠ ܘܕܼܝܼܠܹܗ ܗ̄ܘ̣ ܟܠ ܡܠܝܼܠܹ̈ܐ ܘܚܲܪ̈ܫܹܐ|
    block |ܘܠܹܗܘ̣ ܙܵܕܹܩ ܫܸܡ ܐܝܼܬܼܘܼܬܵܐ ܘܐܲܠܵܗܘܼܢܼܵܐ ܀|
    block |܃ܦܠܸܐ ܠܹܗ ܠܐܝܼܬܼܝܵܐ ܕܲܒܼܪܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ|
    block |ܕܢܸܛܲܪ ܛܲܟܼܣܵܐ ܕܒܼܵܪܘܿܝܘܼܬܹܗ ܕܠܵܐ ܒܘܼܠܒܵܠܵܐ ܀|
    block |܃ܛܲܟܼܣܵܐ ܗ̄ܘ̣ ܪܲܒܵܐ ܕܲܡܚܲܕܸܿܬܼ ܠܵܗ̇ ܠܒܼܵܪܘܿܝܘܼܬܹܗ|
    block |ܕܲܒܼܚܘܼܕܵܬܹܗ ܢܨܘܼܪ ܐܲܚܘܝܼܬܼܵܐ ܕܒܲܣܝܼܡܘܼܬܹܗ ܀|
    block |܃ܒܒܲܣܝܼܡܘܼܬܹܗ ܡܚܵܘܸܐ ܠܟܼܠܵܐ ܒܚܘܼܕܵܬܼ ܟܠܵܐ|
    block |ܕܢܹܐܠܲܦ ܟܠܵܐ ܒܛܝܼܠܘܼܬܼ ܡ̇ܪܵܐ ܕܥܲܠ ܟܠ ܡܸܕܸܿܡ ܀|
    block |܃ܒܲܒܼܛܝܼܠܘܼܬܹܗ ܗܘ̤ܵܐ ܟܠ ܡܸܕܸܿܡ ܡ̣ܢ ܠܵܐ ܡܸܕܸܿܡ|
    block |ܘܠܵܐ ܨܒܼܵܘ ܝܲܕܼܥܘܼܗ̇ ܠܲܒܼܛܝܼܠܘܼܬܹܗ ܥܒܼܵܕ̈ܐ ܕܲܥܒ݂ܲܕܼ ܀|
    block |܃ܠܗܘܿܢ ܠܲܥܒܼܵܕܼܵܘ̈ܗܝ ܨܒܼܵܐ ܕܲܢܚܲܟܸܿܡ ܒܫܘܼܠܵܡ ܙܲܒܼܢܹ̈ܐ|
    block |ܥܲܠ ܗܵܝ̇ ܥܵܒ݂̇ܕܼ ܗܵܘ̇ ܚܘܼܕܵܬܼܵܐ ܘܕܝܼܢܵܐ ܟܹܐܢܵܐ ܀|
    block |܃ܒܝܲܕܼ ܚܘܼܕܼܵܬܼܵܐ ܝܵܠ̇ܦܝܼܢ ܚܲܝܠܵܐ ܕܒܼܵܪܘܿܝܘܼܬܹܗ|
    block |ܕܗܘ̤ܝܘܼ ܕܲܒܼܪܵܐ ܘܗܘ̤ܝܘܼ ܡܚܲܕܸܿܬܼ ܒܪܝܼܬܼܵܐ ܒܬܼܢܝܵܐ ܀|
    block |܃ܕܠܵܐ ܨܒܼܵܘ ܝܲܠܦ̣ܘܼܗܝ ܡ̣ܢ ܫܘܼܪܵܝܵܐ ܠܡܲܬܼܩܸܢ ܟܠܵܐ|
    block |ܝܵܦ̇ܝܼܢ ܚܲܝܠܵܐ ܕܐܲܠܵܗܘܼܬܹܗ ܒܝܘܿܡ ܫܘܼܠܵܡܵܐ ܀|
    block |܃ܗܵܢܵܘ̇ ܢܝܼܫܵܐ ܕܗܵܘ̇ ܚܘܼܕܵܬܼܵܐ ܕܲܒܼܫܘܼܠܵܡܵܐ|
    block |ܕܬܹܐܠܲܦ ܒܪܝܼܬܼܵܐ ܚܹܝܠ ܒܼܵܘܿܝܵܐ ܕܲܒܼܪܵܐ ܒܪܝܼܬܼܵܐ ܀|
    block |܃ܪܲܒܿ ܝܘܼܠܦܵܢܵܐ ܕܝܵܠ̇̄ܦܵܢܵܐ ܒܪܝܼܬܼܵܐ ܒܗܵܘ̇ ܚܘܼܕܵܬܼܵܐ|
    block |ܘܗܝ̤ ܒܵܗ̇ ܬܵܗ̇ܪܵܐ ܕܲܟܼܡܵܐ ܝܵܪܒܵܐ ܡ̣̤ ܡ̇ܐ ܕܐܝܼܬܹܝܗ̇ ܀|
    block |܃ܐܲܝܟ ܠܵܐ ܡܼܕܸܿܡ ܚܵܫ̇ܒܵܐ ܠܙܲܒܼܢܹܗ ܕܗܵܘ̇ ܕܘܼܪܵܫܵܐ|
    block |ܡ̇ܐ ܕܡܸܬܼܦܲܚܲܡ ܗܵܘ̇ ܬܘܼܩܵܢܵܐ ܒܗܵܢܵܐ ܕܲܬܼܢܵܢ ܀|
    block |܃ܐܵܦ ܠܵܐ ܕܐܝܼܬܼܵܘܗܝ ܟܲܕܼ ܛܵܒܼ ܐܝܼܬܼܵܘܗܝ ܪܸܢܝܵܐ ܒܢܲܦܫܵܗ̇|
    block |ܡ̇ܐ ܕܡܸܬܼܒܲܩܝܵܐ ܒܐܲܡܝܼܢܘܼܬܹܗ ܕܗܵܘ̇ ܕܲܠܥܵܠܲܡ ܀|
    block |܃ܒܐܲܡܝܼܢܘܼܬܹܗ ܕܲܕܠܵܐ ܫܘܼܠܵܡ ܡܲܩܦܬܼܵܐ ܗܵܘܢܵܗ̇|
    block |ܘܠܵܐ ܡܸܣܬܲܒܼܥܵܐ ܗܲܢܝܼܐܘܼܬܹܗ ܠܪܸܚܡܲܬܼ ܢܲܦܫܵܗ̇ ܀|
    block |܃ܒܗܲܢܝܼܐܘܼܬܹܗ ܬܡ݂ܲܗ ܐܵܦ ܪܸܥܝܵܢܝ ܪܵܕܹܐ ܒܬܼܵܐܘܫܵܐ|
    block |ܘܲܪܡ݂ܲܪ ܗܘ̤ ܠܹܗ ܕܲܢܚܘܼܪ ܫܲܦܝܼ ܒܦܲܐܝܘܼܬܼ ܫܘܼܦܪܹܗ ܀|
    block |܃ܚܘܼܪ ܠܲܡ ܫܲܦܝܼܪ ܡ̣ܠܲܟ ܠܹܗ ܠܪܸܥܝܵܢܝ ܠܹܗ ܠܪܸܥܝܵܢܵܐ|
    block |ܘܫܲܪܝܼ ܕܢܸܪܕܹܿܐ ܒܐܘܼܪܚܵܐ ܕܡܸܡܬܼܘܿܡ ܠܵܐ ܚܲܙܝܵܐ ܠܹܗ ܀|
    block |܃ܒܐܘܼܪܚܵܐ ܚܕܲܬܵܐ ܕܚܘܼܕܵܬܼ ܟܠܵܐ ܚܙܲܩ̣ܘ ܚܘܼܫܵܒܲܝ̈|
    block |ܘܲܬܼܡ݂ܲܗܘ ܘܲܬܼܗܪܘ ܕܲܟܼܡܵܐ ܬܡܝܼ̈ܗܵܢ ܗܵܠܹܝܢ ܕܲܠܗܲܠ ܀|
    block |܃ܒܬܲܗܪܵܐ ܩܵܡ̣ܘ ܗ̄ܘ̣ܵܘ ܟܲܕܼ ܛܵܒܼ ܠܵܐ ܚܙ̣ܵܘ ܐܲܝܕܵܐ ܕܲܚܙ̣ܵܘ|
    block |ܘܐܵܘܚܸܠܘ ܘܲܦܣܲܩ̣ܘ ܕܠܵܐ ܡܨܹܝܢ ܚܵܙܹ̈ܝܢ ܚܙܵܬܼܵܐ ܕܲܒܼܥܵܘ̣ ܀|
    block |ܣܲܒܼܪܵܐ ܛܵܒܼܵܐ ܠܲܒܸܿܒܼ ܐܸܢܘܿܢ ܕܠܵܐ ܢܸܬܼܡܲܚܠܘܼܢ܃|
  block
    block |ܘܫܲܪܝܼܘ ܚܵܢܹ̇ܝܢ ܠܢܝܼܫܵܐ ܕܲܒܼܥܵܘ̣ ܠܲܡܕܲܡ̇ܝܘܼ ܀|
    block |܃ܢܝܼܫܵܐ ܣܵܡܹ̇ܬܼ ܠܡܲܡܠܠܵܐ ܕܪܸܥܝܵܢܝ ܕܢܸܚܥܸܐ ܠܩܘܼܒܼܠܹܗ|
    block |ܘܗܵܐ ܒܵܥܹ̇ܐ ܐ̄ܢܵܐ ܕܐܸܚܢܸܐ ܫܲܦܝܼܪ ܐܸܢܗܘ̤ ܕܡܲܨܝܵܐ ܀|
    block |܃ܡܨܸܐ ܗ̄ܘ̣ ܪܸܥܝܵܢܵܐ ܠܡܸܚܙܵܐ ܫܲܦܝܼܪ ܠܲܕܼܫܲܦܝܼܪ̈ܵܢ|
    block |ܘܠܲܝܬܿ ܠܹܗ ܡܸܕܹܿܡ ܕܲܡܥܵܘܸܟ ܠܹܗ ܐܸܢܢܗܘ̤ ܕܨܵܒܹ̇ܐ ܀|
    block |܃ܠܲܕܼܫܲܦܝܼܪ̈ܵܢ ܒܵܥܹ̇ܝܬܼ ܕܐܸܬܼܢܸܐ ܩܕܼܵܡ ܫܲܦܝܼܪܹ̈ܐ|
    block |ܕܢܸܗܘܘܿܢ ܚܵܢܹ̇ܝܢ ܠܲܡܚܵܪ ܫܲܦܝܼܪ ܒܫܲܦܝܼܪ݁ܵܬܼܵܐ ܀|
    block |܃ܫܲܦܝܼܪ̈ܵܬܼܵܐ ܕܝܘܿܡ ܚܘܼܕܼܵܬܼܵܐ ܬܢܹ̇ܝܬܼ ܐܲܝܟ ܕܲܬܼܢܹ̇ܝܬܼ|
    block |ܘܬܘܼܒܼ ܬܵܢܹ̇ܐ ܐ̄ܢܵܐ ܕܐܲܛܸܢ ܐ̄ܢܵܫܵܐ ܕܢܸܢܼܢܘܿܢ ܐܸܢܹܝܢ ܀|
    block |܃ܡܲܢ ܠܵܐ ܢܸܪܚܲܡ ܬܸܢܝܵܐ ܕܡܸܠܹ̈ܐ ܕܡܲܠ̈ܝܵܢ ܬܲܗܪܵܐ|
    block |ܘܡܲܢ ܠܵܐ ܢܸܗܪܘܿܓܼ ܒܲܫܒܼܝܼ̈ܚܵܬܼܵܐ ܕܲܡܫܲܒܿܝ̇ܚܵܢ ܠܹܗ ܀|
    block |܃ܬܲܗܪܵܐ ܘܫܘܼܒܼܚܵܐ ܡܠܸܐ ܥܸܢܝܵܢܗܘܿܢ ܠܲܕܼܗܵܪܓܼ ܒܹܗ|
    block |ܥܲܠ ܗܵܝ̇ ܗܸܪܓܹܿܬܼ ܐܵܦ ܗܵܪܹܓܼ ܐ̄ܢܵܐ ܒܗܸܪܓܹܿܐ ܕܲܒܼܗܹܝܢ ܀|
    block |܃ܒܗܹܝܢ ܪܵܓܵܐ ܠܝܼ ܠܡܸܬܗܲܓܵܝܘܼ ܕܠܵܐ ܣܲܒܼܥܘܼܬܼܵܐ|
    block |ܕܛܵܟ ܐܸܚܣܘܿܟ ܠܹܒܿܝ ܡ̣ܢ ܥܸܢܝܵܢܵܐ ܕܒܲܫܟܼܝܼܪ݁ܵܬܵܪܐ ܀|
    block |܃ܒܝܲܕܼ ܢܸܣܝܵܢܵܐ ܩܢܹ̇ܝܬܼ ܢܸܣܝܵܢܵܐ ܕܲܒܼܪܸܥܝܵܢܵܐ|
    block |ܘܝܸܠܦܹ̇ܬܼ ܕܛܵܒܼ ܗ̄ܘ̣ ܗܸܪܓܵܐ ܛܵܒܼܵܐ ܠܲܕܼܗܵܪܹܓܼ ܒܹܗ ܀|
    block |܃ܬܵܐ ܪܸܥܝܵܢܵܐ ܗܪܘܿܓܼ ܬܲܩܢܵܐܝܼܬܼ ܒܲܕܼܬܲܩܝܼ̈ܢܵܢ|
    block |ܘܲܬܢܝܼ ܒܚܘܼܒܵܐ ܬܸܢܝܵܢ ܡܸܠܹ̈ܐ ܕܚܘܼܕܵܬܼ ܟܠܵܐ ܀|
    block |܃ܬܵܐ ܚܘܼܪ ܫܲܦܝܼܪ ܕܲܟܼܡܵܐ ܫܲܦܝܼܪ ܚܘܼܕܼܵܬܼ ܟܠܵܐ|
    block |ܘܩܲܠܸܣ ܘܐܵܘܪܸܒܼ ܠܲܡܚܲܕܿܬܼܵܢܵܐ ܕܥܲܬܿܝܼܩܘܼܬܲܢ ܀|
    block |܃ܒܥܲܬܿܝܼܩܘܼܬܿܢ ܚܵܪ̣ ܗܵܘ̇ ܕܲܒܼܪܵܢ ܥܲܕܼܠܵܐ ܢܸܒܼܪܹܝܢ|
    block |ܘܩܲܕܹܿܡ ܨܵܪܹܗ ܠܝܘܿܡ ܚܘܼܕܵܬܲܢ ܥܲܡ ܬܘܼܩܵܢܲܢ ܀|
    block |܃ܐܲܝܟ ܕܲܠܫܲܒܼܪܵܐ ܨܒܼܵܐ ܕܲܢܒܲܝܐܝܼܗ̇ ܠܫܲܒܼܪܘܼܬܼ ܢܲܦܫܲܢ|
    block |ܕܠܵܐ ܬܸܟܼܪܸܐ ܠܵܗ̇ ܒܥܲܬܿܝܼܩܘܼܬܹܗ ܕܥܵܐܡܵܐ ܥܡܝܼܠܵܐ ܀|
    block |܃ܒܲܕܼܡܘܼܬܼ ܨܲܠܡܵܐ ܨܵܪ ܕܸܡ̈ܘܵܬܼܵܐ ܕܠܵܐ ܡܸܬܼܚܲܙ̈ܝܵܢ|
    block |ܘܚܵܘܝܼ ܐܸܢܹܝܢ ܠܗܵܘܢܵܐ ܟܲܣܝܵܠ ܕܲܟܼܣܸܐ ܒܢܲܦܫܲܢ ܀|
    block |܃ܒܗܵܘܢܵܐ ܚܵܘܝܲܢ ܗܵܘ̇ ܚܘܼܕܵܬܼܵܐ ܕܲܒܼܫܘܼܠܵܡܵܐ|
    block |ܘܟܲܕܼ ܛܵܒܼ ܪܲܚܝܼܩ ܣܵܡ̣ ܒܘܼܕܵܩܹܗ ܒܲܕܼܩܲܪ̈ܝܼܒܼܵܢ ܀|
    block |܃ܒܩܲܪ̈ܝܼܒܼܵܬܼܵܐ ܚܵܘܝܲܢ ܚܲܝܠܵܐ ܕܪ̈ܲܚܝܼܩܵܬܼܵܐ|
    block |ܘܲܒܼܓܲܠ̈ܝܵܬܼܵܐ ܐܲܠܦܲܢ ܛܲܟܼܣܵܐ ܕܲܒܼܟܲܣ̈ܝܵܬܼܵܐ ܀|
    block |܃ܒܓܸܠܝܵܐ ܓܠ̣ܵܐ ܠܲܢ ܥܲܠ ܟܲܣܝܘܼܬܼܵܐ ܕܐܲܠܵܗܘܼܬܹܗ|
    block |ܘܠܸܫܵܢ ܒܸܣܪܵܐ ܥܒ݂ܲܕܼ ܟܵܪܘܿܙܵܐ ܕܲܣܬܼܝܼܪ̈ܵܬܹܗ ܀|
    block |܃ܒܠܸܫܵܢ ܒܸܣܪܵܐ ܬܲܪܓܸܿܡ ܥܲܡܲܢ ܥܲܠ ܕܲܥܬܼܝܼ݁̈ܕܵܪܢ|
    block |ܒܗܵܘ̇ ܡ̇ܐ ܕܲܡܥܵܕܼ ܒܸܣܪܵܐ ܠܡܸܫܡܲܥ ܒܸܣܪ̈ܵܢܝܵܬܼܵܐ ܀|
    block |ܠܹܗ ܠܒܸܣܪܵܢܵܐ ܐܲܠܸܦ ܐ̄ܪܵܙܵܐ ܪܘܼܚܵܢܵܝܵܐ܃|
  block
    block |ܘܲܠܥܸ݂ܙ ܒܸܣܪܵܐ ܘܨܵܬܼܘ ܒܸܣܪ̈ܵܢܹܐ ܠܸܥܙܵܐ ܚܲܕܼܬܼܵܐ ܀|
    block |܃ܠܸܥܙܵܐ ܚܲܕܼܬܼܵܐ ܠܥܸ݂ܙ ܒܸܪܪܵܢܵܐ ܥܲܡ ܒܸܣܪ̈ܵܢܹܐ|
    block |ܘܲܟܼܒܲܪ ܐܵܡܲ݁ܪ ܐܲܝܢܵܐ ܕܫܵܡܲ݁ܥ ܕܡܲܢ̣ܘܼ ܕܲܠܥܸܙ ܀|
    block |܃ܡܲܢ̣ܘܼ ܕܲܠܥܸܙ ܨܵܒܹ̇ܝܬܿ ܕܬܸܫܡܲܥ ܐܘܿ ܫܵܡܘܿܥܵܐ|
    block |ܫܡܲܥ ܡܹܢܝ ܘܝܼܠܲܦ ܕܐ̄̇ܢܵܫܵܐ ܗ̄ܘ̣ ܕܲܠܦܥܸܙ ܥܲܡ ܐ̄ܢܵܫܘܼܬܼܵܐ ܀|
    block |܃ܐ̄ܢܵܫܵܐ ܗ̄ܘ̣ ܕܲܠܥܸܙ ܪܘܼܚܵܐ ܒܢܲܦܫܹܗ ܘܗܘ̤ ܥܲܡ ܐ̄ܢܵܫܵܐ|
    block |ܘܨܵܬܼ ܟܲܣ̈ܝܵܬܼܵܐ ܘܬܲܪܓܸܿܡ ܐܸܢܹܝܢ ܒܐܝܼܕܲܝ̈ ܐ̄ܢܵܫܵܐ ܀|
    block |܃ܐܲܝܟ ܡܸܨܥܵܝܵܐ ܗܘ̤ܵܐ ܒܹܝܬܼ ܐ̄ܢܵܫܵܐ ܘܲܠܒܼܵܪܘܿܝܵܐ|
    block |ܘܒܼܐܝܼܙ ܓܲܕܿܘܼܬܹܗ ܫܲܝܸܢ ܡ̇ܪܵܐ ܥܲܡ ܒܸܪ̈ܝܵܬܹܗ ܀|
    block |܃ܒܡܸܨܥܵܝܘܼܬܹܗ ܫܪ̣ܵܐ ܚܸܪܝܵܢܵܐ ܕܒܹܝܬܼ ܟܠ ܘܲܒܼܟܼܠ|
    block |ܘܐܲܟܼܪܸܙ ܒܐܲܪܥܵܐ ܣܒܲܪܬܼܵܐ ܕܫܲܝܢܵܐ ܕܠܵܐ ܡܸܫܬܲܚܠܲܦ ܀|
    block |܃ܗܵܢܵܘ̇ ܐ̄ܢܵܫܵܐ ܕܫܲܝܸܢ ܟܠܵܐ ܥܲܡ ܡ̇ܪܹܟܿܠ|
    block |ܘܗܘ̤ܝܘܼ ܕܲܕܼܪܲܫ ܐܘܼܪܚܵܐ ܚܕܲܬܵܐ ܕܚܘܼܕܵܬܼ ܟܠܵܐ ܀|
    block |܃ܗܘ̤ ܒܲܕܸܿܩ ܠܲܢ ܥܲܠ ܚܘܼܕܵܬܼܵܐ ܕܗܵܘܹ̇ܐ ܠܚܲܪܬܼܵܐ|
    block |ܘܗܘ̤ ܚܵܘ̣ܝܼ ܠܲܢ ܫܒܼܝܼܠ ܡܲܪܕܿܝܼܬܼܵܐ ܕܗܲܝܡܵܢܘܼܬܼܵܐ ܀|
    block |܃ܗܘ̤ ܐܲܠܸܦ ܠܲܢ ܕܒܹܗ ܡܸܬܼܚܲܕܿܬܼܵܐ ܥܲܬܿܝܼܩܘܼܬܲܢ|
    block |ܘܨܵܐ ܠܲܢ ܛܘܼܦܣܵܐ ܕܲܢܕܲܡܸܐ ܒܹܗ ܐ̄ܪܵܙܵܢܵܐܝܼܬܼ ܀|
    block |܃ܗܘ̤ ܒܲܩܢܘܿܡܹܗ ܚܵܘܝܼ ܐܸܢܹܝܢ ܠܗܵܠܹܝܢ ܕܝܼܠܲܢ|
    block |ܕܠܵܐ ܢܸܬܼܦܲܠܲܓܼ ܥܲܠ ܟܲܣ̈ܝܵܬܼܵܐ ܕܐܸܫܬܵܘܕܿܝܼ ܠܲܢ ܀|
    block |܃ܗܘ̤ ܩܲܕܡ̇ܝܑܬܼ ܫܲܠ̣ܚܹܗ ܠܢܲܚܬܵܐ ܕܡܵܝܘܿܬܼܘܼܬܼܵܐ|
    block |ܘܒܹܗ ܒܲܟܼܝܵܢܹܗ ܣܠܸ̣ܩ ܘܐܸܬܼܪܲܡܪܲܡ ܠܥܸܠ ܡ̣ܢ ܡ̇ܘܬܵܐ ܀|
    block |܃ܐܲܝܟ ܕܲܒܼܖܨܸܒܼܥܵܐ ܚܵܘ̣ܝܼ ܠܐ̄ܢܵܫܵܐ ܚܘܼܕܵܬܼ ܦܲܓܼܪܹܗ|
    block |ܕܞܘܼܪܘ ܡ̇ܝܘܿܬܹ̈ܐ ܒܦܲܓܼܪܵܐ ܕܲܗܘ̤ܵܐ ܠܵܐ ܡ̇ܝܘܼܿܬܼܵܐ ܀|
    block |܃ܒܗܵܕܹܐ ܬܸܢܘܲܝ ܢܲܚܡܹܗ ܚܲܝܠܵܐ ܐܲܠܵܗܵܝܵܐ|
    block |ܕܲܒܼܢܘܼܚܵܡܹܗ ܢܨܘܼܪ ܬܲܚܘܝܼܬܼܵܐ ܕܚܘܼܕܵܬܼ ܟܠܵܐ ܀|
    block |܃ܟܠܵܗ̇ ܒܪܝܼܬܼܵܐ ܚܲܕܲܬܼ ܥܲܡܹܗ ܐ̄ܪܵܙܵܢܵܐܝܼܬܼ|
    block |ܘܒܹܗ ܡܚܲܕܸܿܬܼ ܠܵܗ̇ ܫܲܪܝܼܪܵܐܝܼܬܼ ܒܫܘܼܠܵܡ ܙܲܒܼܢܹ̈ܐ ܀|
    block |܃ܒܹܗ ܗ̄ܘ̣ ܗܵܘܹ̇ܐ ܗܘ̇ ܚܘܼܕܵܬܼܵܐ ܕܪܵܡ ܡ̣ܢ ܡܸܠܬܼܵܐ|
    block |ܘܒܹܗ ܡܸܬܼܡܲܠܲܠ ܐܵܦ ܗܵܘ̇ ܕܝܼܢܵܐ ܕܠܵܐ ܡܸܬܼܡܲܠܲܠ ܀|
    block |܃ܠܹܗ ܓ̣ܒܼܵܐ ܡ̣ܢ ܟܠ ܗܵܘ̇ ܡ̇ܪܹܐ ܟܠ ܐܲܝܟ ܪܹܫܝܼܬܼܵܐ|
    block |ܕܢܸܗܘܸܐ ܡܡܲܠܸܐ ܕܘܼܟܲܬܼ ܝܵܬܹܗ ܠܲܥܒܼܵܕܼ ܐܝܼܕܼܵܘ̈ܗܝ ܀|
    block |܃ܕܘܼܟܲܬܼ ܐܝܼܬܼܝܵܐ ܡܡܲܠܸܐ ܠܟܼܠܵܐ ܒܝܲܕܼ ܓܲܠܝܘܼܬܹܗ|
    block |ܘܐܷܲܟ ܕܒܲܠܡܹܐܢܵܐ ܢܵܝ̇ܚܵܐ ܒܪܝܼܬܼܵܐ ܒܪܸ̈ܓܼܫܲܝ ܦܲܓܼܪܹܗ ܀|
    block |܃ܒܹܗ ܡܸܬܿܬܲܚܡܝܼܢ ܙܵܘܥܹ̈ܐ ܫܪ̈ܲܝܵܐ ܕܲܡܠܝܼܠܘܼܬܼܵܐ|
    block |ܘܠܵܐ ܡܸܫܬܲܚܩܝܼܢ ܠܡܸܒܼܥܵܐ ܒܥܵܬܼܵܐ ܕܟܲܣܝܘܼܬܼ ܟܲܣܝܵܐ ܀|
    block |܃ܗܲܝܟܲܠ ܩܘܼܕܼܫܵܐ ܕܐܲܚܝܼܕܼ ܟܠܵܐ ܗܵܘܹ̇ܐ ܠܟܼܠܵܐ|
    block |ܘܒܹܗ ܡܸܬܼܩܲܪܒܼܵܐ ܣܸܓܼܕܲܬܼ ܟܠܵܐ ܡ̇ܪܹܐ ܟܠܵܐ ܀|
    block |ܟܠܵܗ̇ ܒܪܝܼܬܼܵܐ ܥܵܐ̇ܠܵܐ ܥܲܡܹܗ ܨܼܝܕܼ ܡ̇ܪܹܟܿܝܠ܃|
  block
    block |ܘܲܡܩܲܪܒܼܵܐ ܠܹܗ ܚܕܼܵܐ ܬܵܘܕܼܝܼܬܼܵܐ ܕܠܵܐ ܦܘܼܠܵܓܼܵܐ ܀|
    block |܃ܗܵܢܵܘ̇ ܢܝܼܫܵܐ ܐܵܦ ܕܲܓܼܒܼܝܼܬܹܗ ܘܲܕܼܪܘܼܡܪܵܡܹܗ|
    block |ܕܢܸܗܘܸܐ ܠܡܹܐܢܵܐ ܡܢܝܼܚ ܠܒܸܪ̈ܝܵܬܼܵܐ ܡ̣ܢ ܥܲܡܠܲܝ̈ܗܹܝܢ ܀|
    block |܃ܗܘ̤ܝܘܼ ܡܢܝܼܚ ܠܹܗ ܠܥܵܠܡܵܐ ܠܲܐܝܵܐ ܡ̣ܢ ܠܲܐܝܘܼܬܹܗ|
    block |ܘܲܒܼܪܘܼ ܦܘܼܡܹܗ ܪܵܕܹܦ ܡܸܢܹܗ ܥܢܵܢܵܐ ܕܚܲܫܹ̈ܐ ܀|
    block |܃ܒܝܘܿܡ ܓܸܠܝܵܢܹܗ ܓܵܠܹ̇ܐ ܚܲܝܠܵܐ ܕܓܲܢ̄ܒܵܪܘܼܬܹܗ|
    block |ܘܚܵܙ̇ܝܵܐ ܒܪܝܼܬܼܵܐ ܚܹܝܠ ܐܝܼܬܼܘܼܬܼܵܐ ܕܡܸܬܿܢܲܨܲܚ ܒܹܗ ܀|
    block |܃ܡ̣ܢ ܫܹܠܝ ܕܵܢܲܚ̇ ܢܘܼܗܪܵܐ ܕܕܼܢܚܹܗ ܥܲܠ ܟܠ ܒܸܪ̈ܝܵܢ|
    block |ܘܠܲܝܬܿ ܒܲܥܒܼܝܼ̈ܕܹܐ ܕܠܵܐ ܬܵܗܲܪ ܘܒܹܗ ܡܸܬܼܓܵܘܲܣ ܀|
    block |܃ܕܝܵܪܵܐ ܕܟܼܠܵܐ ܡܲܦܢܸܐ ܨܹܐܕܼܵܘܗܝ ܡ̇ܪܹܐ ܟܠܵܐ|
    block |ܘܢܸܗܘܘܿܢ ܚܵܙܹ̇ܝܢ ܟܲܕܼ ܕܵܐܹ̇ܢ ܟܠ ܘܲܡܚܲܕܸܿܬܼ ܟܠ ܀|
    block |܃ܩܲܠܝܼܠܵܐܝܼܬܼ ܪܵܡܹ̇ܙ ܪܸܡܙܹܗ ܠܲܕܼܡܸܣܬܲܥܪ̈ܵܢ|
    block |ܘܛܵܟ ܩܵܕܹܗ ܠܹܗ ܥܒܼܵܕܼܵܐ ܠܪܸܡܙܹܗ ܕܠܵܐ ܫܘܼܘܚܵܪܵܐ ܀|
    block |܃ܚܕܼܵܐ ܒܲܪ̄ܬܼ ܩܵܠܵܐ ܩܵܥܹ̇ܐ ܒܐܲܪܥܵܐ ܘܫܵܡܲ݁ܥ ܠܵܗ̇ ܟܠ|
    block |ܘܥܲܕܼܠܵܐ ܫܵܠ̇ܡܵܐ ܫܠܸ݂ܡ ܟܠ ܡܸܕܸܿܡ ܘܢܵܚ̣ ܘܐܸܬܿܛܲܟܲܣ ܀|
    block |܃ܒܗܵܘ̇ ܦܘܼܩܕܵܢܵܐ ܕܲܩ̣ܪܵܐ ܡܸܢܫܹܠܝ ܒܪܝܼܬܼܵܐ ܒܪܵܫܝܼܬܼ|
    block |ܡܕܲܡܸܐ ܐܵܦ ܗܘ̤ ܘܲܡܚܲܕܸܿܬܼ ܟܠ ܒܚܹܝܠ ܡ̇ܪܹܟܿܠ ܀|
    block |܃ܗܘ̤ ܗܵܘ̇ ܚܲܝܠܵܐ ܕܡ̣ܢ ܠܵܐ ܡܸܕܸܿܡ ܥܒ݂ܲܕܼ ܟܠ ܡܸܕܸܿܡ|
    block |ܗܘ̤ ܡܚܲܕܸܿܬܼ ܒܹܗ ܫܡܲܝܵܐ ܘܐܲܪܥܵܐ ܡܠܝܼܠܹ̈ܐ ܘܚܲܪ̈ܫܹܐ ܀|
    block |܃ܡܠܝܼܠܹ݁̈ܐ ܘܚܲܪ̈ܫܹܐ ܡܢܝܼܚ ܡ̣ܢ ܥܲܡܠܵܐ ܘܡ̣ܢ ܫܘܼܚܠܵܦܵܐ|
    block |ܘܠܵܐ ܬܘܼܒܼ ܥܵܡ̇ܠܝܼܢ ܘܠܵܐ ܡܸܬܼܥܲܡܠܝܼܢ ܒܲܥܡܝܼ̈ܠܬܼܵܐ ܀|
    block |܃ܗܘ̤ ܫܲܪܝܼ ܒܹܗ ܒܗܵܘ̇ ܚܘܼܕܼܵܬܼܵܐ ܕܠܵܐ ܡܸܬܼܚܲܒܲܠ|
    block |ܘܗܘ̤ ܓܵܡܲ݁ܪ ܠܹܗ ܒܲܓܼܡܝܼܪܘܼܬܼܵܐ ܕܠܵܐ ܫܘܼܠܵܡܵܐ ܀|
    block |܃ܗܘ̤ ܗܘ̤ܵܐ ܠܘܼܩܕܼܵܡ ܒܚܲܝܹ̈ܐ ܕܪܵܡܝܼܢ ܡ̣ܢ ܢܸܟܼܝܵܢܹ̈ܐ|
    block |ܘܩܲܢܸܐ ܚܲܝܠܵܐ ܠܡܸܬܲܠ ܚܲܝܹ̈ܐ ܐܵܦ ܠܲܐ̄ܚܪ̈ܵܢܹܐ ܀|
    block |܃ܩܵܢܹܝܢ ܠܵܐ ܡ̇ܝܘܿܬܹ̈ܐ ܝ̄ܪܸܬܼ ܡ̇ܝܘܿܬܼܵܐ|
    block |ܘܲܒܼܝܵܪܬܿܘܼܬܹܗ ܡܫܵܘܬܸܿܦ ܐ̄ܢܵܫܵܐ ܘܪ̈ܘܼܚܵܢܵܝܹܐ ܀|
    block |܃ܒܢܲܝ̈ ܝܵܪܬܿܘܼܬܹܗ ܟܬܼܝܼܒܼ ܕܲܗ̤ܘܲܝܢܲܢ ܐܵܦ ܗܵܘܹ̇ܝܢܲܢ|
    block |ܡ̇ܕܹܝܢ ܫܲܪܝܼܪ ܘܠܵܐ ܡܸܬܿܕܲܓܲܠ ܫܘܼܘܕܵܝܣ ܡܸܠܵܘ̈ܗܝ ܀|
    block |܃ܫܪܵܪܵܐ ܓܲܠܝܵܐ ܚܙ̣ܵܘ ܪ̈ܘܼܚܵܢܹܐ ܒܝܲܕܼ ܐܲܪܥܵܢܵܐ|
    block |ܘܲܚܕܼܝܼܘ ܘܫܲܒܲܚܘ ܠܗܵܘ̇ ܕܲܓܼܠ̣ܵܐ ܒܹܗ ܫܪܵܪ ܟܲܣܝܘܼܬܹܗ ܀|
    block |܃ܩܵܠ ܬܸܫܒܿܘܿܚܬܵܐ ܐܲܙܥܸܩܘ ܒܐܲܪܥܵܐ ܟܸܢܫܲܝ̈ ܪܵܘܡ̇ܐ|
    block |ܠܟܲܣܝܵܐ ܕܚܵܘܝܼ ܚܘܼܒܹܿܗ ܒܓܸܠܝܵܐ ܠܲܒܼܢܲܝ̈ ܒܲܝܬܹܿܗ ܀|
    block |܃ܚܘܼܒܹܿܗ ܪܲܒܵܐ ܓܠ̣ܵܐ ܠܲܥܒܼܝܼܪܹ̈ܐ ܒܝܲܕܼ ܒܲܪܢܵܫܵܐ|
    block |ܘܐܲܠܸܦ ܐܸܢܘܿܢ ܕܠܲܝܬܿ ܒܲܥܒܼܝܼܕܹ̈ܐ ܕܪܲܒܿ ܡ̣ܢ ܐ̄ܢܵܫܵܐ ܀|
  block
    block |܃ܪܲܒܿ ܪ̈ܲܒܵܢܹܐ ܕܿܥܒܼܵܕܼ ܐܝܼܕܼܵܘ̈ܗܝ ܥܲܒܼܕܹܿܗ ܠܐ̄ܢܵܫܵܐ|
    block |ܘܗܵܐ ܡܡܲܠܹܝܢ ܒܹܗ ܟܝܵܢܵܐ ܛܲܟܼܣܵܠ ܕܲܡܫܲܡܫܵܢܹ̈ܐ ܀|
    block |܃ܠܪܲܒܵܢܘܼܬܹܗ ܣܵܓܼ̇ܕܵܐ ܒܪܝܼܬܼܵܐ ܐܲܝܟ ܕܲܠܡܵܪܵܐ|
    block |ܘܲܡܝܲܩܪܵܐ ܠܹܗ ܡܸܛܠ ܚܲܝܠܵܐ ܕܡܸܙܕܲܝܲܚ ܒܹܗ ܀|
    block |܃ܚܹܝܠ ܒܵܪܘܿܝܵܐ ܨܒܼܵܐ ܕܲܢܪܝܼܡܹܗ ܠܪܵܘܡ̇ܐ ܕܲܫܡܹܗ|
    block |ܘܗܵܐ ܡܸܫܬܿܡܲܗ ܒܲܫܡܵܐ ܕܠܲܝܬܿ ܒܹܗ ܦܚܡܵܐ ܐ̄ܚܪܹܢܵܐ ܀|
    block |܃ܠܲܝܬܿ ܠܲܥܒܼܝܼܕܼܵܐ ܫܸܡ ܥܵܒܲܘܿܕܼܵܐ ܘܠܵܐ ܟܠ ܟܠܹܗ|
    block |ܘܗܵܢܵܘ̇ ܬܲܗܪܵܐ ܕܲܫܘ̣ܵܐ ܥܒܼܝܼܕܼܵܐ ܠܫܸܡ ܥܵܒܲ݁ܘܿܕܵܪܐ ܀|
    block |܃ܒܪܝܼܬܹܗ ܝܲܩܲܪ ܒܵܪܹܐ ܒܪܝܼܬܼܵܐ ܒܗܵܕܹܐ ܕܲܣܥ݂ܲܪ|
    block |ܕܢܸܣܲܒܼ ܡܸܢܵܬܼܵܐ ܡܸܕܹܿܡ ܘܝܲܩܪܵܗ̇ ܒܫܘܼܒܼܚܹܗ ܀|
    block |܃ܡܢܵܬܼܵܐ ܗ̄ܘ̣ ܡ̣ܢ ܟܠ ܗܵܘ̇ ܒܲܪܢܵܫܵܐ ܕܲܗܘ̤ܵܐ ܒܗܵܠܹܝܢ|
    block |ܘܒܹܗ ܒܐܝܼܩܵܪܹܗ ܡܸܬܼܝܲܩܲܪ ܟܠ ܥܲܡ ܡ̇ܪܹܟܿܠ ܀|
    block |܃ܡܢܵܬܼܵܐ ܗ̄ܝܼ ܢܲܦܫܹܗ ܡ̣ܢ ܪ̈ܘܼܚܵܢܹܐ ܘܠܵܐ ܚܵܫܘܿܫܹ̈ܐ|
    block |ܘܩܲܪܝܼܒܼܝܼܢ ܠܹܗ ܒܲܐ̄ܚܝܵܢܘܼܬܼܵܐ ܘܲܒܼܪܘܼܡܪܵܡ̇ܐ ܀|
    block |܃ܡܢܵܬܼܵܐ ܗ̄ܘ̣ ܦܲܓܼܪܹܗ ܡ̣ܢ ܟܠ ܦܲܓܼܪ̈ܝܼܢ ܡܸܬܼܚܲܒܿܠܵܢܹ̈ܐ|
    block |ܘܲܡܚܲܝܢܝܼܢ ܠܹܗ ܒܛܘܿܗܡ̇ܐ ܕܦܲܓܼܪܵܐ ܘܲܕܼܚܘܼܕܵܬܼܵܐ ܀|
    block |܃ܘܡ̣ܢ ܟܠ ܒܸܪ̈ܝܵܢ ܐܝܼܬܼ ܒܹܗ ܡܢܵܬܼܵܐ ܒܪܵܫܝܼܬܼ ܚܲܝܲܝ̈ܢ|
    block |ܘܲܒܼܪܘܼܡܪܵܡܹܗ ܐܵܦ ܪܘܼܡܪܵܡ̇ܐ ܕܟܼܠܵܗ̇ ܒܪܝܼܬܵܪܐ ܀|
    block |܃ܐܲܝܟܲܢ ܡ̇ܕܹܝܢ ܐܵܒܹ̇ܕܼ ܡܸܕܸܿܡ ܡ̣ܢ ܒܸܪ̈ܝܵܬܼܵܐ|
    block |ܕܗܵܐ ܟܠ ܡܸܕܸܿܡ ܡܣܲܝܲܟ ܘܲܢܛܝܼܪ ܒܚܲܕܼ ܡ̣ܢ ܓܸܢܣܲܢ ܀|
    block |܃ܐܲܝܟܲܢ ܡܲܨܝܵܐ ܕܟܲܕܼ ܪܹܫܝܼܬܼܵܐ ܒܫܘܼܒܼܚܵܐ ܫܲܪܝܵܐ|
    block |ܓܘܼܫܡܵܐ ܕܡܸܢܹܗ ܗܘ̤ܵܬܼ ܪܹܫܝܼܬܼܵܐ ܢܩܵܘܸܐ ܒܨܲܥܪܵܐ ܀|
    block |܃ܠܵܐ ܫܵܡ̇ܘܿܥܵܐ ܠܵܐ ܬܸܦܠܓܼܝܼܘܗܝ ܠܚܘܼܒܵܐ ܕܟܼܠܵܐ|
    block |ܘܠܵܐ ܬܸܣܕܿܘܿܩܲܝܗܝ ܠܓܼܘܼܫܡܵܐ ܫܲܠܡܵܐ ܡ̣ܢ ܫܲܘܝܘܼܬܹܗ ܀|
    block |܃ܠܵܐ ܬܸܬܼܦܲܠܲܓܼ ܕܐܲܝܟܲܢ ܡܲܨܝܵܐ ܗܵܕܹܐ ܠܡܸܗܘܵܐ|
    block |ܗܲܝܡܸܢ ܕܲܡܨܸܐ ܚܹܝܠ ܒܵܪܘܿܝܵܐ ܚܹܝܠ ܟܠܡܸܕܸܿܡ ܀|
    block |܃ܠܚܹܝܠ ܒܵܪܘܿܝܵܐ ܦܫܝܼܩ ܟܠܡܸܕܸܿܡ ܕܲܟܼܣܸܐ ܘܲܓܼܠܸܐ|
    block |ܘܠܵܐ ܡܸܬܼܥܵܘܲܟ ܐܸܡܲܬܼܝ ܕܨܵܒܹ̇ܐ ܕܢܸܣܥܘܿܪ ܡܸܕܸܿܡ ܀|
    block |܃ܠܹܗ ܠܒܼܵܪܘܿܝܵܐ ܫܸܦܪܲܬ̤ ܗܵܕܹܐ ܕܗܵܟܲܢ ܢܸܣܥܘܿܪ|
    block |ܘܲܣܥܝܼܪܵܐ ܗ̄ܘ̣ܵܬܼ ܠܨܸܒܼܝܵܢ ܚܘܼܒܹܿܗ ܥܲܕܼܠܵܐ ܢܸܣܥܘܿܪ ܀|
    block |܃ܠܵܘ ܚܲܕܼܬܼܵܐܝܼܬܼ ܓ̣ܒܼܵܐ ܚܲܕ ܐ̄ܢܵܫܵܐ ܠܚܘܼܕܵܬܼ ܟܠܵܐ|
    block |ܕܓܲܒܸܐ ܗ̄ܘ̣ܵܐ ܠܹܗ ܥܲܕܼܠܵܐ ܢܸܒܼܪܸܐ ܒܪܝܼܬܼܵܐ ܒܪܵܫܝܼܬܼ ܀|
    block |܃ܥܲܡ ܐܝܼܬܼܘܼܬܹܗ ܐܝܼܬܹܝܗ̇ ܗ̄ܘ̣ܵܬܼ ܒܹܗ ܗܵܕܹܐ ܕܲܣܥܲܪ|
    block |ܠܵܐ ܕܐܝܼܬܹܝܗ̇ ܗ̄ܘ̣ܵܬܼ ܐܸܠܵܐ ܕܡܸܢܹܗ ܠܵܐ ܟܵܣܝܵܐ ܗ̄ܘ̣ܵܬܼ ܀|
    block |܃ܕܠܵܐ ܫܘܼܪܵܝܵܐ ܡܫܲܪܲܪ ܗ̄ܘ̣ܵܐ ܠܹܗ ܠܗܵܢ ܦܘܼܣܩܵܢܵܐ|
    block |ܘܐܝܼܬܼܵܘܗܝ ܗ̄ܘ̣ܵܐ ܠܹܗ ܐܲܟܼܡܵܐ ܕܐܝܼܬܼܵܘܗܝ ܒܵܬܲܪ ܙܲܒܼܢܵܐ ܀|
  block
    block |܃ܘܐܸܢ ܗܵܟܲܢܵܐ ܗ̄ܝܼ ܐܵܦ ܫܲܪܝܼܪܵܐ ܐܲܟܼܡܵܐ ܕܐܝܼܬܹܝܗ̇|
    block |ܠܵܐ ܢܸܬܼܦܲܠܲܓܼ ܥܲܠ ܣܘܼܥܪܵܢܵܐ ܕܐܝܼܬܼܵܘܗܝ ܡܸܡܬܼܘܿܡ ܀|
    block |܃ܡܸܡܬܼܘܿܡ ܐܝܼܬܼܵܘܗܝ ܐܝܼܬܼܝܵܐ ܕܐܲܚܬܿܝܼ ܟܠ ܠܲܗܘܵܝܵܐ|
    block |ܘܒܹܗ ܟܲܣ̈ܝܵܢ ܗ̣̄ܘܲܝ̈ ܟܠܗܹܝܢ ܕܲܗ̤ܘܲܝ̈ ܐܸܡܲܬܼܝ ܕܲܗ̤ܘܲܝ̈ ܀|
    block |܃ܒܪܸܐ ܗ̄ܘ̣ܵܐ ܥܵܠܡܵܐ ܐܲܝܟ ܕܡ̣ܢ ܨܹܐܕܼܵܘܗܝ ܥܲܕܼܠܵܐ ܢܸܒܼܪܹܝܗܝ|
    block |ܘܲܡܚܲܕܲܬܼ ܗ̄ܘ̣ܵܐ ܩܕܼܵܡ ܕܲܢܒܲܕܸܿܩ ܥܲܠ ܚܘܼܕܵܬܹܗ ܀|
    block |܃ܒܬܸܢܝܵܐ ܚܲܕܿܬܹܗ ܠܨܸܒܼܝܵܢ ܚܘܼܒܹܿܗ ܨܵܒܹ̇ܐ ܒܚܲܝܲܝ̈ܢ|
    block |ܘܐܲܠܦܲܢ ܛܲܟܼܣܵܐ ܕܐܲܡܝܼܢܘܼܬܹܗ ܘܒܼܵܪܘܿܝܘܼܬܹܗ ܀|
    block |܃ܠܲܢ ܗ̄ܘ̣ ܐܲܠܸܦ ܒܗܵܠܹܝܢ ܕܲܣܥ݂ܲܪ ܡܸܛܠܵܬܲܢ|
    block |ܕܲܟܼܡܵܐ ܪܲܚ̣ܡܲܢ ܘܲܟܼܡܵܐ ܝܲܩܪܵܢ ܒܲܫܒܼܝܼ̈ܚܵܬܹܗ ܀|
    block |܃ܪܲܚܡܲܢ ܕܲܒܼܪܵܢ ܟܲܕܼ ܝܵ̇ܕܲܥ ܗ̄ܘ̣ܵܐ ܕܣܵܢܹ̇ܝܢܲܢ ܠܹܗ|
    block |ܘܲܡܚܲܕܸܿܬܼ ܠܲܢ ܘܲܡܦܵܣ ܣܲܓܿܝܼ ܕܠܵܐ ܫܵܘܹ̇ܝܢܲܢ ܀|
    block |܃ܠܵܐ ܫܵܘܹܿܝܢܲܢ ܘܲܟܼܡܵܐ ܕܢܹܐܡܲܪ ܠܵܐ ܫܵܘܹ̇ܝܢܲܢ|
    block |ܕܢܸܣܲܒܼ ܕܲܪܓܼܵܐ ܕܪܵܡ ܘܲܡܥܲܠܲܝ ܡ̣ܢ ܕܲܥܒܼܝܼ̈ܕܹܐ ܀|
    block |܃ܠܵܐ ܡܸܬܼܦܲܚܲܡ ܟܝܵܢ ܒܵܪܘܿܝܵܐ ܥܲܡ ܒܸܪ̈ܝܵܬܼܵܐ|
    block |ܘܡܲܢ ܠܵܐ ܢܸܬܼܡܲܗ ܕܥܲܒܼܕܹܿܢ ܦܸܚܡܹܗ ܒܝܲܕܼ ܕܐܵܘܪܸܒܼ ܀|
    block |܃ܚܲܕܼ ܡ̣ܢ ܐ̄ܢܵܫܵܐ ܨܒܼܵܐ ܨܸܒܼܝܵܢܹܗ ܘܲܨܒܼܵܐ ܒܹܗ ܛܵܒܼ|
    block |ܘܣܵܡ̣ ܨܸܒܼܝܵܢܹܗ ܒܝܲܕܼ ܨܸܒܼܝܵܢܹܗ ܕܲܢܦܲܪܢܸܣ ܟܠ ܀|
    block |܃ܒܝܲܕܼ ܨܼܒܼܝܵܢܹܗ ܣܵܡ̣ ܨܸܒܼܝܵܢܵܐ ܐܲܠܵܗܵܝܵܐ|
    block |ܘܠܲܝܬܿ ܨܸܒܼܝܵܢܵܐ ܕܠܵܐ ܒܹܗ ܡܲܣܲܝܲܟ ܨܸܒܼܝܵܢܵܐܝܼܬܼ ܀|
    block |܃ܒܹܗ ܡܸܬܼܩܲܝܲܡ ܥܵܠܡܵܐ ܕܙܲܒܢܵܐ ܘܗܵܘ̇ ܕܲܠܥܵܠܲܡ|
    block |ܘܗܘ̤ـܝܘܼ ܡܕܲܒܲܪ ܠܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܀|
    block |܃ܗܘ̤ ܙܵܐܹ̇ܢ ܟܠ ܡ̣ܢ ܒܹܝܬܼ ܓܲܙܵܐ ܕܗܵܘ̇ ܕܲܨܒܼܵܐ ܒܹܗ|
    block |ܘܗܘ̤ ܡܛܲܟܸܿܣ ܟܠ ܐܲܝܟ ܨܸܒܼܷܵܝܵܢܵܐ ܕܣܵܐܹ̇ܡ ܛܲܟܼܣܵܐ ܀|
    block |܃ܡܛܲܟܸܿܣ ܟܠܵܐ ܘܡܲܚܸܐ ܠܟܼܠܵܐ ܠܒܼܝܼܕܼ ܒܲܪ ܓܸܢܣܲܢ|
    block |ܘܟܲܕܼ ܒܲܪܢܵܫܵܐ ܗ̄ܘ̣ ܐܝܼܬܼ ܠܹܗ ܕܲܪܓܼܵܐ ܐܲܠܵܗܵܝܵܐ ܀|
    block |܃ܟܝܵܢܹܗ ܡܲܠܸܦ ܕܪܵܡ ܗ̄ܘ̣ ܡܸܢܹܗ ܕܲܪܓܼܵܐ ܕܲܢܣܲܒܼ|
    block |ܘܣܵܗܹ̇ܕܼ ܐܵܦ ܗܘ̤ ܕܪܵܡ ܗ̄ܘ̣ ܕܲܪܓܹܗ ܡ̣ܢ ܬܘܼܩܵܢܹܗ ܀|
    block |܃ܬܵܘ ܟܹܝܬܼ ܢܸܬܼܗܲܪ ܒܕܲܪܓܼܵܐ ܕܲܡ̣ܛܵܝܗܝ ܠܓܸܢܣܲܢ ܫܝܼܛܵܐ|
    block |ܘܢܸܦܪܘܿܥ ܛܲܝܒܿܘܼ ܠܗܵܘ̇ ܕܐܲܪܝܼܡܲܢ ܠܪܵܘܡ̇ܐ ܕܲܫܡܹܗ ܀|
    block |܃ܬܵܘ ܢܸܬܿܕܲܡܲܪ ܒܚܹܝܠ ܫܘܼܠܛܵܢܵܐ ܕܒܲܪ ܐ̄ܢܵܫܘܼܬܿܢ|
    block |ܕܲܡܚܲܕܲܬܼ ܟܠ ܘܕܼܵܐܹ̇ܢ ܟܠܵܐ ܐܲܝܟ ܡ̇ܪܹܟܿܠ ܀|
    block |܃ܬܵܘ ܢܸܬܼܡܲܗ ܒܹܗ ܡ̇ܐ ܕܡܸܬܼܚܵܘܸܐ ܡ̣ܢ ܟܲܪ ܕܐܝܼܬܼܵܘܗܝ|
    block |ܕܕܼܵܢܲܚ̇ ܡ̣ܢ ܫܹܠܝ ܘܲܡܚܲܦܸܐ ܠܹܗ ܠܢܘܼܗܪܵܐ ܒܢܘܼܗܪܹܗ ܀|
    block |܃ܬܵܘ ܢܸܬܼܥܲܗܲܕܼ ܗܵܝ̇ ܡܲܚܲܬܿܬܵܐ ܕܢܵܚܹ̇ܬܼ ܠܐܲܪܥܵܐ|
    block |ܘܦܵܢܹ̇ܐ ܘܣܵܠܹ̇ܩ ܟܲܕܼ ܐܝܼܬܼ ܥܲܡܹܗ ܟܠܵܗ̇ ܒܪܝܼܬܼܵܐ ܀|
    block |ܟܠܵܗ̇ ܒܪܝܼܬܼܵܐ ܐܸܡ̇ܪܹܬܼ ܕܣܵܠ̇ܩܵܐ ܥܲܡ ܣܘܼܠܵܩܹܗ܃|
  block
    block |ܒܗܵܝ̇ ܕܐܲܣܝܼܪܝܼܢ ܟܠܝܼܠܹ̈ܐ ܘܚܲܪ݁ܫܹܐ ܒܦܲܓܼܪܹܗ ܘܢܲܦܫܹܗ ܀|
    block |܃ܬܵܘ ܢܸܬܿܛܲܝܲܒܼ ܠܗܵܘ̇ ܛܘܼܝܵܒܼܵܐ ܕܲܡܛܲܝܲܒܼ ܠܲܢ|
    block |ܘܲܢܣܲܟܸܿܐ ܠܹܗ ܠܗܵܘ̇ ܣܘܼܟܵܝܐ ܕܲܡܒܲܝܲܐ ܠܲܢ ܀|
    block |܃ܒܚܘܼܒܵܐ ܢܸܛܲܪ ܪܲܗܒܼܘܿܢ ܚܲܝܹ̈ܐ ܕܗܵܘ̇ ܚܘܼܕܼܵܬܼܵܐ|
    block |ܕܠܵܐ ܢܸܬܼܟܲܐܲܪ ܡ̇ܐ ܕܡܸܬܼܚܲܕܿܬܼܝܼܢ ܫܡܲܝܵܐ ܘܐܲܪܥܵܐ ܀|
block |ܥܲܠ ܚܙܵܬ̣ܵܐ ܕܲܣܪ̈ܵܦܹܐ ܕܲܚܙܵܐ ܐܹܫܲܥܝܵܐ|
  block
    block |ܥܲܠ ܚܙܵܬ̣ܵܐ ܕܲܣܪ̈ܵܦܹܐ ܕܲܚܙܵܐ ܐܹܫܲܥܝܵܐ|
  block
    block |ܡܐܡܪܐ ܕܬܠܬܢ ܘܢܝܼܪ|
    block |ܥܲܠ ܚܙܵܬ̣ܵܐ ܕܲܣܪ̈ܵܦܹܐ ܕܲܚܙܵܐ ܐܹܫܲܥܝܵܐ|
    block |ܘܠܵܚܹ̇ܡ ܠܩܘܼܕܵܫܥܹܕܿܬܵܐ|
    block |ܥܘܼܢܵܝܵܐ|
    block |܃ܒܪܝܼܟܼܘ ܕܒܲܕܸܿܩ ܠܲܢ ܣܸܓܼܕܲܬܼܵܐ ܒܐܝܼܕܼܵܐ ܕܫܲܪܝܼܪ̈ܵܘܗܝ܃ ܐܲܚܲܝ̈|
  block
    block |܃ܫܒܝܼܚ ܒܵܪܘܿܝܵܐ ܕܲܒܼܓܸܠܝܵܢܹܗ ܡ̇ܘܪܸܒܼ ܥܲܒܼܕܵܘ̈ܗܝ|
    block |ܘܲܒܼܚܸܙܘܵܢܹ̈ܐ ܡܦܲܠܸܓܼ ܥܘܼܬܼܪܹܗ ܠܲܒܼܢܲܝ̈ ܒܲܝܬܹܿܗ ܀|
    block |܃ܫܘܹ̇ܐ ܠܫܘܼܒܼܚܵܐ ܕܟܲܕܼ ܠܵܐ ܚܲܣܝܼܪ ܡ̣ܢ ܬܸܫܒܿܘܿܚܬܵܐ|
    block |ܝܵܗܹ̇ܒܼ ܫܘܼܒܼܚܹܗ ܠܲܡܫܲܒܿܚܵܢܵܘ̈ܗܝ ܕܲܢܫܲܒܿܚܘܼܢܵܝܗܝ ܀|
    block |܃ܒܹܗܘ̣ ܫܘܼܒܼܚܹܗ ܘܠܵܐ ܡܸܬܿܬܵܘܣܲܦ ܫܘܼܒܼܚܵܐ ܠܫܘܼܒܼܚܵܐ|
    block |ܘܐܸܢ ܡܸܫܬܿܒܲܚ ܠܲܡܫܲܒܿܚܵܢܵܘ̈ܗܝ ܡ̇ܘܪܸܒܼ ܫܘܼܒܼܚܹܗ ܀|
    block |܃ܫܘܼܒܼܚܵܐ ܗ̄ܘ̣ ܟܠܹܗ ܘܡ̣ܢ ܬܸܫܒܿܘܿܚܬܹܿܗ ܡܠܹܝܢ ܬܘܼܩܵܢܵܘ̈ܗܝ|
    block |ܘܠܵܐ ܚܲܣܝܼܪܵܐ ܗ̄ܘ̣ ܘܡ̣ܢ ܡ̇ܘܗܲܒܼܬܹܗ ܡܦܲܪܢܸܣ ܟܠܵܐ ܀|
    block |܃ܕܠܵܐ ܪܘܼܟܵܒܼܵܐ ܗ̄ܘ̣ ܘܲܒܼܕܸܡ̈ܘܵܬܼܵܐ ܡܥܵܕܼ ܡܸܬܼܚܵܘܸܐ|
    block |ܕܠܵܐ ܒܲܪ̄̇ܒܼ ܩܵܠܵܐ ܗ̄ܘ̣ ܘܲܒܼܩܵܠ ܪܸ̈ܓܼܫܹܐ ܡܲܫܡܲܥ ܩܵܠܹܗ ܀|
    block |܃ܒܟܼܠ ܐܸܣܟܹܿܡܝܼ̈ܢ ܡܚܵܘܸܐ ܝܵܬܹܗ ܠܲܥܒܼܵܕܼ̇ ܐܝܼܕܵܘ̈ܗܝ|
    block |ܘܲܒܼܟܼܠ ܕܸܡ̈ܘܵܢ ܨܵܐܲܪ ܐ̄ܪ̈ܵܙܵܘܗܝ ܩܕܼܵܡ ܚܲܘܵܝܹ̈ܐ ܀|
    block |܃ܪܲܒܿܘܼܬܼ ܚܘܼܒܹܿܗ ܡܚܵܘܸܐ ܒܚܸܙܘ̤ܵܐ ܕܕܸܡ̈ܘܵܢ ܕܸܡ̈ܘܵܢ|
    block |ܕܲܒܼܠ̈ܠܵܬܼܵܐ ܢܓܲܪܸܓܼ ܐ̄ܢܵܫܵܐ ܠܡܸܩܪܲܒܼ ܨܨܹܐܕܼܵܘܗܝ ܀|
    block |܃ܚܵܘܝܼ ܠܐܵܕܼܵܡ ܚܙܵܬܼܵܐ ܕܕܼܵܡܝܵܐ ܠܪܸ̈ܓܼܫܲܝ ܦܲܓܼܪܹܗ|
    block |ܘܐܲܝܟ ܕܲܠܫܲܒܼܪܵܐ ܩ̣ܪܵܝܗܝ ܕܲܢܢܲܟܸܿܦ ܓܲܠܝܼܘܼܬܼ ܦܲܓܼܪܹܗ ܀|
    block |܃ܡܲܠܸܠ ܥܲܡ ܢܘܿܚ ܒܝܲܕܼ ܒܲܪ̄ܬܼ ܩܵܠܵܐ ܓܘܼܫܡܵܢܵܝܬܵܐ|
    block |ܘܐܲܠܦܹܗ ܕܢܸܬܿܒܸܿܕܼ ܒܹܝܬܼ ܦܘܼܨܵܝܵܐ ܠܹܗ ܘܲܠܟܼܠܵܐ ܀|
    block |܃ܩ̣ܪܵܐ ܠܐܲܒܼܪܵܗܵܡ ܘܬܲܪܓܸܿܡ ܥܲܡܹܗ ܐܲܝܟ ܠܸܫܵܢܹܗ|
    block |ܘܛܲܒܼ݂ܥܹܗ ܒܲܫܡܹܗ ܕܢܸܗܘܘܿܢ ܝܲܠܕܵܘ̈ܗܝ ܩܵܪܹܝܢ ܒܲܫܡܹܗ ܀|
  block
    block |܃ܐܵܘܚܸܕܼ ܚܲܝܠܹܗ ܒܐܝܼܕܲܝ̈ ܝܲܥܩܘܿܒܼ ܒܐܸܣܛܹܿܝܡ ܓܲܒܼܪܵܐ|
    block |ܘܚܵܘܝܹܗ ܠܡܹܐܚܲܕܼ ܕܲܪܵܐ ܟܲܣܝܵܐ ܒܪܸ̈ܓܼܫܹܐ ܓܠܲܝ̈ܵܐ ܀|
    block |܃ܠܥܸ݂ܙ ܥܲܡ ܝܵܘܣܸܦ ܠܸܥܙܵܐ ܕܕܼܵܡܹ̇ܐ ܠܕܼܵܐ ܓܸܒܼܛܵܝܹ̈ܐ|
    block |ܘܝܲܗ̣̄ܒܼ ܒܹܗ ܚܲܝܠܵܐ ܠܡܸܣܬܲܟܵܠܘܼ ܒܲܣܬܼܝܼܪ̈ܵܬܼܵܐ ܀|
    block |܃ܓܠ̣ܵܐ ܪܲܒܿܘܼܬܹܗ ܥܲܠ ܛܘܼܪ ܣܝܼܢܲܝ ܠܥܹܝܢ ܒܲܪ ܥܲܡܪܲܡ|
    block |ܘܲܡ̣ܠܵܝܗܝ ܪܘܼܚܵܐ ܠܡܸܫܬܲܥܵܝܘܼ ܥܲܠ ܬܘܼܩܵܢܵܘ̈ܗܝ ܀|
    block |܃ܨܵܪ ܬܲܚܘܼܝܼܬܼܵܐ ܕܒܲܣܝܼܡܘܼܬܹܗ ܩܕܼܵܡ ܐܹܠܝܼܵܐ|
    block |ܕܢܸܗܘܸܐ ܝܵ̇ܕܲܥ ܠܲܡܕܲܡ̇ܝܘܼ ܒܢܝܼܫܵܐ ܕܪ̈ܲܚܡܵܘܗܝ ܀|
    block |܃ܠܒܸܫ̣ ܐܵܦ ܗܵܫܵܐ ܐ̄ܣܟܹܿܡܵܐ ܦܲܐܝܵܐ ܘܩܵܡ̣ ܒܹܝܬܼ ܩܘܼܕܼܫܵܐ|
    block |ܕܢܸܓܼܠܸܐ ܠܐ̄̈ܢܵܫܵܐ ܪܲܒܿܘܼܬܼ ܫܘܼܒܼܚܹܗ ܕܠܵܐ ܡܸܬܿܕܲܪܟܵܐ ܀|
    block |܃ܒܫܘܼܒܼܚܵܐ ܪܲܒܵܐ ܨܒܼܵܐ ܕܲܢܚܵܘܸܐ ܢܦܲܫܹܐ ܠܐ̄ܢܵܫܵܐ|
    block |ܘܲܩ̣ܪܸܒܼ ܨܹܐܕܼܵܘܗܝ ܚܲܕܼ ܒܲܪܢܵܫܵܐ ܕܢܸܬܼܒܲܩܸܐ ܒܹܗ ܀|
    block |܃ܠܥܹܝܢ ܐܹܫܲܥܝܵܐ ܓܠ̣ܵܐ ܪܲܒܿܘܼܬܹܗ ܒܗܲܝܟܲܠ ܩܘܼܕܼܫܵܐ|
    block |ܘܐܲܩܝܼܡ ܣܸܕܼܪܹ̈ܐ ܕܲܡܫܲܝܵܢܹ̈ܐ ܕܲܢܩܲܕܿܫܘܼܢܵܝܗܝ ܀|
    block |܃ܙܵܚ ܡ̣ܢ ܪܵܘܡ̇ܐ ܘܲܫܪ̣ܵܐ ܒܥܘܼܡܩܵܐ ܠܵܘ ܒܲܟܼܝܵܢܵܐ|
    block |ܘܩܵܡ̣ ܥܲܠ ܐܲܪܥܵܐ ܠܵܘ ܒܲܫܪܵܪܵܐ ܐܸܠܵܐ ܒܲܫܡܵܐ ܀|
    block |܃ܟܲܢܸܫ ܠܥܝܼܪܹ̈ܐ ܩ̣ܪܵܐ ܠܡܲܠܲܐܟܹ̈ܐ ܪܡ݂ܲܙ ܠܲܟܼܪ̈ܘܿܒܹܐ|
    block |ܘܐܲܒܸܿܫ ܐܸܢܘܿܢ ܚܙܵܬܼܵܐ ܕܡܲܠܝܵܐ ܬܲܗܪܵܐ ܥܦܝܼܦܵܐ ܀|
    block |܃ܦܪ݂ܲܚܵܢܹ̈ܐ ܘܛܵܣܘ ܢܘܼܪ̈ܵܢܹܐ ܪܗܸܛܘ̣ ܩܲܠܝܼܠܹ̈ܐ|
    block |ܘܲܣܒ݂ܲܪܘ ܕܡ̣ܛܵܐ ܘܩܲܕܸܿܡ ܐܸܢܘܿܢ ܪܸܡܙܹܗ ܠܐܲܪܥܵܐ ܀|
    block |܃ܩܥ̣ܵܘ ܫܝܼܦܘܿܪܹ̈ܐ ܛܲܟܸܿܣܘ ܣܸܕܼܪܹ̈ܐ ܣܕܲܪܘ ܠܓܸܝܘܿܢܹ̈ܐ|
    block |ܘܲܚܠܵܦ ܙܲܝܢܵܐ ܠܒܸܫ̣ܘ ܚܹܝܠ ܪܘܼܚܵܐ ܠܡܸܬܼܚܲܝܵܠܘܼ ܀|
    block |܃ܚܙ̣ܵܩܘ ܪܵܕܹܝܢ ܒܐܲܦܲܝ̈ ܪܵܘܡ̇ܐ ܕܠܵܐ ܗܲܠ̈ܟܼܵܬܼܵܐ|
    block |ܘܚܹܝܠ ܐܝܼܬܼܘܼܬܼܵܐ ܒܹܝܬܼ ܣܸܕܼܪ̈ܲܝܗܘܿܢ ܕܠܵܐ ܫܘܼܢܵܝܵܐ ܀|
    block |܃ܚܙ̣ܵܩ ܚܹܝܠ ܡܲܠܟܵܐ ܥܲܡ ܫܘܼܠܛܵܢܵܐ ܕܲܡܠܸܟ ܡܲܠ̈ܟܹܿܐ|
    block |ܘܠܵܐ ܐܸܬܼܝܲܥܲܬ̤ ܐܘܼܪܚܵܐ ܒܐܵܐܲܪ ܬܚܹܝܬܼ ܪܸ̈ܓܼܠܲܝܗܘܿܢ ܀|
    block |܃ܢܚܸ̣ܬܼ ܦܘܼܩܕܵܢܵܐ ܕܚܲܝܠܵܐ ܟܲܣܝܵܐ ܘܚܲܝ̈ܠܵܘܵܬܼܵܐ|
    block |ܘܠܵܐ ܐ̄ܢܵܫ ܐܲܪܓܸܿܫ ܒܩܵܠ ܡܲܚܲܬܿܬܹܗ ܐܸܠܵܐ ܐܸܢ ܚܲܕܼ ܀|
    block |܃ܚܲܕܼ ܒܲܪܢܵܫܵܐ ܡ̣ܢ ܐ̄ܢܵܫܘܼܬܼܵܐ ܚܙ̣ܵܘ ܠܲܦܠܲܓܹܿܗ|
    block |ܘܩܵܡ̣ ܘܐܸܬܼܒܲܩܝܼ ܒܪܲܒܿܘܼܬܼ ܚܲܝܠܹܗ ܘܲܒܼܫܲܡܫܵܘ̈ܗܝ ܀|
    block |܃ܚܲܕܼ ܒܲܪܢܵܫܵܐ ܚܙ̣ܵܗ̇ ܠܲܚܙܵܬܹܗ ܠܵܘ ܒܲܚܙܵܬܼܵܐ|
    block |ܐܸܠܵܐ ܒܗܵܘܢܵܐ ܐܲܟܼܡܵܐ ܕܲܡܨܸܐ ܥܒܼܝܼܕܼܵܐ ܠܡܸܚܙܵܐ ܀|
    block |܃ܒܗܵܘܢܵܐ ܟܲܣܝܵܐ ܚܙ̣ܵܐ ܠܲܚܙܵܬܼܵܐ ܕܠܵܐ ܡܸܬܼܚܲܙܝܵܐ|
    block |ܘܲܒܼܪܥܝܵܢܵܐ ܥܲܠ̣ ܥܲܡ ܥܝܼܪܹ̈ܐ ܠܗܲܝܟܲܠ ܩܘܼܕܼܫܵܐ ܀|
    block |܃ܠܗܲܝܟܲܠ ܩܘܼܕܼܫܵܐ ܥܲܠ̣ ܦܘܼܩܕܼܵܢܵܐ ܕܫܲܠܝܼܛ ܥܲܠ ܟܠ|
    block |ܘܩܵܡ̣ܘ ܫܲܡܵܫܵܘ̈ܗܝ ܕܲܢܫܲܡܫܘܼܢܵܝܗܝ ܩܲܕܿܝܼܫܵܐܝܼܬܼ ܀|
    block |܃ܬܪܘܿܢܘܿܣ ܕܫܘܼܒܼܚܵܐ ܨܲܒܸܿܬܼܘ܁ ܣܵܡ̣ܘ ܠܹܗ ܐܲܝܟ ܕܲܠܡܲܠܟܵܐ|
    block |ܘܐܲܣܡܝܼܘ ܘܹܐܠܵܐ ܢܘܼܪܵܢܵܝܬܼܵܐ ܒܹܝܬܼ ܠܹܗ ܘܲܠܗܘܿܢ ܀|
  block
    block |܃ܘܹܐܠܵܐ ܕܫܘܼܒܼܚܵܐ ܦܪܲܣܘ ܫܲܡܫܹ̈ܐ ܩܕܵܪܡ ܥܲܝܢܲܝ̈ܗܘܿܢ|
    block |ܕܠܵܐ ܢܸܬܼܒܲܩܘܿܢ ܒܦܲܪܨܘܿܦ ܡܲܠܟܵܐ ܕܲܫܪܸܐ ܒܫܘܼܒܼܚܵܐ ܀|
    block |܃ܓܸܦܹ̈ܐ ܕܲܒܼܗܘܿܢ ܗܘ̤ܵܘ ܬܲܟܼܣܝܼܬܼܵܐ ܠܲܩܢܘܿܡܲܝ̈ܗܘܿܢ|
    block |ܘܟܲܣܝܼܘ ܪܸ̈ܓܼܫܹܐ ܕܲܩܢ̣ܵܘ ܡܸܢܫܹܠܝ ܕܠܵܐ ܒܲܥܝܵܕܼܵܐ ܀|
    block |܃ܪܸܓܼܫܹܐ ܚܵܘܝܼܘ ܠܵܐ ܓܘܼܫܡܵܢܹ̈ܐ ܠܥܹܝܢ ܓܘܼܫܡܵܢܵܐ|
    block |ܘܣܲܬܿܪܘ ܐܸܢܘܿܢ ܡ̣ܢ ܬܸܫܒܿܘܿܚܬܵܐ ܕܪܲܒܿܘܼܬܼ ܚܸܙܘܵܐ ܀|
    block |܃ܐܲܝܟ ܣܘܼܕܼܵܪܹ̈ܐ ܟܪ̣ܵܟܼܘ ܓܸܦܲܝ̈ܗܘܿܢ ܥܲܠ ܐܲܦܲܝ̈ܗܘܿܢ|
    block |ܕܠܵܐ ܢܸܣܬܿܝ̈ܛܵܢ ܡ̣ܢ ܓܵܘܙܲܠܬܵܐ ܕܗܸܕܼܪܹܗ ܕܚܸܘܙܵܐ ܀|
    block |܃ܚܙܵܬܼܵܐ ܕܗܸܕܼܪܵܐ ܡܸܬܼܚܲܙܝܵܐ ܗ̄ܘ̣ܵܬܼ ܩܕܼܵܡ ܥܲܝܢܲܝ̈ܗܘܿܢ|
    block |ܘܕܲܚܝܼܠܝܼܢ ܗ̄ܘ̣ܵܘ ܕܲܢܚܘܼܪܘܼܢ ܒܵܗ̇ ܒܲܡܠܸܐ ܥܲܝܢܹ̈ܐ ܀|
    block |܃ܕܚܝܼܠܵܐ ܗ̄ܘ̣ܵܬܼ ܛܵܒܼ ܘܠܲܝܬܿ ܬܘܼܒܼ ܡܸܕܲܡ ܕܲܕܼܚܝܼܠ ܡܸܢܵܗ̇|
    block |ܘܲܪܚܝܼܡܵܐ ܗ̄ܘ̣ܵܬܼ ܘܣܵܗܹ̇ܕܼ ܩܵܠܵܐ ܕܩܘܼܕܵܫܲܝ̈ܗܘܿܢ ܀|
    block |܃ܓܸܦܹ̈ܐ ܗܘ̤ܵܘ ܠܗܘܿܢ ܐܲܝܟ ܡܸܨܥܵܝܹ̈ܐ ܒܹܝܬܼ ܠܹܗ ܘܲܠܗܘܿܢ|
    block |ܒܗܘܿܢ ܩܲܪܸܒܼܘ ܠܹܗ ܕܵܫܢܹ̈ܐ ܕܩܘܼܕܼܫܵܐ ܕܪܸ̈ܥܝܵܢܲܝܗܘܿܢ ܀|
    block |܃ܫܬܵܐ ܓܸܦܹ̈ܐ ܐܵܘܥܝܼܘ ܡܸܢܫܹܠܝ ܕܠܵܐ ܪܘܼܟܵܒܼܵܐ|
    block |ܘܦܲܠܸܓܼܘ ܐܸܢܘܿܢ ܠܲܡ̈ܢܵܘܵܬܼܵܐ ܕܐܸܣܟܹܿܡܲܝ̈ܗܘܿܢ ܀|
    block |܃ܒܲܬܼܪܹܝܢ ܟܲܣܝܼܘ ܦܲܪ̈ܨܘܿܦܲܝܗܘܿܢ ܕܠܵܐ ܨܘܼܪ̈ܵܬܼܵܐ|
    block |ܘܒܲܬܼܪܹܝܢ ܣܲܬܼܪܘ ܪܸ̈ܓܼܠܹܐ ܕܲܒܼܗܘܿܢ ܟܲܕܼ ܠܲܝܬܿ ܐܸܢܹܝܢ ܀|
    block |܃ܒܲܬܼܪܹܝܢ ܐܲܪܝܼܡܘ ܓܸܦܹ̈ܐ ܠܡܸܦܪܲܚ ܩܲܠܝܼܠܵܐܝܼܬܼ|
    block |ܘܫܲܪܝܼܘ ܩܵܥܹ̇ܝܢ ܩܲܕܿܝܝܼܫܵܐܝܼܬܼ ܩܵܠܹ̈ܐ ܕܩܘܼܕܼܫܵܐ ܀|
    block |܃ܩܲܕܿܝܼܫ ܩܲܕܿܝܼܫ ܩܲܕܝܼܫ ܡ̇ܪܝܵܐ ܩܥ̣ܵܘ ܣܸܕܼܪ̈ܲܝܗܘܿܢ|
    block |ܘܙܵܥ ܫܲܬܼܐܸܣܹ̈ܐ ܕܗܲܝܟܲܠ ܩܘܼܕܼܫܵܐ ܒܩܘܼܕܵܫܲܝ̈ܗܘܿܢ ܀|
    block |܃ܬܠܵܬܼܵܐ ܩܘܼܕܼܫܹ̈ܐ ܩܥ̣ܵܘ ܫܲܘܝܵܐܝܼܬܼ ܚܲܕܼ ܫܘܼܠܛܵܢܵܐ|
    block |ܘܒܲܬܼܠܵܬܲܝ̈ܗܘܿܢ ܚܕܼܵܐ ܡ̇ܪܘܼܬܼܵܐ ܕܥܲܠ ܟܠ ܚܵܘܝܼܘ ܀|
    block |܃ܡ̇ܪܝܵܐ ܨܒܼܵܐܘܼܬܼ ܩ̣ܪܵܘ ܠܲܟܼܝܵܢܵܐ ܐܲܚܝܼܕܼ ܟܠܵܐ|
    block |ܘܐܲܟܸܿܢ ܒܲܕܸܿܩܘ ܕܲܬܼܠܝܼܬܼܵܐܝܼܬܼ ܩܥܸܐܐ ܐܝܼܬܼܘܼܬܼܵܐ ܀|
    block |܃ܬܠܝܼܬܼܵܝܘܼܬܼܵܐ ܐܲܟܼܪܸܙܘ ܒܐܲܪܥܵܐ ܒܩܘܼܕܵܫܲܝ̈ܗܘܿܢ|
    block |ܘܲܠܦܘܼܬܼ ܛܲܟܼܣܵܐ ܦܪܲܥ̣ܘ ܬܵܘܕܿܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ ܀|
    block |܃ܬܠܵܬܼ ܙܲܒܼ̈ܢܵܬܼܵܐ ܬܢܵܘ̣ ܬܸܫܒܿܘܿܚܬܼܵܐ ܒܩܵܠܵܐ ܕܲܦܠܸܐ|
    block |ܘܲܕܼܪܲܫܘ̣ ܐܘܼܪܚܵܐ ܠܐ̄ܢܵܫܵܐ ܠܡܸܩܪܵܐ ܬܠܵܬܼܵܐ ܫܡܵܗܹ̈ܐ ܀|
    block |܃ܬܠܵܬܼܵܐ ܫܡܵܘ̈ܗܹܐ ܟܣܹܝܢ ܗ̄ܘ̣ܵܘ ܒܲܫܡܵܐ ܕܗܵܘ̇ ܩܘܼܕܵܫܵܐ|
    block |ܘܩܲܕܸܿܡܘ ܥܝܼܪܹ̈ܐ ܘܒܲܕܸܿܩܘ ܐܸܢܘܿܢ ܒܩܘܼܕܵܫܲܝ̈ܗܘܿܢ ܀|
    block |܃ܘܐܸܠܵܐ ܡ̇ܢܲܐ ܗ̄ܝܼ ܕܲܬܼܠܵܬܼ ܙܲܒܼܢܝܼ̈ܢ ܩܲܕܸܫܘ ܒܲܠܚܘܿܕܼ|
    block |ܘܠܵܐ ܬܘܼܒܼ ܐܵܘܣܸܦ ܘܠܵܐ ܬܘܼܒܼ ܒܲܨܲܪܘ ܡ̣ܢ ܡܸܢܝܵܢܵܐ ܀|
  block
    block |܃ܐܸܢ ܦܵܠ̇ܚܘܼܬܼܗܘܿܢ ܩܲܕܿܝܼܫܘܼܬܼܵܐ ܗ̄ܝܼ ܐܲܡܝܼܢܵܐܝܼܬܼ|
    block |ܠܡܵܐ ܠܵܐ ܩܲܕܹܿܫܘ ܕܠܵܐ ܣܲܒܼܥܘܼܬܼܵܐ ܐܲܝܟ ܕܲܡܥܵܕܼܝܼܢ ܀|
    block |܃ܕܠܵܐ ܡܸܢܝܵܢܵܐ ܚܲܝܵܒܼܝܼܢ ܗ̄ܘ̣ܵܘ ܠܵܡܩܲܕܵܫܘܼ|
    block |ܘܡܵܢܵܐ ܗ̄ܝܼ ܥܸܠܬܼܵܐ ܕܐܲܗܡܝܼܘ ܘܲܫܬܸܩܘ̣ ܡ̣ܢ ܕܲܠܡܸܦܪܲܥ ܀|
    block |܃ܐܵܠܹܦ ܐܲܠܦܝܼ̈ܢ ܘܪܸܒܿܘܿ ܪܸ̈ܒܿܘܵܢ ܐܸܠܘܼ ܫܲܒܲܚܘ|
    block |ܙܥܘܿܪ ܗ̄ܘ̣ܵܐ ܫܘܼܒܼܚܵܐ ܠܗܵܝ̄̇ ܬܸܫܒܿܘܿܚܬܵܐ ܕܡܸܫܬܲܒܿܚܵܐ ܗ̄ܘ̣ܵܬܼ ܀|
    block |܃ܫܡܲܝܵܐ ܘܐܲܪܥܵܐ ܐܸܠܘܼ ܝܲܒܸܿܒܼܘ ܥܲܡ ܟܸܢܫܲܝ̈ܗܘܿܢ|
    block |ܠܵܐ ܣܵܦ̇ܩܝܼܢ ܗ̄ܘ̣ܵܘ ܠܲܡܫܲܒܵܚܘܼ ܐܲܟܼܡܵܐ ܕܲܦܠܸܐ ܀|
    block |܃ܒܪܝܼܬܼܵܐ ܟܠܵܗ̇ ܬܸܠܘܼ ܩܵܡܲܬ̤ ܥܲܡ ܓܘܼܕܲܝ̈ܗܘܿܢ|
    block |ܒܨܝܼܪܵܐ ܗ̄ܘ̣ܵܬܼ ܛܵܒܼ ܡ̣ܢ ܕܲܠܡܸܦܪܲ ܕܵܫܢܹ̈ܐ ܕܫܘܼܒܼܚܵܐ ܀|
    block |܃ܕܠܵܐ ܡܘܼܫ̈ܚܵܬܼܵܐ ܪܲܒܿ ܒܵܪܘܿܝܵܐ ܡ̣ܢ ܒܸܪ̈ܝܵܬܼܵܐ|
    block |ܘܲܕܼܠܵܐ ܟܲܝܠܵܐ ܒܨܝܼܪ̈ܵܢ ܗܸܢܹܝܢ ܡ̣ܢ ܪܲܒܿܘܼܬܹܗ ܀|
    block |܃ܘܐܸܢ ܗܵܟܲܢܵܐ ܗ̄ܝܼ ܐܲܝܟ ܡ̇ܐ ܕܣܵܗ̇ܕܿܝܼܡ ܫܘܼܚܠܵܦܲܝ̈ܗܘܿܢ|
    block |ܠܡܵܢܵܐ ܣܲܝܟܲܘܼܗܝ ܥܝܼܪܹ̈ܐ ܠܩܘܼܕܼܫܵܐ ܒܲܬܼܠܵܬܼ ܙܲܒܼܢܝܼ̈ܢ ܀|
    block |܃ܠܵܐ ܗ̄ܘ̣ܵܐ ܡܸܫܬܲܩ ܫܬܸܩܘ̣ ܪ̈ܘܼܚܵܢܹܐ ܡ̣ܢ ܬܸܫܒܿܘܿܚܬܼܵܐ|
    block |ܘܠܵܘ ܦܘܼܪܥܵܢܵܐ ܕܚܲܝܵܒܼܝܼܢ ܗ̄ܘ̣ܵܘ ܛܠܲܡ̣ܘ ܐܵܘ ܛܵܠ̇ܡܝܼܢ ܀|
    block |܃ܛܲܟܼܣܵܐ ܪܲܒܵܐ ܚܵܘܝܘܼ ܒܐܲܪܪܥܵܐ ܒܩܘܼܕܵܫܫܲܝ̈ܗܘܿܢ|
    block |ܕܲܟܼܝܵܢ ܟܲܣܝܵܐ ܬܠܵܬܼܵܐ ܒܢܘܿܡܝܼ̈ܢ ܟܣܹܝܢ ܒܐܝܼܬܼܘܼܬܹܗ ܀|
    block |܃ܚܕܼܵܐ ܐܝܼܬܼܘܼܬܼܵܐ ܝ̄ܠܸܦ̣ܘ ܟܲܕܼ ܬܸܩܢܲܬ̤ ܒܪܝܼܬܼܵܐ ܒܪܵܫܝܼܬܼ|
    block |ܘܒܼܵܬܲܪ ܙܲܒܼܢܵܐ ܩܢ̣ܵܘ ܒܼܘܼܝܵܢܵܐ ܕܒܼܘܼܕܵܩ ܩܢܘܿܡܹ̈ܐ ܀|
    block |܃ܐ̄ܪܵܙܵܐ ܟܲܣܝܵܐ ܓܠ̣ܵܐ ܠܗܘܿܢ ܟܲܣܝܵܐ ܠܵܐ ܗ̄ܘ̣ܵܐ ܒܓܸܠܝܵܐ|
    block |ܐܸܠܵܐ ܕܢܸܗܘܘܿܢ ܒܵܥܹ̇ܝܢ ܟܠܢܵܫ ܒܥܵܬܹܗ ܕܐ̄ܪܵܙܵܐ ܀|
    block |܃ܐ̄ܪܵܙܵܢܵܐܝܼܬܼ ܬܢܵܘ̣ ܬܸܫܒܿܘܿܚܬܼܵܐ ܬܠܵܬܼ ܘܲܒܼ̈ܢܵܬܼܵܐ|
    block |ܘܠܵܐ ܐܸܣܬܲܟܲܠܘ ܒܚܲܝܠܵܐ ܕܲܟܼܣܸܐ ܒܓܼܵܘ ܡܸܠܲܝ̈ܗܘܿܢ ܀|
    block |܃ܡܸܠܹ̈ܐ ܡܲܠܸܠܘ ܘܲܒܼܣܘܼܟܵܠܗܹܝܢ ܠܵܐ ܐܸܬܼܒܲܝܲܢܘ|
    block |ܩܘܼܕܼܫܐ ܩܲܕܸܿܫܘ ܘܡ̇ܢܲܐ ܗ̄ܝܼ ܥܸܠܬܹܗ ܠܵܐ ܣܦܲܩ̣ܘ ܐܲܕܼܪܸܟܼܘ ܀|
    block |܃ܐܘܼ ܪܚܵܐ ܕܫܲܝܢܵܐ ܕܪܲܫ̣ܘ ܠܲܒܼܪܝܼܬܼܵܐ ܠܘܵܬܼ ܒܵܪܘܿܝܵܐ|
    block |ܕܬܸܪܕܹܿܐ ܫܲܦܝܼܪ ܠܘܲܥܕܵܐ ܕܐܲܒܼܵܐ ܘܲܒܼܪܵܐ ܘܪܘܼܚܵܐ ܀|
    block |܃ܩܘܼܕܼܫܹ̈ܐ ܠܬܵܬܬܼܵܐ ܛܲܟܸܿܣܘ ܣܡ̣ܘ ܒܵܗ̇ ܒܲܕܼܡܘܼܬܼ ܡܝܼ̈ܠܹܐ|
    block |ܕܠܵܐ ܢܸܬܿܕܵܘܲܕܼ ܐܲܝܢܵܐ ܕܪܵܕܹܐ ܒܩܘܼܕܵܫܲܝ̈ܗܘܿܢ ܀|
    block |ܩܲܕܝܼܫ ܡ̇ܪܝܵܐ ܩ̣ܥܵܘ ܥܲܠ ܐܲܪܥܵܐ ܘܙܵܥܲܬ̤ ܐܲܪܥܵܐ܃|
  block
    block |ܘܐܲܠܦܘܼܗ̇ ܛܲܟܼܣܵܐ ܕܚܹܝܠ ܐܝܼܬܼܘܼܬܼܵܐ ܕܠܵܐ ܡܸܣܬܲܝܲܟ ܀|
    block |܃ܚܹܝܠ ܐܝܼܬܼܘܼܬܼܵܐ ܐܲܠܸܦܘ ܐܸܢܘܿܢ ܠܲܡܩܲܕܵܫܘܼ|
    block |ܘܗܸܢܘ̣ܿܢ ܐܲܠܸܦܘ ܒܝܲܕܼ ܐܹܫܲܥܝܵܐ ܬܲܗܪܵܐ ܪܲܒܵܐ ܀|
    block |܃ܬܲܗܪܵܐ ܪܲܒܵܐ ܚܙ̣ܵܐ ܒܲܪ ܐܵܡܘܿܨ ܒܲܫܡܲܝܵܢܹ̈ܐ|
    block |ܕܲܟܼܡܵܐܬ ܫܒܼܝܼܚܝܼܢ ܘܲܟܼܡܵܐ ܪܗܝܼܒܼܝܼܢ ܠܲܡܩܵܕܵܫܘܼ ܀|
    block |܃ܒܬܲܗܪܵܐ ܕܲܒܼܗܘܿܢ ܬܗܲܪܘ ܚܘܼܫܵܒܼܵܘ̈ܗܝ ܕܒܲܪ ܥܸܒܼܪ̈ܵܝܹܐ|
    block |ܘܟܲܢܸܫ ܗܵܘܢܹܗ ܡ̣ܢ ܟܠ ܕܘܼܟܵܐ ܠܘܲܥܕܹܿܗ ܕܚܸܙܘܵܐ ܀|
    block |܃ܒܬܲܗܪܹܗ ܕܚܸܙܘܵܐ ܘܲܕܼܫܲܡܵܫܵܘ̈ܗܝ ܬܗܲܪ ܚܲܙܵܝܵܐ|
    block |ܕܲܟܼܡܵܐ ܕܚܸܠܘ̣ ܗ̄ܘ̣ܵܐ ܡ̣ܢ ܓܸܠܝܵܢܵܐ ܕܡܲܠܸܠ ܥܲܡܹܗ ܀|
    block |܃ܒܩܸܢܛܵܐ ܕܲܒܼܗܘܿܢ ܬܗܲܪ ܗ̄ܘ̣ܵܐ ܣܲܓܼܝܼ ܛܵܒܼ ܡ̣ܢ ܢܲܦܫܹܗ|
    block |ܕܟܲܕ ܪܘܼܚ ܐܸܢܘܿܢ ܕܚܸܠܘ̣ ܡ̣ܢ ܚܸܙܘܵܐ ܪܘܼܚܵܢܵܝܵܐ ܀|
    block |܃ܡܲܢ ܟܲܝ ܐܲܙܝܼܥ ܠܩܲܢ̈ܝܲܝ ܚܲܝܠܵܐ ܡܸܬܿܕܲܡܲܪ ܗ̄ܘ̣ܵܐ|
    block |ܘܡ̣ܢ ܡܲܢ ܛܲܫܝܼܘ ܦܲܪ̈ܨܘܿܦܲܝܗܘܿܢ ܗܕܼܝܼܪ̈ܲܝ ܐܲܦܹ̈ܐ ܀|
    block |܃ܡܲܢ ܟܲܝ ܟܲܢܸܫ ܘܐܲܩܝܼܡ ܐܸܢܘܿܢ ܓܘܼܕܼܝܼ̈ܢ ܓܘܼܕܿܝܼ̈ܢ|
    block |ܘܐܲܪܡܝܼ ܥܠܲܝܗܘܿܢ ܢܝܼܪܵܐ ܘܩܸܢܛܵܐ ܘܗܵܐ ܡܸܬܼܒܲܠܗܹܝܢ ܀|
    block |܃ܠܡܲܢ ܟܲܝ ܩܵܥܹ̇ܢ ܩܵܠܹ̈ܐ ܕܩܘܼܕܼܫܵܐ ܟܲܕܼ ܕܲܚܝܼܠܝܼܢ|
    block |ܘܥܲܠ ܡ̇ܢ ܠܵܐ ܡܨܸܝܢ ܠܡܸܬܼܠܵܐ ܚܝܵܪܗܘܿܢ ܠܘܲܥܕܹܿܗ ܕܚܸܙܘܵܐ ܀|
    block |܃ܠܡܵܢܵܐ ܡܣܲܬܿܪܝܼܢ ܩܲܪ̈ܨܘܿܦܲܝܗܘܿܢ ܒܓܼܵܘ ܓܸܦܲܝ̈ܗܘܿܢ|
    block |ܘܥܲܠ ܡ̇ܢ ܩܵܥܹ̇ܝܢ ܬܠܵܬܼܵܐ ܩܵܠܝܼ̈ܢ ܘܠܵܐ ܬܘܼܒܼ ܬܵܢܹ̇ܝܢ ܀|
    block |܃ܒܹܝܬܼ ܦܘܼܠ̈ܓܹܐ ܩܵܡ̣ ܗ̄ܘ̣ܵܐ ܢܒܼܝܼܵܐ ܥܲܠ ܡ̇ܐ ܕܵܚܙ̣ܵܐ|
    block |ܕܬܲܗܪܹܗ ܕܚܸܘܙܵܐ ܥܵܒܹ̇ܕܼ ܗ̄ܘ̣ܵܐ ܠܹܗ ܠܡܸܬܼܦܲܠܵܓܼܘܼ ܀|
    block |܃ܐܵܪܵܐ ܐܝܼܬܼܵܘܗܝ ܡܸܕܸܿܡ ܕܲܚܙܹ̇ܝܬܼ ܐܵܘ ܠܵܐ ܐܝܼܬܼܵܘܗܝ|
    block |ܠܝܼ ܡܸܬܼܚܵܘܸܐ ܐܵܘ ܕܲܠܡܵܐ ܟܲܝ ܐܵܦ ܠܲܐ̄̈ܚܪ̈ܵܢܹܐ ܀|
    block |܃ܐܵܪܵܐ ܓܘܼܫܡܵܐ ܗ̄ܘ̣ ܘܓܼܘܼܫܡܵܢܵܐܝܼܬܼ ܚܵܐܲ̇ܪ ܐ̄ܢܵܐ ܒܹܗ|
    block |ܐܵܘ ܕܲܠܡܵܐ ܟܲܝ ܛܸܠܵܢܝܼܬܼܵܐ ܗ̄ܝܼ ܕܠܵܐ ܫܲܪܝܼܪܵܐ ܀|
    block |܃ܐܵܪܵܐ ܒܲܦܓܼܪ ܥܸܠܹ̇ܬܼ ܩܵܡܹ̇ܬܼ ܒܓܼܵܘ ܒܹܝܬܼ ܩܘܼܕܼܫܵܐ|
    block |ܐܵܘ ܕܲܠܡܵܐ ܟܲܝܼ ܒܗܵܘܢܵܐ ܚܙܹܝ̇ܬܹܗ ܟܲܕܼ ܠܵܐ ܚܙܹܝ̇ܬܹܗ ܀|
    block |܃ܐܝܼܬܼܵܘܗܝ ܘܠܲܝܬܵܘܗܝ ܡܸܬܼܪܲܢܸܐ ܗ̄ܘ̣ܵܐ ܝܼܣܲܪܠܵܝܵܐ|
    block |ܒܲܕܼܡܘܼܬܼ ܐܲܒܼܘܼܗܝ ܕܲܫܘ̣ܵܐ ܠܚܸܙܘܵܐ ܕܕܼܵܡܹ̇ܐ ܠܕܼܝܼܠܹܗ ܀|
    block |܃ܐܵܦ ܝܼܣܪܵܝܝܹܠ ܫܘ̣ܵܐ ܠܲܚܙܵܬܼܵܐ ܕܪܵܡ̇ܐ ܡܸܢܹܗ|
    block |ܘܐܸܬܼܟܲܢܝܼ ܠܹܗ ܫܡܵܐ ܝܼܣܪܵܝܹܠ ܚܙ̣ܵܐ ܠܐܲܠܵܗܵܐ ܀|
    block |܃ܕܵܡܹ̇ܐ ܚܸܙܘܹܗ ܕܒܲܪ ܝܼܣܪܵܝܹܠ ܠܚܸܙܘܵܐ ܕܐܲܒܼܘܼܗܝ|
    block |ܘܚܲܕܼ ܗ̄ܘ̣ ܚܲܝܠܵܐ ܕܚܵܘܝܼ ܚܲܝܠܹܗ ܬܲܡ̇ܢ ܘܲܬܼܢܵܢ ܀|
    block |܃ܗܵܘ̇ ܦܘܼܩܕܵܢܵܐ ܕܐܵܘܚܸܕܼ ܢܦܫܹܗ ܒܐܼܝܼܕܲܝ̈ ܝܲܥܩܘܿܒܼ|
    block |ܗܘ̤ ܬܘܼܒܼ ܚܵܘܝܼ ܐܵܦ ܠܐܹܫܲܥܝܵܐ ܚܙܵܬܬܼܵܐ ܕܬܲܗܪܵܐ ܀|
    block |܃ܬܲܗܪܵܐ ܪܲܒܵܐ ܚܙ̣ܵܐ ܚܲܙܵܝܵܐ ܒܲܪ ܚܲܙܵܝܹ̈ܐ|
    block |ܘܩܵܡ̣ ܘܐܸܬܼܒܲܩܝܼ ܒܲܕܼܠܵܐ ܪܸ̈ܓܼܫܹܐ ܐܲܝܟ ܕܲܒܼܪܸ̈ܓܼܫܹܐ ܀|
  block
    block |܃ܕܠܵܐ ܣܲܒܼܥܘܼܬܼܵܐ ܡܸܬܼܒܲܩܸܐ ܗ̄ܘ̣ܵܐ ܒܫܘܼܦܪܹܗ ܕܚܸܙܘܵܐ|
    block |ܘܲܟܼܡܵܐ ܕܚܵܐܲ݁ܪ ܬܘܼܒܼ ܚܵܐܲ݁ܪ ܗ̄ܘ̣ܵܐ ܗܲܢܝܼܵܐܝܼܬܼ ܀|
    block |܃ܗܲܢܝܼ ܗ̄ܘ̣ܵܐ ܛܵܒܼ ܚܸܙܘܹܗ ܕܚܸܙܘܵܐ ܥܲܠ ܪܸܥܝܵܢܹܗ|
    block |ܘܠܵܐ ܣܵܒܲ݁ܪ ܗ̄ܘ̣ܵܐ ܗܵܘܢܹܗ ܠܲܡܚܵܪ ܒܦܲܐܝܘܼܬܼ ܫܘܼܦܪܹܗ ܀|
    block |܃ܟܡܵܐ ܕܒܲܣܪ̈ܵܦܹܐ ܡܸܬܼܒܲܩܸܐ ܗ̄ܘ̣ܵܐ ܕܲܟܼܡܵܐ ܪܗܝܼܒܼܝܼܢ|
    block |ܩܸܢܛܵܐ ܘܚܘܼܒܵܐ ܡܸܬܿܬܵܘܣܲܦ ܗ̄ܘ̣ܵܐ ܒܓܼܵܘ ܪܸܥܝܵܢܹܗ ܀|
    block |܃ܟܡܵܐ ܕܓܸܦܲܝ̈ܗܘܿܢ ܥܲܠ ܐܲܦܲܝ̈ܗܘܿܢ ܡܸܬܼܥܲܦܝܼܢ ܗ̄ܘ̣ܵܘ|
    block |ܗܘ̤ ܒܓܼܵܘ ܢܲܦܫܹܗ ܡܸܬܼܦܲܪܲܣ ܗ̄ܘ̣ܵܐ ܠܡܸܣܬܲܬܵܪܘܼ ܀|
    block |܃ܟܡܵܐ ܕܒܲܪܬܼ ܩܵܠܵܐ ܕܩܲܕܼܝܼܫ ܩܲܕܿܝܼܫ ܡܸܫܬܲܡܥܵܐ ܗ̄ܘ̣ܵܬܼ|
    block |ܗܘ̤ ܕܠܵܐ ܫܵܘܹ̇ܐ ܐܵܦܠܵܐ ܠܡܸܫܡܲܥ ܡܸܬܼܚܲܫܲܒܲ ܗ̄ܘ̣ܐ ܀|
    block |ܟܡܵܐ ܕܲܚܙܵܬܼܵܐ ܒܲܩܕܼܘܿܫ ܩܘܼܕܼܫܹ̈ܐ ܡܸܬܼܚܲܙܝܵܐ ܗ̄ܘ̣ܵܬܼ|
    block |ܕܚܹܝܠ ܒܵܪܘܿܝܵܐ ܫܪ̣ܵܐ ܒܲܥܒܼܵܕܼܵܘ̈ܗܝ ܡܸܬܼܚܲܫܲܒܼ ܗ̄ܘ̣ܵܐ ܀|
    block |܃ܒܲܩܕܼܘܿܫ ܩܘܼܕܼܫܹ̈ܐ ܚܙ̣ܵܝܗܝ ܗ̄ܘ̣ܵܐ ܠܚܸܙܘܵܐ ܕܐܸܬܼܚܵܘܝܼ ܠܹܗ|
    block |ܘܠܵܐ ܣܦܲܩ ܩܘܼܕܼܫܵܐ ܕܲܡܩܲܕܿܫܵܢܹ̈ܐ ܠܡܹܐܚܲܕܼ ܣܵܟܹܗ ܀|
    block |܃ܪܲܒܿ ܗ̄ܘ̣ ܣܲܓܿܝܼ ܚܸܙܘܵܐ ܕܲܚܙ̣ܵܐ ܡ̣ܢ ܟܠ ܚܸܙܘܝܼ̈ܢ|
    block |ܘܣܵܗ̇ܕܵܐ ܚܙܵܬܼܵܐ ܕܪ̈ܘܼܚܵܢܵܝܹܐ ܕܠܵܐ ܣܸܦܩܲܬ̤ ܠܹܗ ܀|
    block |܃ܬܚܹܒܼ݂ܩܵܠܲܝ̈ܗܘܿܢ ܠܐܝܼܘ ܓܸܦܲܝ̈ܗܘܿܢ ܦܗ̣ܵܐ ܡܲܕܲܥܗܘܿܢ|
    block |ܘܠܵܐ ܣܦܲܩ̣ܘ ܥܲܙܝܼܘ ܠܡܸܬܼܒܲܩܵܝܘܼ ܒܙܝܼܘܹܗ ܕܚܸܘܙܵܐ ܀|
    block |܃ܠܐܝܼܘ ܘܐܸܬܼܦܲܫܲܚܘ ܡ̣ܢ ܕܲܢܟܲܣܘܿܢ ܦܲܪ̈ܨܘܿܦܲܝܗܘܿܢ|
    block |ܘܟܲܕܼ ܛܵܒܼ ܟܲܣܝܼܘ ܠܵܐ ܐܸܬܼܟܲܣܝܼܘ ܐܲܟܼܡܵܐ ܕܙܵܕܹܩ ܀|
    block |܃ܩܸܢܛܵܐ ܘܚܘܼܒܵܐ ܡܠܸܐ ܗ̄ܘ̣ܵܐ ܚܸܙܘܵܐ ܠܲܕܼܚܵܐܲܪ ܒܹܗ|
    block |ܘܲܡܣܲܪܸܕܼ ܗ̄ܘ̣ܵܐ ܘܲܡܕܲܚܸܠ ܗ̄ܘ̣ܵܐ ܚܲܟܿܝܼܡܵܐܝܼܬܼ ܀|
    block |܃ܒܝܲܕܼ ܬܲܪ̈ܬܲܝܗܹܝܢ ܩܵܡ̣ ܚܲܙܵܝܵܐ ܠܡܸܬܼܒܲܩܵܝܘܼ|
    block |ܘܡܸܬܼܩܲܢܲܛ ܗ̄ܘ̣ܵܐ ܘܡܸܬܼܝܲܐܲܒܼ ܗ̄ܘ̣ܵܐ ܕܢܸܩܪܘܿܒܼ ܘܲܢܦܘܼܫ ܀|
    block |܃ܚܸܒܼܠܹ̈ܐ ܩ̈ܫܲܝܵܐ ܡ̇ܚܹ̇ܝܢ ܗ̄ܘ̣ܵܘ ܠܵܗ̇ ܠܦܵܪܘܿܫܘܼܬܹܗ|
    block |ܘܲܡܚܲܒܸܿܠ ܗ̄ܘ̣ܵܐ ܕܢܵܘܠܸܕܼ ܚܸܙܘܵܐ ܕܐܸܬܼܚܵܘܝܼ ܠܹܗ ܀|
    block |܃ܒܲܕܸܡܘܼܬܼ ܥܘܸܠܵܐ ܥܵܨܹ̇ܐ ܗ̄ܘ̣ܵܐ ܠܹܗ ܚܸܙܘܵܐ ܠܝܲܨܪܹܗ|
    block |ܕܲܒܼܝܲܕܼ ܪܸ̈ܓܼܫܵܘܗܝ ܢܸܦܘܿܩ ܢܲܟܼܪܸܙ ܪܲܒܿܘܼܬܼ ܚܲܝܠܹܗ ܀|
    block |܃ܙܲܪܥܵܐ ܛܵܒܼܵܐ ܕܪܘܼܚ ܓܸܠܝܵܢܵܐ ܩܲܒܸܿܠ ܗܵܘܢܹܗ|
    block |ܘܲܬܼܗܲܪ ܣܲܓܼܝܼ ܕܟܲܕܼ ܠܵܐ ܫܵܘܹ̇ܐ ܫܘ̣ܵܐ ܠܕܼܐܝܟ ܗܵܕܹܐ ܀|
    block |܃ܫܝܼܛܘܼܬܼ ܓܸܢܣܹܗ ܘܪܲܒܿܘܼܬܼ ܥܵܘ̣ܠܹܗ ܡܸܬܼܥܲܗܲܪ ܗ̄ܘ̣ܵܐ|
    block |ܘܦܵܪܘܿܫܵܐܝܼܬܼ ܡܸܬܿܕܲܡܲܪ ܗ̄ܘ̣ܵܐ ܒܐܲܝܕܼܵܬ ܕܲܚܙ̣ܵܐ ܀|
    block |܃ܚܲܫܵܐ ܕܚܵܘܒܵܘ̈ܗܝ ܙܵܩܹ̇ܬܼ ܗ̄ܘ̣ܵܐ ܠܹܗ ܠܒܲܪ ܡ̇ܝܘܿܬܹ̈ܐ|
    block |ܘܡܸܬܼܟܲܚܲܕܼ ܗ̄ܘ̣ܵܐ ܕܢܸܬܼܠܸܐ ܚܝܵܪܹܗ ܠܐܲܦܲܝ̈ ܚܸܙܘܵܐ ܀|
  block
    block |܃ܡ̇ܐ ܕܐܸܬܼܪܲܓܼܪܲܓܼ ܕܲܢܚܘܼܪ ܫܲܦܝܼܪ ܒܦܲܐܝܘܼܬܼ ܫܘܼܦܪܹܗ|
    block |ܚܵܪ̣ ܒܲܩܢܘܿܡܹܗ ܚܲܫ̣ ܘܐܸܬܿܬܲܢܲܚ ܥܲܠ ܣܘܼܪ̈ܚܵܢܵܘܗܝ ܀|
    block |܃ܡ̇ܐ ܕܐܸܬܼܝܲܐܲܒ ܠܩܵܠܵܐ ܕܥܝܼܪܹ̈ܐ ܕܩܵܥܥܹ̇ܝܢ ܩܲܕܿܝܼܫ|
    block |ܥܗ݂ܲܕܼ ܛܲܡܐܝܼܘܼܬܼܵܐ ܕܲܒܼܢܲܝ̈ ܥܲܡܹܗ ܘܚܲܦܝܼ ܐܲܦܵܘ̈ܗܝ ܀|
    block |܃ܡ̇ܐ ܕܐܸܬܼܝܲܐܲܒܼ ܠܩܵܠܵܐ ܕܥܝܼܪܹ̈ܐ ܕܩܵܥܹ̇ܝܢ ܩܲܕܿܝܼܫ|
    block |ܥܗ݂ܲܕܼ ܛܲܡܐܝܼܘܼܬܼܵܐ ܕܲܒܼܢܲܝ̈ ܥܲܡܹܗ ܘܚܲܦܝܼ ܐܲܦܵܘ̈ܗܝ ܀|
    block |܃ܡ̇ܐ ܕܐܸܬܼܒܲܩܝܼ ܕܲܟܼܝܵܢ ܪܘܼܚܵܐ ܐܝܼܬܼܵܘܗܝ ܚܸܙܘܵܐ|
    block |ܐܵܘܚܸܠ ܘܲܦܣ݂ܲܩ ܕܗܘ̤ ܛܵܠܹ̇ܩ ܠܹܗ ܡ̣ܢ ܚܲܝܘܼܬܼܵܐ ܀|
    block |܃ܒܐܵܓܼܘܿܢ ܚܲܫܹ̈ܐ ܪܡܸܐ ܗ̄ܘ̣ܵܐ ܢܒܼܝܼܵܐ ܩܕܼܵܡ ܓܸܠܝܵܢܵܐ|
    block |ܘܡܸܬܼܝܲܐܲܒܼ ܗ̄ܘ̣ܵܐ ܕܢܸܫܡܲܥ ܩܵܠܵܐ ܕܫܘܼܒܼܩܵܢ ܥܵܘ̣ܠܵܐ ܀|
    block |܃ܚܲܫܵܐ ܕܥܵܘ̣ܠܹܗ ܘܕܲܒܼܢܲܝ̈ ܥܲܡܹܗ ܙܵܩܹ̇ܬܼ ܗ̄ܘ̣ܵܐ ܠܹܗ|
    block |ܘܡܲܪܝܼܪܵܐܝܼܬܼ ܡܸܬܿܬܲܢܲܚ ܗ̄ܘ̣ܵܐ ܒܓܼܵܘ ܪܸܥܝܵܢܹܗ ܀|
    block |܃ܘܵܝ ܠܝܼ ܠܕܼܵܘܝܵܐ ܐܸܡ݂ܲܪ ܟܹܐܢܵܐ ܗܘ̤ ܠܲܩܢܘܿܡܹܗ|
    block |ܕܲܡܛܲܡܲܐ ܐ̄ܢܵܐ ܒܲܫܟܼܝܼܪ݁ܵܬܼܵܐ ܕܥܵܘ̣ܠܹܗ ܕܥܲܡܵܐ ܀|
    block |܃ܘܵܝ ܠܝܼ ܕܲܣܢܹܐ ܚܝܪܵܐ ܕܐܲܦܲܝ ܘܲܕܼܚܘܼܫܵܒܲܝ̈|
    block |ܘܩܵܡܹ̇ܬܼ ܕܐܹܚܘܼܪ ܒܫܲܦܝܘܼܬܼ ܚܸܙܘܵܐ ܕܚܹܝܠ ܐܝܼܬܼܘܼܬܼܵܐ ܀|
    block |܃ܘܵܝ ܠܝܼ ܕܐܝܼܬܲܝ ܡܸܕܼܪܵܐ ܫܝܼܛܵܐ ܕܒܼܝܼܠ ܒܲܚܛܵܗܹ̈ܐ|
    block |ܘܲܫܘܹ̇ܝܬܼ ܕܐܸܚܙܸܐ ܠܪܸܡܙܵܐ ܕܪܲܟܸܿܒܼ ܠܫܝܼܛܘܼܬܼ ܡܸܕܼܪܲܢ ܀|
    block |܃ܒܕܼܝܼܢܵܐ ܟܹܐܢܵܐ ܩܲܛܪܸܓܼ ܢܲܦܫܹܗ ܢܒܼܝܼܵܐ ܟܹܐܢܵܐ|
    block |ܘܲܩܕܼܵܡ ܕܝܼܢܵܐ ܚܲܝܸܒܼ ܗܘ̤ ܠܹܗ ܕܠܵܐ ܢܸܬܼܚܲܝܲܒܼ ܀|
    block |܃ܐܲܝܟ ܚܲܝܵܒܼܵܐ ܩܵܡ̣ ܙܲܕܿܝܼܩܵܐ ܩܕܼܵܡ ܓܸܠܝܵܢܵܐ|
    block |ܘܥܲܕܼܠܵܐ ܢܸܒܼܠܲܥ ܩܲܪܸܡ ܐܵܘܕܿܝܼ ܕܚܲܝܵܒܼܵܐ ܐ̄ܢܵܐ ܀|
    block |܃ܐܲܝܟ ܕܲܒܼܥܲܪ̈ܩܹܐ ܡ̣ܬܿܚ ܠܲܩܢܘܿܡܹܗ ܒܲܬܼܘܵܬܼ ܢܲܦܫܵܐ|
    block |ܘܢܲܓܸܿܕܼ ܗܘ̤ ܠܹܗ ܥܲܕܼܠܵܐ ܢܸܡܛܘܿܢ ܢܸܓܼ̈ܕܹܿܐ ܨܹܐܕܼܵܘܗܝ ܀|
    block |܃ܢܸܓܼ̈ܕܹܿܐ ܩܫܲܝ̈ܵܐ ܦܣܲܩ̣ ܥܲܠ ܢܲܦܫܹܗ ܟܲܕܼ ܠܵܐ ܬܲܒܼܥ̣ܘܼܗܝ|
    block |ܘܦܵܪܘܿܫܵܐܝܼܬܼ ܦܪ݂ܲܫ ܘܵܠܝܼܬܼܵܐ ܕܚܲܝܵܒܼ ܐ̄ܢܵܫܵܐ ܀|
    block |܃ܚܠܵܦ ܚܲܝܵܒܹ̈ܐ ܚܲܝܸܒܼ ܢܲܦܫܹܗ ܟܲܕܼ ܠܵܐ ܚܲܝܵܒܼ|
    block |ܘܲܒܼܬܸܢ̈ܚܵܬܹܗ ܕܝܼܠܵܐ ܡܲܚ̈ܘܵܐܼܵܐ ܡ̣ܢ ܡܲܪ݁ܵܚܹܐ ܀|
    block |܃ܣܢܹܐܓܼܪܵܐ ܛܵܒܼܵܐ ܗܘ̤ܵܐ ܚܠܵܦ ܥܲܡܹܗ ܨܹܝܕܼ ܟܹܐܢܘܼܬܼܵܐ|
    block |ܘܲܒܼܬܿܟܲܫܲܦܬܹܿܗ ܫܲܠܝܼ ܪܘܼܓܼܙܵܐ ܘܐܲܒܲܪ ܚܸܡܬܼܵܐ ܀|
    block |܃ܒܲܣܢܹܐ ܓܼܪܘܼܬܹܗ ܬܗܲܪ ܕܲܝܵܢ̇ܵܐ ܘܲܒܼܢܲܝ̈ ܛܲܟܼܣܹܗ|
    block |ܕܲܟܼܡܵܐ ܝ̄ܕܕܲܥ ܗ̄ܘ̣ܵܐ ܠܲܡܪܲܟܵܒܼܘܼ ܦܘܼܪ̈ܣܹܐ ܚܢܝܼ̈ܓܹܐ ܀|
    block |܃ܦܝܵܣܵܐ ܕܡܸܠܵܘ̈ܗܝ ܫܡ݂ܲܥ ܦܘܼܩܕܵܢܵܐ ܕܲܟܼܣܸܐ ܒܚܸܘܙܵܐ|
    block |ܘܫܲܕܲܪ ܒܲܝܐܹܗ ܒܝܲܕܼ ܐܝܼܙܓܲܕܵܐ ܪܘܼܚܵܢܵܝܵܐ ܀|
    block |܃ܓܲܒܼܪܵܐ ܕܪܘܼܚܵܐ ܫܕܲܪ ܚܸܙܘܵܐ ܨܹܝܕܼ ܒܲܪ ܐܵܡܘܿܨ|
    block |ܕܢܸܙܘܿܥ ܒܐܸܕܼܢܵܘ̈ܗܝ ܣܒܲܪܬܼܵܐ ܛܵܒܼܬܼܵܐ ܕܫܘܼܒܼܩܵܢ ܥܵܘ̣ܠܵܐ ܀|
    block |܃ܣܒܲܪܬܼܵܐ ܛܵܒܼܬܼܵܐ ܐܲܝܬܿܝܼ ܥܝܼܪܵܐ ܠܒܲܪ ܥܸܒܼܪ̈ܵܝܹܐ|
    block |ܕܡܲܠܝܵܐ ܫܲܝܢܵܐ ܘܐܝܼܬܼ ܒܵܗ̇ ܐܵܬܼܵܐ ܕܚܘܼܣܵܝ ܚܵܘ̈ܒܹܿܐ ܀|
    block |܃ܚܘܼܣܵܝ ܚܵܘ̈ܒܹܿܐ ܛܥ݂ܲܢ ܪܘܼܚܵܐ ܒܐܝܼܕܼܵܐ ܕܙܵܘܥܵܘ̈ܗܝ|
    block |ܘܝܲܗ̣̄ܒܼ ܠܲܢܒܼܝܼܵܐ ܕܬܼܚܲܣܸܐ ܒܵܗ̇ ܡ̣ܢ ܟܘܼܬܼܡ̇ܬܹ̈ܐ ܀|
  block
    block |܃ܓܡܘܼܪܬܵܐ ܕܢܘܼܪܵܐ ܪܡ݂ܲܙ ܠܹܗ ܪܸܡܙܵܐ ܠܪܘܼܚܵܢܵܝܵܐ|
    block |ܕܢܸܩܪܘܿܒܼ ܘܢܸܣܲܒܼ ܒܟܼܠܒܿܬܼܵܐ ܕܢܘܼܪܵܐ ܘܲܢܩܲܪܸܒܼ ܠܹܗ ܀|
    block |܃ܢܘܼܪܵܠ ܒܢܘܼܪܵܠ ܦܩ݂ܲܕܼ ܠܹܗ ܕܢܹܐܚܘܿܕܼ ܠܢܘܼܪܵܝܵܐ|
    block |ܘܲܢܛܲܠܸܩ ܒܵܗ̇ ܝܲܥܪܵܐ ܕܥܵܘ̣ܠܵܐ ܕܝܼܥ̣ܵܐ ܒܐ̄ܢܵܫܵܐ ܀|
    block |܃ܝܲܥܪܵܐ ܕܥܵܘ̣ܠܵܐ ܝ̄ܥ̣ܵܐ ܒܐܸܫܟܵܪܵܐ ܕܚܸܛܵܘ̈ܗܝ ܕܐܵܕܼܵܡ|
    block |ܘܲܫܲܕܲܪ ܟܲܣܝܵܐ ܥܲܕܹܿܗ ܒܐܝܼܕܼܵܐ ܕܲܫܡܲܝܵܢܵܐ ܀|
    block |܃ܡܲܓܼܠܵܐ ܕܢܘܼܪܵܐ ܚܵܘܝܹܗ ܕܢܵܘܫܸܛ ܒܲܝܢܵܬܼ ܚܸܛܹ̈ܐ|
    block |ܘܢܸܚܨܘܿܕܼ ܝܲܥܪܵܐ ܘܲܢܦܘܼܫ ܙܲܪܥܵܐ ܕܠܵܐ ܢܸܟܼܝܵܢܵܐ ܀|
    block |܃ܐܲܝܟ ܚܵܨܘܿܕܼܵܐ ܩܪܸ݂ܒܼ ܪܘܼܚܵܢܵܐ ܨܹܝܕܼ ܒܲܪ ܐܵܡܘܿܨ|
    block |ܘܚܲܨܕܹܿܗ ܠܥܵܘ̣ܠܹܗ ܒܡܲܓܿܠܵܐ ܕܐܵܘܚܸܕܼ ܪܸܡܙܵܐ ܒܐܝܼܕܹܗ ܀|
    block |܃ܓܡܘܼܪܬܵܐ ܕܢܘܼܪܵܐ ܚܙ̣ܵܐ ܟܲܕܼ ܣܝܼܡܵܐ ܒܡܲܕܼܒܲܚܩܘܼܕܼܫܵܐ|
    block |ܘܲܩܪܸ݂ܒܼ ܐܲܚܕܵܗ̇ ܒܐܝܼܕܼܵܐ ܕܢܘܼܪܵܐ ܐܲܝܟ ܕܐܸܬܼܦܲܩܲܕܼ ܀|
    block |܃ܒܟܲܠܒܿܬܼܵܐ ܕܢܘܼܪܵܐ ܠܲܒܼܟܵܗ̇ ܠܢܘܼܪܵܐ ܢܘܼܪܵܢܵܝܵܬܼܵܐ|
    block |ܘܩܲܪܸܒܼ ܣܵܡܵܗ̇ ܥܲܠ ܣܸܦ̈ܘܵܬܼܵܐ ܒܸܣܪ̈ܵܢܝܵܬܼܵܐ ܀|
    block |܃ܐܘܿ ܬܸܕܼܡܘܼܪܬܵܐ ܕܨܹܝܕܼ ܒܲܪ ܐܵܡܘܿܨ ܡܸܣܬܲܥܪܵܐ ܗ̄ܘ̣ܵܬܼ|
    block |ܕܟܲܕܼ ܒܸܣܪܵܢܵܐ ܗ̄ܘ̣ ܠܵܐ ܝܵܩܹ̇ܕܼ ܗ̄ܘ̣ܵܐ ܡ̣ܢ ܝܵܩܹܕܿܬܵܐ ܀|
    block |܃ܢܘܼܪܵܐ ܠܢܘܼܪܵܐ ܠܵܐ ܣܦ݂ܲܩ ܐܸܚܲܕܼ ܒܸܠܥܵܕܼ ܡܸܕܸܿܡ|
    block |ܘܒܸܣܪܵܐ ܫܝܼܛܵܐ ܐܲܚܕܵܗ̇ ܒܦܘܼܡܹܗ ܘܠܵܐ ܐܸܬܼܚܲܪܲܟ ܀|
    block |܃ܠܵܐ ܚܵܫܘܿܫܵܐ ܚܲܫ̣ ܡ̣ܢ ܙܲܗܪܵܐ ܕܥܲܙܝܼܙܘܼܬܼܵܗ̇|
    block |ܘܲܡܠܸܐ ܚܲܫܹ̈ܐ ܠܵܐ ܚܲܫ̣ ܦܲܓܼܪܹܗ ܟܲܕܼ ܩܸܪܒܲܬ̤ ܠܹܗ ܀|
    block |܃ܐܘܿ ܢܘܼܪܵܢܵܐ ܕܠܵܐ ܣܦ݂ܲܩ ܐܸܚܲܕܼ ܚܙܵܬܼܵܐ ܕܢܘܼܪܵܐ|
    block |ܐܘܿ ܦܲܓܼܪܵܐ ܕܠܵܐ ܐܲܟܿܝܵܬܹ̈ ܫܲܠܗܹܒܼܝܼܬܼܵܐ ܀|
    block |܃ܠܵܘ ܢܘܼܪܵܐ ܗ̣̄ܘܵܬܼ ܕܐܸܚܲܕܼ ܥܝܼܪܵܐ ܒܟܲܠܒܿܬܼܵܐ ܕܢܘܼܪܵܐ|
    block |ܐܵܦܠܵܐ ܢܒܼܝܼܵܐ ܠܵܐ ܗ̄ܘ̣ܵܐ ܓܡܘܼܪܬܵܐ ܗ̄ܝܼ ܕܩܸܪܒܲܬ̤ ܨܹܐܕܼܵܘܗܝ ܀|
    block |܃ܠܵܐ ܗ̄ܘ̣ܵܐ ܒܓܼܘܼܫܡܵܐ ܚ̣ܙܵܝܗܝ ܗ̄ܘ̣ܵܐ ܠܚܸܙܘܵܐ ܕܐܸܬܼܚܵܘܝܼ ܠܹܗ|
    block |ܘܠܵܐ ܗ̄ܘ̣ܵܐ ܚܸܙܘܵܐ ܓܘܼܫܡܵܢܵܐܝܼܬܼ ܡܸܬܼܚܵܘܸܐ ܗ̄ܘ̣ܵܐ ܀|
    block |܃ܠܵܬܐ ܒܵܪܘܿܝܵܐ ܣܲܝܸܟ ܝܵܬܹܗ ܒܗܲܝܟܲܠ ܩܘܼܕܼܫܵܐ|
    block |ܐܵܦܠܵܐ ܣܪ̈ܵܦܹܐ ܐܘܵܥܝܼܘ ܓܸܦܹ̈ܐ ܡܸܬܼܪ̈ܲܓܼܫܵܢܹܐ ܀|
    block |܃ܠܵܐ ܗ̄ܘ̣ܵܐ ܒܩܵܠܵܐ ܡܸܬܼܪܲܓܼܫܢܵܐ ܩܥ̣ܵܘ ܪ̈ܘܼܚܵܢܹܐ|
    block |ܘܠܵܐ ܐܹܫܲܥܝܵܐ ܒܪܸ̈ܓܼܫܲܝ ܦܲܓܼܪܵܐ ܨܵܬܹܗ ܠܩܵܠܵܐ ܀|
    block |܃ܪܘܼܚܵܢܵܐܝܼܬܼ ܗܘ̤ܵܐ ܓܸܠܝܵܢܵܐ ܥܲܠ ܒܸܣܪܵܢܵܐ|
    block |ܘܲܒܼܪܸܥܝܵܢܵܐ ܚܙ̣ܵܐ ܗܵܝ̇ ܕܲܚܙ̣ܵܐ ܘܠܵܐ ܗ̄ܘ̣ܵܐ ܒܥܲܝܢܹ̈ܐ ܀|
    block |܃ܒܥܲܝܢܹ̈ܐ ܕܗܵܘܢܵܐ ܚܙ̣ܵܐ ܠܲܚܙܵܬܼܵܐ ܕܠܵܐ ܡܸܬܼܚܲܙܝܵܐ|
    block |ܘܲܒܼܬܲܪܥܝܼܬܹܗ ܨܵܬܼ ܒܲܪ̄ܬܼ ܩܵܠܵܐ ܕܠܵܐ ܡܸܬܼܪܲܓܼܫܵܐ ܀|
    block |܃ܒܙܵܘܥܹ̈ܐ ܟܣܲܝ̈ܵܐ ܬܲܪܓܸܿܡ ܥܲܡܹܗ ܪܸܡܙܵܐ ܟܲܣܝܵܐ|
    block |ܘܩܲܛܝܼܢܵܐܝܼܬܼ ܠܥܸ݂ܙ ܓܸܠܝܵܢܵܐ ܥܲܡ ܚܘܼܫܵܒܼܵܘ̈ܗܝ ܀|
    block |ܒܙܵܘܥܹ̈ܐ ܩܲܪܸܒܼ ܐܵܦ ܪܘܼܚܵܢܵܐ ܓܡܘܼܪܬܵܐ ܠܙܵܘܥܵܘ̈ܗܝ܃|
  block
    block |ܟܲܕܼ ܟܠ ܟܠܹܗ ܠܲܝܬܿ ܗ̄ܘ̣ܵܐ ܓܡܘܼܪܬܵ ܐܸܠܵܐ ܚܙܵܬܼܵܐ ܀|
    block |܃ܚܙܵܬܼܵܐ ܗ̄ܘ̣ܵܬܼ ܓܹܝܪ ܕܡܸܬܼܚܲܙܝܵܐ ܗ̄ܘ̣ܵܬܼ ܫܲܪܝܼܪܵܐܝܼܬܼ|
    block |ܠܵܐ ܗ̄ܘ̣ܵܐ ܒܓܼܘܼܫܡܵܐ ܐܸܠܵܐ ܒܚܸܙܘܵܐ ܕܠܵܐ ܪܘܼܟܵܒܼܵܐ ܀|
    block |܃ܕܠܵܐ ܒܐܝܼ̈ܕܲܝܵܐ ܠܒ݂ܲܟ ܪܘܼܚܵܢܵܐ ܓܡܘܼܪܬܵܐ ܕܠܲܝܬܹܿܝܗ̇|
    block |ܘܲܕܼܠܵܐ ܟܲܠܒܿܬܼܵܐ ܩܲܪܒܼܵܗ̇ ܠܦܘܼܡ̇ܐ ܕܲܠܒܼܝܼܫ ܓܘܼܫܡܵܐ ܀|
    block |܃ܒܟܲܠܒܿܬܼܵܐ ܕܠܲܝܬܹܿܝܗ̇ ܠܒ݂ܲܟ ܠܲܓܼܡܘܼܪܬܵܐ ܕܠܵܐ ܡܸܬܼܚܲܙܝܵܐ|
    block |ܘܩܲܪܒܼܵܗ̇ ܠܦܘܼܡ̇ܐ ܕܡܸܬܼܚܲܙܝܵܢܵܐ ܕܠܵܐ ܒܲܚܙܵܬܼܵܐ ܀|
    block |܃ܒܩܵܠܵܐ ܕܠܵܐ ܓܫܘܿܡ ܠܥܸ݂ܙ ܠܵܐ ܓܫܝܼܡܵܐ ܥܲܡ ܓܘܼܫܡܵܢܵܐ|
    block |ܘܲܓܼܠ̣ܵܐ ܘܚܵܘܝܝܹܗ ܫܘܼܒܼܩܵܢ ܥܵܘ̣ܠܵܐ ܕܢܵܣܹ̇ܒܼ ܡܲܓܵܢ ܀|
    block |܃ܗܵܐ ܩܸܪܒܲܬ̤ ܗܵܕܹܐ ܠܦܘܼܡܵܟ ܐܸܡ݂ܲܪ ܥܝܼܪܵܐ|
    block |ܕܬܲܥܒܲܪ ܥܵܘ̣ܠܵܟ ܘܬܸܫܪܸܐ ܦܟܼܵܪܹ̈ܐ ܕܚܵܘܒܲܝ̈ ܢܲܦܫܵܟ ܀|
    block |܃ܗܵܐ ܫܒܼܝܼܩ ܥܵܘ̣ܠܵܟ ܘܲܥܛܹܐ ܐ̄ܫܛܵܪܵܐ ܕܚܲܝܵܒܼܘܼܬܼܵܟ|
    block |ܩܘܼܡ ܦܘܼܩ ܐܲܟܼܪܸܙ ܩܵܠ ܫܘܼܒܼܩܵܢܵܐ ܠܲܒܼܢܲܝ̈ ܓܸܢܣܵܟ ܀|
    block |܃ܗܵܐ ܐܲܦܸܣ ܠܝܼ ܪܸܡܙܵܐ ܟܲܣܝܵܐ ܕܲܫܪܸܐ ܒܚܸܙܘܵܐ|
    block |ܕܐܹܩܲܪܸܒܼ ܠܵܟ ܣܲܡܵܐ ܕܪ̈ܲܚܡܹܐ ܕܠܵܐ ܒܐܝܼ̈ܕܲܝܵܐ ܀|
    block |܃ܗܵܐ ܚܵܘܝܼ ܠܝܼ ܕܲܒܼܡܵܢ ܐܲܣܸܐ ܟܹܐܒܼܵܐ ܕܢܲܦܫܵܟ|
    block |ܘܐܲܝܟܲܢ ܐܸܥܛܹܐ ܫܛܵܪ ܚܵܘ̈ܒܵܬܼܵܐ ܕܥܲܠ ܗܲܕܵܡܲܝ̈ܟ ܀|
    block |܃ܒܢܘܼܪܵܐ ܐܲܠܦܲܢܝ ܕܐܸܡܪܘܿܩ ܡܸܢܵܟ ܨܵܐܬܼܵܐ ܕܚܵܘ̈ܒܹܿܐ|
    block |ܘܒܼܵܗ̇ ܒܲܕܹܿܩ ܠܝܼ ܕܐܸܓܼܠܸܐ ܫܪܵܪܵܐ ܕܗܲܝܡܵܢܘܼܬܼܵܐ ܀|
    block |܃ܠܡܵܢ ܟܲܝ ܒܐܵܬܼܵܐ ܕܢܘܼܪܵܐ ܕܲܟܿܝܹܗ ܠܲܕܼܟܸܐ ܢܲܦܫܵܐ|
    block |ܕܗܵܐ ܗܝ̤ ܢܘܼܪܵܐ ܡܲܟܿܝܵܢܝܼܬܼܵܐ ܗ̄ܝܼ ܕܡܸܬܼܡܲܟܿܝܵܢܹ̈ܐ ܀|
    block |܃ܠܡܵܢ ܟܲ ܒܟܲܠܒܿܬܼܵܐ ܐܲܚܕܵܗ̇ ܥܝܼܪܵܐ ܘܠܵܐ ܗ̄ܘ̣ܵܐ ܒܐܝܼܕܹܗ|
    block |ܕܗܵܐ ܚܲܣܝܼܢ ܗ̄ܘ̣ ܚܹܝܠ ܪܘܼܚܵܢܵܐ ܡ̣ܢ ܫܲܬܼܝܼܩܵܐ ܀|
    block |܃ܠܡܵܢܵܐ ܢܘܼܪܵܐ ܫܩ݂ܲܠ ܡ̣ܢ ܡܲܕܼܒܿܚܵܐ ܕܲܥ̈ܠܵܘܵܬܼܵܐ|
    block |ܕܗܵܐ ܕܸܒܼܚܹ̈ܐ ܗ̄ܘ̣ܵܘ ܕܲܡܕܲܟܹܿܝܢ ܗ̄ܘ̣ܵܘ ܘܠܵܐ ܢܘܼܪܵܐ ܀|
    block |܃ܒܕܸܒܼܚܹ̈ܐ ܕܥܸܪ̈ܒܹܿܐ ܡܸܬܿܕܲܟܹܿܝܢ ܗ̄ܘ̣ܵܘ ܝܼܣܲܪ̈ܠܵܝܹܐ|
    block |ܘܡܸܛܠ ܡ̇ܢܵܐ ܠܵܘ ܡ̣ܢ ܕܸܒܼܚܹ̈ܐ ܫܩ݂ܲܠ ܩܲܪܸܒܼ ܠܹܗ ܀|
    block |܃ܒܲܕܼܡ̇ܐ ܕܥܸܓܼܠܹ̈ܐ ܡܸܬܼܚܲܣܹܝܢ ܗ̄ܘ̣ܵܘ ܛܲܟܐܲܝ̈ ܢܲܦܫܵܐ|
    block |ܘܥܲܠ ܡ̇ܢ ܠܵܐ ܕܡ̇ܐ ܥܲܠ ܦܘܼܡܹܗ ܘܚܲܣܝܼ ܚܵܘܒܵܘ̈ܗܝ ܀|
    block |܃ܠܵܐ ܐܸܫܬܲܡܥܲܬ̤ ܕܪܲܣ ܐ̄ܢܵܫ ܢܘܼܪܵܐ ܥܲܠ ܗܲܕܵܡܹ̈ܐ|
    block |ܘܠܵܐ ܕܪܘܼܚܵܢܵܐ ܠܵܐ ܩܢܸܐ ܪܸ̈ܓܼܫܹܐ ܐܸܚܲܕܼ ܢܘܼܪܵܐ ܀|
    block |܃ܢܘܼܟܼܪܵܝ ܣܲܓܼܝܼ ܗܵܢ ܚܘܼܣܵܝܵܐ ܠܕܲܒܼܢܵܡܘܿܣܵܐ|
    block |ܘܠܲܝܬܿ ܒܹܗ ܡܸܕܼܵܡܹ̇ܐ ܠܛܲܟܼܣܵܐ ܕܐܲܫܠܸܡ ܡܘܼܫܹܐ ܀|
    block |܃ܡܘܼܫܹܐ ܘܐܲܗܪܘܿܢ ܕܡ̇ܐ ܪܵܣ̇ܝܼܢ ܗ̄ܘ̣ܵܘ ܥܲܠ ܚܲܛܝܹ̈ܐ|
    block |ܠܵܘ ܥܲܠ ܦܘܼܡ̇ܐ ܐܸܠܵܐ ܒܐܸܕܼܢܹ̈ܐ ܘܒܲܟܼܪ̈ܵܘܵܬܼܵܐ ܀|
    block |ܚܕܲܬܵܐ ܗ̄ܝܼ ܕܲܣܥ݂ܲܪ ܣܪܵܦܵܐ ܕܪܘܼܚܵܐ ܨܹܝܕܼ ܐܹܫܲܥܝܵܐ܃|
  block
    block |ܘܠܲܝܬܿ ܠܵܗ̇ ܦܸܚܡܵܐ ܒܟܼܠܹܗ ܛܲܟܼܣܵܐ ܢܵܡܘܿܣܵܝܵܐ ܀|
    block |܃ܬܵܐ ܦܲܫܸܩ ܠܲܢ ܟܵܗܢܵܐ ܕܥܲܟܵܐ ܡܟܲܗܸܢ ܒܲܕܼܡ̇ܐ|
    block |ܡ̇ܢܲܐ ܗ̄ܝܼ ܗܵܕܹܐ ܕܲܣܥ݂ܲܪ ܥܝܼܪܵܐ ܨܹܝܕܼ ܒܲܪܓܸܢܣܲܢ ܀|
    block |܃ܬܵܐ ܚܵܘܵܐ ܠܲܢ ܝܼܣܲܪܠܵܝܵܐ ܚܙ̣ܵܐ ܠܐܲܠܵܗܵܐ|
    block |ܡ̇ܢܵ̇ܘ ܚܲܝܠܵܐ ܕܲܟܼܣܸܐ ܒܚܸܙܘܵܐ ܕܲܚ̣ܙܵܐ ܢܒܼܝܼܵܟ ܀|
    block |܃ܬܵܐ ܒܲܕܸܩ ܠܲܢ ܡܚܲܣܸܐ ܥܵܘ̣ܠܵܐ ܒܕܸܡ ܚܲܝ̈ܘܵܬܼܵܐ|
    block |ܐܡܵܢ ܠܵܐ ܒܲܕܼܡ̇ܐ ܥܛܵܝܗܝ ܪܘܼܚܵܢܵܐ ܠܥܵܘ̣ܠܹܵܗ ܕܐܲܚܘܼܟ ܀|
    block |܃ܠܡܵܢ ܠܵܐ ܪܲܣ ܠܹܗ ܕܡ̇ܐ ܥܲܠ ܐܸܕܼܢܹܗ ܐܵܘ ܥܲܠ ܛܲܪܦܹܗ|
    block |ܐܲܟܼܡܵܐ ܕܐܲܠܸܦܘ ܡܘܼܫܹܐ ܘܐܲܗܪܘܿܢ ܠܡܸܬܼܣܝܵܢܹ̈ܐ ܀|
    block |܃ܠܡܵܢ ܐܸܬܼܚܲܠܲܦ ܛܲܟܼܣܵܐ ܪܲܒܵܐ ܕܪܵܕܹܐ ܗ̄ܘ̣ܵܐ ܒܵܟ|
    block |ܘܐܲܠܦܵܟ ܥܝܼܪܵܐ ܠܡܸܪܕܵܐ ܒܐܘܼܪܚܵܐ ܕܠܵܐ ܚܲܙܝܵܐ ܠܵܟ ܀|
    block |܃ܠܵܪܵܐ ܡܸܕܸܿܡ ܣܟܸܐ ܒܹܗ ܒܚܸܙܘܵܐ ܕܲܚܙ̣ܵܐ ܢܒܼܝܼܵܟ|
    block |ܘܛܵܟ ܠܵܘ ܐ̄ܪܵܙܵܐ ܗ̄ܘ̣ ܐܸܠܵܐ ܫܪܵܪܵܐ ܕܡܲܥܒܲܪ ܐ̄ܪ̈ܵܙܹܐ ܀|
    block |܃ܫܪܵܪܵܐ ܓܼܠܝܵܐ ܡܲܟܼܪܸܙ ܐ̄ܪܵܙܵܐ ܒܝܲܕܼ ܫܘܼܓܼܢܵܝܹܗ|
    block |ܘܐܘܼܪܚܵܐ ܫܦܝܼܬܼܵܐ ܩܲܕܸܿܡ ܕܲܪܸܫ ܩܕܼܵܡ ܣܘܼܥܪ̈ܵܢܹܐ ܀|
    block |܃ܒܘܼܛܵܠ ܕܸܒܼܚܹ̈ܐ ܕܲܒܼܢܵܡܘܿܣܵܐ ܨܝܼܪ ܒܲܓܼܡܘܼܪܬܵܐ|
    block |ܘܫܘܼܒܼܩܵܢ ܥܵܘ̣ܠܵܐ ܕܫܲܪܝܼܪ ܡ̣ܢ ܗܵܘ̇ ܡܠܸܐ ܒܘܼܕܵܩܵܗ̇ ܀|
    block |܃ܥܘܼܬܼܪܵܐ ܪܲܒܵܐ ܕܠܵܐ ܡܸܬܼܡܲܣܟܲܢ ܟܣܸܐ ܒܲܚܙܵܬܼܵܗ̇|
    block |ܘܡܘܼܠܟܵܢ ܚܲܝܹ̈ܐ ܕܪܵܡ ܡ̣ܢ ܐܲܪܥܵܐ ܡܸܬܼܒܲܕܲܩ ܒܵܗ̇ ܀|
    block |܃ܩܘܼܕܼܫܵܐ ܕܲܟܼܝܵܐ ܡܲܟܼܪܸܙ ܩܵܠܵܐ ܕܲܫܡܲܝܵܢܹ̈ܐ|
    block |ܘܠܵܐ ܐܸܫܬܲܡܥܲܬ̤ ܕܩܲܕܸܿܫܘ ܗܵܟܲܢ ܐܸܠܵܐ ܗܵܫܵܐ ܀|
    block |܃ܬܠܝܼܬܼܵܝܘܼܬܼܵܐ ܡܡܲܠܝܵܐ ܩܥܵܬܼܵܐ ܕܩܘܼܕܵܫܲܝ̈ܗܘܿܢ|
    block |ܘܲܬܼܠܝܼܬܼܵܐܝܼܬܼ ܡܲܠܦܝܼܢ ܠܐ̄ܢܵܫܵܐ ܠܲܡܩܲܕܵܫܘܼ ܀|
    block |܃ܬܠܵܬܼܵܐ ܩܵܠܹ̈ܐ ܪܲܟܸܿܒܼܘ ܘܲܩܥ̣ܵܘ ܬܠܵܬܼ ܙܲܒܼ̈ܢܵܬܼܵܐ|
    block |ܐܲܠܸܦܘ ܛܲܟܼܣܵܐ ܕܐܝܼܬܼ ܒܐܝܼܬܼܘܼܬܼܵܐ ܬܠܵܬܼܵܐ ܒܲܚܕܼܵܐ ܀|
    block |܃ܐܲܝܟ ܕܲܒܼܨܸܒܼܥܵܐ ܚܵܘܝܼܘ ܐܸܢܹܝܢ ܠܐܲܪ̈ܥܵܢܵܝܹܐ|
    block |ܕܚܘܼܪܘ ܡ̇ܝܘܿܬܹ̈ܐ ܘܩܲܕܸܿܫܘ ܫܲܦܝܼܪ ܐܲܝܟ ܒܲܪ̄ܬܼ ܩܵܠܲܢ ܀|
    block |܃ܬܠܵܬܼܵܐ ܩܢܘܿܡܹ̈ܐ ܫ̈ܘܲܝܵܐ ܐܲܟܼܪܸܙܘ ܒܩܘܼܕܵܫܲܝ̈ܗܘܿܢ|
    block |ܘܬܲܪܓܸܿܡܘ ܐܸܢܘܿܢ ܒܦܘܼܡ ܐܹܫܲܥܝܵܐ ܐܲܝܟ ܫܲܪܝܼܪܹ̈ܐ ܀|
    block |܃ܫܪܵܪܵܐ ܕܲܒܼܗܘܿܢ ܓܠ̣ܵܘ ܠܲܢܒܼܝܼܵܐ ܐ̄ܪܵܙܵܢܵܐܝܼܬܼ|
    block |ܘܲܫܩ݂ܲܠ ܣܵܡ̣ܵܘ ܒܲܟܼܬܼܝܼ̈ܒܼܵܬܼܵܐ ܐܲܝܟ ܕܲܒܼܓܲܙܵܐ ܀|
    block |ܒܓܲܙܵܐ ܕܣܸܦܪܹ̈ܐ ܣܵܡ̣ܹܗ ܠܐ̄ܪܵܙܵܐ ܕܐܸܬܼܒܲܕܹܿܩ ܠܹܗ܃|
  block
    block |ܘܛܲܒܼܥܹܗ ܒܫܸܬܼܩܵܐ ܥܲܕܼ ܡܸܬܼܦܲܫܲܩ ܒܝܲܕܼ ܣܘܼܥܪ̈ܵܢܹܐ ܀|
    block |܃ܫܸܬܼܩܵܐ ܐܲܪܡܝܼ ܥܲܠ ܩܘܼܕܵܫܵܐ ܒܲܕܼܡܘܼܬܼ ܛܲܒܼܥܵܐ|
    block |ܕܠܵܐ ܢܚܘܼܪ̈ܵܢ ܒܹܗ ܥܲܝܢܲܝ̈ ܒܸܣܪܵܐ ܘܢܲܫܘܼܛܵܢܵܝ̈ܗܘܿܢ ܀|
    block |܃ܠܙܲܒܼܢܹܗ ܢܛܝܼܪ ܗ̄ܘ̣ܵܐ ܩܘܼܕܼܫܵܐ ܕܲܟܼܝܵܐ ܠܡܸܬܼܒܲܕܵܩܘܼ|
    block |ܥܲܠ ܗܵܝ̇ ܟܲܣܝܹܗ ܢܒܼܝܼܵܐ ܒܫܸܬܼܩܵܐ ܡ̣ܢ ܚܲܙܵܝܹ̈ܐ ܀|
    block |܃ܒܐ̄ܪܵܙܵܐ ܩܲܕܸܿܡ ܓܠ̣ܵܝܗܝ ܓܸܠܝܵܢܵܐ ܒܦܘܼܡ ܪ̈ܘܼܚܵܢܹܐ|
    block |ܘܚܵܘܝܼ ܠܐ̄ܢܵܫܵܐ ܠܡܸܛܲܪ ܛܲܟܼܣܵܐ ܕܫܘܼܠܵܡ ܙܲܒܼܢܹ̈ܐ ܀|
    block |܃ܠܫܘܼܠܵܡ ܙܲܒܼܢܹ̈ܐ ܥܬܼܝܼܕܼ ܗ̄ܘ̣ܵܐ ܕܢܸܓܼܠܹܝܗܝ ܠܐ̄ܪܵܙ ܩܘܼܕܵܫܵܐ|
    block |ܘܩܲܕܸܿܡ ܣܵܡ̣ܹܗ ܐܲܝܟ ܪܲܗܒܼܘܿܢܵܐ ܒܲܟܼܬܼܝܼ̈ܒܼܵܬܼܵܐ ܀|
    block |܃ܐܵܦ ܪ̈ܘܼܚܵܢܹܐ ܒܗܵܕܹܐ ܬܸܢܘܲܝ ܩܲܕܹܿܫܘ ܘܲܫܬܸܩ̣ܘ|
    block |ܕܢܸܪܢܸܐ ܟܠܢܵܫ ܕܡ̇ܢܲܐ ܗ̄ܝܼ ܥܸܠܬܼܵܐ ܕܲܬܼܠܵܬܼ ܙܲܒܼܢܝܼ̈ܢ ܀|
    block |܃ܐܵܦ ܚܘܼܣܵܝܵܐ ܕܝܲܗ̣̄ܒܼ ܠܲܢܒܼܝܼܵܐ ܒܡܸܠܬܼܵܐ ܝܲܗ̣̄ܒܹܿܗ|
    block |ܕܡ̇ܐ ܕܲܡܫܲܓܼܢܝܼ ܡ̣ܢ ܚܘܼܣܵܝܵܐ ܢܕܼܘܼܢ ܕܥܲܠ ܡ̇ܢܵܐ ܀|
    block |܃ܐܵܦ ܗܝ̤ ܓܡܘܼܪܬܵܐ ܕܲܛܥܵܬ̤ ܥܵܘ̣ܠܵܐ ܒܥܵܬܼܵܐ ܡܲܠܝܵܐ|
    block |ܕܐܲܝܟܲܢ ܩܸܪܒܲܬ̤ ܠܦܘܼܡ̇ܐ ܕܒܸܣܪܵܐ ܘܠܵܐ ܐܸܣܬܲܝܲܛ ܀|
    block |܃ܡܲܢ ܟܲܝ ܝܲܗ̣̄ܒܼ ܒܵܗ̇ ܚܹܝܠ ܚܘܼܣܵܝܵܐ ܒܠܵܐ ܦܵܪܘܿܫܬܵܐ|
    block |ܘܐܲܝܟܲܢ ܡܝܼܬܿܬܵܐ ܐܲܚܝܲܬ̤ ܡܝܼܬܼܵܐ ܕܡܝܼܬܼ ܒܲܚܛܵܗܵܘ̈ܗܝ ܀|
    block |܃ܡܝܼܬܿܬܼܵܐ ܗ̄ܝܼ ܢܘܼܪܵܐ ܟܡܵܐ ܐܸܢ ܩܲܢܝܵܐ ܚܲܡܝܼܡܘܼܬܼܵܐ|
    block |ܘܠܵܐ ܦܵܪܘܿܫܬܵܐ ܗ̄ܝܼ ܟܡܵܐ ܐܸܢ ܐܝܼܬܼ ܒܵܗ̇ ܙܲܗܪܵܐ ܕܢܘܼܪܵܐ ܀|
    block |܃ܐ̄ܪܵܙ ܡ̇ܘܗܲܒܼܬܼܵܐ ܕܠܲܚܡܵܐ ܘܚܲܡܪܵܐ ܒܓܼܵܘܵܗ̇|
    block |ܕܟܲܕܼ ܡܝܼܬܹ̈ܐ ܐ̄ܢܘܿܢ ܝܵܗ̇ܒܿܝܼܢ ܚܲܝܹ̈ܐ ܠܢܵܣܘܿܒܲܝ̈ܗܘܿܢ ܀|
    block |܃ܒܠܲܚܡܵܐ ܘܚܲܡܪܵܐ ܥܬܼܝܼܕܼ ܗ̄ܘ̣ܵܐ ܛܵܒܼܵܐ ܕܢܲܚܸܐ ܠܐ̄ܢܵܫܵܐ|
    block |ܘܩܲܕܸܿܡ ܐܲܚܝܼ ܠܒܲܕܼ ܒܲܪܢܵܫܵܐ ܒܚܸܙܘܵܐ ܕܢܘܼܪܵܐ ܀|
    block |܃ܬܲܪܥܵܐ ܐܸܚܲܕ ܒܐܲܦܲܝ̈ ܝܲܨܪܵܐ ܡܸܬܼܦܲܠܓܼܵܢܵܐ|
    block |ܕܐܸܢ ܥܲܣܩܝܼܢ ܠܹܗ ܚܲܝܹ̈ܐ ܕܠܲܚܡܵܐ ܢܚܘܼܪ ܒܲܓܼܡܘܼܪܬܵܐ ܀|
    block |܃ܐܵܪܵܐ ܓܡܘܼܪܬܵܐ ܟܝܵܢܵܐ ܚܲܪܫܵܐ ܥܛܵܬ̤ ܚܵܘ̈ܒܵܬܼܵܐ|
    block |ܦܲܓܼܪܵܐ ܘܲܕܼܡ̇ܐ ܕܐ̄ܢܵܫܵܐ ܠܵܐ ܡܨܸܐ ܡܚܲܣܸܐ ܚܵܘ̈ܒܹܿܐ ܀|
    block |܃ܐܵܪܵܐ ܡܸܠܬܼܵܐ ܫܲܪܝܼܪܵܐ ܠܵܟ ܕܫܸܒܼܩܲܬ̤ ܥܵܘ̣ܠܵܐ|
    block |ܠܡܵܢ ܡܸܬܼܦܲܐܓܲܬܼ ܥܲܠ ܫܘܼܒܼܩܵܢܵܐ ܕܲܒܼܣܘܼܥܪ̈ܵܢܹܐ ܀|
    block |܃ܐܵܪܵܐ ܚܙܵܬܼܵܐ ܕܛܸܠܵܢܝܼܬܼܵܐ ܨܵܒܹ̇ܝܬܿ ܕܬܹܐܚܘܿܕܼ|
    block |ܠܡܵܢ ܠܵܐ ܐܵܚ̇ܕܲܬܿ ܓܘܼܫܡܵܐ ܫܪܵܪܵܐ ܕܛܸܠܵܢܝܼܬܼܵܐ ܀|
    block |܃ܛܸܠܵܢܝܼܬܼܵܐ ܐ̄ܪܵܙ ܚܘܼܣܵܝܵ ܗ̄ܘ̣ ܕܨܝܕܼ ܒܲܪ ܐܵܡܘܿܨ|
    block |ܕܗܵܢܵܐ ܫܪܵܪܵܐ ܕܲܡܚܲܣܸܐ ܟܠ ܒܠܲܚܡܵܐ ܘܚܲܡܪܵܐ ܀|
    block |܃ܛܘܼܦܣܵܐ ܕܩܘܼܫܬܵܐ ܨܝܼܪ ܗ̄ܘ̣ܵܐ ܒܚܸܙܘܹܗ ܕܗܵܘ̇ ܓܸܠܝܵܢܵܐ|
    block |ܘܲܡܓܲܪܸܓܼ ܗ̄ܘ̣ܵܐ ܐ̄ܢܵܫܵܐ ܠܡܸܩܪܲܒܼ ܨܹܝܕܼ ܦܘܼܫܵܩܹܗ ܀|
  block
    block |܃ܘܪ̈ܵܦܹܐ ܨܵܪܘܼܗܝ ܐܲܝܟ ܕܲܠܨܲܠܡܵܐ ܡܸܬܼܚܲܙܝܵܢܵܐ|
    block |ܘܐܲܥܸܠܘ ܣܵܡ̣ܘܼܗܝ ܒܲܩܕܼܘܿܫ ܩܘܼܕܼܫܹ̈ܐ ܢܵܡܘܿܣܵܝܵܐ ܀|
    block |܃ܢܵܡܘܿܣܵܐܝܼܬܼ ܪܫܲܡ̣ܘ ܕܹܡܘܵܬܹ̈ܐ ܪ̈ܘܼܚܵܢܵܝܹܐ|
    block |ܘܟܲܕܼ ܛܵܒܼ ܗܵܟܲܢ ܡܫܲܓܼܢܲܝ ܗ̄ܘ̣ܵܐ ܛܵܒܼ ܡ̣ܢ ܢܵܡܘܿܣܵܐ ܀|
    block |܃ܢܲܗܝܼܪܝܼܢ ܗ̄ܘ̣ܵܘ ܛܵܒܼ ܣܲܡܡܵܢܹ̈ܐ ܕܨܝܼܪܝܼܢ ܗ̄ܘ̣ܵܘ ܒܹܗ|
    block |ܘܠܵܐ ܚܠܝܼܛ ܗ̄ܘ̣ܵܐ ܒܗܘܿܢ ܕܸܡ ܚܲܝ̈ܘܵܬܼܵܐ ܫܲܬܿܝܼ̈ܩܵܬܼܵܐ ܀|
    block |܃ܠܵܐ ܕܵܡܹ̇ܐ ܗ̄ܘ̣ܵܐ ܕܸܒܼܚܵܐ ܕܝܘܼܩܢܹܐ ܠܕܸܒܼܚܹ̈ܐ ܚܲܪ̈ܫܹܐ|
    block |ܘܠܵܐ ܬܸܫܒܿܘܿܚܬܵܐ ܕܲܡܫܲܒܿܚܵܢܵܘ̈ܗܝ ܠܫܘܼܒܼܚܹܗ ܕܡܘܼܫܹܐ ܀|
    block |܃ܫܒܼܝܼܚ ܗ̄ܘ̣ܵܐ ܣܲܓܿܝܼ ܘܠܲܝܬܿ ܗ̄ܘ̣ܵܐ ܫܘܼܒܚܵܐ ܕܕܵܡܹ̇ܐ ܠܫܘܼܒܼܚܹܗ|
    block |ܕܐܵܦ ܗܘ̤ ܫܘܼܒܼܚܹܗ ܕܗܲܝܟܲܠ ܩܘܼܕܼܫܵܐ ܦܟ݂ܲܗ ܒܲܚܙܵܬܹܗ ܀|
    block |܃ܒܗܲܝܟܲܠ ܩܘܼܕܼܫܵܐ ܨܵܪܘܼܗܝ ܥܝܼܪܹ̈ܐ ܠܲܨܠܸܡ ܩܘܼܫܬܵܐ|
    block |ܘܐܲܝܟ ܕܲܠܡܲܠܟܵܐ ܩܥ̣ܵܘ ܠܹܗ ܫܘܼܒܼܚܵܐ ܒܹܝܬܼ ܡܲܠܟܿܘܼܬܹܗ ܀|
    block |܃ܒܗܸܕܼܪܵܐ ܕܫܘܼܒܼܚܵܐ ܕܲܡܫܲܒܿܚܵܢܵܘ̈ܗܝ ܬܗܲܪ ܒܲܪ ܐܵܡܘܿܨ|
    block |ܘܲܗܘ̤ܵܐ ܒܥܲܝܢܵܘ̈ܗܝ ܥܲܠܡܵܐ ܘܫܘܼܒܼܚܹܗ ܐܲܝܟ ܠܵܐ ܡܸܕܹܿܡ ܀|
    block |܃ܐܵܦܠܵܐ ܕܐܝܼܬܼܵܘܗܝ ܚܲܫ̣ܒܹܿܗ ܠܥܵܠܡܵܐ ܒܦܸܚܡܵܐ ܕܫܘܼܒܼܚܹܗ|
    block |ܘܕܲܐܲܝܟ ܗܵܟܲܢܵܐ ܗ̄ܝܼ ܐܲܝܟ ܕܐܸܬܼܪܲܥܝܼ ܘܛܵܒܼ ܡ̣ܢ ܗܵܟܲܢ ܀|
    block |܃ܘܐܲܝܟ ܕܲܒܼܥܵܠܡܵܐ ܐ̄ܚܪܹܢܵܐ ܣܒ݂ܲܪ ܗ̄ܘ̣ܵܐ ܢܒܼܝܼܵܐ ܕܐܝܼܬܼܵܘܗܝ|
    block |ܘܩܵܡ̣ ܕܲܢܩܲܛܪܸܓܼ ܥܵܘ̣ܠܹܗ ܕܥܲܡܵܐ ܒܦܲܪܨܘܿܦ ܢܲܦܫܹܗ ܀|
    block |܃ܠܕܝܼܢܵܐ ܟܹܐܢܵܐ ܥܲܠ̣ ܥܲܡ ܢܲܦܫܹܗ ܚܠܵܦ ܟܠ ܒܲܪܢܵܫ|
    block |ܘܲܚ̣ܙܵܐ ܕܲܚܒܼܝܼܫ ܟܠܹܗ ܟܝܵܢܵܐ ܬܚܹܝܬܼ ܚܵܘ̈ܒܵܬܼܵܐ ܀|
    block |܃ܘܵܝܵܐ ܪܲܟܸܿܒܼ ܒܩܵܠ ܦܸܬܼܓܼܵܡܵܘ̈ܗܝ ܐܲܝܟ ܐܘܿܠ̈ܝܵܬܼܵܐ|
    block |ܘܒܲܟܿܝܼ ܐܸܢܘܿܢ ܠܚܲܫܲܝ̈ ܐ̄ܢܵܫܵܐ ܪܵܥܘܿܡ̇ܐܝܼܬܼ ܀|
    block |܃ܘܵܝܠܝܼ ܐܸܡ݂ܲܪ ܗܵܢܵܘ̇ ܕܹܝܢ ܘܵܝ ܠܲܟܼܝܵܢ ܐ̄ܢܵܫܵܐ|
    block |ܕܚܲܒܼ݂ܫܹܗ ܥܵܘ̣ܠܵܐ ܒܒܹܝܬܼ ܐܲܣܝܼܪܹ̈ܐ ܕܡ̇ܝܘܼܿܬܼܬܼܵܐ ܀|
    block |܃ܕܵܘܹܐ ܗ̄ܘ̣ ܣܲܓܿܝܼ ܟܝܵܢ ܡ̇ܝܘܿܬܹ̈ܐ ܡ̣ܢ ܟܠ ܕܲܗܘ̤ܵܘ|
    block |ܘܲܡܚܝܼܠ ܙܲܝܢܵܐ ܒܸܣܪܵܢܵܝܵܐ ܕܡܸܬܼܟܲܬܲܫܒܹܗ ܀|
    block |܃ܚܙ̣ܵܝܗܝ ܕܲܝܵܢ̇ܵܐ ܕܫܲܦܝܼܪ ܕܵܐܹ̇ܢ ܗܘ̤ ܠܲܩܢܘܿܡܹܗ|
    block |ܘܚܵܣ̣ ܥܲܠ ܫܸܦܠܵܐ ܕܟܼܠܹܗ ܟܝܵܢܵܐ ܒܪ̈ܲܚܡܹܐ ܕܲܥܠܵܘܗܝ ܀|
    block |܃ܚ̣ܙܵܝܗܝ ܕܲܡܩܲܛܪܸܓܼ ܠܲܫܟܼܝܼܪ̈ܵܬܼܵܐ ܕܓܸܢܣܹܗ ܒܢܲܦܫܹܗ|
    block |ܘܫܲܕܿܪܹܗ ܕܢܸܗܘܸܐ ܐ̄ܣܟܿܘܿܠܸܣܛܝܼܩܵܐ ܠܒܼܘܼܚܪܵܢ ܥܵܘ̣ܠܵܐ ܀|
    block |܃ܚܙ̣ܵܐ ܕܠܵܐ ܢܵܣܹ̇ܒܼ ܒܐܲܦܲܝ̈ ܢܲܦܫܹܗ ܠܡܸܒܼܣܲܪ ܥܵܘ̣ܠܵܗ|
    block |ܘܫܲܓܼܪܹܗ ܒܪܘܼܚܵܐ ܕܲܢܕܲܟܸܿܐ ܒܹܗ ܥܵܘ̣ܠܹܗ ܕܥܲܡܵܐ ܀|
    block |ܚܙ̣ܵܐ ܕܟܹܐܢܵܐܝܼܬܼ ܝܵ̇ܕܲܥ ܕܲܢܕܼܘܼܢ ܕܠܵܐ ܕܠܵܐ ܒܘܼܣܪܵܢܵܐ܃|
  block
    block |ܘܝܲܗ̣̄ܒܼ ܠܹܗ ܫܲܒܼܛܵܐ ܕܲܢܒܼܝܼܘܼܬܼܵܐ ܕܢܸܪܕܹܿܐ ܠܒܼܝܼܫܹ̈ܐ ܀|
    block |܃ܐܲܝܟ ܕܲܒܼܟܼܘܼܪܵܐ ܒܩܵܝ̣ܗܝ ܠܲܫܪܵܪܵܐ ܕܗܲܝܡܵܢܘܼܬܹܗ|
    block |ܘܥܲܒܼ݂ܕܹܿܗ ܠܦܘܼܡܹܗ ܒܘܼܕܵܩ ܐ̄ܪ̈ܵܙܹܐ ܕܲܣܬܼܝܼܪ̈ܵܬܼܵܐ ܀|
    block |܃ܒܩܵܠܵܐ ܐܲܫܡܲܥ ܠܵܐ ܩܢܸܐ ܨܹܝܕܼ ܒܲܪ ܒܲܝܬܹܿܗ|
    block |ܕܡܸܬܼܚܲܫܲܒܼ ܗ̄ܘ̣ܵܘ ܕܡܲܢ̣ܘܼ ܫܵܘܹ̇ܐ ܕܢܲܟܼܪܸܙ ܡܸܠܵܘ̈ܗܝ ܀|
    block |܃ܠܡܲܢ ܐܹܫܲܕܲܪ ܘܡܲܢ̣ܘܼ ܢܹܐܙܲܠ ܩܥ̣ܵܐ ܓܸܠܝܵܢܵܐ|
    block |ܘܦܲܢܝܼ ܟܹܐܢܵܐ ܕܐ̄ܢܵܐ ܐܵܙܹ̇ܠ ܐ̄ܢܵܐ ܚܘܼܒܵܢܵܐܝܼܬܼ ܀|
    block |܃ܠܡܲܢ ܟܲܝ ܫܲܐܸܠ ܝܵ̇ܕܲܥ ܟܠܵܐ ܐܲܝܟ ܠܵܐ ܝܵ̇ܕܲܥ|
    block |ܕܗܵܐ ܝܵ̇ܕܲܥ ܗ̄ܘ̣ܵܐ ܕܡܲܢ̣ܘܼ ܥܵܗܹ̇ܢ ܠܣܵܥܘܿܪܘܼܬܹܗ ܀|
    block |܃ܫܲܐܸܠ ܕܢܸܫܡܲܥ ܡܸܫܬܲܕܲܪܵܢܵܐ ܚܦܝܼܛ ܪܸܥܝܵܢܵܐ|
    block |ܘܢܸܓܼܒܸܿܐ ܗܘ̤ ܠܹܗ ܠܲܡܫܲܡܵܫܘܼ ܠܦܘܼܩܕܵܢ ܡ̇ܪܹܗ ܀|
    block |܃ܒܚܘܼܒܵܐ ܩܲܒܸܿܠ ܕܢܲܟܼܪܸܙ ܩܘܼܫܬܵܐ ܒܐܸܕܼܢܲܝ̈ ܥܲܛܠܹ̈ܐ|
    block |ܘܲܒܼܨܸܒܼܝܵܢܹܗ ܓܒܼ݂ܵܐ ܠܹܗ ܥܲܡܠܵܐ ܚܠܵܦ ܚܲܛܝܹ̈ܐ ܀|
    block |܃ܐ̄ܢܵܐ ܐܵܙܹ̇ܠ ܐ̄ܢܵܐ ܥܢ̣ܵܐ ܠܓܸܠܝܵܢܵܐ ܕܡܲܠܸܠ ܥܲܡܹܗ|
    block |ܘܲܡܬܲܪܓܸܿܡ ܐ̄ܢܵܐ ܫܪܵܪܵܐ ܕܲܫܡܵܟ ܕܠܵܐ ܐܲܚܦܝܝܼܬܼܵܐ ܀|
    block |܃ܐ̄ܢܵܐ ܡܲܟܼܪܸܙ ܐ̄ܢܵܐ ܚܹܝܠ ܐܝܼܬܼܘܼܬܼܵܟ ܒܹܝܬܼ ܐܲܪ̈ܥܵܢܹܐ|
    block |ܘܲܡܒܲܛܸܠ ܐ̄ܢܵܐ ܫܸܡ ܐܲܠܵܗܹ̈ܐ ܕܥܸܒܼܕܲܬ̤ ܛܘܼܥܝܲܝ ܀|
    block |܃ܗܲܒܼ ܠܝܼ ܛܲܒܼܥܵܐ ܕܲܫܡܵܟ ܪܲܒܵܐ ܕܠܵܐ ܡܸܬܿܕܲܓܲܠ|
    block |ܕܐܸܥܛܸܐ ܒܲܫܡܵܟ ܫܡܵܗܹ̈ܿܐ ܫܐܝܼܠܹ̈ܐ ܕܠܵܐ ܫܲܪܝܼܪܝܼܢ ܀|
    block |܃ܟܬܼܘܿܒܼ ܠܝܼ ܣܲܩܪܵܐ ܕܲܪܡ̇ܝ ܐܝܼܕܼܵܐ ܕܐܲܡܝܼܢܘܼܬܼܵܟ|
    block |ܕܐܸܩܪܹܝܗ̇ ܩܕܼܵܡ ܟܠ ܘܢܸܕܲܥ ܟܠܢܵܫ ܕܕܝܼܠܵܟ ܗ̄ܘ̣ ܟܠ ܀|
    block |܃ܐܵܘܚܸܕܼ ܒܐܝܼܕܲܝ̈ ܫܲܒܼܛܵܐ ܦܫܝܼܛܵܐ ܕܪܘܼܚ ܨܸܒܼܝܵܢܵܟ|
    block |ܕܐܹܩܲܦܲܚ ܒܹܗ ܦܬܲܟܼܪܹ̈ܐ ܚܲܪ̈ܫܹܐ ܕܪܲܟܸܿܒܼܘ ܫܹܐܕܹ̈ܐ ܀|
    block |܃ܐܘܿ ܠܲܢܒܼܝܼܵܐ ܫܒܼܝܼܚ ܒܲܢܒܼܝܼܝܹ̈ܐ ܟܡܵܐ ܐܸܬܿܟܲܝܲܒܼ|
    block |ܕܢܸܛܥܲܢ ܝܘܼܩܪܵܐ ܕܟܼܵܪܘܿܙܘܼܬܼܵ ܕܐܸܬܼܓܲܥܠܲܬ̤ ܠܹܗ ܀|
    block |܃ܐܘܿ ܠܐܝܼܙ ܓܲܕܵܐ ܩܲܠܝܼܠ ܗܵܘܢܵܐ ܟܡܵܐ ܪܗܸܛ̣ ܗܵܘܢܹܗ|
    block |ܕܥܲܕܼܠܵܐ ܢܚܸܙܘܿܩ ܡ̣ܛܵܐ ܨܸܒܼܝܵܢܹܗ ܠܐܲܝܟܵܐ ܕܫܲܠܚ̣ܘܼܗܝ ܀|
    block |܃ܐܘܿ ܠܚܲܙܵܝܵܐ ܕܫܲܦܝܼܪ̈ܵܬܼܵܐ ܟܡܵܐ ܚܵܪ̣ ܫܲܦܝܼܪ|
    block |ܘܛܵܣ̣ ܪܸܥܝܵܢܹܗ ܥܲܠ ܓܸܠܝܵܢܵܐ ܕܪܵܡ ܡ̣ܢ ܚܲܝܠܹܗ ܀|
    block |܃ܐܘܿ ܠܲܬܼܪܝܼܨܵܐ ܟܡܵܐ ܝ̄ܕܲܥ ܕܲܢܕܼܘܼܢ ܦܵܪܘܿܫܵܐܝܼܬܼ|
    block |ܕܚܵܪ̣ ܒܲܩܢܘܿܡܹܗ ܘܚܲܝܒܹܗ ܠܥܵܘ̣ܠܵܐ ܕܟܼܠܵܗ̇ ܬܹܒܹܝܠ ܀|
    block |܃ܬܵܘ ܢܸܩܒܿܘܿܥ ܠܲܢ ܢܝܼܫܵܐ ܕܕܼܵܡܹ̇ܐ ܠܲܕܼܒܲܪ ܐܵܡܘܿܨ|
    block |ܘܢܸܚܢܸܐ ܠܩܘܼܒܼܠܹܗ ܒܝܲܕܼ ܩܘܼܛܪܵܓܼܵܐ ܕܲܫܟܼܝܼܪ݁ܵܬܲܢ ܀|
    block |܃ܬܵܘ ܢܸܬܿܬܲܢܲܚ ܥܲܠ ܣܲܢ̈ܝܵܬܲܢ ܒܕܼܘܼܡܝܵܐ ܕܝܼܠܹܗ|
    block |ܘܲܢܕܼܘܼܢ ܥܵܘ̣ܠܲܢ ܥܲܕܼܠܵܐ ܢܕܼܘܼܢܲܢ ܕܝܼܢܵܐ ܥܬܼܝܼܕܼܵܐ ܀|
  block
    block |܃ܢܵܘܕܹܿܐ ܕܲܚ̣ܛܲܝܢ ܐܲܝܟ ܕܐܵܘܕܿܝܼ ܗܘ̤ ܩܕܼܵܡ ܓܸܠܝܵܢܵܐ|
    block |ܕܢܸܫܘܸܐ ܠܡܸܫܡܲܥ ܩܵܠ ܫܘܼܒܼܩܵܢܵܐ ܐܲܝܟ ܕܲܫܡܲܥ ܗܘ̤ ܀|
block |ܥܲܠ ܚܲܢܲܢܝܵܐ ܘܥܲܙܲܪܝܵܐ ܘܡܝܼܫܵܐܹܝܠ|
  block
    block |ܥܲܠ ܚܲܢܲܢܝܵܐ ܘܥܲܙܲܪܝܵܐ ܘܡܝܼܫܵܐܹܝܠ|
  block
    block |ܡܐܡܪܐ ܕܐܪܒܥܝܢ ܘܐܪܒܥܐ|
    block |ܥܲܠ ܚܲܢܲܢܝܵܐ ܘܥܲܙܲܪܝܵܐ ܘܡܝܼܫܵܐܹܝܠ|
    block |ܥܘܼܢܵܝܵܐ|
    block |ܣܵܗ̈ܕܹܿܐ ܒܥܵܘ ܪ̈ܲܚܡܹܐ ܥܲܠ ܥܵܠܡܵܐ܁ ܕܐܲܚܝܼܕܼܓܵܘܣܵܐ|
    block |܃ܒܓܲܪ̈ܡܲܝܟܿܘܿܢ܃ ܐܲܚܲܝ̈|
  block
    block |܃ܒܢܲܝ̈ ܡܘܼܠܟܵܢܵܐ ܢܚܸܬܼܘ ܒܲܫܒܼܝܼܬܼܵܐ ܠܒܹܝܬܼ ܒܵܒܼܠܵܝܹ̈ܐ|
    block |ܘܠܵܐ ܐܸܬܼܪܲܦܝܼܘ ܡ̣ܢ ܬܘܼܟܼܠܵܢܵܐ ܕܡܘܼܠܟܵܢܲܝ̈ܗܘܿܢ ܀|
    block |܃ܪ̈ܵܚܡܲܝ ܫܲܝܢܵܐ ܚ̣ܝܢܵܐ ܚܙ݂ܲܩܘ ܠܲܦܢܝܼܬܼܵܐ ܕܪ̈ܲܓܿܘܼܙܬܼܵܢܹܐ|
    block |ܘܠܵܐ ܦܵܓܼ ܚܘܼܒܵܐ ܕܪܸܚܡܲܬܼ ܩܘܼܫܬܵܐ ܡ̣ܢ ܡܲܕܿܥܲܝ̈ܗܘܿܢ ܀|
  block
    block |܃ܛܥܝܼܢܲܝ̈ ܢܝܼܫܵܐ ܪܫܲܡ̣ ܒܵܪܘܿܝܵܐ ܥܲܠ ܪܸ̈ܓܼܫܲܝܗܘܿܢ|
    block |ܫܪ̣ܵܘ ܒܹܝܬܼ ܚܲܢܦܹ̈ܐ ܘܠܵܐ ܐܸܬܿܕܲܡܝܼܘ ܒܲܥܝܵܕܲܝ̈ܗܘܿܢ ܀|
    block |܃ܩܲܢܝܲܝ̈ ܛܲܥܡܵܐ ܥܵܠ̣ܘ ܘܐܸܬܼܚܲܠܲܛܘ ܥܲܡ ܦܲܟܿܝܼܗܹ̈ܐ|
    block |ܘܠܵܐ ܦܟ݂ܲܗ ܛܲܥܡܵܐ ܕܪܸ̈ܥܝܵܢܲܝܗܘܿܢ ܡ̣ܢ ܘܵܠܝܼܬܼܵܐ ܀|
    block |܃ܠܒܼܘܼܫܲܝ̈ ܙܲܝܢܵܐ ܢܵܡܘܿܣܵܝܵܐ ܚܫܝܼܠ ܡ̣ܢ ܪܘܼܚܵܐ|
    block |ܩܵܡ̣ܘ ܒܹܝܬܼ ܣܸܕܼܪܹ̈ܐ ܕܲܩܪ̈ܲܒܼܬܼܵܢܹܐ ܘܠܵܐ ܐܸܬܼܪܲܦܝܼܘ ܀|
    block |܃ܪ̈ܵܗܛܲܝ ܪܲܗܛܵܐ ܕܙܲܕܿܝܼܩܘܼܬܼܵܐ ܕܠܵܐ ܒܘܼܣܪܵܢܵܐ|
    block |ܥܡ݂ܲܪܘ ܥܲܡ ܛܲܡ̈ܠܹܐ ܘܠܵܐ ܦܵܫ̣ܘ ܘܐܲܗܡܝܼܘ ܡ̣ܢ ܥܲܡܠܲܝ̈ܗܘܿܢ ܀|
    block |܃ܐܵܓܼܘܿܢܸܣܛܹ̈ܐ ܐܵܚܕܵܝ̈ ܕܲܪܵܐ ܥܲܡ ܚܘܼܬܼܚܵܬܹ̈ܐ|
    block |ܦܲܕܼ ܐܝܼ̈ܕܲܝܵܐ ܕܐܵܚܘܿܕܲܝ̈ܗܘܿܢ ܡ̣ܢ ܓܘܼܫܡܲܝ̈ܗܘܿܢ ܀|
    block |܃ܒܢܲܝ̈ ܐܲܒܼܪܵܗܵܡ ܪܵܚܡܵܐ ܒܚܝܼܪܵܐ ܕܫܲܪܝܼܪ ܚܘܼܒܹܿܗ|
    block |ܥܲܠ̣ܘ ܠܐܵܓܼܘܿܢܵܐ ܘܲܙܟܼܵܘ ܘܲܢܦܲܩ̣ܘ ܐܲܝܟ ܐܲܒܼܘܼܗܘܿܢ ܀|
    block |܃ܠܐܵܓܼܘܿܢ ܚܲܫܹ̈ܐ ܥܲܠ̣ܘ ܙܲܟܵܝܹ̈ܐ ܒܢܲܝ̈ ܙܲܟܵܝܵܐ|
    block |ܘܣܲܟܿܝܼܘ ܘܲܫܠܸܡ̣ܘ ܠܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܐܲܒܼܪܵܐ ܀|
    block |܃ܒܐܲܒܼܪܵܡ ܕܲܡܝܼܘ ܒܣܘܼܟܵܝ ܣܲܒܼܪܵܐ ܕܠܵܐ ܡܸܬܿܕܲܓܲܠ|
    block |ܘܗܲܝܡܸܢܘ ܘܐܲܫܲܪܘ ܠܲܕܪ̈ܲܚܝܼܩܵܢ ܐܲܝܟ ܩܲܪ݁ܝܼܒܼܵܢ ܀|
    block |܃ܒܲܕܼܡܘܼܬܼ ܢܝܼܫܵܐ ܩܒ݂ܲܥܘ ܢܸܣܝܵܢܹܗ ܩܕܼܵܡ ܥܲܝܢܲܝ̈ܗܘܿܢ|
    block |ܘܲܚܢܵܘ̣ ܣܲܓܿܝܼ ܠܘܵܬܼ ܥܘܼܕܼܪܵܢܵܐ ܕܡ̣ܢ ܐܲܠܵܗܵܐ ܀|
    block |܃ܠܵܐ ܐܸܬܼܦܲܠܲܓܼ ܐܲܒܼܪܵܡ ܟܹܐܢܵܐ ܒܡܵܘܬܵܐ ܕܲܒܼܪܹܗ|
    block |ܘܠܵܐ ܒܢܲܝ̈ ܐܲܒܼܪܵܐ ܕܚܸܠܘ ܡ̣ܢ ܡ̇ܘܬܵܐ ܕܲܩܢܘܿܡܲܝ̈ܗܘܿܢ ܀|
    block |܃ܒܗܵܘܢܵܐ ܚܵܪ̣ܘ ܒܹܗ ܟܲܕܼ ܡܲܣܸܩ ܠܹܗ ܒܪܹܗ ܠܲܥܠܵܬܼܵܐ|
    block |ܘܝܲܗ̣̄ܒܼܘ ܓܘܼܫܡܲܝ̈ܗܘܿܢ ܠܫܲܠܗܹܒܼܝܼܬܼܵܐ ܕܢܸܬܿܕܲܡܘܿܢ ܒܹܗ ܀|
    block |܃ܗܲܝܡܵܢܘܼܬܼܵܐ ܠܒܸܫ̣ܘ ܐܲܝܟ ܙܲܝܢܵܐ ܥܠ ܙܵܘܥܲܝ̈ܗܘܿܢ|
    block |ܘܗܲܝܡܸܢܘ ܕܲܡܨܸܐ ܚܹܝܠ ܥܘܿܕܼܪܵܢܹܗ ܠܡܸܙܟܵܐ ܠܢܘܼܪܵܐ ܀|
    block |܃ܒܗܲܝܡܵܢܘܼܬܼܵܐ ܐܲܩܠܝܼܘ ܘܒܲܣܲܪܘ ܥܲܠ ܒܵܒܼܠܵܝܹ̈ܐ|
    block |ܕܲܚܙ̣ܵܘ ܕܲܪܦܸܐ ܫܘܼܘܕܵܝ ܡܸܠܹ̈ܐ ܕܟܲܠܕܵܝܘܼܬܼܵܐ ܀|
    block |܃ܒܗܲܝܡܵܢܘܼܬܼܵܐ ܓܒܼܵܘ ܕܲܢܡܘܼܬܼܘܼܢ ܡ̇ܘܬܵܐ ܕܙܲܒܼܢܵܐ|
    block |ܘܠܵܘ ܢܸܬܼܓܲܠܙܘܼܢ ܡ̣ܢ ܣܘܼܟܵܝܵܐ ܕܡܘܼܠܟܵܢ ܟܹܐܢܹ̈ܐ ܀|
    block |܃ܪܢܵܘ̣ ܕܲܦܫܝܼܩ ܗ̄ܘ̣ ܠܗܲܝܡܵܢܘܼܬܼܵܐ ܠܡܸܚܣܲܢ ܡ̇ܘܬܼܵܐ|
    block |ܘܠܵܐ ܚܲܫܸܒܼܘ ܗ̄ܘ̣ܵܘ ܠܡܸܬܼܦܲܨܵܝܼܘ ܡ̣ܢ ܝܼܩܕܵܢܵܐ ܀|
    block |܃ܥܗܲܕܘ ܕܐܸܢ ܡ̇ܝ̇ܬܿܝܼܢ ܒܐܘܼܪܚܵܐ ܕܡ̇ܘܬܵܐ ܪܵܕܹܝܢ ܐܲܝܟ ܟܠ|
    block |ܘܐܸܢ ܠܵܐ ܡ̇ܝ̇ܬܿܝܼܢ ܡܡܵܬܼ ܗ̄ܘ̣ ܡ̇ܝ̇ܬܿܝܼܢ ܐܲܝܟ ܡ̇ܝܘܿܬܹ̈ܐ ܀|
    block |܃ܒܡܵܘܬܵܐ ܚܵܪ̣ܘ ܗ̄ܘ̣ܵܘ ܘܒܲܣܲܪ ܘܐܲܫܝܼܛܘ ܠܐܲܪ̈ܥܵܢܵܝܹܐ|
    block |ܘܲܩܕܼܵܡ ܡ̇ܘܬܵܐ ܪܚܸܡܘ ܕܲܢܡܘܼܬܼܘܼܢ ܡ̇ܘܬܵܐ ܕܣܲܒܼܪܵܐ ܀|
  block
    block |܃ܣܲܒܼܪܵܐ ܗܘ̤ܵܐ ܠܗܘܿܢ ܐܲܝܟ ܗܲܕܿܝܼܠܵܐ ܒܐܘܼܪܚܵܐ ܕܚܲܫܹ̈ܐ|
    block |ܘܚܵܘܝܼ ܐܸܢܘܿܢ ܫܒܼܝܼܠ ܚܘܼܡܣܵܢܵܐ ܕܠܲܝܬܿ ܒܹܗ ܩܸܢܛܵܐ ܀|
    block |܃ܒܐܲܬܼܪܵܐ ܕܩܸܢܛܵܐ ܩܵܡ̣ܘ ܫܲܪܝܼܪܹ̈ܐ ܠܒܼܝܼܫܲܝ̈ ܣܲܒܼܪܵܐ|
    block |ܘܲܠܒܼܝܼܒܼܵܐܝܼܬܼ ܣܲܝܒܲܪܘ ܚܲܫܹ̈ܐ ܕܚܵܫܘܿܫܲܝ̈ܗܘܿܢ ܀|
    block |܃ܒܲܕܼܡܘܼܬܼ ܐܲܪܝܵܐ ܪܗܸܒܼ ܒܵܒܼܵܠܵܝܵܐ ܕܢܲܪܗܸܒܼ ܐܸܢܘܿܢ|
    block |ܘܚܲܫܒ̣ܿܘܼܗܝ ܩܵܠܹܗ ܐܲܝܟ ܩܵܠ ܒܵܩܵܐ ܕܙܵܐܹ̇ܡ ܒܐܵܐܲܪ ܀|
    block |܃ܐܲܝܟ ܬܲܢܝܼܫܵܐ ܪܫܲܦ̣ ܦܘܼܩܕܵܢܹܗ ܕܲܡܢܝܼܬܼ ܐܸܢܘܿܢ|
    block |ܘܚܲܫ̣ܒܿܘܼܗܝ ܠܚܹܐܦܹܗ ܚܘܼܠܕܵܐ ܕܚܵܠܹ̇ܕ ܘܠܵܐ ܡܨܸܐ ܕܢܲܟܸܿܐ ܀|
    block |܃ܨܲܠܡܵܐ ܪܲܒܵܐ ܥܒ݂ܲܕܼ ܒܲܨܬܝܼܥܘܼ ܨܢܝܼܥ ܒܲܚܛܝܼܬܼܵܐ|
    block |ܕܲܢܨܘܼܕ ܒܹܗ ܟܠ ܠܘܵܬܼ ܛܵܥܝܘܼܬܼܵܐ ܕܟܲܠܕܵܝܘܼܬܼܵܐ ܀|
    block |܃ܨܲܠܡܵܐ ܚܵܘܝܹܗ ܪܘܼܚ ܓܸܠܝܵܢܵܐ ܕܪܲܒܼ ܗ̄ܘ̣ܵܐ ܘܲܫܒܼܝܼܚ|
    block |ܘܲܨܒܼܵܐ ܕܲܢܩܝܼܡ ܨܲܠܡܵܐ ܕܛܘܼܥܝܲܝ ܒܐ̄ܪܵܙ ܗܵܘ̇ ܕܲܚ̣ܙܵܐ ܀|
    block |܃ܚܙ̣ܵܐ ܕܲܡܨܲܒܲܬܼ ܨܲܠܡܵܐ ܕܲܚܙ̣ܵܐ ܐܘܼܡܵܢܵܐܝܼܬܼ|
    block |ܘܲܒܼܥ̣ܵܐ ܕܲܢܪܝܼܡ ܪܹܫܵܢܘܼܬܹܗ ܠܦܘܼܬܼ ܪܲܒܿܘܼܬܹܗ ܀|
    block |܃ܚܸܠܡܵܐ ܨܵܪ ܠܹܗ ܨܠܸܡ ܫܘܼܠܛܵܢܹܗ ܕܢܸܣܬܲܟܲܠ ܒܹܗ|
    block |ܘܗܘ̤ ܐܸܫܬܿܢܝܼ ܘܨܵܪ ܣܘܼܟܵܠܵܐ ܠܘܼܩܒܲܠ ܩܘܼܫܬܵܐ ܀|
    block |܃ܚܙ̣ܵܝܗܝ ܗ̄ܘ̣ܵܐ ܚܸܠܡܵܐ ܘܲܗܦ݂ܲܟ ܘܲܛܥ̣ܵܝܗܝ ܕܢܸܒܼܥܸܐ ܒܥܵܬܹܗ|
    block |ܘܡ̣ܢ ܕܐܸܬܼܦܲܫܲܩ ܗܦ݂ܲܟ ܘܐܸܨܛܲܢܲܥ ܕܢܲܛܥܸܐ ܒܚܸܙܘܸܗ ܀|
    block |܃ܓܠ̣ܵܐ ܠܹܗ ܢܒܼܝܼܵܐ ܕܗܘ̤ܝܘܼ ܪܹܫܵܐ ܕܕܲܗܒܼܵܐ ܛܵܒܼܵܐ|
    block |ܘܲܪܢ̣ܵܐ ܕܢܸܣܲܩ ܠܕܲܪܓܼܵܐ ܪܵܡ̇ܐ ܒܬܼܘܼܩܵܢ ܨܲܠܡܵܐ ܀|
    block |܃ܚܵܘܝܹܗ ܕܐܵܒܹ̇ܕܼ ܒܲܓܼܙܵܪ ܕܝܼܢܵܐ ܕܡ̣ܢ ܐܲܠܵܗܵܐ|
    block |ܘܐܲܩܝܼܡ ܡܸܪܕܵܐ ܕܠܵܐ ܢܸܫܬܿܥܒܲܕܼ ܠܡܸܠܲܝ̈ ܪܘܼܚܵܐ ܀|
    block |܃ܙܲܝܢܵܐ ܕܚܘܼܬܼܪܵܐ ܠܒܸܫ̣ ܗ̄ܘ̣ܵܐ ܣܲܟܼܠܵܐ ܠܘܼܩܒܲܠ ܩܘܼܫܬܵܐ|
    block |ܘܫܲܪܝܼ ܕܢܲܩܪܸܒܼ ܥܲܡ ܟܹܐܢܘܼܬܼܵܐ ܥܵܘ̇ܠܵܐܝܼܬܼ ܀|
    block |܃ܩܪܵܒܼܵܐ ܕܥܵܘ̣ܠܵܐ ܥܲܬܸܿܕܼ ܠܸܒܹܿܗ ܕܲܡܠܸܐ ܥܵܘ̣ܠܵܐ|
    block |ܕܢܸܚܪܘܿܒܼ ܣܸܕܼܪܹ̈ܐ ܕܲܒܲܢܲܝ̈ ܩܘܼܫܵܐ ܒܣܹܝܦܵܐ ܕܥܵܘ̣ܠܹܗ ܀|
    block |܃ܦܲܩ݂ܲܕܼ ܘܐܸܬܿܬܲܩܲܢ ܨܲܠܡܵܐ ܕܲܚܫ݂ܲܠ ܒܓܼܵܘ ܪܸܥܝܵܢܹܗ|
    block |ܘܙܲܡܸܢ ܥܲܡܡܹ̈ܐ ܘܲܡܕܼܝܼ̈ܢܵܬܼܵܐ ܠܣܸܓܼܕܲܬܼ ܙܹܐܦܹܗ ܀|
    block |܃ܚܲܫ̣ܠܹܗ ܒܠܸܒܹܿܗ ܘܐܲܟܸܿܢ ܐܲܦܸܣ ܘܚܲܫܠ̣ܘܼܗܝ ܐ̄ܢܵܫܵܐ|
    block |ܨܵܪܹܗ ܒܗܵܘܢܹܗ ܘܐܲܟܸܿܢ ܨܵܪܘܼܗܝ ܓܵܓܦܲܝ̈ ܨܲܠܡܹ̈ܐ ܀|
    block |܃ܫܹܐܕܹ̈ܐ ܡܲܠ̣ܟܿܘܼܗܝ ܕܲܢܨܲܘܼܪ ܨܲܠܡܵܐ ܐܲܝܟ ܪܸܓܲܬܼܗܘܿܢ|
    block |ܘܗܸܢܘ̣ܿܢ ܚܵܘܝܘܼܗܝ ܕܐܲܝܟܲܢ ܘܲܟܼܡܵܐ ܥܸܥܒܸܿܕܼ ܪܵܘܡܹܗ ܀|
    block |܃ܗܸܢܘ̣ܿܢ ܐܲܠܸܦܘ ܐܵܦ ܠܐܘܼܡ̇ܢܹ̈ܐ ܕܲܡܪܲܟܿܒܼܘܼܢܵܝܗܝ|
    block |ܕܢܸܗܘܘܿܢ ܓܵܡ̇ܪܝܼܢ ܨܸܒܼܝܵܢܲܝ̈ܗܘܿܢ ܒܦܲܐܝܘܼܬܼ ܚܸܙܘܹܗ ܀|
    block |܃ܐ̄ܪܵܙܵܐ ܪܲܟܸܿܒܼܘ ܢܲܟܿܘܼܠܬܼܵܢܹ̈ܐ ܥܲܡ ܟܲܠܕܼܵܝܹ̈ܐ|
    block |ܕܢܲܛܥܘܿܢ ܐ̄ܢܵܫܵܐ ܒܵܬܲܪ ܛܘܼܥܝܲܝ ܒܐܸܣܟܹܿܝܡ ܨܲܠܡ̇ܐ ܀|
  block
    block |܃ܫܬܿܝܼܢ ܠܲܡ ܐܲܡܝܼ̈ܢ ܝܲܗ̣̄ܒܼܘ ܡܘܼܫ̈ܚܵܬܼܵܐ ܕܢܸܗܘܸܐ ܪܵܘܡܹܗ|
    block |ܕܬܸܗܘܸܐ ܬܗܝܼܪܵܐ ܚܙܵܬܹܗ ܠܟܼܠܢܵܫ ܐܵܦ ܡ̣ܢ ܪܘܼܚܩܵܐ ܀|
    block |܃ܫܸܬܼ ܬܘܼܒܼ ܐܲܡܝܼ̈ܢ ܥܒ݂ܲܕܼܘ ܠܹܗ ܦܬܼܵܝܵܐ ܐܲܝܟ ܡ̇ܐ ܕܲܨܒܼܵܘ|
    block |܃ܕܲܠܦܘܼܬܼ ܪܵܘܡܹܗ ܢܸܗܘܸܐ ܡܫܲܪܲܪ ܐܵܦ ܪܘܼܟܵܒܹܗ|
    block |܃ܘܸܟܼܒܲܪ ܗܵܕܹܐ ܡ̣ܠܲܟܼܘ ܗ̄ܘ̣ܵܘ ܕܲܝܘܸ̈ܐ ܠܟܲܠܕܼܵܝܘܼܬܼܵܐ|
    block |ܕܐܵܘܪܸܒܼ ܨܲܠܡܵܐ ܕܢܹܐܪܲܒܼ ܣܲܓܿܝܼ ܫܘܼܠܛܵܢ ܡܲܠܟܵܐ ܀|
    block |܃ܘܸܟܼܒܲܪ ܐܸܡ݂ܲܪ ܕܫܘܼܛܘ ܝܘܼܠܦܵܢܵܐ ܕܝܗ̄ܘܼܕܼܵܝܘܼܬܼܵܐ|
    block |ܕܠܵܐ ܢܸܫܬܲܩܠܘܼܢ ܒܢܲܝ̈ ܓܵܠܘܼܬܼܵܐ ܥܲܠ ܡܲܠܟܿܘܼܬܼܵܐ ܀|
    block |܃ܟܒܲܪ ܐܵܦ ܨܲܠܡܵܐ ܒܗܵܕܹܐ ܬܸܢܘܲܝ ܗܘ̤ܵܐ ܬܘܼܩܵܢܹܗ|
    block |ܕܲܢܨܘܼܕܼܘܼܢ ܒܹܗ ܪ̈ܵܚܡܲܝ ܩܘܼܫܬܵܐ ܐܲܝܟ ܕܲܒܼܦܲܚܹ̈ܐ ܀|
    block |܃ܡܦܵܣܝܼܢ ܗ̄ܘ̣ܵܘ ܓܹܝܪ ܒܪܸܚܡܲܬܼ ܟܹܐܢܹ̈ܐ ܕܨܹܝܕܼ ܟܹܐܢܘܼܬܼܵܐ|
    block |ܥܲܠ ܗܵܝ̇ ܐܵܘܪܸܒܼܘ ܘܲܡ̣ܬܲܚܘ ܢܸܫ̈ܒܹܿܗ ܕܨܲܠܡܵܐ ܪܲܒܵܐ ܀|
    block |܃ܘܒܲܕܡܘܼܬܼ ܦܲܚܵܐ ܣܵܡ̣ܘܼܗܝ ܒܐܲܪܥܵܐ ܠܕܲܗܒܼܵܐ ܚܫܝܼܠܵܐ|
    block |ܕܲܒܼܦܲܐܝܘܼܬܹܗ ܢܸܣܢܘܿܢ ܫܘܼܦܪܵܐ ܕܦܲܐܝܘܼܬܼ ܢܲܦܫܵܐ ܀|
    block |܃ܫܘܼܦܪܵܐ ܕܟܹܐܢܹ̈ܐ ܐܲܪܡܝܼ ܛܢܵܢܵܐ ܕܟܲܠܕܵܝܘܼܬܼܵܐ|
    block |ܕܡܸܛܠ ܡ̇ܢܵܐ ܝ̄ܪܸܒܼ ܘܐܸܬܼܢܲܨܲܚ ܫܪܵܪܵܐ ܕܲܒܼܗܘܿܢ ܀|
    block |܃ܢܘܼܪܵܐ ܕܚܸܡܬܼܵܐ ܐܲܣܝܼܦܘ ܫܹܐܕܹ̈ܐ ܒܫܹܐܕܹ̈ܐ ܓܫܝܼܡܹ̈ܐ|
    block |ܕܲܢܛܲܠܩܘܼܢ ܒܵܗ̇ ܫܸܡ ܐܲܠܵܗܵܐ ܕܲܒܼܢܲܝ̈ ܐܲܒܼܪܵܡ ܀|
    block |܃ܐܲܝܟ ܕܲܒܼܩܲܝܣܹ̈ܐ ܫܲܓܼܪܘܼܗ̇ ܠܚܸܡܬܹܗ ܕܡܲܠܟܵܐ ܛܪܘܼܢܵܐ|
    block |ܕܢܸܗܘܸܐ ܡܓܼܵܘܙܸܠ ܦܘܼܩܕܵܢ ܡܸܠܬܹܗ ܛܵܒܼ ܡ̣ܢ ܢܘܼܪܵܐ ܀|
    block |܃ܟܵܣܵܐ ܕܪܘܼܓܼܙܵܐ ܝܲܗ̣̄ܒܼܘ ܠܹܗ ܕܢܸܫܬܸܿܐ ܠܡܲܠܟܵܐ ܕܪܘܼܓܼܙܵܐ|
    block |ܘܐܸܫܬܿܝܼ ܘܲܪܘܝܼ ܘܲܛܥ̣ܵܐ ܗܵܘܢܹܗ ܒܬܸܛܪܵܐ ܕܛܘܼܥܝܲܝ ܀|
    block |܃ܓܼܡܪܹܗ ܠܨܲܠܡܵܐ ܡܠܸܐ ܚܘܼܣܪܵܢܵܐ ܐܲܝܟ ܨܸܒܼܝܵܢܹܗ|
    block |ܘܲܥܒ݂ܲܕܼ ܥܹܐܕܼܵܐ ܕܢܸܬܼܥܲܝܕܼܘܼܢ ܒܹܥ ܐ̄ܢܵܫܵܐ ܒܥܵܘ̣ܠܵܐ ܀|
    block |܃ܦܩ݂ܲܕ ܦܘܼܩܕܵܢܵܐ ܕܡܠܸܐ ܫܪܵܝܵܐ ܕܕܸܚܠܲܬܼ ܩܘܼܫܬܵܐ|
    block |ܘܲܟܼܬ݂ܲܒܼ ܣܲܩܪܵܐ ܕܡܸܬܼܩܲܝܡܵܐ ܒܹܗ ܕܲܓܵܠܘܼܬܼܵܐ ܀|
    block |܃ܫܠ݂ܲܚ ܐܝܼܙܓܲܕܹ̈ܐ ܠܟܼܠ ܐܲܬܼܪ̈ܵܘܵܢ ܨܹܝܕܼ ܟܠ ܥܲܡܡܝܼ̈ܢ|
    block |ܘܫܲܪܝܼܘ ܡܣܲܒܿܪܝܼܢ ܣܒܲܪܬܼܵܐ ܕܡܲܠܝܵܐ ܚܘܼܣܪܵܢ ܢܲܦܫܵܐ ܀|
    block |܃ܫܡܲܥܘ ܠܲܡ ܥܲܡܡܹ̈ܐ ܦܘܼܩܕܵܢ ܡܲܠܟܵܐ ܩܵܥ̣ܵܘ ܟܵܪ̈ܘܿܙܹܐ|
    block |ܦܘܿܩܘ ܒܲܚܦܝܼܛܘܼ ܓܡܘܿܪܘ ܚܘܼܣܪܵܢܵܐ ܕܲܢܩܘܿܡܲܝ̈ܟܿܘܿܢ ܀|
    block |ܗܵܟܲܢܵܐ ܠܲܡ ܦܩ݂ܲܕܼ ܪܹܫ ܡܲܠܟܵܐ ܪܹܫܵܐ ܕܕܲܗܒܼܵܐ܃|
  block
    block |ܕܬܼܵܘ ܦܲܢܵܘ ܠܝܼ ܣܸܓܼܕܲܬܼ ܚܘܼܒܵܐ ܒܨܲܠܡܵܐ ܕܢܸܒܼܕܹܿܬܼ ܀|
    block |܃ܣܸܓܼܕܲܬܼ ܚܘܼܒܵܐ ܚܲܝܵܒܼܝܼܬܿܘܿܢ ܕܲܬܼܡܲܠܘܿܢ ܠܝܼ|
    block |ܦܪܘܿܥܘ ܚܵܘܒܲܬܼܟܼܘܿܢ ܕܠܵܐ ܬܸܬܼܢܲܓܿܕܼܘܼܢ ܐܲܝܟ ܚܲܝܵܒܹ̈ܐ ܀|
    block |܃ܠܟܼܘܼܪ ܒܘܼܚܪܵܢܵܐ ܨܒܹ̇ܝܬܼ ܕܐܲܥܸܠܟܼܘܿܢ ܒܥܸܠܲܬܼܨܲܠܡܵܐ|
    block |ܕܐܸܚܙ̣ܐ ܕܡܲܢ̣ܘܼ ܝܲܬܿܝܼܪ ܡܲܚܸܒܼ ܫܘܼܠܛܵܢ ܡ̇ܪܘܼܬܼܝ ܀|
    block |܃ܠܡܵܪܘܼܬܼܝ ܕܥܲܠ ܟܠ ܒܥܹ̇ܝܬܼ ܕܐܹܢܲܣܸܐ ܕܣܸܥ̇ܪܹܬܼ|
    block |ܕܐܹܠܲܦ ܕܡܲܢ̣ܘ ܕܲܡܥܲܨܸܐ ܠܵܗ̇ ܡܲܪܵܚܵܐܝܼܬܼ ܀|
    block |܃ܘܗܵܐ ܦܵܩܹ̇ܕܼ ܐ̄ܢܵܐ ܘܲܡܚܲܬܸܿܡ ܐ̄ܢܵܐ ܫܛܵܪܵܐ ܕܡܸܠܲܬܼܝ|
    block |ܐܲܪܡ̇ܘ ܐܝܼܕܼܵܐ ܘܲܚܬܼܘܿܡܘ ܒܵܬܲܪܝ ܒܝܲܕܼ ܣܸܓܼܓܲܬܼܘܿܢ ܀|
    block |܃ܘܗܵܐ ܐܵܡܲ̇ܪ ܐ̄ܢܵܐ ܘܲܡܣܲܗܸܕܼ ܐ̄ܢܵܐ ܠܥܹܝܢ ܟܠ ܘܲܒܼܟܼܠ|
    block |ܕܟܼܠܢܵܫ ܕܲܢܫܘܼܛ ܦܘܼܩܕܵܢ ܡܼܠܲܬܼܝ ܒܢܘܼܪܵܐ ܢܹܐܩܲܕܼ ܀|
    block |܃ܚܙܵܘ ܠܑܵ ܬܸܒܼܣܘܿܢ ܥܲܠ ܦܘܼܩܕܵܢܵܐ ܕܣܵܡܹ̇ܬܼ ܒܐܲܪܥܵܐ|
    block |ܕܠܵܐ ܬܸܬܼܚܲܝܒܼܘܼܢ ܒܓܼܙܵܪ ܕܝܼܢܵܐ ܕܲܕܠܵܐ ܪ̈ܲܚܡܹܐ ܀|
    block |܃ܢܦ݂ܲܩܘ ܫܲܠܝܼܛܹ̈ܐ ܘܟܲܢܫܸܘ ܥܲܡܡܹ̈ܐ ܠܥܹܐܕܼܵܐ ܕܨܲܠܡܵܐ|
    block |ܘܫܲܡܠܝܼܘ ܘܲܓܼܡܲܪܘ ܦܘܼܩܕܵܢ ܡܲܠܟܵܐ ܐܲܝܟ ܕܐܸܬܼܦܲܩܲܕܼܘ ܀|
    block |܃ܐܲܪܟܸܿܢ ܟܠܢܵܫ ܪܹܫܹܗ ܒܚܘܼܒܵܐ ܐܵܘ ܡ̣ܢ ܩܸܢܛܵܐ|
    block |ܘܝܲܩܲܪܘ ܘܲܣܓܸܕܼܘ ܡܠܝܼܠܹ̈ܐ ܠܚܲܪܫܵܐ ܕܠܵܐ ܒܘܼܝܵܢܵܐ ܀|
    block |܃ܦܘܼܩܕܵܢ ܡܲܠܡܵܐ ܐܲܪܗܸܒܼ ܐܸܢܘܿܢ ܩܲܠܝܼܠܵܐܝܼܬܼ|
    block |ܘܠܵܐ ܐܵܫܬܵܘܚܲܪܘ ܠܡܸܟܲܦ ܒܘܼܪܟܵܐ ܩܕܼܵܡ ܫܲܬܿܝܼܩܵܐ ܀|
    block |܃ܥܢܵܢܵܐ ܕܒܲܪܕܼܵܐ ܗܘ̤ܵܐ ܦܘܼܩܕܵܢܵܐ ܥܲܠ ܪܹ̈ܫܲܝܗܘܿܢ|
    block |ܘܚܸܒܼܛܲܬ̤ ܐܸܢܘܿܢ ܥܲܙܝܼܙܵܐܝܼܬܼ ܕܠܵܐ ܚܵܘܣܵܢܵܐ ܀|
    block |܃ܐܲܝܟ ܥܲܠܥܵܠܘ ܢܸܫܒܲܬ̤ ܚܸܡܬܹܗ ܒܹܝܬܼ ܣܸܕܼܪ̈ܲܝܗܘܿܢ|
    block |ܘܛܲܒܿܥܲܬ̤ ܐܸܠܦܵܐ ܕܪܸ̈ܥܝܵܢܲܝܗܘܿܢ ܒܣܸܓܼܕܲܬܼ ܙܹܐܦܵܐ ܀|
    block |܃ܟܠܗܹܝܢ ܐܸܠܦܹ̈ܐ ܒܵܒܼܵܠܵܝܵܬܼܵܐ ܛܒ݂ܲܥ ܒܲܚܛܝܼܬܼܵܐ|
    block |ܘܲܬܼܠܵܬܼ ܒܲܠܚܘܿܕܼ ܝܗ̄ܘܼ̈ܕܼܵܝܵܬܼܵܐ ܦܵܫ̣ ܒܲܙܗܝܼܪܘܼ ܀|
    block |܃ܠܟܼܠܗܹܝܢ ܫܸܒܿܠܹ̈ܐ ܕܚܲܩܠܵܐ ܕܐܵܬܼܘܿܪ ܚ̣ܒܲܛ ܠܘܼܚܵܡܵܐ|
    block |ܘܲܬܼܠܵܬܼ ܡܸܢܗܹܝܢ ܥܸܒܼܪ݁ܵܝܵܬܼܵܐ ܠܵܐ ܐܸܬܿܬܲܒܲܪ ܀|
    block |܃ܒܟܼܠܹܗ ܟܲܪܡ̇ܐ ܕܲܒܼܢܲܝ̈ ܢܸܡܪܘܿܕܼ ܣܒܲܟ ܡ̇ܫܘܿܛܵܐ|
    block |ܘܩܵܘܝܼ ܣܲܬܹ̈ܐ ܕܒܹܝܬܼ ܐܲܒܼܪܵܗܵܡ ܟܲܕܼ ܫܲܪܝܼܪ̈ܵܢ ܀|
    block |܃ܦܲܐܝܘܼܬܼ ܦܹܐܪܹ̈ܐ ܕܲܒܼܣܵܘ̈ܟܲܝܗܹܝܢ ܚܙ̣̰ܵܘ ܟܲܠܕܵܝܹ̈ܐ|
    block |ܘܐܲܟܼܪܝܼܘ ܕܥܲܠ ܡ̇ܢ ܠܵܐ ܐܸܬܼܚܲܒܲܠܘ ܐܵܦ ܦܹܐܪ̈ܲܝܗܹܝܢ ܀|
    block |܃ܛܢܵܢܵܐ ܕܪܘܼܓܼܙܵܐ ܠܒܸܫ̣ܘ ܡܲܪ̈ܲܚܹܐ ܥܲܠ ܬܲܡܝܼܡܹ̈ܐ|
    block |ܕܥܲܠ ܡ̇ܢ ܥܲܨܝܼܘ ܦܘܼܩܵܕܵܢ ܡܲܠܟܵܐ ܕܝܲܩܲܪ ܐܸܢܘܿܢ ܀|
    block |܃ܛܢܵܢܵܐ ܕܲܒܼܗܹܝܢ ܐܲܣܸܦ ܥܲܛܠܹ̈ܐ ܒܥܲܠܲܝ̈ ܠܸܒܵܐ|
    block |ܕܲܚܙܝܼ ܡܲܠܟܵܐ ܟܡܵ ܐܲܫܝܼܛܘܼܟ ܫ̈ܒܲܝܵܐ ܕܝܲܩܲܪܬܿ ܀|
    block |܃ܝܲܩܲܪܬܿ ܐܸܢܘܿܢ ܝܲܬܼܿܝܼܪ ܡ̣ܢ ܟܠ ܘܫܵܛ̣ܘܼܟ ܡ̣ܢ ܟܠ|
    block |ܐܲܫܠܸܛܬܿ ܐܸܢܘܿܢ ܘܐܲܪܝܼܡܘ ܥܸܩܵܒܼܵܐ ܕܲܢܕܼܘܼܫܘܼܢܵܟ ܀|
    block |ܫܲܓܿܘܼܫܬܼܵܢܹ̈ܐ ܫܓܲܫܘ̣ ܠܲܫܝܼܫܵܐ ܥܲܠ ܚܲܟܿܝܼܡܹ̈ܐ܃|
  block
    block |ܘܐܲܪܝܼܡ ܩܵܠܹܗ ܘܲܩܥ̣ܵܐ ܒܚܸܡܬܼܵܐ ܕܠܵܐ ܬܲܪܥܘܼܬܼܵܐ ܀|
    block |܃ܐܹܝܢ ܓܲܠܘܵܝܹ̈ܐ ܒܢܲܝ̈ ܓܵܠܘܼܬܼܵܐ ܕܲܓܸܿܠܘ ܫܘܼܠܛܵܢܝ|
    block |ܠܡܵܢ ܐܲܣܠܝܼܬܿܘܿܢ ܡܸܠܲܬܼ ܦܘܼܩܕܵܢܝ ܩܕܼܵܡ ܚܲܝ̈ܠܵܘܵܬܼܝ ܀|
    block |܃ܐܹܝܢ ܬܵܚܘܿܒܹ̈ܐ ܕܲܣܒ݂ܲܥܘ ܠܲܚܡܵܐ ܡ̣ܢ ܦܲܪ̈ܟܿܘܼܟܲܝ|
    block |ܠܡܵܢܵܐ ܦܪܲܥܬܿܘܿܢ ܚܘܼܒܼܠܹ̈ܐ ܒܝܼܫܹ̈ܐ ܠܲܕܼܝܲܩܲܪܟܼܘܿܢ ܀|
    block |܃ܐܹܝܢ ܝܗ̄ܘܼܕܵܝܹ̈ܐ ܕܟܲܢܝܼܬܼ ܐܸܢܘܿܢ ܒܫܸܡ ܐܲܠܵܗܲܝ̈|
    block |ܠܡܵܝܢ ܐܲܫܸܛܬܿܘܿܢ ܣܸܓܼܕܲܬܼ ܨܲܠܡܵܐ ܕܝܲܩܲܪ ܨܸܒܼܝܵܢܝ ܀|
    block |܃ܐܹܝܢ ܚܸܪ̈ܚܵܝܹܐ ܕܠܵܐ ܐܸܬܼܒܲܝܲܢܘ ܒܐܝܼܩܵܪ̈ܲܝܗܘܿܢ|
    block |ܠܡܵܢ ܨܲܥܲܪܬܿܘܿܢ ܪܲܒܿܘܼܬܼ ܕܲܪܓܼܵܐ ܕܡܲܠܟܿܘܼܬܼܝ ܕܥܲܠ ܟܠ ܀|
    block |܃ܐܹܝܢ ܦܲܟܿܝܼܗܹ̈ܐ ܕܠܵܐ ܦܪ݂ܲܩ ܐܸܢܘܿܢ ܒܹܝܬܼ ܣܸܓܼܕܲܬܼܗܘܿܢ|
    block |ܠܡܵܢ ܒܲܙܲܚܬܿܘܿܢ ܒܥܹܐܕܼܵܐ ܕܥܸܒܼ̇ܕܹܿܬܼ ܠܐܲܠܵܗܝ ܪܲܒܵܐ ܀|
    block |܃ܠܵܐ ܙܵܥܘ̣ ܢܲܟܼܦܹ̈ܐ ܡ̣ܢ ܠܘܼܚܵܡܹܗ ܕܲܚܬܼܝܼܪ ܢܲܦܫܵܐ|
    block |ܘܠܵܐ ܐܸܬܼܪܲܦܝܼܘ ܡ̣ܢ ܬܘܼܟܼܠܵܢܵܐ ܕܕܼܚܠܲܬܼ ܩܘܼܫܬܵܐ ܀|
    block |܃ܠܵܐ ܒܥܵܘ̣ ܥܸܕܼܪܵܐ ܠܘܼܩܒܲܠ ܩܹܐܪܣܵܐ ܕܩܲܫܝܘܼܬܼ ܚܸܡܬܹܗ|
    block |ܘܠܵܐ ܐܸܬܿܬܲܚܬܿܝܼܘ ܕܲܢܦܝܼܣܘܼܢܵܝܗܝ ܐܵܦܠܵܐ ܒܡܸܠܬܼܵܐ ܀|
    block |܃ܠܵܐ ܠܲܡ ܚܵܫܲ݁ܚ ܦܝܵܣܵܐ ܕܡܸܠܹ̈ܐ ܠܡܲܠܟܵܐ ܦܲܢܝܼܘ|
    block |ܘܠܵܐ ܣܢܝܼܩܝܼܢܲܢ ܕܢܸܦܘܿܩ ܪܘܼܚܵܐ ܥܲܠ ܠܘܼܚܵܡܲܝ̈ܟ ܀|
    block |܃ܣܥܘܿܪ ܨܼܒܼܝܵܢܵܟ ܘܐܲܢܝܼܚ ܚܸܡܬܼܵܟ ܐܲܝܟ ܕܲܡܥܵܕܲܬܿ|
    block |ܚܢܲܢ ܠܵܐ ܡܲܨܝܵܐ ܕܢܸܛܥܸܐ ܒܛܘܼܥܝܲܝ ܕܣܸܓܼܕܲܬܼ ܨܲܠܡܵܟ ܀|
    block |܃ܫܡܲܝܵܐ ܘܐܲܪܥܵܐ ܠܵܐ ܡܦܝܼܣܝܼܢ ܠܲܢ ܕܢܸܣܥܘܿܪ ܗܵܕܹܐ|
    block |ܘܥܝܼܪܹ̈ܐ ܘܐ̄ܢܵܫܵܐ ܠܵܐ ܚܵܣ̇ܢܝܼܢ ܠܵܗ̇ ܠܓܲܢ̄ܒܵܪܘܼܬܲܢ ܀|
    block |܃ܚܵܣ ܠܲܢ ܕܢܸܛܥܸܐ ܠܲܫܡܵܐ ܪܲܒܵܐ ܕܒܹܝܬܼ ܐܲܒܼܪܵܗܵܡ|
    block |ܘܲܢܫܘܼܛ ܬܸܢܘܲܝ ܕܒܹܝܬܼ ܒܵܪܘܿܝܵܐ ܠܐܲܒܼܵܗ̈ܬܼܵܢ ܀|
    block |܃ܚܵܣ ܠܵܐ ܬܸܗܘܸܐ ܕܢܲܪܟܸܿܢ ܪܹܫܲܢ ܩܕܼܵܡ ܫܲܬܿܝܼܩܵܐ|
    block |ܘܢܸܩܪܸܐ ܐܲܠܵܗ ܠܠܵܐ ܐܲܠܵܗܵܐ ܕܪܲܟܸܿܒܼ ܙܹܐܦܵܐ ܀|
    block |܃ܚܵܣ ܠܲܢ ܕܢܸܗܘܸܐ ܥܲܒܼ̈ܕܹܿܐ ܠܥܲܒܼܕܵܐ ܕܥܲܒܼ݂ܕܿܘܼܗܝ ܥܲܒܼ̈ܕܹܿܐ|
    block |ܘܢܹܐܡܲܪ ܕܲܡܨܸܐ ܥܒܼܝܼܕܵܐ ܠܡܸܗܘܵܐ ܚܠܵܦ ܥܵܒܼܘܿܕܼܵܐ ܀|
    block |܃ܠܵܐ ܓܹܝܪ ܪܵܘܡ̇ܐ ܐܵܦܠܵܐ ܥܘܼܡܩܵܐ ܘܠܵܐ ܡܲܠܲܐܟܹ̈ܐ|
    block |ܐܵܦܠܵܐ ܒܪܝܼܬܼܵܐ ܐ̄ܚܪܹܬܼܵܐ ܐܸܢ ܐܝܼܬܼ ܬܫܲܚܠܸܦ ܡܸܠܬܲܢ ܀|
    block |܃ܗܵܐ ܣܲܗܸܕܢܵܟ ܦܘܼܫ ܡ̣ܢ ܡܸܠܹ̈ܐ ܘܚܵܘܵܐ ܥܒܼܵܕܹ̈ܐ|
    block |ܒܩܝܼ ܨܸܒܼܝܵܢܲܢ ܒܢܘܼܪܵܐ ܕܚܸܡܬܼܵܟ ܘܲܚܙܝܼ ܕܫܲܪܝܼܪ ܀|
    block |܃ܫܡ݂ܲܥ ܒܵܒܼܠܵܝܵܐ ܡܸܠܹ̈ܐ ܕܡܲܠ̈ܝܵܢ ܒܘܼܛܵܠ ܨܲܠܡܹܗ|
    block |ܘܲܫܓܲܫ ܢܲܦܫܹܗ ܡܲܪܝܼܪܵܐܝܼܬܼ ܠܒܲܪ ܡ̣ܢ ܛܲܟܼܣܵܐ ܀|
    block |ܦܸܪܚܲܬ̤ ܡܸܪܬܼܵܐ ܕܡܲܪܝܼܪܘܼܬܹܗ ܒܓܼܵܘ ܚܘܼܫܵܒܼܵܘ̈ܗܝ܃|
  block
    block |ܘܲܩ̣ܪܵܐ ܥܲܒܼܕܵܘ̈ܗܝ ܘܙܲܝܸܢ ܐܸܢܘܿܢ ܠܡܸܫܓܲܪ ܢܘܼܪܵܐ ܀|
    block |܃ܫܓܼܘܿܪܘ ܐܲܬܿܘܿܢܵܐ ܫܲܒܼܥܵܐ ܐܲܥܦܹ̈ܿܐ ܦܩ݂ܲܕ ܚܲܪܡ̇ܢܵܐ|
    block |ܕܐܹܩܲܛܸܠ ܒܵܗ̇ ܒܢܲܝ̈ ܓܵܠܘܼܬܼܵܐ ܕܫ̇ܛܘ̣ ܦܘܼܩܕܵܢܲܝ̈ ܀|
    block |܃ܚܠܘܿܛܘ ܥܲܡ ܩܲܝܣܹ̈ܐ ܡܸܕܸܿܡ ܕܲܡܨܸܐ ܠܡܸܫܓܲܪ ܝܲܬܼܝܼܪ|
    block |ܘܐܸܬܼܒܲ ܥܝܵܪܬܵܐ ܕܨܲܠܡܵܐ ܕܐܲܠܵܗܝ ܡ̣ܢ ܥܵܒܼܪ݁ܵܝܹܐ܀|
    block |܃ܩ̣ܪܸܒܼܘ ܟܠ ܥܲܡܡܝܼ̈ܢ ܕܐܸܬܼܵܘ ܠܥܹܐܕܼܵܐ ܕܣܸܓܼܕܲܬܼ ܨܲܠܡܵܐ|
    block |ܢܹܐܬܼܘܿܢ ܘܢܸܙܘܿܢ ܝܲܩܕܵܢ ܐ̄ܢܵܫܵܐ ܕܫܵܛ̣ܘ ܝܲܩܝܼܪܘܼܬܼܝ ܀|
    block |܃ܠܥܹܝܢ ܣܲܓܿܝܼ̈ܠܹܐ ܐܲܫܝܼܛ ܐܸܢܘܿܢ ܠܲܡܫܝܼܛܵܢܲܝ̈|
    block |ܕܢܸܚܙܸܐ ܟܠܢܵܫ ܘܠܵܐ ܢܲܫܬܿܥܠܸܐ ܠܘܼܩܒܲܠ ܡܼܠܲܝ̈ ܀|
    block |܃ܓ̣ܡܲܪܘ ܟܲܠܕܵܝܹ̈ܐ ܪܸܓܲܬܼ ܡܲܠܟܵܐ ܪܓܼܝܼܓܼ ܠܐܲܒܼܪܵܢܵܐ|
    block |ܘܲܫܓܲܪܘ ܢܘܼܪܵܐ ܘܙܲܡܸܢܘ ܥܲܡܡܹ̈ܐ ܐܲܝܟ ܕܐܸܬܼܦܲܩܲܕܼܘ ܀|
    block |܃ܟܢܲܫ̣ܘ ܓܲܪ̈ܒܿܕܼܵܝܹܐ ܐܵܦ ܬܸܒܼܬܵܝܹ̈ܐ ܟܸܢܫܝܼ̈ܢ ܟܸܢܫܝܼ̈ܢ|
    block |ܘܩܵܡ̣ܘ ܡ̇ܕܵܝܹ̈ܐ ܘܐܵܠܵܢܝܹ̈ܐ ܓܘܼܕܲܝܼ̈ܢ ܓܘܼܕܲܝܼ̈ܢ ܀|
    block |܃ܟܸܢܫܵܐ ܪܲܒܵܐ ܟܢܵܫ̣ܘ ܠܲܚܙܵܬܼܵܐ ܕܝܲܣܲܪ̈ܠܵܝܹܐ|
    block |ܕܢܸܚܙܘܿܢ ܬܲܗܪܵܐ ܕܚܘܼܡܣܵܢ ܐ̄ܢܵܫܵܐ ܕܙܵܟܹ̇ܐ ܠܢܘܼܪܵܐ ܀|
    block |܃ܥܲܝܢܵܐ ܕܟܼܠܢܵܫ ܠܘܵܬܼ ܐܲܬܿܘܿܢܵܐ ܨܲܕܲܝܼܕܼܵܐ ܗ̄ܘ̣ܵܬܼ|
    block |ܘܠܵܐ ܣܵ̇ܦ̇ܩܵܐ ܗ̣̄ܘܵܬܼ ܠܡܸܬܼܒܲܩܵܝܢܘܼ ܒܚܲܡܝܼܡܘܼܬܹܗ ܀|
    block |܃ܦܩ݂ܲܕܼ ܚܲܪܡ̇ܢܵܐ ܠܲܚ̈ܘܵܘܵܬܼܵܐ ܕܚܲܪܡܝܼܢ ܡܸܢܹܗ|
    block |ܘܲܦܟ݂ܲܪܘ ܐܸܢܘܿܢ ܠܩܲܢܝܲܝ̈ ܚܲܝܠܵܐ ܒܲܠܒܼܘܼܫܲܝ̈ܗܘܿܢ ܀|
    block |܃ܒܢܲܝ̈ܬܹܿܐ ܦܐ̈ܝܵܐ ܕܥܲܠ ܓܘܼܫ̈ܡܲܝܗܘܿܢ ܦܲܟܲܪܘ ܐܸܢܘܿܢ|
    block |ܕܬܸܣܲܦ ܢܘܼܪܵܐ ܩܲܠܝܼܠܵܐܝܼܬܼ ܒܗܲܕܵܡܲܝ̈ܗܘܿܢ ܀|
    block |܃ܒܪܘܼܓܼܙܵܐ ܣܲܥ̣ܪܘܼܗ̇ ܪ̈ܲܓܿܘܼܙܬܼܵܢܹܐ ܨܹܝܕܼ ܬܲܡܝܼܡܹ̈ܐ|
    block |ܕܲܢܢܝܼܚܘܼܢ ܒܵܗ̇ ܩܲܫܝܼܘܼܬܼ ܚܸܡܬܼܵܐ ܕܪܸ̈ܥܝܵܢܲܝܗܘܿܢ ܀|
    block |܃ܛܥܲܢ̣ܘ ܐܲܟܿܬܼܵܢܹ̈ܐ ܠܡܲܠ̈ܝܲܝ ܫܲܝܢܵܐ ܚܲܪܡ̇ܢܵܐܝܼܬܼ|
    block |ܘܲܫܕܼܵܘ ܐܸܢܘܿܢ ܒܡܸܨܥܲܬܼ ܢܘܼܪܵܐ ܥܵܘ̇ܠܵܐܝܼܬܼ ܀|
    block |܃ܢܚܸܬܼܘ ܫܲܪܝܼܪܹ݁ܐ ܘܩܵܡ̣ܘ ܒܐܲܬܿܘܿܢܵܐ ܒܲܒܼܗܝܼܠܘܼܬܼܵܐ|
    block |ܘܩܲܒܸܿܠ ܐܸܢܘܿܢ ܥܝܼܪܵܐ ܕܢܘܼܪܵܐ ܓܘܼܒܵܢܵܐܝܼܬܼ ܀|
    block |܃ܚܲܕܼ ܡܲܠܲܐܟܼܵܐ ܫܠ݂ܲܚ ܒܵܪܘܿܝܵܐ ܨܹܝܕܼ ܫܲܪܝܼܪ̈ܵܘܗܝ|
    block |ܕܢܸܛܲܪ ܐܸܢܘܿܢ ܡ̣ܢ ܢܸܟܼܝܵܢܹ̈ܐ ܕܫܲܠܗܹܒܼܝܼܬܼܵܐ ܀|
    block |܃ܪܘܼܚܵܐ ܕܛܲܠܵܐ ܥܒ݂ܲܕܼ ܪܘܼܚܵܢܵܐ ܒܓܼܵܘ ܐܲܬܿܘܿܢܵܐ|
    block |ܘܲܦܟ̣ܲܗ ܥܘܼܙܵܐ ܕܚܲܡܝܼܡܘܼܬܼܵܐ ܒܩܲܪܝܼܪܘܼܬܼܵܐ ܀|
    block |܃ܫܲܒܼܛܵܐ ܕܢܘܼܪܵܐ ܐܸܚܲܕܼ ܒܐܝܼܕܹܗ ܢܘܼܪܵܢܵܝܵܐ|
    block |ܘܛܲܪܕܵܗ̇ ܠܢܘܼܪܵܐ ܕܠܵܐ ܬܸܬܼܩܲܪܲܒܼ ܨܹܝܕܼ ܗܲܕܵܡܹ̈ܐ ܀|
    block |܃ܢܘܼܪܵܐ ܠܢܘܼܪܵܐ ܚܙ̣ܵܬ̤ ܘܐܸܬܼܪܲܗܗܒܲܬ̤ ܘܥܵܩܲܬ̤ ܘܲܛܫܵܬ̤|
    block |ܘܠܵܐ ܣܦ݂ܲܩ ܥܘܼܙܵܗ̇ ܠܡܸܬܼܒܲܩܵܝܘܼ ܒܚܸܙܘܵܐ ܕܲܚܙ̇ܬ̤ ܀|
    block |܃ܚܙ̇ܬܼܵܐ ܕܚܝܼܠܬܵܐ ܚܙ̇ܬ̤ ܝܵܩܹ̇ܕܿܬܵܐ ܒܐܝܼܕܼܵܐ ܕܪܘܼܚܵܐ|
    block |ܘܲܛܥܵܬ̤ ܛܲܟܼܣܵܗ̇ ܘܫܲܪܝܲܬ̤ ܪܵܕܹܝܵܐ ܠܒܲܪ ܡ̣ܢ ܛܲܟܼܣܵܗ̇ ܀|
    block |ܦܓܼܕܹ̈ܐ ܕܢܘܼܪܵܐ ܐܲܡܝܼ ܥܝܼܪܵܐ ܒܦܘܼܡ̇ܐ ܕܢܘܼܪܵܐ܃|
  block
    block |ܘܛܲܟܸܿܣ ܪܲܗܛܵܐ ܕܲܒܼܠܝܼܠܘܼܬܼܵܗ̇ ܕܠܵܐ ܬܸܬܼܒܲܥܪܲܪ ܀|
    block |܃ܛܲܟܼܣܵܐ ܢܸܛܪܲܬ̤ ܦܵܪܘܿܫܬܵܐ ܩܕܼܵܡ ܦܵܪ݁ܘܿܫܹܐ|
    block |ܘܠܵܐ ܐܸܬܼܝܲܥܢܲܬ̤ ܠܡܸܒܼܠܲܥ ܣܲܓܿܝܼ ܐܲܝܟ ܕܲܡܥܵܕܼܵܐ ܀|
    block |܃ܡܲܢ̣ܘܼ ܡܸܡܬܼܘܿܡ ܚܙ̣ܵܐ ܬܸܕܡܘܼܪܬܵܐ ܐܲܝܟ ܕܲܒܼܟܹܐܢܹ̈ܐ|
    block |ܦܘܼܡ̇ܐ ܝܲܥܢܵܐ ܕܣܝܼܡ ܒܹܗ ܐܘܼܟܼܠܵܐ ܘܠܵܐ ܩܵܪܸܒܼ ܠܹܗ ܀|
    block |܃ܡܲܢ ܐܸܬܼܒܲܩܝܼ ܒܫܲܠܗܹܒܼܝܼܬܼܵܐ ܫܝܘܿܠ ܒܵܠܲܥܬܼܵܐ|
    block |ܕܣܸܢܫܹܠܝ ܟܲܕܼ ܠܵܐ ܣܸܒܼܥܲܬ̤ ܡ̣ܢ ܝܘܿܡ ܕܲܗܘ̤ܵܬܼ ܀|
    block |܃ܡܲܢ ܣܵܡ̣ ܓܸܙܪܵܐ ܒܦܘܼܡ ܐܲܪܝܘܿܬܼܵܐ ܡܚܲܒܵܠܵܢܝܼܬܼܵܐ|
    block |ܘܠܵܐ ܩܸܪܒܲܬ̤ ܠܹܗ ܐܲܟܼܡܵܐ ܕܢܘܼܪܵܐ ܠܦܲܓܼܪܹ̈ܐ ܕܢܲܟܼܦܹ̈ܐ ܀|
    block |܃ܐܘܿ ܠܲܟܼܝܵܢܵܐ ܕܲܛܥ̣ܵܐ ܟܝܵܢܹܗ ܕܠܵܐ ܒܲܥܝܵܕܼܵܐ|
    block |ܘܲܫܒ݂ܲܩ ܛܲܟܼܣܹܗ ܘܲܪܕܼܵܐ ܒܐܘܼܪܚܵܐ ܕܠܵܐ ܚܲܙܝܵܐ ܠܹܗ ܀|
    block |܃ܐܘܿ ܠܐܵܟܼܘܿܠܬܵܐ ܕܲܟܼܡܵܐ ܕܬܹܐܟܼܘܿܠ ܛܵܒܼ ܡܸܬܼܝܲܥܢܵܐ|
    block |ܕܓܸܙܪܲܬ̤ ܨܵܘܡ̇ܐ ܘܚܸܣܠܲܬ̤ ܦܘܼܡ̇ܗ̇ ܡ̣ܢ ܡܹܐܟܼܘܼܠܬܵܐ ܀|
    block |܃ܐܘܿ ܠܝܵܩܹܕܿܬܵܐ ܕܲܟܼܡܵܐ ܕܬܹܐܩܲܕܼ ܥܘܼܙܵܗ̇ ܣܵܓܹ̇ܐ|
    block |ܕܩܸܪܲܬ̤ ܚܸܡܬܸܵܗ̇ ܒܥܸܕܵܢ ܩܹܐܪܣܵܐ ܕܓܲܢ̄ܒܵܪܘܼܬܼܵܗ̇ ܀|
    block |܃ܐܘܿ ܠܢܲܒܼܪܲܫܬܵܐ ܕܲܟܼܡܵܐ ܕܣܵܦ̇ܐ ܬܘܼܒܼ ܡܸܬܼܝܲܥܢܵܐ|
    block |ܕܣܸܦܲܬ̤ ܣܲܓܿܝܼ ܘܠܵܐ ܐܸܬܼܝܥܢܲܬ̤ ܣܲܦܝܼܦܘܼܬܼܵܗ̇ ܀|
    block |܃ܐܘܿ ܟܡܵܐ ܘܐܲܝܟܲܢ ܢܹܐܡܲܪ ܕܲܗܘ̤ܵܐ ܗܵܕܹܐ ܕܲܗܘ̤ܵܬܼ|
    block |܃ܕܣܝܼܡܵܐ ܚܲܒܿܬܼܵܐ ܒܦܘܼܡ ܝܵܩܹܕܲܬܵܐ ܘܠܵܐ ܡܸܬܿܢܲܟܼܝܵܐ|
    block |܃ܐܘܿ ܟܡܵܐ ܥܲܙܝܼܘ ܟܹܐܢܹ̈ܐ ܢܲܟܼܦܹ̈ܐ ܠܡܸܚܙܵܐ ܥܘܼܙܵܗ̇|
    block |ܘܠܵܐ ܐܸܬܼܢܲܟܼܝܲܬ̤ ܚܙܵܬܼܵܐ ܕܦܲܓܼܪܵܐ ܡ̣ܢ ܓܵܘܙܲܠܬܵܐ ܀|
    block |܃ܐܘܿ ܟܡܵܐ ܣܲܝܒܲܪ ܥܲܝ̈ܢܲܝ ܒܸܣܪܵܐ ܠܡܸܚܙܵܐ ܬܲܗܪܵܐ|
    block |ܕܐܵܦ ܪ̈ܘܼܚܵܢܹܐ ܬܗܲܪܘ ܘܐܸܬܿܕܲܡܲܪܘ ܒܪܲܒܿܘܼܬܼ ܬܲܗܪܵܗ̇ ܀|
    block |܃ܐܲܪܒܿܝܼܢ ܘܲܬܼܫܲܥ ܐܲܡܝܼ̈ܢ ܣܸܠܩܲܬ̤ ܫܲܠܗܹܒܼܝܼܬܼܵܐ|
    block |ܘܲܟܼܡܵܐ ܕܣܸܠܩܲܬ̤ ܗܵܟܲܢ ܢܸܚܬܲܬ̤ ܕܠܵܐ ܡܘܼܫ̈ܚܵܬܼܵܐ ܀|
    block |܃ܡܲܢ ܟܲܝ ܐܲܪܡܝܼ ܡܫܘܼܚܬܼܵܐ ܒܐܵܐܲܪ ܘܲܣܠܸ݂ܩ ܡܲܫ̣ܚܹܗ|
    block |ܕܗܵܐ ܠܵܐ ܡܲܨܝܵܐ ܠܡܸܡܫܲܚ ܡܸܕܹܿܡ ܒܸܠܥܵܕܼ ܡܸܕܸܿܡ ܀|
    block |܃ܐܲܝܕܵܐ ܗ̄ܝܼ ܐܝܼܕܼܵܐ ܕܠܸܒܼܟܲܬ̤ ܩܲܢܝܵܐ ܠܥܸܠ ܡ̣ܢ ܢܘܼܪܵܐ|
    block |ܘܡܸܫܚܲܬ̤ ܚܘܼܛܵܐ ܡ̣ܢ ܐܲܬܿܘܿܢܵܐ ܠܫܘܼܠܵܡ ܕܸܠܩܵܗ̇ ܀|
    block |܃ܗܵܘ̇ ܦܘܼܩܕܢܵܐ ܕܐܲܪܡܝܼ ܒܦܘܼܡ̇ܗ̇ ܦܓܼܘܼܕܹ̈ܐ ܕܫܸܬܼܩܵܐ|
    block |ܗܘ̤ܝܘܼ ܡܲܫ̣ܚܵܗ̇ ܒܪܘܼܚ ܓܸܠܝܵܢܵܐ ܒܦܘܼܡ ܕܵܢܝܐܹܝܠ ܀|
    block |܃ܗܵܘ̇ ܕܐܸܡ݂ܲܪ ܠܵܗ̇ ܕܬܸܛܲܪ ܛܲܟܼܣܵܗ̇ ܕܠܵܐ ܒܲܥܝܵܕܼܵܐ|
    block |ܗܘ̤ ܓܠ̣ܵܐ ܠܥܲܒܼܕܹܿܗ ܕܲܟܼܡܵܐ ܐܲܡܝܼ̈ܢ ܣܸܠܩܲܬ̤ ܒܐܵܐܲܪ ܀|
    block |܃ܡ̣ܢ ܟܠ ܝܵܘ̈ܡܝܼܢ ܚܵܘܝܲܬ̤ ܕܸܠܩܵܗ̇ ܒܗܵܘ̇ ܥܸܕܵܢܵܐ|
    block |ܕܢܸܬܼܒܲܩܘܿܢ ܒܵܗ̇ ܐܵܟܼ̈ܠܲܝ ܩܲܪ̈ܨܹܐ ܕܫܲܓܼܪܘܼܗ̇ ܡܲܓܵܢ ܀|
    block |ܥܲܡܗܘܿܢ ܕܵܢܲܬ̤ ܒܝܲܕܼ ܡܲܣܲܩܬܵܐ ܕܠܲܐܦܲܝ̈ ܪܵܘܡ̇ܐ܃|
  block
    block |ܕܲܚܙܵܘ ܐ̄ܢܵܫܵܐ ܟܡܵܐ ܐܸܬܿܬܿܪܝܼܡܲܬ̤ ܘܢܸܛܪܲܬ̤ ܛܲܟܼܣܵܐ ܀|
    block |܃ܚܘܼܪܘ ܟܲܠܕܵܝܹ̈ܐ ܩܥܵܬ̤ ܫܲܬܿܝܼܩܬܵܐ ܨܹܝܕܼ ܡܲܠܵܠܹ̈ܐ|
    block |ܟܲܕܼ ܢܘܼܪܵܐ ܐ̄ܢܵܐ ܗܘܹ̇ܝܬܼ ܠܵܐ ܢܘܼܪܵܐ ܩܕܼܵܡ ܒܸܣܪ̈ܵܢܹܐ ܀|
    block |܃ܐܘܼܟܼܠܵܐ ܕܒܸܣܪܵܐ ܐܵܘܫܸܛܬܿܘܿܢ ܠܝܼ ܕܐܸܬܿܬܲܪܣܸܐ ܒܹܗ|
    block |ܘܗܵܐ ܣܝܼܡ ܩܘܼܕܡܲܝ ܘܲܡܣܲܪܸܕ ܠܝܼ ܕܠܵܐ ܐܸܩܪܘܿܒܼ ܠܹܗ ܀|
    block |܃ܢܘܼܪܵܐ ܒܫܸܬܼܩܵܐ ܘܥܝܼܪܵܐ ܩܒܵܠܵܐ ܒܲܚܸܢܘ ܕܝܼܢܵܐ|
    block |ܘܙܲܟܿܝܼܘ ܘܚܲܝܸܒܼܘ ܠܲܬܼܪܹܝܢ ܓܼܒܿܝܼ̈ܢ ܦܵܪܘܿܫܵܐܝܼܬܼ ܀|
    block |܃ܠܟܹܐܢܹ̈ܐ ܢܛܲܪܘ ܗ̄ܘ̣ܵܘ ܘܲܠܥܵܘ̈ܠܹܐ ܪܕܼܵܘ ܩܲܫܝܵܐܝܼܬܼ|
    block |ܕܢܹܐܠܲܦ ܟܠܢܵܫ ܕܚܹܝܠ ܥܵܒܼܘܿܕܼܵܐ ܫܪܸܐ ܗ̄ܘ̣ܵܐ ܒܥܲܒܼܕܵܘ̈ܗܝ ܀|
    block |܃ܚܹܝܠ ܥܵܒܼܘܿܕܵܐ ܚܙܵܬ̤ ܢܲܒܼܪܲܫܬܵܐ ܒܲܥ̇ܒܼܵܕܼ ܐܝܼܕܼܵܘ̈ܗܝ|
    block |ܘܚܵܓܲܬ̤ ܡܸܢܹܗ ܘܠܵܐ ܩܸܪܒܲܬ̤ ܠܹܗ ܐܲܝܟ ܕܲܡܥܵܕܼܵܐ ܀|
    block |܃ܥܝܵܕܼܵܗ̇ ܗܵܢܵܘ̇ ܕܬܲܟܸܿܐ ܟܠܫܵܥ ܠܲܕܼܩܵܪܸܒܼ ܠܵܗ̇|
    block |ܘܗܵܪܟܵܐ ܫܸܬܼܩܲܬ̤ ܘܠܵܐ ܢܟܼܵܬ̤ ܦܲܓܼܪܹ̈ܐ ܡܸܬܼܢܲܟܼܝܵܢܹ̈ܐ ܀|
    block |܃ܐܲܝܟ ܕܲܒܼܥܲܪܣܵܐ ܕܗܲܢܝܼܐܘܼܬܼܵܐ ܓܠ̣ܵܘ ܒܵܗ̇ ܟܹܐܢܹ̈ܐ|
    block |ܘܗ̤ܝ ܐܲܝܟ ܐܲܡܬܼܵܐ ܫܲܡܫܲܬ̤ ܛܲܟܼܣܵܐ ܕܲܦܠܸܐ ܠܥܲܒܼ̈ܕܹܿܐ ܀|
    block |܃ܓܢܘܿܢܵܐ ܦܲܐܝܵܐ ܗܘ̤ܵܐ ܐܲܬܿܢܵܐ ܠܦܲܐ̈ܝܲܝ ܢܲܦܫܵܐ|
    block |ܘܲܡܕܲܝܠܝܼܢ ܗ̄ܘ̣ܵܘ ܥܝܼܪܹ̈ܐ ܘܢܘܼܪܵܐ ܩܕܼܵܡ ܐܲܦܲܝ̈ܗܘܿܢ ܀|
    block |܃ܐܲܝܟ ܕܲܒܼܢܵܘܣܵܐ ܕܲܩܕܼܘܿܫ ܩܘܼܕܼܫܹ̈ܐ ܩܵܡ̣ܘ ܒܲܨܠܘܿܬܼܵܐ|
    block |ܘܩܲܪܸܒܼܘ ܬܲܡ̇ܢ ܕܸܒܼܚܹ̈ܐ ܕܟܲܝ̈ܵܐ ܕܪܼ̈ܥܝܵܢܲܝܗܘܿܢ ܀|
    block |܃ܒܚܲܫܹ̈ܐ ܪܲܒܵܐ ܨܲܠܝܼܘ ܢܲܟܼܦܹ̈ܐ ܚܵܫܘܿܫܑܵܐܝܼܬܼ|
    block |ܘܪܵܥܘܿܡܵܐܝܼܬܼ ܒܥܵܘ̣ ܘܐܸܬܼܟܲܫܲܦܘ ܥܲܠ ܚܲܝܲܝ̈ܗܘܿܢ ܀|
    block |܃ܒܩܵܠܵܐ ܕܩܘܼܕܼܫܵܐ ܦܪܲܥܘ ܬܵܘܕܲܝܼܬܼܵܐ ܠܕܲܐܚܝܼ ܐܸܢܘܿܢ|
    block |ܘܲܒܼܦܘܼܪܫܵܢܵܐ ܪܲܟܸܿܒܼܘ ܡܸܠܹ̈ܐ ܕܲܙܡܝܼܪ݁ܵܬܼܵܐ ܀|
    block |܃ܒܪܝܼܟ ܒܼܵܪܘܿܝܵܐ ܩܥ̣ܵܘ ܩܲܕܿܝܼܫܹ̈ܐ ܩܲܕܿܝܼܫܵܐܝܼܬܼ|
    block |ܕܲܢܛ݂ܲܪ ܚܲܝܲܝ̈ܢ ܡ̣ܢ ܢܸܟܼܝܵܢܹ̈ܐ ܕܫܲܠܗܹܒܼܝܼܬܼܵܐ ܀|
    block |܃ܒܪܝܼܟ ܕܲܓ̣ܠܵܐ ܒܲܢ ܐܵܬܼܵܐ ܕܪ̈ܲܚܡܵܘܗܝ ܕܲܓܼܙܵܪ ܕܝܼܢܹܗ|
    block |ܘܒܲܕܸܿܩ ܒܐܝܼܕܲܢ ܚܹܝܠ ܪܲܒܿܘܼܬܹܗ ܕܚܹܝܠ ܟܠ ܡܸܫܟܲܚ ܀|
    block |܃ܒܪܝܼܟ ܕܲܕܪܲܫ ܒܲܢ ܐܘܼܪܚܵܐ ܠܐ̄ܢܵܫܵܐ ܠܘܵܬܼ ܝܼܕܲܥܬܹܗ|
    block |ܘܥܲܒܼܕܲܢ ܣܵܗ̈ܕܹܿܐ ܕܪܲܒܿܘܼܬܼ ܚܲܝܠܹܗ ܒܹܝܬܼ ܒܵܒܼܠܵܝܹ̈ܐ ܀|
    block |܃ܒܪܝܼܟܼܘܼ ܕܙܲܝܸܢ ܥܝܼܪܹ݁ܐ ܕܢܘܼܪܵܐ ܒܙܲܝܢܵܐ ܕܲܫܡܹܗ|
    block |ܘܲܥܒ݂ܲܕܼ ܒܹܐܪܣܵܐ ܥܲܡ ܝܵܩܹܕܿܬܵܐ ܚܠܵܦ ܗܲܕܵܡܲܝ̈ܢ ܀|
    block |܃ܒܪܝܼܟܼܘܼ ܕܐܲܠܸܦ ܛܲܟܼܣܵܐ ܠܢܘܼܪܵܐ ܒܠܝܼܠܲܬܼ ܒܐܘܼܟܼܠܵܗ̇|
    block |ܘܲܒܼܦܘܼܪܫܵܢܵܗ̇ ܐܲܒܼܗܸܬܼ ܚܘܼܬܼܪܵܐ ܕܠܑܵܐ ܦܵܪ̈ܘܿܫܹܐ ܀|
    block |܃ܒܛܲܟܼܣܵܐ ܕܢܘܼܪܵܐ ܬܗܲܪܘ ܒܵܒܼܠܵܝܹ̈ܐ ܒܠܝܼ̈ܠܲܝ ܛܲܟܼܣܵܐ|
    block |ܕܡܲܢ ܟܲܝ ܐܲܪܡܝܼ ܦܓܼܘܼܕܹ̈ܐ ܕܫܸܬܼܩܵܐ ܒܒܲܥܪܝܼܪܵܝܬܵܐ ܀|
    block |܃ܫܸܠܝܵܗ̇ ܢܲܓܼܕܹܿܗ ܠܠܸܒܹܿܗ ܕܥܲܛܠܵܐ ܠܘܵܬܼ ܒܘܼܝܵܢܵܐ|
    block |ܘܫܲܪܝܼ ܒܵܥܹ̇ܐ ܥܒܵܬܼܵܐ ܕܚܲܝܠܵܐ ܕܚܲܣܢܹ݂ܗ ܠܚܲܝܠܹܗ ܀|
  block
    block |܃ܓܘܼܢܚܵܐ ܪܲܒܵܐ ܢܦܲܠ̣ ܥܲܠ ܡܲܠܟܵܐ ܘܚܲܠܵܘܵܬܹ̈ܐ|
    block |ܕܲܚܙ̣ܵܘ ܢܘܼܪܵܐ ܕܠܵܐ ܡܸܫܬܿܠܛܵܐ ܒܐܘܼܟܼܠܵܐ ܕܝܲܗ̣̄ܒܼܘ ܠܵܗ̇ ܀|
    block |܃ܚܙ̣ܵܘ ܕܐܲܣܝܼܪܵܐ ܘܠܵܐ ܡܸܬܼܩܲܪܒܼܵܐ ܠܝܼܣܲܪ̈ܠܵܝܹܐ|
    block |ܘܲܫܪܵܐ ܦܘܼܡܵܗ̇ ܠܲܡܚܲܒܵܠܘܼ ܠܐܵܟܼ̈ܠܲܝ ܩܲܪ̈ܨܹܐ ܀|
    block |܃ܚܙ̣ܵܘ ܕܲܒܼܒܲܝܬܵܗ̇ ܒܗܝܼܠܵܐ ܘܫܲܠܝܵܐ ܡ̣ܢ ܣܘܼܥܪܵܢܵܗ̇|
    block |ܘܲܠܒܲܪ ܡܸܢܵܗ̇ ܟܬܼܝܼܫܵܐ ܘܩܵܥ̇ܝܵܐ ܒܲܥܪܝܼܪܵܐܝܼܬܼ ܀|
    block |܃ܚܙ̣ܵܐܘܼܗ̇ ܕܦܸܟܼܣܲܬ̤ ܥܲܙܝܼܙܘܼܬܼܵܗ̇ ܒܓܼܵܘ ܐܲܬܿܘܿܢܵܐ|
    block |ܘܢܸܦܩܲܬ̤ ܚܵܘܝܲܬ̤ ܬܘܼܩܦܵܐ ܕܚܲܝܠܵܗ̇ ܒܲܡܬܲܩܢܵܢܹ̈ܝܗ̇ ܀|
    block |܃ܠܐܸܒܼܠܵܐ ܗܦܲܟܼܬܹܗ ܠܥܹܐܕܼܵܐ ܕܨܲܠܡܵܐ ܒܝܲܕܼ ܦܘܼܪܫܵܢܵܗ̇|
    block |ܘܲܦ̣ܢܵܐ ܩܵܠܵܐ ܕܲܘܡܝܼܪ݁ܵܬܼܵܐ ܠܘܵܬܼ ܐܘܿܠ̈ܝܵܬܼܵܐ ܀|
    block |܃ܟܠܵܗ̇ ܒܵܒܹܠ ܚܵܕܵܝܵܐ ܗ̄ܘ̣ܵܬܼ ܒܹܗ ܥܒܲܕܿܥܹܐܕܼ ܡܲܠܟܵܐ|
    block |ܘܕܲܚܙܵܬ̤ ܡܲܠܟܵܐ ܕܠܵܐ ܫܲܪ ܡܸܠܵܘ̈ܗܝ ܒܟܼܵܬ̤ ܘܐܸܬܼܐܲܒܼܠܲܬ̤ ܀|
    block |܃ܒܐܸܒܼܠܹܗ ܕܡܲܠܟܵܐ ܐܲܒܼܝܼܠܝܼܢ ܗ̄ܘ̣ܵܘ ܚܲܝܠܵܘܵܬܹ̈ܐ|
    block |ܕܲܚܙ̣ܵܘ ܕܲܢܦܲܠ ܪܵܘܡ̇ܐ ܕܠܸܒܹܿܗ ܡ̣ܢ ܬܘܼܟܼܠܵܢܹܗ ܀|
    block |܃ܬܟܼܝܼܠ ܗ̄ܘ̣ܵܐ ܣܲܟܼܠܵܐ ܕܡܹܐܪܲܒܼ ܝܵܪܹܒܼ ܒܥܸܠܲܬܼ ܨܲܠܡܵܐ|
    block |ܘܕܲܚ̣ܙܵܐ ܕܫܵܛ̣ܘܼܗܝ ܛܠܵܝܹ̈ܐ ܫܒܲܝܵ̈ܐ ܒܗܸܬܼ ܘܐܸܬܼܟܲܐܲܪ ܀|
    block |܃ܣܒ݂ܲܪ ܦܲܟܿܝܼܗܵܐ ܕܲܠܦܘܼܬܼ ܪܵܡܡܹܗ ܡܪܝܼܡ ܫܘܼܠܛܵܢܹܗ|
    block |ܘܲܕܼܒܼܙܲܚܘ ܒܹܗ ܒܢܲܝ̈ ܓܵܠܘܼܬܼܵܐ ܐܲܚܕܹܿܗ ܓܘܼܢܚܵܐ ܀|
    block |܃ܓܘܼܚܢܵܐ ܐܲܚܕܹܿܗ ܟܲܕܼ ܚܵܪ̣ܵ ܘܲܚܙ̣ܵܐ ܛܠܵܝܹ̈ܐ ܒܢܘܼܪܵܐ|
    block |ܕܲܡܗܲܠܟܼܝܼܢ ܗ̄ܘ̣ܵܘ ܘܠܵܐ ܡܸܬܼܟܵܘܹܝܢ ܗܲܕܵܡܲܝ̈ܗܘܿܢ ܀|
    block |܃ܗܸܢܘ̣ܿܢ ܐܸܢܘܿܢ ܐܘܵ ܕܲܠܡܵܐ ܠܵܐ ܪܢ̣ܵܐ ܚܸܪܝܵܝܵܐ|
    block |ܒܚܲܝܹ̈ܐ ܡܗܲܠܟܼܝܼܢ ܐܵܘ ܕܲܠܡܵܐ ܟܲܝ ܠܵܐ ܫܲܪܝܼܪܵܐ ܀|
    block |܃ܚܕܲܬܵܐ ܗ̄ܝܼ ܕܲܗܘ̤ܵܬܼ ܒܹܝܬܼ ܒܵܒܼܠܵܝܹ̈ܐ ܘܠܵܐ ܚܲܙܝܵܐ ܠܝܼ|
    block |ܘܐܸܢ ܫܲܪܝܼܪܵܐ ܕܲܓܵܠ ܣܲܒܼܪܵܐ ܕܣܲܟܼܝܼܢܲܢ ܠܹܗ ܀|
    block |܃ܣܲܟܿܝܼܢ ܕܢܹܐܪܲܒܼ ܒܝܲܕܼ ܪܲܒܿܘܼܬܼܵܐ ܕܨܲܠܡܵܐ ܕܲܥܒ݂ܲܕܼܢ|
    block |ܘܗܵܐ ܙܥܲܪ̄ܢ ܡ̣ܢ ܟܠ ܕܚܲܣܢܘܼ̣ܗܝ ܠܚܲܠܲܢ ܬܠܵܬܼܵܐ ܓܲܒܼܪ̈ܝܼܢ ܀|
    block |܃ܬܠܵܬܼܵܐ ܓܼܒܼܪ̈ܝܼܢ ܫܕܼܝܹܢ ܒܐܲܬܿܘܿܢܵܐ ܐܲܝܟ ܕܲܠܡܵܘܬܵܐ|
    block |ܘܗܵܐ ܚܵܙܹ̇ܐ ܐ̄ܢܵܐ ܕܕܼܵܫܘܼܗܝ ܘܩܵܡ̣ܘ ܘܐܲܗܸܠܘ ܗ̄ܘ̣ܵܘ ܒܲܢ ܀|
    block |܃ܬܠܵܬܼܵܐ ܝܲܗ̣̄ܒܼܢܲܢ ܕܢܸܗܘܘܿܢ ܐܘܼܟܼܠܵܐ ܠܫܲܠܗܹܒܼܝܼܬܼܵܐ|
    block |ܘܐܲܣܪ̣ܘܼܗܝ ܠܦܘܼܡ̇ܗ̇ ܡ̣ܢ ܦܲܓܼܪ̈ܲܝܗܘܿܢ ܘܫܲܡܪܘܼܗ̇ ܒܥܲܡܲܢ ܀|
    block |܃ܬܠܵܬܼܵܐ ܫܲܒܼܛ̈ܝܼܢ ܦܣܲܩ̣̄ܢ ܡ̣ܢ ܣܲܬܵܐ ܕܒܹܝܬܼ ܐܲܒܼܪܵܗܵܡ|
    block |ܘܗܵܐ ܚܵܙܹ̇ܐ ܐ̄ܢܵܐ ܕܐܲܦܪܲܥ ܡܸܢܗܘܿܢ ܐ̄ܚܪܹܢܵܐ ܕܲܗܕܼܝܼܪ ܀|
    block |܃ܗܸܕܼܪܵܐ ܪܲܒܵܐ ܡܲܠܝܵܐ ܚܙܵܬܹܗ ܕܲܪܒܼܝܼܥܵܝܵܐ|
    block |ܘܲܡܫܲܓܼܢܲܝ ܗ̄ܘ̣ ܙܝܼܘܵܐ ܕܐܲܦܵܘ̈ܗܝ ܡ̣ܢ ܕܲܥܒܼܝܼܕܹ̈ܐ ܀|
    block |܃ܥܵܠܹ̇ܒܼ ܚܸܙܘܹܗ ܐܵܦ ܠܲܚܙܵܬܼܵܗ̇ ܕܫܲܠܗܹܒܼܝܼܬܼܵܐ|
    block |ܘܸܟܼܒܲܪ ܡܸܢܹܗ ܚܵܓܲܬ̤ ܢܘܼܪܵܐ ܦܵܪܘܿܫܵܐܝܼܬܼ ܀|
    block |܃ܟܒܲܪ ܗܘ̤ ܛܲܪܕܵܗ̇ ܡ̣ܢ ܦܲܓܼܪ̈ܲܝܗܘܿܢ ܕܲܒܼܢܲܝ̈ ܫܸܒܼܝܵܐ|
    block |ܘܐܲܠܦܵܗ̇ ܕܬܸܦܘܿܩ ܬܸܚܪܘܿܒܼ ܣܸܕܼܪܹ̈ܐ ܕܚܲܝ̈ܠܵܘܵܬܲܢ ܀|
  block
    block |܃ܟܒܲܪ ܗܘ̤ ܝܲܗ̣̄ܒܼ ܒܵܗ̇ ܦܵܪܘܿܫܘܼܬܼܵܐ ܒܠܵܐ ܦܵܪܘܿܫܬܵܐ|
    block |ܘܲܒܼܦܘܼܩܕܵܢܹܗ ܩܢܵܬ̤ ܫܘܼܠܛܵܢܵܐ ܕܬܲܚܸܐ ܘܲܬܸܡܝܼܬܼ ܀|
    block |܃ܡ̇ܢܲܐ ܗ̄ܝܿ ܗܵܕܹܐ ܕܓܸܕܫܲܬ̤ ܒܐܲܪܥܲܢ ܘܲܒܼܝܵܘ̈ܡ̇ܬܲܢ|
    block |ܕܗܵܐ ܡܢܲܓܸܿܕܼ ܠܲܢ ܢܸܓܼܕܵܐ ܕܢܲܦܫܲܢ ܐܲܝܟ ܕܲܠܒܼܝܼܫܹ̈ܐ ܀|
    block |܃ܠܲܒܼܢܲܝ̈ ܫܸܒܼܝܵܐ ܒܥ݂ܲܝܢ ܕܲܢܢܲܓܸܿܕܼ ܥܲܠ ܕܐܲܫܝܼܛܘܼܢ|
    block |ܘܲܗܦ݂ܲܟ ܢܲܓܿܕܲܢ ܘܲܡܢܲܓܸܿܕܼ ܠܲܢ ܥܲܙܝܼܙܵܐܝܼܬܼ ܀|
    block |܃ܒܢܘܼܪܵܐ ܣܒ݂ܲܪܢܲܢ ܕܢܸܬܼܒܲܥ ܡܸܢܗܘܿܢ ܥܝܵܪܬܵܐ ܕܨܲܥܪܲܢ|
    block |ܘܗܵܐ ܢܲܦܝܼܩܵܐ ܘܬܼܵܒܼ̇ܥܵܐ ܡܸܢܲܢ ܥܝܵܪܬܵܐ ܕܕܸܡܗܘܿܢ ܀|
    block |܃ܬܵܘ ܢܸܬܼܩܲܪܲܒܼ ܨܹܝܕܼ ܐܲܬܿܘܿܢܵܐ ܐܵܦܸܢ ܩܸܢܛܵܐ ܗ̄ܘ̣|
    block |ܘܲܢܦܝܼܣ ܐܸܢܘܿܢ ܕܲܢܦܝܼܣܘܼܢܵܗ̇ ܕܠܵܐ ܬܵܘܒܸܿܕܼ ܠܲܢ ܀|
    block |܃ܬܵܘ ܢܸܬܼܓܵܘܲܣ ܒܕܸܚܠܲܬܿ ܩܘܼܫܬܵܐ ܕܐܲܚܝܼܕܼܝܼܢ ܒܵܗ̇|
    block |ܕܕܲܡ ܢܸܬܼܦܲܨܸܐ ܡ̣ܢ ܝܲܩܕܵܢܵܐ ܕܫܲܠܗܹܒܼܝܼܬܼܵܐ ܀|
    block |܃ܬܵܘ ܫܲܘܝܵܐܝܼܬܼ ܢܸܒܼܥܸܐ ܡܸܢܗܘܿܢ ܚܘܼܒܵܢܵܐܝܼܬܼ|
    block |ܕܢܸܦܩܘܼܢ ܒܲܥܓܲܠ ܡ̣ܢ ܐܲܬܿܘܿܢܵܐ ܘܬܸܫܠܸܬ ܢܘܼܪܵܐ ܀|
    block |܃ܒܩܸܢܛܵܐ ܘܚܘܼܒܵܐ ܩܪܸ̣݂ܒܼ ܗ̄ܘ̣ܵܐ ܡܲܠܟܵܐ ܘܲܒܼܢܲܝ̈ ܡܸܠܟܹܿܗ|
    block |ܘܲܒܼܥ̣ܵܘ ܘܐܲܦܝܼܣܘ ܠܡܸܬܼܢܲܓܿܕܵܢܹ̈ܐ ܕܣܲܓܿܝܼ ܥܠܲܥ̣ܢܲܢ ܀|
    block |܃ܬܵܘ ܦܘܼܩܘ ܥܲܒܼܕܵܘ̈ܗܝ ܕܐܲܠܵܗ ܟܠܵܐ ܡ̣ܢ ܐܲܬܿܘܿܢܵܐ|
    block |ܘܫܲܠܵܘ ܡܸܢܲܢ ܚܸܡܬܼܵܐ ܕܢܘܼܪܵܐ ܕܲܠܚܝܼܡܵܐ ܠܲܢ ܀|
    block |܃ܬܵܘ ܦܘܿܩܘ ܟܹܐܢܹ̈ܐ ܦܵܠ̇ܚܲܝ̈ ܩܘܼܫܬܵܐ ܕܠܵܐ ܒܘܼܣܪܵܢܵܐ|
    block |ܘܲܗܘ̤ܵܘ ܚܠܵܦܲܝܢ ܣܢܹܐܓܼܕܹ̈ܐ ܒܕܝܼܢܵܐ ܠܘܵܬܼ ܟܹܐܢܘܼܬܼܵܐ ܀|
    block |܃ܬܵܘ ܣܲܩܘ ܢܲܟܼܦܹ̈ܐ ܡ̣ܢ ܐܵܓܼܘܿܢܵܐ ܕܙܲܕܿܝܼܩܘܼܬܼܵܐ|
    block |ܣܲܓܿܝܼ ܠܐܝܼܬܿܘܿܢ ܘܚܲܝܸܒܼܬܿܘܿܢܵܗ̇ ܠܒܼܒܹܠ ܐܵܬܼܘܿܪ ܀|
    block |܃ܬܵܘ ܙܲܟܵܝܹ̈ܐ ܢܘܼܚܘ ܡ̣ܢ ܩܹܐܪܣܵܐ ܕܥܲܡ ܒܝܼܫܘܼܬܿܢ|
    block |ܕܗܵܐ ܐܸܬܼܓܲܠܝܲܬ̤ ܚܲܝܵܒܼܘܼܬܲܢ ܠܥܹܝܢ ܟܠ ܒܸܪ̈ܝܵܢ ܀|
    block |܃ܩܹܐܪܣܵܐ ܕܥܵܘ̣ܠܵܬ ܥܒ݂ܲܕܿܢܲܢ ܥܲܡܟܼܘܿܢ ܥܵܘ̇ܠܵܐܝܼܬܼ|
    block |ܘܕܵܚܙ̣ܵܐ ܟܹܐܢܵܐ ܗܲܦܟܹ݂ܿܗ ܠܥܵܘ̣ܠܲܢ ܥܲܠ ܒܝܼܫܘܿܬܲܢ ܀|
    block |܃ܟܹܐܝܢ ܐܲܠܵܗܟܼܘܿܢ ܘܫܲܪܝܼܪ ܚܘܼܒܹܿܗ ܕܲܠܘܵܬܼ ܥܲܒܼܕܵܘ̈ܗܝ|
    block |ܘܐܲܝܟ ܟܹܐܢܘܼܬܹܗ ܙܲܟܿܝܼ ܠܥܲܒܼܕܵܘ̈ܗܝ ܘܚܲܝܸܒܼ ܥܵܘ̣ܠܵܢ ܀|
    block |܃ܕܿܓܵܠ ܒܸܕܼܝܵܐ ܕܟܲܠܕܵܝܘܼܬܼܵܐ ܕܐܲܚܝܼܕܝܼܢܲܢ|
    block |ܘܐܸܠܘܼ ܫܲܪܝܼܪ ܐܲܝܟܵܘ ܚܲܝܠܹܗ ܕܠܵܐ ܩܵܡ̣ ܒܐܲܦܲܝ̈ܢ ܀|
    block |܃ܒܗܵܕܹܐ ܕܲܗܘ̤ܵܬܼ ܢܹܐܠܲܦ ܟܠܢܵܫ ܫܲܪܝܼܪܵܐܝܼܬܼ|
    block |ܕܠܲܝܬܿ ܐܲܠܵܗܵܐ ܕܲܡܨܸܐ ܠܡܸܦܪܲܩ ܐܸܠܵܐ ܐܸܢ ܚܲܕܼ ܀|
    block |܃ܒܗܵܕܹܐ ܕܲܣܥ݂ܲܪ ܬܸܗܘܸܐ ܐܵܬܼܵܐ ܕܓܲܢ̄ܒܵܪܘܼܬܹܗ|
    block |ܕܠܲܝܬܼ ܒܐܲܠܵܗܹ̈ܐ ܚܹܝܠ ܥܘܼܕܼܪ̈ܵܢܹܐ ܐܸܠܵܐ ܐܸܢ ܒܹܗ ܀|
    block |܃ܒܗܵܕܹܐ ܢܚܘܼܪܘܼܢ ܟܠܗܘܿܢ ܥܲܡܡܹ̈ܐ ܘܐܲܠܵܗܲܝ̈ܗܘܿܢ|
    block |ܘܢܸܚܙܘܿܢ ܛܘܼܥܝܲܝ ܕܲܦܬܲܟܼܪ̈ܲܝܗܘܿܢ ܕܲܟܼܡܵܐ ܫܝܼܛܵܐ ܀|
    block |܃ܫܝܼܛ ܟܠ ܐܲܠܵܗ ܕܠܵܐ ܡܨܸܐ ܠܡܸܦܪܲܩ ܠܲܕܼܣܵܓܹ̇ܕܼ ܠܹܗ|
    block |ܘܝܲܩܝܼܪ ܡ̣ܢ ܟܠ ܐܲܝܢܵܐ ܕܚܵܘܝܼ ܚܲܝܠܹܗ ܒܥܲܒܼܕܵܘ̈ܗܝ ܀|
  block
    block |܃ܥܲܒܼܕܵܘ̈ܗܝ ܐܲܢ̄ܬܿܘܿܢ ܕܐܲܠܵܗ ܟܠܵܐ ܕܫܲܠܝܼܛ ܥܲܠ ܟܠ|
    block |ܘܗܵܐ ܣܵܗܕܿܘܼܬܼܵܐ ܕܐܲܠܵܗܘܼܬܹܗ ܒܲܒܼܢܲܝ̈ ܒܲܝܬܹܿܗ ܀|
    block |܃ܗܵܠܹܝܢ ܡܲܠܸܠ ܚܬܼܝܼܪ ܪܸܝܵܢܵܐ ܟܲܕܼ ܠܵܐ ܨܵܒܹ̇ܐ|
    block |ܕܲܚܙ̣ܵܐ ܕܚܲܣܢܹ݂ܗ ܚܹܝܠ ܥܵܒܼܘܿܕܼܵܐ ܕܒܲܙܲܚ ܗ̄ܘ̣ܵܐ ܒܹܗ ܀|
    block |܃ܒܸܙܚܵܐ ܪܲܒܵܐ ܐܸܫܲܕܼ ܦܘܼܡܹܗ ܥܲܠ ܥܵܒܼܘܿܕܼܵܐ|
    block |ܘܲܗܦ݂ܲܟ ܘܩܲܠܣܹܗ ܠܥܹܝܢ ܟܠ ܥܲܡܡ̈ܝܼܢ ܟܲܕܼ ܠܵܐ ܨܵܒܹ̇ܐ ܀|
    block |܃ܒܐܲܪܥܵܐ ܕܲܝܗܘܼܕܼ ܐܲܗܸܠ ܘܲܓܼܚܸܟ ܥܲܠ ܡ̇ܪܘܼܬܹܗ|
    block |ܘܒܲܐܪܥܹܗ ܕܝܼܠܹܗ ܦܲܪ̣ܥܹܗ ܚܘܼܒܼܠܵܐ ܕܒܼܝܼܫ ܡ̣ܢ ܕܝܼܠܹܗ ܀|
    block |܃ܒܒܹܝܬܼ ܬܘܼܟܼܠܵܢܹܗ ܣܲܚܦܹܗ ܘܲܫܕܼܵܝܗܝ ܡ̣ܢ ܬܘܼܟܼܠܵܢܹܗ|
    block |ܘܚܵܘܝܹܗ ܕܦܲܟܿܝܼܗ ܚܹܝܠ ܥܘܼܕܼܪܵܢܵܐ ܕܲܚܬܼܝܼܪ ܗ̄ܘ̣ܵܐ ܒܹܗ ܀|
    block |܃ܣܒ݂ܲܪ ܕܲܒܼܚܲܝܠܹܗ ܚܲܣܢܹܗ ܠܥܲܡܹܗ ܘܒܲܛܸܠ ܥܹܐܕܼܵܘ̈ܗܝ|
    block |ܘܐܲܟܿܣܹܗ ܒܐܲܬܪܹܗ ܕܠܵܘ ܕܝܼܠܹܗ ܗ̣̄ܘܵܬܼ ܗܵܝ̇ ܙܵܟܼܘܼܬܼܵܐ ܀|
    block |܃ܪܢ̣ܵܐ ܟܲܕܼ ܥܲܩܪܹ̣ܗ ܠܗܲܝܟܲܠ ܩܘܼܕܼܫܵܐ ܕܚܵܒܼܘ ܓܵܡܘܿܪ̈ܵܘܗܝ|
    block |ܘܚܲܟܿܡܹܗ ܒܥܲܒܼܕܵܘ̈ܗܝ ܕܠܵܐ ܢܸܫܬܲܒܼܗܲܪ ܡܲܪܵܚܵܐܝܼܬܼ ܀|
    block |܃ܒܥܲܒܼܵܕܵܘ̈ܗܝ ܕܵܢܵܗ̇ ܠܡܲܪܵܚܘܼܬܹܗ ܚܲܟܿܝܼܡܵܐܝܼܬܼ|
    block |ܕܠܵܐ ܢܸܣܒܲܪ ܠܹܗ ܕܗܘ̤ ܡܸܬܼܟܲܬܲܫ ܥܲܡ ܥܲܛܠܘܼܬܹܗ ܀|
    block |܃ܠܥܲܒܼܕܵܘ̈ܗܝ ܐܲܦܝܼܣ ܕܢܕܼܘܼܫܘܼܢܵܝܗܝ ܐܲܝܟ ܕܲܠܫܝܼܛܵܐ|
    block |ܕܢܸܕܲܥ ܕܲܟܼܡܵܐ ܦܲܟܿܝܼܗ ܚܲܝܠܵܐ ܕܡܸܫܬܲܒܲܗܪ ܒܹܗ ܀|
    block |܃ܘܸܟܼܒܲܪ ܪܸܡܙܹܗ ܐܙܝܼܥ ܠܸܒܹܿܗ ܕܢܸܥܒܸܿܕܼ ܨܲܠܡܵܐ|
    block |ܕܲܒܼܝܲܕܼ ܨܲܠܡܵܐ ܢܨܘܼܪ ܟܲܣܝܘܼܬܹܗ ܩܕܼܵܡ ܒܵܒܼܵܬܹ̈ܗ ܀|
    block |܃ܟܒܲܪ ܗܘ̤ ܐܲܛܢܹܗ ܕܢܸܩܪܸܐ ܡܠܝܼܠܹ̈ܐ ܠܣܸܓܼܕܲܬܼ ܚܲܪܫܵܐ|
    block |ܕܡ̇ܐ ܕܡܸܬܼܟܲܬܿܫܝܼܢ ܢܵܘܕܲܥ ܐܸܢܘܿܢ ܚܹܝܠ ܪܲܒܿܘܼܬܹܗ ܀|
    block |܃ܟܒܲܪ ܗܘ̤ ܚܲܦܸܛ ܠܐܵܟܼ̈ܠܲܝ ܩܲܪ̈ܨܹܐ ܠܡܸܫܓܲܪ ܢܘܼܪܵܐ|
    block |ܕܡ̇ܐ ܕܡܸܙܕܲܟܼܝܵܐ ܢܲܟܼܪܸܙ ܚܲܝܠܹܗ ܒܲܒܼܢܲܝ̈ ܒܲܝܬܹܿܗ ܀|
    block |܃ܒܗܵܕܹܐ ܬܸܢܘܲܝ ܟܒܲܪ ܠܵܐ ܬܲܒܼܥܹܗ ܡ̣ܢ ܫܘܼܪܵܝܵܐ|
    block |ܕܠܵܐ ܬܸܗܘܸܐ ܠܹܗ ܡܲܟܿܣܵܢܘܼܬܼܵܐ ܕܠܵܐ ܝܘܼܬܼܪܵܢܵܐ ܀|
    block |܃ܠܵܘ ܟܲܕܼ ܥܵܨܹ̇ܐ ܣܥ݂ܲܪ ܐܵܘ ܣܵܥܲ݁ܪ ܗܵܠܹܝܢ ܕܐܸܡ̇ܪܹܬܼ|
    block |ܐܸܠܵܐ ܕܐܲܗܡܝ ܘܠܵܐ ܬܒܲܥ̣ ܐܸܢܘܿܢ ܡ̣ܢ ܫܘܼܪܵܝܵܐ ܀|
    block |܃ܡܨܸܐ ܗ̄ܘ̣ܵܐ ܕܢܸܬܼܒܲܥ ܨܲܥܪܵܐ ܕܲܫܡܹܗ ܘܕܲܒܼܢܲܝ̈ ܒܲܝܬܹܿܗ|
    block |ܘܐܲܗܡܝܼ ܘܲܫ̣ܬܸܩ ܥܲܕܼ ܡܸܬܼܓܼܠܝܵܐ ܒܝܼܫܘܼܬܼ ܒܝܼܫܹ̈ܐ ܀|
    block |܃ܒܒܼܝܼܫܘܼܬܼ ܒܝܼܫܹ̈ܐ ܡܥܵܕܼ ܡܸܬܼܢܲܨܲܚ ܚܹܝܠ ܪܲܒܿܘܼܬܹܗ|
    block |ܕܢܸܓܼܠܹܐ ܠܐ̄ܢܵܫܵܐ ܥܘܼܬܼܪܵܐ ܪܲܒܵܐ ܕܡܲܓܿܪܲܬܼ ܪܘܼܚܹܗ ܀|
    block |܃ܒܡܲܓܼܪܲܬܼ ܪܘܼܚܹܗ ܛܲܥܢ̣ܹܗ ܠܥܲܛܠܵܐ ܢܒܼܘܿܟܲܕܢܵܨܲܪ|
    block |ܘܕܲܚܙ̣ܵܐ ܕܐܲܪܫܲܥ ܠܒܲܪ ܡ̣ܢ ܛܲܟܼܣܵܐ ܐܲܟܿܣܹܗ ܒܛܲܟܼܣܵܐ ܀|
    block |܃ܐܲܝܟ ܨܲܝܵܕܼܵܐ ܩܵܡ̣ ܥܲܠ ܝܡܵܐ ܕܡܲܓܿܪܲܬܼ ܪܘܼܚܹܗ|
    block |ܘܝܲܗ̣̄ܒܼ ܠܹܗ ܓܵܪܓܵܐ ܐܲܝܟ ܕܲܠܢܘܼܢܵܐ ܥܕܲܡ̇ܐ ܕܨܵܕܹܗ ܀|
  block
    block |܃ܡܨܝܼܕܲܬܵܐ ܕܚܘܼܒܹܿܗ ܐܵܘܚܸܕܼ ܒܐܝܼܕܼܵܐ ܕܲܒܼܢܲܝ̈ ܒܲܝܬܹܿܗ|
    block |ܘܲܚܠܵܦ ܡܲܝܵ̈ܐ ܦܲܪܣܵܗ̇ ܢܘܼܪܵܐ ܥܲܠ ܒܵܒܼܵܠܵܝܹ̈ܐ ܀|
    block |܃ܒܢܘܼܪܵܐ ܘܡܲܝ̈ܵܐ ܩܵܡ̣ܘ ܨܲܝܕܹ̈ܐ ܐܲܠܵܗܵܝܹ̈ܐ|
    block |ܘܐܘܼܡܡ̇ܢܵܐܝܼܐܼ ܨܵܕܼܘܼܗ̇ ܠܒܼܵܒܹܠ ܨܵܝܕܲܬܼ ܥܲܡܡܹ̈ܐ ܀|
    block |܃ܒܲܕܼܡܘܼܬܼ ܢܘܼܢܹ̈ܐ ܒܥܲܛ̣ܘ ܩܲܕܼܡ̇ܝܲܬܼ ܒܲܩܪ̈ܵܒܲܝܗܘܿܢ|
    block |ܘܕܲܚܙ̣ܵܘ ܕܲܢܦܲܠܘ̣ ܠܓܼܵܘ ܡ̣ܢ ܢܸܫ̈ܒܹܿܐ ܒܗܸܬܼܘ ܘܐܸܫܬܲܬܲܩܘ ܀|
    block |܃ܫܓܼܝܼܫܝܼܢ ܗ̄ܘ̣ܵܘ ܛܵܒܼ ܟܲܕܼ ܣܵܚܹ̇ܝܢ ܗ̄ܘ̣ܵܘ ܒܓܲܠܠܹ̈ܐ ܕܙܹܐܦܵܐ|
    block |܃ܘܕܲܢܓܲܕܼ ܐܸܢܘܿܢ ܪܸܡܙ̇ܐ ܠܝܲܒܼܫܵܐ ܛܠܸ݂ܩܘ ܚܲܝܲܝ̈ܗܘܿܢ|
    block |܃ܐܘܼܟܼܠܵܐ ܠܢܘܼܪܵܐ ܝܲܗ̣̄ܒܼܘ ܦܲܓܼܪ̈ܲܝܗܘܿܢ ܕܢܘܼܢܹ̈ܐ ܡܠܝܼܠܹ̈ܐ|
    block |ܘܐܲܝܠܸܠܘ ܘܲܩܥ̣ܵܘ ܟܲܕܼ ܡܸܬܿܛܵܘܹܝܢ ܒܫܲܠܗܹܒܼܝܼܬܼܵܐ ܀|
    block |܃ܒܩܵܠܵܐ ܪܵܡ̇ܐ ܩܥ̣ܵܐ ܒܵܒܼܵܠܵܝܵܐ ܢܘܼܢܵܐ ܕܝܲܒܼܫܵܐ|
    block |ܕܬܼܵܘ ܨܲܝܕܹ̈ܐ ܣܲܩܘ ܡ̣ܢ ܝܲܡܵܐ ܕܫܲܠܗܹܒܼܝܼܬܼܵܐ ܀|
    block |܃ܬܵܘ ܣܲܩܘ ܐ̄ܢܵܫܵܐ ܨܵܝ̈ܕܲܝ ܐ̄ܢܵܫܵܐ ܕܠܵܐ ܒܐܝܿܕܲܝܵܐ|
    block |ܟܲܕܿܘܼ ܨܵܕܿܬܿܘܿܢ ܠܨܲܝܵܕܲܝ̈ܟܿܘܿܢ ܒܐܘܼܟܼܠܵܐ ܕܢܘܼܪܵܐ ܀|
    block |܃ܟܸܢܫܝܼ̈ܢ ܟܸܢܫܝܼ̈ܢ ܐܸܬܿܛܲܝܲܒܼܘ ܗ̄ܘ̣ܵܘ ܥܲܡܡܹ̈ܐ ܠܡܸܚܙܵܐ|
    block |ܟܲܕܼ ܢܵܦ̇ܩܝܼܢ ܗ̄ܘ̣ܵܘ ܣܵܗ̈ܕܹܿܐ ܒܚܝܼܪܹ̈ܐ ܡ̣ܢ ܓܵܘ ܢܘܼܪܵܐ ܀|
    block |܃ܓܘܼܕܲܝܼ̈ܢ ܓܘܼܕܲܝܼ̈ܢ ܩܵܡ̣ܘ ܟܠ ܬܸܓܼܡܝܼ̈ܢ ܓܲܒܼܪܹ̈ܐ ܘܢܸܫܹ̈ܐ|
    block |ܠܡܸܬܼܒܲܩܵܝܘܼ ܒܪܲܒܿܘܼܬܼ ܚܲܝܠܵܐ ܕܙܲܟܿܝܼ ܐܸܢܘܿܢ ܀|
    block |܃ܒܬܲܗܪܵܐ ܪܲܒܵܐ ܡܸܬܼܒܲܩܹܝܢ ܗ̄ܘ̣ܵܘ ܒܐܲܝܕܵܐ ܕܲܗܘ̤ܵܬܼ|
    block |ܘܫܲܪܝܼܪܵܐ ܗ̣̄ܘܵܬܼ ܘܠܵܐ ܫܲܪܝܼܪܵܐ ܠܪܸ̈ܥܝܵܢܲܝܗܘܿܢ ܀|
    block |܃ܐܝܼܬܹܝܗ̇ ܘܠܲܝܬܹܿܝܗ̇ ܡܸܬܼܪܵܢܹܝܢ ܗ̄ܘ̣ܵܘ ܓܠܝܼܙܲܝ̈ ܗܵܘܢܵܐ|
    block |ܗܸܢܘ̣ܿܢ ܐܸܢܘܿܢ ܐܵܘ ܛܸܠܵܠܵܐ ܕܕܼܵܡܹ̇ܐ ܠܓܼܘܼܫܡܵܐ ܀|
    block |܃ܒܹܝܬܼ ܦܘܼܪܬܵܟܼܵܐ ܢܲܦܝܼܠܝܼܢ ܗ̄ܘ̣ܵܘ ܦܠܝܼ̈ܓܲܝ ܠܸܒܵܐ|
    block |ܘܐܲܝܟ ܕܲܒܼܚܸܠܡܵܐ ܡܸܬܿܕܲܡܪܝܼܢ ܗ̄ܘ̣ܵܘ ܒܩܘܼܫܬܵܐ ܓܲܠܝܵܐ ܀|
    block |܃ܒܩܘܼܫܬܵܐ ܩܵܘܝܼܘ ܟܹܐܢܹ̈ܐ ܒܢܘܼܪܵܐ ܕܠܵܐ ܢܸܟܼܝܵܢܵܐ|
    block |ܥܕܲܡ̇ܐ ܕܲܢܦܲܩ̣ܘ ܠܵܐ ܫܲܪ ܩܘܼܫܬܵܐ ܠܠܵܐ ܫܲܪܝܼܪܹ̈ܐ ܀|
    block |܃ܢܦܲܩ̣ܘ ܫܲܪܝܼܪܹ̈ܐ ܟܲܕܼ ܫܲܪܝܼܪܝܼܢ ܫܲܪܝܼܪܵܐܝܼܬܼ|
    block |ܘܲܚܙ̣ܵܘ ܐܸܢܘܿܢ ܠܑܵ ܫܲܪܝܼܪܹ݁ܐ ܘܟܸܢ ܐܸܫܬܲܪܲܪܘ ܀|
    block |܃ܢܦܲܩ̣ܘ ܟܲܕܼ ܫܵܠ̇ܡܝܼܢ ܒܗܲܕܵܡܲܝ̈ܗܘܿܢ ܘܒܲܠܒܼܫܲܝ̈ܗܘܿܢ|
    block |ܘܠܵܐ ܛܥܵܬ̤ ܡܸܢܬܼܵܐ ܡ̣ܢ ܪܹ̈ܫܲܝܗܘܿܢ ܘܡ̣ܢ ܢܲܚܬܲܝ̈ܗܘܿܢ ܀|
    block |܃ܢܦܲܩ̣ܘ ܟܲܕܼ ܨܵܡܲܚ̇ ܫܪܵܪܵܐ ܕܲܒܼܗܘܿܢ ܛܵܒܼ ܡ̣ܢ ܕܲܗܒܼܵܐ|
    block |ܘܲܫܪܲܓܼ ܥܲܝܢܹ̈ܐ ܕܚܲܙܵܝܲܝ̈ܗܘܿܢ ܒܢܲܗܝܼܪܘܼܬܹܗ ܀|
    block |܃ܢܦܲܩ̣ܘ ܟܲܕܼ ܥܛܝܼܦܝܼܢ ܢܲܚܬܵܐ ܓܼܠܝܵܐ ܘܫܘܼܒܼܚܵܐ ܟܲܣܝܵܐ|
    block |ܘܲܡܫܲܒܿܚܝܼܢ ܗ̄ܘ̣ܵܘ ܠܲܫܡܵܐ ܚܲܝܵܐ ܕܫܲܒܲܚ ܐܸܢܘܿܢ ܀|
  block
    block |܃ܢܦܲܩ̣ܘ ܡ̣ܢ ܢܘܼܪܵܐ ܟܲܕܼ ܕܵܝ̇ܫܝܼܢ ܠܵܗ̇ ܬܚܹܝܬܼ ܪܸ̈ܓܼܠܲܝܗܘܿܢ|
    block |ܘܗܵܢܵܘ̇ ܬܲܗܪܵܐ ܕܠܵܐ ܥܕܵܐ ܥܠܲܝܗܘܿܢ ܐܵܠܦܵܐ ܪܹܚܝܵܐ ܀|
    block |܃ܢܒܼܝܼܵܐ ܣܵܗܹ̇ܕܼ ܕܲܗܘ̤ܵܐ ܣܵܗ̇ܕܵܐ ܒܦܘܼܡ ܚܲܝ̈ܘܵܬܼܵܐ|
    block |ܕܐܲܣܗܸܕܼ ܘܐܸܡ݂ܲܪ ܕܠܵܐ ܥܕܵܐ ܥܠܲܝܗܘܿܢ ܪܹܝܢܵܐ ܕܢܘܼܪܵܐ ܀|
    block |܃ܬܡܝܼܗ ܐܵܓܼܘܿܢܵܐ ܕܲܥܒ݂ܲܕܼܘ ܒܐܲܪܥܵܐ ܐܲܪ̈ܥܵܢܵܝܹܐ|
    block |ܘܲܙܥܘܿܪ ܦܘܼܡ̇ܐ ܕܲܒܼܢܲܝ̈ ܐܲܪܥܵܐ ܕܢܹܐܡܲܪ ܕܲܟܼܡܵܐ ܗ̄ܘ̣ ܀|
    block |܃ܪܲܒܿ ܢܸܨܚܵܢܵܐ ܕܚܘܼܡܣܵܢܲܝ̈ܗܘܿܢ ܕܲܒܼܢܲܝ̈ ܫܸܒܼܝܵܐ|
    block |ܘܲܡܚܝܼܠ ܩܲܝܢܵܐ ܕܠܸܫܵܢ ܒܸܣܪܵܐ ܠܲܡܨܵܐ ܫܘܼܦܪܹܗ ܀|
    block |܃ܡ̇ܪܗܘܿܢ ܒܲܠܚܘܿܕܼ ܝܵ̇ܕܲܥ ܠܲܡܨܵܪ ܨܠܸܡ ܫܘܼܦܪ̈ܲܝܗܘܿܢ|
    block |ܘܠܲܡܬܲܢܵܝܘܼ ܥܲܠ ܚܘܼܡܣܵܢܵܐ ܕܪ̈ܲܥܝܵܢܲܝܗܘܿܢ ܀|
    block |܃ܗܘ̤ܝܘܼ ܕܐܲܨܲܚ ܚܹܝܠ ܪܲܒܿܘܼܬܼܵܐ ܒܠܸܫܵܢܲܝ̈ܗܘܿܢ|
    block |ܘܲܟܼܬ݂ܲܒܼ ܒܣܸܦܪ̈ܵܘܗܝ ܝܘܿܡ ܙܵܟܼܘܼܬܼܵܐ ܒܐܲܪܥܵܐ ܀|
    block |܃ܐܲܝܟ ܡܲܚܙܝܼܬܼܵܠ ܩܒ݂ܲܥ ܙܵܟܼܘܼܬܼܗܘܿܢ ܒܲܟܼܬܼܝܼ̈ܒܼܵܬܼܵܐ|
    block |ܕܲܢܚܘܼܪܘܼܢ ܒܵܗ̇ ܪ̈ܵܗܛܲܝ ܪܲܗܛܵܐ ܕܙܲܕܿܝܼܩܘܼܬܼܵܐ ܀|
    block |܃ܛܢܵܢܵܐ ܐܲܪܡܝܼܘ ܒܝܲܕܼ ܥܲܡܠܲܝ̈ܗܘܿܢ ܠܲܕܼܒܼܵܬܲܪܗܘܿܢ|
    block |ܕܢܸܗܘܘܿܢ ܚܵܢܹ̇ܝܢ ܠܢܝܿܫܵܐ ܬܪܝܼܨܵ ܕܕܘܼܒܵܪ݁ܲܝܗܘܿܢ ܀|
    block |܃ܠܝܘܼܬܼܪܵܢ ܥܲܒܼܕܵܗ̇ ܕܐܲܫܒܿܝܼ ܐܸܢܘܿܢ ܠܒܹܝܬܼ ܒܵܒܼܠܵܝܹ̈ܐ|
    block |ܕܲܒܼܚܲܫܲܝ̈ܗܘܿܢ ܢܲܩܢܸܐ ܛܲܥܡܵܐ ܠܲܕܼܦܲܟܿܝܼܗܝܼܢ ܀|
    block |܃ܫܲܦܝܼܪ ܣܲܥ̣ܪܵܗ̇ ܕܐܲܗܡܝܼ ܡܸܢܗܘܿܢ ܘܲܗܘ̤ܵܘ ܥܲܒܼ̈ܕܹܿܐ|
    block |ܕܲܒܼܫܘܼܥܒܵܕܼܗܘܿܢ ܢܚܵܘܸܐ ܫܘܼܒܼܚܵܐ ܕܓܼܢ̄ܒܵܪܘܼܬܹܗ ܀|
    block |܃ܚܲܟܿܝܼܡܵܐܝܼܬܼ ܫܬܸܩ̣ ܟܲܕܼ ܥܲܠ̣ܘ ܗ̄ܘ̣ܵܘ ܠܟܼܘܼܪ ܒܘܼܚܪܵܢܵܐ|
    block |ܕܲܒܼܒܼܘܼܚܪܵܢܗܘܿܢ ܢܚܵܘܸܐ ܙܹܐܦܵܐ ܕܟܲܠܕܵܝܘܼܬܼܵܐ ܀|
    block |܃ܐܘܼܡ̇ܢܵܐܝܼܬܼ ܪܲܟܿܒܹܗ ܠܫܲܪܒܵܐ ܕܢܸܨܚܵܢܲܝ̈ܗܘܿܢ|
    block |ܕܡ̇ܐ ܕܡܸܬܼܬܲܢܸܐ ܢܹܐܠܲܦ ܟܠܢܵܫ ܠܡܸܬܼܢܲܨܵܚܘܼ ܀|
    block |܃ܓܼܢ̄ܒܵܪܵܐܝܼܬܼ ܥܲܕܲܪ ܐܸܢܘܿܢ ܒܐܵܓܼܘܿܢ ܚܲܫܹ̈ܐ|
    block |ܕܢܲܩܢܸܐ ܣܲܒܼܪܵܐ ܠܲܕܼܡܸܬܼܢܲܣܹܝܢ ܒܚܵܫܘܿܫܘܼܬܼܵܐ ܀|
    block |܃ܟܹܐܝܢ ܐܵܦ ܢܸܓܼܕܵܐ ܕܢܲܓܸܿܕܼ ܪܸܡܙܹܗ ܠܪ̈ܵܕܼܘܿܦܲܝܗܘܿܢ|
    block |ܕܠܵܐ ܐ̄ܢܵܫ ܢܲܡܪܲܚ ܠܡܸܫܬܲܩܵܠܘܼ ܥܲܠ ܡܲܟܿܝܼܪܹ̈ܐ ܀|
    block |܃ܙܲܕܿܝܼܩ ܕܝܼܢܹܗ ܘܟܹܐܝ ܒܘܼܚܪܵܢܹܗ ܘܚܲܟܿܝܼܡ ܪܸܡܙܹܗ|
    block |ܘܠܵܐ ܐ̄ܢܵܫ ܝܵ̇ܕܲܥ ܠܡܸܬܼܢܵܐ ܫܲܦܝܼܪ ܙܢܲܝ̈ ܚܸܟܼܡܵܬܹ̈ܗ ܀|
    block |܃ܐܲܫܒܿܝܼ ܠܥܲܡܵܐ ܕܲܓܼܒܼܵܐ ܠܲܫܡܹܗ ܠܒܹܝܬܼ ܒܵܒܼܵܠܵܝܹ̈ܐ|
    block |ܘܲܒܼܫܘܼܥܒܵܕܹܗ ܡܲܟܸܿܟ ܛܘܼܥܝܲܝ ܕܟܼܠܕܵܝܘܼܬܼܵܐ ܀|
    block |܃ܬܪܝܹܢ ܝܘܼܬܼܪܵܢܹܐ ܥܦܝܦܹ̈ܐ ܣܸܥܪܲܬ̤ ܣܵܥܘܿܪܘܼܬܹܗ|
    block |ܕܲܒܼܝܲܕܼ ܥܲܡܹܗ ܐܲܠܸܦ ܥܲܡܡܹ̈ܐ ܕܡ̇ܪܵܐ ܗ̄ܘ̣ ܕܥܲܠ ܟܠ ܀|
    block |܃ܠܥܲܡܵܐ ܘܥܵܡܡܹ̈ܐ ܚܲܟܸܿܡ ܪܸܡܙܹܗ ܒܐܲܝܕܲܐ ܕܲܣܥ݂ܲܪ|
    block |ܕܲܪܕܼܵܐ ܐܸܢܘܿܢ ܘܲܩ̣ܢܵܐ ܐܸܢܘܿܢ ܚܲܕܼ ܒܐܝܼܕܲܝ̈ ܚܲܕܼ ܀|
    block |ܐܲܝܟ ܕܲܒܼܫܲܒܼܛܵܐ ܐܲܪܝܼܡ ܐܸܢܘܿܢ ܚܲܕܼ ܥܲܠ ܚܲܒܼܪܹܗ܃|
  block
    block |ܘܢܲܓܸܿܕܼ ܥܲܡܵܐ ܒܐܝܼܕܲܝ̈ ܥܲܡܡܹ̈ܐ ܘܥܲܡܡܹ̈ܐ ܒܥܲܡܵܐ ܀|
    block |܃ܬܵܘ ܟܹܝܬܼ ܢܹܐܠܲܦ ܚܹܝܠ ܚܸܟܼ̈ܡܵܬܹܗ ܒܝܲܕܼ ܡܲܪܕܿܘܼܬܹܗ|
    block |ܘܲܢܙܲܕܸܿܩ ܠܹܗ ܪܲܒܿܘܼܬܼ ܫܘܼܒܼܚܵܐ ܕܦܲܐܝܵܐ ܠܲܫܡܹܗ ܀|
    block |ܥܘܼܢܵܝܵܐ܃ ܫܘܼܒܼܚܵܐ ܠܚܲܝܠܵܐ ܕܚܲܝܸܠ ܠܣܵܗ̈ܕܹܿܐ܃ ܘܲܢܨܲܚ̣ܘ ܘܲܙܟܼܵܘ ܒܐܵܓܼܘܿܢܵܐ ܀|
block |ܥܲܠ ܚܸܘܝܵܐ ܕܲܢܚܵܫܵܐ|
  block
    block |ܥܲܠ ܚܸܘܝܵܐ ܕܲܢܚܵܫܵܐ|
  block
    block |ܕܝܼܠܹܗ ܟܲܕ ܕܝܼܠܹܗ܀|
    block |܃ܡܸܐܡܪܵܐ ܕܬܠܵܬܝ ܘܬܸܫܥܵܐ|
    block |ܕܥܲܠ ܚܸܘܝܵܐ ܕܲܢܚܵܫܵܐ܀|
    block |ܘܠܵܚܸܡ ܠܲܫܟܿܚܵܬܐ܀|
  block
    block |܃ܩܝܵܡܵܐ ܕܚܘܼܒܵܐ ܐܲܩܝܼܡ ܡܵܪܝܵܐ ܥܲܡ ܐܲܒܼܪܵܗܵܡ|
    block |ܘܐܵܫܬܵܘܕܝܼ ܠܹܗ ܕܢܸܦܪܘܿܩ ܙܪܥܹܗ ܡ̣ܢ ܥܲܒܼܕܘܼܬܼܵܐ܁|
    block |܃ܥܲܒܼܕܵܐ ܥܬܝܼܕ ܗ̄ܘ̣ܵܐ ܕܢܸܗܘܹܐ ܙܲܪܥܹܗ ܒܐܲܪܥܵܐ ܕܲܟܸܢܲܥܢ|
    block |ܘܩܲܕܸܡ ܚ̇ܘܝܹܗ ܕܲܡܚܲܪܲܪ ܠܹܗ ܒܚܹܝܠ ܪܲܒܘܼܬܹܗ܁|
    block |ܚܹܝܠ ܪܲܒܘܼܬܹܗ ܚܵܘܝܼ ܒܡܸܨܪܹܝܢ ܠܐܵܓܸܒܵܛ̈ܝܹܐ܃|
  block
    block |ܘܟܲܕ ܠܵܐ ܨܵܒܹܝܢ ܓܡܲܪ ܨܒܼܝܵܢܹܗ ܨܝܕ ܐܲܒܼܪܵܗܵܡ܁|
    block |܃ܒܚܲܝܠܵܐ ܘܥܘܼܬܼܪܵܐ ܐܲܦܸܩ ܐܸܢܘܿܢ ܡ̣ܢ ܐܵܓܸܒܛܘܿܣ|
    block |ܘܲܕܠܵܐ ܩܸܢܛܵܐ ܐܲܫܪܝܼ ܐܸܢܘܿܢ ܒܚܘܼܪܒܵܐ ܕܚܝܼܠܵܐ܁|
    block |܃ܒܐܵܬܼܪܵܐ ܕܚܘܼܪܒܵܐ ܐܲܥܡܲܪ ܐܸܢܘܿܢ ܠܣܲܢܝܲܝ̈ ܫܲܝܢܵܐ|
    block |ܕܲܒܝܲܕܼ ܚܘܼܪܒܵܐ ܢܫܲܝܸܢ ܚܘܼܪܒܵܐ ܕܪ̈ܥܝܵܢܲܝܗܘܿܢ܁|
    block |܃ܠܥܲܠܲܬ ܫܲܝܢܵܐ ܐܲܥܡܲܪ ܐܸܢܘܿܢ ܒܚܘܼܪܒܵܐ ܕܲܠܒܲܪ|
    block |ܕܕܵܡ ܢܸܬܼܢܲܟܼܪܘܿܢ ܡ̣ܢ ܥܸܢܝܵܢܵܐ ܕܲܫܟܝܼܪܵܬܵܐ܁|
    block |܃ܚܙܵܐ ܕܲܒܼܫܲܝܢܵܐ ܠܵܐ ܡܸܫܬܲܢܝܼܢ ܡ̣ܢ ܣܲܢܝܵܬ̈ܐ|
    block |ܘܲܛܪܲܕ ܐܸܢܘܿܢ ܠܐܲܬܼܪܵܐ ܕܡܲܒܼܥܲܕ ܡ̣ܢ ܐ̄ܢܵܫܘܼܬܼܵܐ܁|
    block |܃ܒܚܘܼܠܵܦ ܐܲܬܼܪܵܐ ܣܒܲܪ ܕܲܡܚܲܠܦܝܼܢ ܣܘܼܥܪ̈ܵܢܲܝܗܘܿܢ|
    block |܃ܠܵܘ ܟܲܕ ܛܥܬܹܗ ܚܸܪܚܵܘܼܬܼܗܘܿܢ ܕܚܘܼܪܒܵܐ ܘܫܲܝܢܵܐ|
    block |܃ܥܝܵܕܵܐ ܒܝܼܫܵܐ ܥܲܝܸܕ ܐܸܢܘܿܢ ܒܲܕܠܵܐ ܦܲܐܝ̈ܢ|
    block |ܘܠܵܐ ܕܡܝܼܘ ܒܕܘܼܡܝܵܐ ܦܲܐܝܵܐ ܕܚܵܘܝܼ ܐܸܢܘܿܢ܁|
    block |܃ܒܫܲܦܝܼܪ̈ܵܬܵܐ ܪܓܼܝܼܓܼ ܗ̄ܘ̣ܵܐ ܕܢܸܥܫܹܐ ܠܪܸ̈ܥܝܵܢܲܝܗܘܿܢ|
    block |ܘܐܲܣܓܝܼ ܚܲܝܹ̈ܐ ܘܓܒܲܪ̈ܘܼܬܼܵܐ ܕܕܼܵܡ ܢܸܬܚܲܠܦܘܿܢ܁|
    block |܃ܒܡܲܢܢܵܐ ܘܣܲܠܘܲܝ ܬܲܪܣܝܼ ܐܸܢܘܿܢ ܟܲܕ ܠܵܐ ܠܵܐܹ̇ܝܢ|
    block |ܘܡ̣ܢ ܛܲܪܵܢܵܐ ܐܲܪܕܝܼ ܫܸܩܝܵܐ ܘܒܲܣܸܡ ܐܸܢܘܿܢ܁|
    block |܃ܥܢܵܢܵܐ ܕܛܲܠܵܐ ܡܬܲܚ ܐܲܝܟ ܡܲܫܟܢܵܐ ܥܲܠ ܪܹ̈ܫܲܝܗܘܿܢ|
    block |ܘܒܲܕܡܘܼܬ ܡܢܪܬܵܐ ܩܒܲܥ ܥܲܡܘܼܕܵܐ ܕܲܡܐܹܐ ܢܘܼܗܪܵܐ܁|
    block |܃ܢܘܼܗܪܵܐ ܡܐܹܐ ܗ̄ܘ̣ܵܐ ܒܹܝܬܼ ܡܲܥܡܲܪܗܘܿܢ ܠܹܠܝ ܐܝܼܡܵܡ|
    block |ܘܥܲܡܹܗ ܕܢܘܼܗܪܵܐ ܡܸܬܚܲܙܝܵܢܵܐ ܢܘܼܗܪܵܐ ܕܩܘܼܫܬܼܵܐ܁|
    block |܃ܒܢܘܼܗܪܵܐ ܘܢܘܼܗܪܵܐ ܡܸܬܼܒܲܣܡܝܼܢ ܗ̄ܘ̣ܵܘ ܣܲܢܝܲܝ̈ ܢܲܦܫܵܐ|
    block |ܘܟܲܕ ܛܵܒܼ ܦܐܹܝܢ ܗ̄ܘ̣ܵܘ ܘܠܵܐ ܦܐܚܼܢ ܗ̄ܘ̣ܵܘ ܐܲܝܟ ܕܲܦܐܝܼܢ ܗ̄ܘ̣ܵܘ܁|
    block |܃ܦܐܹܐ ܗ̄ܘ̣ܵܐ ܢܘܼܗܪܵܐ ܡܸܬܼܚܲܙܝܵܢܵܐ ܠܥܹܝܢܲܝ̈ ܦܲܓܼܪܵܐ|
    block |ܘܝܲܬܝܼܪ ܡܸܢܹܗ ܦܐܹܐ ܗ̄ܘ̣ܵܐ ܩܘܼܫܬܵܐ ܠܥܹܝܢܲܝ̈ ܢܲܦܫܵܐ܁|
    block |܃ܦܲܓܪܵܐ ܘܢܲܦܫܵܐ ܡܸܬܒܲܩܝܼܢ ܗ̄ܘ̣ܵܘ ܒܲܬܼܪܹܝܢ ܢܘܼܗܪ̈ܝܼܢ|
    block |ܘܟܲܕ ܚܵܙܹܝܢ ܗ̄ܘ̣ܵܘ ܘܠܵܐ ܚܵܙ̣ܝܼܢ ܗ̄ܘ̣ܵܘ ܫܪܝܼܪܵܐܝܼܬ܁|
    block |܃ܒܫܲܝܢܵܐ ܪܲܒܵܐ ܫܪܝܢ ܗ̄ܘ̣ܵܘ ܬܲܡ̇ܢ ܟܪ ܕܲܫܪܝܼܢ ܗ̄ܘ̣ܵܘ|
    block |ܘܠܲܝܬ ܗ̄ܘ̣ܵܘ ܚܘܼܪܒܵܐ ܕܲܩܫܹܐ ܚܘܼܪܒܹܗ ܐܲܝܟ ܡܲܕܥܲܝ̈ܗܘܿܢ܁|
    block |܃ܚܘܼܪܒܵܐ ܒܫܲܝܢܹܗ ܡܲܟܸܣ ܗ̄ܘ̣ܵܐ ܠܹܗ ܠܚܘܼܒܵܐ ܕܲܒܗܘܿܢ|
    block |ܕܗܘ̤ ܐܸܫܬܲܝܢ ܘܗܸܢܘܿܢ ܠܵܐ ܬܒܲܥܘ ܡ̣ܢ ܒܝܼ̈ܫܵܬܼܵܐ܁|
    block |܃ܒܝܼܫ ܗ̄ܘ̣ܵܐ ܐܵܦ ܗܘ̤ ܩܕܼܵܡ ܕܢܕܝܲܪ ܥܲܡܵܐ ܒܓܼܵܘܹܗ|
    block |ܘܲܒܝܲܕܼ ܥܲܡܵܐ ܐܲܡܠܸܟ ܫܲܝܢܵܐ ܥܲܠ ܒܝܼܫܘܼܬܹܗ܁|
    block |܃ܪܓܼܝܼܓܼ ܗ̄ܘ̣ܵܐ ܫܲܝܢܹܗ ܘܡܸܬܝܲܐܒܼܝܢ ܗ̄ܘ̣ܵܘ ܐ̄ܢ̈ܫܵܐ ܠܫܲܝܢܹܗ|
    block |ܘܠܲܝܬ ܗ̄ܘ̣ܵܐ ܕܲܡܥܝܼܩ ܐܵܦܠܵܐ ܕܡܲܟܹܐ ܠܲܡܫܲܝܢܘܼܬܹܗ܁|
    block |܃ܦܲܟܼܝܵܗܵܐ ܗ̄ܘ̣ܵܬ ܡܸܪܲܬܼ ܪ̈ܚܫܐ ܕܥܵܡܪܵܐ ܗ̄ܘ̣ܵܬ ܒܹܗ|
    block |ܘܟܲܕ ܢܵܟܹܐ ܗ̄ܘ̣ܵܐ ܘܠܵܐ ܢܵܟܹܐ ܗ̄ܘ̣ܵܐ ܠܦܘܼܬ ܢܸܟܼܝܵܢܹܗ܁|
    block |܃ܕܠܵܐ ܢܸܟܼܝܵܢܵܐ ܡܪܲܝܼܪ ܗ̄ܘ̣ܵܐ ܒܹܗ ܙܪܲܥܹܗ ܕܐܲܒܼܪܵܡ|
    block |ܘܠܵܐ ܦܵܪܸܫ ܗ̄ܘ̣ܵܐ ܕܡ̇ܢ ܢܵܛܲܪ ܠܹܗ ܡ̣ܢ ܢܸܟܼܝܵܢܹ̈ܐ܁|
    block |܃ܛܠܘܼܡܝܵܐ ܪܲܒܵܐ ܛܠܡܘ ܛܵܠܘܿܡܹ̈ܐ ܠܛܝܼܒܘܼ ܕܲܒܼܗܘܿܢ|
    block |ܘܕܚܙܵܐ ܚܘܼܪܒܵܐ ܦܢܵܐ ܠܲܥܝܵܕܵܐ ܕܐܝܼܬܼܵܘܗܝ ܗ̄ܘ̣ܵܐ ܒܹܗ܁|
    block |܃ܥܝܵܕܵܐ ܒܝܼܫܵܐ ܥܨܵܝܗܝ ܕܲܢܕܲܡܸܐ ܒܡܵܐ ܕܐܝܼܬܵܘܗܝ ܗ̄ܘ̣ܵܐ|
    block |ܘܠܵܐ ܫܲܘܝܘܼܬܹܗ ܪܕܦܲܬܹܗ ܠܫܲܝܢܹܗ ܕܠܵܐ ܢܸܫܬܝܲܢ܁|
    block |܃ܩܵܠ ܓܘܼܕܵܦܵܐ ܐܲܥܝܼܪ ܠܪܲܓܼܫܵܐ ܕܥܵܡܲܪ ܗ̄ܘ̣ܵܐ ܒܹܗ|
    block |ܘܪܛܢܵܐ ܣܲܢܝܵܐ ܦܲܬܼܚܲܗ ܠܦܘܼܡܹܗ ܠܡܸܬܼܢܵܟܬܼܘ܁|
    block |܃ܡܸܪܲܬܼ ܚܲܨܪܵܐ ܬܪܲܥܬܹܗ ܠܩܒܝܐ ܕܡܸܪܲܬܼ ܪ̈ܚܫܵܐ|
    block |ܘܲܣܥ̣ܵܐ ܪ̈ܲܚܫܹܐ ܠܲܡܫܲܥܒܵܕܘ ܠܲܡܠܝܼܠܘܼܬܼܵܐ܁|
    block |܃ܚܛܝܼܬܵܐ ܦܸܬܼܚܲܬ̤ ܬܪܲܥ ܦܘܼܩܕܵܢܵܐ ܩܕܼܵܡ ܫܲܬܝܼ̈ܩܹܐ|
    block |ܘܐܲܦܠܲܬ̤ ܐܸܢܘܿܢ ܠܡܸܫܬܲܩܵܠܘܼ ܥܲܠ ܡܲܠܵܠܹ̈ܐ܁|
    block |܃ܚܛܵܐ ܠܲܡ ܥܲܡܵܐ ܒܣܦܪܵܐ ܟܬܝܼܒܼܵܐ ܕܪܲܒܵܐ ܡܘܼܫܹܐ|
    block |ܘܓܼܪܝ ܡܵܪܝܵܐ ܠܲܚܘܵܘܵܬܹ̈ܐ ܕܲܢܢܲܟܼܬܘܼܢܵܝܗܝ܁|
    block |܃ܥܲܠ ܐܲܠܵܗܵܐ ܣܵܡܹܗ ܟܬܼܵܒܼܵܐ ܠܢܟܼܝܵܢ ܚܪܫܵܐ|
    block |ܕܢܵܘܕܲܥ ܐܸܢܘܿܢ ܠܡܸܬܢܲܓܼܕܵܢܹ̈ܐ ܚܹܝܠ ܡܵܪܘܼܬܹܗ܁|
    block |ܚܲܝܠܹܗ ܚܲܟܸܡ ܠܲܚܘܵܘܵܬܼܵܐ ܠܵܐ ܦܵܪ̈ܘܿܫܹܐ܃|
  block
    block |ܘܫܲܠܝܼ ܐܸܢܘܿܢ ܘܐܲܥܝܼܪ ܐܸܢܘܿܢ ܐܲܝܟ ܕܲܫܦ݂ܲܪ ܠܹܗ܁|
    block |܃ܫܦܲܪ ܠܹܗ ܘܐܲܪܡܝܼ ܠܛܼܵܒܼܥܵܐ ܕܫܸܬܼܩܵܐ ܥܲܠ ܦܘܼܡܲܝ̈ܗܘܿܢ|
    block |ܘܲܦܢ̣ܵܐ ܫܦ̣ܪ ܠܹܗ ܘܲܫܪܵܐ ܐܸܢܘܿܢ ܠܲܡܢܲܟܵܬܼܘ܁|
    block |܃ܠܵܘ ܠܹܗ ܫܵܦܪܲܬ̤ ܗܵܕܹܐ ܕܐܸܡܪܸܬ ܕܠܹܗܘ̤ ܫܸܪܪܲܬ̤|
    block |ܠܵܐ ܫܲܦܝܼܪܬܵܐ ܕܥܲܡܵܐ ܥܨܵܬܹܗ ܠܡܸܫܬܲܚܠܵܦܘܼ܁|
    block |܃ܫܟܝܼܪܘܼܬܼ ܥܲܡܵܐ ܚܙܵܐ ܗ̇ܘ ܪܸܡܙܵܐ ܕܫܲܦܝܼܪ ܟܠܹܗ|
    block |ܘܠܵܐ ܫܸܦܪܲܬ̤ ܠܹܗ ܠܡܸܬܼܒܲܩܵܝܘܼ ܒܲܫܟܝܼܪܘܼܬܹܗ܁|
    block |܃ܫܘܼܚܵܢܐ ܕܥܵܘ̣ܠܵܐ ܚܙܵܐ ܒܡܲܫܪܝܼܬܼܵܐ ܕܲܫܪܹ̈ܐ ܗ̄ܘ̣ܵܐ ܒܵܗ̇|
    block |ܘܝܗܒܵܗ̇ ܐܘܼܟܼܠܵܐ ܠܪ̈ܲܚܫܵܐ ܫܝܼܛܵܐ ܐܲܝܟ ܕܲܒܼܡܸܠܬܼܵܐ܁|
    block |܃ܕܠܵܐ ܒܲܟܼܝܵܢܹܗ ܩܥ̣ܵܐ ܫܲܬܼܝܼܩܵܐ ܠܲܡܠܝܼܠܘܼܬܼܵܐ|
    block |ܕܚܘܿܪܘ ܒܝܼ ܠܵܘ ܠܝܼ ܐܸܠܵܐ ܒܚܲܝܠܵܐ ܕܐܲܣܪܢܝ ܘܲܫܪܲܢܝ܁|
    block |܃ܚܲܝܠܵܐ ܕܲܒܼܪܢܝ ܟܠܢܝ ܡ̣ܢ ܕܐܲܟܸܐ ܠܦܵܪܘܿܫܘܼܬܹܟܝ|
    block |ܘܲܕܠܵܐ ܦܪܲܫܬܵܝܗܝ ܫܪܲܢܝ ܕܐܹܬܲܪܸܟ ܠܠܵܐ ܝܼܕܲܥܬܹܟܝ܁|
    block |܃ܙܲܝܢܵܐ ܕܚܸܡܬܼܵܐ ܠܒܸܫ ܗ̄ܘ̣ܵܐ ܪ̈ܚܫܐ ܥܲܠ ܦܪ̈ܘܿܫܹܐ|
    block |ܘܫܲܪܝܼ ܡܸܫܕܵܐ ܓܹܐܪ̈ܲܝ ܡܸܪܬܹܗ ܒܣܸܕܪ̈ܲܝ ܥܲܡܵܐ܁|
    block |܃ܐܲܝܟ ܣܲܦܣܸܪܵܐ ܫܡܲܛܘ ܡܲܪ̈ܵܚܹܐ ܠܸܫܵܢܲܝ̈ܗܘܿܢ|
    block |ܘܲܕܠܵܐ ܚܵܘܣܵܢ ܕܓܫܘ ܐܸܢܘܿܢ ܠܚܵܪ̈ܡܲܝ ܢܲܦܫܵܐ܁|
    block |܃ܩܪܵܒܼܵܐ ܩܲܫܝܵܐ ܥܒܲܕܘ ܥܲܡ ܦܲܓܼܪܵܐ ܘܥܲܡ ܪܸܥܝܵܢܵܐ|
    block |ܘܲܠܚܲܕ ܩܲܛܠܘܼܗܝ ܘܲܠܐ ܚܪܹܝܢ ܛܲܕܲܕܘܼܗܝ ܡ̣ܢ ܓܵܘ ܥܘܼܡܪܹܗ܁|
    block |܃ܥܝܵܪܬܵܐ ܕܥܵܘ̣ܠܵܐ ܬܒܲܥܘ ܫܲܬܝܼ̈ܩܹܐ ܡ̣ܢ ܡܲܠܵܠܹ̈ܐ|
    block |ܘܲܫܬܸܩܘ ܐܸܢܘܿܢ ܡ̣ܢ ܓܘܼܕܵܦܵܐ ܕܥܲܠ ܒܵܪܘܿܝܵܐ܁|
    block |܃ܗܘ̤ ܒܵܪܘܿܝܵܐ ܐܲܠܸܦ ܐܸܢܘܿܢ ܠܠܵܐ ܦܵܪ̈ܘܿܫܹܐ|
    block |ܠܡܸܬܼܢܲܩܡܘܼ ܥܝܵܪܵܬܵܐ ܕܨܲܥܪܹܗ ܡ̣ܢ ܦܵܪ̈ܘܿܫܹܐ܁|
    block |܃ܣܲܓܝܼ ܦܪܲܫܘ ܗ̄ܘ̣ܵܘ ܠܵܐ ܦܵܪ̈ܘܿܫܹܐ ܠܡܸܦܪܲܫ ܣܲܓܝܼ|
    block |ܘܛܟ ܠܵܐ ܦܵܪܫܝܼܢ ܩܲܢܝܝ̈ ܡܸܠܬܼܵܐ ܐܲܝܟ ܦܘܼܪܫܵܢܗܘܿܢ܁|
    block |܃ܒܦܵܪܘܿܫܘܼܬܼܗܘܿܢ ܚܲܟܡܹܗ ܠܥܲܡܵܐ ܥܛܸܠ ܪܸܥܝܵܢܵܐ|
    block |ܘܲܒܼܡܸܪܲܬܼܗܘܿܢ ܕܲܟܸܝܵܗ̇ ܠܡܸܪܬܵܐ ܕܚܘܼܫܵܒܲܝ̈ܗܘܿܢ܁|
    block |܃ܡܸܪܬܵܐ ܒܝܼܫܬܼܵܐ ܕܲܦܬܼܟܼܪܘܼܬܼܵܐ ܡܠܹܐ ܗ̄ܘ̣ܵܐ ܠܸܒܗܘܿܢ|
    block |ܘܦܲܟܗܵܗ̇ ܛܒܵܐ ܒܡܸܪܬܵܐ ܕܒܝܼܫܵܐ ܡ̣ܢ ܡܸܪܲܬܼܗܘܿܢ܁|
    block |܃ܠܡܸܪܬܵܐ ܒܡܸܪܬܵܐ ܦܲܟܗ ܚܲܝܠܹܗ ܚܲܟܼܝܼܡܵܐܝܼܬܼ|
    block |ܘܙܵܟܼܵܗ̇ ܡܸܪܬܵܐ ܕܲܚܘ̈ܘܵܬܵܐ ܠܡܸܪܲܬܼ ܐ̄ܢܵܫܵܐ܁|
    block |܃ܛܲܟܼܣܵܐ ܪܲܒܵܐ ܚܵܘܝܼ ܒܡܸܕܸܡ ܕܲܕܼܠܵܐ ܛܲܟܼܣܵܐ ܗ̄ܘ̣|
    block |ܘܒܲܒܼܠܝܼܠܘܼܬܹܗ ܛܲܟܸܣ ܛܲܟܼܣܵܐ ܕܒܲܠܒܸܠ ܝܲܨܪܵܐ܁|
    block |܃ܐܣܩܛܐ ܕܪܘܼܓܼܙܵܐ ܐܵܘܚܸܕ ܪܸܡܙܹܗ ܒܦܘܼܡ ܫܬܲܝܼ̈ܩܹܐ|
    block |ܘܲܚܠܦ ܐܝܕܵܐ ܒܦܘܼܡܵܐ ܢܓܸܕ ܠܡܸܬܼܢܲܓܼܕ̈ܢܹܐ|
    block |܃ܠܢܸܓܼܕܹ̈ܐ ܩܫܲܝܵ̈ܐ ܡܲܬܚܹܗ ܠܥܲܡܵܐ ܝܲܩܝܼܪ ܠܸܒܵܐ|
    block |ܘܲܡܢܲܓܼܕܵܢܵܘ̈ܗܝ ܥܒܲܕ ܚܲܪ̈ܡܵܢܹܐ ܕܚܲܪ̈ܡܝܼܢ ܡܸܢܹܗ܁|
    block |܃ܠܩܲܣܛܘܿܢܵܪܹ̈ܐ ܓܠܝܼܙܲܝ̈ ܪ̈ܲܚܡܹܐ ܐܲܫܠܸܡ ܐܸܢܘܿܢ|
    block |ܕܲܒܼܚܲܪܡܘܼܬܗܘܿܢ ܢܲܪܟܸܟ ܠܸܒܵܐ ܕܩܲܫܝܲܝ̈ ܥܵܘ̣ܠܵܐ܁|
    block |܃ܐܲܝܟ ܬܵܒܘܿܥܹ̈ܐ ܡܸܢܟܿܪܟܝܼܢ ܗ̄ܘ̣ܵܘ ܒܵܓܼܵܘ ܡܲܫܪܝܼܬܼܵܐ|
    block |ܘܲܡܥܩܒܝܼܢ ܗ̄ܘ̣ܵܘ ܒܵܬܲܪ ܥܵܘ̣ܠܵܐ ܕܐܲܝܟܵܐ ܡܣܲܬܲܪ܁|
    block |܃ܐܲܝܟ ܚܲܝܵܒܹ̈ܐ ܡܸܬܛܲܫܝܼܢ ܗ̄ܘ̣ܵܘ ܥܵܒܼܪ̈ܲܝ ܥܵܘ̣ܠܵܐ|
    block |ܕܪܓܝܼܫܝܼܢ ܗ̄ܘ̣ܵܘ ܕܲܠܚܵܘ̈ܒܵܢܗܘܿܢ ܬܵܒܲܥ ܪ̈ܚܫܐ܁|
    block |܃ܚܵܒܼܘ ܚܲܝܵܒܹ̈ܐ ܘܠܵܐ ܣܦܵܩܘ ܠܲܡܩܵܡ ܩܕܼܵܡ ܬܵܒܼܘܿܥܹ̈ܐ|
    block |ܘܙܩܦܘ ܨܒ̈ܥܐ ܠܡܵܪܹܐ ܚܵܘܒܵܐ ܕܚܘܣ ܠܵܐ ܬܵܘܒܼܕ܁|
    block |܃ܚܣ ܚܲܢܵܢܵܐ ܠܵܘ ܒܲܦܝܵܣܵܐ ܐܸܠܵܐ ܒܚܘܼܒܵܐ|
    block |ܘܲܩܪܵܐ ܠܥܲܒܼܕܹܗ ܘܐܲܠܦܹܗ ܕܲܢܣܝܼܡ ܣܲܡܵܐ ܠܥܲܡܹܗ܁|
    block |܃ܥܒܸܕ ܠܲܡ ܚܸܘܝܵܐ ܐܸܡܲܪ ܡܵܪܝܵܐ ܠܡܘܼܫܹܐ ܥܲܒܼܕܹܗ|
    block |ܘܣܝܼܡܵܝܗܝ ܠܐܵܬ̤ܐ ܘܠܲܥܘܼܗܵܕܵܢܵܐ ܕܢܲܐܣܹܐ ܠܥܡܵܐ܁|
    block |܃ܢܚܵܫܵܐ ܪܲܟܸܒܼ ܐܲܝܟ ܪܘܼܟܵܒܼܵܐ ܕܚܘܘ̈ܬܐ|
    block |ܘܢܸܗܘܹܐ ܕܡ̇ܐ ܟܠܹܗ ܒܟܼܠܹܗ ܠܚܸܘܝܵܐ ܚܲܝܵܐ܁|
  block
    block |܃ܚܘܝܵܐ ܡܝܼܬܼܵܐ ܥܒܸܕ ܒܐܣܟܝܡܐ ܕܕܡ̇ܐ ܠܩܘܼܫܬܼܵܐ|
    block |ܕܒܡܝܼܬܘܼܬܹܗ ܢܫܬܸܩ ܡܸܪܬܐ ܕܚܘܘ̈ܬܐ܁|
    block |܃ܫܠܸܡ ܡܲܟܝܼܟܼܵܐ ܠܩܵܠ ܦܘܼܩܕܵܢܵܐ ܕܡܲܠܸܠ ܥܲܡܹܗ|
    block |ܘܗܝܡܸܢ ܘܐܫܪ ܘܬܲܩܢ ܘܥܒܼܕ ܚܸܘܝܵܐ ܚܫܝܼܠܵܐ܁|
    block |܃ܚܫܠ ܡܠܠܐ ܕܡܘܬܼܵܐ ܕܪ̈ܚܫܐ ܕܠܵܐ ܒܘܼܝܵܢܵܐ|
    block |ܘܐܲܪܝܼܡ ܘܲܬܠܝܗܝ ܒܓܼܵܘ ܡܲܫܪܝܼܬܼܵܐ ܕܫܒܛܲܝ̈ ܥܲܡܵܐ܁|
    block |܃ܒܡܨܥܲܬܼ ܥܲܡܵܐ ܬܠܗ̇ ܠܲܕܡܘܼܬܐ ܡܟܝܢܬܐ|
    block |ܕܢܚܘܼܪܘܢ ܒܵܗ̇ ܡܸܬܼܢܲܟܼܬ̈ܢܹܐ ܘܢܸܒܼܥܘܿܢ ܥܸܠܬܗ̇܁|
    block |܃ܒܢܘܡ̈ܐ ܕܩܘܼܕܫܵܐ ܡܲܨܥ ܣܡܹܗ ܠܣܡ ܚܝܘܬܐ|
    block |ܘܐܦܢܝܼ ܨܐܕܵܘܗܝ ܚܝܵܪܵܐ ܕܟܼܠܢܵܫ ܕܢܸܬܼܒܩܘܢ ܒܹܗ܁|
    block |܃ܐܝܟ ܡܚܙܝܼܬܼܵܐ ܩܲܒܼܥܹܗ ܒܩܲܝܣܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܕܬܸܗܘܹܐ ܓܲܠܝܐ ܚܙܵܬܹܗ ܠܦܓܼܪܐ ܘܲܠܪܸܥܝܵܢܵܐ܁|
    block |܃ܚܙܬ̇ܐ ܚܲܕܬܵܐ ܚܘܝܼ ܡܘܼܫܹܐ ܠܒܢܲܝ̈ ܥܲܡܹܗ|
    block |ܘܒܵܗ̇ ܒܲܚܙܵܬܵܐ ܚܵܘܝܼ ܐܸܢܘܿܢ ܠܡܸܬܐܣܵܝܘܼ܁|
    block |܃ܚܘܪܘ ܘܐܬܐܣܵܘ ܗܵܕܹܐ ܒܩܵܠܵܐ ܡܸܬܟܪܙܵܐ ܗ̄ܘ̣ܵܬ|
    block |ܘܬܗܲܪܘ ܘܲܬܡܲܗܘ ܕܐܝܟܢ ܡܵܨܝܵܐ ܚܙܬܵܐ ܕ[܁܁܁]ܣܹܐ܁|
    block |܃ܒܝܲܕ ܦܘܼ̈ܠܓܹܐ ܩܡܘ ܩܕܡܝܬ ܟܲܕ ܐܸܬܒܲܩܝܼܘ|
    block |ܥܕܲܡܵܐ ܕܝܼܠܸܦܘ ܒܝܲܕ ܡܣܝܢܵܐ ܘܲܐܟܸܢ ܗܲܝܡܸܢܘ܁|
    block |܃ܒܝܲܕ ܢܸܣܝܢܵܐ ܩܢܵܘ ܒܘܼܝܵܢܵܐ ܠܡܸܬܼܚܲܟܵܡܘܼ|
    block |ܘܗܲܝܡܸܢܘ ܕܡܨܐ ܚܪܫܐ ܠܡܸܟܼܠܵܐ ܡܪܬ ܪ̈ܚܫܐ܁|
    block |܃ܒܝܲܕ ܣܡܪ̈ܢܹܐ ܝܼܠܸܦܘ ܣܘܼܥܪܢܹܗ ܕܚܸܘܝܵܐ ܚܫܝܼܠܵܐ|
    block |ܘܫܲܪܝܼܪ ܕܝ̇ܫܝܼܢ ܠܚܘܘ̈ܬܐ ܒܚܲܝܠܵܐ ܕܡܸܢܹܗ܁|
    block |܃ܚ̣ܙܵܘ ܕܲܚܙܵܬܹܗ ܡܲܫܠܝܵܐ ܩܪܒܼܵܐ ܕܐܘܼܠܨܵܢܲܝܼ̈ܗܘܿܢ|
    block |ܘܒܣܪܘ ܘܐܲܗܸܠܘ ܒܡܐܢܲܝ̈ ܙܲܝܢܵܐ ܕܢܟܘ ܚܲܗ̈ܘܿܢ܁|
    block |܃ܐܝܟ ܠܵܟ ܡܕܡ ܗܘ̣̈ܝ ܢܘܼܟ̈ܬܐ ܡܲܪܝܼܪ̈ܬܵܐ|
    block |ܕܚܸܘܝܵܐ ܒܚܸܙܘܹܗ ܡܦܟܲܗ ܗ̄ܘ̣ܵܐ ܠܵܗ̇ ܠܡܸܪܬܵܐ ܕܒܼܗܹܝܢ܁|
    block |܃ܡܵܐ ܕܢ̇ܟܬ ܗ̄ܘ̣ܵܐ ܚܸܘܝܵܐ ܚܝܐ ܠܐ̄ܢܫ̈ܐ ܚܲܝܵܐ|
    block |ܚܪ ܒܹܗ ܒܡܝܼܬܼܵܐ ܘܗܦܟܬ̤ ܡܪܬܗ ܡ̣ܢ ܗܲܕܡܵܘ̈ܗܝ܁|
    block |܃ܡܵܐ ܕܐܸܬܡܲܪܡܲܪܘ ܚܪܵܡܢܝܹܐ ܚܲܪ ܡܵܢܵܐܝܼܬ|
    block |ܫܠܝܼܬ̤ ܐܸܢܘܿܢ ܚܙܬܼܵܐ ܫܠܝܼܬܼܵܐ ܕܠܵܐ ܚܝܘܬܐ܁|
    block |ܠܐܝܘ ܘܐܬܦܫܲܚܘ ܡ̣ܢ ܕܠܡܐ ܫܲܕ ܡܸܪܬܼܵܐ ܕܒܼܗܘܿܢ܁|
    block |ܕܟܕ ܡܪܝܼܪܵܐ ܠܐ ܐܸܬܝܕܥܬ̤ ܡܪ ܡܲܪܝܼܪܘܼܬܵܗ̇܁|
    block |܃ܟܡܵܐ ܕܡܲܣܓܝܼܢ ܗ̄ܘ̣ܵܘ ܘܡܢܟܬܝܢ ܗ̄ܘ̣ܵܘ ܡܲܪܝܪܵܐܝܼܬ|
    block |ܐܲܝܟ ܠܵܐ ܡܸܪܬܵܐ ܡܬܕܡܝܵܐ ܗ̄ܘ̣ܵܬ ܒܸܪ̈ܓܼܫܲܝ ܦܓܼܪܐ܁|
    block |܃ܟܡܵܐ ܕܒܡܝܬܐ ܨܕܝܼܪܵܐ ܗ̄ܘ̣ܵܬ ܥܲܝܢܵܐ ܕܐ̄ܢܫܐ|
    block |ܡܪܬ ܚ̈ܝܹܐ ܐܵܦܠܵܐ ܕܐܝܼܬܹܝܗ̇ ܡܣܬܲܒܼܪܵܐ ܗ̄ܘ̣ܵܬ܁|
    block |܃ܒܐܡܝܼܢܘܼܬܼܵܐ ܐܡܝܢܵܐ ܗ̄ܘ̣ܵܬ ܥܲܝܢܵܐ ܒܚܸܙܘܹܗ|
    block |ܘܠܐ ܣܒܼܥܐ ܗ̄ܘ̣ܵܬ ܠܡܬܒܩܝܘܼ ܒܫܬܝܩܘܼܬܹܗ܁|
    block |܃ܐܘܫܸܬܝܼܩܵܐ ܕܐܬܗܲܪ ܫܬܩܗ ܠܲܡܠܝܼܠܘܼܬܼܵܐ|
    block |ܘܢܓܼܕܗ ܠܚܵܪܗ̇ ܒܬܪ ܚܲܝܠܵܐ ܕܟܿܣܹܐ ܒܚܸܙܘܹܗ܁|
    block |܃ܐܘ ܠܵܐ ܚܝܐ ܕܓܠܝܼܙ ܟܠܹܗ ܡ̣ܢ ܚܲܝܘܼܬܼܵܐ|
    block |ܕܐܲܚܝܼ ܠܐ̄ܢܫ̈ܐ ܡ̣ܢ ܡܝܼܬܘܼܬܼܵܐ ܕܡܪܬܼ ܪ̈ܚܫܐ܁|
    block |܃ܐܘ ܠܵܐ ܩܵܠܵܐ ܘܲܕܠܵܐ ܪ̈ܓܫܐ ܡܥܠܝ ܩܵܠܵܐ|
    block |ܕܟܐ̣ܐ ܒܚܪ̈ܫܐ ܘܫܠܝܼ ܐܸܢܘܿܢ ܡ̣ܢ ܬܲܟܼܬܘܼܫܵܐ܁|
    block |܃ܐܘ ܕܠܵܐ ܚ̇ܙܐ ܠܕܚ̇ܙܝܢ ܠܹܗ ܕܠܡ̇ܢ ܕܡ̇ܝܢ|
    block |ܕܗܘ̣ܐ ܚܙܬܐ ܕܪܕܦܐ ܚܫܹ̈ܐ ܘܟܸܐܒܼ̈ܐ ܕܐ̄ܢܫ̈ܐ܁|
    block |܃ܐܘ ܕܠܵܐ ܦܪܫ ܚܝܠ ܪܒܘܼܬܼܵܐ ܕܡܸܬܡܠܠ ܒܹܗ|
    block |ܕܬܟܣ ܡܪܬܼܵܐ ܕܚܘ̈ܘܬܐ ܠܵܐ ܦܪ̈ܫܹܐ܁|
    block |܃ܐܘ ܕܠܵܐ ܝ̇ܕܥ ܐܵܦܠܵܐ ܕܐܝܼܬܼܵܘܗܝ ܗ̇ܘ ܡܵܐ ܕܐܝܼܬܼܵܘܗܝ|
    block |ܕܐܘܕܲܥ ܠܐ̄ܢܫ̈ܐ ܠܡܸܬܒܩܝܼܘ ܒܚܹܝܠ ܒܵܪܘܿܝܵܐ܁|
    block |܃ܐܝܘ ܠܵܟ ܚܸܘܝܵܐ ܠܵܘ ܠܵܟ ܚܸܘܝܵܐ ܕܐܵܦܠܵܐ ܚܸܘܝܵܐ ܐܲܢ̄ܬ|
    block |ܕܣܦܩܬ̇ ܕܬܗܘܐ ܥܠܲܬܼ ܚܲܝܹ̈ܐ ܠܕܚ̇ܐܪ ܒܵܟ܁|
    block |ܐܪܐ ܚܙܵܬܵܟ ܡܦܟܗܐ ܗ̄ܘ̣ܵܬ ܠܗ̇ ܠܡܸܪܬ ܪ̈ܚܫܐ܃|
  block
    block |ܐܘ ܕܲܠܡܵܐ ܟܝ ܚܙܬܵܐ ܐܚܪܬܵܐ ܕܠܵܐ ܡܸܬܚܙܝܵܐ܁|
    block |܃ܐܪܐ ܡܢܵܟ ܪܕܐ ܗ̄ܘ̣ܵܐ ܠܹܗ ܚܢܢܵܐ ܠܥܲܡܵܐ|
    block |ܐܘ ܕܠܡܵܐ ܟܲܝ ܡ̣ܢ ܗ̇ܘ ܕܒܼܵܪܝܗܝ ܠܥܲܡܵܐ ܘܠܟܼܠ܁|
    block |܃ܐܪܐ ܒܓܕܫܵܐ ܗܘܼܬ̤ ܐܵܣܝܘܼܬܼܵܐ ܕܗܘ̣ܬܸ ܡܸܢܵܟ|
    block |ܐܘ ܕܲܠܡܵܐ ܟܲܝ ܐܪܙܐ ܟܣܹܐ ܒܵܟ ܕܐܣܝܵܐ ܕܩܘܼܫܬܵܐ܁|
    block |ܐܪܐ ܡܢܵܐ ܗ̄ܝ̣ ܕܟܲܕ ܫܲܬܝܼܩ ܐܲܢ̄ܬ ܩܫܐ ܐ̄ܢܬ ܡ̣ܢ ܚܲܝܹ̈ܐ܁|
    block |ܘܒܐܝܢܵܐ ܚܲܝܵܠܵܐ ܚ̇ܣܢ ܐܲܢ̄ܬ ܚ̈ܝܐ ܘܡܚܐ ܐܲܢ̄ܬ ܡܝܼ̈ܬܹܐ܁|
    block |܃ܒܥܬܐ ܡܠܝܐ ܒܥܵܬܵܟ ܚܘܝܐ ܠܵܐ ܕܓܘܿܫܵܐ|
    block |ܘܚܲܝܬܵܐ ܪܒܵܐ ܟܣܐ ܒܥܘܕܪܢܵܐ ܕܪܕܐ ܡܸܢܵܟ܁|
    block |܃ܒܥܬܵܐ ܕܥܝܟ ܩܪܵܬܵܢܝ ܕܐܒܼܥܐ ܒܥ̣ܵܬܵܐ ܕܥܠܲܝܟ|
    block |ܘܗ̤ܝ ܚܦܛܬܢܝ ܕܐܪܕܐ ܒܡ̈ܠܹܐ ܕܲܫܒܝܼܠ ܫܲܪܒܵܟ܁|
    block |܃ܫܲܪܒܵܟ ܫܲܚܩܵܢܝ ܠܡܬܢܵܐ ܫܲܪܒܟ ܩܕܵܡ ܫܡܘ̈ܥܹܐ|
    block |ܘܗܵܐ ܡܣܘܚ ܐ̄ܢܐ ܕܐܓܼܠܐ ܚܲܝܠܵܐ ܕܟܣܹܐ ܒܫܸܬܩܵܟ܁|
    block |܃ܬܵܘ ܫܡܘ̈ܥܐ ܒܥܵܘ ܥܡܝ ܥܸܠܬܐ ܕܒܥܝܬ ܕܐܸܕܲܥ|
    block |ܕܡܵܐ ܕܝܕܥܢܲܢ ܢܕܥ ܫܲܦܝܼܪ ܠܡܸܒܥܵܐ ܕܟܣܝ̈ܢ܁|
    block |܃ܢܒܼܥܐ ܕܥܲܠ ܡ̇ܢ ܗܘ̤ܵܐ ܬܘܼܩܵܢܹܗ ܕܚܸܘܝܵܐ ܚܫܝܼܛܵܐ|
    block |ܘܡ̣ܢ ܕܐܬܬܩܢ ܐܲܝܟܵܢ ܕܒ̣ܡ̇ܢ ܣܥ̣ܪ ܗ̇ܝ ܕܣܥ̣ܪ܁|
    block |܃ܒܐܝܢܵܐ ܚܲܝܠܵܐ ܙܟ̣ܐ ܒܲܚܙܬܹܗ ܠܚܘܘ̈ܬܐ|
    block |ܘܫܗܝܗ ܠܥܘܼܙܵܐ ܕܡܸܪܲܬ ܡܘܬܐ ܕܡܫܕܝܢ ܗ̄ܘ̣ܵܘ܁|
    block |܃ܐܝܟܢ ܣܦܩܬ̤ ܚܙܵܬܵܐ ܡܝܼܬܼܵܐ ܕܠܐ ܚܝܘܬܐ|
    block |ܠܡܪܕܲܦ ܚܲܫܹ̈ܐ ܡ̣ܢ ܗܕܡ̈ܐ ܡܸܬܚܒܠܢܹ̈ܐ܁|
    block |܃ܐܝܟܢ ܟܲܝ ܬܘܼܒܼ ܒܥܝ̈ܢܹܐ ܒܲܠܚܘܿܕ ܡܒܨܐ ܗ̄ܘ̣ܵܐ ܕܢܲܐܣܹܐ|
    block |ܘܪ̈ܓܼܫܐ ܐ̄ܚܪ̈ܢܐ ܠܵܐ ܝܬܪܝܼܢ ܗ̄ܘ̣ܵܘ ܡ̣ܢ ܥܘܼܕܪܢܹܗ܁|
    block |܃ܠܡ̇ܢ ܒܚܝܪܐ ܡܬܦܠܓ ܗ̄ܘ̣ܵܐ ܚܢܵܢܵܐ ܕܡܸܢܹܗ|
    block |ܘܠܵܘ ܗܘ̤ ܓܘܼܫܡܹܗ ܡܸܬܩܪܲܒܼ ܗ̄ܘ̣ܵܐ ܠܘܵܬ ܫܘܼܡ̈ܬܵܐ܁|
    block |ܐܸܢ ܕܝܼܠܹܗ ܗܘ̤ ܚܲܝܠܵܐ ܕܚܣ̇ܢ ܠܲܚܘ̈ܘܬܐ|
    block |ܠܡ̇ܢ ܠܵܐ ܨܐܕܵܘܗܝ ܡܬܩܪܒܝܼܢ ܗ̄ܘ̣ܵܘ ܡܸܬܢܟܝܼܢܹ̈ܐ܁|
    block |܃ܐܸܢܠܵܐ ܩܢܹܐ ܗ̄ܘ̣ܵܐ ܚܲܝܠܵܐ ܠܡܬܠ ܚ̈ܝܐ ܠܐ̄ܢܫ̈ܐ|
    block |ܠܡ̇ܢ ܟܠ ܟܠ ܟܠܗ ܚܙܬܐ ܡܝܬ̇ܬ̇ܐ ܕܠܵܐ ܚܲܝܘܼܬܼܵܐ܁|
    block |܃ܡ̇ܢ ܚ̇ܫܚ ܗ̄ܘ̣ܵܐ ܠܵܐ ܪܓܘܫܐ ܠܡܸܬܪܓܫܢܹܐ|
    block |ܘܡ̇ܢ ܡܘܬܲܪ ܗ̄ܘ̣ܵܐ ܢܚܵܫܵܐ ܫܠܝܵܐ ܠܩܢܝ̈ܝ ܡܸܠܬܼܵܐ܁|
    block |܃ܐܸܢ ܡܫܟܲܝܝ ܗ̄ܘ̣ܵܐ ܟܝܵܢ ܫܬܼܝܼܩܹ̈ܐ ܗܵܕܹܐ ܠܡܸܣܥܲܪ|
    block |ܠܡ̇ܢ ܠܵܐ ܣܥܪܘܗ̇ ܡܐܢܝ̈ ܩܘܼܕܫܵܐ ܕܒܒܝܬ ܩܘܼܕܫܵܐ܁|
    block |܃ܦܐܹܝܢ ܗ̄ܘ̣ܵܘ ܣܸܦܪܹ̈ܐ ܘܫܒܝܼܚܵܐ ܗ̄ܘ̣ܵܬ ܐܵܦ ܩܒܼܘܼܬܼܵܐ|
    block |ܘܡܸܛܠ ܡܢܵܐ ܠܵܘ ܒܚܙܢܗܘܿܢ ܗܘ̤ܵܐ ܚܘܼܠܡܵܢܵܐ܁|
    block |܃ܚܕܵܐ ܡ̣ܢ ܬܲܪܬܹܝܢ ܡܠܹܐ ܣܘܼܥܪܵܢܹܗ ܕܚܸܘܝܵܐ ܚܫܝܼܠܵܐ|
    block |ܕܐܘ ܡܕܡ ܗ̄ܘ̣ ܐܵܘ [܁܁܁] ܡܕܡ ܟܣܹܐ ܒܲܚܙܵܬܹܗ܁|
    block |܃ܥܠܵܬܐ ܡܸܕܡ ܐܝܬ ܠܗ̇ ܠܥܸܠܬܹܗ ܘܲܠܚܘܼܠܡܵܢܹܗ|
    block |ܘܕܡܝܵܐ ܕܪܒܵܐ ܗ̄ܝ̣ ܡ̣ܢ ܟܠ ܥ̈ܠܠܢ ܕܒܢܡܘܿܣܵܐ܁|
    block |܃ܠܵܐ ܣܦܩ̣ܘ ܣܦܪ̈ܐ ܠܡܸܣܥܪ ܗܵܕܹܐ ܕܣܥ̣ܪ ܚܙܘܗ|
    block |ܘܐܵܦܠܵܐ ܕܒܼܚܹ̈ܐ ܘܥܠܘ̈ܬܐ ܘܲܕܡܵܐ ܕܥ̈ܓܼܠܹܐ܁|
    block |܃ܚܙܬ̣ ܣܘܼܥܪܵܢܵܐ ܕܗܘ̤ܵܐ ܒܐܝܼܕܹܗ ܕܠܵܐ ܪܓܘܫܵܐ|
    block |ܘܪܡ ܘܡܥܠܝܼ ܐܵܦ ܡ̣ܢ ܡܘܼܫܹܐ ܕܪܟܒ ܥܲܒܼܕܹܗ܁|
    block |܃ܐܝܟܵܢ ܠܵܐ ܪܒ ܡܢܹܗ ܕܡܘܼܫܹܐ ܐܦ ܡ̣ܢ ܣܸܦܪܹܗ|
    block |ܕܣܥܪ ܡܸܕܸܡ ܕܠܵܐ ܣܥܲܪ ܡܘܼܫܹܐ ܘܠܵܐ ܢܵܡܘܿܣܹܗ܁|
    block |܃ܒܡܘܼܫܹܐ ܘܣܸܦܪܹܗ ܡܸܬܼܒܩܝܼܢ ܗ̄ܘ̣ܵܘ ܡܬܢܟܝ̈ܢܹܐ|
    block |ܘܠܵܐ ܐܬܥܕܪܘ ܡ̣ܢ ܢܟܼܝܢܹ̈ܐ ܕܲܚܘܵܘ̈ܬܐ܁|
    block |܃ܕܚܝܼܠ ܗ̄ܘ̣ܵܐ ܚܸܙܘܹܗ ܕܡܘܼܫܹܐ ܪܲܒܵܐ ܡ̣ܢܟܠܡܸܕܸܡ|
    block |ܘܠܚܘܘ̈ܬܐ ܫܝܼܛ ܗ̄ܘ̣ܵܐ ܘܒܼܣܹܐ ܡ̣ܢܟܠܡܸܕܡ܁|
    block |ܟܠܗ ܡܘܫܐ ܐܸܠܘܼ ܐܸܬܬܣܝܼܡ ܥܲܠ ܢܘܟܬܬ̈ܐ܁|
    block |[ܠܵܐ] ܡܐܣܹܐ ܗ̄ܘ̣ܵܐ ܐܠܐ ܐܸܢ ܚܪ ܐ̄ܢܫܐ ܒܚܸܘܝܵܐ܁|
    block |܃ܚܙܬܐ ܕܚܪܫܐ ܝܲܩܝܼܪܵܐ ܗ̄ܘ̣ܵܬ ܥܲܠ ܚܪ̈ܡܢܹܐ|
    block |ܛܒܼ ܡ̣ܢ ܡܘܼܫܹܐ ܘܡ̣ܢ ܢܡܘܣܵܐ ܐܲܠܵܗܵܝܵܐ܁|
  block
    block |܃ܫܲܦܝܼܪ ܡܕܹܝܢ ܠܡܒܼܥܵܐ ܥܸܠܬܹܗ ܕܡܢܐ ܗ̄ܝ̣ ܘܥܲܠ ܡ̇ܢ|
    block |ܘܡܸܛܠ ܡܢܵܐ ܝܪܒ ܘܐܸܬܼܝܩܲܪ ܠܥܸܠ ܡ̣ܢ ܡܘܼܫܹܐ܁|
    block |܃ܒܪܒܘܼܬܼ ܕܲܪܓܹܗ ܬܗܪܸܬܼ ܣܲܓܝܼ ܘܬܘܼܒܼ ܬܗ̇ܪ ܐ̄ܢܐ|
    block |ܕܐܝܟܢ ܦܠܓ ܚܘܼܠܡܵܢ ܚܲܝܹ̈ܐ ܟܕܗܘ̤ ܡܝܼܬܐ ܗ̄ܘ̣܁|
    block |܃ܗܘ̤ ܡܝܬܘܼܬܹܗ ܥܨܬܼܢܝ ܕܐܡ̣ܪ ܡ̈ܠܹܐ ܕܲܥܠܵܘܗܝ|
    block |ܘܗܵܐ ܩܐ̇ܡ ܐ̄ܢܐ ܐܲܝܟ ܝܵܠܕܬܵܐ ܒܥܠܲܬܼ ܫܪܒܗ܁|
    block |܃ܒܕܡܘܼܬ ܥܘܸܠܬܐ ܥܨܐ ܫܲܪܒܹܿܗ ܠܡܪܒܲܥ ܪܸܥܝܵܢܝ|
    block |ܕܢܦܘܿܩ ܢܟܼܪܸܙ ܚܹܝܠ ܒܘܼܕܵܩܵܐ ܕܟܼܣܹܐ ܒܓܼܵܘܹܗ܁|
    block |܃ܒܘܼܕܼܵܩ ܚܝܠܵܐ ܐܠܗܝܵܐ ܡܬܒܕܲܩ ܒܹܗ|
    block |ܕܥܬܝܼܕ ܕܢܸܣܥܘܿܪ ܚܲܕܬܵܐ ܒܐܪܥܵܐ ܐܝܟ ܕܣܥ̣ܪ ܒܗ܁|
    block |܃ܐܘܪܚܵܐ ܕܪܫ ܒܹܗ ܐ̄ܪܙܢܵܐܝܼܬ ܩܕܡ ܣܘܼܥܪ̈ܢܹܐ|
    block |ܕܬܗܘܹܐ ܦܫܝܼܩܵܐ ܠܐ̄ܢܫ̈ܐ ܠܡܸܪܕܵܐ ܠܘܵܬ ܚܲܝ̈ܗܘܿܢ܁|
    block |܃ܚ̈ܝܹܐ ܕܐܢܫ̈ܐ ܟܣܹܝܢ ܒܚܙܝܬܹܗ ܘܒܼܚܘܼܠܡܵܢܹܗ|
    block |ܘܕܘܡܝܵܐ ܕܒܐܝܕܐ ܕܡܕܡ ܕܟܼܣܐ ܥܬܝܼܕܝܼܢ ܠܡܕܢܝܝ܁|
    block |܃ܪܘܚܢܐܝܼܬ ܪܕܐ ܚܘܼܠܡܵܢܵܐ ܡ̣ܢ ܫܲܠܝܘܼܬܹܗ|
    block |ܘܛܟ ܗܟܢܐ ܗܘܝܐ [ܠܐ]ܢܫ̈ܐ ܒܝܲܕ ܒܪܢܫܵܐ܁|
    block |܃ܒܐ̄ܢܫ̈ܐ ܥܬܝܼܕ ܗ̄ܘ̣ܵܐ ܐܠܗ ܘܠܵܐ ܕܢܚܐ ܠܐܢܫ̈ܐ|
    block |ܘܩܕܡ ܣܥܪܗ̇ ܒܥܠܲܬ ܚܸܘܝܵܐ ܕܐܲܣܝܼ ܠܐ̄ܢܫ̈ܐ܁|
    block |܃ܐ̄ܪܙܗ̇ܘ ܕܐܬܿܐ ܨܪ ܒܚܙܬܵܐ ܕܒܫܬܝܼܩܵܐ|
    block |ܕܐܡܬܝ ܕܐܬܹܐ ܠܵܐ ܬܸܬܼܢܟܪܹܐ ܚܙܬܹܗ ܠܐ̄ܢܵܫ̈ܐ܁|
    block |܃ܥܬܝܼܕܝܼܢ ܗ̄ܘ̣ܵܘ ܓܹܝܪ ܐ̄ܢܫ̈ܐ ܠܡܬܗܪ ܒܚܕܬܘܼܬ ܚܲܝܠܹܗ|
    block |ܘܚܝܠܗ ܠܚܘܝܵܐ ܕܠܵܐ ܢܬܦܠܓܼܘܿܢ ܥܲܠ ܗ̇ܘ ܕܐܬ̇ܐ܁|
    block |܃ܒܚܙܘܹܗ ܒܠܚܘܿܕ ܝܗ̣ܒ ܚܘܼܠܡܵܢܵܐ ܠܡܡܚ̈ܝܐ|
    block |ܕܠܵܐ ܐ̄ܢܫ ܢܸܬܒܲܥ ܒܗܝܡܢܘܼܬܼܵܐ ܚܙܬܐ ܕܩܪܪܒܵܐ܁|
    block |܃ܒܗܝܡܢܘܼܬܵܐ ܡܬܐܣܝܢ ܗ̄ܘ̣ܵܘ ܐܵܦ ܥܒܪ̈ܝܹܐ|
    block |ܘܠܵܐ ܗ̄ܘ̣ܵܐ ܒܣܡܵܐ ܡܸܬܚܙܝܢܵܐ ܘܡܬܠܒܟܢܐ܁|
    block |܃ܒܗ ܒܗܝܡܢܘܼܬܼܵܐ ܥܬܝܼܕ ܗ̄ܘ̣ܵܐ ܕܢܲܚܸܐ ܠܐ̄ܢܫ̈ܐ ܒܐ̄ܢܫ̈ܐ|
    block |ܘܣܡ ܬܚܘܼܬܵܐ ܕܗܲܝܡܵܢܘܼܬܹܗ ܒܗܝܡܢܘܼܬܼܵܐ܁|
    block |܃ܒܡܘܬܐ ܕܐ̄ܢܫ̈ܐ ܣܝܼܡܵܐ ܗ̄ܘ̣ܵܬ ܠܗ ܕܢܸܫܪܹܐ ܠܡܵܘܬܼܵܐ|
    block |ܘܐܠܦ ܐ̄ܢܫ̈ܐ ܠܡܫܐܲܠ ܚܲܝܹ̈ܐ ܡ̣ܢ ܡܝܼܬ ܟܠܹܗ܁|
    block |܃ܒܪܸܫ ܓܓܘܠܬܐ ܥܬܝܕ ܗ̄ܘ̣ܵܐ ܕܢܬܠܝܼܘܗܝ ܥܲܠ ܪܸܫ ܩܲܝܣܵܐ|
    block |ܘܐܠܦܹܗ ܠܡܘܼܫܹܐ ܕܢܸܬܠܝܼܘܗܝ ܠܐ̄ܪܙܹܗ ܒܡܨܥܲܬܼ ܥܲܡܵܐ܁|
    block |܃ܒܙܒܼܢܵܐ ܕܣ̇ܓܐ ܥܘ̣ܠܵܐ ܕܥܲܡܡܹ̈ܐ ܡܚܘܬܐ ܗ̄ܘ̣ܵܐ ܠܹܗ|
    block |ܘܒܵܗ̇ ܒܕܡܘܼܬܼܵܐ ܓܠܵܗ̇ ܠܲܕܡܘܼܬܼܵܐ ܒܥܠܲܬܼ ܥܵܘ̣ܠܵܐ܁|
    block |܃ܡܸܛܠ ܥܘ̣ܠܵܐ ܣܥ̣ܘ ܚܲܪ̈ܡܢܹܐ ܥܲܠ ܥܸܒܼܪ݁ܝܹܐ|
    block |ܘܠܐ ܫܕ̈ܝ ܥܘ̣ܠܐ ܙܝܢ ܚܘܝܵܐ ܠܘܼܩܒܼܵܠ ܚܫ̈ܐ܁|
    block |܃ܒܠܵܐ ܚܫܘܿܫܵܐ ܫܪܐ ܚܫܘ̈ܫܹܐ ܡ̣ܢ ܚܲܫܝܼ̈ܗܘܿܢ|
    block |ܕܐܡܲܬܝ ܕܦܪܩ ܒܝܲܕ ܚܵܫܘܿܫܵܐ ܠܵܐ ܐ̄ܢܫ ܢܸܥܕܘܿܠ܁|
    block |܃ܒܡܝܼܬܼܵܐ ܕܠܵܐ ܩܢܹܐ ܫܸܡ ܚܲܝܘܼܬܼܵܐ ܐܚܝܼ ܠܥܵܡܵܐ|
    block |ܕܡܵܐ ܕܡܢܚܡ ܠܡܝ̈ܬܐ ܒܡܝܼܬܵܐ ܠܵܐ ܢܕܘܢ ܕܐܲܝܟܵܢ܁|
    block |܃ܠܐܝܢܵܐ ܕܕܐܸܢ ܩܕܡ ܐܟܣ ܒܐܝܼܕܐ ܕܣܥ̣ܪ|
    block |ܕܐܸܢܗܘ̤ ܕܕܐܸܢ ܢܕܘܢ ܗ̇ܝ ܕܗܘ̤ܬ ܘܐܟܢ ܗܕܹܐ܁|
    block |ܠܐܝܢܵܐ ܕܦܠܝܼܓ ܩܕܸܡ ܦܪܣܝܼ ܒܚܘܠܡܵܢ ܚܸܘܝܵܐ܁|
    block |ܕܐܸܢ ܫܬܝܼܩܵܐ ܝܗܒ̣ ܚܘܼܠܡܢܵܐ ܟܡܵܐ ܡܠܠܵܐ܁|
    block |܃ܒܐܝܢܵܐ ܕܚܪܝܲܝ ܟܐܐ ܒܲܚܙܬܵܐ ܕܪܕܦܬ̤ ܟܸܐܒܹ̈ܐ|
    block |ܕܐܸܢ ܒܢܚܫܵܐ ܗܕܐ ܓܕܫܬ̤ ܟܡܵܐ ܒܒܪܢܫܵܐ܁|
    block |܃ܐܪܐ ܐ̄ܢܫܐ ܡ̇ܢ ܡܬܕܡܲܪ ܐܲܢ̄ܬ ܒܦܘܼܪܩܵܢ ܐ̄ܢܫ̈ܐ|
    block |ܕܗܵܐ ܒܲܢܚܵܫܵܐ ܗܘ̤ܬ ܬܸܕܡܘܼܪܬܵܐ ܕܕܡܝܵܐ ܠܗܵܕܹܐ܁|
    block |܃ܐܪܐ ܓܙܝܼܪܐ ܠܡ̇ܢ ܠܵܐ ܫܠܡ ܐܲܢ̄ܬ ܠܒܼܘܼܕܵܩ ܐܪ̈ܙܲܝܟ|
    block |ܕܗܵܐ ܒܵܟ ܨܝܪܐ ܗܕܐ ܕܗܘ̤ܬ ܒܥܡܡܹ̈ܐ ܥܘܼܪ̈ܠܹܐ܁|
    block |܃ܐܪܐ ܚܸܘܝܵܐ ܫܪܝܼܪܐ ܠܵܟ ܕܐܣܝܼܟ ܡܓܢ|
    block |ܘܐܝܟܢ ܕܲܐܚܝܼ ܐ̄ܢܫܐ ܠܐ̄̈ܢܫܐ ܠܐ ܡܩܲܒܸܠ ܐܲܢ̄ܬ܁|
    block |܃ܐܪܐ ܚܵܙܬܐ ܕܚܪܫܵܐ ܦܪܩܬܵܟ ܡ̣ܢ ܡ̣ܢ ܦܘܼܡ ܚܪ̈ܫܹܐ|
    block |ܘܒܼܦܘܼܪܩܵܢܵܐ ܕܒܼܡܲܠܠܐ ܠܵܐ ܡܘܕܹܐ ܐܲܢ̄ܬ܁|
  block
    block |܃ܐܪܐ ܘܐܸܢ ܠܵܐ ܓܠܝܼ ܘܐܡ̣ܪ ܠܝܼ ܥܸܠܬܹܗ ܕܚܸܘܝܵܐ|
    block |ܕܡܵܢܲܐ ܗ̄ܝ̣ ܘܥܲܠ ܡ̣ܢ ܘܡܸܛܠ ܡܵܢܵܐ ܒܹܗ ܐܬܐ ܣܝܼܬ܁|
    block |܃ܐܸܢ ܫܪܝܼܪ ܠܵܟ ܕܐܣܝܼ ܟܹܐܒܲܝ̈ܟ ܐܝܟ ܡܵܐ ܕܐܣܝܼ|
    block |ܠܡ̇ܢ ܡܬܦܠܓ ܐܲܢ̄ܬ ܥܲܠ ܐܣܝܘܼܬܵܐ ܕܪܲܒܵܐ ܡ̣ܢ ܗ̇ܝ܁|
    block |܃ܪܒ ܦܘܼܪܩܢܵܐ ܕܗܘ̤ܵܐ ܒܐܵܢܵܫܵܐ ܛܵܒܼ ܡ̣ܢ ܚܘܝܵܐ|
    block |ܐܝܟ ܡܵܐ ܕܪܲܒܵܐ ܪܒܘܼܬ ܐ̄ܢܫܐ ܡ̣ܢ ܕܚܝܘ̈ܬܐ܁|
    block |܃ܫܬܘܿܩ ܠܵܟ ܡܕܝܢ ܝܣܪܠܝܐ ܥܘܼܪ ܒܲܚܣܡܵܐ|
    block |ܘܠܵܐ ܬܕܓܼܠܝܼܘܗܝ ܠܩܘܼܒܬܵܐ ܓܲܠܝܵܐ ܒܕܓܵܠܘܼܬܵܟ܁|
    block |܃ܫܠܝܼ ܠܵܟ ܐܦ ܐܲܢ̄ܬ ܗܲܪܵܛܝܼܩܵܐ ܣܡܣܐ ܕܬܪܝܼܢ|
    block |ܠܵܐ ܬܘܕܝ ܬܕܲܘܕܝܼܗ̇ ܠܡܪܕܝܼܬ ܡܠܬܲܢ ܒܚܸܪܚܵܘܼܬܼܵܟ܁|
    block |܃ܫܘܹܐ ܠܝܼ ܓܘܼܡܕܵܐ ܕܚܸܪܚܘܼܬܵܟ ܥܲܡ ܕܝܗܘܕܝܐ|
    block |ܥܲܠ ܗ̇ܝ ܚܠܛܬ ܫܸܡ ܒܝܼܫܘܼܬܵܟ ܥܲܡ ܕܐܲܟܼܘܬܵܟ܁|
    block |܃ܚܕܵܐ ܗ̄ܝ̣ ܬܘܕܝܼܬܵܐ ܕܗܝܡܢܘܼܬܵܟ ܘܕܝܗܘܕܝܐ|
    block |ܕܛܐܡ̣ܬܿ ܐ̄ܪܙܐ ܕܦܓܪܢܘܼܬܼܵܐ ܒܕܘܼܡܝܵܐ ܕܝܼܠܹܗ܁|
    block |܃ܠܵܐ ܗܘ̤ ܡܩܲܒܸܠ ܦܘܼܪܩܵܢ ܐ̄ܢܫ̈ܐ ܕܗܘ̤ܐ ܒܐ̄ܢܫ̈ܐ|
    block |ܘܠܵܐ ܐܲܢ̄ܬ ܡܘܕܐ ܐܲܢ̄ܬ ܕܐܝܬܝܐ ܒܐ̄ܢܫܐ ܦܪܩ ܐ̄ܢܫܘܼܬܼܵܐ܁|
    block |܃ܒܐ̄ܢܫܐ ܦܪܝܼܩܵܐ ܐ̄ܢܫܘܬܼ ܐ̄ܢܫܐ ܐܘ ܚܸܪ̈ܚܹܵܐ|
    block |ܘܣܗ̇ܕ ܡܘܼܫܹܐ ܕܐܪܝܼܡ ܚܸܘܝܵܐ ܒܐ̄ܪܙ ܦܘܼܪܩܵܢܵܟ܁|
    block |܃ܐܝܟܲܢܵܐ ܠܲܡ ܕܐܲܪܝܼܡ ܡܘܼܫܹܐ ܚܘܝܵܐ ܒܡܲܕܒܪܵܐ|
    block |ܗܵܟܲܢܵܐ ܥܬܝܼܕ ܐܦ [ܒܪܢܵܫܵܐ] ܒܪܹܗ ܕܐ̄ܢܵܫܵܐ ܠܡܸܬܼܪܵܡܪܵܡܘܼ܁|
    block |܃ܗܘ̇ ܦܘܼܩܕܵܢܵܐ ܕܐܲܣܝܼ ܒܚܘܝܵܐ ܠܟܐܒܲܝ̈ ܥܲܡܵܐ|
    block |ܗܘ̤ ܬܘܼܒܼ ܟܕ ܗܘ̤ ܐܚܝܼ ܠܐ̄ܢܫ̈ܐ ܒܝܲܕ ܒܪܢܫܐ܁|
    block |܃ܗ̇ܘ ܨܒܝܼܢܵܐ ܕܪܲܡܪܸܡ ܚܲܪܫܵܐ ܒܝܲܕ ܥܘܼܕܪܵܢܹܗ|
    block |ܗܘ̤ ܬܘܼܒܼ ܪܲܡܪܸܡ ܐ̄ܢܫܐ ܡܠܝܼܠܵܐ ܠܥܸܠ ܡ̣ܢ ܟܠܵܐ܁|
    block |܃ܒܐ̄ܪܙ ܪܘܼܡܪܵܡܵܐ ܕܒܡܠܠܐ ܝܼܪܸܒܼ ܫܬܝܼܩܵܐ|
    block |ܘܒܫܘܠܛܢܹܗ ܩܢ̣ܵܐ ܫܘܼܠܛܢܵܐ ܠܡܸܪܕܲܦ ܟܸܐܒܹ̈ܐ܁|
    block |܃ܒܗܕܐ ܬܢܘܝ ܐܵܦ ܬܘܼܩܵܢܹܗ ܐܵܦ ܪܘܼܡܪܵܡܹܗ|
    block |ܕܢܕܪܘܿܫ ܐܘܼܪܚܵܐ ܠܪܘܼܡܪܵܡ ܐ̄ܢܫܐ ܕܒܒܪܢܫܵܐ܁|
    block |܃ܠܐ̄ܢܫܐ ܪܲܡܪܸܡ ܚܹܝܠ ܒܵܪܘܿܝܵܐ ܒܚܘܝܵܐ ܘܐ̄ܢܫܐ|
    block |ܘܠܟܪܝܗܘܼܬܹܗ ܐܣܝܼ ܒܚܪܫܵܐ ܘܲܒܼܡܲܠܵܠܵܐ܁|
    block |܃ܒܚܸܘܝܵܐ ܐܣܝܼ ܟܐܒܹ̈ܐ ܓܠܝ̈ܐ ܕܒܗܕܡ̈ܐ|
    block |ܘܒܒܪܢܵܫܵܐ ܠܟܸܐܒܹ̈ܐ ܓܠܝ̈ܐ ܘܚܵܒܹ̈ܐ ܟܣܝ̈ܐ܁|
    block |܃ܒܚܘܪܐ ܕܥܝ̈ܢܐ ܡܬܦܠܓ ܗ̄ܘ̣ܵܐ ܚܘܼܠܡܵܢ ܚܲܝܹ̈ܐ|
    block |ܘܦܘܪܩܵܢ ܐ̄ܢܫܵܐ ܒܗܝܡܢܘܼܬܼܵܐ ܕܒܪܥܝܢܵܐ܁|
    block |܃ܒܨܝܼܪ ܗ̄ܘ̣ܵܐ ܚܲܝܵܠܵܐ ܕܒܼܫܬܝܼܩܵܐ ܡ̣ܢ ܡܲܠܵܠܐ|
    block |ܒܲܕܠܵܐ ܡܨܐ ܗ̄ܘ̣ܵܐ ܠܡܸܥܛܵܐ ܚܵܘܒܹ̈ܐ ܐܵܦ ܟܘ̈ܬܡܬܐ܁|
    block |܃ܡܘܼܡܹ̈ܐ ܕܦܓܼܪܵܐ ܡܨܹܐ ܗ̄ܘ̣ܵܐ ܒܠܚܘܿܕ ܠܡܕܟܝܘܼ|
    block |ܘܚܘܒܬ ܚܘܒܹ̈ܐ ܥܣܩܐ ܗ̄ܘ̣ܵܐ ܠܹܗ ܠܲܡܚܲܣܵܝܼܘ܁|
    block |܃ܠܦܠܓܘܼܬ ܐ̄ܢܫܐ ܐܣܝܼ ܐܵܣܝܵܐ ܠܵܐ ܪܓܘܫܵܐ|
    block |ܕܠܵܘ ܕܝܼܠܹܗ ܗ̄ܘ̣ܵܬ ܕܢܸܓܼܡܘܿܪ ܐ̄ܢܫܐ ܒܲܕܠܵܘ ܐ̄ܢܫܐ ܗ̄ܘ̣܁|
    block |܃ܐ̄ܢܫܐ ܥܬܝܼܕ ܗ̄ܘ̣ܵܐ ܕܢܓܼܡܘܿܪ ܐ̄ܢܫ̈ܐ ܒܚܹܝܠ ܒܵܪܘܿܝܵܐ|
    block |ܘܩܕܡ ܕܪܫܗ̇ [ܠܨܝܼܪܝܼܬܹܗ] ܠܲܓܼܡܝܼܪܘܼܬܹܗ ܒܕܲܒܼܨܝܼܪ ܡܸܢܹܗ܁|
    block |܃ܐܝܟ ܗܕܝܼܐ ܫܲܕܪ ܚܸܘܝܵܐ ܩܕܼܵܡ ܡܹܐܬܝܼܬܹܗ|
    block |ܕܒܡܟܝܢܐ ܢܐܣܹܐ ܟܸܐܒܹ̈ܐ ܕܡܸܬܢܟܝ̈ܢܹܐ܁|
    block |܃ܠܒܗܬܲܬܼ ܫܸܐܕܹ̈ܐ ܣܲܥܪܵܗ̇ ܠܗܕܐ ܒܚܸܘܝܵܐ ܘܐ̄ܢܫܐ|
    block |ܕܒܼܗܘ̇ ܡܕܡ ܕܐܲܟܝܼܘ ܠܐ̄ܢܫܐ ܢܚܐ ܠܐ̄ܢܫܐ܁|
    block |܃ܒܚܸܘܝܵܐ ܐܲܛܠܝܼ ܪܸܫ ܣܸܕܪ̈ܲܝܗܘܿܢ ܠܪܸܫ ܐ̄ܢܫܘܼܬܼܵܐ|
    block |ܘܲܒܼܝܲܕ ܚܸܘܝܵܐ ܐܣܝܼ ܟܸܐܒܹ̈ܐ ܕܚܘܘ̈ܬܐ܁|
    block |܃ܠܗܘܿܢ ܪܵܕܸܦ ܗ̄ܘ̣ܵܐ ܒܐ̄ܪܙ ܚܘܼܠܡܵܢܵܐ ܕܡ̣ܢ ܫܲܬܝܼܩܵܐ|
    block |ܕܢܘܕܥ ܐܸܢܘܿܢ ܕܩܪܸܒܼ ܙܲܒܼܢܵܐ ܕܡܸܬܦܲܪܣܝܼܢ ܒܹܗ܁|
    block |܃ܘܟܒܪ ܐܲܟܼܪܝܼܘ ܟܕ ܪܵܕܦ ܗ̄ܘ̣ܵܐ ܚܸܘܝܵܐ ܠܟܸܐܒܹ̈ܐ|
    block |ܐܝܟ ܡܵܐ ܕܐܲܝܠܸܠܘ ܟܕ ܪܕܦ ܗ̄ܘ̣ܵܐ ܡܫܝܼܚܵܐ ܠܠܓܼܝܘܿܢ܁|
    block |܃ܘܲܟܒܲܪ ܒܲܓܸܢܘ ܟܕ ܚܵܙܹܝܢ ܗ̄ܘ̣ܵܘ ܚܘܠܡܵܢ ܚܪܫܵܐ|
    block |ܐܝܟ ܗ̇ܘ ܙܲܒܼܢܵܐ ܕܡ[܁܁܁] ܕܡܬܩܠܝܢ ܗܘ̣ܵܘ ܠܘܼܩܒܼܵܠ ܝܼܫܘܿܥ܃|
  block
    block |܃ܟܒܲܪ ܗܪܓܼܝܢ ܗ̄ܘ̣ܵܘ ܒܗܸܪܓܵܐ ܣܢܝܵܐ ܕܪ̈ܥܝܢܲܝܗܘܿܢ|
    block |ܕܐܪܵܐ ܡܢܐ ܗ̄ܝ̣ ܚܕܬ̇ܐ ܕܗܘ̣ܬܸ ܒܹܝܬܼ ܡܝܘ̈ܬܐ܁|
    block |܃ܐܝܟܢ ܓܕܫܲܬ ܕܚܸܘܝܵܐ ܕܐܲܥܸܠ ܡܘܬܐ ܒܐܝܼܕܹܗ|
    block |ܗܦܟ ܡܚܐ ܠܵܗ̇ ܠܡܝܼܬܘܼܬ ܐ̄ܢܫܐ ܒܚܸܙܘܵܐ ܕܐܲܦܵܘ̈ܗܝ܁|
    block |܃ܐܸܒܼܠܵܐ ܠܒܸܫܘ ܗ̄ܘ̣ܵܘ ܠܘܼܩܒܠ ܚܸܘܝܵܐ ܘܥܘܩܒܼܵܠ ܡܲܪܢ|
    block |ܕܐܝܟܢ ܡܲܐܣܝܼܢ ܟܐܒܹ̈ܐ ܘܚܵܘ̈ܒܹܐ ܕܠܵܐ ܣܲܡܡܵܢܹ̈ܐ܁|
    block |܃ܠܘܼܩܒܼܵܠ ܡܵܪܵܢ ܐܒܝܼܠܝܼܢ ܗ̄ܘ̣ܵܘ ܝܲܬܝܼܪܵܐܝܼܬ|
    block |ܕܦܓܼܪܐ ܘܢܲܦܫܵܐ ܡܬܐܣܝܼܢ ܗ̄ܘ̣ܵܘ ܒܡܒܲܬܼ ܦܘܼܡܹܗ܁|
    block |܃ܒܹܗ ܘܒܚܘܝܵܐ ܬܗܝܼܪܝܼܢ ܗ̄ܘ̣ܵܘ ܘܡܸܬܡܗܝܼܢ ܗ̄ܘ̣ܵܘ|
    block |ܕܟܼܡܵܐ ܕܡ̇ܐ ܐ̄ܪܙܵܐ ܠܩܘܼܫܬܼܵܐ ܒܝܲܕ ܣܘܼܥܪ̈ܢܵܘܗܝ܁|
    block |܃ܘܐܢܗܘ̤ ܕܫܐܕ̈ܐ ܬܡܲܗܘ ܘܐܸܬܕܡܲܪܘ ܒܩܘܼܫܬܼܵܐ ܘܐ̄ܪܙܵܐ|
    block |ܢܦܘܫ ܝܗܘܕܝܐ ܕܗܪܣܝܘܛܵܐ ܠܒܲܪ ܡ̣ܢ ܬܲܪܥܵܐ܁|
    block |܃ܠܒܲܪ ܡ̣ܢ ܬܲܪܥܵܐ ܕܗܝܡܵܢܘܼܬܼܵܐ ܢܩܘܡܘܢ ܥܛ̈ܠܐ|
    block |ܒܕܠܵܐ ܨ̇ܒܝܼܢ ܠܡܥܠ ܥܡܲܢ ܠܬܵܘܕܝܼܬ ܩܘܼܫܬܼܵܐ܁|
    block |܃ܐ̄ܪܙܐ ܘܩܘܼܫܬܼܵܐ ܢܒܣܘܪ ܐܸܢܘܿܢ ܠܲܟܼܪ̈ܘܡܬܢܹܐ|
    block |ܘܢܹܐܚܘܕ ܬܲܪܥܵܐ ܕܫܲܪܝܼܪܘܼܬܹܗ ܩܕܼܵܡ ܐܲܦܲܝ̈[ܗܘܿܢ]܁|
    block |܃ܚܸܘܝܵܐ ܒܫܸܬܩܹܗ ܢܐܡܲܪ ܕܝܼܢܵܐ ܥܲܡ ܡܸܠܲܝ̈ܗܘܿܢ|
    block |ܕܠܵܐ ܝܵܗܒܝܼܢ ܠܹܗ ܠܐ̄ܢܫܐ ܕܡܸܢܲܢ ܠܡܸܬܪܡܪܡܘܼ܁|
    block |܃ܐܪܵܐ ܚܸܘܝܵܐ ܕܠܵܐ ܚܝܘܼܬܼܵܐ ܝܼܪܸܒ ܘܐܬܝܩܪ|
    block |ܘܠܐܕܵܡ ܕܲܬܼܪܹܝܢ ܡ̇ܢ ܟܠܹܝܢ ܐ̄ܢܬܘܿܢ ܡ̣ܢ ܪܘܼܡܪܵܡܵܐ܁|
    block |܃ܐܪܐ ܢܚܵܫܵܐ ܕܚܲܫܠܘܼܗܝ ܐ̄ܢܫ̈ܐ ܐܣܝܼ ܠܐܢܫܐ|
    block |ܘܐ̄ܢܫܐ ܕܚܲܫܠܹܗ ܚܲܝܠܵܐ ܕܪܘܼܚܵܐ ܠܡ̇ܢ ܠܵܐ ܡܲܐܣܹܐ܁|
    block |܃ܐܪܵܐ ܗܒܼܘ ܠܹܗ ܚܹܝܠ ܥܘܼܕܪܵܢܵܐ ܐܝܟ ܕܠܚܪܫܵܐ|
    block |ܘܫܒܘܩܘ ܩܵܐܸܡ ܒܕܲܪܓܼܵܐ ܕܲܡܛܵܝܗܝ ܥܲܡ ܐܝܼܬܘܼܬܼܵܐ܁|
    block |܃ܪܲܒ ܗ̄ܘ̣ ܕܲܪܓܹܗ ܡ̣ܢ ܫܲܠܝܼܩܵܐ ܒܢܲܝ̈ ܚܸܪܝܢܵܐ|
    block |ܘܐܝܢܵܐ ܕܡܙܥܲܪ ܠܪܵܡܘܼܬ ܕܲܪܓܹܗ ܥܦܝܼܦ ܫܘܼܢܵܩܹܗ܁|
    block |܃ܒܥܠܲܬ ܕܲܪܓܹܗ ܝܼܪܸܒܼ ܚܲܠܵܫܵܐ ܚܸܘܝܵܐ ܚܫܝܼܠܵܐ|
    block |ܘܐܸܠܘܼܠܵܐ ܗܘ̤ ܐܵܦܠܵܐ ܕܐܝܼܬܼܵܘ̄[܁܁܁] ܚܫܝܼܒܼ ܗ̄ܘ̣ܵܐ ܡܸܕܸܡ܁|
    block |܃ܠܵܐ ܡܸܕܡ ܗ̄ܘ̣ܵܐ ܐܸܠܘܼ ܡܸܕܸܡ ܠܵܐ ܟܣܹܐ ܗ̄ܘ̣ܵܐ ܒܹܗ|
    block |ܘܠܵܐ ܚܘܠܡܢܹܗ ܡܬܗܝܡܢ ܗ̄ܘ̣ܵܐ ܒܠܥܕ ܡܕܡ܁|
    block |܃ܡܕܡ ܕܐܡ̇ܪܬ̣ ܡܫܝܼܚܵܐ ܗ̄ܘ̣ ܡܕܡ ܕܫܲܪܝܼܪ ܥܲܠ ܟܠ|
    block |ܘܐܝܟ ܠܐ ܡܕܡ ܚܫܝܼܒܼ ܟܠܡܸܕܸܡ ܒܦܸܚܡܵܐ ܕܝܼܠܹܗ܁|
    block |܃ܘܣܗ̇ܕ ܦܵܘܠܘܿܣ ܕܛܠܢܝܼܬܼܵܐ ܕܡܕܡ [ܟܫܢܗ]|
    block |܃ܢܡܘܿܣܵܐ ܠܲܡ ܛܠܢܝܼܬܼܵܐ ܩܢܐ ܗ̄ܘ̣ܵܐ ܒܲܠܚܘܿܕ|
    block |ܘܠܵܐ ܗ̄ܘ̣ܵܐ ܫܪܵܪܵܐ ܕܒܼܣܘܼܥܪ̈ܵܢܹܐ ܓܘܼܫܡܵܢܵܝܼܐ܁|
    block |܃ܓܘܼܫܡܵܐ ܡܫܝܼܚܵܐ ܗ̄ܘ̣ ܕܫܲܪܝܼܪ ܘܲܓܼܡܝܼܪ ܒܦܲܓܼܪܐ ܘܢܲܦܫܵܐ|
    block |ܘܛܠܢܝܼܬܹܗ ܚܘܝܵܐ ܕܫܡܫ ܐ̄ܪܙ ܦܘܼܪܩܵܢܹܗ܁|
    block |܃ܐ̄ܪܙ ܦܘܼܪܩܢܹܗ ܫܡܸܫ ܚܪܫܵܐ ܒܹܝܬ ܥܒܪ̈ܝܹܐ|
    block |ܘܐܝܟ ܟܪܘܿܙܵܐ ܩܥܬ̤ ܫܲܠܝܘܼܬܹܗ ܥܲܠ ܡܹܐܬܝܼܬܹܗ܁|
    block |܃ܘܠܦܪ̈ܘܿܫܹܐ ܓܠܹܐ ܗ̄ܘ̣ܵܐ ܡܲܡܠܠܐ ܕܫܲܬܝܼܩܘܼܬܹܗ|
    block |ܕܠܵܐ ܒܪܬ ܩܵܠܵܐ ܡܣܬܘܕ ܗ̄ܘ̣ܵܐ ܥܲܡ ܫܡܘܿܥܵܘ̈ܗܝ܁|
    block |ܘܚܠܦ ܐܕܢܹ̈ܐ ܥܝܢܹ̈ܐ ܨܵܬܵܗ̇ ܠܟܵܪܘܿܙܘܼܬܹܗ܁|
    block |܃ܐܘ ܟܪܘܿܙܵܐ ܠܵܐ ܦܵܪܘܿܫܵܐ ܘܠܵܐ ܡܲܠܵܠܵܐ|
    block |ܕܐܫܡܲܥ ܒܐܪܥܵܐ ܛܸܒܵܐ ܚܲܕܬܵܐ ܕܚܘܕܬ ܐ̄ܢܫܐ܁|
    block |܃ܐܘ ܐܝܙܓܕܐ ܚܓܝܼܪ ܡ̣ܢ ܡܠܬܐ ܘܡ̣ܢ ܗܠܟ̈ܝܬܐ|
    block |ܕܥܒܲܪ ܐܸܢܘܿܢ ܠܩܲܢܝܲܝ̈ ܡܸܠܬܐ ܒܩܲܠܝܼܠܘܼܬܹܗ܁|
    block |܃ܐܘ ܕܠܥܸܙ ܒܹܗ ܚܹܝܠ ܒܵܪܘܿܝܵܐ ܟܕܠܵܐ ܠܥܸܙ ܒܹܗ|
    block |ܘܨܵܬܘܼܗܝ ܐ̄ܢܫܐ ܟܕ ܠܵܐ ܡܡܬܘܡ ܫܡܥ ܒܪܬܩܠܗ܁|
    block |܃ܐܘ ܟܡܐ ܫܲܦܝܼܪ ܫܪܒܵܟ ܚܸܘܝܵܐ ܠܵܐ ܫܲܦܝܼܪܵܐ|
    block |ܘܟܕ ܐܲܢ̄ܬ ܣܢܝܐ ܐܲܢ̄ܬ ܫܦ̣ܪܘ ܒܟ ܐ̄ܢܫ̈ܐ ܡ̣ܢ ܣܢܝ̈ܬܐ܁|
    block |܃ܐܘ ܠܵܟ ܣܢܝܐ ܕܐܲܣܢܝܼ ܠܐ̄ܢܫܐ ܡ̣ܢ ܫܘܼܪܝܐ|
    block |ܕܗܦܟ ܐܫܦܪ ܫܘܼܦܪܐ ܕܐܣܢܝܼ ܒܐܬܪܐ ܕܥܕܢ܁|
    block |ܣܢܐ ܐܲܢ̄ܬ ܚܸܘܝܵܐ ܘܝܬܝܪ ܐܝܼܬ ܐܲܢ̄ܬ ܕܲܢܚܫܵܐ܃|
  block
    block |ܘܛܵܒܼܬܼܵܐ ܕܡܸܢܵܟ ܠܵܘ ܕܝܼܠܵܟ ܗ̣̄ܝ ܐܸܠܵܐ ܕܛܵܒܼܵܐ܁|
    block |܃ܛܵܒܼܵܐ ܒܚܘܒܹܗ ܥܲܒܼܕܵܟ ܚܸܙܘܵܐ ܕܫܦܝܼܪ̈ܬܵܐ|
    block |ܕܢܟܐܪ ܒܵܟ ܠܣܢܵܐܐ ܕܐܣܢܝܼ ܠܐܢ̈ܫܐ ܒܐܝܼܕܲܝ̈ܟ܁|
    block |܃ܡܕܝܢ ܠܵܘ ܠܟ ܡܩܲܠܸܣ ܐܝܟܵܐ ܕܡܩܠܸܣ ܠܵܟ|
    block |ܐܸܠ̇ܐ ܠܝܲܚܠܵܐ ܕܐܵܦ ܒܡܚ̈ܝܠܐ ܡܚܵܘܹܐ ܚܲܝܠܹܗ܁|
    block |܃ܚܹܝܠ ܒܪܘܿܝܵܐ ܐܲܚܝܼ ܠܥܲܡܵܐ ܒܐ̄ܪܙܐ ܚܲܪܫܵܐ|
    block |ܘܗܘ̤ ܬܘܼܒܼ ܐܲܚܝܼ ܠܥܲܡܡܹ̈ܐ ܡܝܼ̈ܬܐ ܒܩܘܼܫܬܵܐ ܚܝܐ܁|
    block |܃ܒܩܘܼܫܬܼܵܐ ܢܘܕܐ ܕܚܝܠܗ ܣܥܪܗ̇ ܠܗܝ̇ ܘܠܗܕܐ|
    block |܃ܕܝܼܠܹܗ ܐܢܝܢ ܩܕܡ̈ܝܬܐ ܘܐܚܪ̈ܝܬܐ|
    block |܃ܒܪܝܟ ܕܒܨܠܝܼܒܹܗ ܕܪܫ̣ ܠܲܢ ܐܘܼܪܚܵܐ ܠܡܠܟܘ̱ܬ ܪܵܘܡܵܐ|
    block |ܘܒܹܗܘ̣ ܦܪܩܲܢ ܡ̣ܢ ܥܲܒܕܘܼܬܼܵܐ ܕܒܝܼܫܵܐ ܘܡܵܘܬܼܵܐ܀|
block |ܥܲܠ ܛܵܘܦܵܢܵܐ|
  block
    block |ܥܲܠ ܛܵܘܦܵܢܵܐ|
  block
    block |ܡܸܐܡܪܵܐ܃ ܝܘ܀ ܥܠ ܛܵܘܦܵܢܵܐ܀|
    block |ܕܝܼܠܹܗ ܟܲܕ ܕܝܼܠܹܗ ܡܹܐܡܪܵܐ ܕܫܸܬܿܬܲܥܣܲܪ ܕܥܲܠ ܛܵܘܦܵܢܵܐ܀|
    block |ܘܡܸܬܼܐ̱ܡܲܪ ܒܨܵܘܡܵܐ܀|
    block |ܥܘܼܢܵܝܵܐ܀|
    block |ܒܪܝܼܟ ܗ̄ܘ̣ ܕܚܲܠܸܦ ܥܘܼܡܪܵܐ ܕܐܲܪܥܵܐ܀|
    block |ܝܼܗ̄ܒܼ ܠܲܢ ܒܛܲܝܒܿܘܼܬܹܗ ܥܘܼܡܪܵܐ ܕܲܫܡܲܝܵܐ܀|
    block |ܐܲܝܲܚ̈܀|
  block
    block |܃ܚܲܟܿܝܼܡ ܘܲܫܒܼܝܼܚ ܒܵܪܘܿܝܵܐ|
    block |ܕܡ̣ܢ ܠܵܐ ܡܕܡ ܬܩܢ ܟܠ܁|
    block |܃ܘܚܵܘܝܼ ܚܲܝܠܹܗ ܒܥܒܕ̈ܘܗܝ|
    block |ܕܐܸܡ݂ܲܪ ܘܐܸܬܼܵܘ ܠܲܗܘܝܵܐ܀|
    block |܃ܟܣܹܐ ܗ̄ܘ̣ܵܐ ܥܘܼܬܼܪܹܗ ܒܝܼܕܲ ܥܬܹܗ|
    block |ܩܕܼܵܡ ܬܘܼܩܵܢܵܐ ܕܒܸܪ̈ܝܵܬܹܗ܁|
    block |܃ܘܲܓܼܠ̣ܵܝܗܝ ܚܘܼܒܹܿܗ ܠܨܒܼܝܵܢܹܗ|
    block |ܘܐܲܫܦܲܥ ܥܲܠ ܟܠ ܡܵܘܗܲܒܼܬܹܗ܀|
    block |܃ܒܛܲܟܼܣܵܐ ܬܲܩܸܢ ܟܠܡܹܗ|
    block |ܘܠܵܐ ܥܒ݂ܲܕ ܡܸܕܼܵܡ ܚܲܣܝܼܪ̈ܐ܁|
    block |܃ܕܒܲܟܼܝܵܢܹܗ ܓܡܝܼܪܵܐ ܐܝܼܬܼܵܘܗܝ|
    block |ܓܡܝܼܪ ܩܵܢܹܗ ܘܲܡܫܲܠܲܝ܀|
    block |܃ܙܲܒܼܢܵܐ ܦܣܝܼܩ ܗ̄ܘ̣ܵܐ ܒܝܲܕܼܥܬܹܗ|
    block |ܕܐܸܡܲܬܼܝ ܘܒܪܹܐ ܒܸܪ̈ܝܵܬܼܵܐ܁|
    block |ܘܟܲܣܝܵܐ ܗ̄ܘ̣ܵܬܼ ܦܪܘܿܬܼܘܿܙܡܝܼܵܐ|
    block |ܥܲܡ ܟܲܣܝܘܼܬܼܵܗ ܕܲܟܼܝܵܢܹܗ܀|
    block |܃ܓܠ̣ܵܐ ܟܲܣܝܘܼܬܹܗ ܒܲܥܒܼܵܕܼܵܘ̈ܗܝ|
    block |ܘܚܵܘܝܼ ܚܲܝܠܹܗ ܒܬܼܘܼܩܵܢܹܗ܁|
  block
    block |܃ܘܲܩܥ̣ܵܘ ܠܹܗ ܟܸܢܫܲܝ̈ ܪܵܘܡܵܐ|
    block |ܫܒܼܝܼܚ ܒܵܪܘܿܝܵܐ ܒܟܼܠ ܕܲܒܼܪܵܐ܀|
    block |܃ܒܝܲܕܼ ܬܼܘܼܩܵܢܵܐ ܕܥܒܼܕܼܘ̈ܗܝ|
    block |ܐܲܠܸܦ ܐܸܢܘܿܢ ܠܲܡܠ̈ܝܼܠܹܐ܁|
    block |܃ܕܚܲܕܼ ܗ̄ܘ̣ ܚܲܝܠܵܐ ܕܬܲܩܸܢ ܟܠ|
    block |ܘܠܵܐ ܗ̄ܘ̣ܵܐ ܡܸܕܼܡ ܒܸܠܥܵܕܵܘܗܝ܀|
    block |܃ܚܲܕܼ ܓܘܼܫܡܵܐ ܘܲܥ̣ܒܲܕ [ܗ̄ܘ̣ܵܐ] ܘܪܲܟܸܿܒܼ|
    block |ܠܲܡܠܝܼ̈ܠܹܐ ܘܲܠܫܲܬܼܝ̈ܩܐ܁|
    block |܃ܘܐܲܣܪܹܗ ܠܟ̣ܠܹܗ ܬܘܼܩܵܢܹܗ|
    block |ܒܪܘܼܟܵܒܼܲܐ ܕܨܲܠܡܹܗ ܕܐܵܕܼܵܡ܀|
    block |܃ܥܲܒܼܕܹܗ ܠܨܲܠܡܵܐ ܡܲܚܙܝܼܬܼܵܐ|
    block |ܕܢܚܘܪܘܢ ܒܗ ܬܘܩܵܢܵܘ̈ܗܝ܁|
    block |܃ܕܒܨܠܡܵܐ ܓܲܠܝܵܐ ܢܚܙܘܢ|
    block |ܟܲܣܝܘܼܬܹܗ ܕܠܵܐ ܡܸܬܕܼܪܢܵܐ܀|
    block |܃ܒܨܲܠܡܹܗ ܐܲܠܸܦ ܠܲܡܠܝܼ̈ܠܹܐ|
    block |ܕܲܟܼܡܵܐ ܪܵܚܸ̇ܡ ܬܘܩܢܘܗܝ܁|
    block |܃ܘܒܓܙܪ ܕܝܼܢܵܐ ܕܣܲܟܼܠܘܼܬܼܵܐ|
    block |ܚܵܘܝܼ ܕܪܵܚܸ̇ܡ ܟܹܐܢܘܬܼܵܐ ܗ̄ܘ̣܀|
    block |܃ܪܓܵܝ̣ܗܝ ܠܐܵܕܼܵܡ ܕܫܛ̣ ܦܘܼܩܕܵܢܵܐ|
    block |ܘܐܣܠܝܼ ܠܩܵ ܐܹܝܢ ܥܲܠ ܕܲܩܛܲܠ܁|
    block |܃ܘܚܵܘܝܼ ܚܵܘܼܒܹܿܗ ܘܟܹܐܢܘܼܬܹܗ|
    block |ܕܪܵܕܹܐ ܘܩܵܢܹ̇ܐ ܘܠܵܐ ܡܚܲܒܸܿܠ܀|
    block |܃ܚܵܘܝܼ ܐܸܢܘܿܢ ܐܸܢܘܿܢ ܟܹܐܢܘܼܬܹܗ|
    block |ܕܣܵܢܹ̇ܿܐ ܥܵܘܠܵܐ ܘܲܚܛܝܼܬܼܵܐ܁|
    block |܃ܘܚܵܘܝܼ ܐܢܘܢ ܛܵܒܼܘܬܹܗ|
    block |ܕܟܼܡܵܐ ܪܵܚܸ̇ܡ ܬܝܒ̈ܐ܀|
    block |ܐܲܝܟ ܫܲܒܼܪܹ̈ܐ ܠܝܲܕܼ ܥܬܼܐ܀|
    block |܃ܒܫܲܒܼܛܵܐ ܕܲܥ̣ܒܪ ܦܘܼܩܕܢܐ|
    block |ܢܲܓܸܕ ܐܸܢܘܿܢ ܠܲܦܫܝܼ̈ܛܹܐ܁|
    block |܃ܘܚܲܫܵܐ ܚܲܬܼܘܼܵܬܼ ܪܸܥܝܵܢܵܐ|
    block |ܐܲܠܸܦ ܐܸܢܘܿܢ ܘܵܠܝܼܬܼܵܐ܀|
    block |܃ܒܲܝܲܐ ܐܢܘܿܢ ܚܲܢܵܢܵܐ|
    block |ܒܝܲܕܼ ܓܸܠܝܢ̈ܐ ܪ̈ܘܼܚܵܢܹܐ܁|
    block |܃ܟܲܕܼ ܡܸܬܼܢܚܸܬܼ ܨܐܕܲܝܗܘܿܢ|
    block |ܒܲܡܢܵܘ̈ܵܬܼܵܐ ܘܕܼܡܘܵܬܹ̈ܐ܀|
    block |܃ܒܝܲܕܼ ܚܲܕܼ ܕܐܲܫܦܲܪ ܕܘܼܒܵܘ̈ܗܝ|
    block |ܐܲܦܢܝܼ ܐܸܢܘܿܢ ܨܝܕ ܚܘܼܒܹܿܗ܁|
    block |܃ܘܲܒܼܝܲܕܼ ܣܲܒܼܪܵܐ ܕܫܘܼܢܵܝܹܗ|
    block |ܦܲܟܲܗ ܠܡܸܪܬܼܵܐ ܕܪ̈ܲܓܿܝܼܙܹܐ܀|
    block |܃ܒܲܚܢܘܹܟ ܕܲܫ̣ܦܲܪ ܘܐܸܫܬܲܢܝܼ|
    block |ܚܵܘܝܼ ܚܘܼܒܹܿܗ ܨܐܕܲܝܗܘܿܢ܁|
    block |܃ܕܠܵܐ ܗ̄ܘ̣ܵܐ ܠܲܟܼܝܵܢܵܐ ܣܵܢܹ̇ܐ|
    block |ܐܸܠܵܐ ܠܥܵܘܠܵܐ ܘܠܲܚܛܝܼܬܼܵܐ܀|
    block |܃ܒܚܲܝܹ̈ܐ ܒܲܛܪܹܗ ܠܙܲܝܩܵܐ|
    block |ܕܢܲܟܼܪܸܙ ܒܹܗ ܒܘܼܛܵܠ ܡܵܘܬܵܐ܁|
    block |܃ܘܲܒܼܫܘܢܵܝܹܗ ܡܠܠ݂ܲܟ ܚܲܝܹ̈ܐ|
    block |ܕܠܵܐ ܗܵܘ̇ܐ ܠܗܘܿܢ ܫܘܼܠܵܡܵܐ܀|
    block |܃ܚܵܘܝܼ ܠܗܘܿܢ ܚܘܼܒܹܿܗ ܒܲܚܢܘܼܟ|
    block |ܕܫܵܛܘܼܗܝ ܠܣܲܒܼܪܵܐ ܕܡܘܼ̈ܠܪܢܵܘ̄ [ܗ̄ܘ̣ܵܐ]|
    block |܃ܘܲܒܼܥܵܘܠܵܐ ܕܣܘܼܥܪ̈ܢܝܗܘܿܢ|
    block |ܡ̣ܢ ܪ̈ܲܚܡܹܐ ܠܪܘܼܓܼܙܵܐ ܢܲܓܕܘܼܗܝ܀|
    block |ܒܲܚܢܘܼܟ ܫܲܠܝܼ ܟܹܐܢܘܼܬܹܗ|
    block |ܘܫܲܚܠܸܦ ܪܘܼܓܼܙܹܗ ܠܲܢܚܵܝܵܐ܁|
    block |܃ܘܲܒܼܪܘܼܫܥܵܐ ܕܲܪ̈ܓܼܝܵܓܼܬܼܵܐ|
    block |ܠܲܛܫܘܼܗܝ ܠܣܲܝܦܹܗ ܠܲܬܼܒܲܥܬܼܵܐ܀|
    block |܃ܣܓܼܝܼ ܥܵܘܠܵܐ ܕܐ̄̈ܢܵܫ̈ܐ ܒܐܪܥܵܐ|
    block |ܒܲܕܼܡܘܼܬܼ ܡܲܝܵ̈ܐ ܕܲܬܼܗܘܼܡܵܐ܁|
    block |܃ܘܛܦܬ̤ ܟܠܵܗ̇ ܒܲܚܛܝܼܬܼܵܐ|
    block |ܩܕܼܵܡ ܛܵܘܦܵܢܵܐ ܕܟܹܐܢܘܼܬܼܵܐ܁|
    block |܃ܒܪܸܓܼܬܼ ܦܲܓܼܪܵܐ ܐܸܫܬܲܚܢܘ|
    block |ܘܒܲܠܒܸܠܘ ܛܲܟܼܣܵܐ ܕܲܟܝܵܢܵܐ܁|
    block |܃ܘܐܲܝܟ ܚܲܝܘ̈ܬܵܐ ܠܲܚܕܵܕܹ̈ܐ|
    block |ܕܲܩܲܪ̣ܘ ܘܲܥܠܲܒ̣ܘ ܠܲܚܕܵܕܹ̈ܐ܁|
    block |܃ܒܲܕܼܡܘܼܬܼܵܐ ܕܪ̈ܟܼܫܐ ܥܗܪܹ̈ܐ|
    block |ܨܗ݂ܲܠܘ ܥܲܠ ܢܸܫܹ̈ܐ ܕܚܕܵܕܹ̈ܐ܁|
    block |܃ܘܠܵܐ ܐܲܢ̄ܬܼܬܼܵܐ ܠܘܵܬܼ ܫܵܘܬܵܦܵܗ̇|
    block |ܘܠܵܐ ܓܲܒܼܪܵܐ ܠܘܵܬܼ ܒܲܪܬܼ ܙܵܘܿܓܹܿܗ܁|
    block |܃ܠܒܲܪ ܡ̣ܢ ܐܘܼܪܚܵܐ ܪܵܕܹܝ̇ܢ ܗ̄ܘ̣ܵܘ|
    block |ܒܪܸܓܿܬܼܵܐ ܕܪܸܓܲܬܼ ܝܘܼܬܼܪ̈ܢܐ܁|
    block |܃ܘܲܥܠܘܼܒܼܝܵܐ ܒܲܕܼܡܘܼܬܼ ܢܲܚܹ̈ܐ|
    block |ܠܒܼܝܼܫܝܼܢ ܗ̄ܘ̣ܵܘ ܪܸ̈ܥܝܢܝܗܘܢ܁|
    block |܃ܥܒܸܢ ܡܵܡܘܿ ܠܵܠ ܕܲܚܛܝܬܼܵܐ|
    block |ܘܲܙܩ̣ܦ ܪܘܼܫܥܵܐ ܐܲܝܟ ܛܘܼܪܵܐ܁|
    block |܃ܘܡܲܫܒܼܵܐ ܕܥܵܘ̣ܠܵܐ ܐܲܝܟ ܝܲܡܵܐ|
    block |ܕܲܫ̣ܢܵܐ ܠܫܲܝܢܵܐ ܕܐܢܵܫܘܼܬܼܵܐ܁|
    block |܃ܦܪܣܲܬ̤ ܥܲܪܦܸܠܐ ܕܛܘܼܥܝܲܝ|
    block |ܘܟܲܣܝܼܬܼ ܐܲܦܹܝܗ̈ ܕܥܵܡܲܪ̈ܬܵܐ܁|
    block |܃ܘܛܲܦܛܸܦܘ ܘܲܕܼܥܸܕܼܘ ܙܲܗ̇ܪܵܝܪܹ̈ܐ|
    block |ܕܢܘܼܗܪܵܐ ܕܥܲܝܢܹ̈ܐ ܕܬܲܪܥܝܼܬܼܵܐ܁|
    block |܃ܒܫܸܢܬܼܵܐ ܕܥܵܘܠܵܐ ܐܸܬܿܛܲܒܲܥܘ|
    block |܃ܘܠܵܐ ܐܲܪܓܸܿܫܘ ܕܟܲܕܼ ܚܲܛܵܝܼܝ̈ܢ|
    block |܃ܘܟܲܕܼ ܪܸܥܝܵܢܗܘܿܢ ܠܵܐ ܕܵܡܸ̇ܟ|
    block |ܕܡܸܟܼܘ ܙܵܘܥܹ̈ܐ ܥܲܡ ܗܲܕܼܵܡܹ̈ܐ܁|
  block
    block |܃ܚܲܕ ܒܲܠܚܘܿܕܲ ܠܵܐ ܐܸܬܿܛܲܒܲܥ|
    block |ܒܒܸܬܵܬܐ ܕܥܵܘܠܵܐ ܥܲܡ ܒܝܼܫܵܐ܁|
    block |܃ܕܥܝܼܪܝܼܢ ܗ̄ܘ̣ܵܘ ܙܵܘܥܲܝ̈ ܢܲܦܫܹ݂ܗ|
    block |ܪܲܕܼܦܵܗ̇ ܠܫܸܢܘܼܬܼܵܐ ܕܲܚܛܝܼܬܼܵܐ܁|
    block |܃ܢܘܝܝ ܒܲܠܚܘܿܕܼ ܕܲܟܿܝܼ ܢܲܦ̣ܫܹܗ|
    block |ܘܠܵܐ ܛܲܡܲܐ ܦܲܓܼܪܹܗ ܒܥܵܘܠܵܐ܁|
    block |܃ܕܐܲܝܟ ܠܹܩܹ̈ܐ ܗܘ̤ܵܘ ܠܹܗ ܙܵܘ̈ܥܹܐ|
    block |ܘܠܵܐ ܐܸܬܿܛܲܒܲܥ ܒܲܚܛܝܼܬܼܵܐ܁|
    block |܃ܠܵܐ ܕܲܠܚܵܗ̇ ܠܫܲܦܝܘܼܬܼ ܢܲܦ̣ܫܹܗ|
    block |ܬ̣ܛܪܵܐ ܕܥܵܘܠܵܐ ܕܥܵܠܘܿܒܹ̈ܐ܁|
    block |܃ܘܠܵܐ ܐܸܬܿܬܿ ܩܸܠ ܟܲܕܼ ܪܵܕܹ̇ܐ ܗ̄ܘ̣ܵܐ|
    block |ܒܥܲܡܛܵܢܵܐ ܕܡܸܨܥܲܬܼ ܒܝܼܫܹ̈ܐ܁|
    block |܃ܗܘ̤ܵܘ ܠܹܗ ܙܵܘܥܹ̈ܐ ܕܪܸܥܝܵܢܹܗ|
    block |ܓܼܦܹ̈ܐ ܠܝܘ̇ܩܪܵܐ ܕܗܲܕܵܡܵܘ̈ܗܝ܁|
    block |܃ܘܲܛܥܲܢܬܹܗ ܦܪܵܘܿܫܘܼܬܼܵܐ|
    block |ܠܥܸܠ ܡ̣ܢ ܓܲܠ̈ܠܹܐ ܕܲܚܛܝܼܬܼܵܐ܁|
    block |܃ܘܕܲܢܛܲܪ ܫܲܦܝܘܼܬܼ ܪܸܥܝܵܢܵܐ|
    block |܃ܘܕܲܟܿܝܼ ܢܲܦ̣ܫܹܗ ܡ̣ܢ ܥܵܘܠܵܐ|
    block |܃ܫܘ̣ܵܐ ܠܓܸܠܝ̈ܢܐ ܪ̈ܘܼܚܵܢܹܐ|
    block |ܕܡܒܲܕܩܝܼܢ ܪܘܼܫܥܵܐ ܕܒܝܼܫܹ̈ܐ܁|
    block |܃ܒܓܠܸܝ̈ܢܐ ܡܲܠܸܠ ܥܲܡܹܗ|
    block |ܘܐܲܣܗܸܕ ܥܲܠ ܕܲܟܼܝܘܼܬܼ ܢܲܦ̣ܫܹܗ܁|
    block |܃ܘܒܲܕܸܩ ܠܹܗ ܕܲܒܡܵܡܘܿ ܠܵܐ|
    block |ܡܫܝܼܓܼ ܠܵܗ̇ ܠܲܐܪܥܵܐ ܡ̣ܢ ܥܵܘܠܵܐ܁|
    block |܃ܒܝܼܫܬܿܐ ܕܐܢܵܫܵܐ ܟܲܬܲܡܬܹܗ|
    block |ܠܢܲܚܬܿܐ ܦܲܐܝܵܐ ܕܲܒܼܪܝܼܬܼܵܐ܁|
    block |܃ܗܵܐ ܡܫܝܼܓܼ ܐ̄ܢܵܐ ܠܵܗ̇ ܒܛܵܘܦܵܢܵܐ|
    block |ܘܲܡܕܲܟܲܢܵܐ ܠܨܵܐܘܼܬܼܵܗ̇܁|
    block |܃ܐܲܢ̄ܬܿ ܠܲܡ ܒܲܠܚܘܿܕܲ ܕܟܝܬ̇|
    block |ܚܘܼܫܵܒܲܝ̈ܟ ܡ̣ܢ ܣܲܢܝ̈ܬܼܵܐ܁|
    block |܃ܘܠܵܐ ܐܸܬܛܲܡܲܐ ܪܸܥܝܵܢܵܟ|
    block |ܒܲܣܝܵܢܵܐ ܕܥܵܘܠܵܗ̇ ܕܐܲܪܥܵܐ܁|
    block |܃ܕܠܵܐ ܚܠܲܛܬܿ ܚܘܼܒܵܟ ܥܲܡ ܒܝܼ̈ܫܹܐ|
    block |ܒܥܸܢܝܵܢܵܐ ܕܐܲܪ̈ܢܝܵܬܼܵܐ܁|
    block |܃ܐܲܢ̄ܬܿ ܒܲܠܚܘܿܕܲܝܟ ܡܸܬܿܦܨܝܬ̇|
    block |ܡ̣ܢ ܬܲܒܼܥ̈ܬܼܵܐ ܕܟܹܐܢܘܼܬܼܵܐ܁|
    block |܃ܓܠ̣ܵܐ ܘܒܲܕܸܩ ܠܹܗ ܠܬܲܡܝܼܡܵܐ|
    block |ܥܲܠ ܪܘܼܫܥܵܐ ܕܲܒܼܢܲܝ̈ ܥܲܡܹܗ܁|
    block |܃ܕܗܵܐ ܡܟܲܦܪܵܐ ܠܹܗ ܟܹܐܢܘܼܬܼܵܐ|
    block |ܠܲܣܝܵܢܵܐ ܕܣܘܼܥܪ̈ܢܲܝܟܿܘܿܢ܁|
    block |܃ܓܠ̣ܐ ܠܹܗ ܥܵܘܠܵܐ ܕܒܢܝ̈ ܫܹܝܬܼ|
    block |ܕܐܸܬܼ ܚܲܠܲܛܘ ܒܲܒܼܢܵܬܼ ܩܵܐܹܝܢ܁|
    block |܃ܕܲܦܪܝܼܫܝܼܢ ܚܲܕܼ ܡ̣ܢ ܚܲܒܼܪܹܗ|
    block |ܒܲܓܼܙܵܪ ܕܝܼܢܵܐ ܕܒܼܪܘܝܐ܁|
    block |܃ܚ̣ܠܛ ܙܲܪܥܹܗ ܕܫܝܬܼ ܙܕܝܩܐ|
    block |ܒܛܘܼܗܡܹܗ ܕܩܵܐܹ̇ܝܢ ܩܵܛܘܠܵܐ܁|
    block |܃ܘܲܢܚܸܬܼܘ ܪ̈ܵܡܹܐ ܠܫܲܦܠܘܼܬܼܵܐ|
    block |ܕܐܸܫܬܵ ܘܬܲܦܘܥܲܡ ܥܵܘ̈ܠܹܐ܁|
    block |܃ܚܝܵܪܵܐ ܕܥܲܝܢܹ̈ܐ ܨܵܕܼ ܐܢܘܿܢ|
    block |ܠܲܡܠ̈ܝܼܠܹܐ ܘܦܲܟܲܪܘ ܐܸܢܘܿܢ܁|
    block |܃ܘܫܘܼܦܪܵܐ ܕܐܲܦܹ̈ܐ ܦܲܐܝܵܬܼ̈ܐ|
    block |ܚܲܒܸܠ ܫܘܼܦܪܵܐ ܕܡܲܕ ܥܲܝܗܘܿܢ|
    block |܃ܚ̣ܙܵܘ ܠܲܡ ܒܢ̈ܝܐ ܕܐܲܠܵܗܵܐ|
    block |ܠܲܒܼܢܵܬܼ ܐ̄ܢܵܫܵܐ ܕܫܲܦܝܼܪ̈ܵܢ܁|
    block |܃ܘܪܲܓܼܘ ܐܸܢܹܝܢ ܘܲܢܣܲܒ̣ܘ ܐܸܢܘܿܢ|
    block |ܘܐܵܘܠܕܼܘ ܓܲܢ̄ܒܵܪܹ̈ܐ ܕܥܵܘܠܵܐ܁|
    block |܃ܠܵܘ ܪܲܒܿܘܼܬܼܵܐ ܕܡܘܼܫܚ̈ܵܬܼܵܐ|
    block |ܨܒ̣ܵܐ ܕܲܢܒܲܕܸܩ ܒܵܪܟܿܝܵܐ܁|
    block |܃ܪܲܒܿܘܼܬܼ ܥܵܘܠܵܐ ܐܲܟܼܬܸܒܼܘ ܠܲܢ|
    block |ܕܐܸܬܼܓܲܢܒܲܪܘ ܥܲܠ ܪܝܼܫ̈ܬܼܵܐ܁|
    block |܃ܦܬܲܚ̣ ܫܘܼܦܪܵܐ ܕܲܒܼܢ̈ܵܬܼ ܩܵܐܹܝܢ|
    block |ܢܸܒܼܥܵܐ ܣܲܢܝܵܐ ܕܲܚܛܝܼܬܼܵܐ܁|
    block |܃ܘܐܲܛܝܼܦ ܠܲܒܼܢܲܝ̈ ܕܲܕܝܼܩܵܐ|
    block |ܒܡܵܘܡܘܼܠܵܐ ܕܪܸܓܲܬܼ ܦܲܓܼܪܵܐ܁|
    block |܃ܡܙܲܓܲܝ̈ ܟܵܣܵܐ ܒܢ̈ܬܼ ܩܵܛܵܘܠܵܐ|
    block |ܘܐܲܪ̈ܘܝܼ ܒܬܸܛܪܹܗ ܠܲܫܦ̈ܝܐ܁|
    block |܃ܘܕܲܠܚ̈ܝܗܝ ܠܗܵܘܢܵܐ ܕܚܲܟܿܝܼܡܹ̈ܐ|
    block |ܒܝܲܕܼ ܡܹܐܪܝܼܬܲܐ ܕܐܲܦܲܝ̈ܗܹܝܢ܁|
    block |܃ܘܕܲܫܒܲܩ̣ܘ ܪ̈ܡܐ ܥܘܡܪ̈ܝܗܘܢ|
    block |ܘܲܢܚܸܬܘ ܠܲܐܪܥܵܐ ܕܬܸܢܚ̈ܵܬܹܐ܁|
    block |܃ܣܠܸܩ ܥܵܘܠܵܐ ܕܣܘܼܥܪ̈ܢܲܝܗܘܿܢ|
    block |ܘܐܲܚܬܵܗ̇ ܠܲܐܪܥܵܐ ܟܠܹܐܢܘܼܬܼܵܐ܁|
    block |܃ܕܠܵܐ ܩܵܘܝܼܘ ܒܲܫܒܼܵܒܼܘܼܬܹܗ|
    block |ܕܥܘܼܡܪܵܐ ܦܲܐܝܵܐ ܕܦܲܪܕܲܝܣܵܐ܁|
    block |܃ܓܪ̣ܲܦ ܐܸܢܘܿܢ ܡܵܡܘܿܠ ܥܵܘܠܵܐ|
    block |ܘܣܸܓܼܝܲܬ̤ ܒܝܼܫܬܿܐ ܥܲܠ ܐܪܥܵܐ܁|
    block |܃ܘܐܸܬܿܬܿܘܚ ܕܲܥ̣ܒܕ ܐܢܵܫܵܐ|
    block |ܕܚܒܿܠܘ ܘܣܬܪܘ ܛܘܟܣܘ̈ܗܝ܁|
    block |܃ܠܵܐ ܗܘ̣ܵܐ ܬܘܬܼܵܐ ܐܲܕܪܟܼܬܹܗ|
    block |ܠܲܐܚܝܸܕܼ ܣܵܟܼܵܐ ܕܟܼܠ ܝܵܕ̈ܥܵܢ܁|
    block |܃ܠܲܬܼܘܵܬܼܗܘܿܢ ܐܲܫ̣ܡܲܥ ܩܵܠܵܐ|
    block |ܕܲܟܼܒܲܪ ܦܵܢܹ̇ܝܢ ܡ̣ܢ ܥܵܘܠܵܐ܁|
    block |܃ܩ̈ܠܐ ܕܡܠܹܝܢ ܠܘܼܚܵܡܹ̈ܐ|
    block |ܡܸܬܼ ܡܲܠܠܝܼܢ ܗ̄ܘ̣ܵܘ ܨܹܕܲܝܗܘܿܢ܁|
    block |܃ܕܐܸܢ ܗܘ̤ ܕܡܵܨܝܵܐ ܢܸܬܿܬܿܥܝܼܪܘܼܢ|
    block |ܕܲܡܟܹ̈ܐ ܕܲܛܒ݂ܲܘ ܒܲܚܛܝܼܬܼܵܐ܁|
  block
    block |܃ܐܲܝܟ ܫܝܼܦܘܿܪܵܐ ܡܲܙܥܸܩ ܗ̄ܘ̣ܵܐ|
    block |ܩܵܠ ܒܵܪܘܿܝܵܐ ܒܐܸܕܢܲܝ̈ܗܘܿܢ܁|
    block |܃ܕܗܵܐ ܥܵܛܹܐ ܐ̄ܢܵܐ ܡ̣ܢ ܐܲܪܥܵܐ|
    block |ܐܢܫ̈ܐ ܕܒܲܠܒܸܿܠܘ ܛܘܼܟܵܣܲܝ̈܁|
    block |܃ܡܲܛܝܼ ܩܸܨܵܐ ܥܲܠ ܐܲܪܥܵܐ|
    block |ܘܲܢܦ݂ܲܩ ܢܘܼܩܕܵܢܵܐ ܕܪܘܼܓܼܙܵܐ܁|
    block |܃ܘܐܲܫ̣ܡܲܥ ܩܵܠܵܐ ܕܠܵܐ ܡܹܟܹܿܝܠ|
    block |ܬܸܥܡܲܪ ܪܘܼܚܝ ܒܐ̄ܢܵܫܵܐ ܠܥܵܠܲܡ܁|
    block |܃ܡܲܠܸܠ ܬܘܼܒܼ ܩܵܠܵܐ ܕܬܸܢܝܵܐ|
    block |ܠܘܵܬܼ ܢܘܿܚ ܢܝܼܚܵܐ ܘܐܸܡ݂ܲܪ ܠܹܗ܁|
    block |܃ܕܢܸܥܒܸܿܕܼ ܩܹܒܼܘܼܬܼܵܐ ܕܩܲܝܣܵܐ|
    block |ܕܢܸܣܬܲܬܲܪ ܒܵܗ̇ ܒܡܵܡܘܿ ܠܵܐ܁|
    block |܃ܥܒܸܕܼ ܠܹܗ [ܠܵܟ] ܩܹܒܼܘܼܬܼܵܐ ܕܥܲܪܩܵܐ|
    block |ܘܫܘܿܥܹܝܗ̇ ܒܟܼܘܼܦܪܵܐ ܕܠܵܐ ܬܸܛܲܒܲܥ܁|
    block |܃ܕܲܬܼܥܲܙܹܐ ܩܕܼܵܡ ܡܲܚܫܘ̈ܠܹܐ|
    block |ܡܵܐ ܕܚܵܠܛܝܼ̈ܢ ܡܲܝܵ̈̄ܐ ܒܡܲܝ̈ܵܐ܁|
    block |܃ܚܘܝܹܗ ܐܘܼܪܟܵܗ̇ ܘܦܬܼܝܗ̇|
    block |ܕܲܟܼܡܵܐ ܢܗܒܸܕܼ ܡܘܼܫܚ̈ܵܬܼܵܗ̇܁|
    block |܃ܘܐܲܠܦ ܦܘܼܠܵܓܼ ܡܸܕܼܝܵܪܹ̈ܐ|
    block |ܕܚܵܫܚܝܼ̈ܢ ܠܹܗ ܘܲܠܚܚܘ̈ܬܼܵܐ܁|
    block |܃ܥܒܸܕܼ ܐܘܼܪܟܿܐ ܬܠܵܬܼ ܡܵܠܐ ܐܲܡܝܼ̈ܢ|
    block |ܘܲܦܬܼܵܝܵܐ ܚܲܡܫܝܼܢ ܐܲܡܝܼ̈ܢ܁|
    block |܃ܘܲܬܼܠܵܘܼܬܼܝܼܢ ܐܲܡܝܼ̈ܢ ܪܵܘܡܵܗ̇|
    block |ܘܙܘܼܝܵܕܼܵܢܹ̈ܐ ܒܓܼܵܘ ܡܸܕܼܝܵܪ̈ܝܗ̇܁|
    block |܃ܬܠܵܬܼܵܐ ܡܸܕܼܝܵܪ̈ܝܼܢ ܬܸܗܘܹܐ|
    block |ܕܲܢܕܲܝܪܘܼܢ ܒܵܗ̇ ܟܠ ܓܸܢܣܝܼ̈ܢ܁|
    block |܃ܚܲܘܲܬܼ ܫܸܢܵܐ ܘܲܒܼܥܝܼܪܵܐ|
    block |ܘܦܪܚܬܼܵܐ ܕܓܦܐ ܘܐܢܫ̈ܐ܁|
    block |܃ܐܹܝܘ ܡܵܪܵܐ ܕܲܛܥܝܼܢ ܟܠܵܐ|
    block |ܕܡܲܠܸܦ ܦܘܼܪ̈ܣܹܐ ܠܙܲܕܝܼ̈ܩܹܐ܁ ܩܵ|
    block |܃ܕܟܲܕܼ ܡܸܫܟܲܚ ܗ̄ܘ̣ܵܐ ܕܢܦܨܝܘܗܝ|
    block |ܡܚܲܟܸܿܡ ܠܹܗ ܠܣܘܼܢܩܵܢ ܚܝܘ̈ܗܝ܁|
    block |܃ܡܨܸܐ ܗ̄ܘ̣ܵܐ ܕܢܲܛܪܝܘܗܝ ܠܬܲܡܝܼܡܵܐ|
    block |ܥܲܡ ܫܲܪܟܵܢܵܐ ܕܟܼܠ ܕܐܲܚܝܼ܁|
    block |ܘܲܦܫܝܼܩ ܗ̄ܘ̣ܵܐ ܠܹܗ ܕܲܢܣܲܬܲܪ܁|
    block |ܕܠܵܐ ܩܒܼܘܼܬ̇ܐ ܠܟܼܠ ܡܸܕܸܡ܁|
    block |܃ܠܬܲܝܵܒܼܘܬܼܵܐ ܕܡܲܪ̈ܵܚܹܐ|
    block |ܗ̄ܘ̣ܵܐ ܬܘܼܒܵܢܵܐ ܕܩܹܒܼܘܼܬܼܵܐ܁|
    block |܃ܕܒܼܐܵܬ̤ܵܐ ܓܠܝܼܬܼܵܐ ܢܸܬܼܟܵܘܢܘܼܢ|
    block |ܘܢܕܘܢܘܢ ܣܘܼܥܪ̈ܢܝܗܘܢ܁|
    block |܃ܒܦܘܼܠܚܵܢ ܒܲܝܣܵܐ ܫܲܬܝܲܩܵܐ|
    block |ܨܒܼܵܐ ܕܲܢܚܲܟܸܿܡ ܠܲܡܠܝܼ̈ܠܹܐ܁|
    block |܃ܕܢܸܫܐܲܠܘܼܢ ܚ̈ܝܐ ܠܡܝܬ̈ܐ|
    block |ܡܸܛܠ ܡܵܢܵܐ ܡܬܲܦܲܠܚܝܼܢ܁|
    block |܃ܚܪ̈ܫܐ ܒܩܵܠܵܐ ܒܵܠܹ̇ܝܢ ܗ̄ܘ̣ܵܘ|
    block |ܠܲܡܠܝܼ̈ܠܹܐ ܕܬܼܘܼܒܼܘ ܡ̣ܢ ܥܵܘܠܵܐ܁|
    block |܃ܕܗܵܐ ܒܬܼܩܵܢܲܢ ܡܸܬܼܟܲܪܙܵܐ|
    block |ܬܝܵܒܼܘܼܬܼܵܐ ܐܸܢ ܨܵܒܸ̇ܝܢ ܐܢ̄ܬܿܘܿܢ܁|
    block |܃ܐܲܝܟ ܟܵܪܘܿܙܵܐ ܩܵܥܹ̇ܐ ܗ̄ܘ̣ܵܐ|
    block |ܩܵܠ ܦܘܼܠܚܵܢܵܐ ܕܩܹܒܼܘܼܬܼܵܐ܁|
    block |܃ܒܩܘܼܡܘ ܦܸܨܘ ܘܝܩܪܵܐ ܕܚܵܘܒܲܝܟܿܘܿܢ|
    block |ܕܲܡܟܹ̈ܐ ܕܲܛܒ݂ܲܥܘ ܒܲܚܛܝܼܬܼܵܐ܁|
    block |܃ܝܲܬܿܝܼܪܹ̈ܐ ܗ̄ܘ̣ܵܘ ܨܹܐܕܲܝܟܘܢ [ܗܘܢ]|
    block |ܩܵܠܹ̈ܐ ܕܬܼܘܩܵܢ ܩܹܒܼܘܼܬܼܵܐ܁|
    block |܃ܕܣܲܟܼܪܹܗ ܠܝܘܩܪܐ ܕܒܝܫ̈ܬܐ|
    block |ܠܫܸܡܥܐ ܕܡܥܠ ܒܘܝܢܐ܁|
    block |܃ܢܘܚ ܗ̄ܘ̣ ܒܠܚܘܕܘܗܝ ܫܡ̣ܥ ܗܘ̣ܵܐ|
    block |ܘܡܣܟܿܐ ܗ̄ܘ̣ܵܐ ܠܫܘܠܵܡܵܐ܁|
    block |܃ܟܲܕܼ ܡܲܗ ܠܝܼܢ ܒܹܗ ܡܲܪ̈ܚܹܐ|
    block |ܕܠܵܐ ܡܸܬܼܗܲܝܡܲܢ ܬܘܩܢܗ܁|
    block |܃ܒܢ̣ܵܐ ܠܹܗ ܒܲܝܬܿܐ ܬܲܡܝܼܡܵܐ|
    block |ܐܲܝܟ ܪܸܡܙܵܐ ܕܚܲܟܸܿܡ ܢܲܦ̣ܫܹܗ܁|
    block |܃ܘܡܲܠܸܠ ܥܲܡܹܗ ܓܸܠܝܢܵ̇ܐ|
    block |ܕܲܢܛܲܝܸܒܼ ܠܹܗ ܬܘܼܪܣܵܝܵܐ܁|
    block |܃ܐܲܥܸܠ ܘܚܡ̣ܠ ܡܙܘܿܢܵܐ|
    block |ܠܹܗ ܘܲܠܓܸܢܹܣܹܗ ܕܟܼܠ ܡܸܕܸܡ܁|
    block |܃ܘܟܲܕܼ ܪܸܡܙܵܐ ܢܛ̇ܪ ܗ̣ܘܐ ܠܹܗ|
    block |ܐܲܠܦܹܗ ܕܢܹܐܨܲܦ ܕܚܫܚܬܗ܁|
    block |܃ܠܵܐ ܗ̄ܘ̣ܵܐ ܐܘܼܟܼܠܵܐ ܕܣܲܒܼܥܘܼܬܼܵܐ|
    block |ܟܲܢܸܫ ܘܲܚ̣ܡܲܠ ܙܲܕܝܼܩܐ܁|
    block |܃ܕܝܕ̇ܥ ܗ̄ܘ̣ܵܐ ܕܠܵܐ ܣܦܩ̇ ܗ̄ܘ̣ܵܐ|
    block |ܐܘܼܟܼܠܵܐ ܒܸܠܥܵܕܼ ܡ̣ܢ ܪܸܡܙܐ܁|
    block |܃ܩܲܠܝܼܠ ܗ̄ܘ̣ ܡܸܬܿܬܲܪܣܝܼܢ ܗ̄ܘ̣ܵܘ|
    block |ܠܩܘܼܝܵܡ ܚܲܝܹ̈ܐ ܕܦܓܼܪ̈ܝܗܘܿܢ܁|
    block |܃ܘܪܡܙܐ ܕܚܲܝܠܹܗ ܕܒܪܘܝܐ|
    block |ܢܛ̇ܪ ܗ̄ܘ̣ܵܐ ܠܗܘܢ ܒܲܒܼܨܝܪܐ܁|
    block |ܥܒ̣ܕܼ ܠܲܡ ܢܘܚܝ ܐܲܝܟ ܕܐܸܬܼܦܩܲܕܼ܁|
    block |ܘܡܲܠܸܠ ܥܲܡܹܗ ܒܵܪܘܿܝܵܐ܁|
    block |܃ܕܥܘ̣ܐ ܠܩܹܒܼܘܼܬܼܵܐ ܐܲܢ̄ܬܿ ܘܲܒܼܢܲܝ̈ܟ|
    block |ܘܢܸܫܹ̈ܐ ܕܲܒܼܢܲܝ̈ܟ ܥܲܡ ܕܝܼܠܹܟ܁|
    block |܃ܐܲܥܸܠ ܥܲܡܵܟ ܚܲܝܘ̈ܬܼܵܐ|
    block |ܘܲܒܼܥܝܼܪܵܐ ܥܲܡ ܦܪܲܚܬܵܐ܁|
    block |܃ܠܡܚܝܘ ܙܪܲܥܵܐ ܒܐܲܪܥܵܐ|
    block |ܕܢܸܪܕܘܼܢ ܓܸܢܣܹ̈ܐ ܒܝܘܼܒܵܠܐ܁|
    block |ܐܲܥܸܠ ܕܸܟܼܪܹ̈ܐ ܘܢܸܩܒܼܪܼ̈ܵܐ܃|
  block
    block |ܬܪܹܝܢ ܬܪܹܝܢ ܡ̣ܢ ܓܸܢܣܹ̈ܐ ܛܡ̈ܐܐ܁|
    block |܃ܘܲܕܼܡܝ̈ܐ ܫܲܒܼܥܵܐ ܫܲܒܼܥܵܐ|
    block |ܐܲܟܼܚܲܕܼ ܕܼܟܼܪܹ̈ܐ ܘܢܸܩܒܼ̈ܬܼܵܐ܁|
    block |܃ܠܵܐ ܝܵܕܲܥ̇ ܗ̄ܘ̣ܵܐ ܬܲܡܝܼܡܵܐ|
    block |ܠܡܸܦܪܲܫ ܛܲܡܐܹ̈ܐ ܘܲܕܼܟܼܝ̈ܐ܁|
    block |܃ܥܕܲܡܵܐ ܕܚܲܘܝܹܗ ܦܘܼܩܕܵܢܵܐ|
    block |ܒܝܲܕܼ ܡܸܢܝܵܢܵܐ ܕܟܼܠ ܓܸܢܣܝܼ̈ܢ܁|
    block |ܐܲܣܓܿܝܼ ܘܐܲܥܸܠ ܠܲܕܼܟܼ̈ܢܐ|
    block |ܕܚܵܫ̇ܚܝܼܢ ܗܵܘ̣ܵܘ ܠܹܗ ܡܵܐ ܕܢܲܦܲܩ܁|
    block |܃ܕܢܦܸܣ ܠܹܗ ܕܢܹܐܟܼܘܿܠ ܒܸܣܪܵܐ|
    block |ܘܢܲܣܸܩ ܡܸܢܗܘܿܢ ܠܲܥܠܬܼܵܐ܁|
    block |܃ܐܘ ܪܡܙܵܐ܁ ܕܟܢܫ ܓܸܢܣܹ̈ܐ|
    block |ܡܪ̈ܚܐ ܘܒܲܥܪܝܼܪ̈ܝܹܐ܁|
    block |܃ܘܫܲܝܸܢ ܐܸܢܘܿܢ ܠܲܚܕ̈ܵܕܐ|
    block |ܘܩܕܡ ܢܘܚ ܫܠܒܸܿܕ ܐܢܘܿܢ܁|
    block |܃ܗܵܘ̇ ܪܸܡܙܵܐ ܕܐܲܥܒܲܪ ܐܢܘܿܢ|
    block |ܩܕܡ ܐܕܡ ܟܕܼ ܫܬܝܩ̈ܝܢ܁|
    block |܃ܗܘ̤ ܫܲܥܒܸܿܕ ܘܕܢ ܐܢܘܢ|
    block |ܒܢܝܪܐ ܡܸܠܬܹܗ ܕܬܲܡܝܼܡܵܐ܁|
    block |܃ܨܵܝ̇ܒܿܝܼܢ ܗ̄ܘ̣ܵܘ ܓܸܢܣܝܼ̈ܢ ܓܸܢܣܝܼ̈ܢ|
    block |ܕܢ̇ܓܕ ܗ̄ܘ̣ܵܐ ܠܗܘܿܢ ܦܘܼܩܕܢܐ܁|
    block |܃ܘܐܵܬܹ̇ܝܢ ܕܸܟܼܪܹ̈ܐ ܘܢܸܩܒܼ̈ܬܼܵܐ|
    block |ܕܟܝ̈ܐ ܘܟܡܐ̈ܐ ܘܲܒܼܗܝܼܠܹܝܼܢ܁|
    block |܃ܦܓܼܘܕܹ̈ܐ ܐܹܕܫܲܝܢܵܐ ܡܪܡܝܢ ܗ̄ܘ̣ܵܘ|
    block |ܒܦܘܼܡ ܚܲܝܘ̇ܬܼ̈ܐ ܘܫܲܬܿܝܼܩܝܼܢ܁|
    block |܃ܐܲܪܝܵܐ ܘܬܼܘܪܵܐ ܟܕܼܝܼܢܝܼܢ ܗ̄ܘ̣ܘ|
    block |ܒܢܝܼܪܵܐ ܕܪܸܡܙܹܗ ܕܒܼܵܪܘܿܝܵܐ܁|
    block |܃ܡܪܟܿܢ ܓܦ̈ܐ ܕܦܪܚܬܐ|
    block |ܘܢܵܚ̇ܬܿܐ ܡ̣ܢ ܪܵܘܡܵܐ ܠܥܘܼܡܩܵܐ܁|
    block |܃ܘܪܗ̇ܛܝܼܢ ܗ̄ܘ̣ܵܘ ܝܵܘܢܹ̈ܐ ܘܢܸܨ̈ܐ|
    block |ܠܘܥܲܕܵܐ ܕܲܬܼܪܲܬ ܩܒܘܬܐ܁|
    block |܃ܫܲܝܢܵܐ ܪܲܒܿܐ ܡܘܡܠܟ ܗ̄ܘ̣ܵܐ|
    block |ܒܲܬܼܪܥ ܒܲܝܬܹܗ ܕܙܲܕܲܝܩܵܐ܁|
    block |܃ܕܓܼܢܣܹ̈ܐ ܐܲܟܼܠ̈ܝ ܠܚܕܕ̈ܐ|
    block |ܒܚܘܼܒܿܐ ܢܲܫ̣ܩܘ ܠܚܕ̈ܕܐ܁|
    block |܃ܒܢܘܚ ܐܸܬܼܚܲܕܲܬܿ ܫܘܼܠܛܵܢܵܐ|
    block |ܕܐܝܼܩܵܪܵܐ ܕܨܲܠܡܹܗ ܕܐܵܕܡ܁|
    block |܃ܕܓܢܣ̈ܐ ܕܲܡ̣ܪܕܘ ܡ̣ܢ ܐܕܡ|
    block |ܦܢ̣ܘ ܘܐܸܫܬܲ ܥܒܲܕܘ ܒܐܝܼܕ̈ܝ ܢܘܿܚ܁|
    block |܃ܢܦ̣ܩ ܪܡܙܐ ܐܝܟ ܠܝܙܓܕܐ|
    block |ܘܟܲܢܸܫ ܐܢܘܢ ܡ̣ܢ ܟܠ ܕܘܼܟ܁|
    block |܃ܘܟܕܢ ܐܢܘܢ ܘܒܐܘܝܘܬܐ|
    block |ܠܓܸܢܣܹ̈ܐ ܦܠܝ̈ܓܐ ܘܐܸܫܬܼܿܝܢܘ܁|
    block |܃ܣܵܡ̣ ܩܸܨܵܐ ܠܫܲܒܼܥܵܐ ܝܵܘܡܝܼ̈ܢ|
    block |ܥܲܕܼܡܸܢܬܼ ܟܲܢܫ̈ܢ ܚܲܝܘ̈ܬܼܵܐ܁|
    block |܃ܒܗܵܘ̇ ܛܲܟܼܣܵܐ ܕܬܼܵܩܸܢ ܒܹܗ ܟܠ|
    block |ܘܢܚ̣ ܡ̣ܢ ܥܡܠܹܗ ܒܕ ܫܒܥܐ܁|
    block |܃ܬܲܡ̇ܢ ܬܲܗܝ ܬܘܼܩܵܢܹܗ|
    block |ܠܝܘܼܠܦܵܢܵܐ ܕܟܸܢܫܲܝ̈ ܪܵܘܡܵܐ܁|
    block |܃ܘܗܵܪ ܟܵܐ ܐܲܓܲܪ ܕܲܢܚܵܘܹܐ|
    block |ܕܠܵܐ ܪܵܓܼܵܐ ܠܹܗ ܕܢܚܒܠ|
    block |܃ܒܲܡܵܐܐ ܫܲܢܲܝ̈ܐ ܛܲܝܒܿܘܼܬܼܵܐ|
    block |ܩܵܥ̇ܝܵܐ ܗ̄ܘ̣ܵܬܼ ܐܲܝܟ ܟܵܪܘܿܙܵܐ܁|
    block |܃ܕܚ̈ܛܝܐ ܦܢ̣ܵܘ ܡ̣ܢ ܥܵܘܠܵܐ|
    block |ܥܲܕܼܠܵܐ ܢܲܦ̇ܩܵܐ ܟܹܐܢܘܼܬܼܵܐ܁|
    block |܃ܒܵܬܲܪ ܢܘܼܓܼܪܵܐ ܕܲܫܟܼ̈ܝܵܐ|
    block |ܣܵܡ̣ ܩܸܨܵܐ ܠܒܲܒܼܥܵܐ ܝܵܘܡܝܼ̈ܢ܁|
    block |܃ܕܲܒܼܡܵܠܐ ܫܢܲܝ̈ܵܐ ܘܲܒܼܫܼܲܥܵܐ|
    block |ܠܲܬܼܝܵܒܼܘܼܬܼܵܐ ܡܣܲܟܹܿܐ ܗ̄ܘ̣ܵܐ܁|
    block |܃ܡܸܟܿܐ ܠܫܲܒܼܥܵܐ ܝܵܘܡ̈ܬܼܵܐ|
    block |ܫܠ̇ܡ ܦܘܼܩܕܵܢܝ ܒܥܒܼܵܕܵܐ܁|
    block |܃ܘܚܵܡܸ̇ܠ ܐ̄ܢܵܐ ܠܵܗ̇ ܠܛܲܝܒܿܘܼܬܼܵܐ|
    block |ܠܓܼܵܘ ܡ̣ܢ ܫܘܼܪܵܐ ܕܟܹܐܢܘܼܬܼܵܐ܁|
    block |܃ܡܸܟܿܐ ܠܫܲܒܼܥܵܐ ܝܵܘܡ̈ܬܼܵܐ|
    block |ܐܵܚܸ̇ܕܼܢܵܐ ܬܲܪܥܵܐ ܕܪ̈ܵܚܡܲܝ܁|
    block |܃ܘܬܼܵܪܥ̇ ܐ̄ܢܵܐ ܝܲܡܵܐ ܕܩܒܹܐ|
    block |ܠܥܸܠ ܡ̣ܢ ܚܲܨܗ ܕܲܪܩܝܼܥܵܐ܁|
    block |܃ܒܚܲܡܫܲܡܵܐܐ ܫܢܝܼ̈ܢ ܒܲܕܸܩ ܠܹܗ|
    block |ܓܸܠܝܵܢܵܐ ܠܢܘܿܚ ܥܲܠܗܵܕܹܐ܁|
    block |ܘܲܒܼܫܸܬܼܡܵܐܐ ܠܚܝܘ̈ܗܝ ܫܸܠܡܲܬ̤܁|
    block |ܦܪܵܬܼܘܿܙܡܝܼܵܐ ܕܲܦܣ݂ܲܩ ܗ̄ܘ̣ܵܐ܁|
    block |܃ܒܲܫܢܲܬܼ ܫܸܬܼܡܵܐܐ ܠܝܲܚ̈ܝ ܢܘܿܚ|
    block |ܠܛܫܲܬ̤ ܣܲܝܦܵܐ ܟܹܐܢܘܼܬܼܵܐ܁|
    block |܃ܘܲܒܼܙܲܝܢܵܐ ܕܡܲܝ̈ܵܐ ܘܟܼܬܼܗ|
    block |ܠܟܼܠܹܗ ܚܲܝܠܵܗ̇ ܕܥܵܡܲܪܬܿܐ܁|
    block |܃ܒܲܫܢܲܬܼ ܫܸܬܼܡܵܐܐ ܠܚܲܝ̈ ܢܘܿܚ|
    block |ܥܲܒܼܪܹܗ ܝܲܡܵܐ ܠܲܬܼܚܘܼܡܹܗ܁|
    block |܃ܘܩܒܝܐ ܕܠܥܸܠ ܐܸܫܬܿ ܚܠܲܦ|
    block |ܠܒܲܪ [ܡ̣ܢ] ܛܲܟܼܣܵܐ ܕܡܲܚܬܲܬܹܿܗ܁|
    block |܃ܒܲܫܢܲܬܼ ܫܸܬܼܡܵܐܐ ܠܚܲܝ̈ ܢܘܿܚ|
    block |ܗܘ̤ܐ ܛܵܘܦܵܢܵܐ ܥܲܠ ܐܲܪܥܵܐ܁|
    block |܃ܘܥܲܠ̣ ܢܘܿܚ ܘܲܒܼܢܵܘ̈ܗܝ ܘܲܒܼܢܸܫܵܘ̈ܗܝ|
    block |ܘܟܼܠܗܘܿܢ ܓܸܢܣܹ̈ܐ ܕܚܘ̈ܬܐ܁|
    block |܃ܩܵܠܵܐ ܕܡܲܝܵ̈ܐ ܐܲܙܵܝܼܥܵܗ̇|
    block |ܠܥܵܡܲܪܬܵܐ ܥܲܠ ܝܲܬܵܒܿܝܹܝ̈ܗ̇܁|
    block |܃ܘܲܪܓܼܘܼܒܝܵܐ ܕܡܲܝ̈ܐ ܕܲܠܥܸܠ|
    block |ܟܲܣܝܼ ܐܲܦܹܝ̈ܗ̇ ܒܚܸܫܘܿܟܼܵܐ܁|
  block
    block |܃ܢܘܿܚ ܘܲܕܼܥܲܡܹܗ ܡܣܲܟܹܿܝܢ ܗ̄ܘ̣ܵܘ|
    block |ܠܵܗ̇ ܪܸܡܙܵܐ ܕܟܲܢܸܫ ܐܢܘܿܢ܁|
    block |܃ܕܢܹܐܚܘܲܕ ܬܲܪܥܵܐ ܕܩܹܒܼܘܼܬܼܵܐ|
    block |ܒܲܩܠܝܕܼܵܐ ܕܪܸܡܙܵܐ ܕܚܲܝܼܠܹܗ܁|
    block |܃ܬܲܗܪܵܐ ܗܘ̤ܵܬܼ ܗܵܝ̇ ܡܲܥܲܠܬܵܐ|
    block |ܕܢܸܣܬܲܬܿܪܘܢ ܡ̣ܢ ܡܵܡܘܿܠܵܐ܁|
    block |܃ܡ̈ܠܝܼܠܹܐ ܒܲܣܪܘ ܥܲܠ ܩܵܠܹ̈ܐ|
    block |܃ܘܐܲܫܝܼܛܘ ܦܘܼܠܚܵܢ ܩܹܒܼܘܼܬܼܵܐ|
    block |ܘܢܫ̈ܫܹܐ ܗܝܡܢܘ ܕܥܐܠ̇ܝܼܢ܃ [ܕܐܢ]|
    block |ܠܵܐ ܙܵܟܹ̇ܐ ܠܗܘܿܢ ܡܡܘܠܐ܁|
    block |܃ܫܘܹܝܢ ܗ̄ܘ̣ܵܘ ܟܠܗܘܿܢ ܟܲܕܼ ܥܵܐܠܝܼܢ|
    block |ܐܲܟܚܕܼ ܕܟܼܪܹ̈ܐ ܘܢܸܩܒܼ̈ܵܬܼܵܐ܁|
    block |܃ܘܥܲܠ ܬܲܡ̇ܢ ܠܐܵܝܼܬܿܝܪܵܐ|
    block |ܘܠܵܐ ܚܲܣܝܼܪܵܐ ܠܡܸܢܵܝܵܢܵܐ|
    block |܃ܚܵܙܹ̇ܝܢ ܗ̄ܘ̣ܵܘ ܓܹܝܪ ܡܪ̈ܚܹܐ|
    block |ܠܓܸܢܣܹܐ ܕܟܼܵܢܫ̇ܝܼܢ ܠܲܬܼܪܲܥ ܢܘܿܚ܁|
    block |܃ܠܵܐ ܪܢܝܼ̇ܢ ܗ̄ܘ̣ܵܘ ܕܥܲܠ ܡܵܢܵܐ|
    block |ܫܒܲܩ̣ܘ ܚܘܼܪܒܵܐ ܘܲܪܚܸܡܘ ܫܲܝܢܵܐ܁|
    block |܃ܒܟܼܠܗܘܿܢ ܐܲܟܼܪܸܙ ܒܵܪܘܿܝܵܐ|
    block |ܬܝܵܒܼܘܼܬܼܵܐ ܒܐܸܕܼܢܲܝ̈ ܥܲܛܠܹ̈ܐ܁|
    block |܃ܒܬܼܘܼܩܵܢ ܒܲܝܣܹܐ ܕܩܹܒܼܘܼܬܼܵܐ|
    block |ܘܒܟܼܢܘܫܝܐ ܕܚܲܝܘܲܬܼ ܒܲܪܵܐ܁|
    block |܃ܒܲܡܠܐ ܫܢ̈ܝܐ ܓܸܠܝܵܢܹ̈ܐ|
    block |ܐܲܝܟ ܫܝܼܦܘܿܪ̈ܐ ܩܵܥܹ̇ܝܢ ܗ̄ܘ̣ܵܘ܁|
    block |܃ܘܒܲܕܼܡܘܼܬܼ ܫܲܒܼܛܵܐ ܕܡܲܪ ܕܼܘܼܬܼܵܐ|
    block |ܡܲܙܥܸܩ ܗ̄ܘ̣ܵܐ ܩܵܠ ܡܵܡܘܿܠܐ܁|
    block |܃ܘܥܕܲܡܵܐ ܠܫܲܒܼܥܵܐ ܝܘܡܝܼ̈ܢ|
    block |ܬܲܚܡܹܗ ܠܦܘܼܣܩܵܢ ܚܲܝ̈ܗܘܿܢ܁|
    block |܃ܕܡܸܪܵܐ ܠܫܲܒܼܥܵܐ ܝܵܘ̈ܡܵܬܼܵܐ|
    block |ܘܠܵܐ ܠܸܒܵܐ [ܕܵܠܫ] ܕܛܲܒܿܝܼ̈ܥܹܐ܁|
    block |܃ܥܲܠ ܢܘܿܚ ܘܐܲܥܸܠ ܚܝܘ̈ܬܐ|
    block |ܐܲܝܟ ܡܵܐ ܕܦܲܩܕܹܗ ܓܸܠ̣ܝܵܢܵܐ܁|
    block |܃ܘܐܲܚܕܼܵܗ̇ ܪܸܟܡܙܵܐ ܩܹܒܼܘܼܬܼܵܐ|
    block |ܘܛܲܒܼܥܵܗ̇ ܚܲܝܠܹܗ ܕܒܼܵܪܘܿܝܵܐ܁|
    block |܃ܥܲܠܘ ܚܲܪ̈ܫܐ ܘܦܵܫ̣ܘܡ̈ܠܠܐ|
    block |ܕܲܗܘ̤ܵܘ ܚܪ̈ܫܹܐ ܒܨܒܼܝܵܢܵܐ܁|
    block |܃ܘܐܲܟܿܣܲܬ̤ ܐܸܢܘܿܢ ܟܹܐܢܘܼܬܼܵܐ|
    block |ܒܫܲܬܿܝܼܩܹ̈ܐ ܕܨܵܬܼܘ ܦܘܼܩܪܵܢܵܐ܁|
    block |܃ܘܒܼܵܬܲܪ ܫܲܒܼܥܵܐ ܝܘܵܡܬܐ|
    block |ܒܲܫܢܲܬܼ ܫܸܬܼܡܵܠܐ ܠܝܲܚ̈ܝܼ ܢܘܿܚ܁|
    block |܃ܒܝܼܪܚܵܐ ܕܲܬܼܪܹܝܢ ܐܲܙܥܸܩ ܒܵܗ̇|
    block |ܩܵܠ ܟܹܐܢܘܼܬܼܵܐ ܒܥܵܡܲܪܬܵܐ܁|
    block |܃ܘܒܫܒܥܣܪܐ ܒܡܢܝܢܐ|
    block |ܪܫ̣ܲܡ ܓܘܼܢܚܵܐ ܕܲܓܼܙܵܪ ܕܝܼܢܹܗ܁|
    block |܃ܘܥܲܠ ܟܠܗܘܿܢ ܬܸܓܼܡܹ̇ܐ ܢܸܦܩܲܬ̤|
    block |ܐܵܦ ܦܵܣܝܼܣ ܕܲܬܼܒܥܬܼܐ܁|
    block |܃ܘܐܬܿܬܿܪܲܥܘ ܢܸܒܼ̈ܥܹܐ ܕܲܬܼܗܘܼܡܵܐ|
    block |ܘܢܸܣܟܹ̈ܐ ܕܪܵܘܡܵܐ ܐܸܬܦܲܬܼܚܘ܁|
    block |܃ܘܒܣܝܦܐ ܕܡܲܝ̈ܐ ܚܪܒܵܗ̇|
    block |ܪܸܡܙܵܐ ܠܟܼܠܗ̇ ܝܬܼܒܬܼܐ܁|
    block |܃ܣܠܸܩܘ ܡܲܝ̈ܵܐ ܕܥܘܼܡܩܵܐ ܠܒ̇ܘܡܵܐ|
    block |ܘܲܢܚܸܬܼܘ ܠܲܐܪܥܵܐ ܥܸ̈ܠܝܐ܁|
    block |܃ܘܒܲܡܨܝܕܬܵܐ ܕܡܝ̈ܐ ܦܟܪܬ̤|
    block |ܟܹܐܢܘܼܬܼܵܐ ܠܥܵܘܠܵܐ ܕܒܼܝܼ̈ܫܹܐ܁|
    block |܃ܬܗܘܼܡܵܐ ܒܚܲܒܼܪܹܗ ܦܵܓܼ̇ܥ ܗ̄ܘ̣ܵܐ|
    block |܃ܘܢܸܣܟܹ̈ܐ ܠܢܣܟ̈ܐ ܠܢܸܣܟܹ̈ܐ ܥܵܨܝܢ ܗ̄ܘ̣ܵܘ|
    block |܃ܘܡܲܝ̈ܐ ܠܡ̈ܐ ܩ̇ܪܝܢ ܗ̄ܘ̣ܵܘ|
    block |ܕܩܲܦܚܘ ܠܪܹܫܵܐ ܕܡܪ̈ܚܐ܁|
    block |܃ܓܵܥܹ̇ܐ ܗ̄ܘ̣ܵܐ ܬܗܘܡܐ ܚܲܪܫܵܐ|
    block |ܐܲܝܟ ܡܲܠܵܠܵܐ ܟܲܕܼ ܣܵܠܸ̇ܩ܁|
    block |܃ܘܲܒܼܩܵܠ ܓܲܠܵܠܘ̈ܗܝ ܡܲܟܸܿܣ ܗ̄ܘ̣ܵܐ|
    block |ܠܡ̈ܝܠܝܐ ܕܫܵܛ̣ܘ ܦܘܼܩܕܵܢܵܐ܁|
    block |܃ܣܸܒܼܝܵܐ ܕܲܠܥܸܠ ܕܐ̇ܢ ܗܘ̣ܵܐ|
    block |ܥܲܡ ܒܝܼܫܹ̈ܐ ܒܩܵܠ ܡܚܬܬܗ܁|
    block |܃ܕܐܚܬܗ ܥܵܘܠܵܐ ܡ̣ܢ ܪܵܘܡܵܐ|
    block |ܠܲܐܪܥܵܐ ܘܕܲܠܚܵܗ̇ ܠܫܲܦܝܘܼܬܹܗ܁|
    block |܃ܕܸܐܲܚܬܹܗ ܥܵܘܠܵܐ ܡ̣ܢ ܪܵܘܡܵܐ|
    block |܃ܥܨ̇ܝܢ ܗ̄ܘ̣ܵܘ ܡܝ̈ܐ ܠܡܲܝ̈ܐ|
    block |ܟܲܕܼ ܣܠ̇ܩܝܼܢ ܠܲܐܦܲܝ̈ ܪܵܘܡܵܐ܁|
    block |܃ܘܦܓܼܠ̇ܝܼܢ ܕܲܠܥܸܠ ܥܲܡ ܕܲܠܬܲܚܬܿ|
    block |ܐܲܝܟ ܐܝܼܙ ܓܲܕܵܐ ܕܟܹܐܢܘܼܬܼܵܐ܁|
    block |܃ܩܵܠ ܦܘܼܩܕܵܢܵܐ ܘܟܲܪ ܗܸܒܼ ܗ̄ܘ̣ܵܐ|
    block |ܠܥܠܝ̈ܐ ܠܡܸܚܲܬܼ ܠܲܐܪܥܵܐ܁|
    block |܃ܘܪܸܡܙܵܐ ܕܚܝܠܵܐ ܥܵܨܹ̇ܐ ܗ̄ܘ̣ܵܐ|
    block |ܠܬܲܚܬܲܝܹ̈ܐ ܠܲܐܦܲܝ̈ ܪܵܘܡܵܐ܁|
    block |܃ܡܲܚܬܼܵܐ ܘܡܲܣܩܵܐ ܕܫܲܬܿܝܼܩܹ̈ܐ|
    block |ܡܩܵܛܲܪܸܓܼ ܗ̄ܘ̣ܵܐ ܠܵ[ܗ̇] ܠܲܡ̈ܠܝܼܠܹ[ܗ]܁|
    block |܃ܕܟܲܕܼ ܚܵܪܫܹܝܢ ܨܵܬܼܘ ܦܘܼܩܕܵܢܵܐ|
    block |ܘܲܣܠܸܩܘ ܘܲܢܚܸܬܼܘ ܠܲܬܼ ܒܲܥܬܼܵܐ܁|
    block |܃[ܐܪ܁܁܁] ܡܲܠܝܵܐ ܡܲܠܝܵܐ ܗ̄ܘ̣ܵܬܼ|
    block |ܘܛܘܼܪܹ̈ܐ ܩ̈ܠܐ ܕܚܸܢ̈ܓܼܵܬܼܵܐ܁|
    block |܃ܘܐܵܠܹ̇ܝܢ ܗ̄ܘ̣ܵܐ ܪܵܘܡܵܐ ܘܥܘܼܡܩܵܐ|
    block |ܚܢܝܼܓܼܵܐ ܕܟܼܠ ܡܘܼܫܚ̈ܵܢ܁|
  block
    block |܃ܘܡܸܬܿܛܲܪܦܝܼܢ ܗ̄ܘ̣ܵܘ ܝܲܥܘܕܹ̈ܐ|
    block |ܟܲܕܼ ܫܵܠܡܝܼ̇ܢ ܗ̄ܘ̣ܵܘ ܚܲܝܲܝ̈ܗܘܿܢ܁|
    block |܃ܘܡܸܬܼ ܟܫܲܦܝܼܢ ܗ̄ܘ̣ܵܘ ܠܲܐܒܼܵܗܹ̈ܐ|
    block |ܘܠܲܝܬܿ ܕܲܡܥܲܕܲܪ ܠܲܐܠܝܼܨܹ̈ܐ܁|
    block |܃ܣܵ̇ܠ̇ܩܝܼܢ ܗ̄ܘ̣ܵܘ ܠܲܐܦܲܝ̈ ܪܵܘܡܵܐ|
    block |ܘܡܲܚܸܬܿ ܗ̄ܘ̣ܵܐ ܠܗܘܿܢ ܡܵܡܘܿܠܵܐ܁|
    block |܃ܘܢܵܚ̇ܬܝܼܢ ܗ̄ܘ̣ܵܘ ܠܲܐܦܲܝ̈ ܥܘܼܡܩܵܐ|
    block |ܘܵܓܼܥܹ̇ܐ ܢܗܘܡܵܐ ܠܘܼܩܒܲܠܗܘܿܢ܁|
    block |܃ܡܸܟܿܐ ܘܡܸܟܿܐ ܚ̣ܒܲܫ ܐܸܢܘܿܢ|
    block |ܩܪܵܒܼܵܐ ܕܡܝ̈ܐ ܠܚܲܝܼ̈ܠܫܹܐ܁|
    block |܃ܘܠܵܐ ܦܵܫ̣ ܣܪܝܼܕܵܐ ܛܲܕܼ ܫܲܪܝܼܪ|
    block |ܒܟܼܠܹܗ ܚܲܝܠܹܗ ܕܐ̄ܢܫܘܼܬܼܵܐ܁|
    block |܃ܐܲܪܒܿܥܝܼܢ ܓܹܝܪ ܠܸܠܲܝ ܐܝܼܡܵܩ|
    block |ܡܸܛܪܵܐ ܠܲܐܪܥܵܐ ܢܚܸ̇ܬܼ ܗ̄ܘ̣ܵܐ܁|
    block |܃ܘܲܬܼܗܘܡܵܐ ܠܥܸܠ ܣܵܠܹ̇ܩ ܗ̄ܘ̣ܵܐ|
    block |܃ܟܲܕܼ ܥܵܨܲܝ̇ܢ ܡܲܝ̈ܐ ܠܡ̈ܝܼܵܐ|
    block |܃ܒܲܐܪܒܿܥܝܼܢ ܝܵܘܡ̈ܬܐ ܚܲܨܕܘܼܗ̇|
    block |ܡܲܝ̈ܵܐ ܠܐܫܟܪ ܙܝܼܙܵܢܹ̈ܐ܁|
    block |܃ܘܲܒܼܣܲܝܦܵܐ ܩܲܫܝܵܐ ܦܲܣܩܘܼܗܝ|
    block |ܠܲܩܕܠܵܐ ܩܫܝܐ ܕܥܘ̤ܠܐ܁|
    block |܃ܒܐܲܪܒܿܠܝܼܢ ܝܵܘ̈ܡܬܐ ܩܲܛܦܵܗ̇|
    block |ܪܘܼܓܼܙܵܐ ܠܟܲܪܡܵܐ ܚܲܪܘܒܼܵܐ܁|
    block |܃ܘܲܡܝ̈ܵܐ ܒܲܕܼܡܘܼܬܼ ܥܵܨܘܿܪܹ̈ܐ|
    block |ܕܵܫ̣ܘ ܐܢܵܫܘܼܬܼܵܐ ܘܚܲܝܘ̈ܵܬܼܵܐ܁|
    block |܃ܬܗܘܡܵܐ ܒܡܲܣܩܹܗ ܡܲܟܼܪܸܙ ܗ̄ܘ̣ܵܐ|
    block |ܚܲܝܠܹܗ ܪܲܒܿܐ ܕܒܼܵܪܘܿܝܵܐ܁|
    block |܃ܕܪܸܡܙܵܐ ܕܝܼܠܹܗ ܐܲܙܝܼܥܹܗ|
    block |ܘܐܲܟܸܿܣ ܐܸܢܘܿܢ ܠܲܡܠܝܼ̈ܠܹܐ܁|
    block |܃ܥܫܸܢܘ ܡܲܝ̈ܵܐ ܠܥܸܠ ܡ̣ܢ ܐܲܪܥܵܐ|
    block |ܘܐܸܬܼܟܲܣܝܼܘ ܛܘܼܪܹ̈ܐ ܪ̈ܵܡܹܐ܁|
    block |܃ܘܣܵܦܲܬ̤ ܚܲܝܬܼܵܐ ܘܲܒܼܥܝܼܪܵܐ|
    block |ܘܦܪܚܬܐ ܕܓܦܐ ܘܐܢܫ̈ܐ܁|
    block |܃ܚܲܒܸܿܠܘ ܡܲܝ̈ܵܐ ܠܟܼܠ ܡܘܼܫ̈ܚܵܢ|
    block |ܕܲܥܠܲܝܡܘܼܬܼܵܐ ܘܣܲܝܒܿܘܼܬܼܵܐ܁|
    block |܃ܕܿܫܘܹܝܢ ܗ̄ܘ̣ܵܘ ܣܘܼܥܪ̈ܢܲܝܗܘܿܢ|
    block |ܐܲܫܘܝܼܘ ܡܝ̈ܵܐ ܡܵܘܬܲܝ̈ܗܘܿܢ܁|
    block |܃ܒܚܲܕܼ ܩܲܒܼܪܵܐ ܟܲܢܸܫ ܘܲܩ̣ܒܲܪ|
    block |ܡܵܡܘܠܵܐ ܠܟܼܠܗܘܿܢ ܓܸܢܣܹ̈ܐ܁|
    block |܃ܘܲܒܼܢܲܚܬܿܐ ܕܡܲܝ̈ܵܐ ܟܣܲܝܼܘ|
    block |ܠܐ̄ܢܵܫܵܘܼܬܼܵܐ ܘܠܲܚܘ̈ܵܬܼܵܐ܁|
    block |ܢܘܿܚ ܘܲܕܼ ܥܲܡܹܗ ܐܸܬܼܦܲܨܝܼܘ|
    block |ܡ̣ܢ ܟܠ ܕܲܢܫܲܘܬܼܵܐ ܒܐܲܦܵܘ̈ܗܝ܁|
    block |܃ܪܸܡܙܵܐ ܢܛ݂ܲܪ ܗ̄ܘ̣ܵܐ ܚܲܝ̈ܗܘܿܢ|
    block |ܘܠܵܐ ܗ̄ܘ̣ܵܐ ܩܲܝ̈ܣܹܐ ܫܲܬܿܝܼܩܹ̈ܐ܁|
    block |܃ܛܲܥܢܵܗ̇ ܬܗܘܼܡܵܐ ܠܩܹܒܼܘܼܬܼܵܐ|
    block |ܘܐܲܣܩܵܗ̇ ܠܪܵܡܐ ܒܝܲܕܼ ܓܲܠܠܵܘ̈ܗܝ܁|
    block |܃ܘܡܸܬܼܝܲܒܿܠܵܐ ܗ̄ܘ̣ܵܬܼ ܥܲܠ ܡܲܝ̈ܐ|
    block |ܘܐܲܚܝܼܕܼ ܗ̄ܘ̣ܵܐ ܠܵܗ̇ ܦܘܼܩܪܵܢܵܐ܁|
    block |܃ܥܒܪܐ ܗ̄ܘ̣ܵܬܼ ܥܲܠ ܪ̈ܡܬܐ|
    block |܃ܠܥܸܠ ܡ̣ܢ ܪܵܘܡܵܐ ܕܲܫܩ̈ܝܼܦܹܐ|
    block |܃ܘܢܵ̇ܫܝܼܢ ܗ̄ܘ̣ܵܘ ܒܵܗ̇ ܡܚܫܘ̈ܠܐ|
    block |ܘܠܵܐ ܡܸܬܿܬܿܙܝܼܥ ܗ̄ܘ̣ܵܐ ܪܘܼܟܵܒܼܵܗ܁|
    block |܃ܟܬܝܼܫܝܼܢ ܗ̄ܘ̣ܵܘ ܓܲܠ̈݁ܠܹܐ ܬܚܘܿܬܹܝܗ̇|
    block |ܘܥܵܒܼܪܵܐ ܥܠܲܝܗܘܿܢ ܢܝܼܚܵܐܝܼܬܼ܁|
    block |܃ܡܙܲܥܙܲܥ ܗ̄ܘ̣ܵܐ ܠܵܗ̇ ܠܟܼܵܐ ܘܲܠܟܼܵܐ|
    block |ܡܲܫܒܼܵܐ ܕܪܘܼܚܵܐ ܥܲܙܝܼܙܵܐ܁|
    block |܃ܠܒܲܪ ܡ̣ܢ ܛܲܟܼܣܵܐ ܫܵܚ̇ܩܝܼܢ ܗ̄ܘ̣ܵܘ|
    block |ܡ̈ܝܵܐ ܘܐܵܐܲܪ ܠܲܚܕܵܕܹ̈ܐ܁|
    block |܃ܘܲܒܼܬܲܟܼܬܘܼܫܗܘܿܢ ܩܹܒܼܘܼܬܼܵܐ|
    block |ܒܫܲܝܢܵܐ ܘܢܵܘܚܵܐ ܫܵܪܝܵܐ ܗ̄ܘ̣ܵܬܼ܁|
    block |܃ܛܥܝܼܢ ܗ̄ܘ̣ܵܐ ܠܵܗ̇ ܢܗܘܡܵܐ ܘܣܵܠܸ̇ܩ|
    block |ܘܲܡܙܲܚܲܝ ܠܵܗ̇ ܥܲܠ ܟܲܬܼܦܹܗ܁|
    block |܃ܘܣܵܓܼ̇ܕܝܼܢ ܗ̄ܘ̣ܵܘ ܓܲܠ̈ܠܹܐ ܩܕܼܵܡܹܝܗ̇|
    block |ܘܝܵܗ̇ܒܿܝܼܢ ܐܲܬܼܪܵܐ ܠܡܲܪܕܝܼܬܹܗ܁|
    block |܃ܐܘ ܐܸܠܦܵܐ ܕܲܕܼܠܵܐ ܠܹܩܹ̈ܐ|
    block |ܕܥܒܪܬܗ ܠܝܲܡܵܐ ܘܝܲܒܼܫܵܐ܁|
    block |܃ܘܠܵܐ ܕܲܒܵܪܵܗ̇ ܩܸܘܒܲܪܢܹܝܛܵܐ|
    block |ܒܫܲܓܼܫܝܼܘܼܬܼܵܐ ܕܡܲܚܫܘܼ̈ܠܹܐ܁|
    block |܃ܐܘ ܣܦܝܼܢܬܼܵܐ ܕܲܛܥܝܼܢܵܐ ܗ̄ܘ̣ܵܬܼ|
    block |ܥܵܠܡܵܐ ܟܠܹܗ ܡ̣ܢ ܣܵܟܹܗ܁|
    block |܃ܘܠܵܐ ܐܸܣܬܲܢܩܲܬ̤ ܡܲܪܕܝܼܬܵܗ̇|
    block |ܕܲܢܕܲܒܿܪܘܼܢܵܗ̇ ܡܲܠܵܚܹ̈ܐ܁|
    block |܃ܪܸܡܙܵܐ ܗ̄ܘ̤ܵܐ ܠܵܗ̇ ܡܲܠܵܚܵܐ|
    block |ܘܦܘܼܩܕܵܢܵܐ ܩܸܘܒܲܪܢܹܝܛܵܐ܁|
    block |܃ܘܕܼܘܼܟܲܬܼ ܟܵܘܟܿܒܼܵܐ ܨܒܼܝܵܢܵܐ|
    block |܃ܡܕܲܒܲܪ ܗ̄ܘ̣ܵܐ ܠܵܗ̇ ܠܲܠܡܹܐܢܵܐ|
    block |܃ܒܐܸܘܒܝܼܢܵܐ ܕܗܲܝܘܵܡܘܼܬܼܵܐ|
    block |܃ܐܲܣܝܼܪ ܗ̄ܘ̣ܵܬܼ ܡܲܪܝܼܬܼܵܐ|
    block |܃ܘܫܪܝܵܐ ܗ̄ܘ̣ܵܬܼ [܁܁܁] ܛܲܝܒܿܘܼܬܼܵܐ|
    block |ܚܠܵܦ ܪܘܼܚܵܐ ܕܲܒܼܟܸܬܵܢܹ̈ܐ܁|
    block |܃ܐܲܪܒܿܥܝܼܢ ܝܵܘܡ̈ܵܬܼܵܐ ܒܚܸܫܟܿܐ|
    block |ܪܵܕܿܝܵܐ ܗ̄ܘ̣ܵܬܼ ܐܲܝܟ [܁܁܁]ܐ܁|
    block |܃ܕܡܲܠܵܚܵܐ ܩܵܐܸ̇ܡ ܗ̄ܘ̣ܵܐ ܒܵܗ̇|
    block |ܠܵܐ ܣܢܝܼܩ ܗ̄ܘ̣ܵܐ ܥܲܠ ܢܲܗܝܼܪܵܐ܁|
    block |ܠܫܘܼܠܵܡ ܐܲܪܒܿܥܝܼܝܢ [܁܁܁]܁|
    block |ܚܸܡܠܲܬ̤ ܣܲܝܦܵܗ̇ ܟܹܐܢܘܼܬܼܵܐ܁|
    block |܃ܘܲܠܡܵܐܐ ܘܚܲܡܫܝܼܢ ܐܸܬܼܚܲܙܝܲܬ̤|
    block |ܐܵܬ̤ܵܐ ܕܪ̈ܚܡܹܐ ܒܪܹܫ ܛܘܼܪܹ̈ܐ܁|
    block |ܒܵܬܲܪ ܡܵܐܐ ܘܚܲܡܫܝܼܢ ܝܵܘܡܝܼ̈ܢ܃|
  block
    block |ܢܦܲܩ̣ ܪܸܡܙܵܐ ܐܲܝܟ ܐܝܼܙܓܲܕܵܐ܁|
    block |܃ܘܲܛܥܝܼܢ ܐܓܲܪܝܬܼܵܐ ܕܫܲܝܢܵܐ|
    block |ܕܸܟܬܿܒܲܘܼܗܝ ܪ̈ܲܚܡܹܐ ܠܘܵܬܼ ܪܘܼܓܙܵܐ܁|
    block |܃ܢܵܚ̣ܘ ܡ̈ܝܐ ܠܲܡܵܐܐ ܘܚܲܡܸܫܝܼܢ|
    block |ܘܐܸܬܼܚܵܘܝܼܪܹ̈ܫܲܝ ܛܘܼܪܹ̈ܐ܁|
    block |ܘܲܕܐܵܐ ܪܸܡܙܵܐ ܒܫܲܬܼܝܼܩܹ̈ܐ܁|
    block |ܘܟܲܢܸܫ ܐܸܢܘܿܢ ܠܲܬܼܗܘܡܵܐ܁|
    block |܃ܠܲܡܵܐܐ ܘܚܲܡܫܝܼܢ ܝܵܘܡܵܬܼ̈ܐ|
    block |܃ܥܒܲܪܬܹܗ ܠܝܲܡܵܐ ܩܹܒܼܘܼܬܼܵܐ|
    block |܃ܘܲܬܼܪܨܵܐ ܗ̄ܘ̣ܵܬܼ ܡܲܪܕܝܼܬܼܵܐ|
    block |ܠܲܡܫܘܼܚܬܵܐ ܘܡܸܨܥܲܬܼ ܐܲܪܥܵܐ܁|
    block |܃ܡ̣ܢ ܐܲܬܼܪܵܐ ܕܩܲܪܸܝܼܒܼ ܠܲܓܼܕܲܢ|
    block |ܚܸܙܩܲܬ̤ ܒܫܘܼܪܵܝ ܡܲܪܕܝܼܬܼܵܗ܁|
    block |܃ܘܣܲܝܸܟܼܬܼܗ ܠܪܲܗܛܵܐ ܕܐܲܘܼܪܚܵܗ̇|
    block |ܥܲܠ ܪܹܫܵܐ ܕܛܘܼܪ̈ܲܝ ܩܲܪܕܘܼ܁|
    block |܃ܒܫܘܼܠܵܡ ܐܘܼܪܚܵܐ ܚܵܐ̇ܪ ܗ̄ܘ̣ܵܐ|
    block |ܐܵܦ ܦܘܼܩܼܕܵܢܵܐ ܕܪܘܼܟܵܒܼܵܗ̇܁|
    block |܃ܕܬܲܥܒܲܪ ܓܸܢܣܵܐ ܕܒܹܝܬܼ ܐܕܵܡ|
    block |ܕܲܢܫܲܝܢܘܼܢ ܡܸܨܥܲܬܼ ܐܲܪܥܵܐ܁|
    block |܃ܠܗܠ ܡ̣ܢ ܝܲܡ̣ܵܐ ܥܵܡܲܪ ܗ̄ܘ̣ܵܐ|
    block |ܗܵܘ̇ ܕܵܪܐ ܕܚܒܠ ܐܲܪܥܵܐ܁|
    block |܃ܘܲܥܕܲܟܹܝܠ ܠܵܐ ܚܵܙܝܵܐ ܗ̄ܘ̣ܵܬܼ|
    block |ܡܸܨܥܲܬܼ ܐܲܪܥܵܐ ܠܡܵܝܘ̈ܬܹܐ܁|
    block |ܣܝܼܓܼ ܗ̄ܘ̣ܵܐ ܝܲܡܵܐ ܒܐܲܦܝ̈ܗܘܿܢ|
    block |ܥܕܲܡ̇ܐ ܕܲܗܘ̤ܵܐ ܛܵܘܦܵܢܵܐ܁|
    block |܃ܘܬܲܪܥܹܗ ܪܸܡܙܵܐ ܠܲܣܝܵܓܹܗ|
    block |ܘܐܲܥܒܲܪ ܐܢܘܿܢ ܠܲܡܨܲܥܬܼܵܐ܁|
    block |܃ܒܲܫܒܼܵܒܼܘܼܬܼܵܐ ܕܦܲܪܕܲܝܣܵܐ|
    block |ܓܡܪܝܢ ܗ̄ܘ̣ܵܘ ܥܸܪܵܐ ܕܪ̈ܝܼܢ܁|
    block |܃ܘܐܲܪܥܵܐ ܟܠܵܗ̇ ܣܦܝܼܩܵܐ ܗ̄ܘ̣ܵܬܼ|
    block |܃ܡ̣ܢ ܐܢܵܫܘܼܬܼܵܐ ܘܚܝܘ̈ܵܬܼܵܐ|
    block |܃ܘܐܲܝܟ ܕܨܵܕܝܼܬܼܵܐ ܐܝܼܬܹܝܗ̇ ܗ̄ܘ̣ܵܬܼ|
    block |܃ܡ̣ܢ ܝܲܡܵܐ ܥܕܲܡܵܐ ܠܝܲܡܵܐ|
    block |܃ܘܠܵܐ ܡܲܠܸܠ ܒܵܗ̇ ܩܵܠ ܐܢܵܫܵܐ|
    block |ܘܠܵܐ ܕܵܫ̣ܵܗ̇ ܪܓܸܠ ܚܲܝܘ̈ܵܬܹܐ܁|
    block |܃ܒܗܵܕܹܐ ܬܸܢܘܲܝ ܬܲܩܢܬܼܗ̇|
    block |܃ܐܵܦ ܛܲܝܒܿܘܼܬܼܵܐ ܠܩܹܒܼܘܼܬܼܵܐ|
    block |܃ܕܬܸܗܘܹܐ ܓܲܫܪܵܐ ܠܒܹܝܬܼ ܐܵܕܼܵܡ|
    block |ܘܬܲܥܒܲܪ ܐܸܢܘܿܢ ܠܲܪܘܚܬܐ܁|
    block |ܒܥܸܠܲܬܼ ܛܵܘܦܵܢܐ ܕܲܪܫܘܼܗ̇܃ ܠܐܘܼܪܚܵܐ ܕܠܵܐ ܥܒ̣̱ܪ ܒܵܗ̇ ܒܲܪܢܵܫ܁|
    block |܃ܟܲܕܼ ܣܝܼܡܵܐ ܗ̄ܘ̣ܵܬܼ ܒܝܲܕܼ ܥܬܹܗ|
    block |ܕܥܵܒܼܘܕܼܵܐ ܕܗܵܕܹܐ ܢܸܣܥܘܿܪ܁|
    block |ܠܵܘ ܡ̣ܢ ܚܸܡܬܵܐ ܛ̣ܪܕܼ ܐܸܢܘܿܢ|
    block |ܡ̣ܢ ܐܲܬܼܪܵܐ ܕܲܫܪܹܝܢ ܗ̄ܘ̣ܵܢ ܒܹܗ܁|
    block |܃ܠܵܐ ܒܲܬܼܘܬܼܵܐ ܫ̣ܕܵܐ ܐܸܢܘܿܢ|
    block |ܠܐܲܬܼܪܵܐ ܕܡܸܨܥܲܬ̤ ܝܬܒܬܐ܁|
    block |܃ܩܲܕܼܝܡ ܗ̄ܘ̣ܵܐ ܓܹܝܪ ܗܵܢ ܥܘܼܬܼܪܵܐ|
    block |ܒܝܲܕܼ ܥܬܹܗ ܩܕܼܡ ܒܸܪ̈ܝܵܬܼܵܐ܁|
    block |܃ܘܐܲܦܩܹܗ ܠܓܸܠܝܐ ܒܥܠ̈ܠܬܐ|
    block |ܠܕܼܘܲܪܫܵܐ ܕܡܵܝܘܿܬܼܘܼܬܼܵܐ܁|
    block |܃ܐܵܦ ܬܘܼܒܼ ܒܗܵܕܹܐ ܕܚܒܠ ܗܘ̣ܵܐ|
    block |ܘܲܥܛ̣ܵܐ ܒܡܲܝ̈ܐ ܠܬܼܘܼܩܵܢܵܘ̈ܗܝ܁|
    block |܃ܠܵܘ ܪܘܼܓܼܙܐ ܥܲܒܼܕܹܗ ܡ̣ܢ ܫܠܸܝ|
    block |ܟܲܕܼ ܠܵܐ ܡܦܣ ܒܐܲܝܼܕܼܵܐ ܕܣܲܥ݂ܲܣܪ܁|
    block |܃ܝܕܼܵ̇ ܗ̄ܘ̣ܵܐ ܩܕܼܡ ܛܵܘܦܵܢܵܐ|
    block |ܗܵܠܹܝܢ ܕܲܗܘ̈ܲܝ̤ ܘܲܥܬܼܝܼ̈ܕܵܢ܁|
    block |܃ܘܲܡܦܣ ܗ̄ܘ̣ܵܐ ܒܹܗ ܒܬܼܘܼܩܵܢܹܗ|
    block |ܕܥܵ̇[܁܁܁]ܠ ܡܵܘܬܿܐ ܘܫ̇ܪܹܐ ܠܹܗ܁|
    block |܃ܥܵܘܠܵܐ ܚܵܒܠܹܗ ܠܬܼܘܼܩܵܢܹܗ|
    block |ܟܲܕܼ ܠܵܐ ܛܵܥ̇ܝܵܐ ܠܝܲܕܼ ܥܬܹܗ܁|
    block |ܕܥܲܕܼܠܵܐ ܢܸܒܼܪܹܐ ܠܚ̈ܛܝܐ|
    block |ܝܵܕܥ̇ ܗ̣ܘܐ ܕܡܸܚܛܵܐ ܚܵܛ̇ܝܢ܁|
    block |܃ܡܦ̣ܣ ܗܘ̣ܵܐ ܕܫܒ̇ܩ ܫܪܟܢܐ|
    block |ܕܐ̄ܢܵܫܘܼܬܼܵܐ ܘܲܕܼܟܼܠ ܓܸܢܣܝܼ̈ܢ܁|
    block |܃ܘܥܲܠ ܗܵܕܹܐ ܛܲܟܲܣ ܘܐܲܥܸܠ|
    block |ܠܩܹܒܼܘܼܬܼܵܐ ܙܵܘ̈ܓܲܝܢ ܙܵܘ̈ܓܿܝܼܢ܁|
    block |ܝܵܕ̇ܥ ܗ̄ܘ̣ܵܐ ܕܡܸܬܼ ܒܲܥܝܵܐ|
    block |ܗ̄ܘ̣ܵܬܼ ܡ̣ܢ ܚܸܘܼܫܵܒܼܵܐ ܕܡܪ̈ܚܹܐ܁|
    block |܃ܕܥܲܠ ܕܣܢ̣ܐ ܗ̄ܘ̣ܵܐ ܬܘܼܩܵܢܹܗ|
    block |ܚܲܒܿܠܹܗ ܘܥܲܒ̣ܕ ܠܐܲܚܪܹܢܵܐ܁|
    block |܃ܒܬܲܪܥܝܼܬܼܵܐ ܕܙܲܪ݁ܥܲܝ ܙܹܐܦܵܐ|
    block |ܚܵܐ̇ܪ ܗ̄ܘ̣ܵܐ ܩܕܼܵܡ ܕܲܢܚܸܒܸܿܠ܁|
    block |܃ܘܩܲܕܸܡ ܩܲܦܚܵܗ̇ ܠܡܵܘܥܝܼܬܼܵܐ|
    block |ܕܙܝܼܙܵܢܹ̈ܐ ܕܚܘܼܫܵܒܲܝ̈ܗܘܿܢ܁|
    block |܃ܡ̣ܢ ܬܘܼܩܵܢܵܐ ܩܲܕܼܡܵܝܵܐ|
    block |ܫܒ̣ܩ ܫܲܪܟܵܢܵܐ ܕܟܼܠ ܡܸܕܲܡ܁|
    block |܃ܕܲܢܚܵܘܼܐ ܕܠܵܘ ܒܝܼܫܵܐ ܗ̄ܘ̣ܵܐ|
    block |ܬܘܩܵܢܵܐ ܕܲܥܒ̣ܵܕܼ ܐܝܼܕܼܵܘ̈ܗܝ܁|
    block |܃ܒܟܼܠܗܹܝܢ ܕܲܗܘܲܝ̤̈ ܚܵܐ̇ܪ ܗ̄ܘ̣ܵܐ|
    block |ܥܲܕܼ ܠܵܐ ܢܹܐܬܘܿܢ ܠܲܗܘܵܝܵܐ܁|
    block |܃ܘܠܵܘ ܒܲܬܼܘܵܬܼܵܐ ܚܒܠ ܟܠ|
    block |ܘܡܸܛܠ ܪ̈ܚܡܵܘܗܝ ܚܢ ܘܲܫܒ̣ܩ܁|
    block |ܘܚܵܘܝܼ ܘܟܹܐܢܘܼܬܹܗ ܕܟܹܐܢܵܐ [܁܁܁]|
    block |ܗ̄ܘ̣ ܛܵܒܵܐ ܒܣܘܼܥܪ̈ܢܵܘܗܝ܁|
    block |܃ܘܚܵܘܝܼ ܕܟܹܐܢܵܐ ܗ̄ܘ̣ܵܐ ܟܲܕܼ ܪܵܕܹܿܐ|
    block |ܕܠܵܐ ܢܸܪܢܘܼܢ ܕܪܵܚܸܡ ܥܵܘܠܵܐ ܗ̄ܘ̣܁|
    block |ܘܲܚܸܠܛ ܪ̈ܲܚܡܹܐ ܒܟܹܐܢܘܼܬܹܗ܃|
  block
    block |ܕܠܵܐ ܢܸܩܪܘܼܢܵܝܗܝ ܚܲܪܡܵܢܵܐ܁|
    block |܃ܒܬܲܪ̈ܬܝܗܸܝܢ ܚܵܘܝܼ ܚܲܝܠܹܗ|
    block |ܒܗܵܝ̇ ܕܼܪܲܕ̣ܵܐ ܘܲܒܼܗܵܝ̇ ܕܲܫ̣ܒܲܩ܁|
    block |܃ܘܐܲܟܼܪܸܙ ܫܘܼܠܛ̇ܢ ܡܵܪܘܼܬܹܗ|
    block |ܕܨܒܼܝܵܢܹܗ ܪܵܕܹ̇ܐ ܠܕܼܝܼܠܹܗ܁|
    block |܃ܒܫܲܒܿܘܩ̈ܐ ܕܡ̈ܝܐ ܪ̈ܓܼܝܐ|
    block |ܢܓܕܗ ܠܥܘܠܵܐ ܕܡܲܪ̈ܚܹܐ܁|
    block |܃ܘܲܒܼܫܲܒܼܛܵܐ ܕܩܵܦܲܝܝ ܒܝܼܫܹ̈ܐ|
    block |ܒܹܗ ܢ̇ܛܪ ܛܟܼܣܐ ܠܚ̈ܝܹܐ܁|
    block |܃ܛܲܢܢܘܼܗܝ ܡ̈ܝܐ ܠܫܲܪܟܵܢܵܐ|
    block |܃ܕܦܲܠܸܛܘ ܪ̈ܲܚܡܹܐ ܡ̣ܢ ܪܘܼܓܙܵܐ|
    block |܃ܘܐܲܥܒܲܪ ܣܵܡܘܲܗܝ ܒܲܡܨܲܥܬܼܵܐ|
    block |ܕܢܲܦܪܹܐ ܙܲܪܥܹܗ ܠܟܼܠ ܦܸܢܝ̈ܢ܁|
    block |܃ܒܝܲܪܚܵܐ ܫܒܼܝܼܥܵܝܵܐ ܥܸܠܲܬ̤|
    block |ܐܸܠܦܵܐ ܠܐܝܼܬܼܝܵܐ [ܘܐܸܬܲܬ̤] ܠܲܠܡܹܐܢܵܐ܁|
    block |܃ܘܒܫܒܥܣܪܐ ܒܡܢܝܐ|
    block |ܢܵܚܲܬ̤ ܥܲܠ ܟܘܼܪ̈ܲܝ ܩܲܪܕܘ܁|
    block |܃ܒܝܲܪܚܵܐ ܕܲܬܼܪܹܝܢ ܚܸܙܩܲܬ̤ ܗ̄ܘ̣ܵܬܼ|
    block |ܒܫܒܥܣܪܐ ܡ̣ܢ ܐܲܬܼܪܵܗ̇܁|
    block |܃ܘܲܒܼܝܲܪܚܵܐ ܕܫܲܒܼܥܵܐ ܥܸܠܲܬ̤|
    block |ܠܲܠܡܹܐܢܵܐ ܒܲܫܒܲܥܸܣܪܐ܁|
    block |܃ܝܲܪ̈ܚܹܐ ܒܲܒܼܥܵܐ ܒܲܠܡܹܐܢܵܐ|
    block |ܐܲܣܝܼܪܵܐ ܗ̄ܘ̣ܵܘ ܘܲܢܛܝܼܪܵܐ܁|
    block |܃ܘܠܵܐ ܦܸܬܼܚܲܬ̤ ܓܲܙܵܐܬ ܕܥܘܼܬܼܪܵܗ̇|
    block |ܥܕܲܡܵܐ ܠܝܲܪܚܵܐ ܬܪܲܝܵܢܵܐ܁|
    block |܃ܒܝܲܪܚܵܐ ܬܪܲܝܵܢܵܐ ܫܲܕܲܪ|
    block |ܡܵܪܹܐ ܐܸܠܦܵܐ ܐܝܼܙܓܲܕܵܐ܁|
    block |܃ܕܢܸܦܘܿܩ ܢܸܚܙܹܐ ܐܸܢ ܢܵܚܲܬ̤|
    block |ܚܸܡܬܼܵܐ ܕܡ̈ܝܐ ܡ̣ܢ ܐܲܪܥܵܐ܁|
    block |܃ܥܘܼܪܒܼܵܐ ܛܲܡܲܡܲܐܐ ܐܸܫܬܲܕܲܪ|
    block |ܝܲܥܢܵܐ ܘܪܵܚܸ̇ܡ ܡܹܐܟܼܘܼܠܬܐ܁|
    block |܃ܘܲܫܒܼܬܗ ܪܸܓܲܬܼ ܒܸܣܪܵܐ|
    block |ܘܠܵܐ ܥܛܸܦ ܦܢܝܼ ܦܸܬܼܓܼܵܡܵܐ܁|
    block |܃ܫܲܕܲܪ ܐܝܼܙܓܼܕܵܐ ܕܲܬܼܪܹܝܢ|
    block |܃ܡ̣ܢ ܓܸܢܣܵܐ ܪܵܚܸ̇ܡ ܫܲܝܢܵܐ|
    block |܃ܘܢܸܦܩܲܬ̤ ܝܵܘܢܵܐ ܘܣܥܪܬܗ̇|
    block |ܠܡܲܫܪܝܼܬܼܵܐ ܘܥܛܦܲܬ̤ ܨܐܕܼܵܘܗܝ܁|
    block |܃ܘܦܵܫ̣ ܬܘܼܒܼ ܫܲܒܼܥܵܐ ܝܵܘܡ̈ܵܬܼܵܐ|
    block |ܘܲܗܦܟ ܫܲܕܲܪ ܐܝܼܙܓܲܕܵܐ܁|
    block |܃ܘܐܸܬܲܬ̤ ܝܵܘܢܵܐ ܘܛܲܥܝܼܢܵܐ|
    block |ܣܒܲܪܬܼܵܐ ܕܫܲܝܢܵܐ ܒܓܼܵܘ ܦܘܼܡܵܗ̇܁|
    block |܃ܛܲܪܦܵܗ̇ ܕܙܲܝܬܐ ܚܵܘܝܵܬܹܗ|
    block |ܕܫܲܕܲܪ ܠܵܗ̇ ܪܹܡܙܵܐ ܒܐܝܼܕ̈ܝܗ̇܁|
    block |܃ܐܲܝܟ ܪܸܗܒܼܘܼܢܵܐ ܕܬܲܪܥܝܼ[܁܁܁]ܬܼܵܐ|
    block |ܕܢܵܚܲܬ̤ ܚܸܡܬܹܗ ܕܕܲܝ̇ܢܵܐ܁|
    block |܃ܚܕܼܝ ܘܐܸܬܼܒܲܝܵܐ ܙܲܕܲܝܼܩܵܐ|
    block |ܒܐܸܓܲܪܬܼܵܐ ܕܫܲܝܢܵܐ ܕܐܲܝܬܼܝ܁|
    block |܃ܘܲܗܦ݂ܲܟ ܫܲܕܼܪܹܗ ܠܐܝܼܙܕܵܐ|
    block |ܕܚ̣ܙܐ ܕܫܲܪܪ ܫܘܼܘܕܵܝܹܗ܁|
    block |܃ܬܠܵܬܼ ܙܲܒܼܝ̈ܢ ܢܸܦܩܲܬ̤ ܝܵܘܢܵܐ|
    block |ܘܫܪܪܬܹܗ ܒܲܬܼܠܵܬܲܝܗܹܝܢ܁|
    block |܃ܘܲܦܬܼܚ̣ ܬܲܪܥܵܐ ܕܩܹܒܼܘܼܬܼܵܐ|
    block |ܘܲܚ̣ܙܵܐ ܠܲܐܪܥܵܐ ܠܐܲܪܥܵܐ ܘܐܸܬܼܒܲܝܲܐ܁|
    block |܃ܚܙ̣ܵܐ ܢܘܼܗܪܵܐ ܘܲܫܡ݂ܲܥ ܩܵܠܵܐ|
    block |ܒܝܲܕܼ ܓܸܠܝܵܢܹ̈ܐ ܪ̈ܘܼܚܵܢܹܐ܁|
    block |܃ܕܗܵܐ ܗܘ̤ܵܘ ܪ̈ܲܚܡܹܐ ܡܸܨܥܵܝܹ̈ܐ|
    block |ܘܫܲܝܢܘܼܗ̇ ܠܚܸܡܬܹܗ ܕܕܲܝ̇ܢܵܐ܁|
    block |܃ܗܵܐ ܐܲܦܝܼܣܬܼܗ ܛܲܝܒܿܘܼܬܼܵܐ|
    block |ܕܢܸܦ̣ܬܲܚ ܬܲܪܥܵܐ ܒܐܲܦܝ̈ܟܿܘܿܢ܁|
    block |܃ܦܘܩܘ ܐܲܣܝܼܪܹ̈ܐ ܘܐܸܬܼܒܲܝܲܐܘ|
    block |ܒܲܚܙܵܬܼܵܐ ܦܐܝܼܬܼܵܐ ܕܐܲܪܥܵܐ܁|
    block |܃ܒܵܬܲܪ ܫܸܬܼܡܵܐܐ ܠܚܲܝ̈ܝ ܢܘܿܚ|
    block |ܒܫܘܼܠܵܡ ܫܲܢܬܿܐ ܕܒܼܵܬܲܪܗܹܝܢ܁|
    block |܃ܦܩ݂ܲܕܼ ܠܹܗ ܪܸܡܙܵܐ ܠܙܲܕܿܝܼܩܵܐ|
    block |ܕܢܸܦܘܩ ܠܐܲܪܥܵܐ ܥܲܡ ܕܝܼܠܹܗ܁|
    block |܃ܦܘܩ ܐܢ̄ܬܿ ܘܲܒܲܢܝܼ̈ܟ ܠܲܡ ܥܲܡܵܟ|
    block |ܘܐܲܢ̄ܬܿܬܼܵܟ ܥܲܡ ܢ̈ܫܹܐ ܕܲܒܼܢܲܝ̈ܟ܁|
    block |܃ܘܐܲܦܸܩ ܥܲܡܵܟ ܦܵܪܲܚܵܬܼܵܐ|
    block |ܘܲܒܼܝܼܪܵܐ ܘܚܲܝܘܲܬܼ ܫܸܢܵܐ܁|
    block |܃ܩܲܒܸܿܠ ܟܹܐܢܵܐ ܦܘܼܩܕܵܢܵܐ|
    block |ܘܲܢܦܲܩ̣ ܘܐܲܦܸܩ ܟܠܝܼܓܸܢܣܝܼ̈ܢ܁|
    block |܃ܘܠܵܐ ܦܵܫ̣ܘ ܡܸܢܗܘܿܢ ܕܲܚܒܼܝܼܫܹ̈ܐ|
    block |ܕܠܵܐ ܢܦ̣ܩ ܠܲܐܬܼܪܵܐ ܕܒܹܝܬܼ ܚܲܝܹ̈ܐ܁|
    block |܃ܐܲܝܟ ܡܸܢܝܵܢܵܐ ܕܥܵܠ̣ܘ ܗ̄ܘ̣ܵܘ ܠܵܗ̇|
    block |ܢܦܲܩ̣ܘ ܡ̣ܢ ܬܲܡ̇ܢ ܟܲܕܼ ܫܵܠ̇ܡܝܼܢ܁|
    block |܃ܕܪܸܡܙܵܐ ܠܟܼܠܗܘܿܢ ܢܛܲܪ ܗ̄ܘ̣ܵܐ|
    block |ܘܲܡܩܲܝܹܡ ܗ̄ܘ̣ܵܐ ܚܲܝܲܝ̈ܗܘܿܢ܁|
    block |܃ܢܦܲܩ̣ܘ ܐܲܣܝܼܪܹ̈ܐ ܟܲܕܼ ܚܵܕܹ̇ܝܢ|
    block |ܡ̣ܛܠ ܩܘܼܝܵܡ ܚܲܝܲܝܗܘܿܢ܁|
    block |܃ܒܝܲܪܚܵܐ ܕܲܬܼܪܹܝܢ ܚܒܲܫ݂ ܐܸܢܘܿܢ|
    block |ܦܘܼܩܕܵܢܵܐ ܒܒܹܝܬܼ ܐܲܣܝܼܪܹ̈ܐ܁|
    block |܃ܘܲܒܼܝܲܪܚܵܐ ܕܲܬܼܪܹܝܢ ܦܲܬܼܚܹܗ|
    block |ܠܬܲܪܥܵܐ ܕܪܼ̈ܚܡܹܐ ܒܐܲܦܲܝ̈ܗܘܿܢ܁|
    block |܃ܒܲܫܒ̇ܥܸܣܪܐ ܒܡܸܢܝܵܢܵܐ|
    block |ܩܸܒܼܪܬ̤ ܐܸܢܘܿܢ ܟܹܐܢܘܼܬܼܵܐ܁|
    block |܃ܘܲܒܼܫܲܒܼܥܵܐ ܘܥܸܣܪܝܼܢ ܒܐܝܼܵܪ|
    block |ܢܚܡܲܬ̤ ܐܸܢܘܿܢ ܛܲܝܒܿܘܼܬܼܵܐ܁|
    block |ܒܐܝܼܪܵܐ ܥܲܒܼܕܹܗ ܠܛܵܘܦܵܢܵܐ܃|
  block
    block |ܒܐܸܣܘܿܟܼ̈ܣܹܐ ܕܝܲܒܿܝܫܘܼܬܼܵܐ܁|
    block |܃ܕܕܲܠܡܵܐ ܢܸܪܢܘܼܢ ܡܲܪ̈ܵܚܹܐ|
    block |ܕܣܲ[ܝܐ]ܘܼܬܼ ܡܸܛܪܐ ܓܸܕܼܫܲܬ̤܁|
    block |܃ܒܐܝܼܪܵܐ ܥܲܒܕܵܗ̇ ܠܡܸܦܲܩܬܼܵܐ|
    block |ܒܝܲܪܚܵܐ ܕܦܲܐܹܐ ܘܲܡܨܲܒܲܬܼ܁|
    block |܃ܕܒܲܚܚܙܵܬܼܵܐ ܕܙܲܪܥܵܐ ܘܦܹܐܪܹ̈ܐ|
    block |ܢܚܲܕܹܐ ܠܒܵܐ ܕܲܡܥܵܩܹ̈ܐ܁|
    block |܃ܐܹܝܘ ܥܘܼܡ̣ܩܵܐ ܕܥܘܼܬܼܪܵܐ ܪܲܒܼܐ|
    block |ܕܚܸܟܼܡܘܬܹܗ ܕܐܲܠܵܗ ܟܠܵܐ܁|
    block |܃ܕܲܡܛܝܸܒܼ ܠܹܗ ܬܘܼܩܵܢܹܗ|
    block |ܙܲܒܼܢܵܐ ܦܐܹܐ ܠܲܢܚܵܝܹܗ܁|
    block |܃ܒܢܝܼܣܵܢ ܬܲܩܸܢ ܒܸܪ̈ܝܵܬܼܵܐ|
    block |ܘܨܲܒܬܼܗ̇ ܠܲܐܪܥܵܐ ܒܐܝܼ̈ܠܵܢ̣ܐ܁|
    block |܃ܘܐܸܫܟܲܚܘ ܐ̄ܢܵܫ̈ܐ ܘܚܲܝܘ̈ܬܼܵܐ|
    block |ܓܢܘܿܢܵܐ ܕܲܦܐܹܐ ܘܲܡܨܲܒܲܬܼ܁|
    block |܃ܒܐܝܼܪܵܐ ܦܲܬܼܚܵܗ̇ ܠܩܹܒܼܘܼܬܼܵܐ|
    block |ܒܝܲܪܚܵܐ ܕܐܲܚܕܵܗ̇ ܒܲܐܦܝ̈ܗܘܿܢ܁|
    block |܃ܘܛܲܝܸܒܼ ܦܬܼܘܿܪ ܬܘܼܪܣܵܝܵܐ|
    block |ܙܲܒܼܢܵܐ ܦܲܐܝܵܐ ܩܕܵܡܲܝܗܘܿܢ܁|
    block |܃ܒܢܝܼܣܵܢ ܐܲܦܩܵܗ̇ ܡ̣ܢ ܡܸܨܪܹܝܢ|
    block |ܠܲܟܼܢܘܼܫܬܵܐ ܕܒܹܝܬܼ ܝܼܣܪܹܵܝܠ܁|
    block |܃ܘܢܩ̣ܫ ܠܗ̇ ܓܢܘܿܢܵܐ ܒܕܲܒܪܐ|
    block |ܘܓܼܕܠ ܠܵܗ̇ ܟܠܝܼܠ ܗܲܒܵܒܹ̈ܐ܁|
    block |܃ܒܢܝܼܣܵܢ ܬܘܼܒܼ ܚܲܕܸܬܼ ܐܸܢܹܝܢ|
    block |ܠܒܸܪ̈ܝܵܬܼܵܐ ܒܝܲܕܼ ܪܹܫܝܼܬܲܢ܁|
    block |܃ܕܲܒܼܙܲܒܼܢܵܐ ܕܬܲܩܸܢ ܐܹܢܝܢ|
    block |ܢܚܲܕܬܼ ܚܘܼܒܵܠ ܬܘܼܩܵܢܗ܁|
    block |܃ܒܙܲܒܼܢܵܐ ܦܨܝܼܚܵܐ ܐܵܦ ܨܹܝܕ ܢܘܚ|
    block |ܫܲܡܠܝܼ ܘܲܓܼܡܲܪܨ ܒܼܝܵܢܹܗ|
    block |܃ܘܐܲܦܩܹܗ ܒܝܲܪܚܵܐ ܕܗܲܒܵܒܹ̈ܐ|
    block |ܘܚܲܕܝܼ ܥܲܡܹܗ ܠܟܼܠ ܡܕܡ܁|
    block |܃ܢܦ݂ܲܩܘ ܗ̄ܘ̣ܵܘ ܟܠ ܓܸܢܣܝܼ̈ܢ ܥܲܡ ܢܘܚ|
    block |ܘܕܲܝܲܪܘ ܥܲܡܹܗ ܥܲܠ ܐܲܪܥܵܐ܁|
    block |܃ܘܩܲܪܸܒܼ ܡܸܢܗܘܿܢ ܪܹܫܝܼܬܼܵܐ|
    block |ܠܪܸܡܙܵܐ ܕܲܢܛ݂ܲܪ ܚܲܝܲܝ̈ܗܘܿܢ܁|
    block |܃ܒܢ̣ܵܐ ܢܘܿܚ ܡܲܕܸܒܲܚ ܨܒܼܝܵܢܵܐ|
    block |ܘܐܲܣܸܩ ܕܸܒܼܚܹ̈ܐ ܕܬܲܪܥܘܼܬܼܵܐ܁|
    block |܃ܘܩܲܒܸܿܠ ܕܒܼܚܹܗ ܒܵܪܘܿܝܵܐ|
    block |ܥܲܡ ܛܘܼܝܵܒܼܵܐ ܕܨܒܼܝܵܢܹܗ܁|
    block |܃ܐܲܪܚܼܝ ܪܚܝܵܐ ܕܲܣܘܵܬܼܵܐ|
    block |ܐܝܼܬܼܝܵܐ ܕܠܵܐ ܣܢܝܼܩ ܥܲܠ ܡܸܕܡ܁|
    block |܃ܘܐܸܬܿܬܿܢܝܼܚ ܡ̣ܢ ܚܸܡܵܬܼܵܐ ܕܪܘܼܓܼܙܹܗ|
    block |ܟܝܵܢܵܐ ܕܡܡܬܼܘܿܡ ܠܵܐ ܪܵܓܸ̇ܙ܁|
    block |܃ܠܵܐ ܠܲܡ ܐܵ[܁܁܁]ܣܸܦ ܠܲܡܠܵܛܗ̇|
    block |ܠܐܲܪܥܵܐ ܡܸܛܠ ܒܲܪܢܵܫܵܐ܁|
    block |܃ܕܝܵܕܼܵܥ̇ ܐ̄̈ܢܵܐ ܕܣܝܼܡ ܗ̄ܘ̣ ܝܲܨܪܹܗ|
    block |ܥܲܠ ܒܝܼܫܬܿܐ ܡ̣ܢ ܥܲܠܝܘܼܬܹܗ܁|
    block |܃ܘܡܟܹܝܠ ܟܠܗܘܿܢ ܝܵܘ̈ܡܵܬܼܵܐ|
    block |ܙܲܪܥܵܐ ܚܸܨܕܵܐ ܘܥܲܠ̈݁ܠܬܐ܁|
    block |܃ܩܲܝܛܵܐ ܘܣܲܬܼܘܵܐ ܟܲܕܼ ܪܵܕܼܝ̇ܢ|
    block |ܒܛܘܼܟܵܣܵܐ ܕܫܘܼ ܚ̈ܠܵܦܲܝܗܘܿܢ܁|
    block |܃ܒܲܪܟܵܗ̇ ܠܲܐܪܥܵܐ ܒܫܘܼܚ̈ܠܵܦܹܐ|
    block |ܟܲܕܼ ܝܵܗܒܵܐ ܦܹܐܪܹ̈ܐ ܠܐܢܵܫ̈ܐ܁|
    block |܃ܘܠܐ̄ܢܵܫ̈ܐ ܒܲܪܸܟ ܐܸܢܘܿܢ|
    block |܃ܒܒܛܢܵܐ ܘܝܲܠܕܐ ܕܝܘܼܒܵܠܵܐ|
    block |܃ܕܚܠܲܬܼܟܼܘܿܢ ܐܲܪܡܵܐ ܥܲܠ ܟܠ|
    block |ܥܲܠ ܚܲܝܘܵܬܼ̈ܐ ܘܲܒܼܥܝܼܪܵܐ܁|
    block |܃ܘܲܒܼܢܝܼܪܵܐ ܕܫܘܼܠܛܵܢ ܐܢܵܫܵܐ|
    block |ܐܹܟܕܘܢ ܕܹܝܢ ܟܠܹܗܘܿܢ ܓܸܢܣܹ̈ܐ܁|
    block |܃ܘܥܲܡ ܒܘܼܪ̈ܟܵܬܼܵܐ ܕܲܒܼܝܠܕܐ|
    block |ܘܫܘܼܠܛܵܢܵܐ ܕܥܲܠ ܟܠ ܡܸܕܼܡ܁|
    block |܃ܐܲܠܸܦ ܐܸܢܘܿܢ ܐܲܝܟ ܥܸܣܒܵܐ|
    block |ܢܹܐܟܼܠܘܼܢ ܒܸܣܪܵܐ ܕܚܲܝܘ̈̇ܬܼܵܐ܁|
    block |܃ܚܵܘܝܼ ܐܸܢܘܿܢ ܦܘܼܪܫܵܢܵܐ|
    block |ܕܐܲܝܟܲܢ ܢܸܟܿܣܘܢ ܚܝܘ̈ܬܐ܁|
    block |܃ܕܡܐ ܕܐܸܫܕܘ ܕܡܗܹܝܢ ܒܐܪܥܵܐ|
    block |ܢܸܐܟܼܠܘܼܢ ܗܵܝܕܹܝܢ ܦܲܓܼܪ̈ܲܝܗܘܿܢ|
    block |܃ܕܡܵܐ ܠܲܡ ܒܲܠܚܘܲܕܼ ܠܵܐ ܬܹܐܟܼܘܿܠ|
    block |ܕܲܕܼܡܵܐ ܢܲܦ̣ܫܵܐ ܗ̄ܘ̣ ܕܲܒܼܥܝܼܪܵܐ܁|
    block |܃ܠܵܐ ܬܹܐ ܟܼܘܿܠ ܒܸܣܪܐ ܘܢܲܦ̣ܫܵܐ|
    block |ܕܠܵܐ ܬܸܬܼܚܲܝܲܒܼ ܒܲܬܼܒܲܥܬܼܵܐ܁|
    block |܃ܠܵܐ ܝܵܕܼܥܝܼܢ ܗ̄ܘ̣ܵܘ ܩܲܕܼܡ̈ܝܹܐ|
    block |ܠܡܹܐܟܲܠ ܒܸܣܪܵܐ ܕܚܲܝܘ̈ܬܼܵܐ܁|
    block |܃ܥܕܲܡ̇ܐ ܕܓܠ̣ܵܐ ܦܘܼܩܕܵܢܵܐ|
    block |ܠܢܘܚ ܕܐܟܼܘܠ ܘܐܟܢ ܐܸܟܠ܁|
    block |܃ܢܵܡܘܿܣܵܐ ܗܘ̤ܵܐ ܫܘܼܘܕܵܝܵܐ|
    block |ܕܣܵܐܸ̇ܡ ܗ̄ܘ̣ܵܐ ܠܹܗ ܠܲܟܼܝܵܢܵܐ܁|
    block |܃ܘܐܸܠܘܼ ܝܲܕ ܥܘܼܗܝ ܩܲܕܼܡ̈ܝܬܐ|
    block |ܢܘܚ ܝܲܬܿܝܼܪ ܢܛ̇ܪ ܗܘ̣ܐ ܠܹܗ܁|
    block |܃ܒܗܵܕܹܐ ܕܣܵܡ̣ ܠܹܗ ܢܵܡܘܿܣܵܐ|
    block |ܚܵܘܝܼ ܕܚܕܬܼܵܐ ܗ̄ܘ̣ ܢܵܡܘܿܣܵܐ܁|
    block |܃ܘܐܸܠܘܼ ܣܝܼܡ ܗ̄ܘ̣ܵܐ ܠܩܲܕܼܡ̈ܝܐ|
    block |ܠܵܐ ܡܚܲܕܬ ܗ̄ܘ̣ܵܐ ܠܲܩܝܵܡܹܗ܀|
    block |܃ܒܥܸܠܲܬܼ ܩܸܛܠܵܐ ܕܚܲܘ̈ܬܼܵܐ|
    block |ܙܲܗܲܪ ܐܸܢܘܿܢ ܡ̣ܢ ܩܸܛܠܵܐ܁|
    block |܃ܕܐܲܝܢܵܐ ܕܩܵܛܸ̇ܠ ܒܲܪ ܢܵܫܵܐ|
    block |܃ܚܠܵܦ ܐ̄ܢܵܫܵܐ ܕܡܹܗ ܢܸܬܼ ܐܫܸܕܪ|
    block |܃ܨܲܠܡܵܐ ܗ̄ܘ̣ ܐܢܵܫܵܐ ܕܒܼܵܪܘܿܝܹܗ|
    block |ܘܡܵܪܵܐ ܕܟܼܠܗܹܝܢ ܒܸܪ̈ܝܵܬܼܵܐ܁|
    block |ܟܲܠܦܘܼܬܼ ܪܲܒܿܘܼܬܼ ܐܝܼܩܵܪܹܗ܃|
  block
    block |ܩܲܫܝܵܐ ܬܒܲܥܬܼܵܐ ܕܩܵܘܿܠܹܗ܁|
    block |܃ܢܵܡܘܣܹ̈ܐ ܚܲܕܼܬܹ̈ܐ ܣܵܡ̣ ܠܹܗ|
    block |ܪܲܒܵܐ ܓܡܝܼܪܵܐ ܠܬܲܠܡܝܹܕܗ܁|
    block |܃ܘܲܟܼܬܼܒ̣ ܐܸܢܘܿܢ ܥܲܠ ܠܸܒܹܿܗ|
    block |ܒܩܢܝܵܐ ܪܸܡܙܵܐ ܕܨܒܼܝܵܢܹܗ܁|
    block |܃ܥܲܠ ܬܘܼܒܼ ܥܲܡܹܗ ܒܩܲܝܵܡܵܐ|
    block |ܘܫܲܪܪܹܗ ܠܫܲܝܢܵܐ ܒܡܵܘܡ̈ܬܐ܁|
    block |܃ܕܠܵܐ ܬܘܼܒܼ ܐܸܥܛܹܐ ܡ̣ܢ ܐܲܪܥܵܐ|
    block |ܠܐ̄ܢܵܫ̈ܐ ܒܡ̈ܝܐ ܕܛܵܘ ܦܢܵܐ܁|
    block |܃ܗܵܕܹܐ ܗ̣̄ܝ ܐܵܬ̤ܵܐ ܕܲܩܝܵܡܵܐ|
    block |܃ܕܲܡܩܝܼܡ ܐ̄ܢܵܐ ܒܲܝܢܲܝ ܠܐܲܪܥܵܐ|
    block |܃ܚܙܵܬܐ ܕܩܸܒܬܵܐ ܡܸܬܼܚܲܙܝܵܐ|
    block |ܡܸܨܥܲܬܼܡ̈ܝܐ ܕܒܲܥܵܢ̈ܢܹܐ܁|
    block |܃ܐܝܬܹܝܗ̇ ܗ̄ܘ̣ܵܬܼ ܗܵܕܹܐ ܐܵܬ̤ܵܐ|
    block |ܥܲܡ ܬܘܼܩܵܢܵܐ ܕܟܼܠ ܡܸܕܡ܁|
    block |܃ܘܠܵܐ ܨܒ̣̰ܵܐ ܚܘܝܗ̇ ܠܩܲܕܼܡ̈ܝܹܐ|
    block |ܥܕܲ ܡܵܐ ܕܲܓܼܠ̣ܵܗ̇ ܒܝܵܘܡܲܝ̈ ܢܘܿܚ܁|
    block |܃ܠܢܘܿܚ ܝܲܗܪܵܐ ܒܐܵܬ̤ܵܐ ܕܫܲܝܢܵܐ|
    block |ܕܬܸܗܘܹܐ ܥܕܲܡܵܐ ܠܫܘܼܠܡܵܐ܁|
    block |܃ܕܡܵܐ ܕܚܵܙܹ̇ܝܢ ܠܵܗ̇ ܡܵܝܘ̈ܬܼܵܐ|
    block |ܢܸܬܼܒܲܝܐܸܘܢ ܒܐܵܬ̤ܵܐ ܕܫܲܝܢܵܐ܁|
    block |܃ܚܲܟܸܿܡ ܐܸܢܘܿܢ ܠܦܫܝ̈ܛܹܐ|
    block |ܒܢܵܡܘ̈ܣܹܐ ܚܲܕܼܬܹ̈ܐ ܕܲܟܼܬܲܒܼ܁|
    block |܃ܘܐܲܩܢܝܼ ܐܸܢܘܿܢ ܒܘܼܝܵܢܵܐ|
    block |ܠܡܸܦܠܲܚ ܠܲܐܪܥܵܐ ܒܝܲܐܪܼܐ܁|
    block |܃ܫܲܪܝܼ ܠܲܡ ܢܘܿܚ ܒܲܥܒܼܵܕܵܐ|
    block |ܘܲܢܨܒ̣ ܟܲܪܡܵܐ ܘܝܲܗ̣ܒܼ ܦܹܐܪܹ̈ܐ܁|
    block |܃ܘܐܸܫܬܝܼ ܡ̣ܢ ܚܲܡܪܹܗ ܘܲܪܘܝܼ|
    block |ܘܲܛܥ̣ܵܐ ܒܵܗ̇ ܒܚܲܕܼܬܘܼܬܼ ܚܲܝܠܹܗ܁|
    block |܃ܠܵܐ ܫܩܝܼܠ ܗ̄ܘ̣ܵܐ ܠܹܗ ܢܸܣܝܢܗ|
    block |ܕܡܲܦܗܹܐ ܫܸܩܝܹܗ ܠܪܸܥܝܵܢܵܐ܁|
    block |܃ܘܠܵܐ ܝܵܕܥ̇ ܗ̄ܘ̣ܵܐ ܕܐܲܝܟܲܢܵܐ|
    block |ܡܸܬܼܚܲܫܚܝܼܢ ܒܹܗ ܫܵܬܿܘܵܝܵܘ̈ܗܝ܁|
    block |܃ܐܸܫܬܝܼ ܢܘܚ ܘܲܛ̣ܥܵܐ ܢܲܦ̣ܫܹܗ|
    block |ܘܐܲܙ ܠܹܗ ܚܲܡܪܵܐ ܠܝܲܩܝܼܪܵܐ܁|
    block |܃ܘܲܐܲܗܠܲܬ̤ ܒܹܗ ܡܲܪܵܚܘܼܬܼܵܐ|
    block |ܕܨܸܒܼܝܵܢܹܗ ܕܚܵܡ ܙܲܠܝܠܵܐ܁|
    block |܃ܠܵܛܹܗ ܟܹܐܢܵܐ ܠܡܲܪܚܵܐ|
    block |ܥܲܠ ܕܐܲܗܸܠ ܒܹܗ ܕܠܵܐ ܟܘܼܚܵܕܼ܁|
    block |܃ܘܟܲܕܼܢܹܗ ܒܢܝܹܪܵܠܐ ܕܥܲܒܼܕܘܼܬܼܵܐ|
    block |ܕܲܢܕܲܚܸܠ ܒܹܗ ܠܲܐ̄ܚܪ̈ܵܢܹܐ܁|
    block |܃ܒܠܵܘ̈ܛܵܬܼܵܐ ܕܨܝܕܼ ܡܲܪ̈ܚܹܐ|
    block |ܐܲܫܪܝܼ ܩܸܢܛܵܐ ܒܣܲܓ̈ܝܼܠܹܐ܁|
    block |܃ܕܠܵܐ ܢܸܗܘܘܿܢ ܐܲܝܟ ܚܵܡ ܠܝܼܛܵܐ|
    block |ܘܢܸܗܘܘܿܢ ܠܝܼܛܹ̈ܐ ܒܲܕܼܡܘܼܬܹܗ܁|
    block |܃ܠܵܘ ܒܲܟܼܝܵܢܵܐ ܐܣܪܵܬܹܗ|
    block |ܠܥܲܒܼܕܼܘܼܬܼܵܐ ܡܸܠܲܬܼ ܟܹܐܢܵܐ܁|
    block |܃ܠܲܝܬܿ ܥܲܒܼܕܘܼܬܼܵܐ ܒܲܕܝܵܢܵܐ܃ ܐܸܠܵܐ ܕܒܝܼܫܘܼܬܼ ܨܒܼܝܵܢܵܐ|
    block |܃ܨܒܼܝܵܢܹܗ ܕܚܵܡ ܒܲܘܲܚ ܒܹܗ|
    block |܃ܒܝܲܩܝܼܪܵܐ ܕܲܛܥ̣ܵܐ ܒܚܡܪܹܗ|
    block |܃ܘܥܲܒܼܕܹܗ ܐܵܬ̤ܵܐ ܠܡܲܪ̈ܚܹܐ|
    block |ܕܢܸܬܼܟܲܐܪ̈ܘܼܢ ܡ̣ܢ ܝܲܩܝܼܪܹ̈ܐ܁|
    block |܃ܪܫ̣ܡ ܒܵܪܘܿܝܵܐ ܬܲܫܥܝܼܬܹܗ|
    block |ܕܢܘܚ ܝܲܩܝܼܪܐ ܕܐܸܬܼܦܲܪܣܝܼ܁|
    block |܃ܕܲܢܚܸܟܸܿܡ ܒܹܗ ܠܝܵܕܘ̈ܥܹܐ|
    block |ܕܠܵܐ ܢܸܬܼܓܲܢ̄ܒܿܪܘܼܢ ܥܲܠ ܚܲܡܪܵܐ܁|
    block |܃ܥܲܡ ܕܲܟܼܝܘܼܬܼܵܐ ܕܗܲܕܵܡܵܘ̈ܗܝ|
    block |ܪܫ̣ܡ ܛܘܼܥܝܲܝ ܕܲܛܥ̣ܵܐ ܒܚܲܡܪܵܐ܁|
    block |܃ܕܢܲܣܓܿܐ ܢܙܲܗܲܪ ܕܲܒܼܛܟܼܣܵܐ|
    block |ܢܸܬܼܚܲܫܚܘܼܢ ܒܹܗ ܫܵܬܘܼܝܵܘ̈ܗܝ܁|
    block |܃ܚܵܘܝܼ ܕܲܫܘܐ ܠܓܸܠܝܢܐ|
    block |ܕܢܛܪ ܫܲܦܝܘܬܼ ܪܸܥܝܵܢܵܐ܁|
    block |܃ܕܲܢܚܲܦܸܛ ܒܹܗ ܠܲܕܼܟܼܝ̈ܐ|
    block |ܕܬܸܫܪܐܹܒܗܘܿܢ ܡܸܠܲܬܼ ܚܲܝܹ̈ܐ܁|
    block |܃ܪܫܲܡ ܠܲܢ ܙܵܟܼܘܼܬܼ ܚܘܼܡܵܣܵܢܹܗ|
    block |ܕܲܟܼܡܵܐ ܥܲܙܝܼ ܥܲܡ ܒܝܼܫܹ̈ܐ܁|
    block |܃ܕܠܵܐ ܐܸܫܬܲܕܲܠ ܠܲܢܚ̈ܝܹܐ|
    block |ܒܥܸܢܝܵܢܵܐ ܕܲܒܼܢܲܝ̈ ܥܲܡܹܗ܁|
    block |܃ܢܛܪܹܗ ܒܡܝ̈ܐ ܕܡ̇ܡܘܿܠܵܐ|
    block |ܘܥܒܼܕܗ ܚܠܵܦܬܐ ܠܲܒܼܪܝܼܬܼܵܐ܁|
    block |܃ܘܫܲܝܢܵܗ̇ ܠܲܐܪܥܵܐ ܨܵܕܝܼܬܼܵܐ|
    block |ܒܗܲܠܥ̈ܬܼܵܐ ܕܝܘܼܒܵܠ ܓܸܢܣܹܗ܁|
    block |܃ܐܲܦܩܹܗ ܡ̣ܢ ܓܵܘ ܩܹܒܼܘܬܼܵܐ|
    block |ܘܣܬܿܪܵܗ̇ ܡܸܢܹܗ ܠܩܹܒܼܘܼܬܼܵܐ܁|
    block |܃ܕܠܵܐ ܢܸܛܥܘܢ ܒܵܗ̇ ܝܠܕ̈ܬܗ|
    block |ܘܢܸܩܪܘܼܬܵܗ̇ ܒܫܸܡ ܐܲܠܵܗܵܐ܁|
    block |܃ܒܗܵܕܐ ܬܸܢܘܲܝ ܣܬܪܬܼܗ̇|
    block |ܟܹܐܢܘܼܬܼܵܐ ܡ̣ܢ ܚܲܙ̈ܝܹܐ܁|
    block |܃ܕܠܐ ܬܸܗܘܸܐ ܥܸܠܲܬܼ ܚܲܝܹ̈ܐ|
    block |ܥܸܠܬܼܵܐ ܕܛܘܼܥܝܲܝ ܠܲܐܚܪ̈ܵܢܐ܁|
    block |܃ܒܐܲܪܥܵܐ ܣܲܬܼܪܵܗ̇ ܠܩܹܒܼܘܼܬܼܵܐ|
    block |ܒܛܲܟܼܣܵܐ ܕܲܣܥ݂ܲܪ ܒܹܗ ܒܡܘܼܫܹܐ܁|
    block |܃ܕܝܵܕ̇ܥ ܗ̄ܘ̣ܵܐ ܕܛܵܥܹ̇ܝܢ ܗ̄ܘ̣ܵܘ ܒܹܗ|
    block |ܒܩܒܼܪܗ ܥܲܡܵܐ ܕܥܸܒܼܪ̈ܝܹܐ܁|
    block |܃ܠܹܗ ܦܲܐܝ̈ܢ ܟܠ ܝܼܕܼܥ̈ܬܼܵܐ|
    block |ܠܲܐܚܝܼܕܼ ܣܵܟܼܵܐ ܕܟܼܠ ܚܸܟܼܡ̈ܢ܁|
    block |܃ܕܠܵܐ ܛܥܝ̈ܢ ܠܵܗ̇ ܠܝܼܕܲܥܬܹܗ|
    block |ܗܵܠܹܝܢ ܕܲܗܘ̤̈ܝ ܘܕܲܬܼܝܼ̈ܕܵܢ܁|
    block |܃ܩܕܼܵܡ ܟܠ ܡ̣ܕܹܡ ܒܲܕܼܩ ܠܹܗ|
    block |ܘܥܲܕܼܠܵܐ ܢܸܗܘܹܐ [ܝܕܲܥ̇] ܟܠ܁|
    block |܃ܘܲܡܣܲܝܟܝܼܢ ܠܹܗ ܒܝܼܕܲܥܬܼܵܐ|
    block |ܬܘܼܩܵܢܵܘ̈ܗܝ ܥܲܕܼܠܵܐ ܢܸܗܘܘܿܢ܁|
  block
    block |܃ܫܵܘܹ̇ܐ ܕܡ̣ܢ ܟܠ ܢܸܫܬܿܒܲܝܝ|
    block |ܗܵܘ̇ ܝܵܕܸܘܿܥܵܐ ܕܟܼܠ ܡܸܕܹܡ܁|
    block |܃ܟܲܕܼ ܝܵܕܼܵܥ̇ ܒܝܼܫܘܼܬܼ ܝܲܨܪܲܝܢ|
    block |ܡܬܲܗܹܐ ܠܲܢ ܒܝܲܕܼ ܥܠܠ̈ܬܐ܀|
block |ܥܲܠ ܝܘܿܡ ܥܹܐܕܼܵܐ ܕܦܲܢܛܹܩܘܼܣܛܹܐ|
  block
    block |ܥܲܠ ܝܘܿܡ ܥܹܐܕܼܵܐ ܕܦܲܢܛܹܩܘܼܣܛܹܐ|
  block
    block |ܡܐܡܪܐ ܕܥܣܪܝܢ ܘܫܒܥܐ|
    block |ܕܥܲܠ ܝܘܿܡ ܥܹܐܕܼܵܐ ܕܦܲܢܛܹܩܘܼܣܛܹܐ|
    block |ܥܘܼܢܵܝܵܐ|
    block |ܐܵܘ ܡܵܝܘܿܬܹ̈ܐ ܢܸܦܘܿܥ ܚܵܘܒܿܬܼܵܐ ܠܡܵܘܪܸܒܼ ܓܸܢܣܲܢ ܒܚܲܝܠܵܐ|
    block |ܕܚܸܟܼܡܵܬܹ̈ܗ܃ ܐܲܚܝ̈܁|
  block
    block |܃ܓܲܙܵܐ ܕܪܘܼܚܵܐ ܦܬ݂ܲܚ ܒܵܪܘܿܝܵܐ ܩܕܼܵܡ ܡ̇ܝܘܿܬܹ̈ܐ|
    block |ܘܐܲܥܬܲܪ ܐܸܢܘܿܢ ܡ̣ܢ ܣܝܼ̈ܡܵܬܼܵܐ ܕܪܲܒܿܘܼܬܼ ܚܲܝܠܹܗ ܀|
    block |܃ܒܡܵܐܢܵܐ ܣܵܡܹܗ ܠܥܘܼܬܼܪܹܗ ܡܲܥܬܲܪ ܟܠܵܐ|
    block |ܘܟܲܕܼ ܗܘ̤ ܫܝܼܛܵܐ ܗ̄ܘ̣ ܢܛ݂ܲܪ ܒܹܗ ܓܲܙܵܐ ܕܲܫܒܼܝܼ̈ܚܵܬܼܵܐ ܀|
    block |܃ܛܝܼܢܵܐ ܪܲܦܝܵܐ ܥܒܲܕܼ ܓܹܐܙܲܒܼܪܵܐ ܕܲܣܬܼܝܼܪ̈ܵܬܹܗ|
    block |ܘܫܲܓܼܪܹܗ ܒܪܘܼܚܵܐ ܘܣܵܡ̣ ܒܹܗ ܪܘܼܚܵܐ ܫܒܼܝܼܚܵܐ ܒܫܝܼܛܵܐ ܀|
    block |܃ܐܲܝܟ ܟܸܢܵܪܹ̈ܐ ܒܡܸܢܲܝ̈ ܦܲܓܼܪܹܗ ܙܡܲܪ ܟܲܣܝܵܬܹ̈ܐ|
    block |ܘܚܲܟܿܝܼ ܒܩܵܠܹܗ ܠܐܲܪ݁ܥܵܢܵܝܹܐ ܘܠܲܫܡܲܝܵܢܹ̈ܐ ܀|
    block |܃ܐܲܝܟ ܫܝܼܦܘܿܪܵܐ ܩܥ̣ܵܐ ܦܘܼܩܵܕܵܢܵܐ ܒܠܸܫܵܢ ܒܸܣܪܵܐ|
    block |ܘܲܟܼܢܲܫ̣ܘ ܨܹܐܕܼܵܘܗܝ ܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀|
    block |܃ܩܲܢܝܵܐ ܪܥܝܼܥܵܐ ܗܘ̤ܵܐ ܐܲܒܿܘܼܒܼܵܐ ܠܪܘܼܚܵܐ ܚܲܝܵܐ|
    block |ܘܦܲܨܲܚ ܟܠܵܐ ܒܗܲܢܝܼܐܘܼܬܼܵܐ ܕܵܙܡܝܼܪ̈ܵܬܹܗ ܀|
    block |܃ܡ̇ܘܠܸܕܼ ܚܲܫܹ̈ܐ ܫܪ̣̱ܵܐ ܒܹܗ ܚܲܝܠܵܐ ܡܲܚܸܐ ܠܟܼܠܵܐ|
    block |ܘܫܲܪܝܼ ܡܲܪܕܸܿܐ ܚܲܝܹ̈ܐ ܠܟܼܠܵܐ ܒܪܘܼܚ ܣܸܦ̈ܘܵܬܹܗ ܀|
    block |܃ܟܪܝܼܗܵܐ ܕܲܪܡܸܐ ܒܟܹܐܒܹ̈ܐ ܕܥܵܘ̣ܠܵܐ ܢܘܼܓܼܪܵܐ ܕܙܲܒܼܢܵܐ|
    block |ܫܲܪܝܼ ܡܲܐܣܸܐ ܟܹܐܒܹ̈ ܕܦܲܓܼܪܵܐ ܘܡܘܼܡܹ̈ܐ ܕܢܲܦܫܵܐ ܀|
  block
    block |܃ܩܲܝܣܵܐ ܕܝܼܒܸܫ ܒܚܘܼܡ̇ܐ ܩܲܫܝܵܐ ܕܲܪ̈ܓܼܝܼܓܼܵܬܼܵܐ|
    block |ܐܲܦܪܲܥ ܡܸܫܢܹܠܝ ܘܲܛܥ݂ܲܢ ܦܹܐܪܹ̈ܐ ܕܗܲܢܝܼܐܘܼܬܼܵܐ ܀|
    block |܃ܟܲܪܡ̇ܐ ܕܲܛܠ݂ܲܡ ܦܵܠ ܦܘܼܠܚܵܢܵܐ ܘܐܵܘܥܝܼ ܝܥܪܵܐ|
    block |ܒܲܟܲܪ ܡܸܢܹܫܠܝ ܣܓܼܘܼܠܵܐ ܕܚܲܡܪܵܐ ܘܲܦܪ̣݂ܲܥ ܫܘܼܒܼܚܵܐ ܀|
    block |܃ܝܵܪܵܪܬܵܐ ܕܒܲܪܕܲܪ ܥܘܼܬܼܪܵܐ ܕܲܢܣ݂ܲܒܼ ܙܒܲܠܝܼܠܘܼܬܼܵܐ|
    block |ܦܢ̣ܵܐ ܨܹܝܕܼ ܐܲܒܼܘܼܗܝ ܘܲܣܘ݂ܲܝ ܠܐܘܼܪܥܹܗ ܘܝܲܗ̣̄ܒܼܠܹܗ ܥܘܼܬܼܪܹܗ ܀|
    block |܃ܒܚܘܼܒܵܐ ܘܪ̈ܲܚܡܹܐ ܡܣ݂ܲܚ ܒܵܪܘܿܚܵܐ ܠܘܼܩܒܲܠ ܚܲܝܲܝ̈ܢ|
    block |ܘܥܲܦܩܹܗ ܠܓܸܢܣܲܢ ܒܝܲܕܼ ܪܹܫܝܼܬܼܵܐ ܕܢܲܣ݂ܲܒܼ ܡܸܢܲܢ ܀|
    block |܃ܟܲܣܝܼ ܨܲܥܪܵܢ ܒܐܸܣܛܲܠ ܫܘܼܒܼܚܵܐ ܕܙܲܩ̣ܪܘܼܗ̇ ܪ̈ܲܚܡܹܐ|
    block |ܘܝܲܗ̄ܒܼ ܪܲܗܒܼܘܿܢܵܐ ܚܲܝܠܵܐ ܕܪܘܼܚܵܐ ܐܲܝܟ ܥܸܙܲܩܬܼܵܐ ܀|
    block |܃ܙܲܡܸܢ ܘܲܩܪܵܢ ܠܲܚܠܘܿܠ ܚܲܝܹ̈ܐ ܕܠܵܐ ܫܘܼܠܵܡܵܐ|
    block |ܘܲܠܡܸܫܬܿܘܼܬܼܵܐ ܕܡܲܠܝܵܐ ܛܘܼܒܹ̈ܐ ܕܠܵܐ ܡܸܣܬܿܒܼܥܝܼܢ ܀|
    block |܃ܒܐ̄ܪܵܙܵܐ ܡܲܟܼܪܲܢ ܠܫܵܘܬܵܦܘܼܬܼܵܐ ܕܲܠܘܵܬܼ ܚܘܼܒܹܿܗ|
    block |ܘܦܲܬ̣ܿܚ ܓܲܙܹܗ ܘܚܲܬܸܿܡ ܡܸܠܵܘ̈ܗܝ ܒܝܲܕܼ ܣܘܼܥܪ̈ܵܢܹܐ ܀|
    block |܃ܓܒܼܵܐ ܡ̣ܢ ܓܸܢܣܲܢ ܚܲܕܼ ܗܲܕܼܵܡ̇ܐ ܐܲܝܟ ܪܹܫܝܼܬܼܵܐ|
    block |ܘܩܲܕܿܫܹܗ ܒܪܘܼܚܵܐ ܘܩܲܒܸܿܠ ܕܸܒܼܚܹܗ ܐܲܝܟ ܦܘܼܪܩܵܢܵܐ ܀|
    block |܃ܥܲܒܼܕܹܿܗ ܓܲܙܵܐ ܕܲܣܬܼܝܼܪ̈ܵܬܼܵܐ ܘܲܕܼܚܲܠ̈ܝܵܬܼܵܐ|
    block |ܘܐܲܡܠܸܟ ܒܐܝܼܕܹܗ ܕܢܲܥܬܲܪ ܟܠܵܐ ܡ̣ܢ ܡ̇ܘܗܲܒܼܬܹܗ ܀|
    block |܃ܒܹܗ ܐܸܫܬܵܘܕܿܝܼ ܠܲܒܼܢܲܝ̈ ܓܸܢܣܹܗ ܘܝܵܪܬܿܘܼܬܼ ܚܲܝܹ̈ܐ|
    block |ܘܥܲܒܼܕܹܿܗ ܢܸܒܼܥܵܐ ܕܢܲܫܩܸܐ ܠܕܼܝܼܠܹܗ ܡ̣ܢ ܚܲܝܘܼܬܹܗ ܀|
    block |܃ܡ̣ܠܵܝܗܝ ܡ̣ܢ ܚܲܝܠܵܐ ܕܐܲܠܵܗܘܼܬܹܗ ܕܠܵܐ ܡܸܬܼܒܲܨܲܪ|
    block |ܕܢܼܬܸܿܠ ܚܲܝܠܵܐ ܒܡܵܝܘܿܬܼܘܼܬܼܵܐ ܡܚܝܼܠܲܬܼ ܚܲܝܠܵܐ ܀|
    block |܃ܡ̣ܠܲܟ ܘܐܸܫܬܵܘܕܿܝܼ ܠܲܡܫܲܡܫܵܢܹ̈ܐ ܕܟܼܵܪܘܿܙܘܼܬܹܗ|
    block |ܕܢܲܥܬܲܪ ܐܸܢܘܿܢ ܡ̣ܢ ܡܲܠܝܘܼܬܼܵܐ ܕܚܲܝܠܵܐ ܕܲܢܣܲܒܼ ܀|
    block |܃ܠܲܒܸܿܒܼ ܐܸܢܘܿܢ ܟܲܕܼ ܐܵܙܹ̇ܠ ܗ̄ܘ̣ܵܐ ܠܘܵܬܼ ܫܵܠܘ̇ܚܹܗ|
    block |ܕܗܵܐ ܐܵܙܹ̇ܠ ܐ̄ܢܵܐ ܘܲܡܫܲܕܲܪ ܐ̄ܢܵܐ ܡܘܼܠܟܵܢܵܐ ܕܐܵܒܼܝ ܀|
    block |܃ܦܵܪܲܩܠܹܛܵܐ ܟܲܢܝܹܗ ܠܥܘܼܬܼܪܵܐ ܕܫܘܼܘܕܵܝ ܡܸܠܵܘ̈ܗܝ|
    block |ܕܲܡܨܸܐ ܡܒܲܝܲܐ ܠܡܸܣܟܹܿܢܘܼܬܼܵܐ ܕܟܲܪܝܼܘܼܬܼ ܢܲܦܫܵܐ ܀|
    block |܃ܩܪ̣ܵܝܗܝ ܡܘܼܠܟܵܢܵܐ ܕܢܸܩܒܿܘܿܠ ܣܲܒܼܪܵܐ ܒܪܸ̈ܥܝܵܢܵܝܗܘܿܢ|
    block |ܕܐܸܡܲܬܼܝ ܢܸܚܙܘܿܢ ܟܲܕܼ ܡܸܬܼܦܲܠܲܓܼ ܥܘܼܬܼܪܹܗ ܒܓܸܠܝܵܐ ܀|
    block |܃ܩܪ̣ܵܝܗܝ ܬܘܼܒܼ ܚܲܝܠܵܐ ܕܲܟܼܣܸܐ ܒܪܵܘܡ̇ܐ ܠܥܸܠ ܡ̣ܢ ܟܠܵܐ|
    block |ܕܲܡܨܸܐ ܚܵܣܹ̇ܢ ܘܙܵܟܹ̇ܐ ܠܟܼܠܵܐ ܒܚܹܝܠ ܪܲܒܿܘܼܬܹܗ ܀|
    block |܃ܐܲܢ̄ܬܿܘܿܢ ܩܵܘܵܘ ܒܐܲܬܼܪܵܐ ܕܲܝܗܘܼܕܼ ܐܲܝܟܵܐ ܕܚܸܫܹ̇ܬܼ|
    block |ܥܕܲܡ̇ܐ ܕܐܸܬܸܿܠ ܚܲܝܝܠܵܐ ܕܪܘܼܚܵܐ ܒܗܲܕܵܡܲܝ̈ܟܿܘܿܢ ܀|
  block
    block |܃ܒܨܸܗܝܘܿܢ ܩܵܘܵܘ ܐܲܝܟ ܒܘܼܕܵܩܵܐ ܕܲܢܒܼܝܼܘܼܬܼܵܐ|
    block |ܕܡܸܢܵܗ̇ ܢܸܦܘܿܩ ܐܲܝܢܵܐ ܕܲܡܨܸܐ ܠܡܸܫܒܲܩ ܥܵܘ̣ܠܵܐ ܀|
    block |܃ܥܵܘ̣ܠܵܐ ܕܥܲܡܡܹ̈ܐ ܨܒܼܵܐ ܕܲܢܒܲܛܸܠ ܒܥܸܠܲܬܼ ܥܲܡܵܐ|
    block |ܘܣܵܡ̣ܵܗ̇ ܠܥܸܠܬܼܵܐ ܕܡܸܛܠ ܝܲܥܩܘܿܒܼ ܡܲܗܦܸܟ ܥܵܘ̣ܠܵܐ ܀|
    block |܃ܒܨܸܗܝܘܿܢ ܚܵܘܝܼ ܕܐܝܼܬܼܵܘܗܝ ܢܘܼܗܪܹܗ ܘܲܓܼܙܵܪ ܕܝܼܢܹܗ|
    block |ܟܲܕܼ ܡܲܢܗܲܪ ܟܠ ܘܲܡܩܲܛܪܸܓܼ ܒܝܲܕܼ ܒܘܼܚܪܵܢܹܗ ܀|
    block |܃ܒܕܼܘܼܟܿܬܵܐ ܕܲܓܼܒܼܵܐ ܘܲܩܪ̣ܵܗ̇ ܒܲܫܡܹܗ ܘܣܵܡ̣ ܢܵܡܘܿܣܵܘ̈ܗܝ|
    block |ܬܲܡ̇ܢ ܦܲܫܸܩ ܚܹܝܠ ܦܸܠ̈ܐܵܬܼܵܐ ܘܟܲܣܝܘܼܬܼ ܐ̄ܪ̈ܵܙܹܐ ܀|
    block |܃ܠܛܘܼܪܵܐ ܕܨܸܗܝܘܿܢ ܙܲܡܸܢ ܘܲܩܪ̣ܵܐ ܠܫܲܒܼܛܲܝ̈ ܥܲܡܡܹ̈ܐ|
    block |ܘܚܲܕܿܝܼ ܐܸܢܘܿܢ ܒܲܚܠܘܿܠ ܕܸܒܼܚܹ̈ܐ ܢܵܡܘܿܣܵܝܹ̈ܐ ܀|
    block |܃ܒܨܸܗܝܘܿܢ ܦܲܫܸܩ ܐܵܦ ܦܸܠܐܬܼܵܐ ܕܗܵܝ̇ ܡܸܫܬܿܘܼܬܼܵܐ|
    block |ܕܡܸܬܼܟܲܢܫܝܼܢ ܠܵܗ̇ ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܀|
    block |܃ܬܲܡ̇ܢ ܦܲܩܸܕܼ ܕܲܢܩܵܘܘܿܢ ܠܹܗ ܪ̈ܵܚܡܲܝ ܚܘܼܒܹܿܗ|
    block |ܕܢܸܦܪܘܿܥ ܐܸܢܘܿܢ ܐܲܓܼܪܵܐ ܕܚܘܼܒܵܐ ܕܚܵܘܝܼܘ ܨܹܐܕܼܵܘܗܝ ܀|
    block |܃ܐܸܣܲܪ̣ ܐܸܢܘܿܢ ܒܬܸܢܘܲܝ ܕܐܲܓܼܪܵܐ ܪܘܼܚܵܢܵܝܵܐ|
    block |ܕܠܵܐ ܢܸܢܼܪܲܦܘܿܢ ܡ̇ܐ ܕܲܡܫܲܢܹܝܢ ܚܲܕܼ ܡ̣ܢ ܨܹܝܕܼ ܚܲܕܼ ܀|
    block |܃ܐܲܪܡܝܼ ܥܠܲܝܗܘܿܢ ܛܲܒܼܥܵܐ ܕܪܘܼܚܵܐ ܐ̄ܪܵܙܵܢܵܐܝܼܬܼ|
    block |ܘܲܪܫܲܡ ܐܸܢܘܿܢ ܒܪܘܼܚ ܣܸܦܘܵܬܹ̈ܗ ܕܢܸܗܘܘܿܢ ܕܝܼܠܹܗ ܀|
    block |܃ܒܪܘܼܚܵܐ ܕܦܘܼܡܹܗ ܚܵܘܝܼ ܐܸܢܘܿܢ ܚܹܝܝܠ ܡ̇ܘܗܲܒܼܬܹܗ|
    block |ܕܡܸܢܹܗ ܢܵܦܹ̇ܩ ܦܘܼܪܥܵܢ ܐܲܓܼܪܵܐ ܕܥܘܼܬܪܵܐ ܕܲܡ̣ܠܲܟ ܀|
    block |܃ܢܦ݂ܲܚ ܒܐܲܦܲܝ̈ܗܘܿܢ ܘܫܲܪܲܪ ܐܸܢܘܿܢ ܒܫܘܼܘܕܵܝ ܡܸܠܵܘ̈ܗܝ|
    block |ܘܐܲܠܸܦ ܐܸܢܘܿܢ ܠܡܸܫܒܲܩ ܚܵܘ̈ܒܹܿܐ ܘܠܲܡܕܵܢ ܥܵܘ̣ܠܵܐ ܀|
    block |܃ܝܲܗ̣̄ܒܼ ܒܐܝܼܕܲܝ̈ܗܘܿܢ ܩܠܝܼܕܼܵܐ ܕܪ̈ܲܚܡܹܐ ܘܲܓܼܙܵܪ ܕܝܼܢܵܐ|
    block |ܠܡܸܦܬܲܚ ܬܲܪܥܵܐ ܠܲܬܼܪܹܝܢ ܓܲܒܿܝܼ̈ܢ ܠܛܵܒܼ̈ܐ ܘܒܼܝܼܫܹ̈ܐ ܀|
    block |܃ܚܙ݂ܲܩ ܗܘ̤ ܕܢܸܣܲܒܼ ܡܲܠܟܿܘܼܬܼ ܪܵܘܡ̇ܐ ܕܐܸܬܼܡܲܠܟܲܬ̤ ܠܹܗ|
    block |ܘܲܠܗܘܿܢ ܒܲܕܸܿܩ ܕܩܵܘܵܘ ܒܲܝܗܘܼܕܼ ܘܐܲܟܼܪܸܙܘ ܙܵܟܼܘܼܬܝ ܀|
    block |܃ܬܲܡ̇ܢ ܩܵܘܵܘ ܒܐܲܬܼܪܵܐ ܕܣܸܒܼܠܹ̇ܬܼ ܚܲܫܵܐ ܘܨܲܥܪܵܐ|
    block |ܕܬܲܡ̇ܢ ܐܸܬܸܿܠ ܬܲܚܘܝܼܬܼ ܪܲܒܿܘܼܬܼܝ ܠܲܡܨܲܥܪ݁ܵܢܲܝ ܀|
    block |܃ܩܕܼܵܡ ܣܲܓܿܝܼ̈ܠܹܐ ܣܸܒܼܠܹ̇ܬܼ ܚܲܫܵܐ ܡ̣ܢ ܡܲܪ̈ܵܚܹܐ|
    block |ܘܲܠܥܹܝܢ ܟܠܢܵܫ ܡܚܵܘܹܐ ܐ̄ܢܵܐ ܠܹܗ ܠܚܲܝܠܝ ܪܲܥ̇ܒܼܵܕܼܵܐ ܀|
    block |܃ܐܲܝܟܵܐ ܕܐܲܗܸܠܘ ܘܲܓܼܚܸܟܼܘ ܫܲܦ̈ܠܹܐ ܥܲܠ ܡܲܟܿܝܼܟܼܘܼܬܼܝ|
    block |ܬܲܡ̇ܢ ܐܲܟܼܪܸܙܘ ܥܲܒ ܓܲܢ̄ܒܵܪܘܼܬܼܝ ܕܠܵܐ ܡܸܬܼܚܲܣܢܵܐ ܀|
    block |܃ܕܚܲܫܒ̣ܿܘܼܢܝ ܫܝܼܛܵܐ ܘܲܡܠܸܐ ܚܲܫܹ̈ܐ ܘܡܲܣܠܲܝ ܡ̣ܢ ܟܠ|
    block |ܡܲܠܸܦ ܐ̄ܢܵܐ ܠܗܘܿܢ ܒܝܲܕܼ ܣܘܼܥܪ̈ܵܢܹܐ ܕܚܸܟܼ̈ܡܵܬܼܝ ܀|
    block |܃ܕܛܲܠܡ̣ܘܼܢܝ ܫܘܼܒܼܚܵܐ ܕܙܵܕܹܩ ܗ̄ܘ̣ܵܐ ܠܝܼ ܐܲܝܟ ܙܲܟܵܝܵܐ|
    block |ܗܵܐ ܡܸܬܼܟܲܚܕܝܼܢ ܟܲܕܼ ܙܵܡ̇ܪܝܼܢ ܠܝܼ ܟܠ ܠܸܫܵܢܝܼ̈ܢ ܀|
  block
    block |܃ܕܠܵܐ ܗܲܠܸܠܘ ܠܝܼ ܒܝܲܕܼ ܟܸܢܵܪܵܐ ܕܪܘܼܟܵܒܼ ܕܲܘܝܼܕܼ|
    block |ܐܸܙܡܲܣ ܙܵܟܼܘܼܬܝ ܒܡܸܢܹ̈ܐ ܬܪܸܥܣܲܪ ܕܡ̣ܢ ܫܲܒܼܛܲܝ̈ܗܘܿܢ ܀|
    block |܃ܐܲܝܟ ܟܸܢܵܪܵܐ ܕܲܬܼܪܸܥܣܲܪܬܵܐ ܛܲܟܸܿܣ ܐܸܢܘܿܢ|
    block |ܕܲܢܫܲܒܿܚܘܼܢܵܝܗܝ ܒܩܵܠܹ̈ܐ ܬܪܸܥܣܲܪ ܐܲܝܟ ܕܲܒܼܡܸܢܹ̈ܐ ܀|
    block |܃ܘܲܕܼܠܵܐ ܦܲܪܥܘܼܗܝ ܩܵܠ ܬܵܘܕܲܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ|
    block |ܢ̣ܩܲܫ ܙܵܟܼܘܼܬܹܗ ܒܝܲܕܼ ܟܸܢܵܪܵܐ ܕܲܬܼܪܸܥܣܲܪܬܹܿܗ ܀|
    block |܃ܬܪܸܥܣܲܪ ܩܵܠܹ̈ܐ ܩܥ̣ܵܘ ܙܵܟܼܘܼܬܹܗ ܐܲܝܟ ܫܝܼܦܘܿܪܹ̈ܐ|
    block |ܕܲܫܬܸܩܘ ܫܲܒܼܛܹ̈ܐ ܝܲܒܸܿܒܼ ܡܸܢܹ̈ܐ ܕܗܲܕܵܡܲܝ̈ܗܘܿܢ ܀|
    block |܃ܒܥܹܐܕܼܵܐ ܦܨܝܼܚܵܐ ܕܒܲܚ̣ ܠܲܩܢܘܿܡܹܗ ܒܛܲܟܼܣܵܐ ܕܐܸܡܪܵܐ|
    block |ܘܲܒܼܥܲܕܼܥܹܕܼܵܐ ܕܦܲܢܛܹܩܘܼܣܛܹܐ ܪܫܼܡ̣ ܙܵܟܼܘܼܬܹܗ ܀|
    block |܃ܚܲܪܲܪ ܟܠܵܐ ܒܐ̄ܪܵܙ ܦܘܼܪܩܵܢܵܐ ܕܡ̣ܢ ܓܵܘ ܡܸܨܪܹܝܢ|
    block |ܘܦܲܠܸܓܼ ܥܘܼܬܼܪܹܗ ܐܲܝܟ ܦܸܠ̈ܐܬܼܵܐ ܕܲܒܼܛܘܼܪ ܣܝܼܢܲܝ ܀|
    block |܃ܒܥܹܐܕܼܵܐ ܕܲܟܼܬܿܒܼ ܠܘܼܚܹ̈ܐ ܕܟܹܐܦܵܐ ܥܠܸܒܵܐ ܕܟܹܐܦܵܐ|
    block |ܨܵܪ ܐܵܬܼ̈ܘܵܬܼܵܐ ܪ̈ܘܼܚܵܢܝܵܬܼܵܐ ܒܙܵܘ̈ܥܲܝ ܢܲܦܫܵܐ ܀|
    block |܃ܒܝܵܘܡ̇ܐ ܕܐܵܘܪܸܬܼ ܝܵܪܬܿܘܼܬܼ ܠܒܸܣܪ̈ܵܢܵܝܹܐ|
    block |ܦܲܠܸܓܼ ܥܘܼܬܼܪܵܐ ܪܘܼܚܵܢܵܝܵܐ ܠܪ̈ܘܼܚܵܢܵܝܹܐ ܀|
    block |܃ܒܙܲܒܼܢܵܐ ܕܟܲܬܼܒܵܗ̇ ܠܲܕܼܝܵܬܹܩܹܐ ܡܲܠܝܲܬܼ ܡ̇ܘܬܵܐ|
    block |ܚܬ݂ܲܡ ܡܘܼܠܟܵܢܹ̈ܐ ܠܲܕܼܝܵܬܹܩܹܐ ܝܵܗ̇ܒܲܬܼ ܚܲܝܹ̈ܐ ܀|
    block |܃ܒܕܼܘܼܡܪܵܐ ܕܩܵܠܹ̈ܐ ܘܲܕܼܩܲܪ̈ܢܵܬܼܵܐ ܕܲܒܼܛܘܼܪ ܣܝܼܢܲܝ|
    block |ܐܲܡܫܲܥ ܡ̣ܢ ܫܹܠܝ ܩܵܠܵܐ ܕܪܘܼܚܵܐ ܕܲܡܚܲܕܸܿܬܼ ܟܠ ܀|
    block |܃ܬܲܡ̇ܢ ܩܵܠܵܐ ܕܲܡܠܸܐ ܩܸܢܛܵܐ ܘܡܲܪܗܸܒܼ ܥܲܒܼ̈ܕܹܿܐ|
    block |ܘܗܵܪܟܵܐ ܩܵܠܵܐ ܕܡܲܩܢܹܐ ܣܲܒܼܪܵܐ ܠܢܲܦܫܵܐ ܘܦܲܓܼܪܵܐ ܀|
    block |܃ܬܲܡ̇ܢ ܢܘܼܪܵܐ ܐܵܦ ܬܸܢܵܢܵܐ ܘܙܵܘܥܵܐ ܩܲܫܝܵܐ|
    block |ܘܗܵܪܟܵܐ ܢܘܼܗܪܵܐ ܕܡܸܬܼܦܲܠܲܓܼ ܗ̄ܘ̣ܵܐ ܒܐܵܬܼܵܐ ܕܢܘܼܪܵܐ ܀|
    block |܃ܬܲܡ̇ܢ ܫܲܡܸܫܘ ܥܲܒܼ̈ܕܹܿܐ ܠܥܲܒܼ̈ܕܹܿܐ ܒܩܵܠܹ̈ܐ ܕܚܝܼܠܹ̈ܐ|
    block |ܘܗܵܪܟܵܐ ܩܵܪܹܐ ܒܩܵܠܵܐ ܢܝܼܚܵܐ ܕܲܡܠܸܐ ܫܲܝܢܵܐ ܀|
    block |܃ܬܲܡ̇ܢ ܨܸܒܼܬܵܐ ܕܐܲܪ̈ܥܵܢܝܵܬܼܵܐ ܠܐܲܪ̈ܥܵܢܵܝܹܐ|
    block |ܘܗܵܪܟܵܐ ܫܘܼܦܪܵܐ ܕܪ̈ܘܼܚܵܢܝܵܬܼܵܐ ܠܲܫܡܲܝܵܢܹ̈ܐ ܀|
    block |܃ܒܩܸܢܛܵܐ ܪܲܒܵܐ ܫܪܸܐ ܗ̄ܘ̣ܵܐ ܬܲܡ̇ܢ ܐܵܦ ܡܸܨܥܵܝܵܐ|
    block |ܕܲܡܝܲܒܸܿܠ ܗ̄ܘ̣ܵܐ ܡܸܠܹ̈ܐ ܠܥܲܡܵܐ ܕܲܦܠܝܼܓܼ ܠܸܒܹܿܗ ܀|
    block |܃ܗܵܪܟܵܐ ܪܹܫܵܐ ܕܲܬܼܪܥܣܲܪܬܵܠ ܒܗܝܼܠ ܟܲܕܼ ܚܵܕܹܐ|
    block |ܘܡܲܡܠܸܟ ܫܲܝܢܵܐ ܒܓܼܵܘ ܪܸܥܝܵܢܵܐ ܕܲܟܼܢܵܘܵܬܹ̈ܗ ܀|
    block |܃ܡܘܼܫܹܐ ܩܵܥܹ̇ܐ ܕܕܸܚܠܵܐ ܘܩܸܢܛܵܐ ܡܠܹܝܢ ܚܘܼܫܵܒܲܝ̈|
    block |ܘܫܸܡܥܘܿܢ ܡܲܟܼܪܸܙ ܣܲܒܼܪܵܐ ܘܚܘܼܒܵܐ ܘܗܲܝܡܵܢܘܼܬܼܵܐ ܀|
    block |܃ܡܘܼܫܹܐ ܬܲܠܚܹܗ ܠܢܲܚܬܵܐ ܕܫܲܕܲܪ ܚܲܬܼܢܵܐ ܠܟܲܠܬܼܵܐ|
    block |ܘܫܸܡܥܘܿܢ ܟܲܣܝܵܗ̇ ܠܥܹܕܲܬܼ ܥܲܡܡܹ̈ܐ ܒܐܸܣܟܲܠ ܫܘܼܒܼܚܵܐ ܀|
    block |ܚܲܣܢܹܗ ܠܝܲܨܪܹܗ ܠܡܲܝܬܸܿܐ ܡܟܼܘܼܪܹ̈ܐ ܘܬܲܒܲܪ ܠܘܼܚܹ̈ܐ܃|
  block
    block |ܘܦܲܪܣܝܼ ܘܲܓܼܠ̣ܵܗ̇ ܠܙܲܠܝܼܠܘܬܼܵܗ̇ ܕܟܲܠܲܬܼ ܡܲܠܟܵܐ ܀|
    block |܃ܗܵܪܟܵܐ ܩܵܥܹ̇ܝܢ ܪ̈ܵܚܡܲܝ ܚܲܬܼܢܵܐ ܐܲܝܟ ܫܝܼܦܘܿܪܹ̈ܐ|
    block |ܘܲܡܚܵܘܹܝܢ ܠܹܗ ܠܫܘܼܦܪܵܗ̇ ܟܲܣܝܵܐ ܕܥܹܕܲܬܼ ܩܘܼܕܼܫܵܐ ܀|
    block |܃ܩܵܠܵܐ ܕܪܚܵܐ ܫܡܲܥ̣ܘ ܒܸܣܪ̈ܵܢܹܐ ܘܲܓܼܥܲܨܘ ܡܸܢܹܗ|
    block |ܘܗܵܪܟܵܐ ܫܲܡ̣ܥܘܼܗܝ ܪ̈ܘܼܚܵܢܵܝܹܐ ܘܲܣܘܲܚܘ ܠܐܘܼܪܥܹܗ ܀|
    block |܃ܩ̣ܥܵܘ ܠܹܗ ܠܡܘܼܫܹܐ ܕܐܲܢ̄ܬܿ ܠܲܡ ܡܲܠܸܠ ܐܲܠܵܗܵܐ|
    block |ܕܠܵܐ ܗܲܢܝܼ ܗ̄ܘ̣ܵܐ ܩܵܠ ܒܵܪܘܿܝܵܐ ܠܲܕܼܠܵܐ ܐܲܠܵܗ ܀|
    block |܃ܒܲܓܼܢܘܿܢ ܚܲܬܼܢܵܐ ܪܘܼܚܵܢܵܝܵܐ ܣܵܘܲ݁ܚ ܟܠܢܵܫ|
    block |ܕܐܸܡܲܬܼܝ ܢܸܫܡܲܥ ܣܒܲܪܬܼܵܐ ܚܕܲܬܼܵܐ ܕܩܵܠ ܒܵܪܘܿܝܵܐ ܀|
    block |܃ܥܲܠ ܗܵܢ ܣܲܒܼܪܵܐ ܢܦܲܩ̣ܘ ܘܐܸܬܿܬܲܓܲܪܘ ܦܵܥܵܠܹ̈ܐ ܒܟܲܪܡ̇ܐ|
    block |ܕܢܸܣܒܼܘܼܢ ܐܲܓܼܪܵܐ ܪܲܗܒܼܘܿܢ ܚܠܵܦ ܕܼܝܵܢܵܪܵܐ ܀|
    block |܃ܦܵܠܚܹ̈ܐ ܚܝܼܨܹ̈ܐ ܫܡܲܥ̣ܘ ܫܘܼܘܕܵܝܵܐ ܕܡܲܠܟܵܐ ܕܪܵܘܡ̇ܐ|
    block |ܘܛܲܝܸܒܼܘ ܙܵܘܥܹ̈ܐ ܥܲܡ ܗܲܕܵܡܹ̈ܐ ܠܡܸܠܒܲܫ ܙܲܝܢܵܐ ܀|
    block |܃ܩܥ̣ܵܐ ܡ̣ܢ ܫܸܠܝܵܐ ܐܲܝܟ ܫܝܼܦܘܿܪܵܐ ܩܕܼܵܡ ܡܲܠܟܿܘܼܬܼܵܐ|
    block |ܘܟܲܢܸܫ ܪܸܡܙܵܐ ܠܚܵܝ̈ܠܵܘܼܬܼܵܐ ܠܐܘܼܪܥܹܗ ܕܡܲܠܟܵܐ ܀|
    block |܃ܐܲܡܫܲܥ ܩܵܠܵܐ ܘܐܲܙܝܼܥ ܠܐܲܪܥܵܐ ܘܚܵܘܝܼ ܢܘܼܪܵܐ|
    block |ܟܲܕܼ ܡܲܟܸܿܣ ܗ̄ܘ̣ܵܐ ܘܲܡܠܲܒܸܿܒܼ ܗ̄ܘ̣ܵܐ ܒܩܸܢܛܵܐ ܘܪ̈ܲܚܡܹܐ ܀|
    block |܃ܒܙܵܘܥܵܐ ܚܵܘܝܼ ܪܘܼܓܼܙܵܐ ܩܲܫܝܵܐ ܥܲܠ ܡܲܪ̈ܵܚܹܐ|
    block |ܘܲܒܼܝܲܕܼ ܢܘܼܪܵܐ ܓܠ̣ܵܐ ܥܲܠ ܥܘܼܬܼܪܹܗ ܕܠܵܐ ܡܸܬܼܒܲܨܲܪ ܀|
    block |܃ܗܘ̤ܵܐ ܠܲܡ ܡܸܢܹܫܹܠܝ ܩܵܠܵܐ ܕܥܲܙܝܼܙ ܒܲܕܼܡܘܼܬܼ ܪܘܼܚܵܐ|
    block |ܘܲܡܠܵܝܗܝ ܬܿܡܪܵܐ ܕܲܒܼܝܼܚܘܼܬܹܗ ܠܥܘܼܡܪܵܐ ܕܐ̄ܢܵܫܵܐ ܀|
    block |܃ܚܙ̣ܵܘ ܠܸܫܵܢܹ̈ܐ ܕܡܸܬܼܦܲܠܓܼܝܼܢ ܗ̄ܘ̣ܵܘ ܒܲܕܼܡܘܼܬܼ ܢܘܼܪܵܐ|
    block |ܘܣܵܐܹ̇ܡ ܗ̄ܘ̣ܵܐ ܠܗܘܿܢ ܪܸܡܙܵܐ ܟܲܣܝܵܐ ܥܲܠ ܪܹ̈ܫܲܝܗܘܼܿܢ ܀|
    block |܃ܒܐܵܬܼܵܐ ܕܢܘܼܪܵܐ ܝܲܗ̄ܒܹܿܗ ܠܥܘܼܬܼܪܵܐ ܪܘܼܚܵܢܵܝܵܐ|
    block |ܕܠܵܐ ܢܸܬܼܒܲܨܲܪ ܟܲܕܼ ܢܵܣ̇ܒܿܝܼܢ ܠܹܗ ܒܣܲܓܿܝܼܐܘܼܬܼܵܐ ܀|
    block |܃ܒܨܸܡܚܵܐ ܕܢܘܼܗܪܵܐ ܦܲܠܸܓܼ ܡܲܠܟܵܐ ܠܚܲܝܠܵܘܵܬܹ̈ܐ|
    block |ܐܲܦܣܝܼܢ̈ܝܵܬܼܵܐ ܪ̈ܘܼܚܵܢܝܵܬܼܵܐ ܕܠܵܐ ܡܸܬܼܚܲܒܿܠ̈ܢ ܀|
    block |܃ܒܝܲܕܼ ܠܸܫܵܢܹ̈ܐ ܕܒܲܕܼܡܘܼܬܼ ܢܘܼܪܵܐ ܓܠ̣ܵܐ ܚܸܟܼ̈ܡܵܬܹܗ|
    block |ܘܐܲܠܸܦ ܐܸܢܘܿܢ ܣܸܦܪܵܐ ܚܲܕܼܬܼܵܐ ܕܠܵܐ ܝܵ̇ܕܥܝܼܢ ܗ̄ܘ̣ܵܘ ܀|
    block |܃ܨܵܪ ܬܘܼܒܼ ܚܲܝܠܵܐ ܕܡܸܬܼܢܲܨܚܝܼܢ ܒܹܗ ܒܵܗ̇ ܒܲܚܙܵܬܼܵܐ|
    block |ܕܒܲܕܼܡܘܼܬܼ ܢܘܼܪܵܐ ܡܛܲܠܩܝܼܢ ܝܲܥܪܵܪܵܗ̇ ܕܡ̇ܝܘܿܬܼܘܼܬܼܵܐ ܀|
    block |܃ܒܙܲܝܢܵܐ ܟܲܣܝܵܐ ܙܲܝܸܢ ܐܸܢܘܿܢ ܐܲܝܟ ܕܠܲܩܪܵܒܼܵܐ|
    block |ܘܐܵܘܚܸܕܼ ܐܸܢܘܿܢ ܣܲܝܦܵܐ ܕܪܘܼܚܵܐ ܠܡܸܚܪܲܒܼ ܥܵܘ̣ܠܵܐ ܀|
    block |܃ܫܲܚܠܸܦ ܥܘܼܬܼܪܹܗ ܒܲܡ̈ܢܵܘܵܬܼܵܐ ܕܟܼܠ ܐܸܣܟܹܿܡܝܼ̈ܢ|
    block |ܕܲܢܦܲܠܓܼܘܼܢܵܝܗܝ ܐܲܝܟ ܡܲܡܫܲܥܬܼܵܐ ܕܲܡܩܲܒܿܠܵܢܵܘ̈ܗܝ ܀|
    block |ܠܘܵܬܼ ܠܸܫܢܹ̈ܐ ܕܠܵܐ ܝܵ̇ܕܼܥܝܼܢ ܗ̄ܘ̣ܵܘ ܡܸܫܬܲܕܲܪܝܼܢ ܗ̄ܘ̣ܵܘ܃|
  block
    block |ܘܲܟܼܬܲܒܼܘ ܣܸܦܪܹ̈ܐ ܘܐܲܗܓܿܝܼܘ ܐܸܢܘܿܢ ܪܘܼܚܵܢܵܐܝܼܬܼ ܀|
    block |܃ܟܬܲܒܼܘ ܐܵܬܼ̈ܘܵܬܼܵܐ ܪ̈ܘܼܚܵܢܝܵܬܼܵܐ ܒܠܘܼܚܹ̈ܐ ܕܠܸܒܵܐ|
    block |ܘܬܲܪܓܸܿܡ ܦܘܼܡ̇ܐ ܒܸܣܪܵܢܵܝܵܐ ܚܹܝܠ ܝܲܕܼ̈ܥܵܬܼܵܐ ܀|
    block |܃ܗܘ̤ܵܘ ܗܲܕ̈ܡܹ̈ܐ ܒܲܕܼܡܘܼܬܼ ܡܸܢܹ̈ܐ ܠܨܸܒܼܥܵܐ ܕܪܘܼܚܵܐ|
    block |ܘܲܢܩ݂ܲܫ ܟܲܣܝܵܐ ܒܡܸܢܼܪܲܓܼܫܵܢܵܐ ܪܘܼܚܵܐ ܒܦܲܓܼܪܵܐ ܀|
    block |܃ܐܘܿ ܐܘܿܪܓܵܢܘܿܢ ܕܲܩܢܸܐ ܩܵܠܵܐ ܕܡ̇ܝܘܿܬܼܘܼܬܼܵܐ|
    block |ܕܫܲܚܠܸܦ ܩܵܠܹܗ ܘܲܙܡܲܪ ܚܲܝܹ̈ܐ ܒܐܸܕܼܢܲܝ̈ ܡܝܼܬܹ̈ܐ ܀|
    block |܃ܐܘܿ ܟܸܢܵܪܵܐ ܕܡܸܢܲܝ̈ ܒܸܣܪܵܐ ܡܸܬܼܚܲܒܿܠܵܢܵܐ|
    block |ܕܪܲܟܸܿܒܼ ܠܵܐ ܚܵܫܘܿܫܹ̈ܐ ܕܠܵܠܐ ܒܲܥܝܵܕܹܗ ܀|
    block |܃ܐܘܿ ܐܲܒܿܘܼܒܼܵܐ ܕܩܲܢܝܵܐ ܪܥܝܼܥܵܐ ܙܵܡܲ݁ܪ ܚܲܫܹ̈ܐ|
    block |ܕܲܪܕܲܦ ܩܵܠܹܗ ܚܵܫܘܿܫܘܼܬܼܵܐ ܡ̣ܢ ܚܵܫܘܿܫܹ̈ܐ ܀|
    block |܃ܐܘܿ ܗܸܕܼܝܘܿܛܹ̈ܐ ܕܐܲܗܸܠܘ ܘܲܓܼܚܸܟܼܘ ܥܲܠ ܣܹܘܦܲܣܛܹ̈ܐ|
    block |ܘܟܲܪ̈ܝܲܝ ܡܸܠܬܼܵܐ ܕܦܲܣܩ̣ܘܼܗܝ ܠܪܲܗܛܵܗ̇ ܕܲܪܗܸܛܪܘܼܬܼܵܐ ܀|
    block |܃ܐܘܿ ܨܲܝܵܕܹ̈ܐ ܨܵܝ̈ܕܲܝ ܐܘܼܟܼܠܵܐ ܡܸܬܼܚܲܒܿܠܵܢܵܐ|
    block |ܕܨܵܕܼܘܼܗܝ ܠܐܘܼܟܼܠܵܐ ܕܡ̇ܘܬܵܐ ܝܲܥܢܵܐ ܠܘܵܬܼ ܚܲܝܘܼܬܼܵܐ ܀|
    block |܃ܐܘܿ ܡܸܣܟܹܿܢܹ̈ܐ ܨܪ̈ܝܼܟܲܝ ܥܘܼܡܪܵܐ ܘܫܵܐܠܲܝ̈ ܙܸܕܼܩܵܐ|
    block |ܕܲܥܬܲܪܘ ܡ̣ܢ ܫܹܠܝ ܘܦܲܠܸܓܼܘ ܚܲܝܹ̈ܐ ܡ̣ܢ ܓܲܙܲܝ̈ܗܘܿܢ ܀|
    block |܃ܡܚܝܼܠܲܝ̈ ܚܲܝܠܵܐ ܢܦܲܩ̣ܘ ܠܲܩܪܵܐ ܕܥܲܡ ܚܲܣܝܼܢܵܐ|
    block |ܘܲܒܼܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܙܟܼܵܘ ܠܲܛܪܘܼܢܵܐ ܀|
    block |܃ܫܲܒܼܪ̈ܲܝ ܠܸܒܵܐ ܩܢ̣ܵܘ ܚܸܟܼܡܬܼܵܐ ܪܘܼܚܵܢܵܝܬܼܵܐ|
    block |ܘܐܲܩܢܝܼܘ ܛܲܥܡܵܐ ܠܚܸܟܼܡܲܬܼ ܐ̄ܢܵܫܵܐ ܕܦܸܟܼܗܲܬ̤ ܒܐܲܪܥܵܐ ܀|
    block |܃ܣܲܡܝܲܝ̈ ܠܸܒܵܐ ܓܠܝܼܙܲܝ̈ ܢܘܼܗܪܵܐ ܡ̇ܝܫܲܝ̈ ܒܐܲܪܥܵܐ|
    block |ܗܘ̤ܸܵܘ ܠܲܡܦܹܝܕܹ̈ܐ ܘܲܪܕܲܦܘ ܚܸܫܟܵܐ ܘܐܲܦܨܲܚܘ ܠܐܲܪܥܵܐ ܀|
    block |܃ܦܲܓܼܪ̈ܵܢܵܝܹܐ ܛܥܝܼܢܲܝ̈ ܝܘܼܩܪܵܐ ܕܐܲܪ̈ܥܵܢܝܵܬܼܵܐ|
    block |ܗܘ̤ܵܘ ܪ̈ܘܼܚܵܢܹܐ ܘܲܩܢ̣ܵܘ ܓܸܦܹ̈ܐ ܕܦܵܪܘܿܚܘܼܬܼܵܐ ܀|
    block |܃ܐܲܪ̈ܥܵܢܵܝܹܐ ܒܢܲܝ̈ ܕܲܚܝܼܚܵܐ ܝܲܠܕܵܐ ܕܐܲܪܥܵܐ|
    block |ܫܲܪܝܼܘ ܚܵܢܹ̇ܝܢ ܠܡܸܫܕܼܵܐ ܒܢܝܼܫܵܐ ܕܲܫܡܲܝܵܢܹ̈ܐ ܀|
    block |܃ܨܵܝ̈ܕܲܝ ܚܲܪ̈ܫܹܐ ܢܦܲܩ̣ܘ ܕܲܢܨܘܼܕܼܘܼܢ ܠܲܡܠܝܼܠܘܼܬܼܵܐ|
    block |ܘܐܲܪܡܝܼܘ ܡܨܝܼܕܲܬܵܐ ܕܟܼܵܪܘܿܙܘܼܬܼܵܐ ܘܚܲܒܼܫܘܼܗ̇ ܠܐܲܪܥܵܐ ܀|
    block |܃ܨܵܕܼܘ ܡ̣ܢ ܝܲܡܵܐ ܘܨܵܕܼܿܘ ܡ̣ܢ ܝܲܒܼܫܵܐ ܟܠ ܠܸܫܢܝܼ̈ܢ|
    block |ܘܙܲܡܸܢܘ ܐܸܢܘܿܢ ܕܢܹܐܟܼܠܘܼܢ ܒܐܘܼܟܼܠܵܐ ܪܘܼܚܵܢܝܵܐ ܀|
    block |܃ܐܵܘܚܸܕܼܘ ܢܘܼܪܵܐ ܕܟܼܵܪܘܿܙܘܼܬܼܵܐ ܒܝܲܥܪܵܐ ܕܥܵܘ̣ܠܵܐ|
    block |ܘܐܵܘܩܸܕܼܘ ܟܘܼ̈ܒܹܿܐ ܕܲܪ̈ܓܼܝܼܓܼܵܬܼܵܐ ܕܐܵܘܥܝܼ ܒܝܼܫܵܐ ܀|
    block |܃ܒܐܵܬܼܵܐ ܕܢܘܼܪܵܐ ܫܩܲܠ̣ܘ ܫܘܼܠܛܵܢܵܐ ܠܡܸܦܠܲܚ ܒܐܲܪܪܥܵܐ|
    block |ܘܐܵܘܩܸܕܼܘ ܝܲܥܪܵܐ ܘܲܙܪܲܥܘ ܚܸܛܹ̈ܐ ܙܲܪܥܵܐ ܛܵܒܼܵܐ ܀|
    block |܃ܒܙܲܗܪܵܐ ܕܢܘܼܪܵܐ ܩܢ̣ܵܘ ܚܸܟܼ̈ܡܵܬܼܵܐ ܕܟܼܠ ܠܸܫܢܝܼ̈ܢ|
    block |ܘܐܲܩܢܝܼܘ ܐܸܢܘܿܢ ܛܲܥܡܵܐ ܚܲܠܝܵܐ ܠܥܲܡܡܹ̈ܐ ܣܲܟܼܠܹ̈ܐ ܀|
    block |܃ܒܚܲܝܠܵܐ ܕܪܘܼܚܵܐ ܟܢܲܫ̣ܘ ܟܠ ܥܲܡܡܹ̈ܐ ܠܡܸܚܙܵܐ ܬܲܗܪܵܐ|
    block |ܟܲܕܼ ܚܵܙܹ̇ܝܢ ܗ̄ܘ̣ܵܘ ܚܕܲܬܵܐ ܕܲܗܘ̤ܵܬܼ ܕܠܵܐ ܒܲܥܝܵܕܼܵܐ ܀|
  block
    block |܃ܬܲܘܝܼܪܝܼܢ ܗ̄ܘ̣ܵܘ ܘܡܸܬܿܕܲܡܪܝܼܢ ܗ̄ܘ̣ܵܘ ܚܲܕܼ ܠܘܼܩܒܲܠ ܚܲܕܼ|
    block |ܟܲܕܼ ܫܵܡ̇ܥܝܼܢ ܗ̄ܘ̣ܵܘ ܩܵܠܹ̈ܐ ܦܪ̈ܝܼܫܹܐ ܡ̣ܢ ܚܲܕܼ ܥܲܡܵܐ ܀|
    block |܃ܬܲܗܪܵܐ ܪܲܒܵܐ ܚܙ̣ܵܘ ܡ̇ܝܘܿܬܹ̈ܐ ܒܡܵܝܘܿܬܼܘܼܬܼܵܐ|
    block |ܟܲܕܼ ܡܲܪܕܹܿܐ ܗ̄ܘ̣ܵܐ ܟܝܵܢܵܐ ܨܲܗܝܵܐ ܬܲܦܹ̈ܐ ܕܡܲܝܵܐ ܀|
    block |܃ܬܲܡܵܢ ܩܲܒܸܿܠܘ ܥܲܡܡܹ̈ܐ ܦܠܝܼܓܼ̈ܐ ܚܕܼܵܐ ܐܵܘܝܘܼܬܼܵܐ|
    block |ܕܫܲܢ ܐܸܢܘܿܢ ܫܸܡܥܵܐ ܚܲܕܼܬܼܵܐ ܕܥܸܢܝܵܢ ܩܵܠܹ̈ܐ ܀|
    block |܃ܩܥ̣ܵܘ ܣܘܼܪ̈ܝܵܢܹܐ ܠܘܵܬܼ ܝܵܘܢܵܝܹ̈ܐ ܐܲܝܟ ܡܸܠܲܢܗܘܿܢ|
    block |ܘܢܵܚܲܬ̤ ܚܸܡܬܼܵܐ ܘܲܒܼܛܸܠ ܪܘܼܓܼܙܵܐ ܘܐܲܡܠܸܟ ܫܲܝܢܵܐ ܀|
    block |܃ܠܥܸܙܘ ܟܘܼܫܵܝܑܹ̈ ܥܲܡ ܪ̈ܗ̄ܘܿܡ̇ܝܹܐ ܚܕܼܵܐ ܒܲܪ̄ܬܼ ܩܵܠܵܐ|
    block |ܘܲܙܡܲܪܘ ܫܘܼܒܼܚܵܐ ܒܚܲܕܼ ܠܸܫܵܢܵܐ ܠܚܲܕܼ ܒܵܪܘܿܝܵܐ ܀|
    block |܃ܪܡܲܙ̣ܘ ܡ̇ܕܼܵܝܹ̈ܐ ܠܐܵܠܵܢܵܝܹ̈ܐ ܕܡ̇ܢܲܐ ܗ̄ܝܼ ܗܵܕܹܐ|
    block |ܘܬܲܪܓܸܿܡ ܦܘܼܡ̇ܐ ܘܐܲܢܝܼܚ ܐܸܢܘܿܢ ܡ̣ܢ ܫܘܼܐܵܠܵܐ ܀|
    block |܃ܫܲܐܸܠܘ ܥܘܼܪ̈ܠܹܐ ܠܥܲܡܵܐ ܓܙܝܼܪܵܐ ܐܲܝܟ ܒܲܝܬܵܝܹ̈ܐ|
    block |ܕܐܸܢܗܘ̤ ܕܲܗܘ̤ܵܬܼ ܗܵܕܹܐ ܡܸܡܬܼܘܿܡ ܒܹܝܬܼ ܫܲܒܼܛܲܝ̈ܟܿܘܿܢ ܀|
    block |܃ܥܲܡܵܐ ܠܥܲܡܡܹ̈ܐ ܡܸܫܬܿܥܸܐ ܗ̄ܘ̣ܵܐ ܕܠܵܐ ܚܲܙܝܵܐ ܠܝܼ|
    block |ܘܠܵܐ ܐܸܣܬܲܥܪܲܬ̤ ܗܵܕܹܐ ܒܥܲܡܲܢ ܥܕܲܡ̇ܐ ܠܗܵܫܵܐ ܀|
    block |܃ܒܚܲܕܼ ܠܸܫܵܢܵܐ ܩܲܒܸܿܠ ܐܲܒܼܪܵܡ ܘܐܲܫܠܸܡ ܠܲܒܼܢܵܘ̈ܗܝ|
    block |ܘܒܹܗ ܐܸܬܼܪܲܟܲܒܼ ܐܵܦ ܦܸܠ̈ܐܵܬܼܵܐ ܕܲܢܒܼܝܼܘܼܬܼܵܐ ܀|
    block |܃ܪܸܡܙܵܐ ܟܲܣܝܵܐ ܫܪ̣ܵܐ ܫܘܼܐܵܠܹ̈ܐ ܕܲܬܼܪܹܝܢ ܓܲܒܿܝܼ̈ܢ|
    block |ܘܐܲܠܸܦ ܐܸܢܘܿܢ ܕܦܸܡܵܐ ܗ̄ܝܼ ܗܵܕܹܐ ܕܗܵܝ̇ ܕܐܸܣܬܲܥܪܲܬ̤ ܀|
    block |܃ܗܵܘ̇ ܦܘܼܩܕܵܢܵܐ ܕܝܲܗ̣̄ܒܼ ܠܸܫܵܢܹ̈ܐ ܘܦܲܠܸܓܼ ܥܲܡܡܹ̈ܐ|
    block |ܗܘ̤ܝܘܼ ܕܲܠܥܸܙ ܒܚܲܕܼ ܠܸܫܵܢܵܐ ܥܲܡ ܣܲܓܿܝܼ̈ܠܹܐ ܀|
    block |܃ܣܵܦܪܵܐ ܕܐܲܠܸܦ ܣܸܦܪܵܐ ܚܲܕܼܬܼܵܐ ܠܗܵܝ̇ ܫܲܒܼܪܘܼܬܼܵܐ|
    block |ܗܘ̤ܝܘܼ ܕܡܲܢܲܥ ܠܲܓܼܡܝܼܪܘܼܬܼܵܐ ܒܗܵܕܹܐ ܕܲܗܘ̤ܵܬܼ ܀|
    block |܃ܩܲܢܝܵܐ ܕܲܪܫܲܡ ܡܸܠܹ̈ܐ ܒܠܸܒܵܐ ܕܗܵܝ̇ ܥܲܛܠܘܼܬܼܵܐ|
    block |ܗܘ̤ܝܘܼ ܕܐܲܣܓܿܝܼ ܠܠܸܒܵܐ ܬܲܗܢܵܐ ܘܬܲܪܓܸܿܡ ܫܲܦܝܼܪ ܀|
    block |܃ܩܠܝܼܕܼܵܐ ܕܲܦܬܲܚ ܬܲܪ̈ܥܲܝ ܢܲܦܫܵܐ ܡܲܠܝܲܬܼ ܚܘܼܬܼܪܵܐ|
    block |ܒܹܗܘ̣ ܦܸܬܼܚܲܬ̤ ܡܲܟܿܝܼܟܼܘܼܬܼܵܐ ܓܲܙܵܐ ܕܪܘܼܚܵܐ ܀|
    block |܃ܬܲܡ̇ܢ ܚܘܼܬܼܪܵܐ ܚ̣ܛܲܦ ܪܸܥܝܵܢܵܐ ܠܡܸܣܥܵܐ ܠܪܘܡ̇ܐ|
    block |ܘܣܲܚܦܹܗ ܩܵܠܵܐ ܘܲܫܕܼܵܝܗܝ ܒܐܲܪܥܵܬܐ ܕܠܵܐ ܬܘܼܒܼ ܢܲܡܪܲܚ ܀|
    block |܃ܠܗܲܠ ܬܲܟܼܬܿܘܼܫܵܐ ܣܕܲܪܘ ܡܲܪ̈ܲܚܹܐ ܠܘܼܩܒܲܠ ܟܲܣܝܵܐ|
    block |ܘܗܵܪܟܵܐ ܟܲܣܝܵܐ ܢܚܸܬܼ ܨܸܒܼܝܵܢܹܗ ܠܘܵܬܼ ܡܲܟܿܝܼܪܹ̈ܐ ܀|
    block |܃ܩܸܢܛܵܐ ܕܡܲܝ̈ܵܐ ܕܐܲܫܝܼܓܼ ܠܐܲܪܥܵܐ ܣܲܪܸܕܼ ܐܸܢܘܿܢ|
    block |ܘܫܲܪܝܼܘ ܒܵܢܹ̇ܝܢ ܒܸܢܝܵܢ ܥܵܘ̣ܠܵܐ ܕܢܸܬܲܦܨܘܿܢ ܒܹܗ ܀|
    block |܃ܫܘܸܐ ܗ̄ܘ̣ܵܐ ܠܸܒܵܐ ܕܲܚܬܼܝܼܘܼܬܼܵܐ ܒܒܸܝܵܢ ܥܵܘ̣ܠܵܐ|
    block |ܘܣܲܕܼܩܵܗ̇ ܩܵܠܵܐ ܠܗܵܝ̇ ܫܲܘܝܘܼܬܼܵܐ ܘܒܲܕܲܪ ܘܲܫܕܼܵܗ̇ ܀|
    block |܃ܪܸܡܙܵܐ ܗܘ̤ܵܐ ܠܗܘܿܢ ܒܲܕܼܡܘܼܬܼ ܪܲܡܫܵܐ ܘܐܲܢܝܼܚ ܐܸܢܘܿܢ|
    block |ܕܠܵܐ ܢܸܫܬܲܚܩܘܼܢ ܒܐܲܝܕܼܵܐ ܕܥܲܣܩܵܐ ܡ̣ܢ ܚܲܝܲܝ̈ܗܘܿܢ ܀|
  block
    block |܃ܗܸܢܘ̣ܿܢ ܪܲܓܼܘܼ ܗ̄ܘ̣ܵܘ ܡܲܪܵܚܵܐܝܼܬܼ ܠܡܸܣܥܵܐ ܠܪܵܘܡ̇ܐ|
    block |ܘܗܘ̤ ܝܵ̇ܕܲܥ ܟܠ ܐܸܣܲܪ̣ ܐܸܢܘܿܢ ܒܐܲܪ̈ܥܵܢܵܝܵܬܼܵܐ ܀|
    block |܃ܝܲܗ̣̄ܒܼ ܠܸܫܵܢܹ̈ܐ ܒܐܸܣܟܹܿܝܡ ܚܸܡܬܼܵܐ ܠܵܘ ܟܲܕܼ ܚܲܡܝܼܬܼ|
    block |ܐܸܠܵܐ ܕܢܲܪܡܸܐ ܦܓܼܘܼܕܹ̈ܐ ܕܩܸܢܛܵܐ ܒܦܘܼܡ ܡܲܪ̈ܲܚܹܐ ܀|
    block |܃ܠܝܘܼܬܼܪܵܢ ܥܲܒܼܕܵܗ̇ ܠܗܵܝ̇ ܡܲܪܕܿܘܼܬܼܵܐ ܕܒܲܕܲܪ ܐܸܢܘܿܢ|
    block |ܘܨܵܪ ܒܵܗ̇ ܐ̄ܪ̈ܵܙܹܐ ܕܗܵܕܹܐ ܕܲܗܘ̤ܵܬܼ ܒܫܘܼܠܵܡ ܙܲܒܼܢܹ̈ܐ ܀|
    block |܃ܒܟܼܠܗܹܝܢ ܕܲܣܥ̣ܲܪ ܗܘ̤ ܢܸܬܼܒܲܪܵܟ ܡ̣ܢ ܟܠ ܦܘܼܡܝܼ̈ܢ|
    block |ܕܲܩܕܼܵܡ ܙܲܒܼܢܹ̈ܐ ܡܩܲܕܹܿܡ ܝܵ̇ܕܲܥ ܘܐܲܟܸܿܢ ܣܵܥܲ݁ܪ ܀|
    block |܃ܝܵ̇ܕܲܥ ܗ̄ܘ̣ܵܐ ܓܹܝܪ ܕܲܒܼܚܲܕܼ ܕܸܒܼܚܵܐ ܡܚܲܣܸܐ ܠܟܼܠܵܐ|
    block |ܘܩܲܕܹܿܡ ܨܵܪܹܗ ܠܚܘܼܣܵܝ ܚܵܘ̈ܒܹܿܐ ܒܕܸܒܼܚܵܐ ܕܐܸܡܪܵܐ ܀|
    block |܃ܡܦܵܣ ܒܗܵܕܹܐ ܕܝܵܗܹ̇ܒܼ ܪܘܼܚܵܐ ܒܝܲܕܼ ܠܸܫܵܢܹ̈ܐ|
    block |ܘܨܵܪ ܬܲܚܝܼܬܼܵܗ̇ ܒܗܵܝ̇ ܕܐܸܣܬܲܥܪܲܬ̤ ܨܹܝܕܼ ܩܲܕܼܡ̇ܝܹ̈ܐ ܀|
    block |܃ܚܹܝܠ ܐܝܼܬܼܘܼܬܹܗ ܓܠ̣ܵܐ ܠܲܥܒܼܵܕܵܘ̈ܗܝ ܘܚܲܟܸܿܡ ܐܸܢܘܿܢ|
    block |ܕܕܼܝܼܠܹܗ ܐܸܢܘܿܢ ܩܲܕ̈ܡ̇ܝܵܬܼܵܐ ܘܲܐ̄ܚܪ̈ܵܝܵܬܼܵܐ ܀|
    block |܃ܦܲܠܸܓܼ ܥܘܼܬܼܪܵܐ ܘܝܲܗ̣̄ܒܼ ܠܸܫܵܢܹ̈ܐ ܒܐܵܬܼܵܐ ܕܢܘܼܪܵܐ|
    block |ܘܐܲܠܸܦ ܐܸܢܘܿܢ ܕܗܘ̤ܝܘܼ ܕܦܲܠܸܓܼ ܗܵܪܟܵܐ ܘܬܲܡ̇ܢ ܀|
    block |܃ܬܲܡ̇ܢ ܦܲܠܸܓܼ ܘܐܲܥܢܝܼ ܐܸܢܘܿܢ ܒܐܲܪ̈ܥܵܢܵܝܵܬܼܵܐ|
    block |ܘܗܵܪܟܵܐ ܦܲܠܸܓܼ ܘܕܲܪܸܫ ܐܸܢܘܿܢ ܒܪ̈ܘܼܚܵܢܝܵܬܼܵܐ ܀|
    block |܃ܬܲܡ̇ܢ ܟܲܣܝܼ ܕܡܸܛܠ ܡ̇ܢܵܐ ܦܲܠܸܓܼ ܐܸܢܘܿܢ|
    block |ܘܗܵܪܟܵܐ ܒܲܕܸܿܩ ܘܲܓܼܠ̣ܵܐ ܚܲܝܠܵܐ ܕܗܵܝ̇ ܘܲܕܼܗܵܕܹܐ ܀|
    block |܃ܠܗܲܠ ܐܲܝܟ ܫܲܒܼܪܹ̈ܐ ܐܲܪܝܼܡ ܫܲܒܼܛܵܐ ܘܕܲܚܸܠ ܐܸܢܘܿܢ|
    block |ܘܗܵܪܟܵܐ ܦܲܬ̣ܚܹܗ ܠܲܬܼܪܲܥ ܪ̈ܲܚܡܵܘܗܝ ܠܲܓܼܡܝܼܪܘܼܬܼܵܐ ܀|
    block |܃ܟܲܕܼ ܛܵܒܼ ܗܘ̤ܝܘܼ ܕܬܲܪܠܵܐ ܬܲܡ̇ܢ ܘܚܲܟܸܿܡ ܗܵܪܟܵܐ|
    block |ܫܲܚܠܸܦ ܐܸܢܹܝܢ ܒܝܲܕܼ ܠܘܼܚܵܡܵܐ ܘܲܒܼܚܵܣܵܢܵܐ ܀|
    block |܃ܕܲܚܸܠ ܬܲܡ̇ܢ ܘܠܲܒܸܿܒܼ ܗܵܪܟܵܐ ܐܲܝܟ ܝܵܕܘܿܥܹ̈ܐ|
    block |ܘܡܲܕܹܿܟ ܐܸܢܹܝܢ ܐܲܝܟ ܣܲܡܡܵܢܹ̈ܐ ܠܫܸܩܝܵܐ ܕܢܲܦܫܵܐ ܀|
    block |܃ܬܲܡ̇ܢ ܣܲܬܼܪ ܚܹܝܠ ܟܲܣ̈ܝܵܬܼܵܐ ܕܠܵܐ ܢܸܬܿܬܿܫܝܼ̈ܛܵܢ|
    block |ܘܗܵܪܟܵܐ ܒܲܕܸܿܩ ܘܲܓܼܠ̣ܵܐ ܥܘܼܬܼܪܵܐ ܕܫܘܼܒܼܚܹܗ ܪܲܒܵܐ ܀|
    block |܃ܚܵܘܝܼ ܫܘܼܒܼܚܹܗ ܒܲܡܩܲܒܿܠܵܢܹ̈ܐ ܕܟܼܵܪܘܿܙܘܼܬܹܗ|
    block |ܕܪܲܡܪܸܡ ܐܸܢܘܿܢ ܠܥܹܝܢ ܚܲܙܵܝܹ̈ܐ ܠܒܲܪ ܡ̣ܢ ܛܲܟܼܣܵܐ ܀|
    block |܃ܓܠ̣ܵܐ ܟܲܣ̈ܝܵܬܹܗ ܒܪܘܼܟܵܒܼ ܦܲܓܼܪܵܐ ܡܸܬܼܚܲܙܝܵܢܵܐ|
    block |ܘܐܲܫܡܲܥ ܩܵܠܵܐ ܕܪܲܒܿܘܼܬܼ ܚܲܝܠܹܗ ܒܠܸܫܵܢ ܒܸܣܪܵܐ ܀|
    block |܃ܦܘܼܡܹ̈ܐ ܗܘ̤ܵܘ ܠܹܗ ܙܵܘܥܹ̈ܐ ܘܪܸ̈ܓܼܫܹܐ ܚܠܵܦ ܟܲܣܝܘܼܬܹܗ|
    block |ܘܫܲܡܠܝܼ ܘܲܓܼܡ݂ܲܪ ܣܵܥܘܿܪܘܼܬܹܗ ܒܢܲܦܫܵܐ ܘܦܲܓܼܪܵܐ ܀|
    block |܃ܠܵܐ ܚܲܣܝܼܪܵܐ ܒܝܲܕܼ ܚܲܣܝܼܪܹ̈ܐ ܨܒܼܵܐ ܕܲܢܡܲܠܸܐ|
    block |ܚܲܣܝܼܪܘܼܬܼܵܐ ܕܦܲܓܼܪ̈ܵܢܵܝܹܐ ܘܪ̈ܘܼܚܵܢܵܝܹܐ ܀|
    block |ܐܘܿ ܚܲܣܝܼܪܹ̈ܐ ܕܦܲܠܸܓܼܘ ܥܘܼܬܼܪܵܐ ܕܠܵܐ ܚܲܣܝܼܪܵܐ܃|
  block
    block |ܘܡܸܬܼܚܲܙܝܵܢܹ̈ܐ ܕܐܲܟܼܪܸܙܘ ܟܲܣܝܵܐ ܒܪܸ̈ܓܼܫܹܐ ܓܠܲܝ̈ܵܐ ܀|
    block |܃ܐܘܿ ܒܢܲܝ̈ ܐܲܪܥܵܐ ܝ̄ܠܝܼܕܲܝ̈ ܒܐܲܪܥܵܐ ܘܥܵܡ̇ܪ̈ܲܝ ܒܐܲܪܥܵܐ|
    block |ܕܲܕܼܪܲܫܘ ܐܘܼܪܚܵܐ ܠܡܲܠܟܿܘܼܬܼ ܪܵܘܡ̇ܐ ܒܝܲܕܼ ܡܸܠܲܝ̈ܗܘܿܢ ܀|
    block |܃ܐܘܿ ܠܲܟܼܝܵܢܵܐ ܕܟܼܠܝܘܿܡ ܗܵܦܹ̇ܿܟ ܠܲܟܼܝܵܢ ܡܸܕܼܪܹܗ|
    block |ܕܲܗܘ̤ܵܐ ܒܚܘܼܒܵܐ ܥܘܼܡܪܵܐ ܠܪܘܼܚܵܐ ܕܠܵܐ ܡܸܫܬܲܚܠܲܦ ܀|
    block |܃ܒܗܲܝܟܲܠ ܡܸܕܼܪܵܐ ܨܒܼܵܐ ܒܵܪܘܿܝܵܐ ܕܢܸܥܡܲܪ ܚܘܼܒܹܿܗ|
    block |ܘܲܒܼܚܵܫܘܿܫܵܐ ܚܵܘܝܼ ܥܘܼܬܼܪܵܐ ܕܪܲܒܿܘܼܬܼ ܚܲܝܠܹܗ ܀|
    block |܃ܒܡܸܬܼܚܲܙܝܵܢܵܐ ܓܠ̣ܵܐ ܟܲܣܝܘܼܬܹܗ ܟܣܸܐ ܡ̣ܢ ܟܠܵܐ|
    block |ܘܲܒܼܡܸܣܟܹܿܢܹ̈ܐ ܦܲܠܸܓܼ ܥܘܼܬܼܪܵܐ ܕܒܲܣܝܼܡܘܼܬܹܗ ܀|
    block |܃ܒܦܘܼܡ ܚܲܠܵܫܹ̈ܐ ܡܲܠܸܓܼ ܐ̄ܪ̈ܵܙܹܐ ܕܲܣܬܼܝܼܪ̈ܵܬܹܗ|
    block |ܕܐܝܼܬܼ ܠܹܗ ܝܲܠܕܵܐ ܕܕܸܵܡܹ̇ܐ ܟܠܹܗ ܠܐܲܒܼܵܐ ܕܝܲܠܕܹܿܗ ܀|
    block |܃ܒܠܸܫܵܢ ܒܸܣܪܵܐ ܩܥ̣ܵܐ ܥܲܠ ܪܘܼܚܵܐ ܕܡܸܢܹܗ ܐܝܼܬܼܵܘܗܝ|
    block |ܘܐܲܝܟ ܕܲܫܘܸܐ ܠܹܗ ܒܪܵܐ ܒܲܟܼܝܵܢܵܐ ܫܘܸܐ ܐܵܦ ܪܘܼܚܵܐ ܀|
    block |܃ܒܟܸܢܵܪ ܡܸܠܹ̈ܐ ܪ̈ܲܓܿܘܼܙܬܼܵܢܹܐ ܫܡ݂ܲܥܘ ܫܲܘܝܘܼܬܼܵܐ|
    block |ܕܐܝܼܬܼ ܠܲܩܢܘܿܡܹܗ ܕܲܒܼܪܵܐ ܘܪܘܼܚܵܐ ܥܲܡ ܐܝܼܬܼܘܼܬܹܗ ܀|
    block |܃ܟܣܹܝܢ ܗ̄ܘ̣ܵܘ ܥܲܡܹܗ ܟܲܓܼ ܐܝܼܬܲܝܗܘܿܢ ܕܠܵܐ ܫܘܼܪܵܝܵܐ|
    block |ܘܒܲܕܸܿܩ ܐܸܢܘܿܢ ܒܲܨܠܸܡ ܐ̄ܢܵܫܵܐ ܕܢܵܘܪܸܒܼ ܨܲܠܡܹܗ ܀|
    block |܃ܒܨܲܠܡܵܐ ܓܲܠܝܵܐ ܓܠ̣ܵܐ ܒܘܼܕܵܩܵܐ ܕܲܒܼܪܵܐ ܘܪܘܼܚܵܐ|
    block |ܘܚܵܘܝܼ ܐܸܢܘܿܢ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀|
    block |܃ܒܦܘܼܡ̇ܐ ܕܒܸܣܪܵܐ ܟܕܲܢ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ|
    block |ܒܝܲܕܼ ܦܘܼܠܚܵܢܵܐ ܕܫܸܡ ܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܀|
    block |܃ܦܘܿܩܘ ܠܲܡ ܬܲܠܡܸܕܼܘ ܠܟܼܠܗܘܿܢ ܥܲܡܡܹ̈ܐ ܘܐܲܥܡܸܕܼܘ ܐܵܢܘܿܢ|
    block |ܒܲܫܡܵܐ ܕܐܲܒܼܵܐ ܘܕܲܒܼܪܵܐ ܕܡܸܢܹܗ ܘܲܕܼܪܘܼܚ ܩܘܼܕܼܫܵܐ ܀|
    block |܃ܘܐܸܢ ܐܲܪ̈ܥܵܢܹܐ ܥܡ݂ܲܕܼܘ ܘܐܸܬܼܩܲܕܲܫܘ ܒܫܸܡ ܐܝܼܬܼܘܼܬܼܵܐ|
    block |ܠܲܫܡܲܝܵܢܹ̈ܐ ܠܡܵܢ ܟܲܝ ܐܵܘܬܲܪ ܗܵܢ ܫܘܼܡ̇ܗܵܐ ܀|
    block |܃ܠܦܵܘܠܘܿܣ ܢܸܩܪܸܐ ܕܢܹܐܠܲܦ ܡܸܢܹܗ ܐܲܝܟ ܓܹܐܙܲܒܼܪܵܐ|
    block |ܕܲܦܬ݂ܲܚ ܒܐܝܼܕܹܗ ܩܠܝܼܕܼܵܐ ܕܪܸܡܙܵܐ ܓܲܙܵܐ ܕܪܘܼܚܵܐ ܀|
    block |܃ܒܝܲܕܼ ܠܲܡ ܥܹܕܲܬܵܐ ܓܠ̣ܵܐ ܚܸܟܼ̈ܡܵܬܹܗ ܐܲܠܵܗ ܟܠܵܐ|
    block |ܠܚܲܝ̈ܠܵܘܵܬܼܵܐ ܡܸܬܼܝܲܕܼܥܵܢܹ̈ܐ ܕܠܵܐ ܝܵ̇ܕܼܥܝܼܢ ܗ̄ܘ̣ܵܘ ܀|
    block |܃ܘܐܸܢ ܪ̈ܘܼܚܵܢܹܐ ܒܥܹܕܿܬܵܐ ܝ̄ܠܸܦܘ ܗ̄ܘ̣ܵܘ ܚܹܝܠ ܟܲܣܝܘܼܬܼܵܐ|
    block |ܡܲܢ ܠܵܐ ܢܵܘܕܸܿܐ ܚܕܼܵܐ ܐܝܼܬܼܘܼܬܼܵܐ ܐܲܝܟ ܦܘܼܡ ܥܹܕܿܬܵܐ ܀|
    block |܃ܐܸܢ ܫܘܼܠܛܵܢܹ̈ܐ ܕܲܡܫܲܝܵܢܹ̈ܐ ܒܵܗ̇ ܐܸܬܼܚܲܟܲܡܘ|
    block |ܡܲܢ ܠܵܐ ܢܹܐܠܲܦ ܡ̣ܢ ܚܸܟܼ̈ܡܵܬܼܵܐ ܕܝܸܠܦܲܬ̤ ܘܲܓܼܠܵܬ̤ ܀|
    block |܃ܥܹܕܲܬܵܐ ܝܸܠܠܲܬ̤ ܡ̣ܢ ܡ̇ܟܼܘܿܪܵܗ̇ ܪܲܒܵܐ ܕܪ̈ܲܒܹܿܐ|
    block |ܘܟܸܬܼܒܲܬ̤ ܣܸܦܪܵܐ ܕܢܸܬܼܗܲܓܿܘܿܢ ܒܹܗ ܝܲܠ̈ܕܹܿܐ ܕܡܸܢܵܗ̇ ܀|
    block |܃ܫܠܝܼܚܹ̈ܐ ܩܲܒܸܿܠܘ ܚܲܝܠܵܐ ܕܪܘܼܚܵܐ ܘܲܥܬ݂ܲܪܘ ܘܝܼܪܸܒܼܘ|
    block |ܘܦܲܪܢܸܣܘ ܡܸܢܹܗ ܡܸܣܟܹܿܢܘܼܬܼܵܐ ܕܓܸܢܣܵܐ ܕܐ̄ܢܵܫܵܐ ܀|
    block |ܡܲܓܵܢ ܢܲܣܒ̣ܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܡܲܠܝܲܬܼ ܛܘܼܒܹ̈ܐ܃|
  block
    block |ܘܡܲܓܵܢ ܦܲܪܣܘܼܗ̄ ܩܕܼܵܡ ܢܵܣܘܿܒܹ̈ܐ ܐܲܝܟ ܕܐܸܬܼܦܲܩܲܕܼܘ ܀|
    block |܃ܢܦܲܩ̣ܘ ܟܵܪ̈ܘܿܙܹܐ ܒܵܬܲܪ ܥܵܠܡܵܐ ܒܲܥܪܝܼܪܵܝܵܐ|
    block |ܘܟܲܒܸܿܫܘ ܟܲܕܼܢܘܼܗܝ ܒܢܝܼܪܵܐ ܢܝܼܚܵܐ ܕܫܸܡ ܒܵܪܘܿܝܵܐ ܀|
    block |܃ܒܚܘܼܒܵܐ ܫܲܡ̣ܥܘܼܗ̇ ܠܗܵܝ̇ ܒܲܪ̄ܬܼ ܩܵܠܵܐ ܕܬܲܠܡܸܕܼܘ ܘܐܲܥܡܸܕܼܘ|
    block |ܘܓܲܡܪܘܼܗ̇ ܒܡܸܠܹ̈ܐ ܘܲܒܼܣܘܼܥܪ̈ܵܢܹܐ ܕܠܵܐ ܬܘܼܗܵܝܵܐ ܀|
    block |܃ܐܲܟܼܪܸܙܘ ܘܐܲܦܸܘ ܫܸܡ ܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ|
    block |ܚܕܼܵܐ ܫܲܘܝܘܼܬܼܵܐ ܕܠܵܐ ܡܸܣܬܬܲܕܼܩܵܐ ܒܝܲܕܼ ܦܘܼܠܵܓܼܵܐ ܀|
    block |܃ܦܵܠܚܹ̈ܐ ܚܝܼܨܹ̈ܐ ܪܟܸܒܼܘ ܥܲܠ ܪ̈ܲܟܼܫܵܐ ܥܲܡܡܹ̈ܐ ܡܪ̈ܝܼܕܹܐ|
    block |ܘܲܟܼܕܲܢܘ ܐܸܢܘܿܢ ܬܚܹܝܬܼ ܡܲܪܟܲܒܼܬܼܵܐ ܕܲܡܠܸܟ ܡܲܠ̈ܟܹܿܐ ܀|
    block |܃ܒܙܲܝܢܵܐ ܕܪܘܼܚܵܐ ܚܣܲܢ̣ܘ ܟܠ ܚܲܝ̈ܠܝܼܢ ܕܫܸܡ ܐܲܠܵܗܹ̈ܐ|
    block |ܘܐܲܠܸܦܘ ܐ̄ܢܵܫܵܐ ܕܢܸܩܪܘܿܢ ܒܲܫܡܵܐ ܕܚܲܕܼ ܐܲܠܵܗܵܐ ܀|
    block |܃ܥܩ݂ܲܪܘ ܚܲܢܦܘܼܬܼܵܐ ܘܝܗ̄ܘܼܕܼܝܘܼܬܼܵܐ ܕܠܵܐ ܝܲܗ̣̄ܒܼܘ ܦܹܐܪܹ̈ܐ|
    block |ܘܲܢܨܲܒܼܘ ܩܘܼܫܬܵܐ ܦܹܐܪܵܐ ܕܗܲܢܝܼ ܠܡܵܪܹܐ ܟܲܪܡܵܐ ܀|
    block |܃ܐܵܘܩܸܕܼܘ ܝܲܥܪܵܐ ܕܐܵܘܥܝܼ ܒܝܼܫܵܐ ܒܚܲܩܵܠܵܐ ܕܐ̄ܢܵܫܵܐ|
    block |ܘܐܲܡܪܝܼܘ ܙܲܪܥܵܐ ܕܡܸܠܲܬܼ ܚܲܝܹ̈ܐ ܒܓܼܵܘ ܢܲܦܫܵܬܼ̈ܐ ܀|
    block |܃ܥܩ݂ܲܪܘ ܢܵܡܘܿܣܵܐ ܕܲܦܬܲܟܼܪܘܼܬܼܵܐ ܕܲܒܼܢܵܬ̤ ܛܘܼܥܝܲܝ|
    block |ܘܣܵܡ̣ܘ ܫܲܬܼܐܸܣܹ̈ܐ ܕܒܸܢܝܵܢ ܩܘܼܫܬܵܐ ܕܚܲܕܼ ܝܵܪܘܿܝܵܐ ܀|
    block |܃ܪܕܲܦܘ ܥܲܪܦܸܠܵܐ ܕܦܪܝܼܣܵܐ ܗ̣̄ܘܵܬܼ ܥܲܠ ܐ̄ܢܵܫܘܼܬܼܵܐ|
    block |ܘܲܪܕܼܵܐ ܥܵܡܠܵܐ ܠܘܼܩܒܲܠ ܨܸܡܚܵܐ ܕܙܲܕܿܝܼܩܘܼܬܼܵܐ ܀|
    block |܃ܬܪܸܥܣܲܪ ܕܸܠܩܹ̈ܐ ܢܗܲܪܘ ܒܲܒܼܪܝܼܬܼܵܐ ܕܚܸܫܘܿܟܼܵܐ ܗ̣̄ܘܵܬܼ|
    block |ܘܫܹܠܚܲܬ̤ ܐܸܒܼܠܵܗ̇ ܘܠܸܒܼܫܲܬ̤ ܢܲܚܬܵܐ ܕܗܲܝܡܵܢܘܼܬܵܪܐ ܀|
    block |܃ܒܛܲܟܼܣܵܐ ܕܝܲܪ̈ܚܹܐ ܫܲܡܸܫܘ ܠܐܲܪܥܵܐ ܒܟܼܠ ܫܘܼܚܠܵܦܝܼ̈ܢ|
    block |ܘܡܲܕܸܿܟܼܘ ܐܘܼ ܟܼܠܵܐ ܪܘܼܚܵܢܵܝܵ ܠܦܘܼܬܼ ܪܸ̈ܥܝܵܢܹܐ ܀|
    block |܃ܢܦܲܩ̣ܙ ܠܲܫܒܼܝܼܠܹ݁̈ܐ ܘܒܹܝܬܼ ܐܲܘܼܪ̈ܚܵܬܼܵܐ ܐܲܝܟ ܕܐܸܬܼܦܲܩܲܕܼܘ|
    block |ܘܟܲܢܸܫܘ ܘܲܡܠ̣ܵܘ ܒܹܝܬܼ ܡܸܫܬܿܘܼܬܼܵܐ ܛܵܒܹ̈ܐ ܘܒܼܝܼܫܹ̈ܐ ܀|
    block |܃ܒܝܲܡܵܐ ܘܝܲܒܼܫܵܐ ܪܕܼܵܘ ܥܲܡ ܐ̄ܢܵܫܵܐ ܕܢܲܚܘܿܢ ܐ̄ܢܵܫܵܐ|
    block |ܘܒܸܐܕܼܢܲܝܝ̈ ܟܠܢܵܫ ܙܪܲܥܘ ܣܲܒܼܪ̈ܵܬܼܵܐ ܕܚܵܝܑܬܼ ܡܝܼ̈ܬܹܐ ܀|
    block |܃ܦܲܪܣܘܼܗ̇ ܡܨܝܼܕܲܬܵܐ ܕܟܼܵܪܘܿܙܘܼܬܼܵܐ ܠܐܲܪܒܲܥ ܦܸܢ̈ܝܵܢ|
    block |ܘܟܲܢܫܲܬ̤ ܘܲܡܠܵܬ̤ ܨܲܝܕܵܐ ܕܐ̄ܢܵܫܵܐ ܕܗܲܢܝܼ ܘܲܪܚܝܼܡ ܀|
    block |܃ܒܲܕܼܡܘܼܬܼ ܢܸܒܼܥܹ̈ܐ ܐܲܫܩܝܼܘ ܠܐܲܪܥܵܐ ܡܲܠܝܲܬܼ ܚܲܝܹ̈ܐ|
    block |ܘܐܲܦܪܝܼ ܚܲܝܹ̈ܐ ܓܘܼܒܵܐ ܡܝܼܬܼܵܐ ܕܝܲܒܿܝܼܫܘܼܬܼܵܗ̇ ܀|
    block |܃ܐܲܪܡܝܼܘ ܦܸܨܹ̈ܐ ܘܦܲܠܸܓܼܘ ܥܲܡܡܹ̈ܐ ܘܐܲܬܼܪ̈ܵܘܵܬܼܵܐ|
    block |ܘܟܼܠܚܲܕܼ ܡܼܢܗܘܿܢ ܚ̣ܙܲܩ ܠܲܦܢܝܼܬܼܵܐ ܕܣܵܡܹܗ ܪܸܡܙܵܐ ܀|
    block |܃ܫܸܡܥܘܿܢ ܐܲܫܡܲܥ ܩܵܠܵܐ ܚܲܕܼܬܼܵܐ ܒܐܲܪܥܵܐ ܕܪܗ̄ܘܿܡܹܐ|
    block |ܘܐܲܠܸܦ ܐܸܢܘܿܢ ܬܪܲܥ ܡ̇ܪܘܼܬܼܵܐ ܕܚܲܕܼ ܒܵܪܘܿܝܵܐ ܀|
  block
    block |܃ܪܹܫ ܬܲܠܡܝܼܕܹ̈ܐ ܡܛܵܬܹܗ ܐܸܡ̇ܐ ܕܲܡܕܼܝܼ̈ܢܵܬܼܵܐ|
    block |ܘܐܲܝܟ ܕܲܒܼܪܹܫܵܐ ܩ̣ܒܲܥ ܒܵܗ̇ ܥܲܝܢܹ̈ܐ ܕܗܲܝܡܵܢܘܼܬܼܵܐ ܀|
    block |܃ܐܲܝܟ ܫܝܼܦܘܿܪܵܐ ܩܥ̣ܵܐ ܒܲܪ ܪܲܥܡܵܐ ܠܐܵܦܸܣܵܝܹ̈ܐ|
    block |ܘܟܲܢܸܫ ܐܸܢܘܿܢ ܠܡܸܡܫܲܥ ܬܲܗܪܵܐ ܕܟܼܵܪܘܿܙܘܼܬܹܗ ܀|
    block |܃ܦܲܫܩܹܗ ܠܲܫܡܹܗ ܒܝܲܕܼ ܣܘܼܥܪ݁ܵܢܹܐ ܕܲܚܦܝܼܛܘܼܬܹܗ|
    block |ܕܐܲܪܓܸܿܫ ܒܹܗ ܟܠ ܟܲܕܼ ܩܵܥܹ̇ܐ ܗ̄ܘ̣ܵܐ ܕܬܼܵܘ ܣܲܒܼܘ ܚܲܝܹ̈ܐ ܀|
    block |܃ܒܪܲܥܡܵܐ ܕܩܵܠܹܗ ܡܸܬܼܪܲܓܸܿܐ ܗ̄ܘ̣ܵܐ ܠܸܒܵܐ ܕܐ̄ܢܵܫܵܐ|
    block |ܘܡܸܬܼܪܲܟܲܟ ܗ̄ܘ̣ܵܐ ܠܡܸܬܲܠ ܦܹܐܪܹ̈ܐ ܣܲܒܼܪܵܐ ܘܚܘܼܒܵܐ ܀|
    block |܃ܡܲܬܿܝ ܦܲܠ̣ܚܵܗ̇ ܠܐܲܪܥܵܐ ܕܲܝܗܘܼܕܼ ܒܩܵܠ ܦܸܬܼܓܼܵܡܵܘ̈ܗܝ|
    block |ܘܐܲܪܡܝܼ ܒܓܼܵܘܵܗ̇ ܙܲܪܥܵܐ ܕܚܲܝܹ̈ܐ ܘܦܸܪܥܲܬ̤ ܫܘܼܒܼܚܵܐ ܀|
    block |܃ܐܲܪܥܵܐ ܟܪܝܼܬܵܐ ܕܲܠܠܝܼܚܵܐ ܗ̄ܘ̣ܵܬܼ ܒܝܲܕܼ ܦܸܠ̈ܐܵܬܼܵܐ|
    block |ܬܪܲܨ ܠܵܗ̇ ܫܸܩܝܵܐ ܕܦܘܼܫܵܩ ܐ̄ܪ̈ܵܙܹܐ ܘܲܩܢܵܬ̤ ܚܲܝܠܵܐ ܀|
    block |܃ܥܲܡܵܐ ܓܙܝܼܪܵܐ ܕܡܸܫܬܲܒܼܗܲܪ ܗ̄ܘ̣ܵܐ ܒܛܲܒܼܥܵܐ ܕܒܸܣܪܵܐ|
    block |ܚܙ̣ܵܐ ܕܡܸܬܼܪܲܫܡܝܼܢ ܥܲܡܡܹܐ ܒܪܘܼܚܵܐ ܘܬܲܒܿܪܹܗ ܠܛܲܒܼܥܹܐ ܀|
    block |܃ܓܲܡܪܹܗ ܠܥܲܡܵܐ ܐܲܝܟ ܚܲܣܝܼܪܵܐ ܒܐܲܝܠܹܝܢ ܕܲܣܢܝܼܩ|
    block |ܘܝܲܗ̣̄ܒܼ ܠܹܗ ܐܘܼܟܼܠܵܐ ܪܘܼܚܵܢܵܝܵܐ ܫܡܵܗܹ̈ܐ ܬܠܵܬܼܵܐ ܀|
    block |܃ܒܲܕܼܡܘܼܬܼ ܫܲܒܼܪܵܐ ܡܸܬܼܗܲܓܸܿܐ ܗ̄ܘ̣ܵܐ ܒܲܫܡܵܐ ܕܐܲܒܼܵܐ|
    block |ܘܟܲܕܼ ܐܸܬܼܚܲܟܲܡ ܐܲܠܦܹܗ ܩܢܘܿܡܹ̈ܐ ܬܠܵܬܼܵܐ ܕܲܫܘܹܝܢ ܀|
    block |܃ܐܠܝܼܬܼܵܝܘܼܬܼܵܐ ܙܪܲܥ̣ܘ ܟܵܪ̈ܘܿܙܹܐ ܒܐܸܕܼܢܲܝ̈ ܟܠܢܵܫ|
    block |ܘܐܵܘܥܝܼ ܒܐܲܪܥܵܐ ܚܕܼܵܐ ܬܵܘܕܲܝܼܬܼܵܐ ܕܫܸܡ ܒܵܪܘܿܝܵܐ ܀|
    block |܃ܠܡܲܪܩܘܿܣ ܢܲܓܼܕܹܿܗ ܩܵܠܵܐ ܕܲܩ̣ܪܵܝܗܝ ܠܘܵܬܼ ܪ̈ܗ̄ܘܿܡ̇ܝܹܐ|
    block |ܘܬܲܪܓܸܿܡ ܬܲܡ̇ܢ ܚܹܝܠ ܣܘܼܥܪ݁ܵܢܹܐ ܕܟܼܵܪܘܿܙܘܼܬܼܵܐ ܀|
    block |܃ܐܲܡܫܲܥ ܛܸܒܵܐ ܕܡܲܠܟܵܐ ܚܲܕܼܬܼܵܐ ܒܐܸܕܼܢܲܝ̈ ܡܲܠܟܵܐ|
    block |ܘܲܬܡܲܗ ܡܲܠܟܵܐ ܕܐܸܢ ܐܝܼܬܼ ܡܲܠܟܵܐ ܠܥܸܠ ܡ̣ܢ ܪܹܫܹܗ ܀|
    block |܃ܡܲܠܟܵܐ ܘܥܲܡܵܐ ܨܵܬܼܘ ܦܸܬܼܓܼܵܡܵܘ̈ܗܝ ܕܲܒܼܚܝܼܪܝܼܢ ܗ̄ܘ̣ܵܘ|
    block |ܘܩܲܒܸܿܠܘ ܘܲܫܠܸܡ̣ܘ ܕܐܝܼܬܼ ܗ̄ܘ̣ ܡܲܠܟܵܐ ܕܡܲܡܠܸܟ ܥܲܠ ܟܠ ܀|
    block |܃ܠܘܼܩܵܐ ܐܲܫܦܲܥ ܫܸܩܝܵܐ ܕܡܸܠܵܘ̈ܗܝ ܒܐܲܪܥܵܐ ܕܡܸܨܪܹܝܢ|
    block |ܘܒܲܕܼܡܘܼܬܼ ܓܝܼܚܘܿܢ ܦܪܲܣ ܥܲܠ ܟܠܢܵܫ ܣܒܲܪܬܼܵܐ ܕܚܲܝܹ̈ܐ ܀|
    block |܃ܠܥܸ݂ܙ ܣܘܼܪܝܵܝܵܐ ܥܲܡ ܡܸܨܪܲܝܵܐ ܕܢܘܼܟܼܪܵܝܝܼܢ ܠܹܗ|
    block |ܘܲܟܼܢܲܫ̣ܘ ܨܹܐܕܼܵܘܗܝ ܕܲܡܫܲܥ̣ܘ ܠܸܥܙܹܗ ܕܲܠܗܘܿܢ ܕܵܡܹ̇ܐ ܀|
    block |܃ܕܲܡܝܼ ܒܩܵܠܹܗ ܐܲܝܟ ܦܵܪܲܚܬܼܵܐ ܠܘܵܬܼ ܒܲܪ̄ܿܬܼ ܓܸܢܣܵܗ̇|
    block |ܘܲܚܒ݂ܲܫ ܐܸܢܘܿܢ ܠܓܼܵܘ ܡ̣ܢ ܢܸܫ̈ܒܹܿܐ ܕܟܼܵܪܘܿܙܘܼܬܹܗ ܀|
    block |܃ܒܕܼܝܼܠܗܘܿܢ ܡܲܠܸܠ ܘܐܲܫܡܲܥ ܐܸܢܘܿܢ ܩܵܠ ܦܘܼܪܩܵܢܵܐ|
    block |ܘܐܲܥܝܼܪ ܐܸܢܘܿܢ ܐܲܝܟ ܕܡ̣ܢ ܫܸܢܵܬܼܵܐ ܠܦܘܼܠܚܵܢ ܚܲܝܹ̈ܐ ܀|
  block
    block |܃ܒܗܵܕܹܐ ܬܸܢܘܲܝ ܐܲܥܬܲܪ ܐܸܢܘܿܢ ܒܚܹܝܠ ܠܵܫܵܢܹ̈ܐ|
    block |ܕܟܼܠܢܵܫ ܢܸܣܲܒܼ ܣܲܒܼܪܵܐ ܛܵܒܼܵܐ ܒܡܸܠܲܬܼ ܦܘܼܘܹܗ ܀|
    block |܃ܒܝܲܕܼ ܡ̇ܘܗܲܒܼܬܼܵܐ ܕܲܒܼܠܸܫܵܢܹ̈ܐ ܐܲܠܸܦ ܐܸܢܘܿܢ|
    block |ܠܡܸܪܕܵܐ ܒܐܘܼܪܚܵܐ ܕܟܼܵܪܘܿܙܘܼܬܼܵܐ ܠܟܼܠ ܐܲܪܪ̈ܵܘܵܢ ܀|
    block |܃ܒܡܲܡܠܠܵܐ ܚܲܕܼܬܼܵܐ ܣܵܡ̣ܘ ܫܲܬܸܐܣܹ̈ܐ ܕܒܸܢܝܵܢ ܩܘܼܫܬܵܐ|
    block |ܘܫܲܟܼܠܸܠܘ ܘܲܒܼܢ̣ܵܘ ܡ̣ܢ ܟܠ ܥܲܡܡܝܼ̈ܢ ܚܕܼܵܐ ܬܵܘܕܿܝܼܬܼܵܐ ܀|
    block |܃ܦܵܘܠܘܿܣ ܓܼܒܼܝܵܐ ܒܥ̣ܵܐ ܒܵܗ̇ ܕܲܗܒܼܵܐ ܫܪܵܪܵܐ ܕܲܟܼܝܵܐ|
    block |ܘܐܲܦܸܠ ܟܠܢܵܫ ܕܐܲܝܟܲܢ ܢܸܒܼܢܸܐ ܚܲܟܿܝܼܡܵܐܝܼܬܼ ܀|
    block |܃ܩܵܥܹ̇ܐ ܟܠܢܵܫ ܒܗܲܪ̈ܵܛܝܼܩܹܐ ܦܵܥܠܹ̈ܐ ܢܟܼܝܼܠܹ̈ܐ|
    block |ܕܠܵܐ ܠܲܡ ܬܸܒܼܢܘܿܢ ܥܡܝܼܪܵܐ ܘܟܼܘܼ̈ܒܹܿܐ ܒܗܵܢ ܒܸܢܝܵܢܵܐ ܀|
    block |܃ܠܹܗ ܦܲܐܝܵܐ ܗ̣̄ܘܵܬܼ ܠܲܡܙܲܗܵܪܘ ܠܘܵܬܼ ܒܲܝܬܵܝܹ̈ܐ|
    block |ܘܗܘ̤ ܝܵ̇ܕܲܥ ܗ̄ܘ̣ܵܐ ܠܡܸܒܼܚܲܪ ܝܲܥܪܵܐ ܕܒܸܢܝܵܢ ܥܵܘ̣ܠܵܐ ܀|
    block |܃ܐܲܝܟ ܪܲܒܿܚܲܝܠܵܐ ܒܪܹܫ ܡܲܫܪܝܼܬܼܵܐ ܡܠܲܒܸܿܒܼ ܟܠܫܵܥ|
    block |ܕܠܵܐ ܐ̄ܢܵܫ ܢܸܫܠܲܚ ܙܲܝܢܵܐ ܕܪܘܼܚܵܐ ܕܠܵܐ ܢܸܬܼܚܲܝܲܒܼ ܀|
    block |܃ܡܲܠܸܦ ܦܘܼܪ̈ܣܹܐ ܕܐܲܝܟܲܢ ܢܲܩܪܸܒܼ ܪܘܼܚܵܢܵܐܝܼܬܼ|
    block |ܘܲܡܚܵܘܸܐ ܠܲܢ ܕܲܒܼܥܸܠܕܲܪܲܢ ܪܘܼܚܵܢܵܝܵܐ ܗ̄ܘ̣ ܀|
    block |܃ܠܒܲܫܘ ܠܲܡ ܩܘܼܫܬܵܐ ܣܘܝܸܡܘ ܣܲܢܘܲܪܬܵܐ ܕܦܘܼܪܩܵܢ ܚܲܝܹ̈ܐ|
    block |ܘܐܲܚܘܿܕܼܘ ܣܲܝܦܵܐ ܕܡܸܠܲܬܼ ܪܘܼܚܵܐ ܒܪܸ̈ܥܝܵܢܲܝܟܿܘܿܢ ܀|
    block |܃ܗܵܐ ܐܲܠܸܦ ܠܲܢ ܦܵܠܚܵܐ ܕܪܘܼܚܵܐ ܙܢܲܝ̈ ܬܲܡܼܬܿܘܼܫܵܐ|
    block |ܬܵܘ ܢܸܬܿܛܲܝܲܒܼ ܠܡܸܠܒܲܫ ܙܲܝܢܵܐ ܒܛܲܟܼܣܵܐ ܕܝܼܠܹܗ ܀|
    block |܃ܗܵܐ ܕܪܲܫܘ ܐܘܼܪܚܵܐ ܕܟܼܵܪܘܿܙܘܼܬܼܵܐ ܥܲܒܼܕܲܝ̈ ܡܲܠܟܵܐ|
    block |ܬܵܘ ܢܸܪܕܹܿܐ ܒܵܗ̇ ܠܘܲܥܕܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀|
    block |܃ܗܵܐ ܢܦܲܩ̣ܘ ܦܲܠ̣ܚܘܼܗ̇ ܠܐܲܪܥܵܐ ܕܟܼܘܼ̈ܒܹܿܐ ܒܝܲܕܼ ܚܲܫܲܝ̈ܗܘܿܢ|
    block |ܢܸܥܩܘܿܪ ܡܸܢܵܗ̇ ܝܼܥܪܵܐ ܕܐܵܘܥܝܼ ܡܸܨܥܲܬܼ ܚܸܛܹ̈ܐ ܀|
    block |܃ܗܵܐ ܦܬ݂ܲܚܘ ܬܲܪ̈ܥܹܐ ܕܐܲܚܝܼܕܝܼܢ ܗ̄ܘ̣ܵܘ ܒܐܲܦܲܝ̈ ܐ̇̄ܢܵܫܵܐ|
    block |ܬܵܘ ܢܸܬܼܚܲܦܲܛ ܕܠܵܐ ܢܸܬܿܬܲܚܕܲܘܼܢ ܒܪܲܦܝܘܼܬܼ ܢܲܦܫܲܢ ܀|
    block |܃ܗܵܐ ܙܩܲܪܘ ܢܲܚܬܵܐ ܕܗܲܝܡܵܢܘܼܬܼܵܐ ܒܥܘܼܒܵܐ ܕܡܲܝ̈ܵܐ|
    block |ܢܟܲܣܸܐ ܟܠܢܵܫ ܟܹܐܒܹ̈ܐ ܕܦܲܓܼܪܹܗ ܘܡܘܼܡܹ̈ܐ ܕܢܲܦܫܹܗ ܀|
    block |ܗܵܐ ܚ̣ܫܲܠ ܙܲܝܢܵܐ ܠܲܩܪ̈ܲܒܼܬܼܵܢܹܐ ܕܙܲܕܿܝܼܩܘܼܬܼܵܐ ܀|
    block |ܠܵܐ ܢܸܬܼܪܲܦܸܐ ܩܕܼܵܡ ܨܸܢ̈ܥܵܬܹܗ ܕܐܵܟܹ̇ܠܩܲܪܨܵܐ ܀|
    block |܃ܗܵܐ ܐܲܠܸܦܘ ܠܲܢ ܕܐܲܝܟܲܢ ܢܸܙܟܸܿܐ ܘܲܒܼܡܵܢ ܚܵܐܹ̇ܒܼ|
    block |ܢܩܲܒܸܿܠ ܓܼܐܪ̈ܵܘܗܝ ܒܣܲܟܿܪܵܐ ܕܟܼܝܼܪܵܐ ܕܗܲܝܡܵܢܘܼܬܼܵܐ ܀|
    block |܃ܗܵܐ ܦܬ݂ܲܚܘ ܓܲܙܵܐ ܕܲܡܠܸܐ ܛܘܼܒܹ̈ܐ ܩܕܼܵܡ ܢܵܣܘܿܒܹ̈ܐ|
    block |ܢܸܣܲܒܼ ܡܲܓܵܢ ܘܢܸܬܸܿܠ ܡܲܓܵܢ ܘܢܸܚܸܐ ܘܢܲܚܸܐ ܀|
    block |܃ܗܵܐ ܢܒܲܥ̣ ܫܸܩܝܵܐ ܪܘܼܚܵܢܝܵܐ ܠܐܲܪ̈ܥܵܢܵܝܹܐ|
    block |ܢܲܫܩܸܐ ܠܢܲܦܫܲܢ ܘܠܲܟܼ̈ܢܵܘܵܬܲܢ ܡ̣ܢ ܚܲܠܝܘܼܬܹܗ ܀|
    block |ܗܵܐ ܕܢܲܚ̣ ܫܸܡܫܵܐ ܕܙܲܕܿܝܼܩܘܼܬܼܵܐ ܒܓܼܵܘ ܚܸܫܘܿܟܹ̈ܐ܃|
  block
    block |ܢܸܪܕܿܘܿܦ ܛܘܼܥܝܲܝ ܚܸܫܟܵܐ ܕܲܬܼܪܹܝܢ ܡ̣ܢ ܪܸܥܝܵܢܲܢ ܀|
    block |܃ܕܠܵܐ ܣܵܦ̇ܩܝܼܢܲܢ ܠܲܓܼܡܝܼܪܘܼܬܼܵܐ ܐܲܝܟ ܟܵܪ̈ܘܿܙܹܐ|
    block |ܢܲܪܡܸܐ ܡܸܠܹ̈ܐ ܚܠܵܦ ܣܘܼܥܪ݁ܵܢܹܐ ܐܲܝܟ ܫܵܡܘܿܢܵܐ ܀|
    block |܃ܕܟܲܪܝܵܐ ܡܸܠܬܲܢ ܕܬܸܡܛܸܐ ܠܪܵܘܡ̇ܐ ܕܕܘܼܒܵܪ݁ܲܝܗܘܿܢ|
    block |ܢܸܚܙܘܿܩ ܥܲܡܗܘܿܢ ܒܚܘܼܒܵܐ ܕܢܲܦܫܵܐ ܕܩܠܝܼܓܼ ܓܸܦܹܗ ܀|
    block |܃ܢܸܩܥܸܐ ܥܲܡܗܘܿܢ ܚܕܼܵܐ ܬܵܘܕܿܝܼܬܼܵܐ ܠܚܲܕܼ ܒܵܪܘܿܝܵܐ|
    block |ܕܐܲܥܬܲܪ ܟܠܵܐ ܡ̣ܢ ܡ̇ܘܗܲܒܼܬܼܵܐ ܕܪܲܒܿܘܼܬܼ ܚܲܝܠܹܗ ܀|
block |ܥܲܠ ܝܲܠܕܹܗ ܕܡܵܪܢ|
  block
    block |ܥܲܠ ܝܲܠܕܹܗ ܕܡܵܪܢ|
  block
    block |ܡܹܐܡܪܐ ܕܲܬܼܠܬܼܐ ܕܥܲܠ ܝܲܠܕܹܗ ܕܡܵܪܢ܀|
    block |ܥܘܼܢܝܵܐ܀|
    block |܃ܒܪܝܼܟܼܘܼ ܡܫܝܼܚܵܐ ܕܲܒܼܝܘܿܡ ܡܵܘܠܵܕܹܗ|
    block |܃ܚܲܪܝܼ ܠܐܲܪ݁ܥܵܐ ܘܐܲܦܨܲܚ ܠܲܫܡܲܝܵܐ|
    block |܃ܐܚܲܝ̈|
  block
    block |܃ܒܚܘܼܒܵܐ ܘܪ̈ܲܚܡܹܐ ܨܒܼ݂ܵܐ ܒܵܪܘܿܝܵܐ ܕܢܲܚܹܐ ܠܟܼܠ̱ܵܐ|
    block |ܘܫܲܕܲܪ ܠܲܒܼܪܹܿܗ ܕܢܲܦܢܹܐ ܠܟܼܠܵܐ ܠܘܵܬܼ ܝܼܕܲܥܬܹܗ܀|
    block |܃ܚܙܲܩ̣ ܡ̣ܢ ܐܲܒܼܵܐ ܡܸܠܬܹܗ ܕܐܲܒܼܵܐ ܟܲܕ ܠܵܐ ܫܲܢܝܼ|
    block |ܘܐܸܬ̣ܐ ܠܥܘܼܡܪܲܢ ܟܲܕ ܐܝܼܬܼܵܘܗܝ ܗ̄ܘ̣ܵܐ ܒܠܘܼܡܪܲܢ ܘܲܒܼܟܼܠ܀|
    block |܃ܚܙܲܩ̣ ܨܸܒܼܝܵܢܹܗ ܘܐܸܬܼܵܐ ܒܚܘܼܒܹܿܗ ܠܘܵܬܼ ܐܲܪ̈ܥܵܢܹܐ|
    block |ܘܩܵܘܝܼ ܟܝܵܢܹܗ ܕܠܵܐ ܫܘܼܚܠܵܦܐ ܒܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ܀|
    block |܃ܠܵܘ ܒܲܟܼܝܵܢܐ ܚ̣ܙܲܩ ܐܵܘ ܫܲܢܝܼ ܐܲܠܵܗ ܟܠ̱ܵܐ|
    block |ܕܠܲܝܬ ܠܐܝܼܬܼܘܼܬܼܵܐ ܐܲܢܼܪܵܐ ܕܬܸܚܙܘܿܩ ܒܓܼܵܘ ܬܘܼܩܵܢ̈ܝܗ̇܀|
    block |܃ܠܵܐ ܓܹܝܪ ܚܵܙܹ̇ܩ ܒܝܲܕ ܫܘܼܢܵܝܵܐ ܡ̣ܢ ܗܵܝ̇ ܕܐܝܼܬܼܵܘܗܝ|
    block |ܕܲܒܼܗܵܝ̇ ܕܐܝܼܬܼܵܘܗܝ ܡܩܵܘܹܐ ܡܸܡܬܼܘܿܡ ܕܠܵܐ ܫܘܼܚܠܵܦܵܐ܀|
    block |܃ܚܘܼܒܹܿܗ ܚܵܘܝܼ ܠܓܸܢܣܵܐ ܕܐ̄ܢܫܐ ܒܝܲܕ ܗܵܝ̇ ܕܐܸܬ̣ܐ|
    block |ܕܢܹܐܪܲܒܼ ܣܲܓܝܼ ܫܸܡ ܦܘܼܪܩܵܢܹܗ ܩܕܼܵܡ ܥܲܝܢܲܝ̈ܗܘܿܢ܀|
    block |܃ܠܫܝܼܛܘܼܬܼ ܡܸܕܪܹܗ ܕܐܵܕܼܵܡ ܝܲܩܲܪ ܒܝܲܕ ܡܲܚܲܬܵܬܵܐ|
    block |ܕܐܸܢ ܐܝܼܬܘܼܬܼܵܐ ܢܸܚܬܲܬ̤ ܨܹܐܕܼܵܘܗܝ ܟܡܵܐ ܪܲܒܿ ܡ̣ܢ ܟܠ܀|
    block |ܠܚܘܼܒܵܠ ܨܲܠܡܹܗ ܨܒ̣ܵܐ ܕܲܢܚܲܬܼ ܒܲܡܫܵܐ ܕܝܲܠܵܐ܁|
    block |ܕܬܼܘܼܒܼ ܢܵܣܸ̇ܟ ܠܹܗ ܒܟܼܘܼܪܵܐ ܕܪܘܼܚܵܐ ܘܲܡܚܲܕܹܬܼ ܠܹܗ܀|
    block |܃ܒܫܸܡ ܐܝܼܬܼܘܼܬܼܵܐ ܟܲܢܹܝܗ ܠܥܲܦܪܹܗ ܕܒܲܪ ܕܲܚܝܼܚܵܐ|
    block |ܘܕܲܢ̣ܦܲܠ ܘܐܲܫܚܹ̇ܬܼ ܢܚܸܬܼ ܘܐܲܩܝܼܡܹܗ ܡ̣ܢ ܕܲܚܝܼܚܵܐ܀|
    block |ܨܲܠܡܹܗ ܟܲܢܹܝܗ ܒܲܡܫܵܐ ܫܐܝܼܠܵܐ ܠܦܘܼܬܼ ܪܲܒܿܘܼܬܹܗ܁|
    block |ܕܲܒܨܲܝܼܪ ܣܲܓܝܼ ܟܠ ܕܲܥܒܼܝܼܕܼܵܐ ܗ̄ܘ̣ ܡ̣ܢ ܐܝܼܬܼܘܼܬܼܵܐ܀|
    block |܃ܪܵܡܘܼ ܟܝܵܢܹܗ ܡ̣ܢ ܕܲܒܼܝܼ̈ܕܹܐ ܕܠܵܐ ܡܘܼܫ̈ܚܵܬܐ|
    block |ܘܠܵܐ ܩܢܸܐ ܨܠܡܵܐ ܡܸܬܼܚܲܙܝܵܢܵܐ ܐܲܝܟ ܥܲܦܪ̈ܢܹܐ܀|
    block |܃ܠܨܲܠܡܹܗ ܐܵܘܪܸܒܼ ܒܲܫܡܵܐ ܕܨܲܠܡܵܐ ܕܢܹܐܣܘܿܪ ܒܹܗ ܟܠ|
    block |ܕܢܸܩܢܘܿܢ ܚܘܼܒܵܐ ܠܘܵܬܼ ܝܼܕܲܥܬܹܗ ܒܲܫܡܵܐ ܕܨܲܠܡܹܗ܀|
    block |܃ܒܐܝܼܩܵܪ ܨܲܠܡܹܗ ܫܵܘܬܸ̇ܦ ܟܠ̱ܵܐ ܡܲܬܼܩܸܢ ܟܠ̱ܵܐ|
    block |ܘܲܒܒܘܼܚܪܵܢܹܗ ܐܲܠܹܦ ܐܸܢܘܿܢ ܕܢܸܣܢܘܿܢ ܥܵܘ̣ܠܵܐ܀|
  block
    block |܃ܒܝܲܕ ܦܘܼܕܵܢܵܐ ܒܲܚܪܹܗ ܠܨܲܠܡܹܗ ܐܲܝܟ ܕܲܒܼܟܼܘܸܪܵܐ|
    block |ܘܚܵܘܝܼ ܫܘܼܦܪܵܐ ܕܲܡܠܝܼܠܘܼܬܹܗ ܒܝܲܕ ܢܸܣܝܵܢܵܐ܀|
    block |܃ܚܙ̣ܵܐ ܚܲܣܵܡܵܐ ܪܲܒܿܘܼܬܼ ܕܲܪܓܼܵܐ ܕܨܲܠܡܹܗ ܕܐܵܕܼܵܡ|
    block |ܘܲܒܼܛܸܢ ܥܵܘ̣ܠܵܐ ܘܝܼܠܸܕ ܢܸܟܼܠܵܐ ܥܲܠ ܬܲܡܝܼܡܵܐ܀|
    block |܃ܡ̣ܠܵܐ ܚܲܣܝܼܢܵܐ ܩܸܫܬܵܐ ܕܪܘܼܓܼܙܵܐ ܒܝܲܬܼܪܵܐ ܕܢܸܟܼܠܵܐ|
    block |ܘܲܡ̣ܚܵܐ ܘܲܫܕܲܝܗܝ ܒܓܹܐܪܵܐ ܩܲܫܝܵܐ ܕܪܸܓܲܬܼ ܦܹܐܪܵܐ܀|
    block |܃ܣܲܚܦܗ ܠܨܲܠܡܵܐ ܕܫܸܡ ܐܝܼܬܼܘܼܬܼܵܐ ܒܲܢܟܼܝܼܠܘܼܬܼܵܐ|
    block |ܘܲܫ̣ܪܵܝܗܝ ܠܚܘܼܒܵܐ ܕܕܘܼܟܵܒܼ ܟܠ̱ܵܐ ܒܝܲܕ ܨܢܥ̈ܬܼܐ܀|
    block |܃ܕܲܠܚܹܗ ܠܫܲܝܢܵܐ ܕܲܐ̄ܚܝܵܢܘܼܬܼܐ ܒܬܸܛܪܵܐ ܕܥܵܘ̣ܠܵܐ|
    block |ܘܦܲܣܩܵܗ̇ ܠܐܘܼܪܚܵܐ ܕܡܲܪܕܝܼܬܼ ܐ̄ܢܵܫ̈ܐ ܕܲܠܘܵܬܼ ܟܲܣܝܵܐ܀|
    block |܃ܗܘ̤ܵܘ ܢܘܼܟܼܪ̈ܝܹܐ ܡܠܝܼ̈ܠܹܐ ܘܚܲܪ̈ܫܹܐ ܠܓܸܢܣܵܐ ܕܐ̄ܢܵܫ̈ܐ|
    block |ܘܲܦܣܲܩ̣ܘ ܣܲܒܼܪܵܐ ܥܲܠ ܡܲܦܘܼܠܬܹܿܐ ܕܠܵܐ ܬܘܼܒܼ ܩܵܐܹܡ܀|
    block |܃ܐܲܗܸܠ̣ܘ ܘܓܲܚܸܟܼܘ ܫܹܐܕܹ̈ܐ ܛܲܡܹ̈ܐ ܥܲܠ ܡܲܦܘܼܠܬܹܗ|
    block |ܘܕܵܨܘ ܣܵܪ̈ܘܿܚܹܐ ܕܲܚ̣ܙܵܘ ܫܸܦܠܹܗ ܕܝܲܩܝܼܪ ܡ̣ܢ ܟܠ܀|
    block |܃ܘܕܲܚ̣ܙܵܐ ܛܵܒܼܵܐ ܫܝܼܛܘܼܬܼ ܨܲܠܡܹܗ ܘܚܘܼܬܼܪܵܐ ܕܒܼܝܼ̈ܫܹܐ|
    block |ܚܵܣ ܥܲܠ ܨܲܠܡܹܗ ܕܠܵܐ ܢܸܬܼܒܲܙܲܚ ܡ̣ܢ ܡܲܪ݁ܵܚܹܐ܀|
    block |܃ܚܘܼܒܹܿܗ ܢܲܓܼܕܹܗ ܠܘܵܬܼ ܚܵܘܣܵܢܵܐ ܕܲܨܠܸܡ ܨܲܠܡܹܗ|
    block |ܕܠܵܐ ܢܸܬܼܒܲܛܠ ܥܲܡ ܚܘܼܒܵܠܹܗ ܚܹܝܠ ܚܸܟܼ̈ܡܵܬܹܗ܀|
    block |܃ܝܵܕܲܥ ܗ̄ܘ̣ܵܐ ܠܹܗ ܩܕܼܵܡ ܬܘܼܩܵܢܹܗ ܕܡܸܚܛܵܐ ܚܵܛܹ̇ܐ|
    block |ܘܩܲܕܡܹܗ ܚܘܼܒܹܿܗ ܠܘܵܬܼ ܫܘܼܒܼܩܵܢܵܐ ܐܲܝܟ ܝܵܕܘܿܥܹ̈ܐ܀|
    block |܃ܒܗܵܕܹܐ ܕܲܗܘܵܬ̤ ܡܸܬܼܒܲܩܹܐ ܗ̄ܘ̣ܵܐ ܥܲܕܼܠܵܐ ܢܲܣܟܸܿܠ|
    block |ܘܠܵܘ ܒܲܬܼܘܬܼܵܐ ܓܙܲܪ ܠܘܼܚܵܡܵܐ ܕܐܘܼܪܚܵܐ ܕܡܵܘܬܐ܃|
  block
    block |ܒܗ ܚܵܐܲܪ ܗ̄ܘ̣ܵܐ ܒܥܝܢܵܐ ܕܪܘܼܚܵܐ ܥܲܕܼܠܵܐ ܢܸܗܘܹܐ܀|
    block |܃ܘܲܓ̣ܠܹܐ ܗ̄ܘ̣ܵܐ ܠܹܗ ܥܒܼܵܪ ܦܘܼܩܕܵܢܵܐ ܕܪܸܓܲܬܼ ܦܹܐܪܵܐ|
    block |ܠܵܐ ܟܵܣܝܵܐ ܗ̄ܘ̣ܵܬܼ ܡ̣ܢ ܝܼܕܲܥܬܹܗ ܥܠܲܬܼ ܚܲܝ̈ܘܗܝ܁|
    block |܃ܘܠܵܐ ܚܘܼܫܵܒܼܵܐ ܚܲܕܬܵܐ ܢܲܓܼܕܹܗ ܠܘܵܬܼ ܦܘܼܪܩܵܢܹܗ|
    block |ܥܲܡ ܐܝܼܬܼܝܼܬܹܗ ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܲܓܼܠ̣ܵܐ ܒܚܲܪܬܼܵܐ܀|
    block |܃ܘܲܡܛܲܝܸܒܼ ܗ̄ܘ̣ܵܐ ܒܟܲܣܝܘܼܬܼ ܚܘܼܒܹܿܗ ܦܘܼܪ ܩܵܢ ܚܲܝܲܝ̈ܢ|
    block |ܠܚܲܪܬܼܵܐ ܢܲܛܪܹܗ ܠܥܘܼܬܼܪܵܐ ܪܲܒܵܐ ܕܚܹܝܠ ܚܸܕܡܵܬܹ̈ܐ܁|
    block |܃ܕܡܵܐ ܕܡܸܬܼܓܲܡܪܵ ܐܫܲܒܼܪܘܼܬ ܠܸܒܿܐ ܬܩܲܒܸܿܠ ܥܘܼܬܼܪܹܗ|
    block |ܒܫܘܼܠܵܡ ܙܲܒܼܢܹ̈ܐ ܦܲܬܼܚܹܗ ܠܓܼܙܵܐ ܕܐܲܠܵܗܘܼܬܹܗ܀|
    block |܃ܘܐܲܥܬܲܪ ܕܠܵܐ ܡ̣ܢ ܣܝܼ̈ܡܬܵܐ ܕܒܼܘܼܕܵܩ ܒܢܘܿܡܹ̈ܐ|
    block |ܟܣܹܐ ܗ̄ܘ̣ܵܐ ܐܪܵܙܵܐ ܕܲܒܼܪܵܬ ܘܪܘܼܚܵܐ ܥܲܡ ܦܘܼܪܩܵܢܲܢ܁|
    block |܃ܘܲܒܼܚܡܵܬ݂ܲܢ ܝܼܠܸܦ ܟܠܵܐ ܬܠܝܼܬܼܵܝܘܼܬܼܵܐ|
    block |ܒܐܝܼܕܲܢ ܩܲܒܸܿܠܘ ܪ̈ܘܼܚܵܢܵܝܹܐ ܚܵܕܼܵܬܵܘܕܲܝܼܬܼܵܐ܀|
    block |܃ܕܐܲܠܵܗܘܼܬܼܵܐ ܩܡܘܿܡܹ̈ܐ ܬܠܵܬܼܵܐ ܚܲܕܼ ܒܲܟܼܝܵܢܵܐ|
    block |ܒܲܢ ܗܘ̤ ܦܲܬܼܚܲܗ ܠܓܲܙܵܐ ܕܪ̈ܲܚܡܵܘܗܝ ܩܕܼܵܡ ܬܘܼܩܵܢܵܘ̈ܗܝ܁|
    block |܃ܘܥܵܠ̣ܘ ܘܐܸܬܲܣܲܡܘ ܡܠܝܼ̈ܠܹܐ ܘܚܲܪ̈ܫܹܐ ܒܲܓܼܢܘܿܢ ܚܲܝܹ̈ܐ|
    block |ܠܲܢ ܗ̄ܘ̣ ܝܲܩܲܪ ܒܩܲܕܼܡܵܐ ܘܚܲܪܝܵܬܼܵܐ ܡ̣ܢ ܟܠ ܕܲܗܘ̤ܵܘ܀|
    block |܃ܕܲܩܪܲ ܨܲܠܡܹܗ ܘܥܲܒ̣ܕܲܢ ܒܘܼܡܪܵܐ ܕܐܲܠܵܗܘܼܬܹܗ|
    block |ܒܩܲܕܿܡܵܐ ܝܲܩܪܲܢ ܒܝܲܕ ܬܘܼܩܵܢܵܐ ܕܲܥܒ̣ܵܕܼ ܐܝܼܕܼܵܘ̈ܗܝ܁|
    block |܃ܘܲܒܼܫܘܼܠܵܡܵܐ ܥܡ݂ܲܪ ܒܲܢ ܚܘܼܒܹܿܗ ܘܫܲܝܹܢ ܟܠܵܐ|
    block |ܠܵܐ ܫ̣ܠܲܚ ܨܹܐܕܲܝܢ ܡ̣ܢ ܪ̈ܘܼܚܵܢܹܐ ܕܣܵܥܘܿܪܘܼܬܹܗ܀|
    block |܃ܠܡܸܠܬܼܵܐ ܕܡܸܢܹܗ ܫܲܕܲܪ ܘܲܩܪܲܢ ܠܘܵܬܼ ܝܼܕܲܥܬܹܗ|
    block |ܒܛܲܟܼܣܵܐ ܕܡܸܠܬܼܵܐ ܚ̣ܙܲܩ ܡ̣ܢ ܐܲܒܼܵܐ ܝܲܠܕܹܗ ܕܐܲܒܼܵܐ܁|
    block |܃ܕܟܲܣܝܵܐ ܒܢܲܦ̣ܫܵܐ ܘܚܵܙ̇ܩܵܐ ܘܫܵܪܝܵܐ ܕܠܵܐ ܫܘܼܢܵܝܵܐ|
    block |ܚܲܙ݂ܩ ܡ̣ܢ ܪܵܘܡܵܐ ܘܐܸܬܼܵܐ ܠܥܘܼܡܩܵܐ ܗܘ̤ ܨܒܼܝܵܢܹܗ܀|
    block |܃ܘܬܲܩܸܢ ܥܘܼܡܪܵܐ ܒܼܒ̣ܝܼܪܲܬܼ ܒܸܣܪܵܐ ܠܨܒܼܝܵܢ ܚܘܼܒܹܗ|
    block |ܟܣܲܝܵܐ ܢܲܦ̣ܫܵܐ ܘܡܸܠܬܼܵܐ ܕܡܸܢܵܗ̇ ܡ̣ܢ ܚܵܙ̈ܝܹܐ܁|
    block |܃ܘܲܡܚܵܘܹܝܢ ܠܵܗ̇ ܠܥܲܝܢܲܝ̈ ܪܸ̈ܓܼܫܹܐ ܕܝܘܼܬܼܵܐ ܘܕܲܦܵܐ|
    block |ܟܣܹܐ ܗ̄ܘ̣ܵܐ ܡ̣ܢ ܟܠ ܡܸܠܬܹܗ ܕܐܲܒܼܵܐ ܥܲܡ ܟܲܣܝܘܼܬܹܗ܀|
    block |܃ܘܨܵܪ ܨܒܼܝܵܢܹܗ ܒܕܲܦܵܐ ܕܦܲܓܼܪܲܢ ܘܲܚ̣ܙܹܿܝܢ ܫܘܼܒܼܚܹܗ|
    block |ܒܲܫܡܵܐ ܗ̄ܘ̣ ܒܲܠܚܘܿܕܲ ܨܵܐܹܪ ܩܲܢܝܵܐ ܡܸܠܬܼܵܐ ܒܕܲܦܵܐ܁|
    block |܃ܘܟܲܣܝܵܐ ܒܢܲܦ̣ܫܵܐ ܘܲܡܬܲܪ ܓܸܿܡ ܠܵܗ̇ ܦܘܼܡܵܐ ܒܡܸ̈ܠܹܐ|
    block |ܒܲܫܡܵܐ ܫܐܝܼܠܵܐ ܫ̣ܪܵܐ ܐܵܦ ܡܸܠܬܼܵܐ ܒܟܲܪܣܵܐ ܕܒܸܣܪܵܐ܀|
    block |܃ܘܲܒܼܟܸܢܵܪܵܐ ܕܡܸܢܲܝ̈ ܦܲܓܼܪܲܢ ܙܡ݂ܲܪ ܨܒܼܝܵܢܹܗ|
    block |ܡܸܠܬܼܵܐ ܒܢܲܦ̣ܫܵܐ ܟܲܣܝܵܐ ܘܓܲܠܝܵܐ ܒܝܲܕ ܣܘܼܥܪ̈ܵܢܹܐ܁|
    block |܃ܒܢܲܦܫ̣ܵܐ ܟܠܵܗ̇ ܘܨܝܕܼ ܟܠ ܟܠܵܗ̇ ܘܠܵܐ ܡܸܬܼܚܲܙܝܵܐ|
    block |ܒܪܵܡ ܥܲܡ ܐܲܒܼܘܼܗܝ ܟܲܣܝܵܐ ܒܟܲܣܝܵܐ ܘܲܓܠܹܐ ܒܚܘܼܒܹܿܗ܀|
    block |܃ܟܠܹܗ ܒܲܐܒܼܘܼܗܝ ܘܟ̣ܠܹܗ ܒܟܼܠܵܗ̇ ܘܠܵܐ ܡܸܣܬܲܝܲܟ|
    block |ܘܐܸܢ ܒܲܥܒܼܝܼ̈ܕܹܐ ܐܝܼܬ ܗ̄ܘ̣ ܡܸܕܹܡ ܕܟܲܕܼ ܡܸܢܹܗ ܗܘ̤܁|
    block |܃ܐܝܼܬܼܵܘܗܝ ܥܲܡܹܗ ܘܲܠܒܲܪ ܡܸܢܹܗ ܕܠܵܐ ܦܘܼܪܫܵܢܵܐ|
    block |ܟܡܵܐ ܒܐܝܼܬܼܘܼܬܼܵܐ ܟܝܵܢܵܐ ܟܲܣܝܵܐ ܟ̣ܦܲܐܝܵܐ ܕܢܵܘܕܹܿܐ܀|
    block |܃ܕܐܝܼܬܼܵܘܗܝ ܥܲܕܵܐ ܠܘܵܬܼ ܝܵܠܘܿܕܹܗ ܘܲܠܘܵܬܼ ܟܠܵܐ|
    block |ܚܙܘܼܒܚܵܐ ܕܡܸܠܬܼܵܐ ܚ̣ܙܲܩ ܚܝܕܼܵܐ ܡ̣ܢ ܝܵܠܘܿܕܹܗ܁|
    block |܃ܘܲܫ̣ܪܵܐ ܒܟܲܪܣܵܐ ܨܒܝܼܵܢ [ܚܘܼܒܗ] ܠܦܘܼܪܩܵܢ ܚܲܝܹ̈ܢ|
    block |ܠܵܘ ܒܲܟܼܝܵܢܹܗ ܣܲܝܸܟ ܢܲܦ̣ܫܹܗ ܒܟܲܪܣܵܐ ܕܒܸܣܪܵܐ܀|
    block |܃ܗܘ̤ ܨܒܼܝܵܢܹܗ ܪܲܟܸܿܒܼ ܒܸܣܪܵܐ ܘܥܲܒܼܕܹܗ ܥܘܼܡܪܹܗ|
    block |ܠܵܐ ܗ̄ܘ̣ܵܐ ܟܝܵܢܹܗ ܐܲܚܝܼܕ ܣܵܟܼܵܐ ܐܸܬܼܵܐ ܠܣܵܟܼܵܐ܁|
    block |܃ܡܸܣܬܿ ܝܟܵܢܵܐ ܠܒܸܫ ܨܒܼܝܵܢܹܗ ܘܲܣܓܲܪ ܒܹܗ ܟܠ|
    block |ܠܲܓܼܙܵܪ ܕܝܼܢܵܐ ܕܡܵܘܬܿܐ ܕܲܥܠܲܝܢ ܨܒ̣ܵܐ ܕܲܢܒܲܛܸܠ܀|
    block |ܘܣ̣ܵܩ ܨܒܼܝܵܢܹܗ ܒܡܵܝܘܿܬܼܘܼܬܼܵܐ ܠܒ̣ܘܼܛܵܠ ܡܵܘܬܿܐ܃|
  block
    block |ܒܗܵܕܹܐ ܬܸܢܘܲܝ ܐܸܬ̣ܵܐ ܠܘܵܬܢ ܟܲܣܝܵܐ ܒܓܲܠܝܵܐ܁|
    block |܃ܘܲܒܼܒܲܪܓܸܿܢܣܲܢ ܬܲܪܓܸܿܡ ܥܲܡ̇ܢ ܚܹܝܠ ܚܸܕܡ̈ܬܹܗ|
    block |ܚ̣ܙܲܩ ܨܒ̣ܝܵܢܹܗ ܘܐܸܬ̣ܵܐ ܠܕܲܝܼܠܹܗ ܕܢܸܣܥܘܿܪ ܕܝܼܠܹܗ܀|
    block |܃ܐܲܝܟ ܡܵܐ ܕܲܦܐܹܐ ܠܲܕ ܠܵܐ ܣܵܟ̣ܵܐ ܠܡܸܣܥܲܪ ܕܝܼܠܹܗ|
    block |ܫܠܲܚ̣ ܨܒܼܝܵܢܹܗ ܒܝܲܕ ܐܝܼܙܲܓܲܕܵܐ ܪܘܼܚܵܢܵܝܵܐ܁|
    block |܃ܘܐܲܟܼܪܸܙ ܥܝܼܪܹ̈ܐ ܩ̈ܠܹܐ ܚܲܕܬܹ̈ܐ ܒܐܸܕܼܢܲܝ̈ ܒܸܣܪܵܐ|
    block |ܒܵܐܬ̤ܵܐ ܕܲܫܲܝܢܵܐ ܙܪܲܥ̣ ܨܒܼܝܵܢܹܗ ܒܐܲܪܥ ܒܸܣܪܵܐ܀|
    block |܃ܕܢܸܥܩܘܿܪ ܛܘܼܥܝܲܝ ܘܢܸܙܪܘܿܥ ܣܲܒܼܪܵܐ ܠܲܕܼܠܵܐ ܣܲܒܼܪܵܐ|
    block |ܫܠܵܡܵܐ ܝܲܗ̣̄ܒܼ ܠܵܗ̇ ܥܝܼܪܵܐ ܠܡܲܝܼܪܝܲܡ ܒܫܘܼܪܵܝ ܡܸܠܵܘ̈ܗܝ܁|
    block |܃ܕܢܸܫܪܹܐ ܦܟܼܪܹ̈ܐ ܕܗܵܝ̇ ܒܲܪܬܼ ܩܵܠܵܐ ܕܲܓܼܙܪܵ ܕܝܼܢܵܐ|
    block |ܫܠܵܡܵܐ ܡܲܕܸܟ ܥܲܡ ܛܲܝܒܿܘܼܬܼܵܐ ܘܝܲܗ̣̄ܒܼ ܠܲܕܼܟܼܝܼܬܼܵܐ܀|
    block |܃ܕܲܢܫܝܼܓܼ ܡܸܪܬܼܵܐ ܕܲܙܪܲܥ̣ ܒܝܼܫܵܐ ܒܐܸܕܼܢܲܝ̈ ܚܵܘܣܵܐ|
    block |ܫܠܵܡ ܠܟܼܝ ܡܲܪܝܲܡ ܓܸܢܣܵܗ̇ ܕܚܵܘܵܐ ܝܲܥܕܲܬ̤ ܡܵܘܬܿܐ܁|
    block |܃ܕܦܸܐܪܵܐ ܕܡܸܢ̣ܟܝ ܫܵܪܹܐ ܦܟܲܪܹ̈ܐ ܕܡܵܝܘܿܬܼܘܼܬܼܵܐ|
    block |ܫܠܵܡ ܠܟܼܝ ܐܲܢ̄ܬܿܬܼܵܐ ܒܝܼܪܲܬܼ ܒܸܣܪܵܐ ܕܒܸܢܝܵܢ ܐ̄ܢܵܫܵܐ܀|
    block |܃ܕܲܨܒ̣ܵܐ ܡܲܠܟܿܐ ܙܲܢܩܝܼܡ ܨܲܠܡܵܐ ܒܵܓܼܘ ܗܲܕܵܡܲܝ̈ܟܝ|
    block |ܒܚܝܠܵܐ ܕܪܘܼܚܵܐ ܨܒ̣ܵܐ ܕܲܢܪܲܟܸܿܒܼ ܢܵܘܣܵܐ ܣܹܟܼܝ܁|
    block |܃ܕܢܸܗܘܹܐ ܥܘܼܡܪܵܐ ܘܲܢܕܲܝܼܪ ܒܹܗ ܒܝܲܕ ܨܒܼܝܵܢܹܗ|
    block |ܕܠܵܐ ܣܲܡܡܵܢܹ̈ܐ ܨܵܐܲܪ̈ܝܢ ܠܡܵܐ ܒܕܼܦܵܐ ܕܦܲܓܼܪܟܼܝ܀|
    block |܃ܕܲܢܒܲܕܩ ܒܹܗ ܥܲܠ ܫܘܼܠܛܵܢܵܐ ܕܵܝܲܠܕܗ ܟܲܣܝܵܐ|
    block |ܪܲܒܿܐ ܢܸܗܘܹܐ ܐܵܦ ܩܲܫܝܼܫܵܐ ܘܲܫܒ݂ܚܝ ܡ̣ܢ ܟܠ܁|
    block |܃ܘܢܵܣܸ̇ܒܼ ܕܲܪܓܼܵܐ ܘܲܫܡܵܐ ܪܲܒܵܐ ܕܫܹܡ ܐܝܼܬܼܘܼܬܼܵܐ|
    block |ܠܹܗ ܬܸܬܼܝܼܗܸܒܼ ܪܫܵܢܘܼܬܼܵܐ ܕܟܼܘܼܪܣܵܝ ܕܵܘܝܼܕܼ܀|
    block |܃ܘܢܲܡܠܸܟ ܥܲܠ ܟܠ ܕܲܕܼܠܵܐ ܡܲܫܠܸܡ ܬܵܓܹܗ ܠܲܐܚܪܹܝܢ|
    block |ܢܹܐܬܼܘܿܢ ܗܵܫܵܐ ܒܢܲܝ̈ ܚܸܪ̈ܚܹܐ ܠܒ̣ܝܼܫܲܝ̈ ܚܘܼܬܼܪܵܐ܁|
    block |܃ܘܲܢܚܵܘܘܿܢ ܠܲܢ ܕܲܠܡ̇ܢ ܦܲܐܝ̈ܢ ܡܸܠܲܝ̈ ܥܝܼܪܵܐ|
    block |ܢܩܘܡ ܐܸܘܛܹܟܹܐ ܦܲܥܵܠܐ ܕܙܹܐܦܵܐ ܥܲܡ ܬܲܠܡܝܼܕܼܵܘ̈ܗܝ܀|
    block |܃ܘܲܢܦܲܫܸܩ ܠܲܢ ܕܡܲܢ̣ܘ ܒܛܢܵܐ ܕܲܒܝܼܚܠ ܪܘܼܚܵܐ|
    block |ܢܹܐܬܹܐ ܥܲܡܹܗ ܐܵܦ ܡܸܨܪܵܝܵܐ ܫܠܝܼܚܵܐ ܢܕܝܼܠܵܐ܁|
    block |܃ܘܲܢܚܵܘܹܐ ܠܲܢ ܕܡܲܢ̣ܘ ܕܢܸܣܲܒ̣ ܟܘܼܪܣܵܝ ܕܵܘܝܼܕ|
    block |ܢܩܘܼܡܘܼܢ ܥܲܡܗܘܿܢ ܐܵܦ ܡܲܪ̈ܵܚܹܐ ܕܲܒܼܝܵܘ̈ܡܵܬܲܢ܀|
    block |܃ܘܲܢܚܵܘܘܿܢ ܠܲܢ ܕܡܲܢ̣ܘܼ ܕܡܲܡܠܸܟ ܥܠ ܒܹܝܬܼ ܝܲܥܩܘܿܒܼ|
    block |ܩܘܼܡ ܡܸܨܪܵܝܵܐ ܒܪܹܫ ܡܲܫܪܝܼܬܼܵܐ ܕܲܒܼܢܲܝ̈ ܓܲܒܵܟ܁|
    block |܃ܘܠܲܒܸܒ̣ܘ ܣܕܪܹ̈ܐ ܕܚܲܝ̈ܠܵܘܵܬܼܵܟ ܠܘܼܩܒܲܠ ܩܘܼܫܬܵܐ|
    block |ܠܘܵܬܼܵܟ ܚܵܢܹ̇ܐ ܢܝܼܫܵܐ ܕܡܠܬܿܢ ܝܲܬܿܝܼܪܵܐܝܼܬܼ܀|
    block |܃ܕܐܲܢ̄ܬܿ ܒܲܠܒܸܿܠܬܲܝܗܝ ܠܛܲܟܸܣܵܐ ܬܲܩܢܵܐ ܛܵܒ̣ ܡ̣ܢ ܟܠܢܵܫ|
    block |ܡܸܢܵܟ ܢܸܒܲܥܲܬ̤ ܡܠܝܼܢܵܐ ܣܢܝܼܬܼܵܐ ܕܚܵܫܘܿܫܘܼܬܼܵܐ܁|
    block |܃ܕܠܲܕܼܠܵܐ ܣܵܟ̣ܵܐ ܚܒܲܫ̣ܬܿ ܣܲܝܼܕܬܲܝܡ ܒܓܼܵܘ ܗܲܕܵܡܹ̈ܐ|
    block |ܐܲܢ̄ܬܿ ܐܲܝܟ ܛܲܪܩܵܐ ܕܗܲܪ̈ܵܛܝܼܩܹܐ ܦܵܢܹ̇ܐ ܠܩܘܼܒܼܬܲܢ܀|
    block |܃ܕܡܲܢ̣ܘ ܒܲܛܢܵܐ ܕܐܲܟܼܪܸܙ ܥܝܼܪܵܐ ܒܐܸܕܼܢܲܝ̈ ܡܲܪܝܲܡ|
    block |ܐܸܢܗܘ̤ ܡܸܠܬܼܵܐܬܲܚܬܲܝ ܢܲܦ̣ܫܹܗ ܕܢܸܗܘܹܐ ܒܸܣܪܵܐ܁|
    block |ܡܵܢܲܐ ܗ̄ܝ̣ ܕܐܲܠܲܨܲܬܼ ܕܪܘܼܚܵܐ ܕܢܹܐܬܹܿܐ ܘܢܸܓܡܘܿܪܒܲܛܢܹܗ܁|
    block |ܡܸܛܠ ܡܵܢܵܐ ܠܵܘ ܗܘ̤ ܪܲܟܸܿܒܼ ܝܵܬܹܗ ܒܟܲܪܣܵܐ܀|
    block |ܕܲܢܚܸܬܼ ܪܘܼܚܵܐ ܘܚܲܝܠܹܗ ܕܐܲܒܼܵܐ ܘܟܸܢ ܐܸܬܼܪܲܟܲܒܼ܁|
    block |ܐܸܡܲܬܼܝ ܫܲܒܼܩܹܗ ܠܫܸܡ ܐܝܼܬܼܘܼܬܼܵܐ ܕܥܲܡ ܝܵܠܘܿܕܗ܁|
    block |܃ܕܗܵܫܵܐ ܝܲܗ̣̄ܒܼ ܠܹܗ ܫܡܵܐ ܥܸܠܵܝܵܐ ܕܩܲܕܿܝܼܫܘܼܬܼܵܐ|
    block |ܓܠܝܼ ܘܦܲܫܸܩ ܠܲܢ ܐ̄ܪ̈ܵܙܹܐ ܟܣ̈ܝܵܐ ܕܲܣܬܿܝܪ̈ܵܬܼܵܟ܀|
    block |܃ܕܐܲܝܟܲܢ ܨܵܐܪܹܗ ܪܘܼܚܵܐ ܒܟܲܪ ܣܵܐ ܠܡܸܠܬܹܗ ܕܐܲܒܼܵܐ|
    block |܃ܐܲܝܟܲܢ ܓܲܫܸܡ ܠܲܕܼܠܵܐ ܕܘܼܫܡܵܐ ܪܘܚܵܐ ܠܪܘܼܚܵܐ|
    block |܃ܘܐܲܝܟܲܢ ܐܸܚܲܕ ܥܘܼܒܵܐ ܙܥܘܿܪܵܐ ܠܲܐܚܝܼܕ ܟܠܵܐ|
    block |ܐܲܝܟܲܢ ܦܲܣܩܗ̇ ܠܐܲܡܝܼܢܘܼܬܹܗ ܕܲܕܼܠܵܐ ܫܘܼܪܵܝ܀|
  block
    block |܃ܘܫܲܪܝܼ ܕܢܸܗܘܹܐ ܗܵܘܝܵܐ ܚܲܕܼܬܵܐ ܕܠܵܐ ܨܒܼܝܵܢܹܗ|
    block |ܕܡܲܢ̣ܘ ܒܸܣܪ̈ܐ ܕܪܲܟܸܿܒܼ ܪܘܼܚܵܐ ܒܓܼܵܘ ܗܲܕܵܡܹ̈ܐ܁|
    block |܃ܒܸܣܪܵܐ ܗ̄ܘ̣ ܕܝܼܠܹܗ ܐ[؟] ܡ̣ܢ ܦܲܓܼܪܵܐ ܕܡܲܪܝܲܡ ܐܝܼܬܼܵܘܗܝ|
    block |ܒܕܝܼܠܸܗ ܫܲܚܠܸܦ ܢܲܦܫܹܗ ܠܒܸܣܪܵܐ ܐܵܘ ܒܲܕܼܝܵܢܲܢ܀|
    block |ܓܠܚ ܘܒܲܕܼܩ ܠܲܢ ܕܢܸܕܲܥ ܢܝܼܫܵܟ ܚܵܢܹ̇ܐ ܠܬܼܵܘܫܵܐ܁|
    block |ܐܸܢ ܕܝܼܠܹܗ ܗܘ̤ ܟܝܵܢܵܐ [ܟܝܵܢܵܐ] ܕܗܘܵܐ ܒܸܣܪܵܐ ܒܟܲܪܣܵܐ܁|
    block |܃ܡܵܕܲܝܢ ܕܲܓܵܠ ܫܘܼܘܕܵܝ ܡܸܠܵܘ̈ܗܝ ܕܲܠܘܵܬܼ ܕܘܵܝܼܕ|
    block |ܘܐܸܢ ܗ̄ܘ̣ ܒܸܣܪܵܐ ܕܪܲܟܸܿܒܼ ܒܚܲܝܠܵܐ ܕܝܼܠܹܗ܀|
    block |܃ܡܵܕܹܝܢ ܕܝܼܠܹܗ ܩܵܘܝܼ ܒܕܼܝܼܠܹܗ ܕܠܵܐ ܫܘܼܚܠܵܦܵܐ|
    block |ܘܐܸܢ ܕܹܝܢ ܫܲܚܠܸܦ ܝܵܬܹܗ ܒܕܼܝܼܠܹܗ ܐܵܘ ܒܲܐܚܪܹܢܵܐ܁|
    block |܃ܡܵܕܹܝܢ ܒܲܫܡܵܐ ܩܢܹܐ ܐܝܼܬܼܘܼܬܼܵܐ ܘܠܵܘܒܲܥܒܼ̈ܕܹܐ|
    block |ܠܲܝܬܿ ܠܐܝܼܬܼܘܼܬܼܵܐ ܕܦܵܣܸ̇ܩ ܙܲܒ̣ܢܵܐ ܠܲܐܡܝܼܢܘܼܬܹܗ܀|
    block |܃ܘܐܸܢ ܡܸܬܼܦܲܣܩܵܐ ܠܵܘ ܐܝܼܬܼܘܼܬܼܵܐ ܗ̄ܝ̣ ܐܸܠܵܐ ܕܙܲܒ̣ܢܵܐ ܗ̄ܝ̣|
    block |ܠܲܢ ܠܵܐ ܢܸܗܘܹܐ ܕܗܵܕܹܐ ܢܹܐ ܡܲܪ ܐܲܝܟ ܛܵܠܘܡܹ̈ܐ܁|
    block |܃ܐܸܠܵܐ ܕܢܵܘܕܹܿܐ ܕܟܼܠ ܐܝܼܬܼܘܼܬܼܵܐ ܗ̄ܝ̣ ܕܠܵܐ ܫܘܼܠܵܡܵܐ ܗ̄ܝ̣|
    block |ܠܵܐ ܓܝܪ ܪܵܘܡܵܐ ܐܵܦܠܵܐ ܥܘܼܡܩܵܐ ܘܠܵܐ ܟܠ ܕܲܒܼܗܘܿܢ܀|
    block |܃ܡܨܝܢ ܕܲܢܙܝܥܘܼܢ ܒܸܢܝܵܢ ܡܸܠܬܼܵܐ ܕܬܼܵܘܝܼܬܼ ܢܲܦܫܲܢ|
    block |ܠܵܐ ܢܗܘܹܐ ܠܲܢ ܣܲܒܼܪܵܐ ܐ̄ܚܪܹܢܵܐ ܕܢܸܫܬܲ ܒܼܗܼܵܪܒܹܗ܁|
    block |܃ܐܸܠܵܐ ܒܗܵܕܹܐ ܕܠܵܐ ܐܸܬܼܒܲܨܲܪ ܡܸܠܬܐ ܒܲܦܓܼܪܲܢ|
    block |ܡ̈ܠܝܼܠܹܐ ܘܚܲܪ̈ܫܹܐ ܢܩܥܘܿܢ ܥܲܡ̇ܢ ܒܩܵܠܵܐ ܘܫܸܬܼܩܵܐ܀|
    block |܃ܕܡܸܠܬܹܗ ܕܐܲܒܼܵܐ ܕܠܵܐ ܫܘܼܚܠܵܦܵܐ ܩܵܘܝ ܒܕܼ ܝܠܹܗ|
    block |ܠܵܐ ܗ̄ܘ̣ܵܐ ܟܝܵܢܹܗ ܫܲܚܠܸܦ ܘܲܗܘ̤ܵܐ ܒܸܣܪܵܐ ܫܝܼܛܵܐ܁|
    block |܃ܐܸܠܵܐ ܒܸܣܪܵܐ ܫܩ݂ܲܠ ܡ̣ܢ ܕܝܼܠܲܢ ܘܝܲܩܪܹܗ ܒܕܼܝܠܹܗ|
    block |ܕܝܠܹܗ ܩܵܘܝܼ ܟܝܵܢܹܗ ܒܫܘܼܒܼܚܹܗ ܕܠܵܐ ܫܘܼܓ̣ܢܵܝܵܐ܀|
    block |܃ܘܕܼܝܼܠܲܢ ܕܼܫܩ݂ܲܠ ܥܲܒܼܕܹܗ ܥܲܡܹܗ ܚܲܕܼ ܒܐܝܼܩܪܵܐ|
    block |ܠܵܘ ܠܲܗܘܵܝܵܐ ܕܒܸܣܪܵܐ ܐܸܬ̣ܵܐ ܟܸܣܹܐ ܡ̣ܢ ܟܠܵܐ܁|
    block |܃ܒܣܪܐ ܪܲܟܲܒܼ ܕܲܢܒܲܕ݂ܩ ܒܹܗ ܥܲܠ ܟܲܣܝܘܼܬܹܗ|
    block |ܩܚܸ̇ܠܐ ܕܪܘܼܚܵܐ ܪܲܟܸܿܒܼ ܐ̄ܢܵܫ̈ܐ ܡ̣ܢ ܒܲܪܬܼ ܐ̄ܢܵܫ̈ܐ܀|
    block |܃ܕܲܒܼܓܲܝܘܼܬܹܗ ܢܸܚܙܘܿܢ ܐ̄ܢܵܫ̈ܐ ܠܲܟܼܣܹܐ ܡ̣ܢ ܟܠ|
    block |ܕܠܵܐ ܣܲܡܡܵܢܹ̈ܐ ܕܲܙܘܲܥ̣ ܐ̄ܢܵܫܵܐ ܨܲܪܹܗ ܒܟܲܪܣܵܐ܁|
    block |܃ܕܢܵܘܪܸܒܼ ܒܲܛܢܗ ܠܥܸܠ ܡ̣ܢ ܛܲܟܼܣܵܐ ܕܲܟܼܢܵܘ̈ܬܹܗ|
    block |ܒܪܘܼܚܵܐ ܓܲܒܼܠܹܗ ܘܲܡ̣ܠܵܝܗܝ ܪܘܼܚܵܐ ܕܚܹܝܠ ܨܒܼܝܵܢܹܗ܀|
    block |܃ܕܡ̣ܢ ܡܲܠܝܘܼܬܹܗ ܢܸܬܸܿܠ ܚܲܝܹ̈ܐ ܘܢܲܚܸܐ ܠܕܠܵܐ|
    block |ܓܡܝܼܪܵܐ ܥܲܒܼܕܹܗ ܘܲܡܒܲܠܡܵܢܵܐ ܒܦܲܓܼܪܵܐ ܘܢܲܦ̣ܫܵܐ܁|
    block |܃ܕܲܢܚܪ ܒܹܗ ܦܲܓܼܪܵܐ ܘܢܲܦ̣ܫܵܐ ܡ̣ܢ ܥܲܒܼܕܘܼܬܼܵܐ|
    block |ܐܲܝܟ ܪܹܫܝܼܬܼܵܐ ܓܒܼܝܵܗܝ ܡ̣ܢ ܟܠܵܐ ܡܲܬܼܩܸܢ ܟܠ܀|
    block |܃ܕܢܸܬܸܿܠ ܒܐܝܼܕܹܗ ܚܲܝܹ̈ܐ ܠܕܠܵܐ ܕܠܵܐ ܫܘܼܠܵܡܵܐ|
    block |ܚܕܝܼܘ ܪ̈ܘܼܚܵܢܹܐ ܒܩ̈ܠܵܐ ܚܲܕܬܵܐ ܕܣܘܼܒܵܪ ܒܲܛܢܹܗ܁|
    block |܃ܘܫܲܪܝܼܘ ܚܵܢܹ̇ܝܢ ܠܢܝܼܫܵܐ ܕܫܲܝܢܵܐ ܕܲܠܘܵܬܼ ܐ̄ܢܵܫ̈ܐ|
    block |ܣܒܲܪܬܼܵܐ ܚܟܲܬܵܐ ܙܪܲܥ ܓܲܒܼܪܝܹܠ ܒܐܸܕܼܢܲܝ̈ ܡܲܪܝܼܡ܀|
    block |܃ܒܲܛܢܵܐ ܚܲܕܼܬܐ ܕܠܵܐ ܒܲܟܼܝܵܢܵܐ ܕܲܙܪܲܥ̣ ܐ̄ܢܫ̈ܐ|
    block |ܒܬܼܘܼܠܬܼܵܐ ܕܕܝܼܬܼܵܐ ܛܲܥܬܲܬ̤ ܦܹܐܪܵܐ ܕܙܲܪܥܹܗ ܩܵܠܵܐ܁|
    block |܃ܘܗܲܠܸܠ ܪܘܼܚܵܐ ܒܟܸܢܵܪ ܢܲܦ̣ܫܹܗ ܩܵܠ ܬܸܫܒܘܿܚܬܐ|
    block |ܩܵܠ ܬܵܘܕܝܼܬܼܵܐ ܦܸܪܥܲܬ̤ ܐܲܓܼܪܵܐ ܕܒܲܛܢܵܐ ܚܲܕܼܬܵܐ܀|
    block |܃ܒܪܝܼܟ ܟܲܓܼܒܼܵܐ ܠܹܗ ܥܘܼܡܪܵܐ ܠܚܘܼ ܒܹܗ [ܒ]ܓܼܵܘ ܗܲܕܵܡܲܝ̈|
    block |ܫܵܘܹ̇ܐ ܠܫܘܼܒܼܚܵܐ ܡ̣ܢ ܟܠܦܘܼܡܝܼ̈ܢ ܡܲܬܼܩܸܢ ܟܠܵܐ܁|
    block |܃ܕܲܒܼܡܲܟܿܝܼܕܘܼܬܼܝ ܨܒܼܵܐ ܕܲܢܪ ܡܪܸܡ ܠܥܲܦܪܹܗ ܕܐܵܕܼܵܡ|
    block |ܒܝܲܪܚܵܐ ܩܲܕܼܡܵܐ ܙܪܲܥ̣ ܓܲܒܼܪܝܼܠ ܒܲܛܢܵܐ ܒܐܕܼܢ̈ܝܗ̇܀|
    block |܃ܘܫܘܚܲܬ̤ ܫܸܒܠܵܐ ܕܠܲܚܸܡ ܚܲܝܹ̈ܐ ܫܝܼܥܵܝܵܐ|
    block |܃ܐܲܛܥܸܡ ܚܝܠ ܚܲܝܘܼܬܼܵܐ ܒܣܲܬܿܐ ܕܦܲܓܼܪܵܗ̇|
    block |ܘܛܥܢܲܬ̤ ܣܓܼܘܼܠܵܐ ܡܲܦܲܨܚ ܟܠܵܐ ܒܟܲܢܘܿܢ ܝܼܪܚܵܐ܃|
  block
    block |܃ܒܙܲܒܼܢܵܐ ܕܒܸܛܢܲܬ̤ ܐܲܪܥܵܐ ܒܪܵܫܝܼܬܼ ܠܐܵܓܼܵܡ ܒܘܼܟܼܪܵܐ|
    block |܃ܒܹܗ ܐܸܬܼܪܲܟܲܒ ܐܵܕܼܵܡ ܕܲܬܸܪܹܝܬ ܒܐܲܪܥܵܐ ܕܦܲܕܼܪܵܗ̇|
    block |ܚܲܕ ܪܘܼܚܵܢܵܐ ܗܘ̤ܵܐ ܐܝܼܙܲܓܲܕܵܐ ܒܣܘܼܒܵܪ ܒܲܛܢܹܗ܁|
    block |܃ܘܲܒܼܝܘܿܡ ܝܠܲܕܹܗ ܢܚܸܬܼܘ ܣܲܓܝܼ̈ܐܹܐ ܘܝܲܒܸܿܒ̣ܘ ܫܘܼܒܼܚܵܐ|
    block |ܝܲܗ̣̄ܒܼ ܠܵܗ̇ ܐܬ̤ܐ ܥܝܼܪܵܐ ܠܡܲܪܝܲܡ ܠܫܘܼܪܵܪܒܲܛܢܵܗ̇܀|
    block |܃ܦܹܐܪܵܐ ܕܗܲܒܸܿܒܼ ܒܦܲܓܼܪܹ̈ܐ ܥܲܡܪܹ̈ܐ ܕܲܣܹܐܒ̣ܘ ܘܲܒ̣ܠܝܼܘ|
    block |ܗܵܐ ܠܲܡ ܒܸܛܢܲܬ̤ ܐܵܦ ܐܹܝܫܒܲܥ ܕܠܵܐ ܣܘܼܟܵܝܵܐ܁|
    block |܃ܘܗܵܢܵܐ ܝܲܪܚܵܐ ܕܸܫܬܿܐ ܐܝܼܬܼܵܘܗܝ ܠܡܸܢܝܵܢ ܒܲܛܢܵܗ̇|
    block |ܒܛܝܼܢ ܐܝܼܙܓܲܕܵܐ ܕܲܩܕܼܵܡ ܡܲܠܟܿܐ ܕܠܵܐ ܣܘܼܟܵܝܵܐ܀|
    block |܃ܘܲܒܛܝܼܢ ܡܲܠܟܿܐ ܠܒܲܪ ܡ̣ܢ ܛܲܟܼܣܵܐ ܕܠܵܐ ܙܘܼܘܵܓܼܵܐ|
    block |ܛܥܢܲܬ̤ ܡܲܪܝܲܡ ܥܘܼܬܼܪܵܐ ܪܲܒܿܐ ܒܓܼܵܘ ܗܲܕܵܡܹ̈ܝܗ̇܁|
    block |܃ܘܚܸܙܩܲܬ̤ ܕܬܹܐܠܲܦ ܡܸܢܲܝ̈ ܥܝܼܪܵܐ ܒܝܲܕ ܢܸܣܝܵܢܵܐ|
    block |ܥܸܠܲܬ̤ ܐܸܠܦܐ ܛܥܝܼܢܲܬ̤ ܥܘܼܬܼܪܵܐ ܠܒܹܝܬܼ ܡܸܣܟܹܿܢܹ̈ܐ܀|
    block |܃ܘܥܲܬܲܪ ܡ̣ܢ ܫܸܠܝ ܥܘܼܒܵܐ ܥܲܩܪܵܐ ܒܩܵܠ ܦܸܬܼܓܵܡܹ̈ܝܗ̇|
    block |ܫܵܠܡܵܐ ܝܸܗܒܲܬ̤ ܒܝܲܪܬܼ ܡܲܠܟܿܐ ܠܐܸܡܹܗ ܕܥܲܒܼܕܵܐ܁|
    block |܃ܘܫܲܪܝܼ ܕܵܐܸ̇ܨ ܥܘ̤ܠܵܐ ܒܟܲܪܣܵܐ ܠܘܼܩܒܲܠ ܡܵܪܹܗ|
    block |ܐܘܿ ܒܲܛܢ̈ܬܼܵܐ ܕܡ̣ܢ ܒܲܛܢܲܝ̈ܗܹܝܢ ܩܢܲܝ̈ ܒܘܼܝܵܢܵܐ܀|
    block |܃ܐܘܿ ܐܸܡܗ̈ܬܼܵܐ ܕܡ̣ܢ ܥܘ̤ܠܲܝܗܹ̈ܝܢ ܡܸܬܼܚܲܟܿܡ̈ܢ ܗ̄ܘ̣̈ܝ|
    block |ܛܥܝܼܢܵܐ ܥܩܲܪܬܼܵܐ ܩܵܠܵܐ ܕܲܟܼܒܼܝܼܒ̣ ܕܡܲܟܼܪܸܙ ܣܲܒܼܪܵܐ܁|
    block |܃ܛܥܝܼܢܵܐ ܒܬܼܘܼܠܬܵܐ ܫܘܼܡܠܵܝ ܐ̄ܪܵܙܵܐ ܘܣܘܼܢܵܝ ܥܲܡܡܹ̈ܐ|
    block |ܫ̣ܡܲܥ ܟܵܪܘܿܙܵܐ ܩܵܠܵܐ ܕܐܸܡܹܗ ܕܲܡܠܸܟ ܡܲܠܟܹ̈ܐ܀|
    block |܃ܘܲܚܕܿܝܼ ܠܩܘܼܒܼܠܵܗ̇ ܘܚܲܕܿܝ ܠܐܸܡܹܗ ܒܪܘܼܚ ܓܸܠܝܵܐ|
    block |ܥܩܲܪܬܼܵܐ ܣܸܘܚܲܬ̤ ܠܘܼܩܒܲܠ ܒܲܛܢܵܐ ܕܲܒܼܬܼܘܼܠܘܼܬܼܵܐ|
    block |܃ܘܲܥܢܵܬ̤ ܘܐܸܡܪܲܬ̤ ܕܲܒܼܪܝܼܟ ܝܼܠܲܕܼܚ̣ ܡ̣ܢ ܟܠ ܝܲܠܕܝܼ̈ܢ|
    block |ܡܲܢ̣ܘܼ ܝܲܗܒܼܠܵܗ̇ ܠܲܡܓܲܙܵܝܬܿܐ ܕܬܸܥܘܿܠ ܨܐܕܹܝܗ̇܀|
    block |܃ܐܲܢ̄ܬܿܬܼܵܐ ܪܸܫܘܲܬ̤ ܕܬܸܗܘܹܐ ܐܸܡܵܐ ܠܡܵܪܵܐ ܕܕܠܵܐ|
    block |ܫܸܡܲܥܲܬ̤ ܡܲܪܝܼܡ ܕܫܲܪ ܦܸܬܼܓܼܵܡܵܘ̈ܗܝ ܕܪܘܼܚܢܵܝܵܐ܁|
    block |܃ܘܲܩܢܵܬ̤ ܣܲܒܼܪܵܐ ܕܠܵܐ ܦܘܼܠܵܓܵܐ ܒܓܼܵܘ ܪܸܥܝܵܢܵܗ̇|
    block |ܠܒܿܝܼܬܿܐ ܗܸܦܟܲܬ̤ ܥܲܡ ܡܵܘܗܲܒܼܬܼܵܐ ܕܛܥܝܼܢܵܐ ܗ̄ܘ̣ܵܬܼ܀|
    block |܃ܘܲܡܣܪܿܝܵܐ ܗ̄ܘ̣ܵܬܼ ܕܐܸܡܲܬܼܝ ܬܸܚܙܹܐ ܣܲܒܼܪܵܐ ܒܓܸܠܝܵܐ|
    block |ܝܲܪ̈ܝܹܐ ܬܸܫܥܵܐ ܒܐܸܠܦܵܐ ܕܦܲܓܼܵܪܵܗ̇ ܣܸܬܼܪܲܬ̤ ܥܘܼܬܼܪܵܗ܁|
    block |܃ܥܕܲܡܵܐ ܕܢܵܚܲܬ̤ ܒܲܠܡܹܐܝܢ ܝܲܠܕܵ ܐܒܛܲܟܼܣܵܐ ܕܥܘ̤̈ܠܹܐ|
    block |ܪܕܲܬ̤ ܒܹܝܬܼ ܓܲܠܠܹ̈ܐ ܕܡܹܐܟܠܲܩܲܪܨܵܐ ܕܡ̣ܢ ܡܲܪ̈ܚܹܐ܀|
    block |܃ܥܕܲܡܵܐ ܕܢܵܚܲܬ̤ ܒܓܼܵܘ ܒܹܝܬܼ ܠܚܸܡ ܐܲܝܟ ܣܘܼܟܵܝܵܐ|
    block |ܢܦܲܩ̣ ܦܘܼܩܕܵܢܵܐ ܡ̣ܢ ܐܵܓܼܘܿܣܛܘܿܣ ܡܲܠܟܵܐ ܕܥܲܡܡܹ̈ܐ܁|
    block |܃ܕܕܠܢܵܫ ܢܲܟܼܬܸܿܒܼ ܢܲܦ̣ܫܹܗ ܒܐܲܬܼܪܹܗ ܒܲܟܼܣܸܦ ܪܹܫܵܐ|
    block |ܚܙ݂ܲܩ ܐܵܦ ܝܵܘܣܸܦ ܠܲܐܬܼܪܵܐ ܕܲܝܗܘܼܕ ܠܩܘܼܪܝܲܬܼ ܕܵܘܝܼܕ܀|
    block |܃ܘܲܕܼܒܲܪ ܥܲܡܹܗ ܡܟܼܝܼܪܲܬܼ ܢܲܦ̣ܫܹܗ ܐܲܝܟ ܦܘܼܩܕܵܢܵܐ|
    block |ܦܘܼܩܕܵܢ ܡܲܠܟܿܐ ܐܲܪܥܵܢܵܝܵܐ ܟܲܢܸܫ ܐ̄ܢܫ̈ܐ܁|
    block |܃ܕܢܼ[܁܁܁]ܬܘܿܒܼ ܐܸܢܘܿܢ ܬܚܹܝܬܼ ܫܘܼܠܛܵܢܵܐ ܕܪܹܫܵܢܘܼܬܹܗ|
    block |ܗܘ̤ܵܐ ܦܘܼܩܕܵܢܵܐ ܕܲܟܼܣܸܦ ܪܹܫܵܐ ܠܥܸܠܲܬܼ ܚܲܝܹ̈ܐ܀|
    block |܃ܘܐܲܟܼܬܸܒܼ ܐܸܢܘܿܢ ܠܲܒܼܢܲܝ̈ܢܵܫܵܐ ܫܛܵܪ ܚܹܐܪܘܼܬܼܵܐ|
    block |ܒܥܸܠܲܬܼ ܡܲܠܟܿܐ ܫܡ݂ܲܥ ܥܲܠ ܡܲܠܟܿܐ ܕܲܕܼܢܲܚ̣ ܒܲܝܗܘܼܕܼ܁|
    block |܃ܘܫܲܪܝܼܘ ܐ̄ܢܵܫ̈ܐ ܠܡܸܟܼܬܼܒܼ ܒܲܫܡܹܗ ܫܛܵܪ ܚܲܝ̈ܗܘܿܢ|
    block |ܪܸܡܙܵܐ ܢܲܓܼܕܹܗ [ܠܡܲܠܟܵܐ ܕܐܲܪܥܵܐ] ܠܘܵܬܼܦܘܼܩܕܵܢܵܐ܀|
    block |܃ܕܒܼܐܝܕܹܗ ܢܸܓܼܠܹܐ ܪܹܫܵܢܘܼܬܼܵܐ ܕܡܲܠܟܿܘܼܬܼܪܵܘܡܵܐ|
    block |ܒܩܘܼܪܝܲܬܼ ܕܵܘܝܼܕܼ ܫܠܸܡܘ ܡܘܼܠܟܵܢܹ̈ܐ ܕܲܠܘܵܬܼ ܕܵܘܝܼܕܼ܁|
    block |ܘܢܚ̣ ܐܵܦ ܪܲܗܛܵܐ ܕܲܢܒܼܝܼܘܼܬܼܵܐ ܒܓܼܵܘ ܒܹܝܬܼ ܠܚܸܡ܃|
    block |ܥܨܵܐܘܼܗ̇ ܚܸܒܼܠܹ̈ܐ ܠܹܐܠܵܦܐ ܛܥܲܝܼܢܲܬ̤ ܥܘܼܬܼܪܵܐ ܕܟܼܠܵܐ܀|
  block
    block |܃ܘܦܸܬܚܲܬ̤ ܓܲܙܵܐ ܩܕܼܵܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ|
    block |ܪܸܡܙܵܐ ܟܲܣܝܵܐ ܟܲܢܸܫ ܐܸܢܘܿܢ ܠܲܫܡܲܝܵܢܹ̈ܐ܁|
    block |܃ܘܢܚܸܬܼܘ ܘܐܲܟܼܪܸܙܘ ܣܲܒܼܪܵܐ ܛܵܒܼܵܐ ܠܲܕܼܠܵܐ ܣܲܒܼܪܵܐ|
    block |ܗܘ̤ܵܘ ܩܵܠܲܝ̈ܗܘܿܢ ܐܲܝܟ ܫܝܼܦܘܼܪܹ̈ܐ ܘܐܲܟܼܪܸܙܘ ܒܸܐܪܥܵܐ܀|
    block |܃ܕܩܘܼܡܘ ܛܲܒܝܼ̈ܥܹܐ ܘܢܲܦܸܨܘ ܝܘܼܩܪܵܐ ܕܫܸܢܲܬ̤ ܥܵܘܠܵܐ|
    block |ܣܒܲܪܬܵܐ ܥܠܲܝܟܘܿܢ ܩܵܢܘ ܪ̈ܘܼܚܵܢܹܐ ܠܦܲܓܼܪ̈ܵܢܵܝܹܐ܁|
    block |܃ܬܵܘ ܣܲܒ̣ܘ ܡܲܓܢ ܫܛܵܪ ܚܵܘܒܲܝ̈ܗܘܿܢ ܒܡܲܠܟܵܐ ܕܲܕܢܲܚ|
    block |ܠܪ̈ܥܵܘܵܬܼܵܐ ܓܠܵܐܘܗܝ ܠܐ̄ܪܵܙܵܐ ܕܪܵܥܹܐ ܠܟܼܠܵܐ܀|
    block |܃ܘܐܲܠܸܦ ܐܸܢܘܿܢ ܫܪܵܪܵܐ ܓܲܠܝܵܐ ܒܥܘܼܠܵܐ ܘܐܸܡܹܗ|
    block |܃ܫܡܲܥ̣ܘ ܦܲܓܼܪ̈ܵܢܹܐ ܡ̣ܢ ܪ̈ܘܼܚܵܢܹܐ ܡܘܼܠܟܵܢ ܚܲܝܹ̈ܐ|
    block |܃ܘܟܲܢܸܫ ܐܸܢܘܿܢ ܩܵܠ ܡܘܼܠܟܵܢܵܐ ܠܘܵܬܼ ܣܘܼܥܪܵܢܵܐ|
    block |ܨܝܕ ܒܲܝܬܵܝܹ̈ܐ ܫܠܲܚܘ ܪ̈ܘܼܚܵܫܹܐ ܩܐܲܥܝܼܪܘ ܐܸܢܘܿܢ܁܁|
    block |܃ܘܨܝܕ ܒܼܪ̈ܵܝܹܐ ܫܲܕܲܪ ܪܸܡܙܹܗ ܘܟܲܢܸܫ ܐܸܢܘܿܢ|
    block |ܠܲܒܼܢܲܝ̈ ܒܲܝܬܵܐ ܫܲܪܲܪ ܐܵܢܘܿܢ ܒܝܲܕ ܡܘܼܠܟܵܢܵܐ܁|
    block |܃ܘܲܠܪ̈ܚܝܼܩܹܐ ܠܲܒܸܒܼ ܐܸܢܘܿܢ ܒܟܼܵܘܟܲܒܼ ܢܘܼܗܪܵܐ|
    block |ܥܲܡ ܓܵܘܵܝܹ̈ܐ ܡܲܠܸܠ ܥܲܡܗܘܿܢ ܒܝܲܕ ܡܲܠܵܠܹ̈ܐ܀|
    block |܃ܘܲܠܒܪ̈ܵܝܹܐ ܐܲܫܡܲܥ ܐܸܢܘܿܢ ܒܝܲܕ ܫܲܬܝܼ̈ܩܹܐ|
    block |ܟܘܟܒܵܐ ܫܲܕܲܪ ܐܲܝܟ ܐܝܼܙܓܲܕܐ ܒܵܬܲܪ ܥܲܡܡܹ̈ܐ܁|
    block |܃ܕܢܹܐܬܘܢ ܢܸܚܙܘܿܢ ܦܘܼܪܩܵܢ ܚܲܝܹ̈ܐ ܕܲܒܼܓܵܘ ܥܲܡܡܹ̈ܐ|
    block |ܐ̄ܪܵܙܵܢܵܐܝܼܬܼ ܡܲܠܸܠ ܥܲܡܗܘܿܢ ܒܙܵܘܥܲܝ̈ ܢܲܦܫܵܐ܁܁|
    block |܃ܘܒܼܵܐܬ̤ܵܐ ܕܢܘܗܪܵܐ ܚܵܘܝܼ ܐܸܢܘܿܢ ܐܘܼܪܚܵܐ ܕܚܲܝܹ̈ܐ|
    block |ܒܗ̇ܘ ܡܵܐ ܕܲܛܥܵܘ ܚܲܟܸܿܡ ܐܸܢܘܿܢ ܠܡܹܐܠܲܦ ܩܘܼܫܬܐ܁|
    block |܃ܡܸܣܬܲܓܲܕܵܢܹ̈ܐ ܥܒܼܵܕ ܗܲܕܝܵܐܐ ܩܕܼܵܡ ܣܵܓܘܿܕܹ̈ܐ|
    block |ܒܟܲܠܕܵܝܘܼܬܼܵܐ ܛܥ̣ܵܘ ܛܵܥܲܝܵ̈ܐ ܘܐܲܥܸܠܘ ܚܸܠܩܸ̈ܐ܀|
    block |܃ܘܲܠܢܲܗܝܼܪܹ̈ܐ ܥܒܵܕ ܡܵܪ݁ܲܝܐ ܕܡܵܘܬܵܐ ܘܚܲܝܹ̈ܐ|
    block |܃ܠܟܼܵܘܟܒܼܵܐ ܝܲܗܒܘܼܗ̇ ܠܪܹܫܵܢܘܼܬܼܵܐ ܘܲܠܫܘܼܥܒܵܕܵܐ|
    block |܃ܘܫܲܥܒܸܕ ܐܸܢܘܿܢ ܬܚܹܝܬܼ ܡܵܪܘܼܬܹܗ ܒܗ̇ܘ ܡܵܐ ܕܲܣܥܲܪܘ|
    block |ܚܙܵܬܼܵܐ ܕܢܘܼܗܪܵܐ ܚܵܘܝܼ ܐܸܢܘܿܬ ܠܲܒܼܢܲܝ ܛܘܼܥܝܲܝ܀|
    block |܃ܕܡܲܪ̈ܗܸܛ ܗ̄ܘ̣ܵܐ ܠܵܗ̇ ܚܲܕ ܡ̣ܢ ܥܝܼܪܹ̈ܐ ܩܕܼܵܡ ܥܲܝܢܲܝ̈ܗܘܿܢ|
    block |܃ܠܵܐ ܗ̄ܘ̣ܵܐ ܟܝܵܢܵܐ ܬܠܹܐ ܒܲܪܩܝܼܥܵܐ ܢܚܸܬܼ ܨܐܕܲܝܗܘܿܢ|
    block |܃ܐܸܠܵܐ ܪܸܡܙܵܐ ܕܡܸܬܚܵܘܹܐ ܗ̄ܘ̣ܵܐ ܒܟܘܟܵܒܼ ܢܘܼܗܪܵܐ|
    block |܃ܚܲܕ ܪܘܼܚܵܢܵܐ ܛܥܝܼܢ ܗ̄ܘ̣ܵܐ ܐܬ̤ܐ ܕܝܲܗ̣ܒ ܠܹܗ ܪܸܡܙܵܐ܃|
    block |܃ܘܡܲܨܡܲܚ ܗ̄ܘ̣ܵܐ ܠܵܗ̇ ܐܲܝܟ ܢܲܗܝܼܪܵܐ ܠܲܒܼܢܲܝ̈ ܚܸܫܟܵܐ|
    block |ܘܕܲܫܲܪܝܼܪܵܐ ܕܠܵܘ ܒܲܟܼܝܵܢܵܐ ܗ̄ܘ̤ܿܐ ܣܘܼܥܪܵܢܵܐ܁|
    block |܃ܣܵܗܸܕ ܪܲܗ̇ܛܹܗ ܕܲܡܫܲܓܼܢܝܼ ܗ̄ܘ̣ܵܐ ܡ̣ܢ ܢܲܗܝܼܪܹ̈ܐ|
    block |ܗܘ̤ ܒܲܠܚܘܿܕܼܵܘܗܝ ܫܲܚܸܠܸܦ ܛܲܟܼܣܵܐ ܕܪܲܩܛܵܐ ܕܐܘܼܪܚܹܗ܀|
    block |܃ܘܬܲܚܬܝܼ ܪܵܘܡܵܗ ܠܘܵܬܼ ܐܲܪ̈ܥܵܢܹܐ ܕܢܸܬܼܒܲܩܘܿܢ ܒܹܗ|
    block |ܩܕܼܵܡ ܥܲܢܝܢܲܝ̈ܗܘܿܢ ܐܲܡܝܼܢܵܐܝܼܬܼ ܚܙܵܬܹܗ ܘܪܲܗܛܹܗ܁|
    block |܃ܥܕܲܡܵܐ ܕܥܵܠ̣ܘ ܗ̄ܘ̣ܵܘ ܠܐܲܪܥܵܐ ܕܲܝܗܘܼܕ ܘܟܲܣܝܼ ܢܘܼܗܪܹܗ|
    block |ܒܹܝܬܼ ܢܘܼܟܼܪ̈ܵܝܹܐ ܚܵܘܝܼ ܢܘܼܗܪܹܗ ܘܪܲܗܛܵܐ ܕܐܘܼܪܚܹܗ܀|
    block |܃ܘܨܝܕ ܒܲܝܬܵܝܹ̈ܐ ܩܦܵܣ ܙܲܠܝܼܩܵܘ̈ܗܝ ܘܟܲܣܝܼ ܢܘܼܗܪܹܗ|
    block |ܠܵܘ ܕܝܼܠܹܗ ܗ̄ܘ̣ܵܬ ܕܢܸܗܲܛ ܘܲܢܦܘܿܫ ܡ̣ܢ ܡܲܪܕܝܼܬܹܗ܁|
    block |܃ܪܸܡܙܵܐ ܛܲܫܝܹܗ ܡ̣ܢ ܥܲܝܢܲܝ̈ܗܘܿܢ ܒܲܡܠܹܐ ܙܒܼܢܵܐ|
    block |ܠܥܲܡܵܐ ܓܙܝܼܪܵܐ ܨܒܼܵܐ ܕܲܢܟܲܚܸܕ ܒܥܡܡܸ̈ܐ ܥܘܼܪ݁ܠܹܐ܀|
    block |܃ܕܟܲܕ ܢܘܼܟܼܪ̈ܵܚܢ ܒܵܥܹܝܢ ܡܲܠܟܵܐ ܐܲܝܟ ܒܲܝܵܬܝܹ̈ܐ|
    block |ܥܘܼܪ̈ܠܹܐ ܕܒܸܣܪܵܐ ܫܲܐܸܠܘ ܠܥܘܼܪ̈ܠܹܐ ܕܲܒܼܪܥܵܝܵܢܵܐ܁|
    block |܃ܕܐܲܝܪܵܘ ܡܲܠܟܵܐ ܕܝܼܠܸܕ ܒܲܝܗܘܼܕ ܐܲܝܟ ܣܘܼܟܵܝܵܐ|
    block |ܟܵܘܟܵܒܼ ܢܘܼܗܪܵܐ ܓܠܵܐ ܘܒܲܕܸܩ ܠܲܢ ܥܲܠ ܡܵܘܠܵܕܹܗ܁܁|
  block
    block |܃ܘܢܲܓܼܕܲܢ ܨܹܐܕܵܘܗܝ ܕܲܢܦܲܢܹܐ ܠܹܗ ܣܸܓܼܕܲܬ̤ ܚܘܼܒܵܐ|
    block |ܚܙ̣ܵܘ ܒܲܝܬܵܝܹ̈ܐ ܠܲܒܼܢܲܝ̈ ܛܘܼܥܝܲܝ ܕܒܵܥܹܝܢ ܩܘܼܫܬܼܵܐ܁|
    block |ܘܟܲܕ ܠܵܐ ܨܵܒܹܝܢ ܬܢܵܘ ܒܘܼܕܵܩܵܐ ܕܲܢܒܝܼܘܼܬܵܐ܁|
    block |ܒܗܵܕܹܐ ܬܸܢܘܲܝ ܥܒܲ[ܦ̣] ܓܸܠܝܵܢܵܐ ܠܘܵܬܼ ܪ̈ܲܚܝܼܩܹܐ܁|
    block |܃ܕܢܹܐܬܘܢ ܢܸܗܘܘܸܐ ܣܵܗ̈ܕܹܐ ܒܚܝܼܪܹ̈ܐ ܠܘܵܬ ܛܵܠܘܿܡܹ̈ܐ|
    block |ܩܥ̣ܵܘ ܒܲܪ̈ܵܝܹܐ ܠܘܵܬܼ ܒܲܝܵܬܝܹ̈ܐ ܘܐܲܥܝܼܪܘ ܐܸܢܘܿܢ܁|
    block |܃ܘܢܵܕܘ ܛܲܒܼܝ̈ܥܹܐ ܒܩܵܠ ܥܘܼܗܕܵܢܐ ܕܣܸܦܪ̈ܲܝ ܪܘܼܚܵܐ|
    block |ܫܡ݂ܲܥ ܐܵܦ ܡܲܠܟܵܐ ܛܸܒܵܐ ܕܲܡܲܠܟܵܐ ܙܵܥ ܘܐܸܬܼܒܲܠܗܝܼ܁܁|
    block |܃ܕܕܲܠܡܵܐ ܫܸܠܡܲܬ̤ ܦܪܵܬܘܿܙܡܝܼܬܼܵܐ ܕܲܢܒܝܼܘܬܵܐ|
    block |܃ܛܸܒܵܐ ܕܡܲܠܟܵܐ ܢܦܲܠ ܗ̄ܘ̣ܵܐ ܒܐܸܕܢܵܘ̈ܗܝ ܕܐܕܼܡܵܝܐ|
    block |܃ܘܲܪܢܵܐ ܕܟܼܒܲܪ ܫܠܸܡ ܦܘܼܣܩܵܢܵܐ ܕܡܸܠܲܝ̈ ܝܥܩܘܿܒܼ|
    block |ܫܡ݂ܲܥ ܓܝܼܘܿܪܵܐ ܕܡܲܠܟܵܐ ܩܵܐܹܡ̇ ܡ̣ܢ ܒܹܝܬܼ ܡܝܼ̈ܬܹܐ܁|
    block |܃ܘܐܲܚܕܹܗ ܓܘܼܢܚܵܐ ܕܢܩܸܦ ܡܸ̈ܠܹܐ ܠܘܵܬܼ ܣܘܼܥܪ̈ܵܢܹܐ|
    block |ܬܲܥܠܵܐ ܢܟܝܼܠܵܐ ܚ̣ܙܵܐ ܕܘܪ̈ܟܵܬܼܵܐ ܕܓܼܘܼܪܝܵܐ ܕܐܲܪܝܵܐ܁|
    block |܃ܘܫܲܪܝܼ ܚܸܠܵܕ ܒܢܸܩ̈ܢܹܐ ܕܢܸܟܼܠܵܐ ܠܡܸܣܬܲܬܵܪܘܼ|
    block |ܩܪܵܐ ܠܲܡܓܼܘܼܫܹ̈ܐ ܘܫܲܐܸܠ ܐܸܢܘܿܢ ܒܐܸܣܟܹܝܡ ܚܘܼܒܵܐ܁܁|
    block |܃ܕܒܲܐܝܢܵܐ ܙܲܒܼܢܵܐ ܚܙ̣ܵܘ ܒܘܼܕܵܩܵܐ ܕܟܼܵܘܟܵܒܼ ܡܲܠܟܵܐ|
    block |ܠܒܸܫ ܐܸܣܟܹܝܡܵܐ ܕܡܛܠ ܗܵܕܹܐ ܕܢܸܣܓܘܕ ܫܲܐܸܠ܁|
    block |܃ܘܲܠܛܲܫ ܣܲܝܦܵܐ ܒܓܼܵܘ ܪܸܥܝܵܢܹܗ ܕܢܹܐܫܘܿܕ ܠܲܕܡܵܐ|
    block |ܫܡܲܥܘ ܟܲܠܕܝܹ̈ܐ ܫܘܼܘܕܵܝ ܡܸ̈ܠܹܐ ܕܟܼܠ ܒܲܪ̈ܝܵܬܼܵܐ܁|
    block |܃ܘܠܵܐ ܐܸܬܼܒܲܩܝܼܘ ܒܫܸܟܼܠܵܐ ܕܲܟܸܣܹܐ ܒܓܼܵܘ ܪܸܥܝܵܢܵܐ|
    block |ܚܙܲܩܘ ܬܲܡܝܼ̈ܡܹܐ ܒܲܦܫܝܼܛܘܼܬܼܵܐ ܡ̣ܢ ܨܝܕ ܡܲܠܟܵܐ܁܁|
    block |܃ܘܩ̇ܡ ܗܲܕܝܼܠܵܐ ܕܲܫܒܲܩ ܐܸܢܘܿܢ ܩܕܼܵܡ ܥܲܝܢܲܝ̈ܗܘܿܢ|
    block |ܕܢܲܚ ܥܲܡ ܢܘܼܗܪܹܗ ܐܵܦ ܒܘܼܝܵܢܵܐ ܒܪܸ̈ܥܝܵܢܲܝܗܘܿܢ܁|
    block |܃ܘܚܲܟܸܡ ܐܸܢܘܿܢ ܢܸܟܼܠܵܐ ܕܲܚܫܲܠ ܡܲܠܟܵܐ ܒܟܸܣܝܵܐ|
    block |ܪܸܡܙܵܐ ܟܲܣܝܵܬ ܕܢܲܓܸܕ ܐܸܢܘܿܢ ܠܣܸܓܼܕܲܬܼ ܡܲܠܟܵܐ܁܁|
    block |܃ܐܲܠܸܦ ܐܸܢܘܿܢ ܐܵܦ ܨܲܢ̈ܥܵܬܐ ܕܪܲܟܸܒܼ ܢܸܟܼܠܵܐ|
    block |ܚܙܲܩܘ ܟܲܪ ܪܵܕܹܐ ܢܘܼܗܪܵܐ ܕܪܸܡܙܵܐ ܩܕܼܵܡ ܥܲܝܢܲܝ̈ܗܘܿܢ܁|
    block |܃ܥܕܲܡܵܐ ܕܐܸܬܼܵܐ ܘܐܲܩܝܼܡ ܐܸܢܘܿܢ ܒܲܬܪܲܥ ܡܲܠܟܵܐ|
    block |ܥܠ̣ܘ ܐܝܼܙܓܲܕܹ̈ܐ ܕܫܲܕܲܪ ܟܲܣܝܵܐ ܠܒܹܝܬ ܐܲܪ̈ܥܵܢܹܐ܁܁|
    block |܃ܘܲܚܙ̣ܵܘ ܡܲܠܟܵܐ ܒܥܘܼܡܪܵܐ ܫܝܼܛܵܐ ܘܠܵܐ ܐܸܬܼܦܲܠܲܓܘ|
    block |܃ܐܘ̇ ܦܘܼܩܕܵܢܵܐ ܕܚܲܝܸܠ ܙܵܘܥܹ̈ܐ ܡܸܬܦܲܠܓ̈ܢܹܐ|
    block |܃ܘܠܵܐ ܐܸܬܪܦܝܼܘ ܒܝܲܕ ܦܘܼܠܵܓܼ̈ܐ ܕܡܚܝܠܵܬܐ|
    block |ܛܲܟܼܣܵܐ ܪܲܒܵܐ ܢܛܲܪܘ ܟܲܠܕܵܝܹ̈ܐ ܒܪܸ̈ܥܝܵܢܲܝܗܘܿܢ܁܁|
    block |܃ܕܠܵܐ ܫܲܐܸܠܘ ܗ̄ܘ̣ܵܘ ܕܐܲܝܪܘ̇ܬܵܓܼܵܐ ܘܫܘܼܠܛܵܢ ܡܲܠܟܵܐ|
    block |ܦܓܼܘܼܕ̈ܐ ܕܫܸܬܩܵܐ ܐܲܪܡܝܼ ܪܸܡܙܵܐ ܒܙܵܘܥܲܝ̈ ܢܲܦܫܵܐ܁|
    block |܃ܘܛܲܟܸܣ ܐܸܢܘܿܢ ܕܠܵܐ ܢܸܬܲܬܲ ܩܠܘܿܢ ܒܝܲܕ ܦܘܼܠܓܼܵܐ|
    block |ܪܗܸܛܘ ܢܚܼܝܵܐܝܼܬ ܬܚܹܝܬܼ ܗܲܢܝܘܼܟܼܵܐ ܗܘܢܵܐ܁܁|
    block |܃ܘܙܲܝܲܚܘ ܦܲܓܼܪܵܐ ܕܥܲܠ ܡܲܪܟܲܒܼܬܼܵܐ ܕܲܪܟܼܘܿܒܼ ܡܲܠܟܵܐ|
    block |ܝܲܩܲܪܘ ܘܲܣܓܸܕܘ ܠܟܲܣܝܵܐ ܒܓܸܠܝܵܐ ܕܫܝܼܛ ܒܲܚܙܬܵܐ܁|
    block |܃ܘܲܒܦܲܓܪܵܢܵܐ ܚܙ̣ܵܘ ܪ̈ܘܼܚܵܢܹܐ ܒܙܵܘܥܲܝ̈ ܢܲܦܫܵܐ|
    block |ܦܬܚܘ ܣܝܼ̈ܡܵܬܼܵܐ ܕܲܛܥܝܼܢܝܼܢ ܗ̄ܘ̣ܵܘ ܒܘܼܕܵܩܲܝ̈ܗܘܿܢ܁܁|
    block |܃ܘܩܲܪܸܒܘ ܐܸܢܹܝܢ ܘܲܓܼܠܵܘ ܚܲܝܠܵܐ ܕܣܘܼܟܵܠܲܝܗܘܹ̈ܝܢ|
    block |ܒܼܕܿܗܒܼܵܐ ܒܲܕܸܩܘ ܥܲܠ ܫܘܼܠܛܵܢܹܗ ܕܡܲܡܠܸܟ ܥܲܠ ܟܠ܁|
    block |܃ܘܲܟܣܸܦ ܪܹܫܵܐ ܕܬܵܘܕܝܼܬ ܦܘܼܡܵܐ ܬܵܒܲܥ ܡ̣ܢ ܟܠ|
    block |ܒܡܘܼܪܵܐ ܚܵܘܝܼܘ ܕܚܐܸܫ ܠܘܼܩܕܵܡ ܐܲܝܟ ܒܲܪܢܵܫܵܐ܁܁|
    block |ܘܟܸܢ ܡܸܬܼܥܲܠܹܐ ܠܥܸܠ ܡ̣ܢ ܡܵܘܘܬܵܐ ܒܚܹܝܠ ܢܵܣܘܿܒܹܗ܃|
  block
    block |ܠܒܘܼܢ̄ܬܼܵܐ ܓ̣ܠܵܘ ܒܵܗ̇ ܚܹܝܠ ܟܲܣܝܘܼܬܹܗ ܕܲܟܼܣܸܐ ܡ̣ܢ ܟܠ܁|
    block |܃ܘܠܹܗ ܚܲܝܵܒܼܝܼܢ ܡܠܝܼ̈ܠܹܐ ܘܚܲܪ̈ܫܹܐ ܣܸܓܼܕܲܬ̤ ܚܘܼܒܵܐ|
    block |ܝܲܗܒ̣ܘ ܠܹܗ ܕܲܗܒܼܵܐ ܐܲܝܟ ܕܠܡܲܠܟܵܐ ܕܫܲܠܝܼܛ ܥܲܠ ܟܠ܁܁|
    block |܃ܘܩܲܪܸܒܼܘ ܡܘܼܪܵܐ ܕܚܵܫܲܚ ܣܲܓܝܼ ܠܚܲܫܲܝ̈ ܦܲܓܼܪܵܐ|
    block |ܠܒܘܼܢ̄ܬܐ ܦܲܪܥܘܗ̇ ܚܠܵܦ ܬܵܘܕܝܼܬܼܵܐ ܕܡ̣ܢ ܬܘܼܩܵܢܵܘ̈ܗܝ܁|
    block |܃ܒܐܬ̤ܵܐ ܓܠܝܼܬܼܵܐ ܝܲܗ̣ܒܘ ܠܹܗ ܫܘܼܒܼܚܵܐ ܕܗܲܢܝܼ ܡ̣ܢ ܟܠ|
    block |ܒܕܲܫܢܹ̈ܐ ܬܠܵܬܼܵܐ ܣܲܝܸܟܼܘ ܘܚܲܒܫܘ ܟܠ ܩܘܼܪ̈ܒܵܢܝܢ܁܁|
    block |܃ܘܟܼܠ ܚܲܕ ܡܸܢܗܘܿܢ ܒܕܝܼܠܹܥ ܒܲܕܸܩܘ ܥܲܠ ܫܘܼܠܛܵܢܹܗ|
    block |ܬܠܵܬܐ ܩܲܪܸܒܼܘ ܬܠܵܬܼ ܕܸܒܼܚܵܬܐ ܒܗܲܝܟܲܠ ܡܲܠܟܵܐ܁|
    block |܃ܘܒܲܟܲܪܘ ܘܐܲܟܼܪܸܙܘ ܬܠܝܼܬܵܝܘܼܬܼܵܐ ܕܟܲܣܝܵܐ ܡ̣ܢ ܟܠ|
    block |ܫܲܠܸܡܘ ܪܲܗܛܵܐ ܕܟܼܵܪܘܿܙܘܼܬܼܵܐ ܕܩܘܼܪ̈ܒܵܢܲܝܗܘܿܢ܁܁|
    block |܃ܘܐܲܠܸܦ ܐܸܢܘܿܢ ܒܝܲܕ ܓܸܠܝܵܢܹ̈ܐ ܐܘܼܪܚܵܐ ܐ̄ܚܪܹܬܑܵܐ|
    block |܃ܚܙ̣ܵܐ ܗܹܪܘܿܕܼܣ ܕܫܵܛܘܼܗܝ ܣܲܓܝܼ ܐܵܬܘܿܪ̈ܵܝܹܐ|
    block |܃ܘܐܸܫܲܕ ܚܸܡܬܹܗ ܥܲܠ ܝܲܠܘܼ̈ܕܹܐ ܕܠܵܐ ܚܵܘܣܵܢܵܐ|
    block |ܒܚܲܪܒܵܐ ܕܫܲܒܼܪܹ̈ܐ ܣܒ݂ܲܕ ܥܵܘ̈ܠܹܐ ܕܚܵܒܸܫ ܗ̄ܘ̣ܵܐ ܠܹܗ܁܁|
    block |܃ܠܥܘ̤ܠܵܐ ܕܲܫܡ݂ܲܥ ܕܫܵܩܸܠ ܬܵܓܹܗ ܘܡܲܡܡܠܸܟ ܥܲܠ ܟܠ|
    block |ܥܝܪܬܵܐ ܕܡܵܘܬܵܐ ܡܸܬܼܢܲܩܲܡ ܗ̄ܘ̣ܵܐ ܡ̣ܢ ܝܲܠܘܼ̈ܕܹܐ܁|
    block |ܒܗܵܕܹܐ ܬܸܢܘܲܝ ܕܡܸܬܿܢܲܩܲܡ ܡ̣ܢ ܝܼܠܵܘܼ̈ܕܹܐ|
    block |܃ܕܥܲܡܗܘܿܢ ܢܹܐܒܲܕ ܗ̇ܘ ܕܐܲܙܝܼܠܹܗ|
    block |ܦܩܲܪ ܘܐܸܫܬܲܚܝܲܢ ܐܲܕܘܼܡܵܣܝܵܐ ܠܡܹܐܫܲܕ ܠܲܕܡܵܐ܁܁|
    block |܃ܐܲܪܡܝܼܡ ܣܲܝܦܹܗ ܥܲܠ ܡܲܫܪܝܼܬܼܵܐ ܕܣܸܕܪ̈ܲܝ ܝܲܥܩܘܿܒܼ|
    block |ܒܸܟܼܝܵܐ ܕܥܘܼ̈ܠܐ ܡܸܬܼܡܲܠܲܠ ܗ̄ܘ̣ܵܐ ܒܐܲܪܥܵܐ ܕܲܝܗܘܕ܁|
    block |܃ܘܲܢܫܝܼܘܼܬܼܵܐ ܡܸܬܼܓܲܡܪܵܐ ܗ̄ܘ̣ܵܐ ܒܩܵܠ ܚܸܢܓܼܵܐ|
    block |ܪܵܚܹܝܠ ܒܟܼܝܵܐ ܘܠܵܐ ܡܸܬܼܒܲܝܲܠܐ ܡ̣ܢ ܟܲܪܝܘܼܬܵܗ̇܁܁|
    block |܃ܕܲܚܙܬ̤ ܠܲܒܼܢܹܝ̈ܗ̇ ܟܲܕ ܡܸܬܚܲܪܒܝܼܢ ܥܵܘܠܵܐܝܼܬ|
    block |ܒܸܟܼܝܵܐ ܘܐܸܠܝܵܐ ܡܠܹܝܢ ܗܘ̣ܵܘ ܫܘܼܩܹ̈ܐ ܕܩܘܼܪܝܲܬ̤ ܕܵܘܝܼܕ܁|
    block |܃ܟܲܕ ܐܲܠܝܵܢ ܗܘ̣̈ܝ ܝܲܠܵܕܵܬܼܵܐ ܥܲܠ ܥܘ̤ܠܲܝ̈ܗܘܿܢ|
    block |ܗܡܝܼܪܹ̈ܐ ܕܫܲܝܢܵܐ ܗܘ̤ܘ ܝܲܠܘܼܕܹ̈ܐ ܒܝܲܕ ܩܸܛܠܲܝ̈ܗܘܿܢ܁܁|
    block |܃ܘܩܲܒܸܠ ܐܸܢܘܿܢ ܡܲܠܟܵܐ ܒܚܘܼܒܵܐ ܐܲܝܟ ܪܹܫܝܼܬܼܵܐ|
    block |ܡܵܘܬܼܵܐ ܕܙܲܒܼܢܵܐ ܦܣܲܩ ܚܲܝܲ̈ܗܘܿܢ ܡ̣ܢ ܫܘܼܡܵܠܵܝܵܐ܁|
    block |܃ܘܙܲܡܸܢ ܐܸܢܘܿܢ ܠܲܓܼܢܘܿܢ ܚܲܝܹ̈ܐ ܕܠܵܐ ܫܘܼܠܵܡܵܐ|
    block |ܡܝܼܬܘ ܡܛܠ ܗ̇ܘ ܕܐܸܬܼܵܐ ܕܢܲܚܹܐ ܓܢܣܵܐ ܕܐ̄ܢܵܫܵܐ܁܁|
    block |܃ܘܲܕܪܲܫܘ ܐܘܼܪܚܵܐ ܕܢܸܪܕܘ ܐ̄ܢܵܫܵܐ ܒܚܲܫܹ̈ܐ ܠܚܲܝܹ̈ܐ|
    block |ܝܲܗ̣ܒܘ ܚܲܝܹ̈ܐ ܡܸܛܠ ܚܲܝܹ̈ܐ ܕܡܲܚܹܐ ܠܟܼܠܵܐ܁|
    block |܃ܕܢܸܦܪܘܿܓ ܐܸܢܘܿܢ ܚܲܝܹ̈ܐ ܚܲܕܬܹ̈ܐ ܒܡܲܠܟܘܼܬܼ ܪܵܘܡܵܐ|
    block |ܢܵܓܼܕ ܚܸܡܬܹܗ ܕܲܨܗܹܐ ܠܲܕܡܵܐ ܒܝܲܕ ܩܸܛܠܲܝ̈ܗܘܿܢ܁|
    block |܃ܘܲܣܒܲܪ ܕܐܲܓܗܝܼ ܡ̣ܢ ܡ[ܬ]ܝܼܬܼܵܐ ܕܛܸܒܵܐ ܕܡܲܠܟܵܐ|
    block |ܠܵܐ ܕܝܼܢ ܣܸܠܩܲܬ̤ ܪܸܓܲܬ̤ ܢ̣ܟܼܠܹܗ ܠܘܵܬܼ ܫܘܼܠܵܡܵܐ܁܁|
    block |܃ܕܦܲܣܸܩ ܐܸܢܘܿܢ ܪܸܡܙܵܐ ܟܲܣܝܵܐ ܠܢܸܫ̈ܒܹܐ ܕܨܵܠܵܐ|
    block |ܦܠܲܛ ܝܼܠܲܘܼܕܵܐ ܕܢܸܦܩܲܬ̤ ܚܲܪܒܵܐ ܡܸܛܠܵܬܹܗ܁܁|
    block |܃ܘܐܸܬ̣ܵܐ ܠܓܸܠܝܵܐ ܐܲܝܟ ܒܘܼܕܩܵܐ ܕܡܒܝܼܘܼܬܼܵܐ|
    block |ܦܸܪܥܲܬ̤ ܡܲܪܝܲܡ ܕܒܲܛܢܗ̇ ܐܨܵܐܲܪ ܥܘ̤̈ܠܐ܁|
    block |܃ܘܩܲܪܒܲܬ̤ ܕܸܒܼܚܵܐ ܐܲܝܟ ܢܵܡܘܿܣܵܐ ܠܦܵܬܲܚ ܪ̈ܲܚܡܹܐ|
    block |ܪܫܲܡܬܹܗ ܒܛܲܒܼܥܵܐ ܕܒܹܝܬܼ ܐܲܒܼܪܵܗܵܡ ܥܲܠ ܗܲܕܵܡܵܘ̈ܗܝ܁܁|
    block |܃ܕܢܸܫܬܲܪܲܪ ܒܹܗ ܩ̣ܝܡܵܐ ܪܲܒܵܐ ܕܣܘܼܟܵܝ ܥܲܡܡܹ̈ܐ|
    block |ܗܵܐ ܬܲܚܘܼܝܼܬܼܵܐ ܕܒܼܵܗ̇ ܡܸܬܓܲܠܝܵܐ ܬܲܚܦܹܝܬ ܡܸ̈ܠܹܐ܁|
    block |܃ܢܸܒܼܥܹܐ ܕܡܲܢܘܼ ܒܸܣܪܵܬ ܕܓܸܙܪܲܬ̤ ܐܝܼܕܵܐ ܕܐ̄ܢܫܐ|
    block |ܬܵܘ ܚܸܪ̈ܚܹܵܐ ܕܒܲܒܸܠܘ ܛܲܟܼܣܵܐ ܕܒܸܣܪܵܐ ܘܪܘܼܚܵܐ܁܁|
    block |܃ܘܢܸܚܙܹܐ ܕܡܲܢܘܼ ܕܛܵܒܲܗ ܒܸܣܪܹܗ ܘܩܲܪܸܒܼ ܕܼܒܼܚ̈ܬܐ|
    block |ܐܸܢܗܘ̤ ܕܡܸܠܬܼܵܐ ܫܲܚܠܸܦ ܝܵܬܹܗ ܘܲܗܘ̤ܵܐ ܒܸܣܪܵܐ܁|
    block |܃ܡܵܢܐ ܗ̣ܝ ܕܐܲܠܨܵܬ̤ ܕܢܼܛܒܘܿܥ ܢܲܦܫܵܐ ܒܛܲܒܼܥܵܐ ܕܐ̄ܢܵܫ̈ܐ|
    block |ܕܩܲܒܸܠ ܓܙܘܼܪܬܵܐ ܒܦܲܓܼܪܹܗ ܒܗܘ̇ ܡܵܐ ܕܲܗܘ̤ܵܐ܁܁|
    block |܃ܒܡ̇ܢ ܐܸܫܬܲܠܲܡ ܫܘܼܘܕܵܝ ܡܸܠܵܘ̈ܗܝ ܕܲܠܘܵܬܼ ܟܸܐܢܹ̈ܐ|
    block |ܐܲܝܟܵܘ ܕܲܗܘ̤ܵܘ ܐ̄ܚܢܹ̈ܐ ܥܲܡܡܹ̈ܐ ܕܒܹܝܬܼ|
    block |ܘܐܸܢܗܘ̤ ܐܲܒܼܪܵܗܵܡ܁|
    block |ܕܗ̇ܘ ܠܵܘ ܦܲܓܼܪܵܐ ܕܒܹܝܬܼ ܐܲܒܼܪܵܗܵܡ ܩܲܒܸܠ ܛܲܒܼܥܵܐ܃|
  block
    block |ܕܲܓܵܠ ܡܵܕܹܝܢ ܐܵܦ ܡܘܼܠܟܵܢܵܐ ܕܲܠܘܵܬܼ ܐܲܒܼܪܵܡ܁܁|
    block |܃ܕܠܵܘ ܒܲܪ ܕܵܘܝܼܕ ܝܸܠܕܲܬ̤ ܡܲܪܝܼܡ ܐܸܠܵܐ ܡܸܠܬܼܵܐ|
    block |ܐܘܿ ܒܲܕܸܩ ܠܲܢ ܕܡܲܢܘܼ ܦܲܓܼܪܵܐ ܕܩܲܒܸܿܠ ܛܲܒܼܥܵܐ܁|
    block |܃ܐܘ ܬܵܘ ܝܼܠܲܦܘ ܘܦܘܼܫܘ ܡ̣ܢ ܚܘܼܬܼܪܵܐ ܕܪܸ̈ܥܝܵܢܲܒܘܿܢ|
    block |ܡܵܐ ܛܵܥܝܼܢ ܐ̄ܢܬܘܿܢ ܒܲܫܒܼܝܼܠ ܙܹܐܦܵܐ ܕܲܡܠܹܐ܁܁|
    block |܃ܬܵܘ ܒܲܠܘܼܝܼܬܲܢ ܘܲܢܚܘܝܼܟܼܘܿܢ ܐܘܼܪܚܵܐ ܕܫܲܝܢܵܐ|
    block |ܡ̇ܢ ܚܵܢܹܝܢ ܐ̄ܢܬܘܿܢ ܠܲܘܼܩܒܼܵܠ ܢܝܼܫܵܐ ܕܲܩܒܵܠ ܒܝܼܫܵܐ܁|
    block |܃ܡܬܘܿܚܘ ܪܸܥܝܵܢܟܘܿܢ ܘܕܲܡܵܘ ܥܲܡܲܢ ܬܪܹܝܢ ܕܲܗܘ̤ܵܘ ܚܲܕ|
    block |ܡܸܠܬܼܵܐ ܘܦܲܓܼܪܵܐ ܩܒܲܗ ܠܲܢ ܢܝܼܫܵܐ ܪܵܚܡܹܗ ܕܚܲܬܢܵܐ܁܁|
    block |܃ܬܵܘ ܢܸܬܼܝܲܠܦ ܫܙܵܘܥܝܲ ܢܲܦܫܵܐ ܚܕܵܐ ܬܵܘܕܝܼܬܵܐ|
    block |ܡܸܠܬܼܵܐ ܐܲܟܼܬܸܒܼ ܕܲܗܘ̤ܵܐ ܒܸܣܪܵܐ ܠܵܘ ܒܲܟܼܝܵܢܵܐ܁|
    block |܃ܐܸܠܵܐ ܕܐܲܓܸܢ ܡܸܠܬܐ ܒܒܸܣܪܵܐ ܟܲܣܝܵܐ ܒܓܸܠܝܵܐ|
    block |ܕܐܲܓܼܢ ܐܸܡܲܪ ܠܵܘ ܕܐܸܫܬܿܚܠܲܦ ܡ̣ܢ ܡܵܐ ܕܐܝܼܬܵܘܗܝ܁܁|
    block |܃ܠܵܐ ܓܹܝܪ ܡܵܨܝܵܐ ܕܢܸܗܘܹܐ ܘܢܲܓܸܢ ܗܘ̤ ܒܲܟܼܝܵܢܹܗ|
    block |ܚܲܕ ܒܲܐ̄ܚܪܹܢܵܐ ܡܨܝܵܐ ܕܢܲܓܸܢ ܒܚܘܼܒܵܐ ܫܲܠܡܵܐ܁|
    block |܃ܘܚܲܕ ܒܲܠܚܘܿܕܵܘܗܝ ܐܲܝܟܵܢ ܡܲܓܢ ܗܘ̤ ܒܲܩܢܘܿܡܹܗ|
    block |ܡܸܠܬܹܗ ܕܐܲܒܼܵܐ ܬܲܚܬܝܼ ܢܲܦܫܹܗ ܒܝܲܕ ܨܒܼܝܵܢܵܐ܁܁|
    block |܃ܘܐܲܓܸܢ ܚܲܝܠܹܗ ܒܦܲܓܼܪܵܐ ܕܲܟܼܝܵܐ ܕܝܲܠܕܲܬ̤ ܡܲܪܝܼܡ|
    block |ܠܵܐ ܒܐܝܼܬܘܼܬܹܗ ܬܲܚܬܝܼ ܢܲܦܫܹܗ ܘܐܸܬܼܵܐ ܠܝܲܠܕܵܐ܁|
    block |܃ܨܒܼܝܵܢ ܚܘܼܒܹܗ ܥܡܲܢ ܒܲܐܚܙܹܢܵܐ ܘܲܩ̣ܪܵܝܗܝ ܒܲܫܡܹܗ|
    block |ܠܵܘ ܐܝܼܬܼܘܼܬܼܵܐ ܕܟܲܣܝܵܐ ܡ̣ܢܟܠ ܝܸܠܕܲܬ̤ ܡܲܪܝܲܡ܁܁|
    block |܃ܐ̄ܢܵܫܵܐ ܝܸܠܕܲܬ̤ ܕܕܵܡܹܐ ܟܠܹܗ ܠܲܒܼܢܲܝ̈ ܓܸܢܣܹܗ|
    block |ܠܵܘ ܪܘܼܚܵܢܵܐ ܕܠܵܐ ܪܘܼܟܸܒܼܵܐ ܓܙܵܪ ܐܝܼܕܲܝܵܐ܁|
    block |܃ܦܲܓܼܪܵܢܵܝܐ ܗ̄ܘ̣ ܕܓܙܪ̈ܝܗܝ ܐܝܼ̈ܕܹܐ ܕܦܲܓܼܪ̈ܵܢܝܹܐ|
    block |ܐ̄ܢܵܫܵܐ ܗ̣ܝ ܡܲܪܝܲܡ ܡ̣ܢ ܐ̄ܢܵܫܘܼܬܼܵܐ ܕܛܘܿܗܡܹܗ ܕܐܵܕܼܵܡ܁܁|
    block |܃ܘܠܵܗ̇ ܗ̄ܘ̣ ܕܵܡܹܐ ܝܼܠܲܕܵܐ ܕܡܸܢܵܗ̇ ܒܦܲܓܼܪܵܐ ܘܢܲܦܫܵܐ|
    block |ܫܲܘܝܵܐ ܗ̄ܝ̣ ܡܲܪܝܲܡ ܥܲܡ ܢܸܩܒܼܵܬܐ ܒܝܲܕ ܬܘܼܩܵܢܵܗ̇܁|
    block |܃ܪܲܒ ܕܹܝܢ ܝܲܠܕܵܗ̇ ܡ̣ܢ ܟܠ ܝܲܠܕܝܼ̈ܢ ܕܲܒܼܢ̈ܬ ܚܵܘܐ|
    block |ܕܵܡܹܐ ܝܲܠܕܵܗ̇ ܠܦܲܓܼܪ̈ܵܢܵܝܹܐ ܒܦܲܓܼܪܵܐ ܘܢܲܦܫܵܐ܁܁|
    block |ܩܲܝ̣ ܝܼܫ ܘܲܫܒܼܚ ܡ̣ܢ ܦܲܓܼܪ̈ܵܢܹܐ ܒܝܲܕ ܬܘܼܩܵܢܹܗ܁|
    block |ܕܵܡܹܐ ܟܝܵܢܹܗ ܠܲܕܝܵܠܸܕܬܹܗ ܕܡܸܢܵܗ̇ ܐܝܼܬܵܘܗܝ܁|
    block |܃ܘܥܸܠܵܝ ܡܸܢܵܗ̇ ܕܠܵܐ ܡ̣ܢ ܙܲܪܥܵܐ ܗܘ̤ܵܐ ܪܘܼܟܵܒܹܗ|
    block |ܐ̄ܢܵܫܵܐ ܗ̄ܘ̣ ܟܠܹܗ ܒܝܲܕ ܫܘܼܡܠܵܝܵܐ ܕܦܲܓܼܪܵܐ ܘܢܲܦܫܵܐ܁܁|
    block |܃ܐܵܦ ܐܲܠܵܗܵܐ ܗ̄ܘ̣ ܕܲܗ̄ܘ̣ܵܐ ܥܘܡܪܵܐ ܠܲܐܠܵܗ ܟܠܵܐ|
    block |ܒܲܪ ܒܲܪܬ ܐ̄ܢܵܫܵܐ ܗ̄ܝ̣ ܡܸܢܵܗ̇ ܐܝܼܬܼܵܘܗܝ ܟܝܵܢ ܪܘܼܟܵܒܹܗ܁|
    block |܃ܘܒܲܪ ܐܝܼܬܘܼܬܼܵܐ ܗ̄ܘ̣ ܕܫܵܘܹܐ ܠܗܵܕܹܐ ܒܚܹܝܠ ܢܵܣܘܿܒܹܗ|
    block |ܒܲܦܓܪܵܐ ܘܢܲܦܫܵܐ ܕܵܡܹܐ ܠܐܲܚܵܘ̈ܗܝ ܦܲܓܼܪ̈ܵܢܵܝܹܐ܁܁|
    block |܃ܘܲܒܼܫܘܼܠܛܵܢܵܐ ܫܘܹܐ ܥܲܡ ܡܸܠܬܹܐ ܝܲܠܕܹܗ ܕܲܐܒܼܵܐ|
    block |ܒܝܲܠܕܵܐ ܘܒܲܛܢܵܐ ܘܚܲܫܲܝ̈ ܦܲܓܼܪܵܐ ܐ̄ܢܵܫܵܐ ܗ̄ܘ̣ ܟܠܹܗ܁|
    block |܃ܘܒܲܫܒܝܼܚܵܝܵܬ̈ܐ ܕܩܲܒܸܿܠ ܘܝܼܪܸܬܼ ܐܲܠܵܗ ܟܠܵܐ ܗ̄ܘ̣|
    block |ܠܵܘ ܦܘܼܠܵܓܼܵܐ ܕܲܒܼܪܵܐ ܘܲܒܼܪܵܐ ܒܛܢܘ ܚܘܼܫܵܒܲܝ̈܁܁|
    block |܃ܠܵܐ ܢܸܬܥܲܕܲܠ ܗܲܪ̈ܛܝܼܩܵܐ ܒܦܘܼܪܫܵܢ ܡܸܠܲܝ̈|
    block |ܟܝܵܢܹ̈ܐ ܐܸܡܪܸܬܼ ܬܪܹܝܢ ܕܲܦܪܝܼܫܝܼܢ ܚܲܕ ܡ̣ܢ ܚܲܒܼܪܹܗ܁|
    block |܃ܠܵܘ ܦܲܪ̈ܨܘܿܦܹܐ ܬܪܹܝܢ ܡܲܢܲܥ ܐ̄ܢܵܐ ܐܲܝܟ ܛܵܠܘܿܡܹ̈ܐ|
    block |ܚܲܕ ܗܘ̣ ܝܵܕܲܥ ܠܡܸܠܬܹܗ ܕܐܲܒܼܵܐ ܘܦܲܓܼܪܵܐ ܕܡܸܢܲܢ܁܁|
    block |܃ܟܲܕ ܣܵܓܸܕ ܐ̄ܢܵܐ ܒܦܲܓܼܪܵܢܵܝܵܐ ܠܪܘܼܚܵܢܵܝܵܐ|
    block |ܚܲܕ ܬܵܘܕܝܼܬܼܵܐ ܕܠܵܐ ܦܘܼܠܵܓܵܐ ܡܩܲܪܸܒ ܪܸܥܝܵܢܝ܁|
    block |܃ܘܲܡܢܲܫܸܩ ܐ̄ܢܵܐ ܠܲܠܒܼܘܿܫ ܡܲܠܟܵܐ ܡܸܛܠ ܡܲܠܟܵܐ|
    block |ܟܝܵܫܹ̈ܐ ܦܸܪܫܸ̇ܬ ܡܸܛܠ ܚܲܫܹ̈ܐ ܘܲܫܒܼܚ̈ܝܬܐ܀|
    block |܃ܚܲܕ ܚܵܫܘܿܫܵܐ ܘܠܵܐ ܚܵܫܘܿܫܵܐ ܡܸܠܬܼܵܐ ܘܦܲܓܼܪܵܐ|
    block |ܡܸܛܠ ܡܲܪܝܲܡ ܕܲܠܡ̇ܢ ܝܸܠܕܲܬ̤ ܗܘ̤ܘ ܚܸܪ̈ܚܐ܁|
    block |܃ܘܡܸܛܠ ܗܵܕܹܐ ܓܠܹܝܬ ܬܲܚܦܝܼܬܼܵܐ ܒܦܘܼܪܫܵܢ ܡܸܠܲܝ̈|
    block |ܠܲܝܬ ܠܐܝܼܬܘܼܬܼܵܐ ܐܸܡܵܐ ܕܒܸܣܙܵܐ ܗܕܲܝܘܿܛܵܐ܁܁|
    block |܃ܡ̇ܢ ܕܵܠܚ ܐܲܢ̄ܬ ܫܲܦܝܘܼܬ ܩܘܼܫܬܼܵܐ ܒܬܸܛܪܹ̈ܐ ܕܥܵܘܠܵܟ|
    block |ܠܵܘ ܠܲܗܘܵܝܵܐ ܚܲܕ ܬܵܐ ܐܸܬ̣ܵܐ ܟܣܹܐ ܡ̣ܢ ܟܠܵܐ܁|
  block
    block |ܕܠܵܐ ܡܸܣܬܲܝܲܟ ܐܲܚܝܼܕܼ ܟܠܵܐ ܠܓܼܵܘ ܡ̣ܢ ܣܵܟ̣ܵܐ܁|
    block |ܐܸܡܵܐ ܗ̄ܝ̣ ܡܲܪܝܲܡ ܕܐܵܕܼܵܡ ܕܲܬܼܪܹܝܢ ܠܵܘ ܕܐܝܼܬܼܘܼܬܼܵܐ܀|
    block |ܒܲܕܼܡܘܼܬܼ ܐܲܪܥܵܐ ܝܸܥܕܲܬ̤ ܐܵܦ ܗ̤ܝ ܕܠܵܐ ܙܘܼܘܵܓܼܵܐ|
    block |ܗܵܘ̇ ܦܘܼܩܕܵܢܵܐ ܕܲܪܡܲܙ ܠܲܐܪܥܵܐ ܘܝܼܠܕܲܬ̤ ܠܐܵܕܼܵܡ܁|
    block |܃ܗܘ̤ ܨܵܪܲܨܲܠܡܵܐ ܒܓܼܵܘ ܗܲܕܵ ܡܹ̈ܝܗ̇ ܒܲܕܼܡܘܼܬܼ ܐܵܕܼܵܡ|
    block |ܠܲܓܼܙܪܵ ܕܝܼܢܵܐ ܕܚܲܝܸܒܼ ܠܐܵܕܼܵܡ ܨܒ̣ܵܐ ܕܲܢܒܲܛܸܠ܀|
    block |܃ܘܡ̣ܢ ܚܲܝܵܒܹ̈ܐ ܥܒ݂ܲܕܼ ܙܲܟܵܝܵܐ ܘܙܲܟܿܝܼ ܠܐܕܼܵܡ|
    block |ܒܪܸܓܲܬܼ ܢܹܐܪܵܐ ܚܵܒ̣ ܩܲܕܼܡܵܝܵܐ ܘܚܲܝܸܒܼ ܠܲܒܼܢܵܘ̈ܗܝ܁|
    block |܃ܘܲܒܼܚܘܼܡܣܵܢܵܐ ܢܣ݂ܲܒܼ ܙܵܟܼܘܼܬܼܵܐ ܐܵܕܼܵܡ ܒܵܐܕܼܵܡ|
    block |ܒܡܲܪܝܲܡ ܒܲܛܸܠ ܗܵܝ̇ ܒܲܪܬܼ ܩܵܠܵܐ ܕܒܸܐܕܼܢܲܝ̈ ܚܵܘܵܐ܀|
    block |܃ܬܲܡ̇ܢ ܡܵܘܬܿܐ ܘܗܵܪܟܿܐ ܚܲܝܹ̈ܐ ܕܡܲܚܝܼܢ ܠܐܵܕܼܵܡ|
    block |ܒܐܸܕܼܢܲܝ̈ ܚܵܘܵܐ ܙܪܲܥ̣ ܡܵܪܘܕܼܵܐ ܡܸܪܲܢܼܡܵܘܬܿܐ܁|
    block |܃ܘܒܼܐܸܕܼܢܲܝ̈ ܡܲܪܝܲܡ ܐܲܟܼܪܸܙ ܥܝܼܪܵܐ ܩܵܠ ܬܲܪܥܘܼܬܼܵܐ|
    block |ܒܒܹܝܬܼ ܐܲܣܝܼܪܹ̈ܐ ܕܟܹܐܒܹܐ ܕܝܲܠܕܵܐ ܚܲܒܼܫܵܗ̇ ܠܚܵܘܵܐ܀|
    block |܃ܘܲܒܼܒܼܘܼܪ̈ܟܵܬܼܵܐ ܕܲܠܘܵܬܼ ܡܲܪܝܲܡ ܫܪ̣ܵܝܗܝ ܠܠܘܼܚܵܡܵܐ|
    block |ܡܸܛܠ ܐܵܕܼܵܡ ܠܵܛܵܗ̇ ܠܐܲܪܢܵܐ ܕܬܲܘܥܵܐ ܟܘܼܒܹ̈ܐ܁|
    block |܃ܘܲܒܼܒܲܪ ܐܵܕܼܵܡ ܦܲܠܚܵܗ̇ ܒܫܘܼܒܼܚܵܐ ܕܬܸܬܸܿܠ ܫܘܼܒܼܚܵܐ|
    block |ܠܨܠܡܵܐ ܕܐܲܫܚܸܬܼ ܒܨܵܐܬܼ̇ܐ ܕܥܵܘܠܵܐ ܨܒ̣ܵܐ ܕܲܢܚܕܼܬܼ܀|
    block |܃ܘܢܲܣܟܵܗ̇ ܒܪܘܼܚܵܐ ܘܩܲܕܼܡܵܗ̇ ܕܼܵܗܒܼܵܐ ܪܘܼܚܵܢܵܝܵܐ|
    block |ܒܢܲܦ̣ܫܵܐ ܘܦܲܓܼܪܵܐ ܚܛ̣ܵܘ ܡܵܝܘܿܬܹ̈ܐ ܘܚܵܒ̣ܘ ܠܲܚܛܝܼܬܼܵܐ܁|
    block |܃ܘܚܲܪܲܪ ܐܢܘܿܢ ܒܝܲܕܼ ܒܲܪ̈ܢܵܫܐ ܒܲܦܓܼܪܵܐ ܘܢܲܦ̣ܫܵܐ|
    block |ܒܗܵܕܹܐ ܬܸܢܘܲܝ ܫܩ݂ܲܠ ܒܲܪܢܵܫܵܐ ܡ̣ܢ ܒܲܪܬܼ ܐ̄ܢܵܫܵܐ܀|
    block |܃ܘܲܙܝܢܵܗ ܒܪܘܼܚܵܐ ܕܢܸܦܪܘܿܩ ܓܸܢܣܹܗ ܡ̣ܢ ܚܲܣܝܼܢܵܐ|
    block |ܘܡܸܟܹܝܠ ܙܵܕܹܿܩ ܕܲܢܟܲܢܹܐ ܠܵܗ̇ ܫܡܵܐ ܠܲܕܼܟܼܝܼܬܼܵܐ܁|
    block |܃ܐܸܡܵܐ ܕܨܠܡܵܠ ܕܡܸܬܼܒܲܕܲܩ ܒܹܗ ܠܸܡ[܁܁܁] ܟܲܣܝܘܼܬܼܵܐ|
    block |ܠܝܲܠܕܵܐ ܢܸܩܪܹܝܗܝ ܡܫܝܼܚܵܐ ܘܲܒܼܪܵܐ ܡܲܠܟܵܐ ܘܿܡܵܪܵܐ܀|
    block |܃ܕܡܘܼܬܼܵܐ ܕܥܲܒܼܕܵܐ ܕܲܗܘ̤ܵܐ ܡܵܪܵܐ ܒܝܲܕ ܢܵܣܘܿܒܹܗ|
    block |ܘܐܸܢ ܡܸܬܿܬܲ ܩܠܝܼܢ ܗܲܪ̈ܵܛܝܼܩܹܐ ܒܲܫܒܼܝܼܠ ܡܸܢܲܝ̈܁|
    block |܃ܥܲܡܹܗ ܢܕܼܘܼܢܘܢ ܕܗܵܗ̇ ܕܲܩܪܹܝܬܹܗ ܡܸܠܬܼܵܐ ܘܦܲܓܼܪܵܐ|
    block |ܡܸܢܹܗ ܝܼ̇ܦܹܬܼ ܕܐܸܩܪܹܝܘܗܝ ܒܲܫܡܵܐ ܕܥܲܒܼܕܵܐ ܘܲܒܼܪܵܐ܀|
    block |܃ܟܲܕܼ ܐܵܡܲ݁ܪ ܗ̄ܘ̣ܵܐ ܕܗܵܐ ܐܵܙܸܠ̇ ܐ̄ܢܵܐ ܠܘܵܬܼ ܐܵܒ̣ܝ ܘܐܲܠܵܗܝ|
    block |ܐܸܢ ܐܲܠܵܗܵܐ ܗ̄ܘ̣ ܐܲܝܟܲܢ ܐܵܙܹ̇ܠ ܠܘܵܬܼ ܐܲܠܵܗܹܗ܁|
    block |ܘܐܸܢ ܥܵܒܼܘܿܕܼܵܐ ܗ̄ܘ̣ ܐܲܝܟܲܢ ܩܲܒܸܿܠ ܗܘܝܵܐ ܕܲܬܪܹܝܢ܁|
    block |ܠܲܝܬܿܐܲܠܵܗܵܐ ܠܲܐܠܵܗܘܼܬܼܵܐ ܗܲܪܵܣܝܘܿܛܵܐ܀|
    block |܃ܠܲܝܬܿ ܥܵܒ̣ܘܿܕܼܵܐ ܠܡܲܬܼܩܸܢ ܟܠܵܐ ܟܠܝܼ ܓܘܼܕܼܵܦܝ̈ܟ|
    block |ܫܠܵܘ̣ ܠܵܐ ܬܸܩܥܘܿܢ ܒܲܕ ܡܘܼܬܼܠܵܓܸܝܘܿܢ ܪܹܫ ܣܸܕܼܪ̈ܲܝܟܿܘܿܢ܁|
    block |܃ܙܹܠܘܢܘܼܚܘ ܩܲܠܝܼܠ ܡ̣ܢ ܬܲܟܼܬܿܘܼܫܵܐ ܕܓܼܘܼܕܼܵܦܲܝ̈ܟܿܘܿܢ|
    block |ܠܲܢ ܠܵܐ ܢܸܗܘܹܐ ܕܲܠܟܼܘܿܢ ܢ̣ܫܠܲܡ ܐܸܠܵܐ ܠܩܘܼܫܬܐ܀|
    block |܃ܘܡܵܘܬܿܐ ܘܚܲܝܹ̈ܐ ܠܵܐ ܦܪܫܝܼܢ ܠܲܢ ܡ̣ܢ ܬܘܼܟܼܠܵܢܲܢ|
    block |ܠܵܐ ܡܸܬܼܡܲܙܲܓܼ ܢܘܼܗܪܵܐ ܒܚܸܫܟܿܐ ܕܢܘܼܟܼܪܵܝ ܗ̄ܘ̣ ܠܹܗ܁|
    block |܃ܘܠܵܐ ܡܸܬܼܚܲܠܛܵܐ ܬܵܘܕܼܝܼܬܼ ܢܲܦ̣ܫܲܢ ܥܲܡ ܙܹܐܦܵܢܹ̈ܐ|
    block |ܚܕܼܵܐ ܬܵܘܕܼܝܼܬܼܵܐ ܕܚܲܕܼ ܐܲܠܵܗܵܐ ܩܒ̣ܝܼܥܵܐ ܒܢܲܦ̣ܫܲܢ܀|
    block |܃ܕܐܝܼܬܼܵܘܗܝ ܡܸܡܬܘܿܡ ܐܲܟܼܡܵܐ ܕܐܝܼܬܼܵܘܗܝ ܕܠܵܐ ܫܘܼܚܠܵܦܐ|
    block |ܘܕܼܐܝܼܬܼ ܠܹܗ ܝܲܠܕܵܐ ܕܝܼܠܝܼܕ ܡܸܢܹܗ ܟܬܼܝܼܒܼܵܐ ܒܠܸܒܲܢ܁|
    block |܃ܘܲܕܼܠܲܝܬܿ ܙܲܒܼܢܵܐ ܒܹܝܬܼ ܠܹܗ ܠܝܲܠܕܹܗ ܫܲܪܝܼܪܵܐ ܠܲܢ|
    block |ܕܐܝܼܬܼܬܘܼܒܼ ܪܘܼܚܵܐ ܩܢܘܿܡܵܐ ܕܡܸܢܹܗ ܠܵܐ ܦܠܝܼܠܓܼܝܼܢ܀|
    block |܃ܘܲܫܘܹܐ ܥܲܡܹܗ ܒܟܼܠܗܹܝܢ ܕܲܩܢܹܐ ܐܲܠܵܗܵܐܝܼܬܼ|
    block |ܡܵܘܕܝܼܢܲܢ ܬܘܼܒܼ ܒܗܵܕܹܐ ܕܲܗܘ̤ܵܬܼ ܒܫܘܼܠܵܡ ܙܲܒܼܢܹ̈ܐ܁|
    block |ܕܦܲܪܩܲܢ ܒܲܒܼܪܹܗ ܘܫܝܹܢ ܥܡܲܢ ܪܵܘܡܵܐ ܘܥܘܼܡܩܵܐ܃|
  block
    block |ܒܲܒܼܪܹܗ ܐܸܡ̇ܪܹܬܼ ܡܸܠܬܼܵܐ ܕܡܸܢܹܗ ܘܦܲܓܼܪܵܐ ܕܡܸܢܲܢ܀|
    block |܃ܚܲܕܼ ܪܘܼܚܵܢܵܐ ܘܚܲܕܼ ܦܲܓܼܪܵܢܵܐ ܟܲܣܝܵܐ ܒܓܸܠܝܵܐ|
    block |ܬܪܹܝܢ ܒܲܟܼܝܵܢܹ̈ܐ ܕܡܘܼܬܼܵܐ ܕܥܲܒܼܕܵܐ ܘܲܕܼܥܵܒܼܘܿܕܼܵܐ܁|
    block |܃ܚܲܕܒܐܝܼܬܼܘܼܬܼܵܐ ܕܲܨܒ̣ܵܐ ܘܝܲܩܲܪ̣ ܕܝܼܠܹܗ ܒܕܼܝܼܠܹܗ|
    block |܃ܠܹܗ ܗܘ̤ ܦܲܐܝ̈ܢ ܟܠ ܝܼܕܹ̈ܐܥܵܬܼܵܐ ܐܠܡܲܬܼܩܸܢ ܟܠܵܐ|
    block |ܕܚܲܟܿܝܼܡܵܐܝܼܬܼ ܕܲܒܲܪܕ ܝܼܠܹܗ ܠܘܵܬܼܝܼܕܲ ܥܬܹܗ܀|
block |ܥܲܠ ܝܵܘܣܸܦ ܟܲܕܼ ܙܲܒܿܢܘܼܗܝ ܐܲܚܵܘ̈ܗܝ|
  block
    block |ܥܲܠ ܝܵܘܣܸܦ ܟܲܕܼ ܙܲܒܿܢܘܼܗܝ ܐܲܚܵܘ̈ܗܝ|
  block
    block |ܡܐܡܪܐ ܕܬܪܒܥܝܢ ܘܢܝܕ|
  block
    block |ܥܲܠ ܝܵܘܣܸܦ ܟܲܕܼ ܙܲܒܿܢܘܼܗܝ ܐܲܚܵܘ̈ܗܝ ܘܠܵܚܹ̇ܡ|
    block |ܠܚܲܫܵܐ ܘܡܸܬܼ ܐܲܡܲܪ ܒܲܬܼܠܵܬܼܒܫܲܒܵܐ|
    block |ܥܘܼܢܵܝܵܐ|
    block |ܐܲܝܢܵܐ ܕܠܵܚܹܡ|
  block
    block |܃ܪܸܚܡܲܬܼ ܟܹܐܢܹ̈ܐ ܩܪܵܬܲܢܝܼ ܕܐܸܚܙܘܿܩ ܒܲܫܒܼܝܼܠ ܟܹܐܢܹ̈ܐ|
    block |ܘܐܸܪܕܸܿܐ ܒܗܵܘܢܵܐ ܒܐܘܼܪܚܵܐ ܫܦܝܼܪܬܼܵܐ ܕܕܼܘܼܒܵܪ̈ܲܝܗܘܿܢ ܀|
    block |܃ܚܘܼܒܿܗܘܿܢ ܓܲܪܓܲܢܝ ܐܲܝܟ ܕܲܠܫܲܒܼܪܵܐ ܠܘܵܬܼ ܝܘܼܠܦܵܢܵܐ|
    block |ܕܩܘܼܡ ܒܲܛܝܼܠܵܐ ܚܙܘܿܩ ܒܲܠܘܝܼܬܼܵܐ ܕܥܲܡ ܟܲܫܝܼܪܹ̈ܐ ܀|
    block |܃ܨܼܡܚܵܐ ܦܲܐܝܝܵܐ ܕܕܘܼܒܵܪ̈ܲܝܗܘܿܢ ܬܪܝܼܨ ܠܝܼ ܢܝܼܫܵܐ|
    block |ܕܐܸܚܢܸܐ ܠܩܘܼܒܼܠܹܗ ܒܝܲܕܼ ܦܸܬܼܓܼܵܡܲܝ̈ ܐܸܢ ܡܸܫܟܲܚ ܐ̄ܢܵܐ ܀|
    block |܃ܒܢܸܨܚܵܢܲܝ̈ܗܘܿܢ ܪ̈ܘܼܚܵܢܵܝܹܐ ܬܗܲܪܘ ܚܘܼܫܵܒܲܝ̈|
    block |ܕܲܟܼܡܵܐ ܥܲܙܝܼܘ ܘܠܵܐ ܐܸܬܼܪܲܦܝܼܘ ܩܕܼܵܡ ܕܲܡܥܝܼ̈ܩܵܢ ܀|
    block |܃ܒܡܵܝܘܿܬܼܘܼܬܼܵܐ ܕܲܠܒܼܝܼܫܝܼܢ ܗ̄ܘ̣ܵܘ ܡܸܬܼܒܲܩܸܐ ܗ̄ܘܹ̇ܝܬܼ|
    block |ܕܐܲܝܟܲܢ ܙܵܟܹ̇ܐ ܦܲܓܼܪܵܐ ܫܝܼܛܵܐ ܘܚܵܣܹ̇ܢ ܚܲܫܵܘ̈ܗܝ ܀|
    block |܃ܠܲܝܬܿ ܠܲܟܼܝܵܢܵܐ ܥܲܦܪܵܢܵܝܵܐ ܠܡܸܙܟܵܐ ܒܕܼܝܼܠܹܗ|
    block |ܘܐܲܝܟܲܢ ܥܲܙܝܼܘ ܦܲܓܼܪ̈ܵܢܵܝܹܐ ܒܐܵܓܼܘܿܢ ܪܘܼܚܵܐ ܀|
    block |܃ܠܵܐ ܡܨܸܐ ܒܸܣܪܵܐ ܠܡܸܬܼܢܲܨܵܚܘܼ ܒܚܹܝܠ ܗܲܕܵܡܹ̈ܐ|
    block |ܘܡܲܢ ܟܲܝ ܚܲܗ̣̄ܒܼ ܠܹܗ ܠܲܡܚܝܼܠ ܚܲܝܠܵܐ ܙܵܟܼܘܼܬܼܵܐ ܀|
    block |܃ܪܸܡܙܵܐ ܕܓܼܒܼܠܹܗ ܡ̣ܢ ܕܲܚܝܼܚܵܐ ܘܲܩܪ̣ܵܝܗܝ ܨܲܠܡܹܗ|
    block |ܗܘ̤ ܐܲܫܪܝܼ ܒܹܗ ܚܹܝܠ ܟܸܪܼ̈ܡܵܬܼܵܐ ܘܚܵܣܹ̇ܝܢ ܚܲܫܵܘ̈ܗܝ ܀|
    block |܃ܡ̇ܪܵܐ ܕܥܲܒܼ݂ܕܕܹܿܗ ܕܢܸܗܘܸܐ ܡ̇ܪܵܐ ܠܲܟܼܢܵܘܵܬܹ̈ܐ|
    block |ܗܘ̤ ܝܲܗ̣̄ܒܼ ܚܲܝܠܵܐ ܒܲܡܝܼܠܘܼܬܹܗ ܘܙܲܟܿܝܹܗ ܒܚܲܝܠܹܗ ܀|
    block |܃ܒܚܹܝܠ ܥܘܼܕܼܪܵܢܵܐ ܐܲܠܵܗܵܝܵܐ ܢܨܲܚ̣ܘ ܐܲܬܼܠܹܝܛܹ̈ܐ|
    block |ܘܝܲܗ̣̄ܒܼ ܠܹܗ ܛܵܒܼܵܐ ܠܚܹܝܠ ܥܘܼܕܼܪܵܢܹܗ ܠܨܸܒܼܝܵܢܲܝ̈ܗܘܿܢ ܀|
    block |܃ܒܕܼܝܼܠܹܗ ܙܲܟܿܝܼ ܠܲܒܼܢܲܝ̈ ܒܲܝܬܹܿܗ ܕܲܪܚܸܡ̣ܘ ܚܘܼܒܹܿܗ|
    block |ܘܐܲܩܨܹܗ ܒܚܘܼܒܵܐ ܠܪܲܒܿܘܼܬܼ ܚܲܝܠܹܗ ܥܲܠ ܥܲܡܠܲܝ̈ܗܘܿܢ ܀|
  block
    block |܃ܐܲܪܡܝܼ ܡܠܘܿܠܵܐ ܕܙܵܘܥܹܗ ܟܲܣܝܵܐ ܒܙܵܘܥܹ̈ܐ ܕܲܒܼܗܘܿܢ|
    block |ܘܚܲܦܸܛ ܐܸܢܘܿܢ ܠܡܸܬܿܬܲܓܵܪܘܼ ܒܟܸܣܦܵܐ ܕܡܸܠܵܘ̈ܗܝ ܀|
    block |܃ܩܲܨ̣ ܕܹܝܢܵܪܵܐ ܠܐܲܒܼܪܵܡ ܘܠܐܝܼܣܚܵܦܩ ܘܲܒܼܪܹܗ ܝܲܥܩܘܿܒܼ|
    block |ܕܢܸܗܘܘܿܢ ܦܵܠܚ̇ܝܼܢ ܪܘܼܚܵܢܵܐܝܼܬܼ ܒܟܲܪܡ̇ܐ ܕܚܘܼܒܹܿܗ ܀|
    block |܃ܬܠܵܬܼܵܐ ܦܵܥܠܹ̈ܐ ܓܼܒ̣ܵܐ ܒܵܪܘܿܝܵܐ ܠܦܘܼܠܚܵܢ ܟܲܪܡܹܗ|
    block |ܘܲܒܼܡܸܢܝܵܢܗܘܿܢ ܓܠ̣ܵܐ ܒܘܼܕܵܩܵܐ ܕܫܸܡ ܐܝܼܬܼܘܼܬܹܗ ܀|
    block |܃ܐܲܠܸܦ ܐܸܢܘܿܢ ܠܡܸܦܠܲܚ ܥܲܡܹܗ ܐܲܝܟ ܨܼܒܼܝܵܢܹܗ|
    block |ܘܐܲܡܝܼܘ ܟܸܣܦܹܗ ܥܲܠ ܦܵܬܼܘܿܪܵܐ ܕܙܵܘܥܲܝ̈ ܢܲܦܫܵܐ ܀|
    block |܃ܟܲܢܸܫܘ ܦܹܐܪܹ̈ܐ ܪ̈ܘܼܚܵܢܸܵܝܹܐ ܒܝܲܕܼ ܡܸܠܵܝ̈ܗܘܿܢ|
    block |ܘܝܲܗ̣̄ܒܼܘ ܠܲܒܼܢܲܝ̈ܗܘܿܢ ܦܘܼܠܚܵܢܲܝ̈ܗܘܿܢ ܘܡܝܼܬܼܘ ܟܲܕܼ ܠܵܐ ܡܝܼܬܼܘ ܀|
    block |܃ܐܲܒܼܪܵܡ ܐܲܫܠܹܗ ܪܲܗܛܹܗ ܠܐܝܼܪܚܵܩ ܕܢܸܬܿܬܲܓܲܪ ܒܹܗ|
    block |ܘܐܝܼܣܚܵܩ ܚܵܘܝܼ ܫܒܼܝܼܠ ܦܘܼܠܚܵܢܹܗ ܠܝܲܥܩܘܿܒܼ ܓܼܒܼܝܵܐ ܀|
    block |܃ܝܲܥܩܘܿܒܼ ܐܲܦܪܝܼ ܡ̣ܢ ܗܲܕܵܡ̇ܘ̈ܗܝ ܬܪܸܥܣܲܪ ܦܹܐܪܹ̈ܐ|
    block |ܘܩܲܪܸܒܼ ܐܸܢܘܿܢ ܐܲܝܟ ܪܹ̈ܫܝܵܬܼܵܐ ܠܡܵܪܹܡ̇ܐ ܀|
    block |܃ܬܪܸܥܣܲܪ ܐܵܘܠܸܕܼ ܡ̣ܢ ܥܸܩܵܪܵܐ ܫܲܘܝܵܐ ܕܦܲܓܼܪܹܗ|
    block |ܘܟܲܕܼ ܗܘ̤ ܫܘܸܐ ܗ̄ܘ̣ܵܐ ܠܦܝܼܓܼ ܗ̄ܘ̣ܵܐ ܠܸܒܵܐ ܕܦܹܐܪܹ̈ܐ ܕܡܸܢܹܗ ܀|
    block |܃ܡܸܢܗܘܿܢ ܕܲܡܝܼܘ ܘܲܪܕܼܵܘ ܒܐܘܼܪܚܵܐ ܕܦܘܼܠܚܵܢ ܥܲܡܠܵܘ̈ܗܝ|
    block |ܒܬܸܢܘܲܝ ܕܐܲܓܼܪܵܐ ܕܫܸܡ ܕܸܝܢܵܪܵܐ ܕܚܲܝܹ̈ܐ ܡܠܝܼܟܹ̈ܐ ܀|
    block |܃ܝܵܘܣܸܦ ܐܲܠܲܚ ܪܘܼܚܵܢܵܐܝܼܬܼ ܒܛܘܼܦܣܵܐ ܕܐܲܒܼܘܼܗܝ|
    block |ܘܲܛܒ݂ܲܥ ܢܲܦܫܹܗ ܒܛܲܒܼܥܵܐ ܕܪܘܼܚܵܐ ܠܡܸܬܼܟܲܬܵܫܘܼ ܀|
    block |܃ܒܕܲܪܓܼܵܐ ܕܪܘܼܚܵܐ ܨܒܼܵܐ ܒܲܪ ܪܵܚܹܝܠ ܠܲܡܫܲܡܵܫܘܼ|
    block |ܘܐܲܝܟ ܐܲܒܼܵܗܵܘ̈ܗܝ ܕܲܡܝܼ ܒܚܘܼܒܹܿܗ ܠܘܵܬܼ ܒܵܪܘܿܝܵܐ ܀|
    block |܃ܒܗܘܿܢ ܐܸܬܿܕܲܡܝܼ ܒܪܲܗܛܵܐ ܕܐܘܼܪܚܹܗ ܠܘܵܬܼ ܟܹܐܢܘܼܬܼܵܐ|
    block |ܘܒܲܫܒܼܝܼܠܲܝ̈ܗܘܿܢ ܬܦܲܩ̣ ܒܲܒܼܥܵܬܼܵܐ ܕܗܲܝܡܵܢܘܼܬܼܵܐ ܀|
    block |܃ܚܘܼܒܵܐ ܬܪܲܨ ܠܹܗ ܢܝܼܫܵܐ ܠܥܲܡܠܹ̈ܐ ܪ̈ܘܼܚܵܢܹܵܐ|
    block |ܘܲܚ̣ܢܵܐ ܒܣܲܒܼܪܵܐ ܠܘܵܬܼ ܣܘܼܟܵܝܵܐ ܕܲܥܬܼܝܼ̈ܕܼܵܬܼܵܐ ܀|
    block |܃ܒܗܲܝܡܵܢܘܼܬܼܵܐ ܡܸܬܼܚܲܙܲܩ ܗ̄ܘ̣ܵܐ ܐܲܝܟ ܕܲܒܼܙܲܝܢܵܐ|
    block |ܘܲܒܼܪܸܥܝܵܢܹܗ ܠܒܼܝܼܟ ܗ̄ܘ̣ܵܐ ܣܲܝܦܵܐ ܕܡܸܠܲܬܼ ܡ̇ܪܹܗ ܀|
    block |܃ܐܵܦ ܝܵܠܘܿܕܹܗ ܚ̣ܙܵܝܗܝ ܕܲܡܙܲܝܲܢ ܒܕܼܘܼܡܝܵܐ ܕܝܼܠܹܗ|
    block |ܘܐܲܫܦܲܥ ܚܘܼܒܵܐ ܘܡܲܫܚܹܗ ܒܪ̈ܲܚܡܹܐ ܕܬܼܘܼܒܼ ܢܸܬܼܓܲܢ̄ܒܲܪ ܀|
    block |܃ܒܪ̈ܲܚܡܹܐ ܡܲܫܚ̣ܹܗ ܐܲܝܟ ܕܲܒܼܡܸܫܚܵܐ ܠܡܹܐܚܲܕܼ ܕܲܪܵܐ|
    block |ܘܲܙܟܼܵܐ ܠܚܲܫܹ̈ܐ ܕܪܸܓܲܬܼ ܦܲܓܼܪܵܐ ܒܪܸܚܡܲܬܼ ܡ̇ܪܹܗ ܀|
    block |܃ܠܡܵܢ ܟܲܝ ܦܲܠܓܹܗ ܟܹܐܢܵܐ ܠܚܘܼܒܹܿܗ ܠܘܵܬܼ ܝܲܠܕܵܬܹ̈ܗ|
    block |ܘܲܠܚܲܕܼ ܡܲܫܚܹܗ ܒܡܸܫܚܵܐ ܕܚܘܼܒܵܐ ܛܵܒܼ ܡ̣ܢ ܚܲܒܼܪ݁ܵܘܗܝ ܀|
    block |܃ܠܡܵܢ ܟܲܝ ܦܲܪܫܵܗ̇ ܠܐܵܘܝܘܼܬܼ ܚܘܼܒܵܐ ܕܣܝܼܡ ܒܲܟܼܝܵܢܵܐ|
    block |ܘܐܲܪܡܝܼ ܗܸܪܬܼܵܐ ܒܲܬܼܪܸܥܣܲܪܬܵܐ ܕܦܹܐܪ̈ܲܝ ܟܲܪܣܹܗ ܀|
    block |ܠܡܵܢܵܐ ܝܲܩܲܪ ܚܲܕܼ ܗܲܕܵܡ̇ܐ ܘܲܩܪ̣ܵܝܗܝ ܕܝܼܠܹܗ܃|
  block
    block |ܘܗܵܐ ܕܝܼܠܹܗ ܗ̄ܘ̣ ܟܠܹܗ ܓܘܼܫܡܵܐ ܕܪܘܼܟܵܒܼ ܝܲܠܕܵܘ̈ܗܝ ܀|
    block |܃ܠܡܵܢܵܐ ܣܲܕܿܩܵܗ̇ ܠܐܲܣܝܼܪܘܼܬܼܵܐ ܕܪ̈ܲܚܡܹܐ ܘܫܲܝܵ̈ܐ|
    block |ܘܲܠܚܲܕܼ ܐܵܘܪܸܬܼ ܝܼܵܬܿܘܼܬܼ ܚܘܼܒܵܐ ܕܥܵܠܹ̇ܒܼ ܠܐܲܚܵܘ̈ܗܝ ܀|
    block |܃ܚܲܕܼ ܗ̄ܘ̣ ܟܝܵܢܵܐ ܐܘܿ ܙܲܕܿܝܼܩܵܐ ܘܚܲܕܼ ܗ̄ܘ̣ ܝܲܠܕܵܐ|
    block |ܘܚܲܕܼ ܗ̄ܘ̣ ܪܸܡܙܵܐ ܕܨܵܪ ܝܵܠܹܕܿܬܵܟ ܒܣܲܡܵܐ ܕܙܲܪܥܵܟ ܀|
    block |܃ܕܚܲܕܼ ܗ̄ܘ̣ ܟܝܵܢܵܐ ܐ̄ܢܵܐ ܝܵܕܲ݁ܥ ܐ̄ܢܵܐ ܘܲܟܼܝܵܢܝ ܣܵܗܹ̇ܕܼ|
    block |ܐܸܠܵܐ ܠܵܐ ܫܘܸܐ ܨܼܒܼܝܵܢ ܢܲܦܫܵܐ ܥܲܡ ܬܘܼܩܵܢܵܐ ܀|
    block |܃ܖܼܒܼܝܵܢ ܢܲܦܫܵܐ ܗ̄ܘ̣ ܕܲܡܫܲܚܠܸܦ ܠܹܗ ܠܚܘܼܒܵܐ ܫܲܘܝܵܐ|
    block |ܘܗܘ̤ ܥܵܒܹ̇ܕܼ ܠܹܗ ܕܲܠܚܲܕܼ ܢܸܣܢܸܐ ܘܲܠܚܲܕܼ ܢܸܪܚܲܡ ܀|
    block |܃ܚܲܝܠܵܐ ܪܲܒܵܐ ܕܦܵܪܘܿܫܘܼܬܼܵܐ ܪܟܼܝܼܒܼ ܠܲܟܼܝܵܢܵܐ|
    block |ܘܲܡܕܲܒܲܪ ܠܹܗ ܐܲܝܟ ܗܸܢܘܿܟܼܵܐ ܠܐܲܝܝܟܵܐ ܕܨܵܒܹ̇ܐ ܀|
    block |܃ܚܹܝܝܠ ܨܼܒܼܝܵܢܲܢ ܥܵܨܹ̇ܐ ܠܚܘܼܒܵܐ ܒܚܹܝܠ ܨܸܒܼܝܵܢܹܗ|
    block |ܘܗܘ̤ ܢܵܓܹ̇ܕܼ ܠܹܗ ܐܲܝܟ ܗܲܕܿܝܼܠܵܐ ܠܲܠܡܹܐܝܢ ܫܲܝܢܵܐ ܀|
    block |܃ܗܵܢܵܐ ܚܲܝܠܵܐ ܪܡ݂ܲܙ ܠܝܼ ܒܟܸܣܝܵܐ ܦܵܪܘܿܫܵܐܝܼܬܼ|
    block |ܕܚܘܼܪ ܬܲܩܢܵܐܝܼܬܼ ܘܲܚܙܲܝܼ ܟܝܵܢܵܐ ܕܲܫܘܸܐ ܘܲܦܠܝܼܓܼ ܀|
    block |܃ܫܘܸܐ ܒܲܟܼܝܵܢܹܗ ܕܚܲܕܼ ܗ̄ܘ̣ ܟܝܵܢܵܐ ܘܪܸܡܙܵܐ ܕܓܼܒܼ݂ܠܹܗ|
    block |ܘܲܣܕܼܝܼܩ ܘܲܦܠܝܼܓܼ ܨܼܒܼܝܵܢ ܢܲܦܫܹܗ ܒܝܲܕܼ ܚܹܐܪܘܼܬܹܗ ܀|
    block |܃ܫܲܠܝܼܛ ܡ̇ܕܹܝܢ ܥܲܠ ܨܸܒܼܝܵܢܹܗ ܟܡܵܐ ܕܲܡܠܝܼܠܵܐ ܗ̄ܘ̣|
    block |ܘܲܒܼܚܹܐܪܘܼܬܹܗ ܓܵܒܹ̇ܐ ܘܡܲܣܠܸܐ ܠܐܲܝܢܵܐ ܕܨܵܒܹ̇ܐ ܀|
    block |܃ܚܘܼܒܹܿܗ ܕܟܹܐܢܵܐ ܕܲܠܘܵܬܼ ܝܲܠܕܵܘ̈ܗܝ ܓܠ̣ܵܐ ܘܒܲܕܸܿܩ ܠܝܼ|
    block |ܕܦܵܪܘܿܫܘܼܬܼܵܐ ܕܒܲܢ ܫܲܠܝܼܛܵܐ ܗ̄ܝܼ ܒܙܵܘܥܹ̈ܐ ܘܪܸܓܵܬܼܵܐ ܀|
    block |܃ܠܵܐ ܗ̄ܘ̣ܵܐ ܚܘܼܒܹܿܗ ܕܝܲܥܗܥܩܘܿܒܼ ܟܹܐܢܵܐ ܦܠܝܼܓܼ ܗ̄ܘ̣ܵܐ ܘܲܣܕܼܝܼܩ|
    block |ܚܹܝܠ ܨܸܒܼܝܵܢܵܐ ܢܲܓܼܕܹܿܗ ܠܚܘܼܒܵܐ ܠܵܘ ܛܘܼܝܵܒܹܗ ܀|
    block |܃ܠܵܐ ܫܲܘܝܝܘܼܬܼܵܐ ܕܨܸܒܼܝܵܢ ܝܲܠܕܵܘ̈ܗܝ ܣܕܲܩܬܹܗ ܠܚܘܼܒܹܿܗ|
    block |ܘܪܵܚܹ̇ܡ ܘܣܵܢܹ̇ܐ ܒܦܵܪܘܿܫܘܼܬܼܵܐ ܕܨܸܒܼܝܵܢ ܢܲܦܫܹܗ ܀|
    block |܃ܛܢܵܢܵܐ ܐܲܪܡܝܼ ܒܪܸܥܝܵܢ ܝܲܠܕܵܘ̈ܗܝ ܠܘܵܬܼ ܟܹܐܢܘܿܬܼܵܐ|
    block |ܕܐܸܢ ܡܸܙܕܲܕܲܩܝܼܢ ܐܵܦ ܡܸܬܼܪܲܚܡܝܼܢ ܒܲܕܼܡܘܼܬܼ ܝܵܘܣܸܦ ܀|
    block |܃ܚܘܼܒܹܿܗ ܕܝܵܘܣܸܦ ܥܲܒܼ݂ܕܹܿܗ ܪܚܝܼܡܵܐ ܠܨܸܒܼܝܵܢ ܐܲܒܼܘܼܗܝ|
    block |ܘܕܲܪܚܸܡ ܩܘܼܫܬܵܐ ܪܲܚ̣ܡܹܗ ܟܹܐܢܵܐ ܛܵܒܼ ܡ̣ܢ ܐܲܚܵܘ̈ܗܝ ܀|
    block |܃ܚܘܼܒܹܿܗ ܥܲܒܼܕܹܿܗ ܠܙܲܥܘܿܪ ܐܲܚܵܘ̈ܗܝ ܠܥܸܠ ܡ̣ܢ ܐܲܚܵܘ̈ܗܝ|
    block |ܘܗܘ̤ ܐܲܪܝܼܡܹܗ ܠܕܲܪܓܼܵܐ ܕܲܟܼܣܸܐ ܒܦܘܼܪܥܵܢ ܐܲܓܼܪܵܐ ܀|
    block |܃ܚܘܼܒܵܐ ܕܚܵܘܝܼ ܠܘܵܬܼ ܝܵܠܘܿܕܹܗ ܘܨܹܝܕܼ ܓܵܒܼܘܼܠܹܗ|
    block |ܗܘ̤ ܦܲܢܝܼ ܠܹܗ ܟܠܝܼܠ ܙܵܟܼܘܼܬܼܵܐ ܕܓܲܕܼܠܘܼܗܝ ܪ̈ܲܚܡܹܐ ܀|
    block |܃ܟܝܵܢܵܐ ܪܡ݂ܲܙ ܠܹܗ ܕܢܸܪܚܲܡ ܠܐܲܒܼܘܼܗܝ ܘܲܠܓܼܵܒܼܘܿܠܹܗ|
    block |ܘܲܒܼܕܼܘܼܒܵܪ̈ܵܘܗܝ ܦܪ݂ܲܥ ܠܐܲܠܵܗܵܐ ܘܲܠܝܵܠܘܿܕܹܗ ܀|
  block
    block |܃ܒܫܲܘܝܘܼܬܼ ܚܘܼܒܹܿܗ ܦܲܠܓܹܗ ܠܚܘܼܒܵܐ ܕܣܝܼܡ ܒܲܟܼܝܵܢܵܐ|
    block |ܘܪܸܚܡܲܬܼ ܢܲܦܫܹܗ ܥܨܵܬܹܗ ܠܝܲܨܪܵܐ ܠܡܸܪܚܲܡ ܣܲܓܿܝܼ ܀|
    block |܃ܕܵܡܹ̇ܐ ܚܘܼܒܵܐ ܕܲܠܘܵܬܼ ܝܵܘܣܸܦ ܡ̣ܢ ܝܵܠܘܿܕܹܗ|
    block |ܠܗܵܘ̇ ܕܲܡܫܝܼܚܵܐ ܠܘܵܬܼ ܝܘܿܚܲܢܵܢ ܪܵܚܹ̇ܡ ܡ̇ܪܹܐ ܀|
    block |܃ܬܪܸܥܣܲܪ ܐܵܘܠܸܕܼ ܐܵܦ ܦܵܪܘܿܩܲܢ ܪܘܼܚܵܢܵܐܝܼܬܼ|
    block |ܘܲܠܚܲܕܼ ܡܸܢܗܘܿܢ ܝܲܩܲܪ ܒܚܘܼܒܹܿܗ ܛܵܒܼ ܡ̣ܢ ܚܲܒܼܪ݁ܵܘܗܝ ܀|
    block |܃ܒܛܲܟܼܣܵܐ ܕܝܲܥܩܘܿܒܼ ܕܐܵܘܠܸܕܼ ܫܲܒܼܛܹ̈ܐ ܒܡܸܢܝܵܢ ܝܲܪ̈ܚܹܐ|
    block |ܒܹܗ ܐܵܦ ܡ̇ܪܲܢ ܓܒܼ݂ܵܐ ܬܲܠܡܝܼܕܹ̈ܐ ܠܝܘܼܦܵܢ ܐ̄ܢܵܫܵܐ ܀|
    block |܃ܐܲܝܟ ܡܸܢܝܵܢܵܐ ܕܲܒܼܢܲܝ̈ ܝܲܥܩܘܿܒܼ ܛܲܟܸܿܣ ܐܸܢܘܿܢ|
    block |ܕܢܸܗܘܘܿܢ ܕܵܡܹ̇ܿܝܢ ܐ̄ܪ̈ܵܙܹܐ ܕܥܲܡܵܐ ܠܦܘܼܪܩܵܢ ܥܲܡܡܹ̈ܐ ܀|
    block |܃ܒܐ̄ܪܵܙ ܦܵܪܘܿܩܲܢ ܐܵܘܠܸܕܼ ܝܲܥܩܘܿܒܼ ܬܪܸܥܣܲܪ ܫܲܒܼܛܝܼ̈ܢ|
    block |ܘܨܵܪ ܦܸܠ̈ܐܵܬܼܵܐ ܕܲܬܼܥܣܲܪܬܵܐ ܕܲܓܼܒܼܵܐ ܡܫܝܼܚܵܐ ܀|
    block |܃ܕܲܡܝܼ ܒܚܘܼܒܹܿܗ ܕܲܠܘܵܬܼ ܝܵܘܣܸܦ ܐܲܝܟ ܪܹܫܝܼܬܲܢ|
    block |ܕܲܥܠ݂ܲܒܼ ܚܘܼܒܹܿܗ ܠܘܵܬܼ ܨܼܒܼܝܵܢܵܐ ܕܪܵܚܹ̇ܡ ܚܘܼܒܵܐ ܀|
    block |܃ܒܚܘܼܒܵܐ ܕܲܒܼܪܹܗ ܪܫܲܡ̣ ܬܲܚܘܝܼܬܼܵܐ ܕܪܵܚܡܹܗ ܕܚܲܬܼܢܵܐ|
    block |ܕܲܪܚܸܡ ܐܵܦ ܗܘ̤ ܠܚܲܕܼ ܡ̣ܢ ܝܲܠܕܵܘ̈ܗܝ ܒܐ̄ܪܵܙ ܝܘܿܚܲܢܵܢ ܀|
    block |܃ܚܘܼܒܵܐ ܠܝܵܘܣܸܦ ܢܲܟܼܦܵܐ ܪܚܝܼܡ ܥܲܠ ܐܲܒܼܘܼܗܝ|
    block |ܗܘ̤ ܐܲܪܝܼܡܹܗ ܐܵܦ ܠܲܫܠܝܼܚܵܐ ܠܥܸܠ ܡ̣ܢ ܚܲܒܼܪ݁ܵܘܗܝ ܀|
    block |܃ܚܘܼܒܹܿܗ ܕܝܵܘܣܸܦ ܢܲܓܼܕܹܿܗ ܠܐܲܒܼܘܼܗܝ ܒܵܬܲܪ ܚܘܼܒܹܿܗ|
    block |ܘܲܓܼܠ̣ܵܐ ܘܒܲܕܸܿܩ ܕܚܘܼܒܵܐ ܗ̄ܘ̣ ܦܵܪܲ̇ܥ ܚܘܼܒܵܐ ܠܚܘܼܒܵܐ ܀|
    block |܃ܒܝܵܘܣܸܦ ܡ̇ܕܹܝܢ ܢܚܘܼܪ ܐܵܦ ܐܲܝܢܵܐ ܕܫܵܐܹ̇ܠ ܪ̈ܲܚܡܹܐ|
    block |ܕܲܪܚܸܡ ܡ̇ܪܹܗ ܦܲܪ݂ܥܹܗ ܚܘܼܒܵܐ ܕܛܵܒܼ ܡ̣ܢ ܕܝܼܠܹܗ ܀|
    block |܃ܐܵܦ ܝܵܠܘܿܕܼ ܡܸܛܠ ܗܵܕܹܐ ܐܲܣܓܿܝܼ ܪܲܚ̣ܡܹܗ|
    block |ܕܲܚ̣ܙܵܐ ܕܐܲܣܝܼܪ ܚܘܼܒܵܐ ܕܢܲܦܫܹܗ ܠܘܵܬܼ ܥܵܒܼܘܿܕܹܗ ܀|
    block |܃ܪܲܚ̣ܡܹܗ ܣܲܓܿܝܼ ܛܵܒܼ ܡ̣ܢ ܐܲܚܵܘ̈ܗܝ ܘܐܲܛܸܢ ܠܐܲܝܵܘ̈ܗܝ|
    block |ܕܢܸܗܘܘܿܢ ܪܵܗ̇ܛܝܼܢ ܠܲܬܼܪܲܥ ܟܲܣܝܵܐ ܕܢܸܪܚܲܡ ܐܸܢܘܿܢ ܀|
    block |܃ܘܟܲܕܼ ܚܲܕܼ ܐܲܒܼܵܐ ܘܚܲܕܼ ܒܵܪܘܿܝܵܐ ܕܦܲܓܼܪܵܐ ܘܢܲܦܫܵܐ|
    block |ܢܬ݂ܲܥ ܨܼܒܼܝܵܢܵܐ ܕܚܲܕܼ ܗܲܕܵܡ̇ܐ ܘܙܲܠ̣ܘ ܣܲܓܿܝܼ̈ܠܹܐ ܀|
    block |܃ܚܦܝܼܛ ܗ̄ܘ̣ܵܐ ܝܵܘܣܸܦ ܘܐܲܡܝܼܢ ܟܠܫܵܥ ܒܲܬܼܪܲܥ ܟܲܣܝܵܐ|
    block |ܕܲܢܦܲܢܸܐ ܠܹܗ ܐܲܝܟ ܐܲܓܼܪܵܐ ܠܥܲܡܠܵܘ̈ܗܝ ܚܘܼܒܵܐ ܘܪ̈ܲܡܹܐ ܀|
    block |܃ܒܚܘܼܒܵܐ ܘܪ̈ܲܚܡܹܐ ܟܕܼܝܼܢ ܗ̄ܘ̣ܵܐ ܚܘܼܒܹܿܗ ܒܢܝܼܪܵܐ ܕܡ̇ܪܹܐ|
    block |ܘܲܒܼܝܵܠܕܹܗ ܡܙܲܝܲܚ ܗ̄ܘ̣ܵܐ ܠܵܗ̇ ܠܡܸܠܲܬܼ ܟܲܣܝܵܐ ܀|
    block |܃ܒܐܝܼܩܵܪ ܐܲܒܼܘܼܗܝ ܡܸܬܼܪܲܥܸܐ ܗ̄ܘ̣ܵܐ ܦܵܪܲ̇ܥ ܗ̄ܘ̣ܵܐ ܠܹܗ|
    block |ܠܚܘܼܒܹܿܗ ܚܘܼܒܵܐ ܕܦܵܪܲܥ ܟܠܫܵܥ ܠܲܡܬܲܩܢܵܢܹܗ ܀|
    block |ܩܲܕܸܿܡ ܒܲܟܲܪ ܨܼܒܼܝܵܢ ܢܵܦܫܹܗ ܩܕܼܵܡ ܢܵܡܘܿܣܵܐ܃|
  block
    block |ܕܒܼܵܬܲܪ ܙܲܒܼܢܵܐ ܥܬܼܝܼܕܼ ܗ̄ܘ̣ܵܐ ܕܲܢܣܝܼܡ ܙܘܼܗܪܵ ܡܸܠܵܘ̈ܗܝ ܀|
    block |܃ܡ̇ܕܹܝܢ ܓܼܠܝܵܐ ܗ̄ܝܼ ܕܠܵܘ ܢܵܡܘܿܣܵܐ ܐܲܠܸܦ ܟܹܐܢܹ̈ܐ|
    block |ܐܸܠܵܐ ܗܘ̤ܵܘ ܢܵܡܘܿܣܵܐ ܠܦܘܼܠܚܵܢ ܩܘܼܫܬܵܐ ܀|
    block |܃ܫܲܦܝܼܪ ܬܲܪܓܸܿܡ ܐܵܦ ܟܵܪܘܿܙܵܐ ܕܡܼܠܲܬܼ ܩܘܼܫܬܵܐ|
    block |ܕܲܠܥܵܘܠܹ̈ܐ ܣܝܼܡ ܢܵܡܘܿܣܵܐ ܠܵܐ ܗ̄ܘ̣ܵܐ ܠܟܹܐܢܹ̈ܐ ܀|
    block |܃ܟܹܐܢܹ̈ܐ ܠܘܼܩܕܸܿܡ ܗܘ̤ܵܘ ܢܵܡܘܿܣܵܐ ܠܪܸ̈ܥܝܵܢܲܝܗܘܿܢ|
    block |ܘܗܸܢܘ̣ܿܢ ܚܵܘܝܼܘ ܫܒܼܝܼܠ ܢܵܡܘܿܣܵܐ ܒܕܼܘܼܒܵܪ̈ܲܝܗܘܿܢ ܀|
    block |܃ܩܲܕܿܝܼܡ ܝܲܨܪܵܐ ܕܦܵܪܘܿܫܘܼܬܼܵܐ ܠܟܼܠ ܢܵܡܘܿܣܝܼ̈ܢ|
    block |ܗܘ̤ܝܘܼ ܪܲܒܵܐ ܕܟܼܵܬܹ̇ܒܼ ܘܡܲܗܓܸܿܐ ܠܡܲܠܝܼܠܘܼܬܼܵܐ ܀|
    block |܃ܝܲܨܪܵܐ ܟܬ݂ܲܒܼ ܠܹܗ ܣܸܦܪܵܐ ܠܝܵܘܣܸܦ ܥܲܠ ܪܸܥܝܵܢܹܗ|
    block |ܘܲܩܪ̣ܵܐ ܒܗܵܘܢܵܐ ܘܦܲܫܸܩ ܣܸܦܪܵܐ ܕܣܸܓܼܕܲܬܼ ܟܲܣܝܵܐ ܀|
    block |܃ܬܲܪܬܹܿܝܢ ܝܼܠܸܦ̣ ܡ̣ܢ ܢܵܡܘܿܣܵܐ ܕܦܵܪܘܿܫܘܼܬܼܵܐ|
    block |ܕܚܲܝܵܒܼ ܐ̄ܢܵܫܵܐ ܦܘܼܪܥܵܢ ܚܘܼܒܵܐ ܠܡܵܪܹܗ ܘܐܲܒܼܘܼܗܝ ܀|
    block |܃ܬܲܪܬܹܿܝܢ ܦܲܢܝ̣ ܐܵܦ ܗܘ̤ ܒܚܘܼܒܹܿܗ ܐܲܝܟ ܦܵܪܘܿܫܵܐ|
    block |ܣܸܓܼܕܲܬܼ ܚܘܼܒܵܐ ܠܡܵܪܵܐ ܕܥܲܕܕܹܿܗ ܘܲܠܝܵܠܘܿܕܹܗ ܀|
    block |܃ܘܕܲܚ̣ܙܵܐ ܐܲܒܼܘܼܗܝ ܕܲܚܦܝܼܛ ܦܵܪܲܥ ܐܲܝܟ ܚܲܝܒܼܵܐ|
    block |ܦܲܪ̣ܥܹܗ ܐܵܦ ܗܘ̤ ܐܲܓܼܪܵܐ ܕܚܘܼܒܵܐ ܠܘܵܬܼ ܨܸܒܼܝܵܢܹܗ ܀|
    block |܃ܪܲܚ̣ܡܹܗ ܒܟܸܣܝܵܐ ܕܲܚ̣ܙܵܐ ܕܲܟܼܣܸܐ ܒܚܘܼܒܹܿܗ|
    block |ܘܝܲܩܪܹܗ ܒܓܸܠܝܵܐ ܕܢܲܟܸܿܦ ܪܼ̈ܓܼܫܵܘܗܝ ܥܲܡ ܨܼܒܼܝܵܢܹܗ ܀|
    block |܃ܒܢܲܚ̈ܬܹܿܐ ܨܲܒܸܿܬܼ ܦܲܓܼܪܹܗ ܠܦܘܼܬܼ ܨܸܒܼܝܵܢܹܗ|
    block |ܘܲܒܼܚܘܼܫܵܒܼܵܘ̈ܗܝ ܙܲܝܲܚ ܢܲܦܫܹܗ ܡܲܠܝܲܬܼ ܚܘܼܒܵܐ ܀|
    block |܃ܐܵܦ ܒܵܪܘܿܝܵܐ ܐܲܣܓܿܝܼ ܪܲܚ̣ܡܹܗ ܛܵܒܼ ܡ̣ܢ ܐܲܚܵܘ̈ܗܝ|
    block |ܕܲܚܙ̣ܲܐ ܕܐܲܣܝܼܪ ܚܘܼܒܵܐ ܕܢܲܦܫܹܗ ܠܘܵܬܼ ܟܲܣܝܘܼܬܹܗ ܀|
    block |܃ܝܲܗ̣̄ܒܼ ܒܹܗ ܚܲܝܠܵܐ ܡ̣ܢ ܟܲܣܝܘܼܬܹܗ ܠܡܸܚܙܵܐ ܕܟܲܣ̈ܝܵܢ|
    block |ܘܚܲܝܸܠ ܙܵܘܥܵܘ̈ܗܝ ܠܡܸܬܼܒܲܩܵܝܘܼ ܒܲܥܬܼܝܼ̈ܕܼܵܬܼܵܐ ܀|
    block |܃ܟܲܣܝܵܐ ܬܲܪܓܸܿܡ ܪܸܡܙܵܐ ܕܚܲܝܠܹܗ ܒܙܵܘܥܲܝ̈ ܢܲܦܫܵܐ|
    block |ܘܒܲܕܿܩܹܗ ܒܓܸܠܝܵܐ ܠܚܹܝܠ ܟܲܣܝܘܼܬܹܗ ܕܲܓܼܠܸܐ ܠܹܗ ܟܠ ܀|
    block |܃ܒܚܸܠܡܹܗ ܓܠ̣ܵܐ ܠܹܗ ܥܲܠ ܪܘܼܡܪܵܡܹܗ ܘܡܘܼܟܵܟ ܐܲܚܵܘ̈ܗܝ|
    block |ܘܚܵܘܝܹܗ ܒܟܸܣܝܵܐ ܕܲܡܪܝܼܡ ܫܲܒܼܛܹܗ ܥܲܠ ܣܵܩܘܿܪ̈ܵܘܗܝ ܀|
    block |܃ܚ̣ܙܵܐ ܠܲܡ ܝܵܘܣܸܦ ܚܸܠܡܵܐ ܒܟܸܣܝܵܐ ܘܚܵܘܝܼ ܠܐܲܝܵܘ̈ܗܝ|
    block |ܘܐܲܠܸܦ ܐܸܢܘܿܢ ܥܲܠ ܫܘܼܠܛܵܢܹܗ ܕܪܵܕܹܐ ܘܕܼܵܐܹ̇ܝܢ ܀|
    block |܃ܚܙܹ̇ܝܬܼ ܠܲܡ ܕܐܝܼܬܲܝ ܐܸܢܵܐ ܘܐܲܢ̄ܬܿܘܿܢ ܒܦܘܼܠܚܵܢ ܐܲܪܥܵܐ|
    block |ܟܲܕܼ ܐܵܣ̇ܪܝܼܢܲܢ ܟܲܦܹ̈ܿܐ ܒܚܲܩܠܵܐ ܠܡܵܙܘܿܢ ܙܲܒܼܢܵܐ ܀|
    block |܃ܚܙܹ̇ܝܬܼ ܕܐܸܙܕܲܩܦܲܬ̤ ܟܲܦܵܐ ܕܲܩܢܘܿܡܝ ܘܬܸܪܨܲܬ̤ ܩܵܡܲܬ̤|
    block |ܘܲܚܙܹ̇ܝܬܼ ܟܲܦܹ̈ܐ ܕܲܩܢܘܿܡܲܝ̈ܟܿܘܿܢ ܟܲܕܼ ܣܵܓܼ̈ܕܵܢ ܠܝܼ ܀|
  block
    block |܃ܒܟܲܦܹ̈ܐ ܚܵܘܝܹܗ ܟܲܦܢܵܐ ܕܪܵܕܹܐ ܘܲܡܩܲܦܲܚ ܟܠ|
    block |ܘܲܒܼܣܸܓܼ̈ܕܵܬܼܗܹܝܢ ܫܘܼܥܒܵܕܼ ܐܲܚܵܘ̈ܗܝ ܕܲܣܓܸܕܼܘ ܩܘܼܕܸܡܵܘܗܝ ܀|
    block |܃ܚܕܲܥܣܲܪ ܟܲܦܝܼ̈ܢ ܟܲܦ̣ ܪܹ̈ܫܲܝܗܘܿܢ ܘܲܣܓܸܕܼ ܠܲܚܕܼܵܐ|
    block |ܘܦܸܫܛܲܬ̤ ܐܝܼܕܼܵܐ ܘܲܪܕܵܬܼ ܐܸܢܹܝܢ ܘܲܙܟܼܵܬ̤ ܐܹܢܝܢ ܀|
    block |܃ܐܘܿ ܬܸܕܼܡܘܼܪܬܵܐ ܕܲܒܼܝܲܕܼ ܟܲܦܹ̈ܐ ܡܸܬܼܚܵܘܝܵܐ ܗ̄ܘ̣ܵܬܼ|
    block |ܕܟܲܦܢܵܐ ܘܣܲܒܼܥܵܐ ܬܪܸܥܣܲܪ ܡܸܬܼܒܲܕܲܩ ܗ̄ܘ̣ܵܐ ܀|
    block |܃ܐܹܝܘ ܡܸܢܝܵܢܵܐ ܕܝܲܪ݁ܚܹܐ ܚܕܲܥܣܲܪ ܕܚܵܒܼܘ ܘܐܸܬܼܡܲܣܟܲܢܘ|
    block |ܘܐܲܣܢܸܩ ܐܸܢܘܿܢ ܪܸܡܙܵܐ ܟܲܣܝܵܐ ܥܲܠ ܚܲܕܼ ܝܲܪܝܵܐ ܀|
    block |܃ܐܘܿ ܡ̇ܙܘܿܢܵܐ ܕܟܲܕܼ ܗܘ̤ ܙܵܐܹ̇ܢ ܫܐܸ݂ܠ ܡ̇ܙܘܿܢܵܐ|
    block |ܒܟܲܦܹ̈ܐ ܬܪܸܥܣܲܪ ܕܡܸܬܼܟܲܫ̈ܦܵܢ ܗ̣̄ܘܲܝ̈ ܟܲܦܵܐ ܀|
    block |܃ܐܹܝܘ ܠܲܟܼܝܵܢܵܐ ܕܲܫܘܸܐ ܟܠܹܗ ܘܲܦܠܝܼܓܼ ܟܠܹܗ|
    block |ܘܡܸܢܹܗ ܟܲܦܢܵܐ ܐܵܦ ܡܵܙܘܿܢܵܐ ܚܲܣܝܼܪ ܘܲܓܼܡܝܼܪ ܀|
    block |܃ܚܲܕܼ ܗ̄ܘ̣ ܟܝܵܢܵܐ ܘܲܫܘܸܐ ܟܠܹܗ ܒܟܼܠܡܵܐ ܕܲܩܢܸܐ|
    block |ܘܲܦܠܝܼܓܼ ܟܠܹܗ ܒܝܲܕܼ ܨܸܒܼܝܵܢܵܐ ܕܦܵܪܘܿܫܘܼܬܹܗ ܀|
    block |܃ܡ̣ܢ ܚܲܕܼ ܢܸܒܼܥܵܐ ܪܕܼܵܘ ܗܲܕܵܡܹ̈ܐ ܐܲܝܟ ܡܲܒܿܘܼܥܹ̈ܐ|
    block |ܘܲܚܕܲܥܣܲܪ ܓܵܙ̣ܘ ܘܚܲܕܼ ܐܸܫܬܲܦܲܥ ܒܪܸܕܼܝܵܐ ܕܚܘܼܒܹܿܗ ܀|
    block |܃ܒܲܕܼܡܘܼܬܼ ܓܝܼܚܘܿܢ ܚܵܘܝܼ ܪܸܕܼܝܹܗ ܒܐܲܪܲܥ ܡܸܨܪܹܝܢ|
    block |ܘܚܲܕܿܝܼ ܫܸܩܝܵܐ ܕܲܡܠܝܼܠܘܼܬܹܗ ܛܵܒܼ ܡ̣ܢ ܚܲܪܫܵܐ ܀|
    block |܃ܓܝܼܚܘܿܢ ܝܼܒܸܫ̣ ܕܲܟܼܠܵܝܗܝ ܥܵܘ̣ܠܵܐ ܠܪܸܕܼܝܹܗ ܪܲܒܵܐ|
    block |ܘܝܵܘܣܸܦ ܐܲܪܕܲܝܼ ܫܸܦܥܵܐ ܚܲܠܝܵܐ ܒܝܲܕܼ ܡ̇ܙܘܿܢܵܐ ܀|
    block |܃ܒܚܸܠܡܵܐ ܕܲܚܙ̣ܵܐ ܒܲܕܸܿܩ ܠܐܲܚܵܘ̈ܗܝ ܥܲܠ ܬܲܪ̈ܬܲܝܗܹܝܢ|
    block |ܕܕܲܡ ܢܸܬܼܟܲܚܕܼܘܼܢ ܡ̣ܢ ܒܘܼܕܵܩܵܐ ܕܲܒܼܝܲܕܼ ܟܲܦܹ̈ܐ ܀|
    block |܃ܗܘ̤ܵܐ ܝܲܬܿܝܼܪܵܐ ܒܘܼܕܵܩ ܐ̄ܪ݁ܵܙܹܐ ܠܒܼܝܼܫܘܼܬܼ ܝܲܨܵܪܵܐ|
    block |ܘܲܛܠܲܡ̣ܘ ܐܸܢܹܝܢ ܠܲܣܬܼܝܼܪ݁ܵܬܼܵܐ ܕܲܓܼܠ̣ܵܐ ܒܟܲܦܹ̈ܐ ܀|
    block |܃ܠܵܐ ܐܸܬܼܥܲܕܵܪܘ ܐܲܚܲܝ̈ ܝܵܘܣܸܦ ܡ̣ܢ ܒܘܼܕܵܩܵܘ̈ܗܝ|
    block |ܐܸܠܵܐ ܕܐܵܘܣܸܦܘ ܡܸܪܲܬܼ ܢܲܦܫܵܐ ܠܘܼܩܒܲܠ ܚܸܠܡܵܘ̈ܗܝ ܀|
    block |܃ܐܲܣܓܿܝܼܘ ܣܲܩ̣ܪܘܼܗܝ ܡܸܛܠ ܫܘܼܦܪ̈ܵܘܗܝ ܐܲܝܟ ܚܲܣܵܡܹ̈ܐ|
    block |ܕܡܸܛܠ ܡ̇ܢܵܐ ܦܠܸܐ ܥܲܡ ܫܘܼܦܪܹܗ ܐܵܦ ܪܸܥܝܵܢܹܗ ܀|
    block |܃ܘܲܟܼܡܵܐ ܕܗܸܢܘ̣ܿܢ ܐܲܣܓܿܝܼܘ ܣܲܩ̣ܪܘܼܗܝ ܥܲܠ ܪܘܼܡܪܵܡܹܗ|
    block |ܥܲܒܼ݂ܕܹܿܗ ܡܵܪܹܗ ܢܸܒܼܥܵܐ ܕܡܲܪܕܸܿܐ ܚܹܝܠ ܟܲܣ̈ܝܵܬܼܵܐ ܀|
    block |܃ܗܦ݂ܲܟ ܘܲܓܼܠ̣ܵܐ ܒܹܗ ܒܚܸܙܘܵܐ ܕܲܬܼܪܹܝܢ ܐ̄ܪܵܙܵܐ ܐ̄ܚܪܹܢܵܐ|
    block |ܕܩܵܥܹ̇ܐ ܒܚܲܝܠܹܗ ܐܲܝܟ ܟܵܪܘܿܙܵܐ ܥܲܠ ܫܘܼܠܛܵܢܹܗ ܀|
    block |ܚܙܹ̇ܝܬܼ ܠܲܡ ܚܸܠܡܵܐ ܬܢ̣ܵܐ ܡܲܟܼܝܼܟܼܵܐ ܠܐܲܒܼܘܼܗܝ ܘܠܐܲܚܵܘ̈ܗܝ܃|
  block
    block |ܘܗܵܐ ܢܲܗܝܼܪܹ̈ܐ ܫܸܡܫܵܐ ܘܣܲܗܪܵܐ ܣܵܓܼ̇ܕܲܝܼܢ ܩܘܼܕܼܡܲܝ ܀|
    block |܃ܥܲܡ ܐܸܣܦܹܪܵܐ ܕܫܸܡܫܵܐ ܪܲܒܵܐ ܘܣܲܗܪܵܐ ܪܲܓܼܝܵܐ|
    block |ܚܕܲܥܣܲܪ ܟܵܘܟܿܒܹ̈ܐ ܚܙܹ̇ܝܬܼ ܕܲܟܼܕܼܝܼܢܝܼܢܝܼܢ ܒܢܝܼܪܵܐ ܕܣܸܓܼܕܲܬܼܝ ܀|
    block |܃ܚܙܹ̇ܐ ܝܵܠܘܿܕܹܗ ܕܚܸܠܡܹܗ ܐܵܬܼܵܐ ܗ̄ܘ̣ ܕܫܸܡ ܫܘܼܠܛܵܢܹܗ|
    block |ܘܲܬܼܡܲܗ ܣܲܓܿܝܼ ܕܪܲܒܵܐ ܗ̄ܝܼ ܡܸܢܹܗ ܐܲܝܕܵܐ ܕܒܲܕܸܿܩ ܀|
    block |܃ܓܠ̣ܵܐ ܠܹܗ ܠܲܒܼܪܹܗ ܚܲܝܠܵܐ ܕܲܟܼܣܸܐ ܒܓܼܵܘ ܦܸܠܐܬܼܵܐ|
    block |ܕܐ̄ܢܵܐ ܠܲܡ ܘܐܸܡ̇ܟ ܘܐܲܚܲܝ̈ܟ ܢܹܐܬܸܐ ܘܢܸܣܓܿܘܿܕܼ ܩܘܼܕܼܡܲܝܟ ܀|
    block |܃ܒܬܲܗܪܵܐ ܪܲܒܵܐ ܩܵܡ̣ ܙܲܕܼܝܼܩܵܐ ܒܐܲܝܠܹܝܢ ܕܲܡܫܲܥ̣|
    block |ܘܲܪܢ̣ܵܐ ܣܲܓܿܝܼ ܕܕܲܠܡܵܐ ܚܣܵܡܵܐ ܢܥܵܘܸܟ ܚܘܼܒܵܐ ܀|
    block |܃ܒܨܸܒܼܝܵܢ ܐܲܚܵܘ̈ܗܝ ܡܸܬܼܒܲܩܸܐ ܗ̄ܘ̣ܵܐ ܐܲܝܟ ܝܵܕܼܘܿܥܵܐ|
    block |ܕܕܲܠܡܵܐ ܡܸܪܬܼܵܐ ܘܒܼܝܼܫܘܼܬܼ ܢܸܟܼܠܵܐ ܫܵܪܹܐ ܠܚܸܠܡܹ̈ܐ ܀|
    block |܃ܘܲܟܼܡܵܐ ܕܝܲܩܘܿܒ ܒܐܲܝܕܵܐ ܕܟܹܐܢܵܐ ܡܸܬܼܒܲܩܸܐ ܗ̄ܘ̣ܵܐ|
    block |ܝܲܨܪܵܐ ܕܲܒܼܢܵܘ̈ܗܝ ܢܸܟܼܠܵܐ ܒܟܸܣܝܵܐ ܡܸܨܛܲܢܲܥ ܗ̄ܘ̣ܵܐ ܀|
    block |܃ܚܣܲܡ̣ܘ ܡܲܪ̈ܵܚܹܐ ܘܲܣܢ̣ܵܘ ܣܲܓܿܝܼ ܠܡܲܡܝܼܡ ܢܲܦܫܵܐ|
    block |ܕܲܚܙ̣ܵܘ ܕܝܼܪܸܒܼ ܒܝܲܕܼ ܓܸܠܝܵܢܹ̈ܐ ܪ̈ܘܼܚܵܢܵܝܹܐ ܀|
    block |܃ܗܘ̤ ܥܲܡ ܐܲܚܵܘ̈ܗܝ ܡܸܬܼܪܲܒܸܿܐ ܗ̄ܘ̣ܵܐ ܘܐܲܚܵܘ̈ܗܝ ܥܲܡܹܗ|
    block |ܘܟܲܕܼ ܗܘ̤ ܫܘܸܐ ܗ̄ܘ̣ܵܐ ܠܸܒܵܐ ܕܐܲܚܵܘ̈ܗܝ ܠܦܝܼܓܼ ܗ̄ܘ̣ܵܐ ܘܲܣܕܼܝܼܩ ܀|
    block |܃ܗܘ̤ ܐܲܣܝܼܪ ܗ̄ܘ̣ܵܐ ܒܚܘܼܒܵܐ ܕܐܲܒܼܘܼܗܝ ܘܕܲܩܢܘܿܡܲܝ̈ܗܘܿܢ|
    block |ܘܗܸܢܘ̣ܿܢ ܥܵܩ̇ܪܝܼܢ ܒܸܢܝܵܢ ܚܘܼܒܵܐ ܒܢܲܝ̈ܐ ܕܢܸܟܼܠܵܐ ܀|
    block |܃ܗܘ̤ ܥܲܡ ܐܲܒܼܘܼܗܝ ܚܙܝܼܩ ܒܐܵܘܝܘܼܬܼܵܐ ܕܣܘܼܢܩܵܢܲܝ̈ܗܘܿܢ|
    block |ܘܗܸܢܘ̣ܿܢ ܣܵܬܼ̇ܪܝܼܢ ܚܘܼܒܵܐ ܕܝܼܠܹܗ ܘܲܕܼܝܵܠܘܿܕܹܗ ܀|
    block |܃ܚܣܵܡܵܐ ܣܲܡܝܵܐ ܣܲܡܝܼ ܐܸܢܘܿܢ ܠܐܲܚܲܝ̈ ܝܵܘܣܸܦ|
    block |ܘܠܵܐ ܚܙ̣ܵܘ ܢܘܼܗܪܵܐ ܕܙܲܕܿܝܼܩܘܼܬܼܵܐ ܕܲܟܼܣܸܐ ܒܚܸܠ̈ܡܵܘܗܝ ܀|
    block |܃ܚܣܵܡܵܐ ܗܘ̤ܵܐ ܠܗܘܿܬ ܐܲܝܟ ܬܲܚܦܝܼܬܼܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܘܠܵܐ ܐܸܬܼܒܲܩܝܼܘ ܕܥܸܠܲܬܼ ܚܸܠܡܵܐ ܠܗܘܿܢ ܥܘܼܕܼܪܵܢܵܐ ܗ̄ܝܼ ܀|
    block |܃ܚܣܵܡܵܐ ܡܝܼܬܼܵܐ ܕܡܝܼܬܼ ܟܲܕܼ ܠܵܐ ܡܝܼܬܼ ܘܚܲܝ ܟܲܕܼ ܠܵܐ ܚܲܝ|
    block |ܡܝܼܬܼ ܠܲܫܪܵܪܵܐ ܘܚܲܝ ܠܲܚܛܝܼܬܼܵܐ ܘܠܲܝܬܵܘܗܝ ܘܐܝܼܬܼܵܘܗܝ ܀|
    block |܃ܐܲܝܢܵܘ ܒܝܼܫܵܐ ܕܒܼܝܼܫ ܘܲܡܕܲܪܲܡ ܡ̣ܢ ܒܝܼܫܘܼܬܹܗ|
    block |ܘܡܲܢ̣ܘܼ ܕܲܓܼܠܝܼܙ ܡ̣ܢ ܢܲܗܝܼܪܵܐ ܐܲܝܟ ܣܲܟܼܠܘܼܬܹܗ ܀|
    block |܃ܩܪ̣ܵܐ ܠܲܡ ܝܲܥܩܘܿܒܼ ܘܐܸܡ݂ܲܪ ܠܲܒܼܪܹܗ ܝܵܘܣܸܦ ܢܲܟܼܦܵܐ|
    block |ܕܬܼܵܐ ܙܸܠ ܘܲܚܙܝܼ ܫܠܵܡܵܐ ܕܐܲܚܲܝ̈ܟ ܘܲܕܡܲܪܥܝܼܬܼܵܐ ܀|
    block |܃ܚ̣ܙܲܩ ܬܲܡܼܝܼܡܵܐ ܐܲܝܟ ܕܐܸܬܼܦܲܩܲܕܼ ܡ̣ܢ ܝܵܠܘܿܕܹܗ|
    block |ܘܥܲܡ ܗܲܕܵܡ̇ܘ̈ܗܝ ܐܵܦ ܪܸܥܝܵܢܹܗ ܒܲܦܫܝܼܛܘܼܬܼܵܐ ܀|
    block |܃ܚܙ̣ܵܐܘܼܗܝ ܕܐܵܬܹ̇ܐ ܘܲܚܘܝܼܚ ܟܹܐܢܵܐ ܫܦܝܼܥܵܐ|
    block |ܘܲܠܛܲܫܘ̣ ܣܲܝܦܵܐ ܕܪܸ̈ܥܝܵܢܲܝܗܘܿܢ ܕܲܢܡܝܼܬܼܘܢܵܝܗܝ ܀|
    block |ܗܵܐ ܠܲܡ ܐܵܬܹ̇ܐ ܚܵܠܹ̇ܡ ܚܸܠܡܹ̈ܐ ܥ̣ܢܵܘ ܡܲܪ̈ܵܚܹܐ܃|
  block
    block |ܬܵܘ ܕܲܢܪܝܼܡܝܼܘܗܝ ܡ̣ܢ ܚܲܝܘܼܬܼܵܐ ܘܢܸܫܪܸܐ ܚܸܠܡܵܘ̈ܗܝ ܀|
    block |܃ܢܫܲܬܸܿܩ ܚܲܝܵܘ̈ܗܝ ܕܠܵܐ ܬܘܼܒܼ ܢܸܗܪܘܿܓܼ ܒܲܫܒܼܝܼ̈ܚܵܬܼܵܐ|
    block |ܕܕܲܠܡܵܐ ܢܲܡܠܸܟ ܘܲܢܫܲܥܒܸܿܕܼ ܠܲܢ ܐܲܝܟ ܡ̇ܐ ܕܲܚܙ̣ܵܐ ܀|
    block |܃ܩ̣ܪܸܒܼ ܬܲܡܝܼܡܵܐ ܫܐܸܠ̣ ܒܲܫܠܵܡܵܐ ܕܡܲܠܝܲܝ̈ ܪܘܼܓܼܙܵܐ|
    block |ܘܠܵܐ ܦܲܢܝܼܘ ܠܹܗ ܐܲܝܕܵܐ ܕܦܲܐܝܵܐ ܠܚܘܼܒܵܐ ܕܐܲܚܹ̈ܐ ܀|
    block |܃ܩܲܒܸܿܠܘ ܡܸܢܹܗ ܡܙܘܿܢ ܙܲܒܼܢܵܐ ܕܚܲܝܹ̈ܐ ܕܙܲܒܼܢܵܐ|
    block |ܘܛܲܒܲܥܘ ܓܘܼܫܡܹܗ ܒܢܸܟܼܠܵܐ ܕܡ̇ܘܬܵܐ ܕܲܢܡܝܼܬܼܘܢܵܝܗܝ ܀|
    block |܃ܫܐܸ݂ܠ ܒܲܫܠܵܡܗܘܿܢ ܒܚܘܼܒܵܐ ܘܪ̈ܲܚܡܹܐ ܘܢܲܫܸܩ ܐܸܢܘܿܢ|
    block |ܘܠܵܐ ܦܲܢܝܼܘܼ ܠܹܗ ܫܠܵܡܵܐ ܕܝܲܗ̣̄ܒܼ ܠܗܘܿܢ ܐܲܟܼܡܵܐ ܕܘܵܠܹ̇ܐ ܀|
    block |܃ܐܸܟܲܠ̣ܘ ܠܲܚܡܵܐ ܕܐܸܫܬܲܕܲܪ ܠܗܘܿܢ ܡ̣ܢ ܐܲܒܼܘܼܗܘܿܢ|
    block |ܘܫܲܪܝܼܘ ܡܪܲܟܿܒܼܝܼܢ ܦܘܼܪ̈ܣܹܐ ܨܢܝܼܥܹ̈ܐ ܐܲܝܟ ܕܢܵܘܒܿܘܼܢܵܝܗܝ ܀|
    block |܃ܟܲܕܼ ܚܙ̣ܵܐܘܼܗܝ ܗ̄ܘ̣ܵܘ ܟܠܗܘܿܢ ܐܲܚܵܘ̈ܗܝ ܗܵܟܲܢ ܐܸܡ݂ܲܪܘ|
    block |ܕܗܵܐ ܠܲܡ ܡܲܛܝܼ ܝܵܠܹ̇ܡ ܚܸܠܡܹ̈ܐ ܘܡ̇ܘܕܲܥ ܐ̄ܪ̈ܵܙܹܐ ܀|
    block |܃ܗܵܢܵܘ̇ ܝܵܪܬܵܐ ܕܒܲܣܝܼܡ ܪܹܝܚܹܗ ܩܕܼܵܡ ܝܵܠܘܿܕܹܗ|
    block |ܢܢܲܛܪ ܐܸܒܼܠܹܗ ܒܓܼܵܘ ܣܵܚܪ̈ܵܬܲܢ ܘܲܩܕܼܵܡ ܐܲܒܼܘܼܗܝ ܀|
    block |܃ܗܵܢܵܘ̇ ܕܲܥܬܼܝܼܕܼ ܕܢܸܗܘܸܐ ܡ̇ܪܵܐ ܘܲܢܫܲܥܒܸܿܕܼ ܠܲܢ|
    block |ܘܒܲܕܼܡܘܼܬܼ ܡ̇ܪܵܐ ܢܸܣܓܿܘܿܕܼ ܩܘܼܕܼܡ̇ܘܗܝ ܘܢܸܫܬܲܥܒܲܕܼ ܠܹܗ ܀|
    block |܃ܐܸܬܼܚܲܫܲܒܼܘ ܗ̄ܘ̣ܵܘ ܐܲܚܵܘ̈ܗܝ ܕܝܵܘܣܸܦ ܟܲܕܼ ܐܵܡ̇ܪܝܼܢ ܗ̄ܘ̣ܵܘ|
    block |ܕܒܲܐܝܼܠܹܝܢ ܦܘܼܪ̈ܣܹܐ ܢܸܕܼܚܩܘܼܢܵܝܗܝ ܡ̣ܢ ܒܹܝܬܼ ܐܲܒܼܘܼܗܝ ܀|
    block |܃ܘܕܲܚ̣ܙܵܐ ܐܸܢܘܿܢ ܝܵܘܣܸܦ ܠܐܲܚܵܘ̈ܗܝ ܕܲܟܼܡܝܼܪܝܼܢ ܗ̄ܘ̣ܵܘ|
    block |ܩ̣ܪܸܒ ܨܹܐܕܲܝܗܘܿܢ ܘܫܲܐܸܠ ܐܸܢܘܼܢ ܕܡ̇ܢ ܟܵܪܝܵܐ ܠܟܼܘܿܢ ܀|
    block |܃ܕܲܠܡܵܐ ܐܲܪܝܵܐ ܢܦ݂ܲܠ ܒܲܓܼܙܵܪܵܐ ܘܐܲܥܕܲܝܼ ܓܸܙܪܵܐ|
    block |ܘܕܲܠܡܵܐ ܕܹܐܒܹ̈ܐ ܦܣܲܩ̣ܘ ܒܲܛ̈ܢܵܬܼܵܐ ܘܦܲܪܪܸܬܘܼ ܐܸܢܹܝܢ ܀|
    block |܃ܕܲܠܡܵܐ ܓܼܝܣܵܐ ܦܣܲܩ̣ ܡ̣ܢ ܥܵܢ̈ܵܐ ܘܲܕܼܒܲܪ ܘܐܸܙܲܠ|
    block |ܘܡܸܛܠ ܗܵܕܹܐ ܕܲܗܘ̤ܵܬܼ ܝܵܘܡ̇ܢ ܗܵܐ ܟܲܪܝܵܐ ܠܟܼܘܿܢ ܀|
    block |܃ܠܵܐ ܐܸܟܼܪܸܐ ܠܟܼܘܿܢ ܐܸܢܗܘ̤ ܕܓܼܕܼܫܲܬ̤ ܗܵܕܹܐ ܥܸܠܬܼܵܐ|
    block |ܕܐܝܼܬܼ ܒܹܝܬܼ ܐܲܒܼܘܼܢ ܥܘܼܬܼܪܵܐ ܪܲܒܵܐ ܕܠܵܐ ܡܸܣܬܲܝܲܟ ܀|
    block |܃ܙܲܠܝܼܠܵܐܝܼܬܼ ܦܩܲܪܘ ܙܲܠܝܼܠܹ̈ܐ ܒܗܵܢܵܐ ܫܲܪܒܵܐ|
    block |ܘܲܙܥܝܼܦܵܐܝܼܬܼ ܡܦܲܢܹܝܢ ܗ̄ܘ̣ܵܘ ܠܹܗ ܦܸܬܼܓܼܵܡ ܥܵܘ̣ܠܵܐ ܀|
    block |܃ܒܲܪ ܓܼܢܵܒܼܬܵܐ ܠܡܵܢ ܡܡܲܠܸܠ ܐܲܢ̄ܬܿ ܩܵܠܹ̈ܐ ܚܢܝܼܓܹ̈ܐ|
    block |ܕܡܸܛܠܵܬܼܵܟ ܗܵܐ ܡܸܬܿܬܿܥܝܼܩܝܼܢ ܥܸܣܪܵܐ ܓܼܒܼܪ̈ܝܼܢ ܀|
    block |܃ܩܪܝܼ ܠܗܘܿܢ ܠܚܸܠܡܹ̈ܐ ܗܵܢܘܿ݁ܢ ܕܲܚܠܲܡ̣ܐܼ ܒܟܼܠܗܘܿܢ ܝܵܘܡܲܝ̈ܟ|
    block |ܘܲܢܦܲܨܘܿܢܵܟ ܡ̣ܢ ܐܘܼܠܨܵܢܹ̈ܐ ܕܗܵܐ ܡܲܛܝܼ ܠܵܟ ܀|
    block |܃ܪܗܸܛ ܝܼܗܘܼܕܼܵܐ ܘܲܫܡ݂ܲܛ ܣܲܝܦܵܐ ܐܲܝܟ ܕܢܡܝܼܬܼܝܼܘܼܗܝ|
    block |ܘܪܘܼܒܹܝܠ ܛܲܝܸܒܼ ܓܘܼܒܵܐ ܣܦܝܼܩܵܐ ܕܢܸܣܬܲܬܲܪ ܒܹܗ ܀|
    block |ܫܕܼܵܐܘܼܗܝ ܐܲܚܵܘ̈ܗܝ ܟܲܕܼ ܒܵܟ݂ܹ̇ܐ ܗ̄ܘ̣ܵܐ ܘܲܡܪܝܼܡ ܩܵܠܹܗ܃|
  block
    block |ܕܡ̇ܢܵܐ ܥܸܒܼ̇ܕܹܿܬܼ ܘܡ̇ܢܵܐ ܗ̄ܝܼ ܣܲܟܼܠܘܼܬܼܗܝ ܕܗܵܐ ܦܪܲܥܬܿܘܿܢܵܢܝ ܀|
    block |܃ܨܲܠܝܼ ܝܵܘܣܸܦ ܒܐܸܫܬܹܿܗ ܕܓܼܘܼܒܵܐ ܘܲܩ̣ܪܵܐ ܠܡܵܪܹܗ|
    block |ܕܵܐܹ̇ܝܢ ܒܩܘܼܫܬܵܐ ܕܘܼܢ ܟܹܐܢܵܐܝܼܬܼ ܒܹܝܬܼ ܠܝܼ ܘܠܲܐܚܲܝ̈ ܀|
    block |܃ܚܵܪ̣ ܗ̄ܘ̣ܵܐ ܝܵܘܣܸܦ ܠܪܵܘܡ̇ܐ ܘܥܘܼܡܩܵܐ ܘܠܲܝܬܿ ܕܲܡܥܲܕܲܪ|
    block |ܘܗܵܐ ܬܲܓܵܪܹ̈ܐ ܐܸܬܿܛܲܝܲܒܼܘ ܠܹܗ ܡ̣ܢ ܐܲܠܵܗܵܐ ܀|
    block |܃ܗܝ̤ ܟܹܐܢܘܼܬܼܵܐ ܛܲܝܒܲܬ̤ ܐܸܢܘܿܢ ܠܐܲܦܲܝ̈ ܓܘܼܒܵܐ|
    block |ܕܢܹܐܬܼܘܿܢ ܢܦܲܝܓܼܘܼܢ ܬܲܡ̇ܢ ܛܲܗܪܵܐ ܡܸܛܠܵܬܹܗ ܀|
    block |܃ܩ̣ܪܸܒܼܘ ܬܲܓܵܪܹ̈ܐ ܠܐܲܦܲܝ̈ ܓܘܼܒܵܐ ܘܐܲܩܲܪܘ ܛܲܗܪܵܐ|
    block |ܪܗܸܛܘ̣ ܣܵܪ̈ܘܿܚܹܐ ܠܐܲܦܲܝ̈ ܓܘܼܒܵܐ ܕܢܸܙܘܿܢ ܐܸܢܘܿܢ ܀|
    block |܃ܐܲܣܩܘܼܗܝ ܠܝܵܘܣܸܦ ܡ̣ܢ ܓܵܘ ܓܘܼܒܵܐ ܘܕܲܒܼܪܘܼܗܝ ܘܐܸܙܲܠܘ̣|
    block |ܘܫܲܪܝܼܘ ܒܵܥܹ̇ܝܢ ܠܘܸܝܵܐ ܒܐܘܼܪܚܵܐ ܕܢܹܐܙܲܠ ܥܲܡܗܘܿܢ ܀|
    block |܃ܩ̣ܪܸܒܼܘ ܣܵܪ̈ܘܿܚܹܐ ܠܘܵܬܼ ܬܲܓܵܪܹ̈ܐ ܘܫܲܐܸܠܘ ܐܸܢܘܿܢ|
    block |ܕܐܸܢ ܒܵܥܹ̇ܝܢ ܐ̄ܢܬܿܘܿܢ ܥܲܒܼܕܵܐ ܠܡܸܙܒܲܢ ܐܝܼܬܼ ܗ̄ܘ̣ ܨܹܐܕܲܝܢ ܀|
    block |܃ܛܲܠܝܵܐ ܥܠܲܝܡܵܐ ܕܫܲܦܝܼܪ ܚܸܙܘܹܗ ܘܲܪܓܼܝܼܓܼ ܣܲܓܿܝܼ|
    block |ܕܚܲܟܿܝܼܡ ܘܝܵ̇ܕܲܥ ܠܲܡܫܲܡܵܫܘܼ ܥܒܝܼܪܵܐ ܘܐ̄ܢܵܫܵܐ ܀|
    block |܃ܡܲܝܬܹܿܝܢܲܢ ܠܹܗ ܘܚܵܙܹ̇ܝܢ ܐ̄ܢܬܿܘܿܢ ܠܹܗ ܩܘܿܨܘܼܢ ܛܝܼܡܵܘ̈ܗܝ|
    block |ܗܲܒܼܘ ܠܲܢ ܛܝܼܡܹ̈ܐ ܘܲܕܼܒܲܪܘ ܥܲܒܼܕܵܐ ܘܙܸܠܘ ܒܲܫܠܵܡܵܐ ܀|
    block |܃ܪܗܸܛܘ̣ ܡܲܪ̈ܲܚܹܐ ܥܲܠ ܡܲܟܿܝܼܟܼܵܐ ܕܲܢܙܲܒܿܢܘܼܢܵܝܗܝ|
    block |ܐܲܝܟ ܡ̇ܐ ܕܲܪܗܸܛܘ ܐܵܦ ܝܗ̄ܘܼܕܵܝܹ̈ܐ ܥܲܠ ܦܵܪܘܿܩܲܢ ܀|
    block |܃ܣܲܓܿܝܼ ܕܵܡܹ̇ܐ ܫܲܪܒܹܿܗ ܕܝܵܘܣܸܦ ܠܲܕܼܦܵܘܿܩܲܢ|
    block |ܕܟܲܕܼ ܠܵܐ ܐܲܣܟܸܿܠ ܬܠܵܐ̣ܘܼܗܝ ܒܝܼܫܹ̈ ܠܥܸܠ ܡ̣ܢ ܩܲܝܣܵܐ ܀|
    block |܃ܚܲܪܡ̇ܢܵܐܝܼܬܼ ܣܥ݂ܲܪܘ ܡܲܪ̈ܵܚܹܐ ܒܗܵܘ̇ ܬܲܡܝܼܡܵܐ|
    block |ܘܲܕܼܠܵܐ ܚܵܘܣܵܢ ܨܵܕܼܘ ܗ̄ܘ̣ܵܘ ܘܐܲܝܬܿܝܘܼܗܝ ܨܹܝܕܼ ܬܲܓܵܪܹ̈ܐ ܀|
    block |܃ܚܙ̣ܵܘ ܬܲܓܵܪܹ̈ܐ ܠܫܘܼܦܪܹܗ ܕܝܵܘܣܸܦ ܘܐܸܬܼܪܲܓܼܪܲܓܼܘ ܠܹܗ|
    block |ܟܲܕܼ ܣܵܒܲܪܝܼܢ ܗ̄ܘ̣ܵܘ ܕܟܸܣܦܵܐ ܣܲܓܿܝܼ ܒܵܥܹ̇ܝܢ ܗ̄ܘ̣ܵܘ ܒܹܗ ܀|
    block |܃ܥܢ̣ܵܘ ܡܲܪ̈ܵܚܹܐ ܕܥܸܣܪܝܼܢ ܕܟܸܣܦܵܐ ܒܵܥܹ̇ܝܢܲܢ ܒܹܗ|
    block |ܘܠܵܐ ܣܲܓܿܝܼܐܝܼܢ ܐܘܼܟܼܠܵܐ ܗ̄ܘ̣ ܕܝܵܘܡ̇ܐ ܗܲܒܼܘܼܢ ܘܣܲܒܼܘܼܢ ܀|
    block |܃ܡ̣ܢ ܕܲܚܙ̣ܵܐ ܗ̄ܘ̣ܵܐ ܝܵܘܣܸܦ ܛܲܠܝܵܐ ܕܗܵܕܹܐ ܦܣܲܩ̣ܘ ܠܹܗ|
    block |ܘܡܸܬܼܢܲܟܼܪܸܐ ܠܹܗ ܡ̣ܢ ܒܹܝܬܼ ܐܲܒܼܘܼܗܝ ܘܡ̣ܢ ܒܹܝܬܼ ܐܲܚܵܘ̈ܗܝ ܀|
    block |܃ܒܪܲܟ ܗ̄ܘ̣ܵܐ ܘܲܣܓܸܕܼ ܩܘܼܕܼܡܲܬܼ ܐܲܚܵܘ̈ܗܝ ܟܲܕܼ ܒܵܟܹ̇ܐ ܗ̄ܘ̣ܵܐ|
    block |ܘܫܵܦ̈ܥܵܢ ܕܸܡܥܵܘ̈ܗܝ ܥܲܠ ܟܲܬܼܦܵܬܼܗܘܿܢ ܘܒܼܵܥܹܐ ܡܸܢܗܘܿܢ ܀|
    block |܃ܐܹܡܘܼܬܼ ܗܵܪܟܵܐ ܡ̣ܢ ܐܝܼܕܲܝ̈ܟܿܘܿܢ ܒܗܵܢ ܥܸܕܵܢܵܐ|
    block |ܘܠܵܐ ܐܸܙܕܲܒܲܢ ܘܐܸܗܘܸܐ ܥܲܒܼܪܵܐ ܒܒܹܝܬܼ ܢܘܼܟܼܪ̈ܵܝܹܐ ܀|
    block |܃ܡ̇ܘܡܸܐ ܐ̄ܢܵܐ ܠܟܼܘܿܢ ܒܗܵܘ̇ ܐܲܠܵܗܵܐ ܕܒܝܹܬܼ ܐܲܒܼܪܵܗܵܡ|
    block |ܠܵܐ ܬܫܲܕܿܪܘܼܢܵܢܝ ܠܐܲܬܼܪ̈ܵܘܵܬܼܵܐ ܕܠܵܐ ܡܕܲܪܲܫ ܐ̄ܢܵܐ ܀|
    block |ܡܸܛܠ ܝܲܥܩܘܿܒܼ ܗܵܐ ܟܲܪܝܵܐ ܠܝܼ ܕܫܵܒܹ̇ܩ ܐ̄ܢܵܐ ܠܹܗ܃|
  block
    block |ܘܓܼܵܥ̇ܝܵܐ ܥܠܲܝܟܿܘܿܢ ܐܵܦ ܣܲܝܒܲܘܼܬܹܗ ܘܛܲܠܝܘܼܬܼܝ ܥܲܡܹܗ ܀|
    block |܃ܪܘܼܒܹܝܠ ܒܘܼܟܼܪܵܐ ܝܵ̇ܕܪܬܵܐ ܪܚܝܼܡܵܐ ܚܘܼܣ ܥܲܠ ܐܲܚܘܼܟ|
    block |ܘܠܵܐ ܬܲܚܬܼܘܼܢܵܝܗܝ ܠܐܲܒܼܘܼܢ ܣܵܒܼܵܐ ܒܒܼܝܼܫܬܵܐ ܠܲܫܝܘܿܠ ܀|
    block |܃ܫܸܡܥܘܿܢ ܫܡܲܥܲܝܢܝ ܘܚܘܼܣ ܥܲܠ ܐܲܚܘܼܟ ܒܗܵܢ ܥܸܕܵܢܵܐ|
    block |ܘܠܵܐ ܐܸܙܕܲܒܲܢ ܘܐܸܗܘܸܐ ܥܲܒܼܕܵܐ ܠܒܹܝܬܼ ܢܘܼܟܼܪ̈ܵܝܹܐ ܀|
    block |܃ܝܗ̄ܘܼܕܼܵܐ ܙܪܝܼܙܵܐ ܘܓܼܘܼܪܝܵܐ ܕܐܲܝܵܐ ܢܛܘܼܠܘܼܢ ܪ̈ܲܚܡܲܝܟ|
    block |ܘܠܵܐ ܬܥܝܼܩܘܼܢܵܝܗܝ ܠܐܲܒܼܘܼܢ ܣܵܒܼܵܐ ܒܒܼܝܼܫܬܵܐ ܩܫܝܼܬܼܵܐ ܀|
    block |܃ܣܲܚܦܹܗ ܪܘܼܒܹܝܠ ܕܲܚܩܹܗ ܫܸܡܥܘܿܢ ܙܥܲܩ̣ ܒܹܗ ܝܗ̄ܘܼܕܵܐ|
    block |ܐܵܦ ܢܲܦܬܵܠܝ ܛܲܝܸܒܼ ܘܐܲܝܬܿܝܼ ܦܟܼܵܪܹ̈ܐ ܠܐܝܼܕܼܵܘ̈ܗܝ ܀|
    block |܃ܙܒܼܘܼܠܘܿܢ ܐܸܵܡܲ݁ܪ ܕܠܵܐ ܡܸܬܼܒܲܥ̈ܝܵܢ ܣܘܿܓܼܠܵܐ ܕܡܸܠܹ̈ܐ|
    block |ܦܘܼܟܼܪܘܼܗܝ ܠܛܲܠܝܵܐ ܘܐܲܫܠܡܘܼܢܵܝܗܝ ܘܦܘܼܫܘܼܢ ܡܸܢܹܗ ܀|
    block |܃ܡ̣ܢ ܕܲܚܙ̣ܵܐ ܗ̄ܘ̣ܵܐ ܝܵܘܣܸܦ ܛܲܠܝܵܐ ܕܠܲܝܬܿ ܬܘܼܒܼ ܡܸܠܹ̈ܐ|
    block |ܬܠ̣ܵܐ ܗ̄ܘ̣ܵܐ ܥܲܝܢܵܘ̈ܗܝ ܠܐܲܦܲܝ̈ ܪܵܘܡ̇ܐ ܘܗܵܟܲܢ ܐܸܡ̣ܲܪ ܀|
    block |܃ܡܲܢ ܕܹܝܢ ܥܲܒܼ݂ܕܲܢܝ ܐܲܝܟ ܦܵܪܲܚܬܼܵܐ ܩܲܠܝܼܠ ܓܸܦܹ̈ܐ|
    block |ܘܦܸܪܚܹ̇ܬܼ ܘܫܲܪܹܝܬܼ ܘܲܚܙܹ̇ܬܼ ܝܘܼܩܢܵܐ ܕܗܵܝ̇ ܣܲܝܒܲܘܼܬܼܵܐ ܀|
    block |܃ܡܲܢ ܕܹܝܢ ܝܲܗ̣̄ܒ ܠܝܼ ܩܵܠܵܬ ܕܪܲܥܡܵܐ ܕܚܲܣܝܼܢ ܡ̣ܢ ܟܠ|
    block |ܘܲܩܥܹ̇ܝܬܼ ܡ̣ܢ ܫܹܠܝ ܘܲܫܡ݂ܲܥ ܐܲܒܼܘܼܢ ܩܵܠ ܪ̈ܘܼܥܵܡܲܝ ܀|
    block |܃ܡܲܢ̣ܘܼ ܢܹܐܙܲܠ ܢܲܦܸܠ ܒܐܸܕܼܡܵܗ̇ ܕܗܵܝ̇ ܣܲܝܒܿܘܼܬܼܵܐ|
    block |ܕܗܵܐ ܒܲܪ ܢܸܕܪ̈ܲܝܟ ܗܵܐ ܡܸܬܿܛܲܪܲܦ ܒܐܲܢܼܪ̈ܵܘܵܬܼܵܐ ܀|
    block |܃ܡܲܢ̣ܘܼ ܩܵܪܸܒܼ ܠܪܵܘܡ̇ܐ ܪܲܒܵܐ ܕܙܲܠܝܼܠܘܼܬܼܵܐ|
    block |ܘܲܡܚܵܙܹܐ ܠܵܗ̇ ܠܗܵܝ̇ ܟܘܿܬܿܝܼܢܵܐ ܩܕܼܵܡ̇ܘܗܝ ܕܝܲܥܩܘܼܒܼ ܀|
    block |܃ܫܩ݂ܲܠܘ ܣܵܪ̈ܘܿܚܹܐ ܠܟܼܘܿܬܿܝܼܢ ܝܵܘܣܸܦ ܘܲܢܟ݂ܲܣܘ ܓܲܕܼܝܵܐ|
    block |ܘܲܠܟܼܘܿܬܿܝܼܢܵܐ ܦܲܠܦܲܠܘܗ̇ ܒܲܕܼܡ̇ܐ ܘܫܲܕܿܪܘܼܗ̇ ܠܐܲܒܼܘܼܗܝ ܀|
    block |܃ܟܲܕܼ ܥܸܠܲܬ̤ ܗ̄ܘ̣ܵܬܼ ܗܵܒ̇ ܟܘܿܬܿܝܼܢܵܐ ܩܕܼܵܡ̇ܘܗܝ ܕܝܲܥܩܘܿܒܼ|
    block |ܘܐܸܡ݂ܲܪܘ ܗ̄ܘ̣ܵܘ ܠܹܗ ܣܲܒܼ ܐܸܫܬܵܘܕܲܥ ܠܵܟ ܟܘܿܬܿܝܼܢܵܐ ܀|
    block |܃ܐܸܢ ܕܲܒܼܪܵܟ ܗ̄ܝܼ ܘܐܸܢ ܕܚܲܒܿܝܼܒܼܵܟ ܠܵܐ ܝܵ̇ܕܲܥܝܼܢܲܢ|
    block |ܕܲܒܼܓܼܵܘ ܚܘܼܪܒܐ ܚܢܲܢ ܐܸܫܟܲܚܢܵܗ̇ ܟܲܕܼ ܦܵܗܹ̇ܝܢܲܢ ܀|
    block |܃ܡܸܕܼܡ̇ܐ ܠܟܼܘܿܬܿܝܼܢ ܝܵܘܣܸܦ ܠܵܐ ܝܵܕܼܥ̇ܝܼܢܲܢ|
    block |ܘܐܸܠܘܼܗܵܕܿܐ ܗ̄ܝܼ ܠܵܐ ܬܸܬܼܚܲܡܲܬܼ ܥܲܠ ܕܣܲܒܲܪܢܵܟ ܀|
    block |܃ܚܙ̣ܵܐ ܗ̄ܘ̣ܵܐ ܝܲܥܩܘܿܒܼ ܠܟܼܘܿܬܿܝܼܢ ܝܵܘܣܸܦ ܕܒܲܕܼܡ̇ܐ ܨܒܼܝܼܥܵܐ|
    block |ܘܐܲܚܕܹܿܗ ܓܘܼܢܚܵܐ ܘܐܲܝܠܸܠ ܘܲܒܼܟܼܵܐ ܡܲܪܝܼܪܵܐܝܼܬܼ ܀|
    block |܃ܡܲܢ̣ܘܼ ܬܲܒܿܪܹܗ ܠܚܘܼܛܪܵܐ ܕܣܲܝܒܿܘܼܬܼܝ ܣܵܡܹ̇ܟ ܠܐܲܒܼܘܼܗܝ|
    block |ܕܢܸܦܠܹ̇ܬܼ ܡܸܟܹܿܝܠ ܘܠܲܝܬܿ ܬܘܼܒܼ ܕܐܵܚܹ̇ܕܼ ܘܲܡܥܲܕܿܪ ܠܝܼ ܀|
    block |܃ܡܲܢ̣ܘܼ ܕܲܥܸܟ ܫܪܵܓܼܵܐ ܕܐܲܒܼܘܼܗܝ ܕܲܦܠܸܐ ܢܘܼܗܪܹܗ|
    block |ܘܲܒܼܟܲܪܝܘܼܬܹܗ ܡܸܬܿܬܲܩܲܠ ܐ̄ܢܵܐ ܐܲܝܟ ܕܲܒܼܚܸܫܟܵܐ ܀|
  block
    block |܃ܡܲܢ̣ܘܼ ܩܲܛܦܹܗ ܠܦܸܩܚܵܐ ܪܓܼܝܓܼܵܐ ܕܒܲܣܝܼܡ ܪܹܚܹܗ|
    block |ܘܲܓܼܕܲܠ ܝܲܗ̣̄ܒ ܠܝܼ ܟܠܝܼܠܵܐ ܕܟܼܘܼ̈ܒܹܿܐ ܒܟܼܠܗܘܿܢ ܝܵܘܡܲܝ̈ ܀|
    block |܃ܡܲܢ̣ܘܼ ܢܩ݂ܲܫ ܠܝܼ ܓܢܘܿܢܵ ܕܐܸܒܼܠܵܐ ܒܗܵܢܵܐ ܙܲܒܼܢܵܐ|
    block |ܘܲܚܠܵܦ ܪܸܩܕܼܵܐ ܗܵܐ ܡܲܪܩܸܕܼ ܐ̄ܢܵܐ ܘܲܡܒܲܟܸܿܐ ܐ̄ܢܵܐ ܀|
    block |܃ܣܕܲܩ ܗ̄ܘ̣ܵܐ ܡ̇ܐܢܵܘ̈ܗܝ ܘܲܠܒܸ݂ܫ ܣܲܩܵܐ ܘܝܼܬܼܒܼ ܒܐܸܒܼܠܵܐ|
    block |ܘܲܦܪ݂ܲܣ ܩܕܼܵܡ̇ܘܗܝ ܠܟܼܘܿܬܼܝܼܢ ܝܵܘܣܸܦ ܘܡܸܬܼܝܒܲܩܸܐ ܒܵܗ̇ ܀|
    block |܃ܐܲܝܟܲܢ ܐܸܣܒܲܪ ܥܲܠ ܡܲܦܲܩܬܵܟ ܠܵܐ ܝܵ̇ܕܲܥ ܐ̄ܢܵܐ|
    block |ܘܒܲܐܝܠܹܝܢ ܦܘܼܪ̈ܣܹܐ ܦܪܲܫܬܿ ܒܲܪ ܢܸܕܼܪ̈ܲܝ ܡ̣ܢ ܒܹܝܬܼ ܐܲܒܼܘܼܟ ܀|
    block |܃ܐܸܢ ܗܘ̤ ܕܐܲܝܵܐ ܬܲܒܼܪܵܟ ܒܐܘܼܪܚܵܐ ܠܵܐ ܫܲܪܝܼܪܵܐ|
    block |ܕܥܲܡ ܟܘܿܬܿܝܼܢܵܟ ܐܵܦ ܥܲܠ ܡ̇ܘܬܵܟ ܥܲܠ ܐܸܬܼܒܲܕܲܩ ܀|
    block |܃ܕܲܠܡܵܐ ܕܓܼܣܵܐ ܦܲܪܫܹܗ ܠܲܪܘܼܡܝ ܡ̣ܢ ܒܹܝܬܼ ܐܲܒܼܘܼܗܝ|
    block |ܘܠܵܐ ܐܸܫܬܿܡܥܲܬ̤ ܕܐܸܬܵܐ ܓܼܝܣܵܐ ܠܐܲܬܼܪܵܐ ܗܵܢܵܐ ܀|
    block |܃ܕܲܠܡܵܐ ܚܣܵܡܵܐ ܦܲܪ̣ܫܹܗ ܠܚܲܒܿܝܼܒܼܝ ܡ̣ܢ ܒܹܝܬܼ ܐܲܒܼܘܼܗܝ|
    block |ܐܝܼܬܼ ܬܘܼܟܼܠܵܢܵܐ ܥܲܠ ܟܹܐܢܘܼܬܼܵܐ ܕܬܼܵܒܼ̇ܥܵܐ ܕܝܼܠܵܗ̇ ܀|
    block |܃ܫܲܕܲܪ ܝܼܥܩܘܿܒܼ ܘܐܲܝܬܿܝܼ ܠܲܒܼܢܵܘ̈ܗܝ ܡ̣ܢ ܠܘܵܬܼ ܥܵܢܵܐ|
    block |ܘܫܲܐܸܠ ܐܸܢܘܿܢ ܡܸܛܠ ܝܵܘܣܸܦ ܕܡ̇ܢܵܐ ܓܲܕܼܫܹܗ ܀|
    block |܃ܓܲܙ̣ ܗ̄ܘ̣ܵܐ ܘܲܫܕܼܵܐ ܚܸܘܵܪ̈ܵܬܹܗ ܩܕܼܵܡ ܥܲܝܢܲܝ̈ܗܘܿܢ|
    block |ܟܲܕܼ ܒܵܟܹ̇ܐ ܗ̄ܘ̣ܵܐ ܘܡܸܬܼܟܲܫܲܦ ܗ̄ܘ̣ܵܐ ܘܒܼܵܥܹ̇ܐ ܡܸܢܗܘܿܢ ܀|
    block |܃ܡ̇ܘܡܸܐ ܐ̄ܢܵܐ ܠܟܼܘܿܢ ܒܗܵܘ̇ ܐܲܠܵܗܵܐ ܕܠܵܐ ܡܸܬܿܕܲܓܼܠ|
    block |ܕܡ̇ܢܵܐ ܓܼܕܫܹܗ ܠܝܵܘܸܣܦ ܕܐܸܬܼܵܐ ܨܹܝܕܼ ܡܲܪܥܝܼܬܼܵܐ ܀|
    block |܃ܥܢ̣ܵܐܘܼܗܝ ܗܸܢܘ̣ܿܢ ܟܲܕܼ ܒܵܪܹܝܢ ܗ̄ܘ̣ܵܘ ܕܲܓܵܠܵܐܝܼܬܼ|
    block |ܘܲܒܼܡܵܘ̈ܡܵܬܼܵܐ ܡܸܬܼܚܲܫܚܝܼܢ ܠܹܗ ܕܠܵܐ ܝܵ̇ܕܲܥܝܼܢܲܢ ܀|
    block |܃ܥܵܘܠܵܐܝܼܬܼ ܒܵܟܹ̇ܝܢ ܐܸܢܘܿܢ ܩܕܼܵܡ ܐܲܒܼܘܼܗܘܿܢ|
    block |ܘܗܲܝܡܸܢ ܐܸܢܘܿܢ ܝܲܥܩܘܿܒܼ ܣܵܒܼܵܐ ܕܠܵܐ ܝܵ̇ܕܲܥܝܼܢܲܢ ܀|
    block |܃ܠܬ̣ܵܐ ܗ̄ܘ̣ܵܐ ܝܲܥܩܘܿܒܼ ܥܲܝܢܵܘ̈ܗܝ ܘܚܵܪ̣ ܗ̄ܘ̣ܵܐ ܠܐܲܦܲܝ̈ ܪܵܘܡ̇ܐ|
    block |ܘܲܡܨܲܠܸܐ ܗ̄ܘ̣ܵܐ ܩܕܼܵܡ ܐܲܠܵܗܵܐ ܘܒܼܵܥܹ̇ܐ ܡܸܢܹܗ ܀|
    block |܃ܐܲܢ̄ܬܿ ܐܲܠܵܗܵܐ ܥܵܢܹ̇ܐ ܠܟܹܐܢܹ̈ܐ ܐܲܝܟ ܛܲܝܒܿܘܼܬܹܗ|
    block |ܥܢܝܼܘܗܝ ܐܲܢ̄ܬܿ ܠܲܪܚܘܼܡܝ ܐܵܦ ܢܲܛܲܪܲܝܗܝ ܐܲܝܟܵܐ ܕܐܝܼܬܼܵܘܗܝ ܀|
    block |܃ܦܪܘܿܣ ܠܹܗ ܟܸܢܦܵܟ ܕܢܸܣܬܲܬܲܪ ܒܹܗ ܡ̣ܢ ܢܸܟܼܝܵܢܹ̈ܐ|
    block |ܘܥܲܕܼ ܩܲܝܵܡ ܐ̄ܢܵܐ ܐܲܫܘܵܢܝ ܕܐܸܚܙ̣ܐ ܩܢܘܿܡܹܗ ܦܲܬܝܵܐ ܀|
    block |܃ܥܲܕܼܠܵܐ ܐܸܚܘܿܬܼ ܠܘܵܬܼ ܥܲܢܝܼ̈ܕܹܐ ܐܲܫܘܵܢܝ ܕܐܸܚܙܹܝܘܗܝ|
    block |ܘܐܹܣܝܼܡ ܣܸܦܘܵܬܼܝ ܥܲܠ ܣܸܦܘܿܬܹܗ ܘܗܵܝܕܹܿܝܢ ܐܹܡܘܼܬܼ ܀|
  block
    block |܃ܥܲܠ̣ܘ ܬܲܠܵܪܹ̈ܐ ܠܒܹܝܬܼ ܡܸܨܪ̈ܵܝܹܐ ܘܝܵܘܣܸܦ ܥܲܡܗܘܿܢ|
    block |ܟܲܕܼ ܚܵܕܹܝܢ ܗ̄ܘ̣ܵܘ ܘܡܸܬܿܕܲܡܪܝܼܢ ܗ̄ܘ̣ܵܘ ܡܸܛܠܵܬܹܗ ܀|
    block |܃ܫܲܝܢܵܐ ܚܙ݂ܲܩ ܒܵܗ̇ ܒܐܘܼܪܚܲܢ ܡ̣ܢ ܗܵܘ̇ ܝܵܘܡ̇ܐ|
    block |ܕܗܵܢܵܐ ܥܲܒܼܕܵܐ ܕܐܸܣܬܲܩܒܲܠ ܠܲܢ ܕܢܹܐܙܲܠ ܥܲܡܲܢ ܀|
    block |܃ܥܒܼܵܕܵܘ̈ܗܝ ܕܡ̇ܪܝܵܐ ܐܝܼܬܼ ܒܲܠܝܘܼܬܹܗ ܕܗܵܢܵܐ ܛܲܠܝܵܐ|
    block |ܕܡܸܬܼܢܲܛܪܝܼܢܲܢ ܡ̣ܢ ܢܸܟܼܝܵܢܹ̈ܐ ܡܸܛܠܵܬܹܗ ܀|
    block |܃ܕܠܵܐ ܗܘ̤ܵܐ ܥܲܒܼܕܵܐ ܗ̄ܘ̣ ܚܢܲܢ ܝܵܕܼܥ̇ܝܼܢܲܢ ܫܲܪܝܼܪܵܐܝܼܬܼ|
    block |ܘܠܵܐ ܘܵܠܹ̇ܐ ܠܹܗ ܕܒܲܕܡܘܼܬܼ ܥܲܒܼܕܸܵܐ ܢܸܫܬܲܥܒܲܕܼ ܠܹܗ ܀|
    block |܃ܥܲܠ̣ܘ ܬܲܓܼܵܪܹ̈ܐ ܠܲܩܕܼܵܡ ܝܵܘܣܸܦ ܘܲܒܼܥ̣ܵܘ ܡܸܢܹܗ|
    block |ܕܐܲܟܼܘܿܠ ܝܵܘܣܸܦ ܘܐܸܫܬܲܝ ܥܲܡܲܢ ܘܐܲܥܒܲܪ ܐܸܒܼܠܵܐ ܀|
    block |܃ܠܵܐ ܬܸܟܼܪܸܐ ܠܵܟ ܡܸܛܠ ܙܲܒܼܢܵܐ ܕܐܸܣܬܲܩܒܲܠ ܠܵܟ|
    block |ܕܒܲܪ ܚܹܐܪܹ̈ܐ ܐܲܢ̄ܬܿ ܘܠܵܘ ܦܠܼܓܼܝܼܢܲܢ ܐܵܦ ܥܲܠ ܗܵܕܹܐ ܀|
    block |܃ܢܦܲܩ̣ ܦܘܼܛܝܼܦܵܪ ܘܲܚܙ̣ܵܝܗܝ ܠܝܵܘܣܸܦ ܨܹܝܕܼ ܬܲܓܵܪܹ݁ܐ|
    block |ܘܐܸܬܼܪܲܓܼܪܲܓܼ ܠܹܗ ܠܫܘܼܦܪܹܗ ܦܲܐܝܵܐ ܘܫܲܪܝܼ ܕܢܹܐܡܲܪ ܀|
    block |܃ܕܲܠܡܵܐ ܥܲܒܼܕܵܐ ܗ̄ܘ̣ ܗܵܢܵܐ ܛܲܠܝܵܐ ܗܲܒܼܘܼܢܵܝܗܝ ܠܝܼ|
    block |ܘܐ̄ܢܵܐ ܝܵܗܹ̇ܒܼ ܐ̄ܢܵܐ ܛܝܼܡܵܘ̈ܗܝ ܣܲܓܿܝܼ ܒܚܲܕܼܘܵܐ ܪܲܒܵܐ ܀|
    block |܃ܐ̄ܡܲܪܘ ܬܲܓܵܪܹ̈ܐ ܕܐܸܢ ܗܘ̤ ܕܨܵܒܹ̇ܐ ܕܢܹܐܙܲܠ ܥܲܡܵܟ|
    block |ܡ̇ܢ ܟܵܠܹ̇ܐ ܠܹܗ ܥܸܣܪܝܼܢ ܕܟܸܣܦܵܐ ܗ̄ܘ̣ ܢܹܐܙܲܠ ܥܲܡܵܟ ܀|
    block |܃ܫܩܲܠܘ̣ ܬܲܓܵܪܹ̈ܐ ܛܝܼܡܵܘ̈ܗܝ ܕܝܵܘܣܸܦ ܡ̣ܢ ܦܘܿܛܝܼܦܵܪ|
    block |ܘܲܩ̣ܪܸܒܼܘ ܨܹܐܕܼܵܘܗܝ ܘܲܡܢܲܫܩܝܼܢ ܠܹܗ ܘܒܼܵܥܹ̇ܝܢ ܡܸܢܹܗ ܀|
    block |܃ܠܵܐ ܬܸܟܼܪܸܐ ܠܵܟ ܝܵܘܣܸܦ ܛܲܠܝܵܐ ܡܸܛܠ ܗܵܕܹܐ|
    block |ܘܠܵܐ ܬܸܬܼܚܲܡܲܬܼ ܕܲܫܩ݂ܲܠܢ ܛܝܼܡܲܝ̈ܟ ܕܲܨܪܝܼܟܼܝܼܢܲܢ ܀|
    block |܃ܐܸܡ̣ܲܪ ܝܵܘܣܸܦ ܐܘܿ ܬܲܓܼܵܪܹ̈ܐ ܙܸܠܘ ܒܲܫܠܵܡܵܐ|
    block |ܡ̇ܪܝܵܐ ܢܒܲܪܸܟ ܡܲܪ̈ܗܵܛܲܝܟܿܘܿܢ ܥܕܲܡ̇ܐ ܠܥܵܠܲܡ ܀|
    block |܃ܗ̤ܝ ܟܹܐܢܘܼܬܼܵܐ ܩܪܵܬ̤ ܠܦܘܿܛܝܼܦܵܪ ܡ̣ܢ ܓܵܘ ܒܲܝܬܹܿܗ|
    block |ܕܢܹܐܬܸܐ ܘܢܸܙܒܸܿܢ ܥܲܒܼܕܵܐ ܕܡܲܡܐܠܸܟ ܥܲܠ ܡܸܨܪ̈ܵܝܹܐ ܀|
    block |܃ܕܒܲܪ̣ ܦܘܿܛܝܼܦܵܪ ܥܲܒܼܕܵܐ ܘܲܢܦܼ݂ܩ ܡ̣ܢ ܒܹܝܬܼ ܫܘܼܩܹ̈ܐ|
    block |ܘܐܲܫܠܸܡ ܒܐܝܼܕܹܗ ܟܠܹܗ ܒܲܝܬܹܿܗ ܠܲܡܕܲܒܵܪܘܼ ܀|
    block |܃ܝܲܗ̣̄ܒܼܠܹܗ ܘܙܲܗܪܹܗ ܕܟܼܠܹܗ ܓܲܙܹܗ ܕܫܲܠܝܼܛ ܗ̄ܘ̣ܵܐ ܒܹܗ|
    block |ܕܲܚܙܝܼ ܘܕܲܒܲܪ ܚܲܟܿܝܼܡܵܐܝܼܬܼ ܐܲܝܟ ܨܸܒܼܝܵܢܵܟ ܀|
    block |܃ܪܗܸܛ ܗ̄ܘ̣ܵܐ ܘܣܲܒܲܪ ܠܲܒܼܢܲܝ̈ ܒܲܝܬܹܿܗ ܟܲܕܼ ܐܵܡܲ݁ܪ ܠܗܘܿܢ|
    block |ܕܬܼܵܘ ܦܘܼܩܘ ܘܲܚܙܵܘ ܥܲܒܼܕܵܐ ܦܲܐܝܵܐ ܕܐܸܣܬܲܩܒܲܠ ܠܲܢ ܀|
    block |܃ܫܲܦܝܼܪ ܚܸܙܘܹܗ ܘܲܦܠܸܐ ܓܵܘܢܹܗ ܡܗܝܼܪ ܦܲܪܨܘܿܦܹܗ|
    block |ܠܘܲܪܕܵܐ ܕܵܡܹ̇ܐ ܘܲܠܫܘܿܫܲܢܹ̈ܐ ܒܙܲܒܼܢܲܝ̈ ܢܝܼܣܵܢ ܀|
    block |ܚܙܵܬ̤ ܫܵܛܝܼܬܼܵܐ ܠܫܘܼܦܪܹܗ ܕܝܵܘܣܸܦ ܘܐܸܬܼܪܲܓܼܪܓܲܬ̤ ܠܹܗ܃|
  block
    block |ܘܒܲܕܼܡܘܼܬܼ ܢܘܼܪܵܐ ܣܸܦܲܬ̤ ܗ̄ܘ̣ܵܬܼ ܒܵܗ̇ ܪܸܓܲܬܼ ܦܲܓܼܪܹܗ ܀|
    block |܃ܐܲܝܟ ܐܲܪܝܘܿܬܼܵܐ ܫܸܘܪܲܬ̤ ܥܲܠ ܬܲܡܝܼܡܵܐ|
    block |ܠܲܡܢܲܟܵܬܼܘܼ ܦܲܓܼܪܹܗ ܘܢܲܦܫܹܗ ܒܙܲܠܝܼܠܘܼܬܼܵܗ̇ ܀|
    block |܃ܕܼܚܠܲܬ̤ ܥܲܝܢܵܢ̈ܗ̇ ܒܚܸܟܼܠܵܐ ܨܕܼܝܼܕܼܵܐ ܕܢܲܗܝܼܪ ܣܲܓܿܝܼ|
    block |ܘܓܸܕܼܠܲܬ̤ ܪܹܫܵܗ̇ ܒܐܘܼܡ̇ܢܘܼܬܼܵܐ ܘܩܵܡܲܬ̤ ܩܘܼܕܼܡ̇ܘܗܝ ܀|
    block |܃ܡܲܪܩܲܬ̤ ܓܘܼܫܡܵܗ̇ ܣܵܡܲܬ̤ ܪܹܝܚܵܗ̇ ܘܲܬܼܠܵܬ̤ ܕܲܗܒܼܵܐ|
    block |ܘܩܵܡܲܬ̤ ܩܘܼܡ̇ܘܗܝ ܕܠܵܐ ܟܘܼܚܵܕܼܵܐ ܒܙܲܠܝܼܠܘܼܬܼܵܐ ܀|
    block |܃ܠܸܒܲܫܲܬ̤ ܒܘܼܨܵܐ ܥܲܡ ܫܹܐܪ̈ܝܹܐ ܬܠܵܬܼ ܗܲܡܢܝܼܪܹ̈ܐ|
    block |ܘܬܸܪܨܲܬ̤ ܠܩܘܼܒܼܠܹܗ ܘܲܡܫܲܓܿܫܵܐ ܠܹܗ ܟܲܕܼ ܐܵܡܪܵܐ ܠܹܗ ܀|
    block |܃ܚܘܼܪ ܒܝܼ ܝܵܘܣܸܦ ܕܫܲܦܝܼܪܵܐ ܐ̄ܢܵܐ ܘܛܵܒܼ ܦܲܐܝܵܐ ܐ̄ܢܵܐ|
    block |ܘܲܪܓܼܝܼܓܼܵܐ ܐ̄ܢܵܐ ܘܲܛܥܝܼ ܥܲܡܵܟ ܘܲܕܼܒܹܝܬܼ ܐܲܒܼܘܼܟ ܀|
    block |܃ܩܪܵܬܹܗ ܕܢܹܐܟܼܘܿܠ ܘܠܵܐ ܒܸܣܡܲܬ̤ ܠܹܗ ܕܢܹܐܟܼܘܿܠ ܥܲܡܵܗ̇|
    block |ܘܡܸܙܓܲܬ̤ ܚܲܡܪܵܐ ܘܒܲܣܲܪ ܘܲܫܕܼ݂ܵܗ̇ ܠܙܲܠܝܼܠܘܼܬܼܵܗ̇ ܀|
    block |܃ܡ̇ܐ ܕܩܵܪܝܵܐ ܗ̄ܘ̣ܵܬܼ ܘܠܵܐ ܥܵܢܹ̇ܐ ܠܵܗ̇ ܚܵܪܲܬ̤ ܒܐܲܪܥܵܐ|
    block |ܘܡ̇ܐ ܕܐܵܡܪܵܐ ܠܹܗ ܘܠܵܐ ܡܦܲܢܸܐ ܠܵܗ̇ ܐܲܝܠܸܠ ܦܘܼܡ̇ܗ̇ ܀|
    block |܃ܡ̇ܐ ܕܚܵܝܪܵܐ ܒܹܗ ܬܠܸܐ ܗ̄ܘ̣ܵܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ|
    block |ܘܡ̇ܐ ܕܪܵܡܙܵܐ ܠܹܗ ܐܲܢܝܼܕܼ ܪܹܫܹܗ ܢܦܲܩ̣ ܠܲܥܒܼܵܕܹܗ ܀|
    block |܃ܥܵܐܹ̇ܠ ܘܢܵܦܹ̇ܩ ܫܵܪܹܐ ܘܫܵܩܹ̇ܠ ܗܝ̤ ܒܲܠܘܝܼܬܹܗ|
    block |ܘܠܵܐ ܡܸܫܬܲܐܠܵܐ ܠܡܸܦܲܫ ܡܸܢܹܗ ܐܵܦܠܵܐ ܩܲܠܝܼܠ ܀|
    block |܃ܫܲܪܝܲܬ̤ ܕܬܹܐܡܲܪ ܗܵܝ̇ ܫܵܛܝܼܬܼܵܐ ܕܠܵܐ ܟܘܼܚܵܕܼܵܐ|
    block |ܟܲܕܼ ܠܵܐ ܒܵܗ̇ܬܵܐ ܙܲܠܝܼܠܘܼܬܼܵܗ̇ ܡ̣ܢ ܫܡܘܿܥܹ̈ܐ ܀|
    block |܃ܝܵܘܣܸܦ ܠܵܐ ܬܸܒܼܣܸܐ ܒܝܼ ܕܡ̇ܪܬܵܟ ܐܝܼܬܲܝ|
    block |ܘܠܵܐ ܬܸܬܼܚܲܡܲܬܼ ܕܥܲܒܼܕܲܢ ܐܝܼܬܿܝܟ ܕܠܵܐ ܦܘܼܠܵܓܼܵܐ ܀|
    block |܃ܐܸܢܗܘ̤ ܕܬܸܬܿܟܦܝܼܣ ܘܬܸܥܒܸܿܕܼ ܨܼܒܼܝܵܢܝ ܕܐܸܡ̇ܪܹܬܼ ܠܵܟ|
    block |ܥܒܼ̇ܕܵܐ ܐ̄ܢܵܐ ܠܵܟ ܡ̇ܪܵܐ ܠܢܸܟܼܣܲܝ̈ ܘܲܠܩܸܢܝܵܢܲܝ̈ ܀|
    block |܃ܐܸܢ ܕܵܚܹ̇ܠ ܐܲܢ̄ܬܿ ܡ̣ܢ ܦܘܿܛܝܼܦܵܪ ܡ̇ܪܹܗ ܕܒܲܝܬܵܐ|
    block |ܥܵܒܼ̇ܕܵܐ ܐ̄ܢܵܐ ܠܵܟ ܦܘܼܪܣܵܐ ܐ̄ܚܪܹܢܵܐ ܘܠܵܐ ܕܵܚܹ̇ܠ ܐܲܢ̄ܬܿ ܀|
    block |܃ܐܹܫܲܕܲܪ ܠܹܗ ܣܲܡܵܐ ܘܐܸܩܛܠܝܼܘܗܝ ܐܲܝܟܵܐ ܕܐܝܼܬܼܵܘܗܝ|
    block |ܘܐܲܢ̄ܬܿ ܬܸܗܘܸܐ ܠܝܼ ܓܲܒܼܪܵܐ ܘܡ̇ܪܵܐ ܘܐܵܦ ܝܵܪܘܿܬܼܵܐ ܀|
    block |܃ܐܵܡ̇ܪܵܐ ܐ̄ܢܵܐ ܠܵܟ ܐ̄̇ܪܵܙܵܐ ܐ̄ܚܪܹܢܵܐ ܕܒܹܝܬܼ ܠܝܼ ܘܐܵܦ ܠܵܟ|
    block |ܕܐܝܼܬܼ ܗ̄ܘ̣ ܨܹܐܕܲܝ ܓܲܙܵܐ ܪܲܒܵܐ ܕܠܵܐ ܡܸܣܬܲܝܲܟ ܀|
    block |܃ܫܡ݂ܲܥ ܗ̄ܘ̣ܵܐ ܝܵܘܣܸܦ ܫܲܪܒܵܐ ܗܵܢܵܐ ܘܙܵܥܲܬ̤ ܢܲܦܫܹܗ|
    block |ܘܫܲܪܝܼ ܡܢܲܦܸܨ ܡ̇ܐܢܵܘ̈ܗܝ ܘܩܵܥܹ̇ܐ ܕܠܵܐ ܒܵܥܹ̇ܢܵܐ ܀|
    block |܃ܠܵܐ ܡ̇ܘܬܲܪ ܠܝܼ ܥܘܼܬܼܪܵܐ ܕܲܕܡ̇ܐ ܡܸܬܼܐܫܵܕܼ ܒܹܗ|
    block |ܘܠܵܐ ܩܵܢܹ̇ܐ ܐ̄ܢܵܐ ܩܸܢܝܵܢ ܥܵܘ̣ܠܵܐ ܕܠܵܐ ܡܸܬܼܩܲܕܹܿܐ ܀|
  block
    block |܃ܟܦܝܼܪ ܒܹܗ ܒܥܘܼܬܼܪܵܐ ܕܥܵܘ̣ܠܵܐ ܡܫܲܟܸܿܢ ܠܲܕܼܚܵܐܲ݁ܪ ܒܹܗ|
    block |ܘܠܵܐ ܡܸܬܼܩܲܕܲܝܵܢ ܐܵܦ ܣܝܼ̈ܡܵܬܼܵܐ ܕܲܕܡ̇ܐ ܝܵܗ̈ܒܵܢ ܀|
    block |܃ܠܵܐ ܚܵܫܹ̇ܠ ܐ̄ܢܵܐ ܢܸܟܼܠܵܐ ܕܥܵܘ̣ܠܵܐ ܥܲܠ ܬܲܡܝܼܡܵܐ|
    block |ܘܠܵܐ ܡܛܲܡܲܐ ܐܢܵܐ ܥܲܪܣܵܐ ܕܟܼܝܼܬܼܵܐ ܕܫܵܘܬܵܦܘܼܬܼܵܐ ܀|
    block |܃ܐܝܼܬܼ ܗ̄ܘ̣ ܨܹܐܕܲܝ ܡܲܠܟܵܐ ܫܒܼܝܼܚܵܐ ܕܥܵܡܲ݁ܪ ܒܪܵܘܡ̇ܐ|
    block |ܕܐܸܢ ܗܘ̤ ܕܚܵܙܹ̇ܐ ܕܐܸܥܒܸܿܕܼ ܗܵܕܹܐ ܗܵܐ ܫܵܐܹ̇ܛ ܠܝܼ ܀|
    block |܃ܬܠܵܐ̣ ܗ̄ܘ̣ܵܐ ܝܵܘܣܸܦ ܥܲܝܢܵܘ̈ܗܝ ܘܚܵܪ̣ ܗ̄ܘ̣ܵܐ ܠܐܲܦܲܝ̈ ܪܲܘܡ̇ܐ|
    block |ܘܲܡܨܲܠܸܐ ܗ̄ܘ̣ܵܐ ܩܕܼܵܡ ܐܲܠܵܗܵܐ ܘܒܼܵܥܹ̇ܐ ܡܸܢܹܗ ܀|
    block |܃ܐܲܢ̄ܬܿ ܐܲܣܸܩܬܵܢܝ ܡ̣ܢ ܓܵܘ ܓܼܘܒܵܐ ܕܲܫܕܼܵܢܝ ܪܘܼܒܹܝܠ|
    block |ܘܐܲܢ̄ܬܿ ܦܲܨܝܼܬܵܢܝ ܡ̣ܢ ܣܲܦܣܹܪܵܐ ܕܲܠܛܝܼܫܵܐ ܗ̄ܘ̣ܵܬܼ ܀|
    block |܃ܐܲܢ̄ܬܿ ܐܲܥܸܠܬܵܢܝ ܠܒܹܝܬܼ ܡܸܨܪ̈ܵܝܹܐ ܒܚܲܝܠܵܟ ܪܲܒܵܐ|
    block |ܩܘܼܡ ܠܝܼ ܗܵܫܵܐ ܐܵܦ ܥܲܕܲܪܲܝܢܝ ܡ̣ܢ ܡܸܨܪܵܝܬܵܐ ܀|
    block |܃ܥܲܠ̣ ܗ̄ܘ̣ܵܐ ܝܵܘܣܸܦ ܠܲܡܨܲܠܵܝܘܼ ܒܓܼܵܘ ܬܵܘܢܵܐ|
    block |ܘܥܸܠܲܬ̤ ܒܵܬܼܪܹܗ ܗܝ̤ ܫܵܛܝܼܬܼܵܐ ܘܐܸܚܕܲܬ̤ ܬܲܪܥܵܐ ܀|
    block |܃ܥܦܲܩܬܹܗ ܢܫܲܩܬܹܗ ܘܒܼܵܟܼܝܵܐ ܩܘܼܕܼܡ̇ܘܗܝ ܘܒܼܵܥ̇ܝܵܐ ܡܸܢܹܗ|
    block |ܕܐܸܠܵܐ ܪܚܸܡܬܼܵܟ ܚܙܝܼ ܠܵܐ ܬܲܣܠܹܝܢܝ ܒܲܪ ܥܸܒܼܪ̈ܵܝܹܐ ܀|
    block |܃ܘܐܸܢ ܠܵܐ ܬܸܬܿܛܦܝܼܣ ܘܬܸܥܒܸܿܕܼ ܨܼܒܼܝܵܢ ܒܡܵܢ ܕܐܹܡ݂ܲܪ ܠܵܟ|
    block |ܚܵܒܲܫܵܐ ܐ̄ܢܵܐ ܠܵܟ ܒܓܼܘܼܒܵܐ ܪܲܒܵܐ ܕܒܹܝܬܼ ܐܲܣܝܼܪܹ̈ܐ ܀|
    block |܃ܘܐܸܢ ܗܘ̤ ܕܬܸܬܿܛܦܝܼܣ ܘܬܲܪܟܸܿܢ ܪܹܫܵܟ ܠܡܸܠܲܝ̈ ܘܲܦܝܵܣܝ|
    block |ܥܵܒܼ̇ܕܵܐ ܐ̄ܢܵܐ ܠܵܟ ܪܹܫܵܐ ܘܡ̇ܪܵܐ ܠܟܼܠܵܗ̇ ܡܸܨܪܹܝܢ ܀|
    block |܃ܚܵܪ̣ ܗ̄ܘ̣ܵܐ ܝܵܘܣܸܦ ܠܪܵܘܡ̇ܐ ܘܥܘܼܡܩܵܐ ܘܠܲܝܬܿ ܕܲܡܥܲܕܲܪ|
    block |ܘܗܵܐ ܥܘܼܕܼܪܵܢܵܐ ܐܸܬܿܛܲܝܲܒܼ ܠܹܗ ܡ̣ܢ ܐܲܠܵܗܵܐ ܀|
    block |܃ܢܲܦܨܵܗ̇ ܘܫܲܕܼ݂ܵܗ̇ ܠܲܡܫܵܘܚܲܕܿܬܵܐ ܒܚܲܝܠܵܐ ܕܦܲܓܼܪܹܗ|
    block |ܘܐܲܪܦܝܼ ܘܲܫܕܼܵܗ̇ ܘܲܦܬ݂ܲܚ ܬܲܪܥܵܐ ܘܲܦܠܲܛ ܡܸܢܵܗ̇ ܀|
    block |܃ܚܙܵܬ̤ ܐܲܪܝܘܿܬܼܵܐ ܕܐܸܬܼܦܲܠܲܛ ܠܹܗ ܓܸܙܪܵܐ ܡܸܢܵܗ̇|
    block |ܘܫܲܪܝܲܬ̤ ܢܵܗ̇ܡ̇ܐ ܩܵܠܹ̈ܐ ܚܢܝܼܓܹ̈ܐ ܒܓܼܵܘ ܬܵܘܢܵܐ ܀|
    block |܃ܫܡ݂ܲܥܘ ܗ̄ܘ̣ܵܘ ܥܲܒܼ̈ܕܹܿܐ ܘܲܒܼܢܲܝ̈ ܚܹܐܪܹ̈ܐ ܒܩܵܠܵܗ̇ ܪܵܡ̇ܐ|
    block |ܘܲܟܼܢܲܫ̣ܘ ܟܠܗܘܿܢ ܘܲܡܫܲܐܠܝܼܢ ܠܵܗ̇ ܕܡ̇ܢܵܐ ܓܼܕܼܫܹܟܼܝ ܀|
    block |܃ܫܲܪܝܲܬ̤ ܕܬܹܐܡܲܠ ܗܵܝ̇ ܫܵܛܝܼܬܼܵܐ ܕܠܵܐ ܟܘܼܚܵܕܼܵܐ|
    block |ܟܲܕܼ ܠܵܐ ܒܵܗ̇ܬܵܐ ܙܲܠܝܼܠܘܼܬܼܵܗ̇ ܡ̣ܢ ܚܲܒܼܪ̈ܵܬܼܵܗ̇ ܀|
    block |܃ܚܵܐܹ̇ܐ ܥܲܒܼܕܵܐ ܕܲܙܒܸܢ ܘܐܲܝܬܿܝܼ ܡ̇ܪܹܐ ܒܲܝܬܵܐ|
    block |ܘܐܲܝܟ ܙܵܢܝܼܬܼܵܐ ܚܲܫܒ݂ܲܢܝ ܘܲܨܒܼܵܐ ܕܲܢܓܲܚܸܟ ܒܝܼ ܀|
    block |܃ܐܲܝܟ ܢܲܟܼ̈ܦܵܬܼܵܐ ܝܲܬܿܝܼܒܼܵܐ ܗ̄ܘܹ̇ܝܬܼ ܒܓܼܵܘ ܬܵܘܢܵܐ|
    block |ܘܲܦܬ݂ܲܚ ܬܲܪܥܵܐ ܕܢܸܥܘܿܠ ܥܠܲܝ ܠܲܡܨܲܥܵܪܘܼܬܼܝ ܀|
    block |܃ܐܸܢܵܐ ܚܙܹ̇ܝܬܹܗ ܕܲܦܬ݂ܲܚ ܬܲܪܥܵܐ ܕܢܸܥܘܿܠ ܥܠܲܝ|
    block |ܘܫܲܪܝܼܬܼ ܘܨܸܘ̇ܚܹܝܬܼ ܘܢܸܦܒܹ̇ܬܼ ܠܐܘܼܪܥܹܗ ܐܲܝܟ ܝܵܪܘܿܪܵܐ ܀|
    block |ܡ̇ܐ ܕܲܚܙ̣ܵܐ ܗ̄ܘ̣ܵܐ ܥܲܒܼܕܵܐ ܢܟܼܝܼܠܵܐ ܕܗܵܐ ܐܸܬܼܚܒܸܫ ܠܹܗ܃|
  block
    block |ܣܵܡ̣ ܠܲܠܒܼܘܼܫܹܗ ܘܲܦܬ݂ܲܚ ܘܲܢܦܲܩ̣ ܐܲܝܟ ܙܲܟܵܝܵܐ ܀|
    block |܃ܚܙ̣ܵܘ ܡ̇ܢ ܦܲܪܥܹܗ ܗܵܢܵܐ ܥܲܒܼܕܵܐ ܠܡܵܪܵܐ ܛܵܒܼܵܐ|
    block |ܚܠܵܦ ܐܝܼܩܵܪܵܐ ܘܟܼܠܹܗ ܒܲܝܬܹܿܗ ܕܐܲܫܠܸܡ ܒܐܝܼܕܼܵܘ̈ܗܝ ܀|
    block |܃ܐ̄ܡ݂ܲܪ ܦܘܿܛܝܼܦܵܪ ܕܡܲܢ̣ܘܼ ܣܵܗܕܹܿܟܼܝ ܕܲܥܒ݂ܲܕܼ ܗܵܕܹܐ|
    block |ܕܐܹܕܿܘܼܢ ܥܲܡܹܗ ܥܵܘ̇ܠܵܐܝܼܬܼ ܠܵܐ ܨܵܒܹ̇ܐ ܐ̄ܢܵܐ ܀|
    block |܃ܠܒܼܵܫܹܗ ܒܐܝܼܕܲܝ̈ܟܿܝ ܘܐܲܢ̄ܬܿܝ ܗܵܐ ܩܵܥ̇̄ܝܵܐ ܕܚܲܝܵܒܼܵܐ ܐܲܢ̄ܬܿܝ|
    block |ܘܠܵܐ ܨܵܒܹ̇ܐ ܕܠܹܟܼܝ ܐܹܗܲܝܡܸܢ ܕܠܵܐ ܫܲܪܝܼܪܵܐ ܐ̄ܢܬܿܝ ܀|
    block |܃ܫܡ݂ܲܥ ܡܸܨܪܵܝܵܐ ܡܸܠܹ̈ܐ ܕܐܲܢ̄ܬܿܬܹܗ ܘܛܲܢ ܘܐܸܬܼܥܲܙܲܙ|
    block |ܘܚܲܒܼ݂ܫܹܗ ܠܝܵܣܸܦ ܒܹܝܬܼ ܐܲܣܝܼܪܹ̈ܐ ܐܲܝܟ ܣܵܣܘܿܚܵܐ ܀|
    block |܃ܢܦ݂ܲܠ ܙܲܕܿܝܼܩܵܐ ܒܓܼܘܼܒܵܐ ܩܲܫܝܵܐ ܕܚܲܦܪܹ݂ܗ ܢܸܟܼܠܵܐ|
    block |ܘܲܛܒ݂ܲܥ ܦܲܓܼܪܹܗ ܘܠܵܐ ܛܒ݂ܲܥ ܚܘܼܒܹܿܗ ܒܩܲܫܝܘܼܬܼ ܚܲܫܹ̈ܐ ܀|
    block |܃ܥܲܠ̣ ܗ̄ܘ̣ܵܐ ܝܵܘܣܸܦ ܠܒܹܝܬܼ ܚܸܫܘܿܟܹ̈ܐ ܘܐܲܦܨܲܚ ܐܸܢܘܿܢ|
    block |ܘܐܲܩܸܠ ܡܸܢܗܘܿܢ ܝܘܼܩܪܵܐ ܕܚܲܫܹ̈ܐ ܘܟܲܪܝܘܼܬܼ ܢܲܦܫܵܐ ܀|
    block |܃ܝܵܘܣܸܦ ܒܲܠܚܘܿܕܼ ܠܵܐ ܫܵܘܹ̇ܐ ܗ̄ܘ̣ܵܐ ܠܗܵܢ ܣܘܼܟܵܝܵܐ|
    block |ܘܡܲܓܵܢ ܚܲܒܼܫܹܗ ܚܣܵܡܵܐ ܣܲܡܝܵܐ ܕܠܵܐ ܒܘܼܝܵܢܵܐ ܀|
    block |܃ܚܒܼܝܼܫ ܗ̄ܘ̣ܵܐ ܢܲܟܦܵܐ ܘܲܡܕܲܝܲܪ ܗ̄ܘ̣ܵܐ ܥܲܡ ܙܲܠܝܼ̈ܠܹܐ|
    block |ܐܲܝܟ ܦܵܪܘܿܩܲܢ ܫܲܦܝܵܐ ܘܕܲܟܼܝܵܐ ܒܹܝܬܼ ܓܲܝܵܣܹ̈ܐ ܀|
    block |܃ܬܪܹܝܢ ܣܵܪ̈ܘܿܚܹܐ ܥܲܒܼ̈ܕܲܝ ܡܲܠܟܵܐ ܥܲܡ ܙܲܕܿܝܼܩܵܐ|
    block |ܐܲܝܟ ܓܼܝܵܣܵܐ ܕܡ̣ܢ ܝܲܡܝܼܢܵܐ ܘܡ̣ܢ ܣܸܡܵܠܵܐ ܀|
    block |܃ܪܡܹܝܢ ܗ̄ܘ̣ܵܘ ܥܲܒܼ̈ܕܹܿܐ ܒܹܝܬܼ ܐܲܣܝܼܪܹ̈ܐ ܡܸܛܠ ܕܐܲܣܟܸܿܠ|
    block |ܐܲܝܟ ܓܼܝܵܣܹ̈ܐ ܕܲܙܩܲܦܘ̣ ܐܸܢܘܿܢ ܣܘܼܥܪ݁ܵܢܲܝܗܘܿܢ ܀|
    block |܃ܝܵܘܣܸܦ ܒܲܠܚܘܿܕܼ ܚܒܼܝܼܫ ܗ̄ܘ̣ܵܐ ܬܲܡ̇ܢ ܕܠܵܐ ܪܹܫܝܵܢܵܐ|
    block |ܒܐ̄ܪܵܙ ܡܲܚܸܐ ܟܠ ܕܲܕܼܠܵܐ ܣܲܟܼܠܘܼ ܨܲܠܒܹ݂ܗ ܚܣܵܡܵܐ ܀|
    block |܃ܚܠܲܡ̣ܘ ܡܸܨܪ̈ܵܝܹܐ ܬܪ̈ܲܝܗܘܿܢ ܐܲܟܲܚ̄ܕܼ ܚܸܠܡܹ̈ܐ ܦܪ̈ܝܼܫܹܐ|
    block |ܒܚܲܕܼ ܦܘܼܪܩܵܢܵܐ ܘܒܲܐ̄ܚܪܹܝܢ ܡ̇ܘܬܵܐ ܕܲܒܼܪܹܫ ܩܲܝܣܵܐ ܀|
    block |܃ܐܲܟܼܡܲܪܘ ܐܸܢܘܿܢ ܚܸܠܡܹ̈ܐ ܕܲܚܙ̣ܵܘ ܠܒܲܪ ܡ̣ܢ ܛܲܟܼܣܵܐ|
    block |ܘܥܲܠ̣ ܥܸܒܼܪܵܝܵܐ ܕܢܲܦܨܲܚ ܐܸܢܘܿܢ ܒܣܘܼܟܵܠ ܡܸܠܵܘ̈ܗܝ ܀|
    block |܃ܚܙ̣ܵܐ ܕܲܟܼܡܝܼܪܝܼܢ ܡ̣ܢ ܥܘܼܗܕܵܢܵܐ ܕܚܸܠܡܹ̈ܐ ܕܲܚܙ̣ܵܘ|
    block |ܘܡ̣ܢ ܐܲܦܲܝ̈ܗܘܿܢ ܐܲܕܼܪܸܟ ܚܲܫܹ̈ܐ ܕܪܸ̈ܥܝܵܢܲܝܗܘܿܢ ܀|
    block |܃ܫܲܐܸܠ ܐܸܢܘܿܢ ܐܲܝܟ ܠܵܐ ܝܵ̇ܕܲܥ ܕܠܵܐ ܗ̄ܘ̣ܵܐ|
    block |ܘܝܼܠܸܦ ܡܸܢܗܘܿܢ ܘܐܲܠܸܦ ܐܸܢܘܿܢ ܒܪܘܼܚ ܓܸܠܝܵܢܵܐ ܀|
    block |܃ܒܫܲܩܝܵܐ ܕܣܲܬܵܐ ܘܚܲܡܪܵܐ ܕܡܸܢܵܗ̇ ܚܙ̣ܵܐ ܦܘܼܪܩܵܢܹܗ|
    block |ܘܚܲܕܿܝܹܗ ܝܵܘܣܸܦ ܐܲܝܟ ܕܲܒܼܚܲܡܪܵܐ ܒܦܲܪܨܘܿܦ ܡܸܠܵܘ̈ܗܝ ܀|
    block |܃ܐܵܦ ܢܲܚܬܿܘܼܡܵܐ ܒܐܘܼܟܼܠܵܐ ܕܡܲܠܟܵܐ ܚܙ̣ܵܐ ܫܘܼܢܵܩܹܗ|
    block |ܘܐܲܠܦܹܗ ܟܹܐܢܵܐ ܕܲܒܼܝܲܕܼ ܐܘܼܟܼܠܵܐ ܐܘܼܟܼܠܵܐ ܗܵܘܹ̇ܐ ܀|
    block |ܬܠܵܐܼ ܠܲܡ ܫܒܸܫ̈ܬܿܝܼܢ ܬܠܵܬܼܵܐ ܝܵܘܡܝܼ̈ܢ ܨܵܪ ܙܲܕܿܝܼܩܵܐ܃|
  block
    block |ܘܣܲܠܹ̈ܐ ܬܠܵܬܼܵܐ ܝܵܘܡܹ̈ܐ ܬܠܵܬܼܵܐ ܕܚܲܝܹ̈ܐ ܘܡ̇ܘܬܵܐ ܀|
    block |܃ܐܹܝܘ ܚܸܟܼܡܬܼܵܐ ܕܡܲܫܪܸܐ ܟܲܣܝܵܐ ܒܲܒܼܢܲܝ̈ ܒܲܝܬܹܿܗ|
    block |ܘܲܒܼܓܲܠܝܘܼܬܼܗܘܿܢ ܡܚܵܘܸܐ ܚܲܝܠܵܐ ܕܪܸܡܙܹܗ ܟܲܣܝܵܐ ܀|
    block |܃ܫܠܸ݂ܡ ܒܲܥܒܼܵܕܼܵܐ ܡܸܠܲܝ̈ ܝܵܘܣܸܦ ܐܲܝܟ ܡ̇ܐ ܕܦܲܫܸܩ|
    block |ܘܲܚܝ̣ܵܐ ܫܵܩܝܵܐ ܘܡܝܼܬܼ ܢܲܚܬܿܘܼܡ̇ܐ ܐܲܝܟ ܡܸܠܲܝ̈ܗܘܿܢ ܀|
    block |܃ܛܥ̣ܵܝܗܝ ܠܲܬܼܪܝܼܨܵܐ ܫܵܩܝܵܐ ܕܲܛܥ̣ܵܐ ܐܲܝܟ ܛܵܠܘܿܡ̇ܐ|
    block |ܥܕܲܡ̇ܐ ܕܐܲܥܝܼܪ ܚܸܠܡܵܐ ܠܡܲܠܟܵܐ ܘܟܸܢ ܐܸܬܿܕܲܟܼܪܹܗ ܀|
    block |܃ܚܙ̣ܵܐ ܠܲܡ ܦܸܪܥܘܿܢ ܡܲܠܟܵܐ ܕܡܸܨܪܹܝܢ ܚܸܠܡܵܐ ܘܲܬܼܡܲܗ|
    block |ܘܫܲܐܸܠ ܠܥܲܒܼܕܼܵܘ̈ܗܝ ܘܠܵܐ ܦܲܢܝܼܘ ܠܹܗ ܦܘܼܫܵܩ ܡܸܠܵܘ̈ܗܝ ܀|
    block |܃ܚܙ̣ܵܐ ܬܵܘܪ̈ܵܬܼܵܐ ܫܲܡܝܼ̈ܢܵܬܼܵܐ ܥܲܠ ܓܹܢ̄ܒܼ ܢܲܗܪܵܐ|
    block |ܕܦܲܐ̈ܝܵܢ ܗ̣̄ܘܲܝ̈ ܛܵܒܼ ܘܲܪ̈ܓܼܝܼܓܼܵܢ ܗ̣̄ܘܲܝ̈ ܠܥܹܝܢ ܚܲܙܵܝܹ̈ܐ ܀|
    block |܃ܫܒܲܥ ܬܵܘܪ̈ܵܬܼܵܐ ܫܲܡܝܼ̈ܢܵܬܼܵܐ ܚܙ̣ܵܐ ܩܲܕܼܡ̇ܝܲܬܼ|
    block |ܘܡ̣ܢ ܒܵܬܲܪܗܹܝܢ ܫܒܲܥ ܒܝܼ̈ܫܵܬܼܵܐ ܣܲܓܿܝܼ ܀|
    block |܃ܚܙ̣ܵܐ ܡܚܝܼ̈ܠܵܬܼܵܐ ܕܲܣܥܲܝ̈ ܘܲܒܼܠ݂ܲܥ ܠܫܲܡܝܼ̈ܢܵܬܼܵܐ|
    block |ܘܥܲܠ̣ ܘܐܸܬܿܛܲܠܲܩ ܘܠܵܐ ܦܵܫ̣ ܫܲܪܟܵܐ ܡ̣ܢ ܓܘܼܫܡܗܹܝܢ ܀|
    block |܃ܚܙ̣ܵܐ ܬܘܼܒܼ ܫܸܒܿܠܹ̈ܐ ܫܒ݂ܲܥ ܟܲܕܼ ܣܵܠ̈ܩܵܢ ܒܪܹܫܹܗ ܕܩܲܢܝܵܐ|
    block |ܘܫܲܡܝܼ̈ܢܵܢ ܗ̣̄ܘܲܝ̈ ܐܲܝܟ ܬܵܘܪ̈ܵܬܬܼܵܐ ܩܲܕܼ̈ܡܵܝܵܬܼܵܐ ܀|
    block |܃ܒܫܘܼܠܵܡ ܚܸܠܡܹܗ ܚܙ̣ܵܐ ܬܘܼܒܼ ܫܸܒܿܠܹ̈ܐ ܕܲܫܩܝܼ̈ܦܵܢ ܗ̣̄ܘܲܝ̈|
    block |ܘܕܼܵܡ̇ܝܵܐ ܚܙܵܬܼܗܹܝܢ ܠܲܕܿܬܵܘܪ̈ܵܬܼܵܐ ܕܲܡܚܝܼ̈ܠܵܢ ܗ̣̄ܘܲܝ̈ ܀|
    block |܃ܚܙ̣ܵܐ ܟܲܕܼ ܒܵܠ̈ܥܵܢ ܫܸܒܿܠܹ̈ܐ ܠܫܸܒܿܠܹ̈ܐ ܐܘܼܟܼܠܵܐ ܠܐܘܼܟܼܠܵܐ|
    block |ܐܲܝܟ ܬܵܘܪ̈ܵܬܼܵܐ ܕܲܒܼܠ݂ܲܥ ܒܸܣܪܵܐ ܠܒܸܫܪܵܐ ܟܢܵܬܹܗ ܀|
    block |܃ܬܡܲܗ ܘܐܸܬܿܕܲܡܲܪ ܦܸܪܥܘܿܢ ܡܲܠܟܵܐ ܒܚܸܠܡܵܐ ܕܲܚܙ̣ܵܐ|
    block |ܕܲܡܫܲܓܼܢܲܝ ܗ̄ܘ̣ܵܐ ܡ̣ܢ ܟܠ ܚܸܠܡ̈ܝܼܢ ܕܲܒܼܝܲܕܼ ܦܸܗܝܵܐ ܀|
    block |܃ܩܪ̣ܵܐ ܚܲܪ̈ܲܫܹܐ ܘܝܵ̇ܕܼܥܲܝ̈ ܢܸܚܫܹ̈ܐ ܘܫܲܐܸܠ ܐܸܢܘܿܢ|
    block |ܘܟܲܣܝܹܗ ܪܸܡܙܵܐ ܠܚܹܝܠ ܣܘܼܟܵܠܵܐ ܡ̣ܢ ܥܲܝܢܲܝ̈ܗܘܿܢ ܀|
    block |܃ܐܲܟܼܪܝܼ ܡܲܠܟܵܐ ܘܝܼܬܸܒܼ ܒܐܸܒܼܠܵܐ ܕܠܵܐ ܒܘܼܝܵܢܵܐ|
    block |ܕܲܚ̣ܙܵܐ ܕܡ̣ܪܲܕܼ ܚܲܝܠܵܐ ܕܚܸܠܡܵܘ̈ܗܝ ܡ̣ܢ ܚܲܪ̈ܵܫܹܐ ܀|
    block |܃ܫܵܩܝܵܐ ܕܡܲܠܟܵܐ ܚܙ̣ܵܐ ܟܲܪܝܘܼܬܹܗ ܕܡܲܠܟܵܐ ܘܲܥܗ݂ܲܕܼ|
    block |ܘܫܲܪܝܼ ܡܲܕܼܟܲܪ ܥܲܠ ܣܘܼܪܚܵܢܹܗ ܟܲܕܼ ܠܵܐ ܨܵܒܹ̇ܐ ܀|
    block |܃ܓܠ̣ܵܐ ܣܘܼܪܚܵܢܹܗ ܥܲܒܼܕܵܐ ܠܡܵܪܹܗ ܘܚܸܠܡܵܐ ܕܲܚܙ̣ܵܐ|
    block |ܘܐܸܫܬܲܥܝܼ ܠܹܗ ܥܲܠ ܥܸܒܼܪܵܝܵܐ ܕܦܲܫܸܩ ܚܸܠܡܵܘ̈ܗܝ ܀|
    block |܃ܡ̇ܪܝ ܠܲܡ ܦܸܪܥܘܿܢ ܪܓܸܙ ܥܲܠ ܥܲܒܼܕܵܘ̈ܗܝ ܡܸܛܠ ܕܐܲܣܟܸܿܠܘ|
    block |ܘܲܚܒ݂ܲܫ ܐܸܢܘܿܢ ܒܒܹܝܠ ܐܲܣܝܼܪܹ̈ܐ ܒܹܝܬܼ ܪܲܒܿ ܕܲܚܫܹ̈ܐ ܀|
    block |܃ܚܙ݂ܲܝܢ ܠܲܡ ܚܸܠܡܹ̈ܐ ܕܲܡܠܹܝܢ ܚܲܫܹ̈ܐ ܐܸܢܵܐ ܘܲܟܼܢܵܬܼܝ|
    block |ܘܩܲܪܸܒܼܢ ܐܸܢܘܿܢ ܠܚܲܕ ܥܸܒܼܪܵܝܵܐ ܘܦܲܫܸܩ ܐܸܢܘܿܢ ܀|
  block
    block |܃ܫܲܪܝܼܪ ܗ̄ܘ̣ܵܐ ܛܵܒܼ ܚܹܝܠ ܦܘܼܫܵܩܵܐ ܒܐܸܕܼܢܲܝ̈ܢ|
    block |܃ܘܫܸܠܡܲܬ̤ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܕܚܲܝܹ̈ܐ ܘܡܵܘܬܵܐ|
    block |܃ܐܸܬܿܬܿܥܝܼܪ ܦܸܪܥܘܿܢ ܐܲܝܟ ܕܡ̣ܢ ܫܸܢܬܼܵܐ ܠܘܵܬܼ ܥܸܒܼܪܵܝܵܐ|
    block |ܘܣܲܪܗܸܒܼ ܐܸܢܘܿܢ ܠܲܡܫܲܡܫܵܢܵܘ̈ܗܝ ܠܡܸܩܪܵܐ ܠܝܵܘܣܸܦ ܀|
    block |܃ܚܸܠܡܵܐ ܕܲܚܙ̣ܵܐ ܢܵܓ݂̇ܕܼ ܗ̄ܘ̣ܵܐ ܠܹܗ ܒܵܬܲܪ ܚܲܝܠܹܗ|
    block |ܘܒܲܕܼܡܘܼܬܼ ܟܲܦܢܵܐ ܡܚܲܬܼܚܸܬܼ ܗ̄ܘ̣ܵܐ ܠܹܗ ܠܘܵܬܼ ܣܘܼܟܵܠܹܗ ܀|
    block |܃ܫܲܕܲܪ ܒܲܪ ܚܵܡ ܘܲܩܪ̣ܵܐ ܠܒܲܪ ܫܹܝܡ ܥܲܒܼܕܵܐ ܠܡܵܪܵܐ|
    block |ܕܢܹܐܬܸܐ ܢܸܓܼܠܸܐ ܚܹܝܠ ܦܸܠ̈ܐܵܬܼܵܐ ܡܒܲܪܟܼܵܐ ܠܠܝܼܛܵܐ ܀|
    block |܃ܥܲܠ̣ ܒܲܪ ܐܲܒܼܪܵܡ ܥܲܠ ܡܸܨܪܵܝܵܐ ܘܲܚܙ̣ܵܝܗܝ ܕܲܟܼܡܝܼܪ|
    block |ܘܲܪܕܲܦ ܡܸܢܹܗ ܟܲܪܝܘܼܬܼ ܢܲܦܫܵܐ ܒܩܵܠ ܦܸܬܼܓܼܵܡܘ̈ܗܝ ܀|
    block |܃ܬܢܵܐ ܠܹܗ ܒܲܪ ܚܵܡ ܠܒܲܪ ܐܲܒܼܪܵܗܵܡ ܚܸܠܡܵܐ ܕܲܚܙ̣̰ܵܐ|
    block |ܘܒܲܕܸܿܩ ܠܹܗ ܬܘܼܒܼ ܕܲܡܪܲܕܼܘ ܚܸܠܡܵܘ̈ܗܝ ܚܲܪ݁ܵܫܵܘܗܝ ܀|
    block |܃ܫܲܪܝܼ ܝܵܘܣܸܦ ܒܪܘܼܚ ܓܸܠܝܵܢܵܐ ܕܲܢܦܲܫܸܩ ܠܹܗ|
    block |ܘܢܲܕܼܢܲܚ ܚܲܝܠܵܐ ܕܲܣܬܼܝܼܪ̈ܵܬܼܵܐ ܩܕܼܵܡ ܪܸܥܝܵܢܹܗ ܀|
    block |܃ܫܡܲܥ ܠܲܡ ܡܲܠܟܵܐ ܘܝܼܠܲܦ ܚܲܝܠܵܐ ܕܚܹܝܠ ܒܵܪܘܿܝܵܐ|
    block |ܕܕܝܼܠܹܗ ܐܸܢܘܿܢ ܚܸܠܡܹ̈ܐ ܘܚܸܙܘܹ̈ܐ ܠܲܡܒܲܕܵܩܘ̣ ܀|
    block |܃ܠܵܘ ܕܝܼܠܝ ܐܝܼܬܹܝܗ̇ ܕܐܸܓܼܠܸܐ ܚܲܝܠܵܐ ܕܲܟܼܣܸܐ ܒܚܸܠܟܲܝ̈ܟ|
    block |ܗܘ̤ ܒܲܕܸܿܩ ܠܝܼ ܕܐܲܠܦܵܟ ܚܲܝܠܵܐ ܕܲܣܬܼܝܼܪ̈ܵܬܹܗ ܀|
    block |܃ܫܡܲܥ ܚܹܝܠ ܚܸܠܡܲܝ̈ܟ ܡܸܢܹܗ ܒܐܝܼܕܲܝ̈ ܐܲܝܟ ܡܸܨܥܵܝܵܐ|
    block |ܘܕܲܥ ܘܐܸܬܼܒܲܝܲܢ ܕܪܸܡܙܹܗ ܡܚܲܟܸܿܡ ܠܲܒܼܢܲܝ̈ ܒܲܝܬܹܿܗ ܀|
    block |܃ܫܒܲܥ ܬܵܘܪ̈ܵܬܼܵܐ ܫܢܲܝ̈ܵܐ ܐܸܢܹܝܢ ܫܒܲܥ ܛܵܒܼܵܬܼܵܐ|
    block |ܘܲܡܚܝܼ̈ܠܬܼܵܐ ܫܒܲܥ ܒܝܼ̈ܫܬܼܵܐ ܫܢܲܝ̈ܵܐ ܕܟܲܦܢܵܐ ܀|
    block |܃ܫܒܲܥ ܬܘܼܒܼ ܫܸܒܿܠܹ̈ܐ ܫܲܡܝܼ̈ܢܵܬܼܵܐ ܫܢܲܝ̈ܵܐ ܐܸܢܹܝܢ|
    block |ܘܲܫܒܲܥ ܕܝܼܒܸܫ ܒܪܘܼܚܵܐ ܕܫܵܘܒܵܐ ܟܲܦܢܵܐ ܕܲܫܒܲܥ ܀|
    block |܃ܒܝܲܕܼ ܬܵܘܪ̈ܵܬܼܵܐ ܫܲܡܝܼ̈ܢܵܬܼܵܐ ܓܠ̣ܵܐ ܥܲܠ ܣܲܒܼܥܵܐ|
    block |ܘܒܲܡܚܝܼ̈ܠܵܬܼܵܐ ܕܲܒܼܠ݂ܲܥ ܐܸܢܹܝܢ ܒܲܕܸܿܩ ܟܲܦܢܵܐ ܀|
    block |܃ܒܵܗ̇ ܒܬܼܵܘܕܲܝܼܬܼܵܐ ܨܵܪ ܐܵܦ ܫܸܒܿܠܹ̈ܐ ܫܲܡܝܼ̈ܢܵܬܼܵܐ|
    block |ܕܟܲܕܼ ܛܵܒܼ ܛܵܒܼ̈ܢ ܡܸܬܿܛܲܠ̈ܩܵܢ ܗ̣̄ܘܲܝ̈ ܒܲܡܚܝܼ̈ܠܵܬܼܵܐ ܀|
    block |܃ܒܫܸܒܿܠܹ̈ܐ ܕܚܲܩܠܵܐ ܪܲܫܡܹ݂ܗ ܠܣܲܒܿܥܵܐ ܐܵܦ ܠܹܗ ܠܟܲܦܢܵܐ|
    block |ܘܐܲܠܸܦ ܐ̄ܢܵܫܵܐ ܕܠܵܐ ܡܨܸܝܢ ܚܵܐܹ̇ܝܢ ܒܸܠܥܵܕܼ ܪܸܡܙܵܐ ܀|
    block |܃ܐܸܢܗܘ̤ ܕܠܲܚܡܵܐ ܝܵܗܹ̇ܒܼ ܚܲܝܹ̈ܐ ܗܘ̤ ܒܲܟܼܵܢܹܗ|
    block |ܡܸܛܠܡܵܢܵܐ ܠܵܐ ܫܘܸܐ ܚܲܝܠܹܗ ܒܣܲܒܼ ܥܵܐ ܘܟܲܦܢܵܐ ܀|
    block |܃ܠܵܐ ܗ̄ܘ̣ܵܐ ܠܲܚܡܵܐ ܡܲܚܸܐ ܒܚܲܝܠܹܗ ܠܡܵܝܘܿܬܼܘܼܬܼܵܐ|
    block |ܐܸܠܵܐ ܪܸܡܙܵܐ ܝܵܗܹ̇ܒܼ ܚܲܝܠܹܗ ܒܥܸܠܲܬܼ ܠܲܚܡܵܐ ܀|
    block |܃ܣܲܒܼܥܵܐ ܘܟܲܦܢܵܐ ܕܲܥܬܼܝܼܕܼ ܕܢܹܐܬܸܐ ܒܲܕܸܿܩ ܝܵܘܣܸܦ|
    block |ܒܚܹܝܠ ܗܵܘ̇ ܪܸܡܙܵܐ ܕܡܲܚܸܐ ܘܲܡܡܝܼܬܼ ܒܝܲܕܼ ܥܸܠ̈݁ܠܵܬܼܵܐ ܀|
    block |ܗܵܐ ܠܲܡ ܣܲܒܼܥܵܐ ܪܲܒܵܐ ܗܵܘܹ̇ܐ ܓܠ̣ܵܐ ܙܲܕܲܝܼܩܵܐ܃|
  block
    block |ܘܐܸܬܹ̇ܐ ܟܲܦܢܵܐ ܒܵܬܲܪ ܙܲܒܼܢܵܐ ܫ̈ܢܲܝܵܐ ܕܐܸܡ̇ܪܹܬܼ ܀|
    block |܃ܐܲܝܟ ܬܵܘܪ̈ܵܬܼܵܐ ܕܲܡܚܝܼ̈ܠܵܢ ܗ̣̄ܘܲܝ̈ ܘܲܒܼܠܲܥ̣ ܠܲܫܒܲܥ|
    block |ܗܵܟܲܢ ܒܵܠܲ݁ܥ ܟܲܦܢܵܐ ܠܣܲܒܼܥܵܐ ܘܲܡܛܲܠܸܩ ܠܹܗ ܀|
    block |܃ܘܡܸܛܠ ܗܵܕܹܐ ܥܲܦܹܗ ܠܚܸܠܡܵܐ ܠܬܲܪܬܹܿܝܢ ܙܲܒܼܢܝܼ̈ܢ|
    block |ܘܲܡܣܲܪܗܸܒܼ ܗ̄ܘ̣ܵܐ ܛܵܒܼ ܦܸܬܼܓܸܵܡܵܐ ܘܲܥܬܼܝܼܕܼ ܕܢܸܗܘܸܐ ܀|
    block |܃ܘܗܵܫܵܐ ܢܸܚܙܸܐ ܦܸܪܥܘܿܢ ܓܲܒܼܪܵܐ ܐܸܡ݂ܲܪ ܝܵܘܣܸܦ|
    block |ܐܲܝܢܵܐ ܕܝܵ̇ܕܲܥ ܠܲܡܦܲܪܢܵܣܘܼ ܟܲܦܢܵܐ ܒܣܲܒܼܥܵܐ ܀|
    block |܃ܢܦܲܠ݂ ܡܸܨܪܵܝܵܐ ܕܲܩܛܝܼܪ ܬܵܓܼܵܐ ܩܕܵܡ ܥܸܒܼܪܵܐ|
    block |ܘܲܣܓܸܕܼ ܒܲܪ ܚܵܡ ܠܒܲܪ ܐܲܒܼܪܵܗܵܡ ܟܲܕܼ ܠܵܐ ܨܵܒܹ̇ܐ ܀|
    block |܃ܠܲܝܬܿ ܠܲܡ ܓܲܒܼܪܵܐ ܕܚܲܟܿܝܼܡ ܘܲܨܢܝܼܥ ܝܲܬܿܝܼܪ ܡܸܢܵܟ|
    block |ܘܠܵܐ ܐ̄ܢܵܫ ܝܵ̇ܕܲܥ ܠܲܡܦܲܪܢܵܣܘܼ ܐܲܝܟ ܚܸܟܼܡܬܼܵܟ ܀|
    block |܃ܐܲܢ̄ܬܿ ܠܲܡ ܬܸܗܘܸܐ ܡ̇ܪܵܐ ܥܲܠ ܒܲܝܬܿܝ ܐܵܦ ܫܲܠܝܼܛܵܐ|
    block |ܘܡܸܠܲܬܼ ܦܘܼܡ̇ܟ ܬܲܡܠܸܟ ܘܲܬܿܕܼܘܼܢ ܥܲܒܼ̈ܕܹܿܐ ܘܚܹܐܪܹ̈ܐ ܀|
    block |܃ܒܲܠܚܘܿܕܼ ܒܲܫܡܵܐ ܕܫܸܡ ܡܲܠܟܿܘܼܬܼܵܐ ܐܲܪܲܒܼ ܡܸܢܵܟ|
    block |ܘܐܲܢ̄ܬܿ ܬܸܫܬܲܠܲܛ ܠܲܡܕܲܒܵܪܘܼ ܐܲܝܟ ܨܸܒܼܝܵܢܵܟ ܀|
    block |܃ܓܡ݂ܲܪ ܫܘܼܘܕܵܝܹܗ ܡܲܠܟܵܐ ܕܡܸܨܪܹܝܢ ܘܥܲܒܼ݂ܕܹܿܗ ܡ̇ܪܵܐ|
    block |ܘܙܲܝܚܹܗ ܒܢܲܚ̈ܬܹܿܗ ܕܲܠܒܼܘܼܫ ܡܲܠܟܵܐ ܐܲܝܟ ܒܲܪ ܡܲܠ̈ܟܹܿܐ ܀|
    block |܃ܪܟܸܒܼ ܒܲܪ ܝܲܥܩܘܿܒܼ ܥܲܠ ܡܲܪܟܲܒܼܬܼܵܐ ܕܲܡܠܸܟ ܡܸܨܪܹܝܢ|
    block |ܘܫܲܪܝܼ ܡܦܲܩܸܕܼ ܒܲܪ ܐܲܒܼܪܵܗܵܡ ܠܲܒܼܢܵܘ̈ܗܝ ܕܲܟܼܢܲܥܢ ܀|
    block |܃ܫܠܸܡ̣ܘ ܒܲܥܒܼܵ̇ܕܼܵܐ ܚܸܠܡܹ̈ܐ ܕܲܚܠ݂ܲܡ ܒܹܝܬܼ ܐܲܒܼܵܗܵܘ̈ܗܝ|
    block |ܘܐܲܝܼܡ ܫܲܒܼܛܹܗ ܒܲܕܼܡܘܼܬܼ ܟܲܦܵܐ ܕܙܲܩܦܲܬ̤ ܢܲܦܫܵܐ ܀|
    block |܃ܫܩ݂ܲܠ ܫܘܼܠܵܡܵܐ ܐܵܦ ܦܸܠ̈ܐܬܼܵܐ ܕܦܘܼܫܵܩ ܡܸܠܵܘ̈ܗܝ|
    block |ܣܲܒܼܥܵܐ ܘܟܲܦܢܵܐ ܕܐܸܬܼܵܐ ܠܓܸܠܝܵܐ ܐܲܝܟ ܕܐܸܫܬܵܘܕܲܝܼ ܀|
    block |܃ܟܲܦܢܵܐ ܥܸܠܬܼܵܐ ܗ̄ܘ̣ ܕܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܐܲܒܼܪܵܡ|
    block |ܕܡܸܕܲܥ ܬܸܕܲܥ ܕܥܲܒܼ̈ܕܹܿܐ ܢܸܗܘܘܿܢ ܝܲܠ̈ܕܹܿܐ ܕܙܲܪܥܵܟ ܀|
    block |܃ܒܗܵܕܹܐ ܢܸܢܘܲܝ ܐܸܫܬܿܕܲܪ ܗ̄ܘ̣ܵܐ ܐܵܦ ܒܲܪ ܝܲܥܩܘܿܒܼ|
    block |ܕܢܸܚܘܿܬܼ ܢܲܬܼܩܸܢ ܐܲܬܼܪܵܐ ܕܲܦܠܸܐ ܠܙܲܪܥܹܗ ܕܐܲܒܼܪܵܡ ܀|
    block |܃ܐܵܦܸܢ ܐܲܚܵܘ̈ܗܝ ܠܒܼܝܼܫܘܼ ܫܕܼܵܐܘܼܗܝ ܐܲܝܟ ܕܲܠܒܼܝܼܫܵܐ|
    block |ܐܸܠܵܐ ܪܸܡܙܵܐ ܕܲܓܼܠܸܐ ܠܹܗ ܟܠ ܣܲܥܪܵܗ̇ ܠܗܵܕܹܐ ܀|
    block |܃ܒܝܼܫܹ̈ܐ ܡܲܠܝܼܘ ܪܸܓܼܬܼ ܢܲܦܫܵܐ ܕܚܘܼܫܵܒܲܝ̈ܗܘܿܢ|
    block |ܘܝܵܕܲܥ ܟܠܵܐ ܓܡ݂ܲܪ ܨܒܼܝܵܢܵܐ ܕܣܵܥܘܿܪܘܼܬܹܗ ܀|
    block |܃ܓܲܠ݁̈ܠܝܵܢ ܗ̣̄ܘܲܝ̈ ܠܹܗ ܗܠܹܝܢ ܕܲܣܥ݂ܲܪ ܒܐܝܼ̈ܕܲܝ ܝܵܘܣܸܦ|
    block |ܘܦܲܫܸܩ ܐܸܢܹܝܢ ܒܝܲܕܼ ܒܲܪ ܒܲܝܬܹܿܗ ܐܲܝܟ ܚܲܟܿܝܼܡܵܐ ܀|
    block |܃ܒܟܼܠܵܗ̇ ܐܲܪܥܵܐ ܐܲܡܠܸܟ ܟܲܦܢܵܐ ܘܐܸܚܲܕܼ ܢܘܼܡܹܗ|
    block |ܘܐܲܣܸܩ ܐܸܢܘܿܢ ܠܲܒܼܢܵܘ̈ܗܝ ܕܐܲܒܼܪܵܡ ܥܲܠ ܡܸܨܪ̈ܵܝܹܐ ܀|
    block |ܫܲܥܒܸܿܕܼ ܐܸܢܘܿܢ ܟܲܦܢܵܐ ܩܲܫܝܵܐ ܠܲܒܼܢܲܝ̈ ܝܲܥܩܘܿܒܼ܃|
  block
    block |ܘܟܲܕܼ ܠܵܐ ܨܵܒܹ̇ܝܢ ܢܚܸܬܼܘ ܕܲܢܡܲܠܘܿܢ ܚܵܘܒܲܬܼ ܚܸܠܡܹ̈ܐ ܀|
    block |܃ܕܠܵܐ ܦܲܢܝܼܘ ܠܹܗ ܐܲܓܼܪܵܐ ܠܟܹܐܢܵܐ ܚܠܵܦ ܦܸܠ̈ܐܵܬܹܗ|
    block |ܦܲܪܥܘܼܗܝ ܪܹܫܵܐ ܐܵܦ ܪܸܒܿܝܼܬܼܵܐ ܕܬܲܪܬܹܿܝܢ ܙܲܒܼܢܝܼ̈ܢ ܀|
    block |܃ܬܲܪܬܹܿܝܢ ܙܲܒܼܢܝܼ̈ܢ ܦܪܲܥ̣ܘ ܒܘܼܕܵܩܵܐ ܕܲܬܼܪܹܝܢ ܚܸܠܡܵܘ̈ܗܝ|
    block |ܒܟܼܵܘܟܿܒܹ̈ܐ ܘܟܲܦܹ̈ܐ ܕܚܵܘܝܼ ܐܸܢܘܿܢ ܐ̄ܪܵܙܵܢܵܐܝܼܬܼ ܀|
    block |܃ܢܚܸܬܼܘ ܥܸܒܼܪ̈ܵܝܹܐ ܠܘܵܬܼ ܡܸܨܪ̈ܵܝܹܐ ܠܡܸܙܒܲܢ ܠܲܚܡܵܐ|
    block |ܘܨܵܕܲܬ̤ ܐܸܢܘܿܢ ܗܵܝ̇ ܟܹܐܢܘܼܪܵܐ ܕܛܲܠܡ̣ܘܼܗ̇ ܒܝܵܘܣܸܦ ܀|
    block |܃ܦܸܟܼܪܲܬ̤ ܐܸܢܘܼܢ ܠܲܡܙܲܒܿܢܵܢܹ̈ܐ ܩܕܼܵܡ ܚܲܒܿܝܼܒܼܵܗ̇|
    block |ܘܫܸܡܛܲܬ̤ ܣܲܝܦܵܐ ܕܢܸܓܼܕܵܗ̇ ܩܲܫܝܵܐ ܥܲܠ ܨܵܘܪ̈ܲܝܗܘܿܢ ܀|
    block |܃ܫܵܘܕܲܥ ܐܸܢܘܿܢ ܩܛܝܼܠ ܒܲܚܣܵܡܵܐ ܠܲܡܙܲܒܿܢܵܢܵܘ̈ܗܝ|
    block |ܘܠܑܵܐ ܦܪ݂ܲܥ ܐܸܢܘܿܢ ܚܘܼܒܼܠܵܐ ܕܫܵܘܹ̇ܐ ܠܣܘܼܥܪ̈ܵܢܲܝܗܘܿܢ ܀|
    block |܃ܐܸܣܟܹܿܝܡ ܩܘܼܫܬܵܐ ܠܒܸ݂ܫ ܙܲܕܲܝܩܵܐ ܠܘܼܩܒܲܠ ܐܲܚܵܘ̈ܗܝ|
    block |ܘܐܲܥܸܠ ܐܸܢܘܿܢ ܐܲܝܟ ܕܲܠܟܼܘܼܪܵܐ ܠܒܼܘܼܚܪܵܢ ܡܸܠܵܘ̈ܗܝ ܀|
    block |܃ܓܵܫܘܿܫܹ̈ܐ ܐ̄ܢܬܿܘܿܢ ܐܸܡ݂ܲܪ ܝܵܘܣܸܦ ܠܘܵܬܼ ܙܵܒܼܘܿܢܹ̈ܐ|
    block |ܠܡܸܓܲܫ ܠܐܲܪܥܵܐ ܢܚܸܬܿܬܿܘܿܢ ܐ̄ܢܵܫܵܐ ܠܵܘ ܥܲܠ ܠܲܡܚܵܐ ܀|
    block |܃ܒܚܲܝܲܝ̈ ܦܸܪܥܘܿܢ ܚ̣̄ܡܵܐ ܗ̄ܘ̣ܵܐ ܢܲܟܼܦܵܐ ܘܐܲܪܗܸܒܼ ܐܸܢܘܿܢ|
    block |ܘܙܵܘܥܘ̣ ܘܐܸܬܼܒܲܠܗܝܼܘ ܕܠܲܝܬܿ ܬܘܼܒܼ ܣܲܒܼܪܵܐ ܠܡܸܦܲܨܵܝܘܼ ܀|
    block |܃ܟܹܐܢܹ̈ܐ ܚܢܲܢ ܠܲܡ ܠܵܘ ܥܵܘܵܠܹ̈ܐ ܥܢ̣ܵܘ ܚܲܣܵܡܹ̈ܐ|
    block |ܘܟܲܕܼ ܡܸܬܼܓܵܘܣܝܼܢ ܒܫܸܡ ܐܝܼܬܼܘܼܬܼܵܐ ܨܵܕܲܬ̤ ܐܸܢܘܿܢ ܀|
    block |܃ܓܠܵܘ̣ ܕܲܚܕܲܥܣܲܪ ܗܵܘܹ̇ܝܢ ܐܸܢܘܿܢ ܘܚܲܕܼ ܐܲܒܼܘܼܗܘܿܢ|
    block |ܘܚܲܕܼ ܠܲܡ ܕܐܸܒܲܕܼ ܘܲܚܣ݂ܲܪ ܒܐܝܼܕܹܗ ܡܸܢܝܵܢ ܝܲܪ̈ܚܹܐ ܀|
    block |܃ܥܸܣܪܵܐ ܢܚܸܬܼܢܲܢ ܠܡܸܙܒܲܢ ܠܲܚܡܵܐ ܘܦܵܫ̣ ܚܲܕܼ ܙܥܘܿܪܵܐ|
    block |ܥܲܩܸܒܼ ܘܲܚܙܝܼ ܕܗܵܟܲܢ ܐܝܼܬܹܝܗ̇ ܐܲܝܟ ܕܐܸܡܪ̣ܢܲܢ ܀|
    block |܃ܢܦܲܠ̣ܘ ܗ̄ܘ̣ܵܘ ܒܦܲܚܵܐ ܕܲܨܠܵܘ ܗܸܢܘ̣ܿܢ ܒܝܲܕܼ ܡܸܠܲܝ̈ܗܘܿܢ|
    block |ܘܲܦܟ݂ܲܪ ܐܸܢܘܿܢ ܪܸܡܙܵܐ ܟܲܣܝܵܐ ܡ̣ܢ ܟܠ ܓܼܒܿܝܼ̈ܢ ܀|
    block |܃ܠܦܘܼܬܼ ܡܸܠܲܝ̈ܗܘܿܢ ܬܒܲܥ̣ ܒܐܝܼ̈ܕܲܝܗܘܿܢ ܐܲܝܟ ܕܐܸܫܬܵܘܕܲܝܼܘ|
    block |ܘܚܵܘܝܼ ܕܟܹܐܢܵܐ ܗ̄ܘ̣ ܘܠܲܐܠܵܗ ܟܠܵܐ ܕܵܚܹ̇ܠ ܐܵܦ ܗܘ̤ ܀|
    block |܃ܗܵܟܲܢ ܬܸܗܘܸܐ ܐܲܝܟ ܕܐܸܡܲܪ̣ܬܿܘܿܢ ܥܢ̣ܵܐ ܙܲܕܿܝܼܩܵܐ|
    block |ܚܵܘܵܘ ܒܘܼܩܝܵܐ ܕܗܘܼܦܵܟܲܝ̈ܟܿܘܿܢ ܘܡܸܬܼܦܲܨܹܝܢ ܐ̄ܢܬܿܘܿܢ ܀|
    block |܃ܙܸܠܘ ܐܲܝܬܵܘ ܠܝܼ ܐ̄ܚܘܼܟܼܘܿܢ ܙܥܘܿܪܵܐ ܕܐܸܡ݂ܲܪܬܿܘܿܢ ܕܐܝܼܬܼ|
    block |ܘܫܵܪܹܐ ܐ̄ܢܵܐ ܠܟܼܘܿܢ ܥܲܡ ܐܲܚܘܼܟܼܘܿܢ ܠܘܵܬܼ ܐܲܒܼܘܼܟܼܘܿܢ ܀|
    block |܃ܣܝܼܡܘ ܡܸܫܟܵܢܵܐ ܠܦܘܼܬܼ ܣܘܼܥܪܵܢܵܐ ܕܲܢܦܲܠ̣ܬܿܘܿܢ ܒܹܗ|
    block |ܘܐܲܢ̄ܬܿܘܿܢ ܐܵܘܒܸܿܠܘ ܠܲܚܡܵܐ ܠܟܲܦܢܹ̈ܐ ܕܲܒܼܒܼܵܬܲܝ݁ܟܿܘܿܢ ܀|
    block |܃ܟܠ̣ܵܐ ܚܲܕܼ ܡܸܢܗܘܿܢ ܘܐܲܣܪܹ݂ܗ ܒܙܲܝܢܵܐ ܒܲܡܠܸܐ ܙܲܒܼܢܵܐ|
    block |ܘܙܵܘܕ ܐܸܢܘܿܢ ܒܟܸܣܦܵܐ ܘܠܲܚܡܵܐ ܕܲܒܼܛܲܥܢܲܝ̈ܗܘܿܢ ܀|
    block |܃ܚܙ݂ܲܩܘ ܡ̣ܢ ܡܸܨܪܹܝܢ ܘܐܸܬܼܵܘ ܘܲܦܢ̣ܵܘ ܠܘܵܬܼ ܐܲܒܼܘܼܗܘܿܢ|
    block |ܘܐܸܫܬܲܥܝܼܘ ܠܹܗ ܡܸܕܹܿܡ ܕܲܓܼܕܲܫ̣ ܘܬܸܢܘܲܝ ܕܲܗܘ̤ܵܬܼ ܀|
  block
    block |܃ܬ̣ܡܲܗ ܙܲܕܿܝܼܩܵܐ ܘܐܸܬܿܕܲܡܲܪ ܗ̄ܘ̣ܵܐ ܡ̣ܢ ܡܸܠܲܝ̈ܗܘܿܢ|
    block |ܘܲܪܫܵܐ ܠܲܒܼܢܵܘ̈ܗܝ ܕܡܸܛܠ ܡܵܢܵܐ ܓܠ݂ܲܝܬܿܘܿܢ ܗܵܕܹܐ ܀|
    block |܃ܠܡܵܢ ܚܵܘܝܼܬܿܘܿܢ ܡܸܢܝܵܢ ܝܲܠܕܲܝ̈ ܕܲܟܼܡܵܐ ܗܵܘܹ̇ܝܢ|
    block |ܕܲܥܬܼܝܼܕܼ ܓܲܒܼܪܵܐ ܕܢܸܬܼܒܲܥ ܡܸܢܟܼܘܿܢ ܐܵܦ ܗܵܘ̇ ܕܐܸܒܲܕܼ ܀|
    block |܃ܢܵܚ̣ܘ ܡ̣ܢ ܡܸܠܹ̈ܐ ܘܟܲܦܢܵܐ ܠܵܐ ܢܵܚ̣ ܡ̣ܢ ܩܲܫܝܘܼܬܹܗ|
    block |ܘܫܲܥܒܸܿܕܼ ܐܸܢܘܿܢ ܠܡܸܦܢܵܐ ܠܡܸܨܪܹܝܢ ܟܲܕܼ ܠܵܐ ܨܵܠܒܹ̇ܝܢ ܀|
    block |܃ܕܒܲܪ̣ܘ ܠܐܲܚܘܼܗܘܿܢ ܐܲܝܟ ܕܐܸܫܬܵܘܕܲܝܼܘ ܕܠܵܐ ܢܸܬܿܕܲܓܿܠܘܼܢ|
    block |ܘܛܲܝܸܒܼܘ ܕܵܫܢܹ̈ܐ ܠܝܵܘܣܸܦ ܟܹܐܢܵܐ ܕܕܲܡ ܢܸܬܼܪܲܥܸܐ ܀|
    block |܃ܫܩܲܠ̣ܘ ܡ̣ܢ ܛܘܼܒܼܵܐ ܕܐܲܪܥܵܐ ܕܲܟܼܢܲܥܢ ܨܲܪܘܵܐ ܘܕܸܒܼܫܵܐ|
    block |ܘܟܸܦܵܐ ܐܲܥܦܵܐ ܥܲܠ̣ ܩܲܕܼܡܵܝܵܐ ܕܝܲܗ̣̄ܒܼܘ ܘܐܸܬܼܦܲܢܝܼ ܀|
    block |܃ܚ̣ܙܲܩܘ ܟܲܕܼ ܪܵܕܹܝܢ ܒܐܲܝܕܵܐ ܕܲܗܘ̤ܵܬܼ ܕܚܸܒܼܫܲܬ̤ ܐܸܢܘܿܢ|
    block |ܕܲܠܡܵܐ ܬܸܫܠܲܡ ܒܝܲܕܼ ܣܘܼܥܪ݁ܵܢܹܐ ܘܬܼܵܘܒܸܿܕܼ ܐܸܢܘܿܢ ܀|
    block |܃ܩܸܢܛܵܐ ܡܠܹܝܢ ܗ̄ܘ̣ܵܘ ܟܲܕܼ ܪܵܕܹܝܢ ܗ̄ܘ̣ܵܘ ܐܲܝܟ ܚܲܝܵܒܹ̈ܐ|
    block |ܕܕܲܡ ܠܵܐ ܢܸܣܦܲܩ ܦܝܵܣܵܐ ܘܡܸܠܹ̈ܐ ܠܘܵܬܼ ܬܲܪܥܘܼܬܼܵܐ ܀|
    block |܃ܟܡܵܐ ܕܩܵܪܒܿܝܼܢ ܗ̄ܘ̣ܵܘ ܠܐܲܦܲܝ̈ ܡܸܨܪܹܝܢ ܬܘܼܒܼ ܚܵܫ̇ܝܼܢ ܗ̄ܘ̣ܵܘ|
    block |ܘܡܸܬܼܒܲܗܹܝܢ ܗ̄ܘ̣ܵܘ ܚܘܼܫܵܒܲܝ̈ܗܘܿܢ ܒܝܲܕܼ ܣܘܼܥܪ݁ܵܢܹܐ ܀|
    block |܃ܡܲܛܝܼܘ ܠܐܲܬܼܪܵܐ ܘܡܲܛܝܼܘ ܐܸܢܘܿܢ ܚܸܒܼܠܹ̈ܐ ܕܡ̇ܘܬܵܐ|
    block |ܘܚܲܫ̣ܘ ܘܐܸܬܼܒܲܠܗܘܿܝܼܘ ܐܲܝܟ ܝܵܠܹܕܿܬܵܐ ܕܚܲܣܢܘܼܗ̇ ܟܹܐܒܹ̈ܝܗ̇ ܀|
    block |܃ܛܲܝܼܒܼܘ ܕܵܫܢܹ̈ܐ ܘܥܲܠ̣ܘ ܕܲܢܦܲܝܼܣܘܼܢ ܩܕܼܵܡ ܬܲܪܥܘܼܬܼܵܐ|
    block |ܘܐܲܥܸܠܘ ܥܲܡܗܘܿܢ ܐܵܦ ܒܸܢܝܵܡܹܝܢ ܠܫܘܼܪܵܪ ܡܸܠܹ̈ܐ ܀|
    block |܃ܢܦܲܠ̣ܘ ܥܲܠ ܐܲܪܥܵܐ ܚܕܲܥܣܲܪ ܟܲܦܹ̈ܐ ܡܲܠܵܠܵܬܼܵܐ|
    block |ܘܲܫܠܸܡ̣ܘ ܚܸܠܡܹ̈ܐ ܕܲܚܠ݂ܲܡ ܟܸܐܢܵܐ ܒܝܲܕܼ ܣܘܼܥܪ̈ܵܢܹܐ ܀|
    block |܃ܦܪܲܥ̣ܘ ܚܲܣܡܹ̈ܐ ܟܲܕܼ ܠܵܐ ܨܵܒܹ̇ܝܢ ܚܵܘܒܲܬܼ ܚܘܼܒܵܐ|
    block |ܘܫܲܡܠܝܼܘ ܐ̄ܪܵܙܵܐ ܕܐ̄ܪܵܙ ܓܸܠܝܵܢܵܐ ܒܐܵܬܼܵܐ ܕܟܲܦܹ̈ܐ ܀|
    block |܃ܡܲܠܸܠ ܥܲܡܗܘܿܢ ܚܲܟܿܝܼܡܵܐܝܼܬܼ ܐܲܝܟ ܚܲܟܿܝܼܡܵܐ|
    block |ܕܲܚܙ̣̱ܵܐ ܕܲܢܩܸ݂ܦ ܥܒܼܵܕܹ̈ܐ ܠܡܸܠܹ̈ܐ ܒܩܘܼܫܬܵܐ ܠܚܸܘܙܵܐ ܀|
    block |܃ܫܲܐܸܠ ܐܸܢܘܿܢ ܥܲܠ ܐܲܒܼܘܼܗܘܿܢ ܕܩܲܝܵܡ ܟܹܐܢܵܐ|
    block |ܘܲܚ̣ܙܵܐ ܠܐܲܚܘܼܗܝ ܘܐܸܡ݂ܲܪ ܗܵܢܵܘ̇ ܗܵܘ̇ ܕܐܸܡ݂ܲܪܬܿܘܿܢ ܀|
    block |܃ܐܸܚܲܕܼ ܪ̈ܵܚܡܵܘܗܝ ܘܲܥܨ̣ܵܐ ܟܝܵܢܹܗ ܕܢܸܒܼܩܸܐ ܐܸܢܘܿܢ|
    block |ܘܲܒܼܢܸܣܝܵܢܵܐ ܢܹܐܠܲܦ ܢܝܼܫܵܐ ܕܪܸ̈ܥܝܵܢܲܝܗܘܿܢ ܀|
    block |܃ܝܲܩܲܪ ܐܸܢܘܿܢ ܒܐ̄ܢܵܫܵܝ̈ܬܼܵܐ ܐܲܝܟ ܪܸܓܲܬܼܗܘܿܢ|
    block |ܘܚܵܘܝܼ ܐܸܢܘܿܢ ܕܝܵ̇ܕܲܥ ܛܲܟܼܣܵܐ ܕܩܲܫܝܼܫ ܘܲܛܠܸܐ ܀|
    block |܃ܦܩܲܕܼ ܠܪܲܒܿܒܲܝܬܹܿܗ ܕܢܸܫܪܸܐ ܐܸܢܘܿܢ ܒܐܸܣܟܹܿܝܡ ܚܘܼܒܵܐ|
    block |ܘܲܢܣܝܼܡ ܟܵܣܵܐ ܒܦܘܼܡ ܛܲܥܢܲܝ̈ܗܘܿܢ ܘܢܲܚܸܫ ܐܸܢܘܿܢ ܀|
  block
    block |܃ܟܵܣܵܐ ܕܝܼܠܹܗ ܦܩ݂ܲܕ ܕܲܢܣܝܼܡܝܼܘܗܝ ܒܛܲܥܢܵܐ ܕܐܲܚܘܼܗܝ|
    block |ܕܲܒܼܝܲܕܼ ܟܠܗܹܝܢ ܢܸܒܼܩܸܐ ܚܘܼܒܵܐ ܕܐܲܚܹ̈ܐ ܢܟܼܝ̈ܠܹܐ ܀|
    block |܃ܚܙܲܩܘ̣ ܡ̣ܢ ܨܹܐܕܼܵܘܗܝ ܟܲܕܼ ܚܵܕܹܝ̇ܢ ܗ̄ܘ̣ܵܘ ܐܲܝܟ ܙܲܟܵܝܹ̈ܐ|
    block |ܘܥܲܕܼ ܡܸܬܼܝܲܐܒܼܝܼܢ ܪܗܸܛ ܦܘܼܩܕܵܢܵܐ ܘܐܲܪܗܸܒܼ ܐܸܢܘܿܢ ܀|
    block |ܘܥܲܦ ܗ̄ܘ̣ܵܐ ܐܸܒܼܠܵܐ ܒܲܕܼܡܘܼܬܼ ܢܲܚ̈ܬܹܿܐ ܥܲܠ ܪܸܥܝܵܢܵܐ ܀|
    block |܃ܠܡܵܢܵܐ ܦܪ݂ܲܥܬܿܘܿܢ ܚܘܼܒܼܠܹ̈ܐ ܕܨܲܥܪܵܐ ܚܠܵܦ ܐܝܼܩܵܪܵܐ|
    block |ܘܠܵܐ ܩܵܘܝܼܬܵܢ ܒܐܲܝܕܵܐ ܕܦܲܐܝܵܐ ܠܲܒܼܢܲܝ̈ ܚܹܐܪܹ̈ܐ ܀|
    block |܃ܒܲܨܝܼ ܐܸܢܘܿܢ ܐܲܝܟ ܠܵܐ ܝܵ̇ܕܲܥ ܒܐܲܝܕܵܐ ܕܲܗܘ̤ܵܬܼ|
    block |ܘܐܸܫܟܲܚ ܟܵܣܵܐ ܐܲܝܟܵܐ ܕܣܵܡܹ݂ܗ ܠܘܵܬܼ ܒܸܢܝܵܡܹܝܢ ܀|
    block |܃ܥܛܲܦܘ ܟܲܕܼ ܒܵܟܹ̇ܝܢ ܘܲܦܪܝܼܣ ܐܸܒܼܠܵܐ ܥܲܠ ܪܹ̈ܫܲܝܗܘܿܢ|
    block |ܕܗܲܦܟ݂ܵܗ̇ ܐܸܒܼܠܵܐ ܠܚܲܕܼܘܲܬܼ ܠܸܒܵܐ ܠܘܵܬܼ ܟܲܪ ܝܘܼܬܼܵܐ ܀|
    block |܃ܢܦܲܠܘ̣ ܘܐܸܬܼܓܲܪܓܲܚܘ ܟܲܕܼ ܡܸܬܼܟܲܫܦܝܼܢ ܥܲܠ ܡ̇ܐ ܕܓܼܕܲܫ|
    block |ܘܐܵܘܕܲܝܼܘ ܘܐܸܡ̣ܪܘ ܕܠܲܝܬܿ ܙܵܟܼܘܼܬܼܵܐ ܠܚܲܝܵܒܼܘܼܬܲܢ ܀|
    block |܃ܚܙ̣ܵܐ ܙܲܕܲܝܼܩܵܐ ܚܲܫܵܐ ܕܐܲܚܵܘ̈ܗܝ ܘܚܲܫ̣ ܠܘܼܩܒܲܠܗܘܿܢ|
    block |ܘܠܵܐ ܬܘܼܒܼ ܚܲܡܣܸܢ ܡ̣ܢ ܟܲܪܝܘܼܬܼܵܐ ܕܫܸܚܩܲܬ̤ ܢܲܦܫܹܗ ܀|
    block |܃ܥܨ̣ܵܝܗܝ ܓܹܝܪ ܚܘܼܒܵܐ ܕܦܵܪܘܿܫܘܼܬܼܵܐ ܕܣܝܼܡ ܒܲܟܼܝܵܢܵܐ|
    block |ܘܲܗ̤ܘܲܝ̈ ܕܸܡܥܹ̈ܐ ܐܲܝܟ ܫܘܼܒܼܩܵܢܵܐ ܠܘܵܬܼ ܟܲܪܝܘܼܬܼܵܐ ܀|
    block |܃ܒܟ݂ܵܐ ܠܘܼܩܒܲܠܗܘܿܢ ܕܲܟܼܡܵܐ ܚܲܫ̣ܘ ܗ̄ܘ̣ܵܘ ܒܠܵܐ ܝܼܕܲܥܬܼܵܐ|
    block |ܘܚܵܘܝܼ ܚܘܼܒܹܿܗ ܕܠܵܐ ܦܪ݂ܲܥ ܐܸܢܘܿܢ ܣܘܼܥܪ̈ܵܢܲܝܗܘܿܢ ܀|
    block |܃ܪ̈ܲܚܡܹܐ ܙܲܩܬ̣ܿܘܼܗܝ ܒܲܕܼܡܘܼܬܼ ܥܘܼܖܣܵܐ ܠܘܵܬܼ ܬܲܪܥܘܼܬܼܵܐ|
    block |ܘܐܵܘܕܲܥ ܐܸܢܘܿܢ ܕܗܘ̤ܝܘܼ ܕܙܲܒܿܢܹܗ ܚܣܵܡܵܐ ܢܟܼܝܼܠܵܐ ܀|
    block |܃ܐ̄ܢܵܐ ܐ̄ܢܵܐ ܝܵܘܣܸܦ ܥܲܒܼܕܵܐ ܚܣܵܡܵܐ ܕܲܒܼܟܼܘܿܢ|
    block |ܘܗܵܐ ܐܲܪܝܼܡܲܢܝ ܨܸܒܼܝܵܢ ܟܲܣܝܵܐ ܕܲܓܼܠܸܐ ܠܹܗ ܟܠ ܀|
    block |܃ܐ̄ܢܵܐ ܐ̄ܢܵܐ ܚܣܝܼܡܵܐ ܕܛܲܪܕܲܢܝ ܢܸܟܼܠܵܐ ܠܒܲܪ ܡ̣ܢ ܫܲܝܢܵܐ|
    block |ܘܗܵܐ ܫܲܝܸܢ ܒܝܼ ܐܲܠܵܗ ܟܠܵܐ ܥܲܡܵܐ ܦܠܝܼܓܼܵܐ ܀|
    block |܃ܐ̄ܢܵܐ ܗ̄ܘ̣ ܗܲܕܵܡܵܐ ܕܲܦܣܲܩܬܿܘܿܢܵܢܝ ܡ̣ܢ ܓܘܼܫܡܲܝ̈ܟܿܘܿܢ|
    block |ܬܵܘ ܢܸܬܼܚܲܢܲܢ ܐܵܦܸܢ ܗܵܫܵܐ ܠܘܵܬܼ ܫܲܘܝܘܼܬܼܵܐ ܀|
    block |܃ܐ̄ܢܵܐ ܐ̄ܢܵܐ ܕܲܚܙܹ̇ܝܬܼ ܟܲܦܹ̈ܐ ܚܕܲܥܣܲܪ ܘܲܚܕܼܵܐ ܕܲܩܬܢܘܿܡܝ|
    block |ܘܗܵܐ ܐܸܬܼܦܲܫܲܩ ܚܲܝܠܵܐ ܕܡܸܠܲܝ̈ ܒܕܲܣܓܸܕܿܬܿܘܿܢ ܠܝܼ ܀|
    block |܃ܙܸܠܘ ܠܹܗ ܠܟܹܐܢܵܐ ܝܲܥܩܘܿܒܼ ܕܩܲܝܵܡ ܝܵܘܣܸܦ|
    block |ܬܵܐ ܚܘܿܬܼ ܒܲܥܓܲܠ ܘܲܦܪܘܿܥ ܐܵܦ ܐܲܢ̄ܬܿ ܚܵܘܒܲܬܼ ܚܸܠܡܹ̈ܐ ܀|
    block |܃ܙܸܠܘ ܐܸܡܲܪܘ ܠܹܗ ܕܩܲܝܵܡ ܫܲܒܼܛܵܐ ܕܣܵܡ̇ܟ ܗ̄ܘ̣ܵܐ ܠܵܟ|
    block |ܬܵܐ ܠܒܼܘܿܟ ܒܐܝܼܕܼܵܐ ܚܘܼܛܪܵܐ ܕܲܩܢܘܿܡܝ ܘܐܸܬܼܒܲܝܲܐ ܒܹܗ ܀|
    block |܃ܙܸܠܘ ܒܲܕܹܿܩܘ ܠܹܗ ܐܝܼܩܵܪܝ ܘܫܘܼܠܛܵܢܝ ܕܒܹܝܬܼ ܡܸܨܪ̈ܵܝܹܐ|
    block |ܘܐܲܢܝܼܚܘ ܢܲܦܫܹܗ ܒܲܠܡܹܐܝܢ ܛܸܒܵܐ ܕܚܲܝܹ̈ܐ ܕܲܩܢܘܿܡܝ ܀|
  block
    block |܃ܙܸܠܘ ܐܸܡܲܪܘ ܠܹܗ ܕܥܲܒܼ݂ܕܲܢܝ ܐܲܠܵܗܝ ܡܵܪܵܐ ܠܡܸܨܪܹܝܢ|
    block |ܘܡܲܡܠܸܟ ܫܘܼܠܛܵܢܝ ܘܪܵܕܹܐ ܠܥܲܒܼ̈ܕܹܿܐ ܘܠܲܒܼܢܲܝ̈ ܚܹܪܹ̈ܐ ܀|
    block |܃ܓܠܵܘ ܚܵܘܵܘ ܠܹܗ ܐܵܦ ܚܹܝܠ ܟܲܣܝܵܐ ܙܵܘܥܲܝ̈|
    block |ܘܐܲܫܪܝܼ ܒܡܲܕܲܥܝ ܚܸܟܼܡܲܬܼ ܩܘܼܫܬܵܐ ܕܲܣܬܼܝܼܪ݁ܵܬܼܵܐ ܀|
    block |܃ܙܸܠܘ ܐܸܡܲܪܘ ܠܹܗ ܕܩܲܝܵܡ ܟܲܦܢܵܐ ܫ̈ܢܲܝܵܐ ܚܲܡܸܫ|
    block |ܬܵܐ ܐܹܬܲܪܣܹܝܟ ܕܲܠܡܵܐ ܬܹܐܒܲܕܼ ܐܲܢ̄ܬܿ ܥܲܡ ܕܝܼܠܵܟ ܀|
    block |܃ܐܵܦ ܗܘ̤ ܝܵܘܣܸܦ ܒܗܵܕܹܐ ܡܸܠܬܼܵܠ ܒܲܝܲܐ ܠܐܲܚܵܘ̈ܗܝ|
    block |ܕܐܲܠܵܗܵܝ ܫܲܕܲܪܲܢܝ ܕܐܸܗܘܸܐ ܙܵܐܹ̇ܢ ܠܟܼܘܿܢ ܡ̣ܢ ܟܲܦܢܵܐ ܀|
    block |܃ܒܗܵܕܹܐ ܬܸܢܘܲܝ ܡܓܲܪܸܓܼ ܗ̄ܘ̣ܵܐ ܠܹܗ ܠܝܲܩܘܿܒܼ ܐܲܒܼܘܼܗܝ|
    block |ܕܲܒܼܡܲܚܲܬܿܬܹܿܗ ܢܚܲܬܸܿܡ ܡܸܠܹ̈ܐ ܕܲܠܘܵܬܼ ܐܲܒܼܪܵܡ ܀|
    block |܃ܒܝܲܕܼ ܫܘܼܘܕܵܝܵܐ ܕܲܢܒܼܝܼܘܼܬܼܵܐ ܐܲܦܝܼܣ ܠܐܲܚܵܘ̈ܗܝ|
    block |ܕܠܵܐ ܢܸܬܼܥܵܘܟܼܘܼܢ ܡ̣ܢ ܡܹܐܬܼܝܼܬܼܵܐ ܕܲܠܘܵܬܼ ܚܘܼܒܹܿܗ ܀|
    block |܃ܐܲܪܡܝܼ ܥܠܲܝܗܘܿܢ ܩܸܢܛܵܐ ܕܟܲܦܢܵܐ ܘܕܲܚܸܠ ܐܸܢܘܿܢ|
    block |ܕܬܼܘܼܒܼ ܠܲܡ ܩܲܝܵܡ ܫܲܒܼܛܵܐ ܕܟܲܦܢܸܵܐ ܫܢܲܝܵ̈ܐ ܚܲܡܸܫ ܀|
    block |܃ܒܗܵܠܹܝܢ ܩܵܠܹ̈ܐ ܫܲܓܲܫ ܐܸܢܘܿܢ ܠܡܸܚܲܬܼ ܨܖܹܕܼܵܘܗܝ|
    block |ܘܲܟܼܬ݂ܲܒܼ ܐܸܢܘܿܢ ܒܪܸ̈ܥܝܵܢܲܝܗܘܿܢ ܐܲܝܟ ܕܲܒܼܠܘܼܚܹ̈ܐ ܀|
    block |܃ܫܡ݂ܲܥ ܡܸܨܪܵܝܵܐ ܦܸܪܥܘܿܢ ܡܲܠܟܵܐ ܒܗܵܠܹܝܢ ܕܲܗ̤ܘܲܝ̈|
    block |ܘܲܚܕܼܝܼ ܣܲܓܿܝܼ ܒܛܸܒܵܐ ܕܓܸܢܣܹܗ ܕܒܲܪ ܥܸܒܼܪ̈ܵܝܹܐ ܀|
    block |܃ܩܪ̣ܵܐ ܠܲܡ ܦܸܪܥܘܿܢ ܠܝܵܘܣܸܦ ܘܐܸܡ݂ܲܪ ܕܲܥܒܸܕܼ ܗܵܕܹܐ|
    block |ܘܐܲܝܬܵܐ ܠܥܲܡܵܟ ܘܐܲܢܝܼܚ ܐܸܢܘܿܢ ܒܛܘܼܒܹ̈ܐ ܕܡܲܠܟܿܘܼܬܼܝ ܀|
    block |܃ܙܵܘܸܕܼ ܠܐܲܚܲܝ̈ܟ ܘܫܲܕܲܪ ܐܸܢܘܿܢ ܠܒܹܝܬܼ ܐܲܒܼܘܼܗܘܿܢ|
    block |ܕܢܹܐܬܸܐ ܢܸܚܙܸܐ ܘܢܸܚܕܹܿܐ ܒܚܲܝܲܝ̈ܟ ܘܲܒܼܫܘܼܠܛܵܢܵܟ ܀|
    block |܃ܩܲܒܸܿܠܘ ܘܲܫܠܸܡ̣ܘ ܐܲܚܵܘ̈ܗܝ ܕܝܵܘܣܸܦ ܒܗܵܕܹܐ ܕܲܗܘ̤ܵܬܼ|
    block |ܘܲܚܙ݂ܲܩܘ ܠܐܲܬܼܪܵܐ ܕܒܹܝܬܼ ܡܲܥܡܲܪܗܘܿܢ ܟܲܕܼ ܚܵ̇ܕܹܝܢ ܗ̄ܘ̣ܵܘ ܀|
    block |܃ܡܲܢܲܥܘ ܘܲܡ̣ܛܵܘ ܫܲܒܼܛܲܝ̈ ܟܹܐܢܵܐ ܠܘܵܬܼ ܐܲܒܼܘܼܗܘܿܢ|
    block |ܘܲܛܥܝܼܢܝܼܢ ܗ̄ܘ̣ܵܘ ܥܘܼܬܼܪܵܐ ܕܙܲܒܼܢܵܐ ܘܐܵܬܼܵܐ ܕܫܲܝܢܵܐ ܀|
    block |܃ܚܵܕܝܼܘ ܕܵܫܢܹ̈ܐ ܕܫܲܕܲܪܘ ܝܵܘܣܸܦ ܘܦܸܪܥܘܿܢ ܡܲܠܟܵܐ|
    block |ܘܝܲܗ̣̄ܒܼܘ ܠܹܗ ܣܒܲܪܬܼܵܐ ܕܚܲܝܹ̈ܐ ܕܲܒܼܪܹܗ ܘܲܕܼܫܘܼܠܛܵܢܹܗ ܀|
    block |܃ܬܗܲܪ ܘܐܸܕܲܡܲܪ ܒܐܲܝܕܵܐ ܕܲܗܘ̤ܵܬܼ ܕܠܵܐ ܣܘܼܟܵܝܵܐ|
    block |ܘܐܵܘܚܸܠ ܘܐܸܡ݂ܲܪ ܕܪܲܒܵܐ ܗ̄ܝܼ ܣܲܓܿܝܼ ܐܸܢ ܫܲܪܝܼܪܵܐ ܀|
    block |܃ܚܙ̣ܵܐ ܥܸܓܼ̈ܠܵܬܼܵܐ ܕܫܲܕܲܪ ܦܸܪܥܘܿܢ ܘܢܵܚ̣ ܪܸܥܝܵܢܹܗ|
    block |ܘܲܩܢ̣ܵܐ ܣܲܒܼܪܵܐ ܠܘܵܬܼ ܣܘܼܟܵܝܵܐ ܕܐܲܝܠܹܝܢ ܕܲܫܡ݂ܲܥ ܀|
    block |܃ܪܲܒܵܐ ܗܝ̤ ܠܲܡ ܕܩܲܝܵܡ ܝܵܘܣܸܦ ܐܸܡ݂ܲܪ ܟܹܐܢܵܐ|
    block |ܐܸܚܘܿܬܼ ܐܸܚܙܹܝܘܗܝ ܘܐܸܚܕܸܿܐ ܒܚܵܝܵܘ̈ܗܝ ܥܲܕܼܠܵܐ ܐܹܡܘܼܬ ܀|
    block |܃ܐܹܙܲܠ ܐܲܢܚ̣ ܚܲܫܲܝ̈ ܥܲܝܢܲܝ̈ ܒܲܠܡܹܐܝܢ ܦܲܓܼܪܹܗ|
    block |ܘܐܲܫܠܲܚ ܟܲܪܝܘܼܬܼܝ ܒܝܲܕܼ ܥܸܢܝܵܢܵܐ ܕܡܸܠܲܝ̈ ܦܘܼܡܹܗ ܀|
  block
    block |܃ܐܹܙܠ ܐܸܦܪܘܿܥ ܚܵܘܒܲܬܼ ܚܸܠܡܹ̈ܐ ܕܚܲܝܵܒܼ ܐ̄ܢܵܐ ܠܹܗ|
    block |ܘܐܹܡܲܠܸܐ ܠܹܗ ܣܸܓܼܓܲܬܼ ܚܘܼܒܵܐ ܕܲܚܙ̣ܵܐ ܒܫܸܡܫܵܐ ܀|
    block |܃ܐܹܙܲܠ ܐܸܚܙܹܝܘܗܝ ܟܲܕܼ ܡܸܬܼܝܲܩܲܪ ܒܹܝܬܼ ܡܸܨܪ̈ܵܝܹܐ|
    block |ܘܬܼܘܼܒܼ ܢܸܫܬܲܪܲܪ ܒܝܼ ܡܘܼܠܟܵܢܵܐ ܕܐܲܒܼܪܵܡ ܘܕܐܝܼܣܚܵܩ ܀|
    block |܃ܚܙ݂ܲܩ ܝܼܣܪܵܝܹܠ ܒܐܘܼܪܚܵܐ ܕܐܲܚܙ̣ܩ ܟܲܣܝܵܐ ܠܐܲܒܼܘܼܗܝ|
    block |ܘܥܲܠ̣ ܥܲܡ ܙܲܪܥܹܗ ܠܐܲܪܥܵܐ ܕܡܸܨܪܹܝܢ ܘܫܲܪ̣ ܡܘܼܠܟܵܢܵܐ ܀|
    block |܃ܚܙ̣ܵܘ ܠܲܚܕܼܵܕܹ̈ܐ ܐܲܒܼܵܐ ܠܲܒܼܪܹܗ ܟܹܐܢܵܐ ܠܟܹܐܢܵܐ|
    block |ܘܲܦܪܲܥܘ̣ ܚܘܼܒܵܐ ܘܫܲܡܠܝܼܘ ܐ̄ܪ݁ܵܙܹܐ ܕܲܒܼܝܲܕܼ ܚܸܠܡܹ̈ܐ ܀|
    block |܃ܣܓܸܕܼ ܙܲܕܿܝܼܩܵܐ ܩܕܼܵܡ ܙܲܕܿܝܼܩܵܐ ܗܘ̤ ܥܲܡ ܝܲܠܕܵܘ̈ܗܝ|
    block |ܘܟܲܕܼܢܹܗ ܒܢܝܼܪܵܐ ܬܚܹܝܬܼ ܥܲܒܼܕܿܘܼܬܼܵܐ ܕܡܪܹܗ ܘܲܒܼܪܹܗ ܀|
    block |܃ܒܣܸܓܼܕܲܬܼ ܝܵܘܣܸܦ ܟܕܲܢ ܒܵܪܘܿܝܵܐ ܟܠܝܼܠܹ̈ܐ ܘܚܲܪ݁ܫܹܐ|
    block |ܒܐ̄ܪܵܙ ܦܵܪܘܿܩܲܢ ܕܩܲܒܸܿܠ ܡ̣ܢ ܟܠ ܣܸܓܼܕܲܬܼ ܚܘܼܒܵܐ ܀|
    block |܃ܒܗܵܕܹܐ ܬܸܢܘܲܝ ܝܲܩܪܹܗ ܠܟܹܐܢܵܐ ܒܣܸܓܼܕܲܬ ܓܸܢܣܹܗ|
    block |ܕܠܵܐ ܐ̄ܢܵܫ ܢܸܬܼܡܲܗ ܒܣܸܓܼܕܲܬܼ ܟܠܵܐ ܕܨܹܝܕܼ ܪܹܫܝܼܬܲܢ ܀|
    block |܃ܒܝܵܘܣܸܦ ܐܲܠܸܦ ܣܸܓܼܕܲܬܼ ܟܠܵܐ ܕܲܠܘܵܬܼ ܐ̄ܢܵܫܵܐ|
    block |ܕܣܵܓ̇ܿܕܲܝܼܢ ܐܲܟܲܚ̄ܕܼ ܥܝܼܪܹ̈ܐ ܘܐܵܢܵܫܵܐ ܠܲܨܠܸܡ ܐ̄ܢܵܫܵܐ ܀|
    block |܃ܐ̄ܢܵܫܵܐ ܥܬܼܝܼܕܼ ܗ̄ܘ̣ܵܐ ܕܢܸܣܲܒܼ ܟܲܣܝܵܐ ܘܢܸܣܥܘܿܪ ܒܹܗ ܟܠ|
    block |ܘܒܲܐܦܲܝ̈ ܢܩܲܒܸܿܠ ܡ̣ܢ ܟܠ ܣܸܓܼܕܲܬܼ ܟܠܵܐ ܀|
    block |܃ܒܗܵܕܹܐ ܨܵܐܲܪ ܐܵܦ ܦܸܠ̈ܐܵܬܼܵܐ ܒܕܼܘܼܒܵܪ ܟܹܐܢܹ̈ܐ|
    block |ܕܠܵܐ ܢܸܬܼܢܲܟܼܪܸܐ ܟܲܕܼ ܡܸܬܼܒܲܕܲܩ ܫܪܵܪ ܓܸܠܝܵܢܹܗ ܀|
    block |܃ܓܠ̣ܵܐ ܥܲܠ ܕܸܒܼܚܹܗ ܒܕܼܒܼܚܵܐ ܕܐܸܡܪܵܐ ܕܦܲܨܝܼ ܠܐܝܼܣܚܵܩ|
    block |ܕܗܵܟܲܢ ܦܵܪܹܩ ܐܵܦ ܗܘ̤ ܠܓܸܢܣܹܗ ܒܕܸܒܼܚܵܐ ܕܦܲܓܼܪܹܗ ܀|
    block |ܚܵܘܝܼ ܒܝܵܘܣܸܦ ܕܠܹܗ ܡܸܬܼܩܲܪܒܼܵܐ ܣܸܓܼܕܲܬܼ ܟܠܵܐ ܀|
    block |܃ܨܵܪ ܪܲܒܿܘܼܬܹܗ ܘܲܪܫܲܡ̣ ܐ̄ܪ̈ܵܙܵܘܗܝ ܒܟܹܐܢܹ̈ܐ ܘܡܲܠ݁̈ܟܹܿܐ|
    block |ܘܚܵܘܝܹܗ ܠܚܲܪܬܼܵܐ ܘܒܲܝܐܹܗ ܒܹܗ ܟܠ ܐ̄ܚܪ̈ܵܝܹܐ ܘܩܲܕܼܡܹ̈ܐ ܀|
    block |܃ܡܲܢ ܠܵܐ ܢܸܬܼܗܲܪ ܒܕܼܘܼܒܵܪ ܟܹܐܢܹ̈ܐ ܘܚܘܼܡܣܵܢܲܝ̈ܗܘܿܢ|
    block |ܕܲܕܼܪܲܫܘ ܐܘܼܪܚܵܐ ܒܝܲܕܼ ܥܲܡܠܲܝ̈ܗܘܿܢ ܠܘܵܬܼ ܐܝܼܬܼܘܼܬܼܵܐ ܀|
    block |܃ܡܲܢ ܠܵܐ ܢܸܫܠܲܡ ܠܐ̄ܪ̈ܵܙܹܐ ܘܛܘܼܦܣܹ̈ܐ ܕܲܩܢܘܿܡܲܝ̈ܗܘܿܢ|
    block |ܘܢܵܘܕܸܿܐ ܒܚܲܝܠܵܐ ܕܚܲܝܵܠ ܐܸܢܘܿܢ ܒܲܥܬܼܝܼ̈ܕܼܵܬܼܵܐ ܀|
    block |܃ܡܲܢ ܠܵܐ ܢܵܘܕܸܿܐ ܐܲܝܟ ܬܲܪܥܝܼܬܼܵܐ ܕܪܸ̈ܥܝܵܢܲܝܗܘܿܢ|
    block |ܕܗܲܝܡܸܢܘ ܘܐܲܚܸܒܼܘ ܘܲܣܒ݂ܲܪܘ ܘܲܫܠܸܡ̣ܘ ܠܗܵܘ̇ܡ̇ܐ ܕܣܲܟܿܝܼܘ ܀|
    block |܃ܡܲܢ ܠܵܐ ܢܸܩܘܿܫ ܒܲܬܼܪܲܥ ܚܘܼܒܵܐ ܕܒܹܗ ܥܲܠ̣ܘ ܘܐܲܡܠܸܟܼܘ|
    block |ܘܢܲܡܠܸܟ ܐܵܦ ܗܘ̤ ܒܕܼܘܼܡܝܵܐ ܢܲܟܼܦܵܐ ܕܚܵܘܝܼܘ ܒܐܲܪܥܵܐ ܀|
    block |܃ܒܝܵܘܣܸܦ ܢܹܚܘܼܪ ܐܲܝܢܵܐ ܕܨܵܒܹ̇ܬܼ ܠܡܸܬܼܢܲܟܵܦܘܼ|
    block |ܘܢܸܚܙܸܐ ܩܢܘܿܡܹܗ ܕܠܵܐ ܢܸܬܼܟܲܬܲܡ ܒܪܸܓܲܬܼ ܦܲܓܼܪܵܐ ܀|
  block
    block |܃ܒܹܗ ܢܸܬܼܒܲܩܸܐ ܐܲܝܢܵܐ ܕܪܵܗܹ̇ܛ ܪܘܼܚܵܢܵܐܝܼܬܼ|
    block |ܘܢܲܪܡܸܐ ܦܓܼܘܼ̈ܕܹܐ ܒܪܸ̈ܓܼܫܲܝ ܦܲܓܼܪܹܗ ܕܠܵܐ ܢܸܬܼܒܲܥܪܲܪ ܀|
    block |܃ܒܕܘܼܡܝܵܐ ܕܝܼܠܹܗ ܢܹܐܚܘܿܕܼ ܕܲܪܵܐ ܥܲܡ ܚܘܼ̈ܬܼܚܵܬܹܐ|
    block |ܕܬܸܕܲܥܲܟ ܢܘܼܪܵܐ ܕܲܒܼܗܲܕܵܡܵܘ̈ܗܝ ܒܚܘܼܡܣܵܢ ܢܲܦܫܹܗ ܀|
    block |܃ܥܲܡܹܗ ܢܸܚܘܿܬܼ ܠܐܸܣܛܵܕܼܝܼܘܿܢ ܡܲܠܝܲܬܼ ܚܲܫܹ̈ܐ|
    block |ܕܢܸܣܲܩ ܥܲܡܹܗ ܠܘܵܬܼ ܙܵܟܼܘܼܬܼܵܐ ܕܦܘܼܪܥܵܢ ܐܲܓܼܪܵܐ ܀|
    block |܃ܫܘܼܒܼܚܵܐ ܠܡܵܪܝܵܐ ܕܲܒܼܝܲܕܼ ܚܘܼܒܹܿܗ ܫܲܡܠܝܼ ܘܲܓܼܡܲܪ|
    block |ܐ̄ܪܵܙ ܦܸܠ̈ܐܵܬܼܵܐ ܕܲܚܙ̣ܵܘ ܥܒܼܵܕܵܘ̈ܗܝ ܒܫܸܡ ܐܝܼܬܼܘܼܬܼܵܐ ܀|
block |ܥܲܠ ܡܝܲܬܿܪܘܼܬܼܵܐ ܕܢܲܦܫܵܐ ܘܕܲܐܝܼܟܲܢܵܐ ܡܦܲܪܢܣܵܐ|
  block
    block |ܥܲܠ ܡܝܲܬܿܪܘܼܬܼܵܐ ܕܢܲܦܫܵܐ ܘܕܲܐܝܼܟܲܢܵܐ ܡܦܲܪܢܣܵܐ|
  block
    block |ܡܐܡܪܐ ܕܬܠܬܝܢ ܘܬܫܥܐ|
    block |ܥܲܠ ܡܝܲܬܿܪܘܼܬܼܵܐ ܕܢܲܦܫܵܐ ܘܕܲܐܝܼܟܲܢܵܐ ܡܦܲܪܢܣܵܐ|
    block |ܠܦܲܓܼܪܵܐ ܕܐܝܼܬܼܵܘܗܝ ܒܲܝܬܵܗ̇|
  block
    block |܃ܪܹܫ ܚܸܟܼܡܬܼܵܐ ܚܸܟܼܡܲܬܼ ܩܘܼܫܬܵܐ ܗ̄ܝܼ ܕܚܹܝܠ ܒܼܵܘܿܝܵܐ|
    block |ܕܡ̣ܢ ܠܵܐ ܡܸܕܼܿܡ ܒܪ̣ܵܐ ܟܠܡܸܕܸܿܡ ܕܲܟܼܣܸܐ ܘܲܓܼܠܸܐ ܀|
    block |܃ܪܹܫ ܣܘܼܟܵܠܵܐ ܠܡܸܣܬܲܟܵܠܘܼ ܒܒܼܵܪܘܿܝܘܼܬܹܗ|
    block |ܕܠܵܐ ܠܲܢܝܵܚܹܗ ܒܪ̣ܵܐ ܒܸܪ̈ܝܵܬܼܵܐ ܐܸܠܵܐ ܒܚܘܼܒܹܿܗ ܀|
    block |܃ܪܹܫ ܒܘܼܝܵܢܵܐ ܠܡܸܬܼܒܲܩܵܝܘܼ ܒܪܲܒܿܘܼܬܼ ܚܲܝܠܹܗ|
    block |ܕܲܛܥܝܼܢ ܥܵܠܡܵܐ ܘܲܡܕܲܒܲܪ ܠܹܗ ܐܲܝܟ ܨܸܒܼܝܵܢܹܗ ܀|
    block |܃ܪܹܫ ܝܼܕܲܥܬܼܵܐ ܠܡܸܕܲܥ ܚܘܼܒܹܿܗ ܕܨܹܝܕܼ ܬܘܼܩܵܢܵܘ̈ܗܝ|
    block |ܕܟܲܕܼ ܛܵܠܘܿܡܝܼܢ ܠܵܐ ܡܸܬܼܢܲܩܲܡ ܡ̣ܢ ܛܵܠܘ̇ܘ̈ܗܝ ܀|
    block |܃ܪܹܫ ܟܹܐܢܘܼܬܼܵܐ ܠܲܡܙܲܕܵܩܘܼ ܠܒܼܘܼܚܪܵܢ ܕܝܼܢܹܗ|
    block |ܕܟܲܕܼ ܛܵܒܼ ܡܲܗܡܸܐ ܠܵܐ ܛܵܥܹ̇ܐ ܠܹܗ ܪܸܡܙܵܐ ܕܥܲܝܢܹ̈ܐ ܀|
    block |܃ܪܹܫ ܛܲܝܒܿܘܼܬܼܵܐ ܠܡܸܣܪܲܓܼ ܣܲܓܿܝܼ ܒܒܲܣܝܼܡܘܼܬܹܗ|
    block |ܕܟܲܕܼ ܛܵܒܼ ܢܵܒܲܥ̇ ܡܙܝܼܓܼ ܚܵܘܣܵܢܵܐ ܒܩܲܫܝܼܘܼܬܼ ܢܸܓܼܕܘ̈ܗܝ ܀|
    block |܃ܪܹܫ ܦܘܼܪܫܵܢܵܐ ܕܦܵܪܘܿܫܘܼܬܼܵܐ ܠܡܸܦܪܲܫ ܫܲܦܝܼܪ|
    block |ܕܐܲܝܕܵܐ ܦܲܐܝܵܐ ܠܲܡܠܝܼܠܘܼܬܼܵܐ ܡ̇ܪܲܬܼ ܚܲܪ̈ܫܹܐ ܀|
    block |܃ܪܹܫ ܟܠܡܸܕܸܿܡ ܠܡܸܟܲܪ ܛܲܟܼܣܵܐ ܕܣܝܼܡ ܒܲܟܼܝܵܢܵܐ|
    block |ܕܢܸܗܘܸܐ ܫܵܠܹ̇ܡ ܟܝܵܢ ܡܲܠܵܠܹ̈ܐ ܠܡܸܠܬܼܵܐ ܕܲܒܼܗܘܿܢ ܀|
    block |܃ܪܹܫ ܢܵܡܘܿܣܵܐ ܠܡܸܬܼܗܲܓܵܝܘܼ ܒܢܵܡܘܿܣ ܪܘܼܚܵܐ|
    block |ܠܲܡܫܲܡܠܵܝܘܼ ܟܠ ܕܲܟܼܬܼܝܼ̈ܒܼܵܢ ܡ̣ܢ ܦܘܼܡ ܟܲܣܝܵܐ ܀|
    block |܃ܪܹܫ ܦܘܼܪܥܵܢܵܐ ܠܡܸܦܪܲܥ ܚܘܼܒܵܐ ܠܡܲܬܼܩܸܢ ܟܠܵܐ|
    block |ܕܝܲܩܲܪ ܡ̣ܢ ܟܠ ܨܠܸܡ ܒܲܪܢܵܫܵܐ ܘܲܩܪ̣ܵܝܗܝ ܀|
    block |܃ܚܵܘܼܒܵܐ ܚܲܝܵܒܼ ܟܠܢܵܫ ܠܡܬܲܩܢܵܢܹܗ|
    block |ܕܝܲܗ̣̄ܒܼ ܢܵܡܘܿܣܵܐ ܘܥܲܒܼ݂ܕܹܿܗ ܡ̇ܪܵܐ ܥܲܠ ܩܸܢܝܵܢܵܘ̈ܗܝ ܀|
    block |܃ܒܐܲܥܦܹ̈ܐ ܚܲܝܵܒܼ ܠܡܸܦܪܲܥ ܫܘܼܒܼܚܵܐ ܡ̣ܢ ܟܠ ܕܲܗܘ̤ܵܘ|
    block |ܕܗܘ̤ ܒܲܠܚܘܿܕܼܵܘܗܝ ܡܫܲܡܲܗ ܒܲܫܡܵܐ ܕܪܵܡ ܡ̣ܢ ܟܠܵܐ ܀|
    block |ܠܹܗܘ̣ ܘܵܠܹ̇ܐ ܠܡܸܕܲܥ ܚܲܝܠܵܐ ܕܪܸܡܙܵܐ ܕܲܒܼܪ̣ܵܝܗܝ܃|
  block
    block |ܕܩܵܡ̣ ܘܐܸܬܼܡܲܠܲܟ ܥܲܠ ܬܘܼܩܵܢܹܗ ܘܐܲܟܸܿܢ ܓܲܒܼܠܹܗ ܀|
    block |܃ܠܹܗܘ̣ ܦܲܐܝܵܐ ܠܲܡܙܲܕܵܩܘ̣ ܠܚܹܝܠ ܓܵܒܼܘܼܠܹܗ|
    block |ܕܒܼܐܝܼܕܼܘ ܓܲܒܼܠܹܗ ܘܡ̣ܢ ܪܘܼܚ ܦܘܼܡܹܗ ܢܦܲܚ̣ ܒܹܗ ܢܲܦܫܵܐ ܀|
    block |܃ܡܵܐܢܵܐ ܥܦܝܼܪܵܐ ܪܲܟܸܿܒܼ ܥܲܒܼ݂ܕܹܿܗ ܐܘܼܡ̇ܢܵܐܝܼܬܼ|
    block |ܦܲܓܼܪܵܐ ܓܼܠܝܵܐ ܘܢܲܦܫܵܐ ܟܣܝܼܬܼܵܐ ܚܲܕܼ ܒܲܪܢܵܫܵܐ ܀|
    block |܃ܒܲܕܼܡܘܼܬܼ ܨܲܠܡܵܐ ܨܵܪ ܒܹܗ ܚܲܝܠܵܐ ܕܒܼܵܪܘܿܝܘܼܬܹܗ|
    block |ܚܲܪ݁ܫܹܐ ܒܦܲܓܼܪܹܗ ܐܵܦ ܡܲܠܵܠܹ̈ܐ ܒܬܼܘܼܩܵܢ ܢܲܦܫܹܗ ܀|
    block |܃ܒܦܲܓܼܪܹܗ ܣܲܝܸܟ ܟܝܵܢ ܟܠܡܸܕܸܿܡ ܡܸܬܼܚܲܙܝܵܢܵܐ|
    block |ܘܲܒܼܓܼܵܘ ܢܲܦܫܹܗ ܟܸܬܫܲܝ̈ ܪܵܘܡ̇ܐ ܕܠܵܐ ܪܘܼܟܵܒܼܵܐ ܀|
    block |܃ܐ̄ܚܝܵܢܵܐ ܥܲܒܼ݂ܕܹܿܗ ܠܲܡܫܲܝܵܢܹ̈ܐ ܘܠܲܐܪ̈ܥܵܢܵܝܹܐ|
    block |ܘܐܲܝܟ ܕܲܒܼܢܵܘܣܵܐ ܐܲܡܥܲܪ ܒܹܗ ܟܠܝܼܠܹ̈ܐ ܘܚܲܪ̈ܫܹܐ ܀|
    block |܃ܡܲܫܟܿܢܵܐ ܕܚܘܼܒܵܐ ܢܲܩ̣ܫܹܗ ܒܐܲܪܥܵܐ ܚܲܟܿܝܼܡܵܐܝܼܬܼ|
    block |ܘܐܲܣܸܢ ܘܲܡ̣ܠܵܝܗܝ ܚܹܝܠ ܚܸܟܼ̈ܡܸܵܬܼܵܐ ܠܲܕܼܥܵܡܲ݁ܪ ܒܹܗ ܀|
    block |܃ܒܢܲܦܫܹܗ ܣܵܡܹ݂ܗ ܠܓܲܙܵܐ ܪܲܒܵܐ ܕܒܼܵܪܘܿܝܘܼܬܹܗ|
    block |ܕܡܸܢܵܗ̇ ܢܸܫܐܲܠ ܟܠ ܕܲܥܒܼܝܼܕܼܵܐ ܗ̄ܘ̣ ܣܘܼܢܩܵܢ ܚܲܝܵܘ̈ܗܝ ܀|
    block |܃ܣܝܼܡܲܬܼ ܓܲܙܵܐ ܗ̄ܝܼ ܕܲܣܬܼܝܼܪ̈ܵܬܼܵܐ ܢܲܦܫܵܐ ܕܐ̄ܢܵܫܵܐ|
    block |ܕܒܼܵܗ̇ ܗ̄ܘ̣ ܡܣܲܝܲܟ ܚܹܝܠ ܒܵܪܘܿܝܵܐ ܕܠܵܐ ܡܸܣܬܲܝܲܟ ܀|
    block |܃ܐ̄ܪ̈ܵܙܹܐ ܟܣܲܝܵ̈ܐ ܟܣܹܝܢ ܒܲܒܼܥܵܬܼܵܗ̇ ܕܥܲܠ ܬܘܼܩܵܢܵܗ̇|
    block |ܘܠܵܐ ܡܸܬܼܒܲܕܿܩܝܼܢ ܐܸܠܵܐ ܒܚܲܝܠܵܐ ܕܒܼܵܪܘܿܝܘܼܬܼܵܗ̇ ܀|
    block |܃ܐ̄ܪܵܙ ܒܘܼܕܵܩܵܐ ܕܫܸܡ ܐܝܼܬܼܘܼܬܼܵܐ ܐܝܼܬܼ ܒܹܗ ܒܫܲܪܒܵܗ̇|
    block |ܘܲܬܼܠܝܼܬܼܵܐܝܼܬܼ ܨܝܼܪ ܬܘܼܩܵܢܵܗ̇ ܒܡܸܠܬܼܵܐ ܘܚܲܝܠܵܐ ܀|
    block |܃ܕܵܡܹ̇ܐ ܗ̄ܘ̣ ܕܘܼܡܝܵܗ̇ ܒܡܸܕܸܿܡ ܩܲܠܝܼܠ ܠܒܼܘܼܕܵܩ ܩܢܘܿܡܹ̈ܐ|
    block |ܟܝܢܵܗ̇ ܠܐܲܒܼܵܐ ܘܡܸܠܬܼܵܗ̇ ܠܲܒܼܪܵܐ ܘܚܲܝܹܝܗ̇ ܠܪܘܼܚܵܐ ܀|
    block |܃ܠܵܘ ܒܲܟܼܝܵܢܵܗ̇ ܕܵܡܹ̇ܐ ܟܝܵܢܵܗ̇ ܠܲܟܼܝܵܢ ܟܲܣܝܵܐ|
    block |ܐܸܠܵܐ ܒܐ̄ܪܵܙܵܐ ܠܦܘܼܬܼ ܬܲܚܘܝܼܬܼܵܐ ܕܝܲܩܝܼܪܘܼܬܼܵܗ̇ ܀|
    block |܃ܒܨܝܼܪܵܐ ܗ̄ܝܼ ܣܲܓܿܝܼ ܡ̣ܢ ܐܝܼܬܼܘܼܬܼܵܐ ܕܠܵܐ ܡܘܼܫ̈ܚܵܬܼܵܐ|
    block |ܐܲܝܟ ܡ̇ܐ ܕܲܒܼܨܝܼܪ ܛܸܠܵܠ ܓܘܼܫܡܵܐ ܡܸܢܹܗ ܕܓܼܘܼܫܡܵܐ ܀|
    block |܃ܐܝܼܬܼܝܵܐ ܐܝܼܬܼܵܘܗܝ ܘܠܲܝܬܿ ܫܘܼܪܵܝܵܐ ܠܐܲܡܝܼܢܘܼܬܹܗ|
    block |ܘܗ̤ܝ ܡܲܣܲܝܲܕܼܬܵܐ ܗ̄ܝܼ ܘܲܬܼܚܹܝܬܼ ܙܲܒܼܢܵܐ ܚܒܼܝܼܫ ܪܘܼܟܵܒܼܵܗ̇ ܀|
    block |܃ܚܹܝܠ ܒܵܪܘܿܝܵܐ ܝܲܗ̣̄ܒܼ ܒܵܗ̇ ܚܲܝܠܵܐ ܕܲܡܠܝܼܠܘܼܬܼܵܐ|
    block |ܕܬܸܚܸܐ ܘܬܲܚܸܐ ܠܦܲܓܼܪܵܐ ܡܝܼܬܼܵܐ ܕܲܡܕܲܝܪܵܐ ܒܹܗ ܀|
    block |܃ܒܲܕܼܡܘܼܬܼ ܢܸܒܼܥܵܐ ܕܡܲܪܕܸܿܐ ܚܲܝܹ̈ܐ ܣܵܡ̣ܵܗ̇ ܒܓܼܘܼܫܡܵܐ|
    block |ܒܵܗ̇ ܡܸܬܼܪܲܓܸܿܝܢ ܪܸ̈ܓܼܫܹܐ ܚܲܪ̈ܫܹܐ ܠܡܸܬܲܠ ܦܹܐܪܹ̈ܐ ܀|
    block |܃ܒܝܲܕܼ ܫܵܩܘܼܬܼܵܐ ܕܲܡܠܝܼܠܘܼܬܼܵܗ̇ ܡܪܲܟܲܒܼ ܦܲܓܼܪܵܐ|
    block |ܘܡܲܦܪܲܥ ܝܵܗܹ̇ܒܼ ܩܵܠ ܬܵܘܕܲܝܼܬܼܵܐ ܠܲܡܬܲܩܢܵܢܹܗ ܀|
    block |܃ܒܚܹܝܠ ܚܲܝܘܼܬܼܵܗ̇ ܚܲܝ ܘܲܡܗܲܠܸܟ ܒܚܲܝܹ̈ܐ ܕܙܲܒܼܢܵܐ|
    block |ܘܥܲܡܸܗ̇ ܡܣܲܟܸܿܐ ܕܢܹܐܪܲܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ܃|
  block
    block |܃ܒܢܘܼܗܪܵܗ̇ ܚܵܙܹ̇ܐ ܢܘܼܗܪܵܐ ܦܲܐܝܵܐ ܕܫܸܡ ܒܵܪܼܘܿܝܵܐ|
    block |ܘܥܲܡ ܗܲܠ̈ܟܼܵܬܼܵܗ̇ ܚܵܙܹ̇ܩ ܘܡ̇ܛܹ̇ܐ ܠܘܵܬܼ ܐܝܼܬܘܼܬܼܵܐ ܀|
    block |܃ܒܲܡܗܝܼܪܘܼܬܼܵܗ̇ ܩܵܢܹ̇ܐ ܛܲܥܡܵܐ ܠܡܸܦܪܲܫ ܫܲܦܝܼܪ|
    block |ܘܐܲܝܟ ܡܲܠܵܠܵܐ ܡܛܲܟܸܿܣ ܪܲܗܛܵܐ ܕܡܲܠܝܼܠܘܼܬܹܗ ܀|
    block |܃ܫܸܡܫܵܐ ܗ̄ܝ̣ ܕܲܬܼܪܹܝܢ ܒܲܡܫܲܝ̈ ܓܘܼܫܡܵܐ ܡܸܬܼܚܲܒܿܠܵܢܵܐ|
    block |ܘܲܒܼܙܲܠܝܼܩܹܝ̈ܗ̇ ܦܵܠܲ݁ܚ ܒܐܲܪܥܵܐܠ ܘܪܵܕܹܐ ܒܐܘܼܪܚܵܐ ܀|
    block |܃ܡܸܠܚܵܐ ܗ̄ܘ̣ ܗܵܘܢܵܗ̇ ܠܦܲܟܿܝܼܗܘܼܬܼܵܐ ܕܲܪ̈ܓܼܝܼܓܼܵܬܹܗ|
    block |ܘܒܼܵܗ̇ ܡܸܬܼܡܲܕܲܟ ܘܐܲܟܸܿܢ ܚܵܫܲ̇ܚ ܒܲܪܢܵܫܵܐ ܀|
    block |܃ܥܘܼܬܼܪܵܐ ܗ̄ܘ̣ ܝܲܨܪܵܐ ܪܵܗ̇ ܠܡܸܣܟܹܿܢܘܼܬܼܵܐ ܕܥܲܦܪܹܗ ܫܝܼܛܵܐ|
    block |ܘܲܒܼܚܸܟܼ̈ܡܵܬܼܵܗ̇ ܡܦܲܪܢܸܣ ܚܲܝܵܘ̈ܗܝ ܐܲܝܟ ܥܲܬܿܝܼܪܵܐ ܀|
    block |܃ܒܡܸܠܬܼܵܐ ܕܡܸܢܵܗ̇ ܡܪܝܼܡ ܒܲܪ̄̇ܬܼ ܩܵܠܹܗ ܥܲܠ ܒܸܪ̈ܝܵܬܼܵܐ|
    block |ܘܲܒܼܫܘܼܠܛܵܢܵܗ̇ ܡܬܼܝܼܚ ܫܘܼܠܛܵܢܹܗ ܥܲܠ ܘܲܒܼܟܼܠ ܀|
    block |܃ܒܪܸܡܙܵܗ̇ ܦܵܩܹ̇ܕܼ ܠܐܲܪ̈ܗܵܢܵܝܹܐ ܕܢܸܫܬܲܡܥܘܼܢ ܠܹܗ|
    block |ܘܲܒܼܣܘܼܟܼܠܵܗ̇ ܡܲܪܟܸܿܢ ܨܹܐܕܼܵܘܗܝ ܠܲܫܡܲܝܵܢܹ̈ܐ ܀|
    block |܃ܒܩܲܠܝܼܠܘܼܬܼܵܗ̇ ܥܵܒܲ̇ܪ ܝܲܡܵܐ ܐܲܝܟ ܕܲܒܼܝܲܒܼܫܵܐ|
    block |ܘܠܵܐ ܡܸܬܿܛܲܒܲܥ ܝܘܼܩܪܵܐ ܕܦܲܓܼܪܹܗ ܒܹܝܬܼ ܡܲܚܫܘܼܠܹ̈ܐ ܀|
    block |܃ܠܲܝܟ ܐܹܘܩܝܼܢܵܐ ܬܲܠܝܵܐ ܒܐܸܠܦܵܐ ܕܦܲܓܼܪܵܢܘܼܬܹܗ|
    block |ܘܲܡܢܲܛܪܵܐ ܠܹܗ ܡ̣ܢ ܢܸܟܼܝܵܢܹ̈ܐ ܕܠܵܐ ܢܸܬܼܚܲܒܲܠ ܀|
    block |܃ܠܘܲܥܕܵܗ̇ ܪܵܕܹܐ ܐܲܝܟ ܡܲܠܵܝܵܐ ܒܟܼܵܘܟܿܒܼ ܢܘܼܗܪܵܐ|
    block |ܘܗ̤ܝ ܬܵܪܨܵܐ ܠܹܗ ܫܒܼܝܼܠ ܡܲܪܕܲܝܼܬܵܐ ܠܲܠܡܹܐܝܢ ܫܲܝܢܵܐ ܀|
    block |܃ܒܐܘܼܡ̇ܢܘܿܬܼܵܗ̇ ܡܲܠܸܦ ܚܲܪ̈ܫܹܐ ܕܲܢܫܲܡܫܘܼܢܵܝܗܝ|
    block |ܘܲܒܼܒܼܘܼܝܵܢܵܗ̇ ܡܲܩܢܸܐ ܛܲܟܼܣܵܐ ܠܲܕܼܠܵܐ ܛܲܟܼܣܵܐ ܀|
    block |܃ܒܲܥܪܝܼܡܘܼܬܼܵܗ̇ ܡܚܲܟܸܿܡ ܗܘ̤ ܠܹܗ ܥܲܠ ܫܲܬܿܝܼܩܹ̈ܐ|
    block |ܘܲܒܼܨܸܢ̈ܥܵܬܼܵܗ̇ ܡܲܪܡܸܐ ܦܓܼܘܼ̈ܕܹܐ ܒܒܲܥܪܝܼܪ̈ܵܝܹܐ ܀|
    block |܃ܐܲܝܟ ܗܸܢܝܘܿܟܼܵܐ ܪܟܼܝܼܒܼ ܥܲܠ ܥܠܵܡܵܐ ܒܲܥܪܝܼܪܵܝܵܐ|
    block |ܘܲܡܛܲܟܸܿܣ ܠܹܗ ܕܠܵܐ ܢܸܬܼܒܲܥܪܵܪ ܬܚܹܝܬܼ ܗܲܠܟܼܵܬܹ̈ܐ ܀|
    block |܃ܢܲܦܫܵܐ ܟܕܲܢܬܼܵܗ̇ ܠܟܼܠܵܗ̇ ܒܪܝܼܬܼܵܐ ܬܚܹܝܬܼ ܫܘܼܠܛܵܢܹܗ|
    block |ܘܗ̤ܝ ܐܵܘܬܸܿܒܼܬܹܗ ܒܲܕܼܡܘܼܬܼ ܡܲܠܟܵܐ ܥܲܠ ܡܲܪܟܲܒܼܬܼܵܐ ܀|
    block |܃ܒܥܲܪ̈ܩܹܐ ܕܙܵܘܥܹ̈ܝܗ̇ ܐܲܚܝܼܕܼ ܒܐܝܼܕܼܵܘ̈ܗܝ ܫܡܲܝܵܐ ܘܐܲܪܥܵܐ|
    block |ܘܠܲܐܝܟܵܐ ܕܨܒܹ̇ܐ ܡܚܝܼܪ ܨܸܒܼܝܵܢܵܐ ܕܪܹܫܢܘܼܬܹܗ ܀|
    block |܃ܐܘܿ ܒܲܪܢܵܫܵܐ ܕܲܫܡܹܗ ܥܲܦܪܵܐ ܗ̄ܘ̣ ܡ̣ܢ ܟܠܵܐ|
    block |ܟܡܵܐ ܐܸܬܼܥܲܠܝܼ ܡܸܕܼܪܵܟ ܫܝܼܛܵܐ ܠܥܸܠ ܡ̣ܢ ܟܠܵܐ ܀|
    block |܃ܐܘܿܢ ܒܵܪܘܿܝܵܐ ܕܪܲܒܿ ܘܲܡܥܲܠܲܝ ܡ̣ܢ ܟܠ ܒܸܪ̈ܝܵܢ|
    block |ܟܡܵܐ ܐܸܬܼܢܲܚܲܬܼ ܨܸܒܼܝܵܢ ܚܘܼܒܵܟ ܨܹܝܕܼ ܡܘܼܟܵܟܼܵܢ ܀|
    block |܃ܪܸܡܙܵܟ ܪܲܡܪܸܡ ܫܝܼܛܘܼܬܼ ܡܸܕܼܪܲܢ ܠܥܸܠ ܡ̣ܢ ܟܠܵܐ|
    block |ܘܐܲܢ̄ܬܿ ܐܵܘܚܸܕܲܬܵܢ ܫܲܒܼܛܵܐ ܕܪܸܡܙܵܟ ܠܡܸܪܕܵܐ ܠܟܼܠܵܐ ܀|
  block
    block |܃ܚܹܝܠ ܚܸܟܼ̈ܡܵܬܼܵܟ ܣܵܡ̣ܬܿ ܒܲܟܼܝܵܢܲܢ ܡܸܣܟܹܿܝܢ ܚܲܝܹ̈ܐ|
    block |ܘܫܲܪܝܼ ܡܲܪܸܕܸܿܐ ܬܲܦܹ̈ܐ ܕܡܸܠܹ̈ܐ ܒܕܼܘܼܡܝܵܐ ܕܝܼܠܵܟ ܀|
    block |܃ܕܝܼܠܵܟ ܐܝܼܬܼܵܘܗܝ ܓܵܙܵܐ ܕܡܸܠܹ݁̈ܐ ܕܲܒܼܓܼܵܘ ܢܲܦܫܵܐ|
    block |ܘܒܼܵܟ ܡܬܼܚܲܟܿܡܵܐ ܠܲܡܕܲܡ̇ܝܘܼ ܡܸܠܹ̈ܝܗ̇ ܒܡܸܠܬܼܵܟ ܀|
    block |܃ܡܸܠܬܼܵܟ ܐܲܡܫܲܥܬܿ ܒܪܵܫܝܼܬܼ ܕܲܒܼܪ̣ܵܝܬܿ ܠܵܗ̇ ܘܲܠܟܼܠܵܐ|
    block |ܘܢܵܕܲܬ̤ ܩܵܡܲܬ̤ ܠܩܵܠ ܦܘܼܩܕܵܢܵܟ ܘܲܩܢܵܬ̤ ܚܲܝܹ̈ܐ ܀|
    block |܃ܚܲܝܹ̈ܐ ܡܲܕܸܿܟܼܬܿ ܥܲܡ ܬܘܼܩܵܢܵܗ̇ ܟܲܕܼ ܬܲܩܸܢܬܵܗ̇|
    block |ܘܟܲܣܝܼܬܿ ܐܸܢܘܿܢ ܒܢܲܚܬܵܐ ܕܦܲܓܼܪܵܐ ܡܸܬܼܚܲܙܝܵܢܵܐ ܀|
    block |܃ܗܲܝܟܲܠ ܦܲܓܼܪܵܐ ܒܢ̣ܵܐ ܨܸܒܼܝܵܢܵܟ ܝܵܬܼܵܗ̇|
    block |ܘܥܸܠܲܬ̤ ܩܵܡܲܬ̤ ܒܲܕܼܡܘܼܬܼ ܡܲܠܟܵܐ ܒܓܼܵܘ ܦܵܠܵܛܝܼܢ ܀|
    block |܃ܐܲܝܟ ܟܸܢܵܪܵܐ ܪܲܟܿܒܲܬ̤ ܪܸ̈ܓܼܫܹܐ ܡܸܬܼܚܲܙܝܵܢܹ̈ܐ|
    block |ܘܢܸܩܫܲܬ̤ ܨܸܒܼܥܵܐ ܕܲܡܗܝܼܪܘܼܬܼܵܗ̇ ܒܡܸܠܬܼܵܐ ܘܫܸܡܥܵܐ ܀|
    block |܃ܐܲܝܟ ܐܲܒܿܘܼܒܼܵܐ ܡܚܲܒܸܿܠ ܪܘܼܚܵܐ ܗܘ̤ܵܐ ܠܵܗ̇ ܦܘܼܡ̇ܐ|
    block |܃ܘܙܸܡܪܲܬ̤ ܒܹܗ ܗܝ̤ ܩܵܠ ܢܸܥ̈ܡܵܬܼܵܐ ܒܲܣܝܼ̈ܡܵܬܼܵܐ|
    block |܃ܒܩܲܢܝܵܐ ܚܠܝܼܠܵܐ ܙܵܡ̇ܪܵܐ ܟܠܫܵܥ ܩܵܠܹ̈ܐ ܪ̈ܓܼܝܼܓܹܐ|
    block |ܘܲܡܚܲܕܲܝܵܐ ܠܹܗ ܠܲܟܼܪܸܐ ܚܲܝܹ̈ܐ ܒܚܲܝܘܼܬܼ ܚܲܚܹ̈ܝܗ̇ ܀|
    block |܃ܒܪܘܼܚ ܚܲܝܘܼܬܼܵܗ̇ ܡܗܲܠܸܠ ܡܝܼܬܼܵܐ ܩܵܠܹ̈ܐ ܚܠܲܝ̈ܵܐ|
    block |ܘܐܲܝܟ ܕܲܒܼܕܼܝܼܠܹܗ ܚܬܼܝܼܪ ܒܲܐ̄ܚܪܹܢܵܐ ܕܲܡܬܲܪܓܸܿܡ ܒܹܗ ܀|
    block |܃ܗܘ̤ ܐܲܝܟ ܩܲܢܝܵܐ ܓܠܝܼܙ ܡ̣ܢ ܩܵܠܵܐ ܘܡ̣ܢ ܚܲܝܘܼܬܼܵܐ|
    block |ܘܡ̇ܐ ܕܙܸܡܪܲܬ̤ ܒܹܗ ܢܲܦܫܵܐ ܚܲܝܬܼܵܐ ܩܢ̣ܵܐ ܚܲܝܘܼܬܼܵܐ ܀|
    block |܃ܢܦܫܵܐ ܗ̄ܝܼ ܚܲܝܵܘ̈ܗܝ ܘܗ̤ܝ ܢܵܛ̇ܪܵܐ ܠܹܗ ܒܚܲܝܹ̈ܐ ܕܙܲܒܼܪܵܐ|
    block |ܘܡ̇ܐ ܕܐܲܪܦܝܵܬܹܗ ܢܦ݂ܲܟ ܠܲܟܼܝܵܢܹܗ ܘܲܗܘ̤ܵܐ ܡܸܕܼܪܵܐ ܀|
    block |܃ܠܵܐ ܩܢܸܐ ܡܸܕܸܿܡ ܒܐܲܝܠܹܝܢ ܕܲܩܢܹܐ ܕܠܵܘ ܕܝܼܠܗ̇ ܗ̄ܘ̣|
    block |ܘܠܵܐ ܡܸܢܼܩܲܝܲܡ ܒܸܠܥܵܕܼ ܚܲܝܠܵܐ ܕܣܵܥܘܿܪܘܼܬܼܵܥܗ̇ ܀|
    block |܃ܒܲܕܼܡܘܼܬܼ ܡ̇ܪܬܵܐ ܝܵܬܲܒܵܐ ܒܓܼܵܘܘܹܗ ܘܠܵܐ ܚܵܙܹ̇ܐ ܠܵܗ̇|
    block |ܘܗܘ̤ ܐܲܝܟ ܥܲܒܼܪܵܐ ܡܫܲܡܸܫ ܘܫܵܠܹ̇ܐ ܩܕܼܵܡ ܚܹܐܪܘܼܬܼܵܗ̇ ܀|
    block |܃ܫܲܦܝܼܪ ܡ̇ܕܹܝܢ ܒܢ̣ܵܝܗܝ ܒܵܪܘܿܝܵܐ ܐܲܝܟ ܕܲܠܒܲܝܬܵܐ|
    block |ܘܟܸܢ ܥܸܠܲܬ̤ ܗ̤ܝ ܕܲܬܿܕܲܝܲܪ ܒܹܗ ܐܲܝܟ ܒܲܪ̄ܬܼ ܡܲܠܟܵܐ ܀|
    block |܃ܦܲܓܼܪܵܐ ܠܘܼܩܵܕܼܵܡ ܡܪܲܟܸܿܒܼ ܪܸܡܙܵܐ ܒܬܼܘܼܩܵܢ ܐ̄ܢܵܫܵܐ|
    block |ܘܒܼܵܬܲܪ ܙܲܒܼܢܵܐ ܨܵܐܲܪ ܢܲܦܫܵܐ ܘܡܲܫܪܸܐ ܒܓܼܵܘܹܗ ܀|
    block |܃ܒܹܝܬܼ ܡܲܠܟܿܘܼܬܼܵܐ ܡܪܲܫܸܡ ܒܵܢܹ̇ܐ ܒܐܲܦܲܝ̈ ܒܸܣܪܵܐ|
    block |ܘܡ̇ܐ ܕܐܸܫܬܲܟܼܠܲܠ ܩܪ̣ܵܐ ܥܵܡܘܿܪܹܗ ܕܲܢܟܲܝܲܪ ܒܹܗ ܀|
    block |܃ܒܥܲܪ̈ܩܲܝ ܦܲܓܼܪܵܐ ܒܵܢܹ̇ܐ ܒܲܝܬܵܐ ܦܲܓܼܪܵܢܵܝܵܐ|
    block |ܘܒܹܝܬܼ ܫܸܪ̈ܝܵܢܘܵܗܝ ܡܲܪܡܸܐ ܡܠܵܛܵܐ ܕܡ̇ܐ ܪܲܛܝܼܒܼܵܐ ܀|
    block |܃ܐܲܝܟ ܫܲܬܼܐܸܣܬܼܵܐ ܣܵܐܹ̇ܡ ܙܲܪܥܵܐ ܒܡܲܪܒܲܥ ܓܘܼܫܡܵܐ|
    block |ܘܲܡܕܲܪܸܓܼ ܠܹܗ ܐܲܝܟ ܒܸܢܝܵܢܵܐ ܠܘܵܬܼ ܫܘܼܟܼܠܵܠܵܐ ܀|
    block |܃ܡܠܘܿܠܵܐ ܗܵܘܹ̇ܐ ܙܲܪܥܵܐ ܠܦܲܓܼܪܵܐ ܘܐܲܟܸܿܢ ܗܵܘܹ̇ܐ|
    block |ܘܡܸܢܹܗ ܕܦܲܓܼܪܵܐ ܝܵܥܹ̇ܐ ܦܲܓܼܪܵܐ ܕܕܼܵܡܹ̇ܐ ܠܦܲܓܼܪܵܐ ܀|
  block
    block |܃ܠܢܲܦܫܵܐ ܠܲܝܬܿ ܠܵܗ̇ ܙܲܪܥܵܐ ܕܬܼܵܘܥܸܐ ܐ̄ܚܪܹܬܼܵܐ|
    block |ܘܠܵܘ ܒܲܡܠܘܿܐܵܗ̇ ܝܵܥܹ̇ܐ ܟܝܵܢܵܗ̇ ܒܓܼܵܘ ܗܲܕܵܗܹ̈ܐ ܀|
    block |܃ܡ̣ܢ ܠܵܐ ܡܸܕܸܿܡ ܨܵܐܲܪ ܝܵܬܼܵܗ̇ ܪܸܡܙܵܐ ܟܲܣܝܵܐ|
    block |ܘܒܵܘ̇ ܐܸܣܟܹܿܡܵܐ ܕܨܵܪ ܗܵܝ̇ ܕܐܵܕܼܵܡ ܒܪܘܼܚ ܨܼܒܼܝܵܢܹܗ ܀|
    block |܃ܡ̣ܢ ܠܵܐ ܡܸܕܸܿܡ ܐܵܬܹ̇ܐ ܟܝܵܢܵܗ̇ ܠܘܵܬܼ ܬܘܼܩܵܢܵܐ|
    block |ܟܡܵܐ ܐܸܢ ܐܝܼܬܹܝܗ̇ ܐ̄ܚܝܵܢܬܵܐ ܕܥܝܼܪܹ̈ܐ ܘܪ̈ܘܼܚܵܢܵܝܹܐ ܀|
    block |܃ܪܘܼܚܵܐ ܗܝܼ ܐܵܦ ܗܝ̤ ܐܲܝܟ ܪ̈ܘܼܚܵܢܹܐ ܕܠܵܐ ܪܘܼܟܵܒܼܵܐ|
    block |ܘܲܫܘܸܐ ܟܝܵܢܵܗ̇ ܐܵܦ ܬܘܼܩܵܢܵܗ̇ ܠܗܵܘ̇ ܕܲܗܘ̤ܵܘ ܒܹܗ ܀|
    block |܃ܡ̣ܢ ܠܵܐ ܡܸܕܸܿܡ ܗܘ̤ܵܘ ܪ̈ܘܼܚܵܢܹܐ ܒܪܵܫܝܼܬܼ ܕܵܗܘ̤ܵܘ|
    block |ܘܡ̣ܢ ܠܵܐ ܡܸܕܸܿܡ ܪܵܕܹܐ ܗܘܵܝܵܗ̇ ܒܟܼܠܗܘܿܢ ܕܵܪܹ̈ܐ ܀|
    block |܃ܒܵܬܲܪ ܦܲܓܼܪܵܐ ܗܘ̤ܵܐ ܬܘܼܩܵܢܵܗ̇ ܒܬܼܘܼܩܵܢ ܐܵܕܼܵܡ|
    block |ܘܗܘ̤ ܗܵܘ̇ ܛܲܟܼܣܵܐ ܪܵܕܹܐ ܟܠܝܘܿܡ ܒܵܗ̇ ܘܲܒܼܦܲܓܼܪܵܐ ܀|
    block |܃ܨܠܸܡ ܗܲܕܿܡܹ̈ܐ ܨܵܐܲܪ ܠܘܼܩܕܼܵܡ ܪܲܒܿ ܨܲܝܵܪܹ̈ܐ|
    block |ܘܟܸܢ ܢܵܦܲܚ̇ ܒܹܗ ܪܘܼܚ ܚܲܝܘܼܬܼܵܐ ܘܗܵܘܹ̇ܐ ܠܲܢܦܸܫ ܀|
    block |܃ܢܲܚܬܵܐ ܕܒܸܣܪܵܐ ܙܵܩܲܪ ܒܐܝܼܕܼܵܐ ܪܘܼܚܵܢܵܝܬܼܵܐ|
    block |ܘܟܸܢ ܦܵܪܹܣ ܠܹܗ ܐܲܝܟ ܐܲܪ̈ܓܿܘܵܢܹܐ ܠܥܸܠ ܡ̣ܢ ܢܲܦܫܵܐ ܀|
    block |܃ܒܓܼܵܘ ܚܸܫܘܿܟܼܵܐ ܡܪܲܟܼܵܒܼ ܦܲܓܼܪܵܐ ܘܒܼܵܪܹ̈ܐ ܢܲܦܫܵܐ|
    block |ܐܲܟܼܡܵܐ ܕܲܒܼܪ̣ܵܐ ܒܪܵܫܝܼܬܼ ܘܣܵܡ̣ܵܗ̇ ܒܚܸܫܟܵܐ ܀|
    block |܃ܐܲܝܟ ܕܲܒܼܐ̄ܪܵܙܵܐ ܡܚܵܘܸܐ ܠܐ̄ܢܵܫܵܐ ܒܬܼܘܼܩܵܢ ܐ̄ܢܵܫܵܐ|
    block |ܥܲܠ ܗܵܘ̇ ܛܲܟܼܣܵܐ ܕܒܼܵܪܘܿܝܘܼܬܹܗ ܕܡ̣ܢ ܠܵܐ ܡܸܕܸܿܡ ܀|
    block |܃ܪܲܒܿܘܼܬܼ ܚܲܝܠܹܗ ܡܲܟܼܪܸܙ ܟܠܫܵܥ ܒܲܓܼܒܼܝܼܠܘܼܬܲܢ|
    block |ܒܝܲܕܼ ܬܘܸܩܵܢܵܐ ܕܦܲܓܼܪܵܐ ܘܢܲܦܫܵܐ ܕܗܵܘܹ̇ܐ ܟܠܝܘܿܡ ܀|
    block |܃ܒܪܘܼܟܵܒܼ ܦܲܓܼܪܵܐ ܡܚܵܘܸܐ ܒܪܝܼܬܼܵܐ ܕܡܸܬܼܪ̈ܲܓܼܫܵܢܹܐ|
    block |ܘܒܲܗܘܵܝ ܢܲܦܫܵܐ ܗܘܵܝܵܐ ܕܟܸܢܫܹ̈ܐ ܡܸܬܼܝܲܕܼܥܵܢܹ̈ܐ ܀|
    block |܃ܟܠܵܗ̇ ܒܪܝܼܬܼܵܐ ܡܚܲܕܸܿܬܼ ܟܠܫܵܥ ܒܝܲܕܼ ܬܘܼܩܵܢܲܢ|
    block |ܘܲܡܚܲܕܹܿܐ ܠܵܗ̇ ܐܲܝܟ ܝܵܠܹܕܿܬܵܐ ܒܝܘܿܡ ܡ̇ܘܠܵܕܲܢ ܀|
    block |܃ܒܲܢ ܡܸܬܼܒܲܩܹܝܢ ܟܝܢܹ̈ܐ ܚܲܪ̈ܫܹܐ ܐܵܦ ܡܲܠܵܠܹ̈ܐ|
    block |ܒܚܹܝܠ ܥܵܒܼܘܿܕܼܵܐ ܕܲܡܚܲܕܸܿܬܼ ܒܲܢ ܠܲܟܼܝܵܢܲܝ̈ܗܘܿܢ ܀|
    block |܃ܬܲܗܪܵܐ ܪܲܒܵܐ ܚܵܙܹ̇ܝܢ ܟܠܫܵܥ ܒܲܓܼܒܼܝܼܠܘܼܬܲܢ|
    block |ܕܝܵܥܹ̇ܝܢ ܐ̄ܢܵܫܵܐ ܒܲܕܼܡܘܼܬܼ ܐ̄ܢܵܫܵܐ ܡ̣ܢ ܓܵܘ ܙܲܪ̈ܥܹܐ ܀|
    block |܃ܚܵܙܹ̇ܝܢ ܙܲܪܥܵܐ ܕܡܲܪܡܹܝܢ ܐ̄ܢܵܫܵܐ ܒܐܲܪܥܵܐ ܕܐ̄ܢܵܫܵܐ|
    block |ܘܟܲܕܼ ܫܝܼܛ ܘܲܒܼܣܸܐ ܗܵܦܹ̇ܟ ܗܵܘܹ̇ܐ ܡ̇ܐܢܵܐ ܫܒܼܝܼܚܵܐ ܀|
    block |܃ܚܵܙܹ̇ܝܢ ܦܲܓܼܪܵܐ ܟܲܕܼ ܡܸܬܼܪܲܟܲܒܼ ܐܲܝܟ ܗܵܘ̇ ܩܲܕܼܡ̇ܐ|
    block |ܘܬܼܘܼܒܼ ܐܵܦ ܢܲܦܫܵܐ ܕܥܵܡ̇ܪܵܐ ܒܓܼܵܘܹܗ ܐܲܝܟ ܗܵܝ̇ ܕܐܵܕܼܵܡ ܀|
    block |܃ܘܗܵܝܲܢ ܣܵܗܹ̇ܕܼ ܥܲܠ ܗܵܘ̇ ܩܵܠܵܐ ܕܝܵܘܡ̇ܐ ܕܸܫܬܵܐ|
    block |ܟܲܕܼ ܡܸܬܼܡܲܠܲܠ ܒܟܼܠܗܘܿܢ ܝܵܘܡܹ̈ܐ ܕܢܸܥܒܸܿܕܼ ܐ̄ܢܵܫܵܐ ܀|
    block |܃ܗܘ̤ܝܘܼ ܟܲܕܼ ܗܘ̤ ܗܵܘ̇ ܦܘܼܩܕܵܢܵܐ ܕܲܓܼܒ݂ܲܠ ܠܐܵܕܼܵܡ|
    block |ܕܓܼܵܒܹ̇ܠ ܦܲܓܼܪܵܐ ܘܐܵܦܲ݁ܚ ܒܐܲܦܲܘ̈ܗܝ ܪܘܼܚ ܚܲܝܘܼܬܼܵܐ ܀|
    block |ܪܘܼܚܵܐ ܚܲܝܬܼܵܐ ܒܵܪܹܐ ܒܦܲܓܼܪܵܐ ܡ̇ܐ ܕܡܸܬܼܪܲܟܲܒܼ܃|
  block
    block |ܘܪܵܚ̇ܫܝܼܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܒܡܵܝܘܿܬܼܘܼܬܹܗ ܀|
    block |܃ܝܲܪ̈ܚܹܐ ܬܸܫܥܵܐ ܒܒܲܝܬܵܐ ܥܵܡܲ̇ܪ ܕܲܠܡܸܐ ܚܸܫܟܵܐ|
    block |ܘܒܼܵܬܲܪ ܙܲܒܼܪܵܐ ܢܵܦܹ̇ܩ ܘܚܵܙܹ̇ܐ ܒܪܝܼܬܼܵܐ ܦܐܝܼܬܼܵܐ ܀|
    block |܃ܡ̣ܢ ܚܸܫܘܿܟܼܵܐ ܢܵܦܹ̇ܿܩ ܐ̄ܢܵܫܵܐ ܡ̣ܢ ܓܵܘ ܐ̄ܢܵܫܵܐ|
    block |ܘܚܵܘܹ̇ܐ ܢܘܼܗܪܵܐ ܘܡܲܫܡܲܥ ܩܵܠܵܐ ܘܡܲܒܲܥ ܡܸܠܹ̈ܐ ܀|
    block |܃ܒܚܲܠܕܹܿܗ ܬܵܗ̇ܪܝܼܢ ܟܸܢܫܲܝ̈ ܪܵܘܡ̇ܐ ܕܲܟܼܡܵܐ ܝܲܩܝܼܪ|
    block |ܐܲܟܼܟܵܐ ܕܲܬܼܗܲܪܘ ܒܝܵܘܡ̇ܐ ܩܲܕܼܡ̇ܐ ܕܲܗܘ̤ܵܐ ܢܘܼܗܪܵܐ ܀|
    block |܃ܐܲܝܟ ܢܲܗܝܼܪܵܐ ܐܲܦܨܲܚ ܠܐܲܪܥܵܐ ܕܟܼܡܝܼܪܵܐ ܗ̄ܘ̣ܵܬܼ|
    block |ܕܪܵܕܿܦ ܐܵܦ ܗܘ̤ ܚܸܫܟܵܐ ܕܚܲܫܹ̈ܐ ܡ̣ܢ ܓܵܠܹܕܼܬܹܿܗ ܀|
    block |܃ܒܦܲܓܼܪܵܐ ܘܢܲܦܫܵܐ ܢܵܦܹ̇ܩ ܐ̄ܢܵܫܵܐ ܡ̣ܢ ܓܵܘ ܟܲܪܣܵܐ|
    block |ܦܲܓܼܪܵܐ ܓܲܠܝܵܐ ܘܢܲܦܫܵܐ ܟܣܝܼܬܼܵܐ ܡ̇ܐܢܵܐ ܥܦܝܼܦܵܐ ܀|
    block |܃ܐܘܼܡ̇ܢܵܐܝܼܬܼ ܨܝܼܪ ܪܘܼܟܵܒܹܗ ܒܬܲܪܬܹܿܝܢ ܕܸܡ̈ܘܵܢ|
    block |ܦܲܓܼܪܵܐ ܥܲܦܪܵܐ ܘܢܲܦܫܵܐ ܪܘܼܚܵܐ ܬܪܹܝܢ ܚܲܕܼ ܐ̄ܢܵܫܵܐ ܀|
    block |ܚܲܕܼ ܒܲܪܢܵܫܵܐ ܡܟܲܢܹܝܢ ܐ̄ܢܵܫܵܐ ܠܦܲܓܼܪܵܐ ܘܢܲܦܫܵܐ ܀|
    block |ܡܸܛܠ ܚܘܼܒܵܐ ܕܗܵܘ̇ ܒܵܪܘܿܝܵܐ ܕܙܵܘܸܓܼ ܐܵܢܘܿܢ ܀|
    block |܃ܚܲܕܼ ܗ̄ܘ̣ ܦܲܓܼܪܵܐ ܘܲܚܕܵܐ ܢܲܦܫܵܐ ܕܚܲܕܼ ܒܲܪܢܵܫܵܐ|
    block |ܘܚܲܕܼ ܗ̄ܘ̣ ܪܸܡܙܵܐ ܕܨܵܐܲܪ ܟܠܝܘܿܡ ܐ̄ܢܵܫܵܐ ܒܐ̄ܢܵܫܵܐ ܀|
    block |܃ܡܸܢܹܗ ܕܦܲܓܼܪܵܐ ܨܵܐܲܪ ܪܸܡܙܵܐ ܦܲܓܼܪܵܐ ܐ̄ܚܪܹܢܵܐ|
    block |ܘܐܲܝܟ ܗܵܝ̇ ܢܲܦܫܵܐ ܕܚܲܕܼ ܒܲܪܢܵܫܵܐ ܟܠ ܢܲܦ̈ܫܵܬܼܵܐ ܀|
    block |܃ܣܲܓܿܝܼ ܕܵܡܹ̇ܐ ܦܲܓܼܪܵܐ ܠܦܲܓܼܪܵܐ ܘܢܲܦܫܵܐ ܠܢܲܦܫܵܐ|
    block |ܐܲܟܼܡܵܐ ܕܕܼܵܡܹ̇ܐ ܗܘܵܝܵܐ ܕܟܼܠܝܘܿܡ ܠܝܵܘܡܵܐ ܩܲܕܼܡ̇ܐ ܀|
    block |܃ܠܵܘ ܚܲܕܼܬܼܵܐܝܼܬܼ ܒܵܪܹܐ ܐ̄ܢܵܫܵܐ ܡܲܬܼܩܸܢ ܟܠܵܐ|
    block |ܕܗܵܐ ܡ̣ܢ ܐ̄ܢܵܫܵܐ ܕܲܒܼܪ̣ܵܐ ܒܪܵܫܝܼܬܼ ܪܵܕܹܝܢ ܐ̄ܢܵܫܵܐ ܀|
    block |܃ܡ̣ܢ ܚܲܕܼ ܦܲܓܪܵܐ ܗܘ̤ܵܘ ܟܠ ܦܲܓܼܪ̈ܝܼܢ ܕܲܗܘ̤ܵܘ ܘܗܵܘܹ̇ܝܢ|
    block |ܐܵܦ ܢܲܦܫܵܬܼܵܐ ܚܲܕܼܘ ܟܝܵܢܗܹܝܢ ܐܲܝܟ ܗܵܝ̇ ܕܲܗܘ̤ܵܬܼ ܀|
    block |܃ܚܲܕܼܘܼ ܪܡܙܵܐ ܕܲܒܼܪ̣ܵܐ ܒܪܵܫܝܼܬܼ ܦܲܓܼܪܵܐ ܘܢܲܦܫܵܐ|
    block |ܘܚܲܝܠܹܗ ܪܵܗܹ̇ܛ ܥܲܡ ܬܘܼܩܵܢܵܘ̈ܗܝ ܥܕܲܡ̇ܐ ܠܚܲܪܬܼܵܐ ܀|
    block |܃ܫܘܸܐ ܗ̄ܘ̣ ܬܘܼܩܵܢܹܗ ܕܲܒܼܟܼܠ ܝܵܘܡܝܼ̈ܢ ܐܲܝܟ ܕܲܒܼܩܲܕܼܡ̇ܐ|
    block |ܘܣܵܗܹ̇ܕܼ ܦܲܓܼܪܵܐ ܕܕܼܵܡܹ̇ܐ ܠܦܲܓܼܪܵܐ ܘܢܲܦܫܵܐ ܠܢܲܦܫܵܐ ܀|
    block |܃ܐܲܝܟ ܟܲܪܘܿܙܵܐ ܩܵܥ̇ܝܵܐ ܢܲܦܫܵܐ ܒܓܼܵܘ ܗܲܕܼܡܹ̈|
    block |ܕܲܚܙܵܘ ܐ̄ܢܵܫܵܐ ܕܲܟܼܡܵܐ ܕܵܡܹ̇ܝܢ ܐ̄̇ܢܵܫܵܐ ܠܐ̄ܢܵܫܵܐ ܀|
    block |܃ܚܒܼܝܼܫܵܐ ܒܦܲܓܼܪܵܐ ܘܠܵܐ ܡܸܬܼܚܲܙܝܵܐ ܓܘܼܫܡܵܢܵܐܝܼܬܼ|
    block |ܘܢܲܗܝܼܪ ܩܵܠܵܗ̇ ܛܵܒܼ ܡ̣ܢ ܫܸܡܫܵܐ ܠܥܲܝܢܲܝ̈ ܦܲܓܼܪܵܐ ܀|
    block |܃ܠܓܼܵܘ ܡ̣ܢ ܦܲܓܼܪܵܐ ܟܲܣܝܵܐ ܚܙܵܬܼܵܐ ܕܝܲܩܝܼܪܘܼܬܼܵܗ̇|
    block |ܘܲܡܢܲܟܿܦܵܐ ܠܹܗ ܕܠܵܐ ܢܸܙܕܲܠܲܠܐ ܠܥܹܝܢ ܚܲܙܵܝܹ̈ܐ ܀|
    block |܃ܫܲܪܝܵܐ ܒܓܼܵܘܹܗ ܘܟܲܣܝܵܐ ܡܸܢܹܗ ܒܥܵܬܼܵܐ ܕܲܥܠܹܝܗ̇|
    block |ܘܲܟܼܕܼ ܚܲܙܝܵܐ ܠܹܗ ܠܵܐ ܚܲܙܝܵܐ ܠܹܗ ܕܐܲܝܟܲܢ ܘܲܟܼܡܵܐ ܗ̄ܝܼ ܀|
    block |ܟܝܵܢܵܗ̇ ܒܓܼܵܘܵܗ̇ ܘܣܵܥܘܿܪܘܼܬܼܵܗ̇ ܠܒܲܪ ܒܲܥܒܼܵܕܹ̈ܐ܃|
  block
    block |ܘܟܲܕܼ ܛܵܒܼ ܒܵܗ̇ ܗ̄ܝܼ ܦܪܝܼܫ ܗ̄ܘ̣ ܡܸܢܵܗ̇ ܘܗ̤ܝ ܬܘܼܒܼ ܡܸܢܹܗ ܀|
    block |܃ܠܵܐ ܗ̄ܘ̣ܵܐ ܒܟܼܠܹܗ ܡܙܝܼܓܼ ܬܘܼܩܵܢܵܐ ܕܩܲܛܝܼܢܘܼܬܼܵܗ̇|
    block |ܕܗܘ̤ ܚܲܕܼ ܐܝܼܬܼܵܘܗܝ ܘܗ̤ܝ ܚܲܕܼ ܐܝܼܬܹܝܗ̇ ܕܠܵܐ ܡܘܼܙܵܓܼܵܐ ܀|
    block |܃ܨܹܝܕܼ ܗܲܕܸܵܡܹ̈ܐ ܟܣܲܝܵܐ ܟܲܣܝܵܐ ܒܲܚܕܼܵܐ ܕܘܼܟܵܐ|
    block |ܘܚܹܝܠ ܚܲܝܘܼܬܼܵܗ̇ ܦܪܝܼܣ ܥܲܠ ܪܸ̈ܓܼܫܹܐ ܕܠܵܓܼܵܘ ܘܕܲܠܒܲܪ ܀|
    block |܃ܒܠܸܒܵܐ ܝܵ̇ܬܼܒܵܐ ܐܲܝܟ ܕܲܒܼܢܵܘܣܵܐ ܒܡܸܨܥܲܬܼ ܒܲܝܬܵܐ|
    block |ܕܢܸܢܗܘܘܿܢ ܨܵܝ̇ܬܿܝܼܢ ܥܸܢܝܵܢ ܚܘܼܒܵܗ̇ ܟܠܗܘܿܢ ܪܸ̈ܓܼܫܹܐ ܀|
    block |܃ܒܡܸܨܥܲܬܼ ܒܲܝܬܵܐ ܝܵ̇ܬܼܒܵܐ ܒܒܲܝܬܵܗ̇ ܡ̇ܪܲܬܼ ܒܲܝܬܵܐ|
    block |ܘܲܟܼܪܝܼܟܼܝܼܢ ܠܵܗ̇ ܪܸ̈ܓܼܫܲܝ ܦܲܓܼܪܵܐ ܐܲܝܟ ܝܲܠܘܼܕܹ̈ܐ ܀|
    block |܃ܚܲܠܒܼܵܐ ܕܙܵܘܥܹ̈ܝܗ̇ ܝܵ̇ܢܹܩ ܦܲܓܼܪܵܐ ܫܒܲܪ ܪܸܥܝܵܢܵܐ|
    block |ܘܐܲܝܟ ܕܥܲܠ ܒܘܼܪ̈ܟܹܿܐ ܡܸܬܼܪܲܒܸܿܐ ܒܵܗ̇ ܕܠܵܐ ܩܘܼܛܵܥܵܐ ܀|
    block |܃ܐܲܝܟ ܡܲܝܢܲܩܬܵܐ ܛܥܝܼܢܵܐ ܥܲܝܛܹ̈ܐ ܕܫܲܒܼܪܘܼܬܼ ܠܸܒܵܐ|
    block |ܘܲܠܦܘܼܬܼ ܚܲܝܠܹܗ ܝܵܗ̇ܒܵܐ ܐܘܼܟܼܠܵܐ ܕܢܸܬܿܬܲܪܣܸܐ ܒܹܗ ܀|
    block |܃ܥܲܡ ܡܘܼܫܚܵܬܹ̈ܗ ܪܵܒܼܝܵܐ ܐܵܦ ܗܝ̤ ܟܲܕܼ ܠܵܐ ܪܵܒܼܝܵܐ|
    block |ܘܐܲܝܟ ܝܲܠܘܼܕܼܵܐ ܡܠܲܓܼܠܸܓܼ ܚܘܼܒܵܗ̇ ܫܲܒܼܪܘܼܬܹܗ ܀|
    block |܃ܓܡܝܼܪ ܬܘܼܩܵܢܵܗ̇ ܡ̣ܢ ܫܘܼܪܵܝܵܐ ܟܲܕܼ ܡܸܬܼܪܲܒܿܝܵܐ|
    block |ܘܠܵܐ ܡܸܬܼܚܲܫܚܵܐ ܒܲܓܼܡܝܼܪܘܼܬܼܵܗ̇ ܒܸܠܥܵܕܼ ܦܲܓܼܪܵܐ ܀|
    block |܃ܒܵܗ̇ ܗ̄ܝܼ ܡܸܠܬܼܵܐ ܕܲܡܠܝܼܠܘܼܬܼܵܗ̇ ܡ̣ܢ ܝܘܿܡ ܕܲܗܘ̤ܵܬܼ|
    block |ܘܲܚܓܼܝܼܪ ܪܲܗܛܵܐ ܕܩܲܠܝܼܠܘܼܬܼܵܗ̇ ܠܦܘܼܬܼ ܗܲܕܿܡܹ̈ܐ ܀|
    block |܃ܝܵ̇ܕܼܥܵܐ ܠܡܸܙܡܲܪ ܩܵܠ ܢܸܥ̈ܡܵܬܼܵܐ ܒܲܣܝܼ̈ܡܵܬܼܵܐ|
    block |ܘܲܟܼܡܵܐ ܕܲܡܚܝܼܠ ܐܲܒܿܘܼܒܼ ܒܸܣܪܵܐ ܡܚܝܼܠܵܐ ܐܵܦ ܗܝ̤ ܀|
    block |܃ܠܒܼܝܼܟܼܵܐ ܗ̄ܝܼ ܛܲܟܼܣܵܐ ܠܡܸܩܲܫ ܫܲܦܝܼܪ ܒܟܸܢܵܪ ܝܵܬܼܵܗ̇|
    block |ܘܕܼܵܚ̇ܠܵܐ ܕܬܸܡܬܿܘܿܚ ܡܸܢܲܝ̈ ܦܲܓܼܪܵܐ ܕܠܵܐ ܢܸܬܼܦܲܣ̈ܩܵܢ ܀|
    block |܃ܩܲܢܝܵܐ ܗ̄ܝܼ ܚܲܝܠܵܐ ܕܦܵܪܘܿܫܘܼܬܼܵܐ ܠܡܸܬܲܟܵܠܘܼ|
    block |ܘܠܵܐ ܥܵܢܹ̇ܝܢ ܠܵܗ̇ ܪܸ̈ܓܼܫܲܝ ܦܲܓܼܪܵܐ ܠܡܸܩܲܫ ܫܲܦܝܼܪ ܀|
    block |܃ܚܲܟܿܝܼܡܵܐܝܼܬܼ ܢܵܛ̇ܪܵܐ ܓܲܙܹ̈ܝܗ̇ ܠܒܲܪ ܡ̣ܢ ܫܸܬܼܩܵܐ|
    block |ܥܲܕܼ ܡܸܬܪܲܒܸܿܐ ܦܲܓܼܪܵܐ ܫܲܒܼܪܵܐ ܘܝܵܪܹܬܼ ܢܸܟܼܣܵܘ̈ܗܝ ܀|
    block |܃ܐܲܝܟ ܐܲܒܼܵܗܹ̈ܐ ܣܵܥ̇ܪܵܐ ܐܵܦ ܗܝ̤ ܨܹܝܕܼ ܗܲܕܿܡܹ̈ܐ|
    block |ܕܲܟܼܡܵܐ ܕܲܛܠܹܝܢ ܝܵܪ̈ܘܿܬܲܝܗܘܿܢ ܠܵܐ ܡܸܫܬܿܠܛܝܼܢ ܀|
    block |܃ܒܐܲܠܵܗ ܟܠܵܐ ܡܕܲܡܝܵܐ ܒܟܸܣܦܵܐ ܕܣܵܥܘܼܪܘܼܬܼܵܗ̇|
    block |ܕܡ̣ܢ ܡ̇ܟܵܬܼ̈ܐ ܪ̈ܡ̇ܬܼܵܐ ܡܕܸܿܪܸܓܼ ܐ̄ܢܵܫܵܐ ܀|
    block |ܥܲܡ ܬܲܪܒܿܝܼܢܬܹܗ ܣܵܠ̇ܩܵܐ ܠܕܲܪܓܼܵܐ ܕܲܥܠܲܝܡܘܼܬܼܵܐ܃|
  block
    block |ܘܥܲܡ ܣܲܝܒܿܘܼܬܹܗ ܢܵܚ̇ܬܵܐ ܠܕܲܪܓܼܵܐ ܕܲܡܚܝܼܠܘܼܬܼܵܐ ܀|
    block |܃ܥܲܡ ܚܘܼܠܡܵܢܹܗ ܚܠܝܼܡ ܒܘܼܚܪܵܢܵܐ ܕܦܵܪܘܿܫܘܼܬܼܵܗ̇|
    block |ܘܥܲܡ ܟܘܼܪܗܢܹܗ ܟܪܝܼܗ ܒܘܼܝܵܢܵܗ̇ ܡ̣ܢ ܘܵܠܝܼܬܼܵܐ ܀|
    block |܃ܒܝܘܿܡ ܛܵܒܼܵܬܹ̈ܗ ܡܢܵܚ ܪܸܥܝܵܢܵܗ̇ ܘܢܲܗܝܼܪ ܩܵܠܵܗ̇|
    block |ܘܲܒܼܝܘܿܡ ܐܸܒܼܠܹܗ ܟܡܝܼܪ ܚܘܼܫܵܒܼܵܗ̇ ܘܲܙܥܘܿܪ ܩܵܠܵܗ̇ ܀|
    block |܃ܣܵܒܲܥܵܐ ܒܣܲܒܼܥܹܗ ܟܲܕܼ ܠܵܐ ܡܩܲܒܸܿܠ ܟܝܵܢܵܗ̇ ܐܘܼܟܼܠܵܐ|
    block |ܘܟܼܵܦ̇ܢܵܐ ܒܟܲܦܢܹܗ ܟܲܕܼ ܠܵܐ ܣܢܝܼܩܵܐ ܥܲܠ ܡܹܐܟܼܘܼܠܬܵܐ ܀|
    block |܃ܥܝܼܪܵܐ ܒܥܲܡܠܹܗ ܟܲܕܼ ܡܸܬܼܗܲܦܲܟ ܒܐܲܪ̈ܥܵܢܝܵܬܼܵܐ|
    block |ܘܕܼܵܡ̇ܟܵܐ ܒܫܸܢܬܹܗ ܟܲܕܼ ܠܵܐ ܕܵܡܹ̇ܝܟ ܗܵܘܢܵܗ̇ ܥܝܼܪܵܐ ܀|
    block |܃ܚܵܕܼ̇ܝܵܐ ܒܚܲܝܵܘ̈ܗܝ ܟܲܕܼ ܗܘ̤ ܡܝܼܬܼ ܗ̄ܘ̣ ܕܠܵܐ ܚܲܝܘܼܬܼܵܐ|
    block |ܘܲܡܥܵܩܵܐ ܬܘܼܒܼ ܒܝܘܿܡ ܥܘܼܢܕܵܢܹܗ ܟܲܕܼ ܗܝ̤ ܚܲܝܬܼܵܐ ܗ̄ܝܼ ܀|
    block |܃ܡܲܝܒܼܵܐ ܚܘܼܒܹܿܗ ܟܲܕܼ ܛܵܒܼ ܦܲܟܿܝܼܗ ܡ̣ܢ ܒܘܼܝܵܢܵܐ|
    block |ܘܣܵܢ̇ܝܵܐ ܚܲܫܵܘ̈ܗܝ ܟܲܕܼ ܠܵܐ ܚ̇ܵܫܵܐ ܒܚܵܫܘܿܫܘܼܬܹܗ ܀|
    block |܃ܒܚܘܼܒܵܐ ܗ̄ܘ̣ ܚܵܫܹ̇ܐ ܥܲܡ ܚܲܒܿܝܼܒܼܵܗ̇ ܠܵܘ ܒܲܟܼܝܵܢܵܐ|
    block |ܕܪܵܡ ܗ̄ܘ̣ ܟܝܵܢܵܗ̇ ܡ̣ܢ ܟܠ ܚܲܫܝܼ̈ܢ ܦܲܓܼܪ̈ܵܢܵܝܹܐ ܀|
    block |܃ܒܚܘܼܒܵܐ ܛܥܝܼܢܵܐ ܥܲܣܩܘܼܬܼ ܟܹܐܒܼܵܐ ܕܡ̇ܝܘܿܬܼܘܼܬܹܗ|
    block |ܘܐܲܝܟ ܡܲܟܼܐܲܒܼܬܵܐ ܡܢܵܘܲܠ ܩܠܵܗ̇ ܒܝܘܿܡ ܟܘܼܪܢܹܗ ܀|
    block |܃ܒܚܘܼܒܵܐ ܟܕܼܝܼܢܵܐ ܠܓܼܵܘ ܡ̣ܢ ܪܸ̈ܓܼܫܵܘܗܝ ܐܲܝܟ ܕܲܒܼܢܝܼܪܵܐ|
    block |ܘܠܵܐ ܗܲܢܝܼ ܠܵܗ̇ ܦܘܼܠܚܵܢ ܥܲܡܠܵܐ ܕܲܪ̈ܓܼܝܼܓܼܵܬܹܗ ܀|
    block |܃ܡܸܛܠ ܚܘܿܒܹܿܗ ܪܚܝܼܡ ܠܵܗ̇ ܚܘܼܒܵܐ ܐܲܪܥܵܢܵܝܵܐ|
    block |ܘܟܲܕܼ ܗܝ̤ ܪܘܼܚܵܐ ܗ̄ܝܼ ܗܲܢܝܼ̈ܐܵܢ ܠܵܗ̇ ܦܲܓܼܪ̈ܵܢܝܵܬܼܵܐ ܀|
    block |܃ܡܸܛܠ ܚܘܼܒܹܿܗ ܢܵܚ̇ܬܵܐ ܥܲܡܹܗ ܠܘܵܬܼ ܫܝܼ̈ܛܵܬܼܵܐ|
    block |ܘܟܲܕܼ ܠܵܐ ܣܵܥ̇ܪܵܐ ܡܸܕܸܿܡ ܕܢܘܼܟܼܪܵܝ ܠܲܫܡܵܗ̇ ܀|
    block |܃ܠܲܝܬܿ ܠܲܟܼܝܵܢܵܗ̇ ܪܸܓܲܬܼ ܒܸܣܪܵܐ ܕܫܵܘܬܵܦܘܼܬܼܵܐ|
    block |ܘܡܵܐ ܕܐܸܬܼܪܲܓܼܪܲܓܼ ܒܸܣܪܵܐ ܠܒܹܣܪܵܐ ܗܘ̤ܵܬܼ ܠܵܗ̇ ܡܸܢܹܗ ܀|
    block |܃ܠܲܝܬܿ ܠܵܗ̇ ܕܬܹܐܟܼܘܿܠ ܐܘܼܟܼܠܵܐ ܓܫܝܼܡܵܐ ܒܲܕܼܡܘܼܬܼ ܦܲܓܼܪܵܐ|
    block |ܘܐܸܢ ܗܘ̤ ܕܟܼܵܦܹ̇ܝܢ ܟܸܦܢܲܬ̤ ܥܲܡܹܗ ܘܐܸܟܼܠܲܬ̤ ܥܲܡܹܗ ܀|
    block |܃ܠܵܐ ܕܡܸܟ ܡܸܡܬܼܘܿܡ ܗܵܘܢܵܗ̇ ܥܝܼܪܵܐ ܘܠܵܐ ܬܘܼܒܼ ܕܵܡܹ̇ܟ|
    block |ܘܡ̇ܐ ܕܐܸܬܿܛܲܒܲܥܘ ܪܸ̈ܓܼܫܵܘܗܝ ܒܫܸܢܬܼܵܐ ܦܗ̣ܵܘ ܚܘܼܫܵܒܹ̈ܗ̇ ܀|
    block |܃ܕܲܡܝܼܟ ܦܲܓܼܪܵܐ ܘܕܼܵܡ̇ܟܵܐ ܗ̄ܝܼ ܥܲܡܹܗ ܟܲܕܼ ܠܵܐ ܕܵܡ̇ܟܵܐ|
    block |ܕܲܡܝܼܟ ܩܵܠܵܗ̇ ܘܥܝܼܪ ܪܸܥܝܵܢܵܗ̇ ܘܪܵܦܹ̇ܬܼ ܗܵܘܢܵܗ̇ ܀|
    block |܃ܕܦܲܓܼܪܵܐ ܗ̄ܝܼ ܫܸܢܬܼܵܐ ܐܵܦ ܡܹܐܟܼܘܼܠܬܵܐ ܐܵܦ ܙܘܼܘܵܓܼܵܐ|
    block |ܘܒܲܫܡܵܐ ܫܐܝܼܠܵܐ ܡܫܵܘܬܲܦ ܝܲܨܪܵܗ̇ ܒܲܕܼܠܵܐ ܕܝܼܠܵܗ̇ ܀|
    block |܃ܦܪܝܼܫܝܼܢ ܚܲܫܹ̈ܐ ܕܐܝܼܬܼ ܠܲܟܼܝܵܢܵܗ̇ ܘܠܲܟܼܝܵܢ ܦܲܓܼܪܵܐ|
    block |ܘܡܸܛܠ ܚܘܼܒܵܐ ܗܵܐ ܡܸܬܼܐܲܡܪܝܼܢ ܕܚܲܕܼܘܼ ܐ̄ܢܵܫܵܐ ܀|
    block |܃ܕܝܼܠܵܗ̇ ܚܣܵܡܵܐ ܓܵܪܣܵܐ ܕܪܲܒܿܝܼܥ ܒܹܝܬܼ ܚܘܼܫܵܒܹ̈ܐ|
    block |ܘܕܼܝܼܠܵܗ̇ ܚܸܡܬܼܵܐ ܡܬܼܝܼܠܲܬܼ ܒܐܸܣܦܸܣ ܚܲܪܡܵܢܝܼܬܼܵܐ ܀|
    block |ܕܝܼܠܵܗ̇ ܚܘܼܬܼܪܵܐ ܥܪܵܕܼܵܐ ܕܲܡ̣ܪܵܕܼ ܡ̣ܢ ܫܘܼܥܒܵܕܼܵܐ܃|
  block
    block |ܘܪܸܚܡܲܬܼ ܫܘܼܒܼܚܵܐ ܬܲܥܠܵܐ ܡܲܗܸܠ ܒܐܲܪ̈ܝܵܘܵܬܼܵܐ ܀|
    block |܃ܕܝܼܠܵܗ̇ ܪܸܛܢܵܐ ܣܵܣܵܐ ܕܒܼܵܪܹܡ ܢܲܚܬܵܐ ܕܚܘܼܒܵܐ|
    block |ܘܡܹܐܟܲܠܩܲܪܨܵܐ ܦܲܚܵܐ ܕܨܵܐܹ̇ܕܼ ܠܫܲܦܝܲܝ̈ ܠܸܒܵܐ ܀|
    block |܃ܕܝܼܠܵܗ̇ ܐܲܟܿܬܼܵܐ ܘܕܝܼܠܵܗ̇ ܪܘܼܓܼܙܵܐ ܘܕܝܼܠܵܗ̇ ܩܸܛܠܵܐ|
    block |ܘܗ̤ܝ ܡܸܨܛܲܢܥܵܐ ܠܡܸܦܪܲܥ ܚܘܼܒܼܠܹ̈ܐ ܠܕܼܡܲܒܼܐܸܫ ܠܵܗ̇ ܀|
    block |܃ܕܝܼܠܵܗ̇ ܚܲܫܵܐ ܘܲܬܼܘܵܬܼ ܢܲܦܫܵܐ ܕܥܲܠ ܣܘܼܥܪ̈ܵܢܹܝܗ̇|
    block |ܘܗ̤ܝ ܡܸܬܼܟܲܫܦܵܐ ܠܡܸܫܐܲܠ ܪ̈ܲܚܡܹܐ ܚܠܵܦ ܚܵܘ̈ܒܵܬܼܵܗ̇ ܀|
    block |܃ܕܦܲܓܼܪܵܐ ܐܘܼܟܼܠܵܐ ܕܦܲܓܼܪܵܐ ܫܸܢܬܼܵܐ ܘܫܵܘܬܵܦܘܼܬܼܵܐ|
    block |ܘܗ̤ܝܘܼ ܕܐܲܣܝܼܪ ܒܐܲܪ̈ܥܵܢܝܵܬܼܵܐ ܠܦܘܼܬܼ ܣܘܼܢܩܵܢܹܗ ܀|
    block |܃ܕܝܼܠܹܗ ܐܸܢܘܿܢ ܚܲܫܹ̈ܐ ܘܟܹܐܒܹ̈ܐ ܕܡ̇ܝܘܿܬܼܘܼܬܼܵܐ|
    block |ܘܗ̤ܘ ܬܘܼܒܼ ܗܵܦܹ̇̄ܝܟ ܘܗܵܘܹ̇ܐ ܡܼܕܼܪܵܐ ܒܝܘܿܡ ܥܘܼܕܵܢܹܗ ܀|
    block |܃ܗܘ̤ ܥܲܡ ܢܲܦܫܵܐ ܗ̄ܘ̣ ܘܠܵܐ ܡܸܬܼܚܲܠܲܛ ܒܩܲܛܝܼܢܘܼܬܼܵܗ̇|
    block |ܘܢܲܦܫܵܐ ܒܓܼܵܘܹܗ ܘܠܵܐ ܡܼܬܼܦܲܓܿܕܼܵܐ ܥܲܡ ܪܘܼܟܵܒܹܗ ܀|
    block |܃ܛܥܝܼܢ ܠܵܗ̇ ܒܪܸ̈ܓܼܫܵܘܗܝ ܘܠܵܐ ܪܓܼܝܼܫ ܕܐܲܝܕܼܵܐ ܗ̄ܝܼ ܒܲܕܼܠܵܐ ܝܵ̇ܕܲܥ|
    block |ܘܛܲܥܝܼܢܵܐ ܠܹܗ ܘܠܵܐ ܡܸܬܼܒܲܩܸܐ ܒܩܲܠܝܼܠܘܼܬܼܵܗ̇ ܀|
    block |܃ܒܲܕܼܡܘܼܬܼ ܪ̈ܲܟܼܫܵܐ ܟܕܼܝܼܢܝܼܢ ܪܸ̈ܓܼܫܵܘܗܝ ܬܚܹܝܬܼ ܫܘܼܠܛܵܢܵܗ̇|
    block |ܘܠܵܐ ܡܸܣܬܲܟܲܠ ܕܡ̇ܢܲܐ ܗ̄ܝܼ ܥܸܠܬܼܵܐ ܕܲܟܼܕܼܝܼܢܘܼܬܹܗ ܀|
    block |܃ܐܲܝܟ ܗܸܢܝܘܿܟܼܵܐ ܪܟܼܝܼܒܼ ܨܼܒܼܝܵܢܵܗ̇ ܠܥܸܠ ܡ̣ܢ ܦܲܓܼܪܹܗ|
    block |ܘܠܲܐܝܟܵܐ ܕܨܵܒܼ̇ܝܵܐ ܡܚܝܼܪܵܐ ܐܸܠܦܵܐ ܕܦܲܓܼܪܵܢܘܼܬܹܗ ܀|
    block |܃ܐܲܝܟ ܕܲܒܼܥܲܪ̈ܩܹܐ ܠܒܼܝܼܟܼܵܐ ܒܙܵܘܥܹ̈ܐ ܫܒܼܝܼܠ ܣܘܼܥܪ݁ܵܢܵܘܗܝ|
    block |ܘܲܡܛܲܟܿܣܵܐ ܠܹܗ ܕܠܵܐ ܢܸܬܿܬܲܩܲܠ ܒܲܪ̈ܓܼܝܼܓܼܵܬܼܵܐ ܀|
    block |܃ܡܸܠܬܼܵܐ ܕܡܸܢܵܗ̇ ܪܵܡܝܵܐ ܒܦܘܼܡܹܗ ܒܲܕܼܡܘܼܬܼ ܩܹܐܡ̇ܐ|
    block |ܘܠܵܘ ܝܵܗ̇ܒܵܐ ܠܹܗ ܕܢܲܟܸܿܐ ܗܘ̤ ܠܹܗ ܘܠܲܟܼܢܵܘܵܬܹ̈ܗ ܀|
    block |܃ܫܲܒܼܛܵܐ ܕܕܝܼܢܵܐ ܡܪܝܼܡܵܐ ܟܠܫܵܥ ܥܲܠ ܫܲܒܼܪܘܼܬܹܗ|
    block |ܘܲܡܥܲܗܕܼܵܐ ܠܹܗ ܥܲܠ ܠܘܼܚܵܡܹ̈ܐ ܘܢܸܓܼ̈ܕܹܿܐ ܕܲܠܗܲܠ ܀|
    block |܃ܣܦܪ ܥܘܼܗܕܵܢܵܐ ܕܛܘܼܒܹ̈ܐ ܘܢܸܓܼ̈ܕܹܿܐ ܠܒܼܝܼܟܼܵܐ ܒܐܝܼܕܼܵܗ̇|
    block |ܘܲܡܗܲܓܿܝܵܐ ܠܹܗ ܒܲܣܬܼܝܼܪ̈ܵܬܼܵܐ ܕܠܵܐ ܚܲܙ̈ܝܵܡ ܠܹܗ ܀|
    block |܃ܕܚܲܠ ܡ̇ܝܘܿܬܼܵܐ ܩܵܥܝܵܐ ܒܦܘܼܡܹܗ ܘܲܡܙܲܗܪܵܐ ܠܹܗ|
    block |ܕܗܵܐ ܫܘܼܢܵܩܵܐ ܕܠܵܐ ܫܘܼܠܵܡܵܐ ܢܛܝܼܪ ܠܲܕܼܡܲܥܘܸܠ ܀|
    block |܃ܒܚܘܼܒܵܐ ܡܚܲܦܛܵܐ ܗܝ̤ ܠܲܩܢܘܿܡ̇ܗ̇ ܘܲܠܫܵܘܬܵܦܵܗ̇|
    block |ܕܠܵܐ ܢܸܬܼܪܲܦܘܿܢ ܡ̣ܢ ܬܲܟܼܬܿܘܼܫܵܐ ܕܲܚܠܵܦ ܩܘܼܫܬܵܐ ܀|
    block |ܒܲܕܼܡܘܼܬܼ ܕܵܘܩܵܐ ܩܵܥ̇ܝܵܐ ܠܪܸ̈ܓܼܫܹܐ ܘܲܠܚܘܼܫܵܒܹ̈ܐ ܀|
    block |ܕܩܘܼܡܘ ܐܸܬܼܟܲܫܲܪܘ ܥܲܠ ܦܘܼܠܚܵܢܵܐ ܕܫܲܦܝܝܼܪ݁ܵܬܼܵܐ ܀|
    block |܃ܥܕܲܡ̇ܐ ܠܐܸܡܲܬܼܝ ܕܵܡ̇ܟܲܬܿ ܦܲܓܼܪܵܐ ܘܝܲܨܪܵܐ ܥܝܼܪܵܐ|
    block |ܩܘܼܡܘ ܐܸܬܼܚܲܡܘ ܘܲܚܙܵܘ ܨܲܦܪܵܐ ܕܙܲܕܿܝܼܩܘܬܼܵܐ ܀|
    block |܃ܒܩܵܠ ܠܘܼܚܵܡܹ̈ܐ ܡܥܝܼܪܵܐ ܗܝ̤ ܠܵܗ̇ ܘܲܠܗܲܕܵܡܹ̈ܐ|
    block |ܕܠܵܐ ܢܸܬܿܛܲܒܿܥܘܼܢ ܒܲܪ̈ܓܼܝܼܓܵܬܼܵܐ ܐܲܝܟ ܕܲܒܼܫܸܢܬܼܵܐ ܀|
  block
    block |܃ܫܸܢܬܼܵܐ ܕܥܵܘ̣ܠܵܐ ܪܵܕܹܦܵܐ ܡܸܢܵܗ̇ ܘܡ̣ܢ ܚܲܒܿܝܼܒܼܵܗ̇|
    block |ܕܢܸܗܘܘܿܢ ܥܝܼܪܝܼܢ ܠܲܡܟܲܢܵܫܘ̣ ܦܹܐܪܹ̈ܐ ܡܠܝܼܠܹ̈ܐ ܀|
    block |܃ܒܲܡܠܝܼܠܘܼܬܼܵܗ̇ ܐܝܼܬܼܵܘܗܝ ܗܸܪܓܵܗ̇ ܠܹܠܲܝ ܐܝܼܡܵܡ|
    block |ܘܚܹܝܠ ܚܲܝܘܼܬܼܵܐ ܡܲܪܕܹܿܝܢ ܙܵܘܥܹ̈ܝܗ̇ ܕܠܵܐ ܫܘܼܠܵܡܵܐ ܀|
    block |܃ܢܸܒܼܥܵܐ ܕܚܲܝܹ̈ܐ ܣܵܡ̣ ܒܲܟܼܝܵܢܵܗ̇ ܡ̇ܪܹܐ ܟܝܵܢܹ̈ܐ|
    block |ܘܠܵܐ ܬܘܼܒܼ ܩܵܛ̇ܲܥ ܪܸܕܸܝܵܐ ܕܚܲܝܹ̈ܐ ܡ̣ܢ ܚܲܝܘܼܬܼܵܗ̇ ܀|
    block |܃ܚܡܝܼܪ ܚܲܝܘܼܬܼܵܐ ܕܠܵܐ ܡ̇ܝ̈ܘܿܬܹ̈ܐ ܛܡܝܼܪ ܒܲܒܼܪܝܼܬܼܵܗ̇|
    block |ܕܢܵܓܹ̇ܕܼ ܗܘ̤ ܠܹܗ ܠܦܲܓܼܪܵܐ ܡܝܼܬܼܵܐ ܠܘܵܬܼ ܚܲܝܘܼܬܼܵܐ ܀|
    block |܃ܚܹܝܠ ܚܲܝܘܼܬܼܵܗ̇ ܪܵܕܹܐ ܒܬܲܦܹ̈ܐ ܕܡ̇ܝܘܿܬܼܘܼܬܼܵܗ̇|
    block |ܘܡܲܪܕܹܿܐ ܡܸܠܹ̈݁ܐ ܢܘܼܟܼܪ̈ܵܝܵܬܼܵܐ ܕܢܘܼܟܼܪܵܝܝܼܢ ܠܹܗ ܀|
    block |܃ܐܲܝܟ ܡܲܠܵܠܵܐܠ ܡܡܲܠܸܠ ܚܲܪܫܵܐ ܒܲܕܼܠܵܐ ܕܝܼܠܹܗ|
    block |ܘܲܛܥܝܼܢ ܦܹܐܪܹ̈ܐ ܕܲܡܠܝܼܠܘܼܬܼܵܐ ܒܣܘܼܟܵܝ ܦܲܓܼܪܹܗ ܀|
    block |܃ܦܹܐܪܹ̈ܐ ܕܢܲܦܫܵܐ ܛܥܝܼܢ ܫܲܬܿܝܼܩܵܐ ܒܪܹܫ ܗܲܕܵܡܵܘ̈ܗܝ|
    block |ܘܦܵܐ̇ܲܚ ܡܸܢܹܗ ܪܹܝܚ ܚܲܝܘܼܬܼܵܐ ܕܠܵܐ ܚܲܙܝܵܐ ܠܹܗ ܀|
    block |܃ܨܸܒܼܥܵܐ ܕܚܲܝܹ̈ܐ ܢܲܩ̇ܫܵܐ ܟܠܫܵܥ ܒܪܘܼܟܵܒܼ ܦܲܓܼܪܹܗ|
    block |ܘܲܡܚܲܕܹܿܐ ܠܹܗ ܠܥܵܠܡܵܐ ܟܡܝܼܪܵܐ ܒܩܵܠ ܚܸܟܼܡܵܬܹ̈ܐ ܀|
    block |܃ܐܘܿ ܟܸܢܵܪܵܐ ܕܡܸܢܲܝ̈ ܒܸܣܪܵܐ ܡܸܬܼܚܲܒܿܠܵܢܵܐ|
    block |ܕܟܲܕܼ ܗܘ̤ ܒܸܣܪܵܐ ܗ̄ܘ̣ ܙܵܡܲ݁ܪ ܩܵܠܹ̈ܐ ܪ̈ܘܼܚܵܢܵܝܹܐ ܀|
    block |܃ܐܘܿ ܐܲܒܿܘܼܒܼܵܐ ܕܩܲܢܝܵܐ ܪܥܝܼܪܵܐ ܡܠܸܐ ܩܸܛܪ̈ܵܬܼܵܐ|
    block |ܕܡܸܬܼܝܲܒܿܠܝܼܢ ܒܹܗ ܩܵܠܹ̈ܐ ܦܫܝܼܛܹ̈ܐ ܕܠܵܐ ܥܘܼܟܵܪܵܐ ܀|
    block |܃ܐܘܿ ܟܘܿܬܿܝܼܢܵܐ ܡܲܠܝܲܬܼ ܣܵܣܵܐ ܕܚܲܫܹ̈ܐ ܫܝܛܹ̈ܐ|
    block |ܕܲܠܒܼܝܼܫܵܐ ܠܵܗ̇ ܢܲܦܫܵܐ ܚܲܝܬܼܵܐ ܐ̄ܚܝܵܢܬܼܵܐ ܕܥܝܼܪܹ̈ܐ ܀|
    block |܃ܐܘܿ ܚܲܝܘܼܬܼܵܐ ܕܟܲܕܼ ܠܵܐ ܣܢܝܼܩܵܐ ܥܲܠ ܬܲܟܼܣܝܼܬܼܵܐ|
    block |ܥܛܝܼܦܵܐ ܠܒܼܘܼܫܵܐ ܡܸܬܼܚܲܒܿܠܵܢܵܐ ܘܲܚܬܼܝܼܪܵܐ ܒܹܗ ܀|
    block |܃ܐܘܿ ܦܵܪܲܚܬܼܵܐ ܕܩܲܠܝܼܠ ܓܸܦܵܗܗ̇ ܡ̣ܢ ܦܲܪܲܚܬܼܵܐ|
    block |ܕܡܲܩܢܵܐ ܒܓܼܘܼܫܡܵܐ ܘܠܵܐ ܪܵܓܵܐ ܠܵܗ̇ ܠܡܸܦܪܲܚ ܡܸܢܹܗ ܀|
    block |܃ܐܘܿ ܕܲܚܒܼܝܼܫܵܐ ܒܒܹܝܬܼ ܐܲܣܝܼܪܹ̈ܐ ܡܠܸܐ ܚܸܫܘܿܟܼܵܐ|
    block |ܘܗܲܢܝܼܐܝܼܢ ܠܵܗ̇ ܟܲܒܼ̈ܠܹܐ ܩܫܲܝܵ̈ܐ ܕܚܵܫܘܿܫܘܼܬܼܵܐ ܀|
    block |܃ܐܘܿ ܦܘܼܩܵܕܵܢܵܐ ܕܲܚ̣ܒܲܫ ܚܲܝܵܐ ܒܒܲܝܬܵܐ ܡܝܼܬܼܵܐ|
    block |ܘܦܵܚ̣ ܪܹܝܚܵܐ ܕܚܲܝܘܼܬܼ ܓܲܝܹ̈ܐ ܘܲܩܢ̣ܵܐ ܩܵܠܵܐ ܀|
    block |܃ܐܘܿ ܐܘܼܡܵܢܵܐ ܕܨܵܪ ܚܲܝܘܼܬܼܵܐ ܒܢܲܚܬܵܐ ܪܲܦܝܵܐ|
    block |ܘܲܛܒ݂ܲܥ ܒܐܲܦ̈ܝܗ̇ ܕܠܵܐ ܢܸܚܙܘܿܢܵܗ̇ ܦܲܓܼܪܵܢܵܝܹܐ ܀|
    block |܃ܐܘܿ ܨܲܝܵܪܵܐ ܟܡܵܐ ܚܲܟܿܝܼܡܵܐ ܒܵܪܘܿܝܘܼܬܼܵܟ|
    block |ܕܼܒܼܒܲܪܢܵܫܵܐ ܓܠ݂ܲܝܬܿ ܪܲܒܿܘܼ܁ܬܼܵܟ ܠܲܥܒܼܵܕܼ ܐܝܼܕܼܵܝ̈ܟ ܀|
    block |܃ܐܲܝܟ ܕܲܒܼܕܲܦܵܐ ܨܵܪܬܵܝܗܝ ܠܥܵܠܡܵܐ ܒܦܲܓܼܪܹܗ ܘܢܲܦܫܹܗ|
    block |ܕܢܸܬܼܒܲܩܘܿܢ ܒܵܟ ܫܡܲܝ̈ܵܐ ܘܐܲܪܥܵܐ ܒܝܲܕܼ ܓܼܠܝܘܼܬܹܗ ܀|
    block |ܒܹܗ ܚܵܙܹ̇ܝܢ ܠܵܟ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ܃|
  block
    block |ܘܟܲܕܼ ܪܲܚܝܼܩ ܐܲܢ̄ܬܿ ܒܹܗ ܡܸܣܬܲܓܼܕܿܬܿ ܐܲܝܟ ܩܲܪܝܼܒܼܵܐ ܀|
    block |܃ܒܦܲܓܼܪܵܐ ܘܢܲܦܫܵܐ ܨܵܪܬܿ ܖܲܒܸܿܬܿܬܵܝܗܝ ܠܲܨܠܸܡ ܨܲܠܡܲܢ|
    block |ܘܡ̣ܢ ܟܠ ܒܸܪ̈ܝܵܢ ܡܲܕܸܿܟ ܪܸܡܙܵܟ ܥܲܡ ܬܘܼܩܵܢܹܗ ܀|
    block |܃ܡܲܫܟܿܢܵܐ ܕܚܘܼܒܵܐ ܢܩܲܫܬ̣ܵܝܗܝ ܒܐܲܪܥܵܐ ܒܲܬܼܪܹܝܢ ܛܘܼܢ̈ܒܹܿܐ|
    block |ܕܲܢܕܲܝܪܘܼܢ ܒܹܗ ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܀|
    block |܃ܒܦܲܓܼܪܵܐ ܘܢܲܦܫܵܐ ܒܢܲܝܬܿ ܫܲܟܼܠܸܠܬܵܝܗܝ ܠܗܲܝܟܲܠ ܚܲܝܵܘ̈ܗܝ|
    block |ܕܲܢܩܲܪܒܼܘܼܢ ܒܹܗ ܡܠܝܼܠܹ̈ܐ ܘܚܲܪ̈ܫܹܐ ܚܕܹܵܐ ܬܵܘܕܲܝܼܬܼܵܐ ܀|
    block |܃ܢܲܚܬܵܐ ܕܦܲܓܼܪܹܗ ܙܩܲܪ̣ ܨܸܒܼܝܒܵܢܵܟ ܡ̣ܢ ܕܲܚܝܼܚܵܐ|
    block |ܘܒܲܕܼܡܘܼܬܼ ܛܲܒܼܥܵܐ ܛܒܲܥܬ̣ܿ ܒܹܗ ܢܲܦܫܵܟ ܦܲܢܝܼܬܼ ܚܲܝܹ̈ܐ ܀|
    block |܃ܒܚܲܝܘܼܬܼ ܢܲܦܫܹܗ ܚܲܝ ܘܲܡܗܲܠܸܟ ܥܵܠܡܵܐ ܡܝܼܬܼܵܐ|
    block |ܘܲܒܼܢܲܗܝܼܪܵܗ̇ ܪܵܕܹܐ ܠܘܲܥܕܵܐ ܕܲܠܡܹܐܝܢ ܫܲܝܢܵܐ ܀|
    block |܃ܐܲܝܟ ܩܲܢܕܹܿܝܠܵܐ ܬܲܠܝܵܐ ܢܲܦܫܵܐ ܒܗܲܝܟܲܠ ܦܲܓܼܪܵܐ|
    block |ܘܕܼܵܠܩܵܐ ܒܡܸܫܚܵܐ ܕܚܲܝܹ̈ܐ ܡܠܝܼܠܹ̈ܐ ܘܠܵܐ ܡܵܝ̈ܘܿܬܹܐ ܀|
    block |܃ܛܲܟܼܣܵܐ ܕܢܘܼܗܪܵܐ ܡܡܲܠܹܝܢ ܚܲܝܹܝܗ̇ ܠܦܲܓܼܪܵܐ ܡܝܼܬܼܵܐ|
    block |ܘܡ̇ܐ ܕܐܲܪܝܼܡܘܼܬܹܗ ܐܲܡܠܸܟ ܚܸܫܟܵܐ ܥܲܠ ܗܲܕܵܡ̇ܘ̈ܗܝ ܀|
    block |܃ܫܪܵܓܼܵܐ ܗ̄ܝܼ ܡܸܠܬܼܵܗ̇ ܘܲܡܚܵܘܝܵܐ ܠܹܗ ܢܘܼܗܪܵܐ ܕܚܲܝܹ̈ܐ|
    block |ܘܲܒܼܪܹܫ ܕܘܼܫܡܹܗ ܕܵܠܹ݂̇ܩ ܩܵܠܵܗ̇ ܐܲܝܟ ܠܲܗܦܹܝܕܼܵܐ ܀|
    block |܃ܒܢܘܼܗܪܵܗ̇ ܚܵܙܹ̇ܐ ܒܩܵܠܵܗ̇ ܫܵܡܲ݁ܪ ܒܡܸܠܵܬܼܵܗ̇ ܡܬܲܪܓܸܿܡ|
    block |ܘܒܼܐܘܼܡ̇ܢܘܼܬܼܵܗ̇ ܦܵܠܲܚ ܒܐܲܪܥܵܐ ܒܟܼܠ ܐܘܼܡ̇ܢ̈ܘܵܢ ܀|
    block |܃ܒܚܲܝܠܵܗ̇ ܡܲܩܪܸܒܼ ܚܘܼܬܼܚܵܬܹ̈ܐ ܕܲܪ̈ܓܼܝܼܓܼܵܬܹܗ|
    block |ܘܲܒܼܥܘܼܕܼܪܵܢܵܗ̇ ܙܟܹ̇ܐ ܠܚܲܫܹ̈ܐ ܕܡܵܝܝܘܿܬܹܗ ܀|
    block |܃ܒܵܗ̇ ܡܸܬܼܢܲܨܲܚ ܒܐܵܓܼܘܿܢ ܥܲܡܠܹ̈ܐ ܕܙܲܕܿܝܼܩܘܼܬܼܵܐ|
    block |ܘܗ̤ܝ ܝܵܗ̇ܒܵܐ ܠܹܗ ܟܠܝܼܠ ܙܵܟܼܘܼܬܼܵܐ ܚܠܵܦ ܚܘܼܡܣܵܢܹܗ ܀|
    block |܃ܗܝ̤ ܡܲܠܦܵܐ ܠܹܗ ܠܡܹܐܚܲܕܼ ܕܲܪܵܐ ܪܘܼܚܵܢܵܐܝܼܬܼ|
    block |ܘܲܡܠܲܒܿܒܼܵܐ ܠܹܗ ܕܠܵܐ ܢܸܬܼܪܲܦܸܐ ܩܕܼܵܡ ܕܲܠܩܘܼܒܼܠܵܐ ܀|
    block |܃ܟܠܝܼܠܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܠܒܼܝܼܟܼܵܐ ܒܗܵܘܢܵܗ̇|
    block |ܘܲܡܓܲܪܓܼܵܐ ܠܹܗ ܐܲܝܟ ܕܲܠܫܲܒܼܪܵܐ ܕܲܩܪܘܿܒܼ ܘܩܲܒܸܿܠ ܀|
    block |܃ܥܲܡܹܗ ܢܵܚ̇ܬܵܐ ܠܟܼܠ ܬܲܟܼܬܿܘܼܫܝܼ̈ܢ ܕܲܪ̈ܓܼܝܼܓܼܵܬܼܵܐ|
    block |ܘܐܲܝܟ ܐܲܬܼܠܹܝܛܹ̈ܐ ܡܫ̇ܚܵܐ ܪܸ̈ܓܼܫܵܘܗܝ ܕܠܵܐ ܢܸܬܿܬܲܚܕܲܘܼܢ ܀|
    block |܃ܡ̇ܘܬܵܐ ܒܲܠܚܘܿܕܼ ܡܨܸܐ ܦܵܪܹܫ ܠܵܗ̇ ܡ̣ܢ ܥܸܢܝܵܢܹܗ|
    block |ܘܠܵܐ ܡܸܬܼܡܲܨܝܵܐ ܠܡܹܐܚܲܕܼ ܕܲܪܵܐ ܥܲܡ ܕܵܒܼܘܿܪܵܗ̇ ܀|
    block |܃ܩܲܣܛܘܼܢܪܵܐ ܕܪܸܡܙܵܐ ܟܲܣܝܵܐ ܡܕܝܼܩ ܡ̣ܢ ܫܸܠܝܵܐ|
    block |ܘܲܡܒܲܠܗܸܐ ܠܵܗ̇ ܐܲܝܟ ܝܵܠܹܕܿܬܵܐ ܒܝܘܼܡ ܡܵܘܠܵܕܵܗ̇ ܀|
    block |܃ܚܸܒܼܠܹ̈ܐ ܕܚܝܼܠܹ̈ܐ ܡ̇ܚܹ̇ܝܢ ܐܵܦ ܠܵܗ̇ ܒܥܸܕܵܢ ܡܲܘܬܵܐ|
    block |ܟܲܕܼ ܟܵܪܕܲܝܿܢ ܠܵܗ̇ ܐܲܝܟ ܕܲܠܥܘܸܠܵܐ ܡ̣ܢ ܓܵܘ ܦܲܓܼܪܵܐ ܀|
    block |܃ܐܲܝܟ ܫܲܒܵܝܵܐ ܥܵܐܹ̇ܠ ܡ̇ܘܬܵܐ ܠܗܲܝܟܲܠ ܥܘܼܡܪܵܗ̇|
    block |ܘܲܡܫܲܠܲܚ ܠܵܗ̇ ܡ̣ܢ ܓܵܘ ܦܲܓܼܪܵܐ ܕܲܟܼܢܝܼܟܼܘܼܬܼܵܗ̇ ܀|
  block
    block |܃ܥܲܪܛܸܠ ܢܵܦܩܵܐ ܡ̣ܢ ܓܵܘ ܒܲܝܬܵܗ̇ ܡ̇ܪܲܬܼ ܦܲܓܼܪܵܐ|
    block |ܘܐܲܝܟ ܓܼܠܵܘܝܵܬܵܐ ܡܫܲܢܝܵܐ ܡܵܢܹܗ ܠܐܲܬܼܪܵܐ ܐ̄ܚܪܹܢܵܐ ܀|
    block |܃ܐܸܒܼܠܵܐ ܪܲܒܵܐ ܛܥܝܼܢ ܪܸܥܝܵܢܵܗ̇ ܒܝܘܿܡ ܡܲܦܲܩܬܵܗ̇|
    block |ܕܚܵܙ̇ܝܵܐ ܥܘܼܡܪܵܗ̇ ܕܲܡܚܲܒܸܿܠ ܠܹܗ ܡ̇ܘܬܵܐ ܪܗܝܼܒܼܵܐ ܀|
    block |܃ܒܩܵܠ ܚܸܢ̈ܓܼܬܼܵܐ ܡܒܲܟܿܝܵܐ ܗܝ̤ ܠܵܗ̇ ܘܲܠܚܲܒܿܝܼܒܼܵܗ̇|
    block |ܕܗܵܘ̇ ܡܸܬܼܚܲܒܲܠ ܘܕܝܼܠܵܗ̇ ܒܵܛܹ̇ܠ ܩܵܠ ܢܸܥ̈ܡܵܬܼܵܗ̇ ܀|
    block |܃ܪܵܥܘܿܡ̇ܐܝܼܬܼ ܒܵܟܲܝܵܐ ܒܫܸܬܼܩܵܐ ܥܲܠ ܡ̇ܐ ܕܲܗܘ̤ܵܗ̇|
    block |ܕܠܵܐ ܬܘܼܒܼ ܙܵܡ̇ܪܵܐ ܩܵܠܹ̈ܐ ܚܢܝܼܓܹ̈ܐ ܒܟܸܢܵܪ ܚܘܼܒܵܗ̇ ܀|
    block |܃ܣܲܓܼܝܼ ܡܥܵܩܵܐ ܡ̇ܐ ܕܡܸܬܼܦܲܣ̈ܩܵܢ ܡܸܢܲܝ̈ ܪܸ̈ܓܼܫܵܘܗܝ|
    block |ܘܲܚܠܵܦ ܗܵܘܢܵܗ̇ ܙܵܡܲ݁ܪ ܣܵܣܵܐ ܒܓܼܵܘ ܗܲܕܵܡ̇ܘ̈ܗܝ ܀|
    block |܃ܛܵܒܼ ܟܵܪܝܵܐ ܠܵܗ̇ ܥܲܠ ܦܘܼܪܫܵܢܵܗ̇ ܕܡ̣ܢ ܨܹܝܕܼ ܚܘܼܒܹܿܗ|
    block |ܘܟܲܕܼ ܛܵܒܼ ܝܵ̇ܕܲܥܵܐ ܕܩܲܝܵܡ ܣܲܒܼܪܵܐ ܕܬܸܦܢܸܐ ܨܹܐܕܼܵܘܗܝ ܀|
    block |܃ܪܸܡܙܵܐ ܕܲܒܼܪ̣ܵܗ̇ ܝܲܗ̣̄ܒܼ ܒܵܗ̇ ܚܲܝܠܵܐ ܠܡܸܕܲܥ ܗܵܠܹܝܢ|
    block |ܘܗܘ̤ ܐܲܫܪܝܼ ܒܵܗ̇ ܚܹܝܠ ܚܸܟܼ̈ܡܵܬܼܵܐ ܕܦܵܘܿܫܘܼܬܼܵܐ ܀|
    block |܃ܗܵܘ̇ ܦܘܼܩܕܵܢܵܐ ܕܐܲܥܸܠ ܚܵܒܼܫܵܗ̇ ܒܓܼܵܘܼ ܗܲܕܵܡܹ̈ܐ|
    block |ܗܘ̤ ܡܲܦܸܩ ܠܵܗ̇ ܐܲܟܼܡܵܐ ܕܥܸܠܲܬ̤ ܕܠܵܐ ܢܸܟܼܝܵܢܵܐ ܀|
    block |܃ܠܵܐ ܡܸܬܼܡܲܟܿܝܵܐ ܒܚܵܫܘܿܫܘܼܬܼܵܐ ܕܚܲܫܲܝܝ̈ ܦܲܓܼܪܵܐ|
    block |ܘܠܵܐ ܡܸܬܼܚܲܒܿܠܵܐ ܟܲܕܼ ܡܸܬܼܚܲܒܲܠ ܠܒܼܘܼܫ ܬܲܟܼܣܝܼܬܼܵܗ̇ ܀|
    block |܃ܪܵܡܲܐ ܗ̄ܝܼ ܣܲܓܿܝܼ ܠܥܸܠ ܡ̣ܢ ܡ̇ܘܬܵܐ ܘܡ̣ܢ ܢܸܟܼܝܵܢܹ̈ܐ|
    block |ܘܠܵܐ ܡܸܬܼܚܲܙܝܵܐ ܘܠܵܐ ܡܸܬܿܬܿܚܕܼܵܐ ܓܘܼܫܡܵܢܵܐܝܼܬܼ ܀|
    block |܃ܪܘܼܚܵܐ ܗ̄ܝܼ ܚܲܝܵܐ ܘܩܲܠܝܼܠ ܓܸܦܵܗ̇ ܠܡܸܦܪܲܚ ܒܐܵܐܲܪ|
    block |ܘܠܵܐ ܡܸܬܿܬܿܚܕܵܐ ܒܢܸܫܒܲܝ̈ ܡ̇ܘܬܵܐ ܐܲܝܟ ܗܲܕܵܡܹ̈ܐ ܀|
    block |܃ܚܲܕܼ ܡ̣ܢ ܥܝܼܪܹ̈ܐ ܢܵܚܹ̇ܬܼ ܨܹܐܕܹܝܗ̇ ܒܝܘܿܡ ܥܘܼܢܕܵܢܵܗ̇|
    block |ܘܲܡܫܲܢܸܐ ܠܵܗ̇ ܠܐܲܝܵܟܵܐ ܕܲܦܩܝܼܕܼ ܡ̣ܢ ܒܵܪܘܿܝܵܐ ܀|
    block |܃ܐܲܝܟ ܗܲܕܿܝܼܠܵܐ ܡܕܲܒܲܪ ܪܘܼܚܵܐ ܠܪܘܼܚܵܢܝܼܬܼܵܐ|
    block |ܥܕܲܡܵܐ ܕܥܵܐܠܵܐ ܠܒܹܝܬܼ ܐܵܘܢܹ̈ܐ ܠܘܵܬܼ ܚܲܒܼܪ̈ܵܬܼܵܗ̇ ܀|
    block |܃ܗܵܘ̇ ܡܲܠܲܐܟܼܵܐ ܕܢܵܛ̇ܲܪ ܗ̄ܘ̣ܵܐ ܠܵܗ̇ ܒܚܲܝܹ̈ܐ ܕܲܬܼܢܵܢ|
    block |ܗܘ̤ ܡܚܵܘܹܐ ܠܵܗ̇ ܕܐܲܝܟܵܐ ܬܕܲܝܲܪ ܥܲܕܼ ܢܘܼܚܵܡܵܐ ܀|
    block |܃ܒܐܲܪܥܵܐ ܦܩܝܼ̈ܕܵܢ ܠܲܡܕܲܝܵܪܘܼ ܟܠ ܢܲܦܫܵܬܼ̈ܐ|
    block |ܡܸܢܗܹܝܢ ܒܲܥܕܹܢ ܘܡܸܢܗܹܝܢ ܒܐܲܬܼܪܵܐ ܕܐܸܫܬܲܕܲܪ ܠܹܗ ܀|
    block |܃ܒܐܲܬܼܪܵܐ ܕܲܥܕܹܢ ܫܵܪܝܵܐ ܢܲܦܫܵܐ ܕܪ̈ܵܚܡܲܝ ܩܘܼܫܬܵܐ|
    block |ܘܲܕܼܥܵܘ̇ܠܹ̈ܐ ܒܐܲܬܼܪ̈ܵܘܵܬܼܵܐ ܕܠܗܲܠ ܡܸܢܹܗ ܀|
    block |܃ܒܓܼܵܘ ܦܲܪܕܲܝܣܵܐ ܫܪܹܝܢ ܙܲܕܿܝܼܩܹ̈ܐ ܒܪܘܼܚ ܠܵܘ ܒܲܦܓܲܪ|
    block |ܟܲܕܼ ܡܸܢܼܝܲܐܒܼܝܼܢ ܠܗܵܘ̇ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ ܧ|
    block |܃ܒܐܲܬܼܪܵܐ ܦܲܐܬܝܵܐ ܨܒܼܵܠ ܕܲܢܕܲܝܪܘܼܢ ܒܢܲܝ̈ ܡܲܠܟܿܘܼܬܼܵܐ|
    block |ܕܢܹܐܠܲܦ ܟܠܢܵܫ ܕܫܲܪܝܼܪ ܣܲܒܼܪܵܐ ܕܲܡܣܲܟܹܿܝܢ ܠܹܗ ܀|
    block |܃ܠܵܐ ܗ̄ܘ̣ܵܐ ܕܐܲܓܼܪܵܐ ܢܵܣ̇ܒܿܚܢ ܬܲܡ̇ܢ ܚܠܵܦ ܥܲܡܠܲܝ̈ܗܘܿܢ|
    block |ܐܸܠܵܐ ܕܢܸܓܼܠܸܐ ܥܲܠ ܦܘܼܪܫܵܢܵܐ ܕܗܵܘܹ̇ܐ ܒܚܲܪܬܼܵܐ ܀|
  block
    block |܃ܐܵܦܠܵܐ ܠܒܼܝܼܫܹ̈ܐ ܠܵܘ ܫܘܼܢܵܫܵܐ ܗ̄ܘ̣ ܐܲܬܼܪܵܐ ܕܲܠܒܲܪ|
    block |ܐܸܠܵܐ ܕܢܵܘܕܲܥ ܕܠܵܐ ܡܸܬܼܥܲܠܹܝܢ ܠܐܲܦܲܝ̈ ܪܵܘܡ̇ܐ ܀|
    block |܃ܐܲܝܟ ܪܲܗܒܼܘܿܢܵܐ ܝܲܗ̣̄ܒܼ ܦܲܪܕܲܝܣܵܐ ܠܫܘܼܪܵܪ ܡܸܵܠܵܘ̈ܗܝ|
    block |ܕܲܒܼܫܝܼ̈ܛܵܬܼܵܐ ܢܫܲܪܲܪ ܚܲܝܠܵܐ ܕܲܫܒܼܝܼ̈ܚܵܬܹܗ ܀|
    block |܃ܠܦܘܼܬܼ ܫܲܒܼܪܘܼܬܼܵܐ ܕܚܲܝܹ̈ܐ ܕܙܲܒܼܢܵܐ ܝܲܩܲܪ ܙܲܒܼܢܹܗ|
    block |܃ܕܲܒܼܝܲܕܼ ܥܸܠܬܹܗ ܢܓܲܪܸܓܼ ܐ̄ܢܵܫܵܐ ܠܘܵܬܼ ܕܲܥܬܼܝܼ̈ܕܼܵܢ|
    block |܃ܡܢܵܬܼܵܐ ܗ̄ܘ̣ ܕܐܲܪܥܵܐ ܐܵܦ ܦܲܪܕܲܝܣܵܐ ܟܡܵܐ ܐܸܢ ܫܲܦܝܼܪ|
    block |ܘܡܸܬܼܚܲܒܿܠܵܢܵܐ ܗ̄ܘ̣ ܐܘܼܟܼܠܵܐ ܕܦܹܐܪ̈ܵܘܗܝ ܐܲܝܟ ܟܠ ܦܹܐܪ̈ܝܼܢ ܀|
    block |܃ܛܢܵܢܵܐ ܐܲܡܪܝܼ ܒܹܝܬܼ ܡ̇ܝܘܿܬܹ̈ܐ ܒܝܲܕܼ ܬܲܫܥܝܼܬܹܗ|
    block |ܘܚܲܦܸܛ ܐܸܢܘܿܢ ܠܡܸܪܲܓܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܒܗܵܕܹܐ ܬܸܢܘܲܝ ܦܬ݂ܲܚ ܡܲܥܲܠܬܹܿܗ ܩܕܼܵܡ ܦܵܪܘܿܩܲܢ|
    block |ܕܗܘ̤ ܩܲܕܼܡ̇ܝܑܬܼ ܢܸܕܪܘܿܫ ܐܘܼܪܚܵܐ ܩܕܼܵܡ ܥܵܠܘܼܠܹ̈݁ܐ ܀|
    block |܃ܐܵܕܼܵܡ ܩܲܕܼܡ̇ܐ ܐܸܚܲܕܼ ܬܲܪܥܹܗ ܒܐܲܦܲܝ̈ ܐ̄ܢܵܫܵܐ|
    block |ܘܐܵܕܼܵܡ ܕܲܬܼܪܹܝܢ ܦܲܬܼ̣ܚܹܗ ܠܬܲܪܥܹܗ ܘܥܲܠ̣ ܓܼܝܵܣܵܐ ܀|
    block |܃ܬܲܪܬܹܿܝܢ ܢܲܦܫܵ̈ܢ ܥܲܠ̣ ܠܹܗ ܠܘܼܩܕܹܿܡ ܐܲܝܟ ܕܲܒܼܐ̄ܪܵܙܵܐ|
    block |܃ܒܗܵܘ̇ ܐܸܣܟܹܿܡܵܐ ܕܲܢܦܲܩ̣ܘ ܡܸܢܹܗ ܚܵܘܵܐ ܘܐܵܕܼܵܡ|
    block |܃ܬܪܹܝܢ ܕܲܝܲܪܘ ܒܹܗ ܒܪܹܫ ܬܘܼܩܵܢܵܐ ܐܲܪܥܵܢܵܝܵܐ|
    block |ܘܲܬܪܹܝܢ ܥܲܠ̣ܘ ܠܹܗ ܒܐ̄ܪܵܙܵܐ ܬܲܩܝܵܐ ܕܠܵܐ ܡܸܬܼܚܲܒܲܠ ܀|
    block |܃ܠܲܬܼܪܹܝܢ ܐܲܦܸܩ ܥܒܼܵܪ ܦܘܼܩܕܵܢܵܐ ܕܪܸܓܲܬܼ ܦܹܐܪܵܐ|
    block |ܘܠܲܬܼܪܹܝܢ ܐܲܥܸܠ ܢܛܵܪ ܦܘܼܩܕܵܢܵܐ ܕܙܲܕܼܝܼܩܘܼܬܼܵܐ ܀|
    block |܃ܚܛܝܼܬܵܐ ܣܵܓܼܬܹܗ ܩܕܼܵܡ ܚܲܛܵܝܹ̈ܐ ܕܕܼܵܡܹ̇ܝܢ ܠܐܵܕܼܵܡ|
    block |ܘܙܲܕܿܝܼܩܘܼܬܼܵܐ ܦܬܲܚܬܹܗ ܠܐܵܕܼܵܡ ܘܲܠܓܲܝܵܣܵܐ ܀|
    block |܃ܥܲܡ ܙܲܕܿܝܼܩܵܐ ܥܲܠ̣ ܚܲܛܵܝܵܐ ܠܓܼܵܘ ܦܲܪܕܿܝܣܵܐ|
    block |ܕܢܸܬܸܿܠ ܐܝܼܕܼܵܐ ܠܲܚܒܸܢܵܢܹܐ ܠܡܸܬܼܟܲܫܵܪܘܼ ܀|
    block |܃ܒܝܲܕܼ ܓܲܝܵܣܵܐ ܚܵܘܝܼ ܕܡܲܨܝܵܐ ܗ̄ܝܼ ܠܡܸܙܕܲܕܵܩܘܼ|
    block |ܕܠܵܐ ܥܵܘܸܟܼܬܹܗ ܪܲܒܿܘܼܬܼ ܥܵܘ̣ܠܹܗ ܡ̣ܢ ܕܲܠܡܸܥܲܠ ܀|
    block |܃ܒܲܚܕܼܵܐ ܢܲܦܫܵܐ ܕܥܸܠܲܬ̤ ܥܲܡܹܗ ܓܠ̣ܵܐ ܥܲܠ ܟܠܢܵܫ|
    block |ܕܐܸܢܗܘ̤ ܕܨܵܒܹ̇ܝܢ ܠܵܐ ܡܸܬܼܥܵܘܟܼܝܼܢ ܡ̣ܢ ܕܲܠܡܸܥܲܠ ܀|
  block
    block |܃ܢܲܦܫܹܗ ܕܡܪܲܢ ܘܕܓܲܝܵܣܵܐ ܥܲܠ̣ ܩܲܕܡ̇ܝܑܬܼ|
    block |ܘܟܸܢ ܐܸܬܿܕܵܪܫܲܬ̤ ܐܘܼܪܚܵܐ ܠܡܸܪܕܵܐ ܠܐܲܬܼܪܵܐ ܕܲܥܕܹܢ ܀|
    block |܃ܠܲܥܕܹܢ ܥܵܐ̈ܠܵܢ ܟܠ ܢܲܦܫ̈ܬܼܵܢ ܕܣܲܝܒܲܪ ܚܲܫܹ̈ܐ|
    block |ܘܬܲܡ̇ܢ ܢܵܚ̈ܢ ܐܲܝܟ ܕܲܒܼܥܲܪܣܵܐ ܕܗܲܢܝܼܐܘܼܬܼܵܐ ܀|
    block |܃ܐܲܝܟ ܕܲܒܼܫܸܢܬܼܵܐ ܫܲܠ݁̈ܝܵܢ ܬܲܡ̇ܢ ܡ̣ܢ ܣܘܼܥܪ̈ܵܢܹܐ|
    block |ܘܠܵܐ ܡܼܬܼܚܲܫ̈ܚܵܢ ܒܲܡܠܝܼܠܘܼܬܼܵܐ ܕܚܲܝܠܵܐ ܕܲܒܼܗܹܝܢ ܀|
    block |܃ܡܸܫܠܵܐ ܫܵ̈ܠ̈ܝܵܢ ܡ̣ܢ ܥܸܢܝܵܢܵܐ ܕܫܲܦܝܼܪ ܘܲܣܢܸܐ|
    block |ܘܠܵܐ ܡܸܬܼܟܲܬܿܫܵܢ ܒܐܵܓܼܘܿܢ ܥܵܡܠܹ̈ܐ ܕܙܲܕܿܝܼܩܘܼܬܼܵܐ ܀|
    block |܃ܠܵܐ ܗ̄ܘ̣ܵܐ ܕܒܲܛܝܼܠ ܚܲܝܠܵܐ ܕܲܒܼܗܹܝܢ ܡ̣ܢ ܚܲܝܘܼܬܼܵܐ|
    block |ܐܸܠܵܐ ܕܠܲܝܬܵܘܗܝ ܡ̇ܐܢܵܐ ܕܓܼܘܼܫܡܵܐ ܡܝܲܒܸܿܠ ܡܸܠܹ̈ܐ ܀|
    block |܃ܠܵܐ ܗ̄ܘ̣ܵܐ ܪܸܕܝܵܐ ܕܦܵܪܘܿܫܘܼܬܼܵܐ ܓܵܙ ܘܐܸܬܼܝܲܒܲܫ|
    block |ܐܸܠܵܐ ܕܠܲܝܬܵܘܗܝ ܐܝܼܠܵܢ ܦܲܓܼܪܵܐ ܣܢܝܼܩ ܥܲܠ ܫܸܩܝܵܐ ܀|
    block |܃ܠܵܐ ܗ̄ܘ̣ܵܐ ܝܲܨܪܵܐ ܙܥܲܪ̣ ܚܸܟܼܡܵܬܹ̈ܗ ܘܐܵܘܦܝܼܘ ܓܲܙܵܘ̈ܗܝ|
    block |ܐܸܠܵܐ ܕܠܲܝܬܵܘܗܝ ܐܲܦܸܛܪܘܿܦܵܐ ܕܢܸܬܸܿܠ ܒܐܝܼܕܼܵܘ̈ܗܝ ܀|
    block |܃ܠܐܵ ܗ̄ܘ̣ܵܐ ܗܵܘܢܵܐ ܒܛܸܠ̣ ܡ̇ܢ ܪܲܗܛܵܐ ܕܩܲܠܝܼܠܘܼܬܹܗ|
    block |ܐܸܠܵܐ ܕܠܲܝܬܵܘܗܝ ܦܲܓܼܪܵܐ ܪܟܼܘܼܒܼܵܐ ܕܲܛܥܝܼܢ ܗ̄ܘ̣ܵܐ ܠܹܗ ܀|
    block |܃ܠܵܐ ܗ̄ܘ̣ܵܐ ܙܵܘܥܹ̈ܐ ܨܸܡܚܹ̈ܐ ܕܢܘܼܗܪܵܐ ܚ̣ܫܸܟܼܘ ܕܸܠܩܲܝ̈ܗܘܿܢ|
    block |ܕܗܵܐ ܒܒܼܵܬܼ̈ܐ ܠܵܐ ܥܢܲܝ̈ ܐܼܢܹܝܢ ܠܡܸܚܙܵܐ ܫܲܦܝܼܪ ܀|
    block |܃ܠܵܐ ܗ̄ܘ̣ܵܐ ܡܸܫܬܲܩ ܫܸܬܼܩܲܬ̤ ܡܸܠܬܼܵܐ ܫܝܼܦܘܿܪ ܩܵܠܹ̈ܐ|
    block |ܐܸܠܵܐ ܕܦܘܼܡ̇ܐ ܡܝܲܒܸܿܠ ܡܸܠܹ̈ܐ ܣܲܟܼܪܹܗ ܡ̇ܘܬܵܐ ܀|
    block |܃ܠܵܘ ܚܹܐܪܘܼܬܼܵܗ̇ ܛܥܵܬ̤ ܒܲܪ̄ܬܼ ܚܹܐܪܹ̈ܐ ܥܲܠ ܗܵܝ̇ ܫܸܬܼܩܲܬ̤|
    block |ܐܸܠܵܐ ܕܲܫܬܸܩ ܦܲܓܼܪܵܐ ܕܚܘܼܒܵܗ̇ ܥܲܠ ܗܵܝ̇ ܫܸܬܼܦܲܬ̤ ܀|
    block |܃ܐܸܒܼܠܵܐ ܠܒܼܝܼܟܼܵܐ ܥܲܠ ܚܲܒܿܝܼܒܼܵܗ̇ ܕܲܦܪܲܫ ܡܸܢܸܗ̇|
    block |ܘܠܵܐ ܡܸܬܼܚܲܫܚܵܐ ܒܲܪ̈ܓܼܝܼܓܼܵܬܼܵܐ ܐܲܪ̈ܥܵܢܵܝܵܬܼܵܐ ܀|
    block |܃ܫܸܬܼܩܵܐ ܢܵܛ̇ܪܵܐ ܥܲܠ ܥܘܼܢܕܵܢܹܗ ܚܲܟܿܝܼܡܵܐܝܼܬܼ|
    block |ܥܕܲܡ̇ܐ ܕܫܵܡ̇ܥܵܐ ܩܵܠܵܐ ܕܩܵܪܹܐ ܠܡܵܝܘܿܬܼܘܼܬܹܗ ܀|
    block |܃ܠܵܐ ܓܹܝܪ ܡܲܨܝܵܐ ܕܬܸܣܥܥܘܿܪ ܡܕܸܿܡ ܡ̣ܢ ܒܸܠܥܵܕܵܘܗܝ|
    block |ܐܲܟܼܡܵܐ ܕܐܵܦ ܗܘ̤ ܠܲܝܬܵܘܗܝ ܡܸܕܸܿܡ ܡ̣ܢ ܒܸܠܥܵܕܼܝܹܗ̇ ܀|
    block |܃ܚܲܕܼ ܒܲܪܢܵܫܵܐ ܐܲܬܼܩܸܢ ܐܸܢܘܿܢ ܡܲܬܼܩܸܢ ܟܠܵܐ|
    block |ܡܸܫܬܲܡܠܸܐ ܦܸܠܓܿܘܼܬܼ ܐ̄̇ܢܵܫܵܐ ܒܸܠܥܵܕܼ ܦܸܠܓܹܿܗ ܀|
    block |܃ܦܸܠܓܿܘܼܬܼ ܐ̄ܢܵܫܵܐ ܗ̄ܝܼ ܢܲܦܫܵܐ ܟܡܵܐ ܐܸܢ ܚܲܝܵܐ ܗ̄ܝܼ|
    block |ܘܠܵܐ ܡܸܬܼܩܲܝܡܵܐ ܣܵܥܘܿܪܘܼܬܼܵܗ̇ ܒܸܠܥܵܕܼ ܓܘܼܫܡܵܐ ܀|
    block |܃ܠܵܗ̇ ܘܲܠܓܼܘܼܫܡܵܐ ܨܒܼܵܐ ܒܼܵܘܿܝܵܐ ܕܢܸܩܪܸܐ ܨܲܠܡܹܗ|
    block |ܘܐܲܝܟܲܢ ܡܲܨܝܵܐ ܕܒܸܠܥܵܕܼ ܓܘܼܫܡܵܐ ܬܨܘܼܪ ܣܘܼܥܪ̈ܵܢܹܐ ܀|
    block |ܒܓܼܘܼܫܡܵܐ ܝܲܗ̣̄ܒܼ ܠܵܗ̇ ܠܲܡܚܵܘܵܝܘܼ ܚܹܝܠ ܚܸܟܼ̈ܡܵܬܼܵܗ̇܃|
  block
    block |ܘܠܵܐ ܐܵܦܸܣ ܠܵܗ̇ ܐܵܦܠܵܐ ܒܫܸܢܬܹܗ ܕܬܸܣܥܘܿܪ ܡܸܕܸܿܡ ܀|
    block |܃ܕܵܡܝܼܟ ܦܲܓܼܪܵܐ ܐܵܦ ܗܝ̤ ܥܲܡܹܗ ܟܲܕܼ ܠܵܐ ܕܵܡ̇ܝܵܐ|
    block |ܥܕܲܡ̇ܐ ܕܩܵܐܹ̇ܡ ܠܵܐ ܡܸܬܿܬܿܥܝܼܪܵܐ ܠܵܘܵܬܼ ܦܘܼܠܚܵܢܵܗ̇ ܀|
    block |܃ܘܐܸܢܗܘ̤ ܕܕܲܡܝܼܟ ܠܵܐ ܐܸܬܼܡܲܨܝܲܬ̤ ܕܐܸܣܥܘܿܪ ܡܸܕܸܿܡ|
    block |ܐܲܝܟܲܢ ܡܲܨܝܵܐ ܗܵܫܵܐ ܕܵܛܒܼܝܼܥ ܒܫܸܢܬܼܵܐ ܕܡ̇ܘܬܵܐ ܀|
    block |܃ܐܸܢ ܟܲܕܼ ܫܲܪܝܼܪ ܪܘܼܟܵܒܼ ܦܲܓܼܪܹܗ ܠܵܐ ܙܸܡܪܲܬ ܒܹܗ|
    block |ܠܲܝܟܲܢ ܙܵܡ̇ܪܵܐ ܗܵܫܵܐ ܕܥܒܼܝܼܕܼ ܡܸܕܼܪܵܐ ܫܝܼܛܵܐ ܀|
    block |܃ܐܸܢ ܟܲܕܼ ܒܹܗ ܗ̄ܘ̣ܵܬܼ ܚܓܝܼܪ ܗ̄ܘ̣ܵܐ ܪܵܗܛܵܗ̇ ܒܫܸܢܬܼܵܐ ܕܟܹܿܐܒܹ̈ܐ|
    block |ܟܡܵܐ ܟܲܝ ܫܵܠ̇ܝܵܐ ܗܵܫܵܐ ܕܢܸܦܩܲܬ̤ ܡ̣ܢ ܗܲܕܵܡ̇ܘ̈ܗܝ ܀|
    block |܃ܕܫܵܠ̇ܝܵܐ ܐܸܡ̇ܪܹܬܼ ܡ̣ܢ ܣܘܼܥܪ݁ܵܢܹܐ ܠܵܘ ܡ̣ܢ ܚܲܝܹ̈ܐ|
    block |ܕܠܲܝܬܿ ܠܲܟܼܝܵܢܵܗ̇ ܕܢܵܘܦܸܐ ܡܸܢܵܗ̇ ܚܹܝܠ ܚܲܝܘܼܬܼܵܐ ܀|
    block |܃ܒܵܗ̇ ܗ̄ܘ̣ ܥܘܼܬܼܪܵܐ ܟܡܵܐ ܐܸܢ ܢܸܦܩܲܬ̤ ܡ̣ܢ ܓܵܘ ܒܲܝܬܵܗ̇|
    block |ܡܸܣܟܹܿܢܵܐ ܠܲܝܬܿ ܕܲܬܼܦܲܪܢܸܣ ܒܹܗ ܐܲܝܟ ܕܲܒܼܩܲܕܼܡ̇ܐ ܀|
    block |܃ܒܵܗ̇ ܗ̄ܝܼ ܡܸܠܬܼܵܐ ܟܡܵܐ ܐܸܢ ܫܵܠ̇ܝܵܐ ܡ̣ܢ ܣܘܼܥܪ݁ܵܢܹܐ|
    block |ܠܸܫܢܵܐ ܠܲܝܬܼܿ ܕܲܬܿܬܲܪܓܸܿܡ ܒܹܗ ܚܹܝܠ ܚܸܟܼ̈ܡܵܬܼܵܗ̇ ܀|
    block |܃ܒܵܗ̇ ܗ̄ܘ̣ ܗܵܘܢܵܐ ܢܸܫܪܵܐ ܕܲܩܢܸܐ ܦܵܪܘܿܚܘܼܬܼܵܐ|
    block |ܗܲܕܵܡܹ̈ܐ ܠܲܝܬܿ ܕܢܸܗܘܘܿܢ ܓܸܦܹ̈ܐ ܠܩܲܠܝܼܠܘܼܬܼܵܗ̇ ܀|
    block |܃ܒܵܗ̇ ܗ̄ܘ̣ ܒܲܨܪܵܐ ܩܹܘܒܲܪܢܹܝܛܵܐ ܡܗܝܼܪ ܒܹܝܬܼ ܓܼܠܠܹ̈ܐ|
    block |ܐܲܪܡܹܢܘܿܢ ܠܲܝܬܿ ܕܚܵܒܹ̇ܫ ܪܘܼܚܵܐ ܠܓܼܵܘ ܡ̣ܢ ܥܘܼܒܹܿܗ ܀|
    block |܃ܒܵܗ̇ ܐܝܼܬܲܝܗܘܿܢ ܙܵܘܥܹ̈̄ܐ ܥܘܼ̈ܒܹܿܗ ܩܲܢܝܲܝ̈ ܪܘܼܚܵܐ|
    block |ܡܲܠܵܚܵܐ ܠܲܝܬܿ ܕܢܚܘܼܪ ܫܲܦܝܼܪ ܠܘܵܬܼ ܘܲܥܕܲܝ̈ܗܘܿܢ ܀|
    block |܃ܒܵܗ̇ ܟܠ ܡܸܕܸܿܡ ܕܐܝܼܬܼ ܠܲܟܼܝܵܢܵܗ̇ ܕܠܵܐ ܫܘܼܓܼܢܵܝܵܐ|
    block |ܟܝܵܢܵܐ ܘܡܸܠܬܼܵܐ ܘܚܹܝܠ ܚܲܝܘܼܬܼܵܐ ܟܲܕܸ ܫܲܬܿܝܼܩܝܼܢ ܀|
    block |܃ܟܲܕ ܫܲܬܿܝܼܩܼܝܼܢ ܠܵܘ ܟܠ ܟܠܹܗ ܒܲܕܼܡܘܼܬܼ ܦܲܓܼܪܵܐ|
    block |ܐܸܠܵܐ ܕܲܫܠܹܝܢ ܡ̣ܢ ܣܘܼܥܪ̈ܵܢܹܐ ܕܲܒܼܝܲܕܼ ܪ̈ܚܼܫܹܐ ܀|
    block |܃ܫܠܹܝܢ ܠܵܘ ܫܵܠܵܝܵܐ ܕܠܵܐ ܦܘܼܪܫܵܢܵܐ ܐܲܝܟ ܗܲܕܵܡܹ̈ܐ|
    block |ܐܸܠܵܐ ܥܝܼܪܝܼܢ ܘܐܵܦ ܡܸܬܼܚܲܫܒܼܝܼܢ ܘܠܲܝܬܼ ܦܘܼܠܚܵܢܵܐ ܀|
    block |܃ܕܠܵܐ ܦܘܼܠܚܵܢܵܐ ܡܩܵܘܝܵܐ ܢܲܦܫܵܐ ܡ̇ܐ ܕܐܸܬܿܕܲܒܼܪܲܬ̤|
    block |ܒܲܕܼ ܠܲܝܬܿ ܡ̇ܐܝܣܵܐ ܕܐܘܼܡ̇ܢܘܼܬܼܵܐ ܕܬܸܬܼܚܲܫܲܚ ܒܹܗ ܀|
    block |܃ܠܲܝܬܿ ܢܲܓܵܪܵܐ ܕܲܡܨܸܐ ܦܵܠܲܚ̇ ܒܸܠܥܵܕܼ ܥܸܫܦܵܐ|
    block |ܘܠܵܘ ܩܲܝܢܵܝܵܐ ܕܐܵܪܹܫ ܒܐܝܼܕܼܵܘ̈ܗܝ ܕܠܵܐ ܐܲܪܙܲܦܬܵܐ ܀|
    block |܃ܠܲܝܬܿ ܡܲܠܵܚܵܐ ܕܪܵܕܹܐ ܒܝܲܡܵܐ ܒܸܠܥܵܕܼ ܐܸܠܦܵܐ|
    block |ܘܠܵܐ ܨܵܝܵܕܼܵܐ ܕܨܵܐܹ̇ܕ ܢܘܼܢܹ̈ܐ ܕܠܵܐ ܟܸܬܵܢܹ̈ܐ ܀|
    block |܃ܠܵܐ ܐܝܼܬܼ ܠܢܲܦܫܵܐ ܐܸܠܦܵܐ ܕܩܲܝܣܹ̈ܐ ܦܲܓܼܪ̈ܵܢܵܝܹܐ|
    block |ܥܲܠ ܗܵܝ̇ ܫܲܠܝܵܐ ܡ̣ܢ ܡܲܪܕܿܝܼܬܼܵܐ ܕܝܲܡܵܐ ܡܠܝܼܠܵܐ ܀|
    block |܃ܠܲܝܬܿ ܠܵܗ̇ ܥܸܫܦܵܐ ܒܸܣܪܵܢܵܝܬܵܐ ܨܒܼܝܼܥܲܬܼ ܒܲܕܼܡ̇ܐ|
    block |ܥܲܠ ܗܵܝ̇ ܒܲܛܝܼܠ ܪܘܼܟܵܒܼ ܩܲܝܣܹ̈ܐ ܕܦܵܪܘܿܫܘܼܬܼܵܗ̇ ܀|
    block |ܒܵܗ̇ ܩܲܝܡܵܐ ܐܘܼ ܡ̇ܢܘܼܬܼܵܗ̇ ܐܲܝܟ ܕܲܒܼܦܲܓܼܪܵܐ܃|
  block
    block |ܐܲܝܟ ܐܘܿ ܡ̇ܢܵܐ ܕܢܵܛܲܪ ܗܵܘܢܹܗ ܠܐܘܼܡ̇ܢܘܼܬܹܗ ܀|
    block |܃ܗܵܟܲܢ ܫܸܦܪܵܬ̤ ܠܗܵܘ̇ ܠܐܘܼܡ̇ܢܵܐ ܪܲܒܿ ܐܘܼ ܡ̇ܢܹ̈ܐ|
    block |ܕܒܸܠܥܵܕܼ ܦܲܓܼܪܵܐ ܠܵܐ ܬܸܬܲܓܲܪ ܒܐܲܪ̈ܥܵܢܝܵܬܼܵܐ ܀|
    block |܃ܠܵܗ̇ ܘܲܠܦܲܓܼܪܵܐ ܡ̣ܠܲܟ ܦܘܼܪܥܵܢܵܐ ܘܲܓܼܙܵܪ ܕܝܼܢܵܐ|
    block |ܘܐܲܟܚ̄ܕܼ ܚܵܪܬܿܝܼܢ ܛܘܼܒܹ̈ܐ ܕܪܵܘܡ̇ܐ ܘܢܸܓܼ̈ܕܹܿܐ ܕܐܲܪܥܵܐ ܀|
    block |܃ܠܗܵܘ̇ ܦܘܼܪܥܵܢܵܐ ܡܣܲܟܹܿܝܢ ܐܲܟܲܚ̄ܕܼ ܗܝ̤ ܘܲܪܚܘܼܡ̇ܗ̇|
    block |ܘܲܟܼܡܵܐ ܕܫܲܬܿܝܼܩ ܦܲܓܼܪܵܐ ܒܩܲܒܼܪܵܐ ܐܵܦ ܗܝ̤ ܒܚܲܝܹ̈ܐ ܀|
    block |܃ܒܚܲܝܹ̈ܐ ܚܓܼܝܼܪܹ̈ܐ ܫܲܠܝܵܐ ܗܵܫܵܐ ܕܠܵܐ ܗܲܠ̈ܟܼܵܬܼܵܐ|
    block |ܒܗܵܘ̇ ܐܸܣܟܹܿܡܵܐ ܕܟܲܕܼ ܐܝܼܬܲܝܗܘܿܢ ܥܘܸܠܹ̈ܐ ܒܟܲܪܣܵܐ ܀|
    block |܃ܗܘ̤ܝܘܼ ܟܲܕܼ ܗܘ̤ ܚܲܝܠܵܐ ܕܩܲܢܝܵܐ ܒܟܲܪܣܵܐ ܘܲܠܒܲܪ|
    block |ܘܲܟܼܡܵܐ ܕܐܲܚܝܼܕܼ ܬܪܲܥ ܡܲܦܲܩܬܵܐ ܟܠܝܵܐ ܐܵܦ ܗܝ̤ ܀|
    block |܃ܗܝ̤ ܗ̄ܝܼ ܒܟܲܪܣܵܐ ܘܲܒܼܓܼܵܘ ܫܸܢܬܼܵܐ ܘܲܒܼܓܼܵܘ ܩܲܒܼܪܵܐ|
    block |ܘܚܲܟܿܝܼܡܵܐܝܼܬܼ ܢܵܛ̇ܪܵܐ ܛܲܟܼܣܵܐ ܕܝܼܠܵܗ̇ ܘܕܼܝܼܠܹܗ ܀|
    block |܃ܠܲܝܬܼ ܠܵܗ̇ ܕܬܸܚܛܹܐ ܘܠܵܐ ܕܬܸܙܕܲܕܲܩ ܐܸܠܵܐ ܐܸܢ ܒܹܗ|
    block |ܘܠܵܐ ܕܲܬܼܪܲܟܸܿܒܼ ܦܚܵܣܵܐ ܘܡܸܠܹ̈ܐ ܡ̣ܢ ܒܸܠܥܵܕܵܘܗܝ ܀|
    block |܃ܐܸܠܘܼ ܡܲܨܝܵܐ ܗܝ̤ ܒܲܠܚܘܿܕܹܝܗ̇ ܠܡܸܙܕܲܕܵܩܘ̣|
    block |ܗܵܐ ܡ̣ܢ ܟܲܕܿܘܼ ܦܪ݂ܲܥ ܗ̄ܘ̣ܵܐ ܥܵܘ̣ܠܵܐ ܕܕܼܵܪܹ̈ܐ ܩܲܕܼܡܹ̈ܐ ܀|
    block |܃ܐܸܠܘ̣ ܦܫܝܼܩ ܗ̄ܘ̣ܵܐ ܠܢܲܦܫܹܗ ܕܐܵܕܼܵܡ ܠܡܸܦܪܲܥ ܕܲܚܛܵܬ̤|
    block |ܠܲܝܬܿ ܗ̄ܘ̣ܵܐ ܫܲܪܒܵܐ ܡ̣ܢ ܣܲܟܼܠܘܼܬܼܵܐ ܕܲܒܼܦܲܪܣܣܵܐ ܀|
    block |܃ܘܐܸܠܘ̣ ܦܪ݂ܲܥ ܗ̄ܘ̣ܵܐ ܐ̄ܫܛܵܪ ܝܵܘ̈ܒܵܬܼܵܐ ܕܐܲܝܠܹܝܢ ܕܲܥܢܲܕܘ|
    block |ܠܲܝܬܿ ܗ̄ܘ̣ܵܐ ܕܝܼܢܵܐ ܘܠܵܐ ܬܲܒܼ̈ܥܵܬܼܵܐ ܥܲܡ ܩܲܕܼܡ̇ܝܹ̈ܐ ܀|
    block |ܕܩܲܝܵܡ ܕܝܼܢܵܐ ܣܸܦܪܹ̈ܐ ܩܵܥܹ̇ܝܢ ܐܲܝܟ ܫܝܼܦܘܼܪܹ̈ܐ܃|
  block
    block |ܘܲܕܼܠܲܝܬܿ ܥܲܡܠܹ̈ܐ ܠܢܲܦܫܵܐ ܠܚܘܿܕܹܝܗ̇ ܟܝܵܢܵܐ ܣܵܗܹ̇ܕܼ ܀|
    block |܃ܡ̇ܕܹܝܢ ܚܲܝܵܒܼ ܦܲܓܼܪܵܐ ܘܢܲܦܫܵܐ ܠܡܸܦܪܲܥ ܕܲܚܛܵܘ|
    block |ܥܲܕܼܠܵܐ ܦܵܪ݁ܫܝܼܢ ܚܲܕܼ ܡ̣ܢ ܚܵܒܼܪܹܗ ܘܒܼܵܛܹ̇ܠ ܥܲܡܠܵܐ ܀|
    block |܃ܡ̇ܕܹܝܢ ܙܵܕܹܿܩ ܠܡܸܙܕܲܕܵܩܘܼ ܠܟܼܠܹܗ ܐ̄ܢܵܫܵܐ|
    block |ܥܲܕܼܠܵܐ ܐܵܬܹܿܐ ܡ̇ܘܬܵܐ ܝܲܥܢܵܐ ܘܒܼܵܠܲܥ ܦܲܓܼܪܹܗ ܀|
    block |܃ܬܵܘ ܡ̇ܝܘܼܿܬܹ̈ܐ ܠܦܘܼܚܘ ܙܸܕ̈ܩܵܬܼܵܐ ܥܲܕܼ ܚܲܝܝܼܢ ܐ̄̇ܢܬܿܘܿܢ|
    block |ܕܒܼܵܬܲܪ ܡ̇ܘܬܵܐ ܠܲܝܬܿ ܦܘܼܠܚܵܢܵܐ ܕܫܲܦܝܼܪ ܘܲܣܢܹܐ ܀|
    block |܃ܬܵܘ ܢܸܬܼܟܲܫܲܦ ܒܦܲܓܼܪܵܐ ܘܢܲܦܫܵܐ ܠܪ̈ܲܚܡܹܐ ܕܓܲܒܼ݂ܠܘܼܢ|
    block |ܕܲܢܦܲܨܘܿܢܵܢ ܡ̣ܢ ܫܘܼܢܵܩܵܐ ܕܠܵܐ ܫܘܼܠܵܡܵܐ ܀|
block |ܥܲܠ ܡܲܓܕܠܵܐ ܕܒܵܒܸܠ ܘܥܲܠ ܦܘܼܠܵܓܼ ܠܸܫܢܹ̈ܐ|
  block
    block |ܥܲܠ ܡܲܓܕܠܵܐ ܕܒܵܒܸܠ ܘܥܲܠ ܦܘܼܠܵܓܼ ܠܸܫܢܹ̈ܐ|
  block
    block |܀ ܢܒ܀ ܕܥܲܠ ܦܘܠܓ ܠܫܢ̈ܐ܀|
    block |ܕܝܼܠܹܗ ܟܲܕ ܕܝܼܠܹܗ܁|
    block |ܡܸܐܡܪܵܐ ܕܚܲܡܫܝܼܢ ܘܲܬܼܪܹܝܢ ܕܥܲܠ ܡܲܓܕܠܵܐ ܕܒܵܒܸܠ ܘܥܲܠ ܦܘܼܠܵܓܼ ܠܸܫܢܹ̈ܐ܀|
  block
    block |܃ܐܬܸܐ ܕܫܲܝܵܢܵܐ ܝܗ̣ܒ ܒܵܪܝܵܐ ܠܲܟܼܝܵܢ ܐ̄ܢܫܵܐ|
    block |ܕܠܵܐ ܢܸܬܼܪܲܗܒܼܘܢ ܡ̣ܢ ܛܘܦܢܵܐ ܕܚܒܼܵܠ ܐܢܫܐ܃|
  block
    block |܃ܩܝܵܡܵܐ ܕܚܘܼܒܵܐ ܐܩܝܼܡ ܥܡܗܘܿܢ ܕܒܢܲܝ̈ ܒܸܣܪܵܐ|
    block |ܕܠܵܐ ܬܘܼܒܼ ܪܵܓܙ ܘܪܕܐ ܒܡܲܝ̈ܐ ܠܣܘܼܥܪ̈ܢܝܗܘܿܢ܁|
    block |܃ܒܐܬ̤ܐ ܓܠܝܵܬܐ ܚܘܝܼ ܐܸܢܘܿܢ ܪܒܘܼܬ ܚܘܼܒܹܗ|
    block |ܕܟܼܡܵܐ ܪܚ̇ܡ ܪܚ̇ܡ ܠܒܢܲܝ̈ ܒܲܝܢܹܗ ܘܣ̇ܢܐ ܠܥܘ̣ܠܐ܁|
    block |܃ܐܬ̤ܐ ܕܩܫܬܵܐ ܡܬ̣ܚ ܒܥܢܢܹ̈ܐ ܩܕܵܡ ܥܲܝܢܲܝ̈ܗܘܿܢ|
    block |ܕܢܚܘܼܪܘܢ ܒܗ̇ ܘܢܣܢܘܿܢ ܠܥܘ̣ܠܵܐ ܕܚܒܸܠ ܐܸܢܘܿܢ܁|
    block |܃ܒܩܫܬܼܵܐ ܓܠ̣ܐ ܠܗܘܿܢ ܩܫܝܘܼܬܹܗ ܘܒܲܣܝܼܡܘܼܬܗ|
    block |ܕܗܘ̤ܝܘ ܕܪܕܐ ܘܗܘܝ̣ܘ ܕܩ̇ܢܐ ܚܲܕܝܼܡܵܐܝܼܬ܁|
    block |܃ܩܸܫܬܵܐ ܟܦܝܼܦܵܬܐ ܚܘܝ̣ ܐܢܘܿܢ ܕܠܲܝܬܿ ܒܗ̇ ܝܬܪܵܐ|
    block |ܕܢܲܠܦ ܐܢܘܿܢ ܕܠܵܐ ܫ̇ܕܐ ܒܗܘܿܢ ܓܸܐܪܹ̈ܐ ܕܡܝ̈ܐ܁|
    block |܃ܒܠܥܕ ܐܝܕܐ ܘܒܠܥܕ ܝܬܼܪܐ ܚܘܝܗ̇ ܠܩܸܫܬܼܵܐ|
    block |ܕܢܘܕܲܥ ܐܢܘܿܢ ܕܠܵܐ ܪܓܼܝܼܓ ܠܡܸܫܕܵܐ ܒܒܢܲܝ̈ ܐ̄ܢܫܵܐ܁|
    block |܃ܠܘ ܠܲܫܕܝܐ ܡܸܬܚܵܗ̇ ܒܐܐܲܪܘܐܘܪܸܒܼ ܚܸܙܘܵܗ̇|
    block |ܐܠܵܐ ܕܢܪܡܹܐ ܩܸܢܛܵܐ ܘܚܘܼܒܵܐ ܒܪܸܥܝܵܢ ܐ̄ܢܫܐ܁|
    block |܃ܩܢܛܵܐ ܘܚܘܼܒܵܐ ܩܒ̣ܥ ܒܥܢܢ̈ܐ ܐܝܟ ܡܚܙܝܼܬܼܵܐ|
    block |ܕܢܚܘܿܪܘܢ ܒܗ ܘܢܣܢܘܢ ܥܘ̣ܠܵܐ ܘܢܓܒܼܘܢ ܚܘܼܒܵܐ܁|
    block |܃ܚܙܬܵܐ ܕܕܡܐ ܘܙܗܪܐ ܕܢܘܼܪܵܐ ܨܝܼܪܝܼܢ ܗ̄ܘ̣ܵܘ ܒܗ̇|
    block |ܕܡܒܕ ܩܝܼܢ ܗ̄ܘ̣ܵܘ ܕܟܼܡܵܐ ܠܚܝܼܡܵܐ ܥܲܠ ܥܘ̈̇ܠܐ܁|
    block |܃ܫܝܢܵܐ ܘܢܓܼܪ̈ܐ ܘܚܝܹܠ ܐܝܼܬܘܼܬܹܗ ܟܣܐ ܗ̄ܘ̣ܵܐ ܒܚܸܙܘܵܗ̇|
    block |ܕܠܦܘܼܬ ܩܫܬܵܐ ܐܦ ܐܚܘܕܗ̇ ܘܓܐܪ̈ܐ ܕܪܘܓܼܙܗ܁|
    block |܃ܐܝܟ ܕܒܨܒܥܵܐ ܡܚܘܐ ܗ̄ܘ̣ܵܐ ܠܗܘܿܢ ܒܐܬ̤̈ܐ ܩܫܝܼܬܼܵܐ|
    block |ܕܗܕܐ ܕܐܚܕܬ ܒܕܪܥܝ ܪܡܵܐ ܒܝܘܿܡ ܛܵܘܦܬܢܵܐ܁|
    block |܃ܒܗܕܐ ܡܬܼܚ̇ܬ ܪܡܙܵܐ ܕܨܒܝܵܢܒ ܒܕܡܘܼܬ ܝܲܬܼܪܵܐ|
    block |ܘܫܪ̣ܝܬ ܘܚ̇ܢܝܬ ܠܘܼܩܒܼܵܠ ܥܘ̣ܠܵܐ ܛܪܘܢܵܐ ܕܒܼܟܘܿܢ܁|
    block |܃ܗܕܐ ܠܒܪܬ ܒܐܝܕܵܐ ܕܨܒܼܝܵܢܝ ܓܲܢ̄ܒܵܪܵܐܝܼܬ|
    block |ܘܲܫܕܝܬ ܓܸܐܪܹ̈ܐ ܕܡܝ̈ܐ ܪ̈ܗܝܼܒܹܐ ܒܣܕܪ̈ܝ ܐ̄ܢܫܐ܆|
    block |܃ܒܗܵܕܹܐ ܚܨܕܬܵܗ̇ ܠܚܩܠܵܐ ܕܒܝܼ̈ܫܹܐ ܡܠܝܬ̤ ܝܥܪܵܐ|
    block |ܘܡܩܒܪ̈ܢܐ ܗܘ̤ܘ ܠܝܼ ܓܠ̈ܠܐ ܘܫܡܠܝܼܘ ܨܒܼܝܵܢܝܼ܁|
    block |܃ܐܢ̄ܐ ܐܢ̄ܐ ܕܚܨܕܸܬ ܥܡ ܐܢܫܘܼܬܐ ܐܦ ܚܝܘ̈ܬܐ|
    block |ܘܥܒ̇ܕܬ ܐܢܘܿܢ ܓܲܫܪܵܐ ܕܡܕܪܐ ܡܸܬܚܒܠܵܢܐ܁|
    block |܃ܐ̄ܢܐ ܐ̄ܢܐ ܕܫܒ̇ܩܬ ܐܦ ܫܘܟܢܵܐ ܥܲܡ ܢܘܚ ܪܵܘܚܡܝ|
    block |ܘܐܚܝܼܬ ܥܲܡ ܢܘܚ ܓܸܢܣ̈ܐ ܚܲܪ̈ܫܹܐ ܠܦܘܠܚܵܢ ܐ̄ܢܫܐ܁|
    block |܃ܐ̄ܢܐ ܐ̄ܢܐ ܕܢܛܪܸܬ ܒܩܝܣ̈ܐ ܡܝܼ̈ܬܐ ܚ̈ܝܐ ܕܟܠܐ|
    block |ܘܠܵܐ ܐܬܛܒܲܥܘ ܒܹܝܬ ܡܚܫ̈ܘܠܐ ܘܓܲܠܠܹ̈ܐ ܪ̈ܗܝܒܐ܁|
    block |܃ܨܒܝܼܢܝܼ ܩܝܼܡ ܗ̄ܘ̣ܵܐ ܐܝܟ ܡܲܠܚܵܐ ܒܓܼܵܘ ܩܒܹܘܼܬܼܵܐ|
    block |ܘܐܲܝܟ ܕܲܒܼܠܸܩܹܐ ܡܕܲܒܲܪ ܗ̄ܘ̣ܵܐ ܠܹܗ ܠܲܠܡܐܹܝܢ ܫܲܝܢܵܐ܁|
    block |܃ܠܫܝܢܵܐ ܢܓܕܗ ܨܒܼܝܵܢܝ ܟܣܝܐ ܐܝܟ ܕܒܕܒܼ̈ܠܹܐ|
    block |ܘܐܦܩܗ̇ ܣܡܵܗ̇ ܒܡܨܥܲܬ ܐܪܥܵܐ ܕܠܵܐ ܢܸܟܼܝܵܢܵܐ܁|
    block |܃ܗܵܐ ܐܦܩܬܟܼܘܿܢ ܠܲܠܡܹܐܝܢ ܫܲܝܫܵܐ ܐܝܟ ܕܐܫܬܘܕܝܼܬ|
    block |ܚܙ̣ܵܘ ܠܵܐ ܬܒܣܪܘܿܢ ܥܲܠ ܦܘܼܩܕܢܲܝ̈ ܐܲܝܟ ܩܲܕܡܵܝܹ̈ܐ܁|
    block |܃ܗܵܐ ܚܘܼܝܼܬܟܘܿܢ ܩܫܝܘܼܬ ܢܓܕ̈ܐ ܕܒܠܥ̣ܘ ܒܝܼܫܹ̈ܐ|
    block |ܦܘܫܘ ܡ̣ܢ ܥܘ̣ܠܐ ܕܠܵܐ ܬܬܢܓܼܕܼܘܢ ܐܝܟ ܥܘ̈̇ܠܐ܁|
    block |܃ܗܵܐ ܐܲܠܸܦܬܟܘܿܢ ܙܢܲܝ̈ ܟܹܐܢܘܼܬܵܐ ܘܫܸܡ ܛܝܒܘܬܐ|
    block |ܚܙ̣ܵܘ ܐܬܕܒܲܪܘ ܚܟܝܡܐܝܬ ܥܲܡ ܬܪܬܲܝܗܹܝܢ܁|
    block |܃ܗܵܐ ܐܩܝ̇ܡܬ ܩܝܵܡܵܐ ܕܫܝܢܵܐ ܒܹܝܬܼ ܠܝܼ ܘܠܟܼܘܼܢ|
    block |ܠܵܐ ܬܸܫܪܘܢܵܝܗܝ ܒܪܦܝܘܼܬ ܥܘ̣ܠܵܐ ܕܐܗܦܘܿܟ ܐܪܓܙ܁|
    block |܃ܗܵܐ ܚܙܵܘ ܩܫܬܵܐ ܕܡܬܝܼܚܵܐ ܠܝܼ ܒܐܦܲܝ̈ ܪܵܘܡܵܐ|
    block |ܘܠܲܝܬ ܒܵܗ̇ ܝܬܪܐ ܐܦܠܵܐ ܐܝܼܕܵܐ ܕܡܕܒܪܵܐ ܠܗ̇܁|
    block |܃ܚܘܿܪܘ ܘܐܬܒܼܩܵܘ ܕܠܝܘܿܡ ܩܸܐܪܣܵܐ ܚܫܚܵܐ ܩܸܫܬܐ|
    block |ܘܐ̄ܢܐ ܗܵܐ ܥܒܕܬܵܗ̇ ܐܬ̤ܐ ܕܫܲܝܢܵܐ ܒܹܝܬܼ ܠܝܼ ܠܐ̄ܢܫ̈ܐ܁|
    block |ܠܫܝܢܵܐ ܪܓܝܼܓ ܐ̄ܢܵܐ ܘܠܵܘ ܠܩܵܪܒܼܵܐ ܕܥܲܡ ܐ̄ܢܫܘܵܬܐ܃|
  block
    block |ܘܡܸܛܠܗܵܢܵܐ ܠܵܐ ܪܡ̇ܝܬ ܝܬܪܵܐ ܒܩܫܬܼܵܐ ܕܚܘܝܼܬ܁|
    block |܃ܗܵܐ ܚܵܘܝܬܼܟܘܿܢ ܪܓܬ ܨܒܝܼܵܢܝ ܕܪܚ̇ܡ ܐ̄ܢܫܐ ܗ̄ܘ̣|
    block |ܠܵܐ ܬܥܨܘܢܵܢܝ ܠܒܲܪ ܡ̣ܢ ܨܒܼܝܵܢܝ ܠܡܣܥܲܪ ܪܘܓܼܙܵܐ܁|
    block |܃ܫܡܝܵܐ ܘܐܪܥܵܐ ܢܗܘܘܿܢ ܣܗܕ̈ܐ ܒܹܝܬܼ ܠܝܼ ܘܠܟܼܘܿܢ|
    block |ܕܠܵܐ ܪܓ̇ܐ ܠܝܼ ܠܡܩܛܵܠ ܐ̄ܢܫܵܐ ܕܠܵܐ ܣܟܼܠܘܼܬܼܵܐ܁|
    block |܃ܗܠܹܝܢ ܩ̈ܠܐ ܐܟܪܸܙ ܟܲܣܝܵܐ ܒܟܸܣܝܵܐ ܠܐ̄ܢܫܐ|
    block |ܘܟܬܒܼ ܐܢܘܿܢ ܒܕܝܬܩܹܐ ܕܐܬ̤ܵܐ ܕܩܸܫܬܵܐ܁|
    block |܃ܒܗܘܿܢ ܐܬܒܩܝܼ ܢܘܿܚ ܗܘ̤ ܘܲܒܼܢܵܘ̈ܗܝ ܐܲܝܟ ܕܒܣܦܪܐ|
    block |ܘܒܬܲܪ ܙܒܢܵܐ ܛܥ̣ܵܘ ܝܠܕ̈ܬܹܗ ܒܬܲܪ ܛܘܥܝܲܝ܁|
    block |܃ܒܡܠܹܐ ܙܒܼܢܵܐ ܩܘܝܼ ܫܝܢܵܐ ܨܹܝܕ ܐܪ̈ܥܢܹܐ|
    block |ܘܒܬܲܪ ܩܲܠܝܼܠ ܥܲܠ ܚܸܪܝܢܵܐ ܘܐܡܠܸܟ ܒܐܪܥܵܐ܁|
    block |܃ܦܢܵܐ ܫܪܟܢܵܐ ܕܦܫ ܡ̣ܢ ܡܲܝ̈ܐ ܨܝܕ ܚܘܼܒܵܠܹܗ|
    block |ܘܫܪܝܼ ܪܕܐ ܒܐܘܼܪܚܵܐ ܕܬܘܫܐ ܐܲܝܟ ܩܕܡܝܹ̈ܐ܁|
    block |܃ܫܒ̣ܩܘ ܝܪܬܘܼܬܼܵܐ ܕܦܘܼܩܕܵܢ ܕܫܲܝܢܵܐ ܕܩܒܸܠܘ ܡ̣ܢ ܢܘܚ|
    block |ܘܛܥ̣ܘ ܐܬ̤ܐ ܕܝܗܒ̣ ܒܵܪܘܿܝܵܐ ܒܹܝܬܼ ܠܹܗ ܘܠܗܘܿܢ܁|
    block |܃ܢܦ̣ܩܘ ܡ̣ܢ ܐܬܼܪܐ ܘܲܫܒܒܘܼܬܼܵܐ ܕܨܝܕ ܩܹܒܘܼܬܼܵܐ|
    block |ܘܫܪܝܼܘ ܦܗܝܼܢ ܠܲܡܓܲܒܵܝܘܼ ܐܬܪ̈ܘܵܬܼܵܐ܁|
    block |܃ܚܙܲܩܘ ܡ̣ܢ ܩܲܪܕܘܼ ܐܝܟܵܐ ܕܢܦ̣ܩܘ ܠܠܡܹܐܝܢ ܫܲܝܢܵܐ|
    block |ܘܬܪܲܨܘ ܐܘܼܪܚܵܐ ܠܡܸܪܕܵܐ ܠܒܵܒܸܠ ܫܸܡ ܒܘܼܠܒܵܠܐ܁|
    block |܃ܚܙ̣ܵܩܘ ܡ̣ܢ ܫܲܝܢܵܐ ܕܫܸܡ ܒܵܪܘܿܝܵܐ ܕܥܬܝܼܪ ܚܘܼܒܹܗ|
    block |ܘܢܦ̣ܩܘ ܒ̇ܥܝܢ ܝܪܬܘܼܬ ܐܪܥܵܐ ܕܡܣܟܹܝܢ ܥܘܼܒܵܗ̇܁|
    block |܃ܒܪܓܬ ܐܪܥܵܐ ܢܦܩ̣ܘ ܐܪ̈ܥܢܹܐ ܡ̣ܢ ܨܝܕ ܫܲܝܢܵܐ|
    block |ܠܡܐ ܚܲܕ ܢܘܡ̈ܐ ܒܐܬܪ̈ܘܬܵܐ ܕܛܒܝܼ̈ܢ ܘܦܹܐܝܢ܁|
    block |܃ܫܘܹܝܢ ܗ̄ܘ̣ܵܘ ܟܠܗܘܿܢ ܟܲܕ ܪܕܹܝܢ ܗ̄ܘ̣ܵܘ ܠܐܦܝ̈ ܒܵܒܸܠ|
    block |ܘܚܲܕ ܗ̄ܘ̣ܵܐ ܥܡܵܐ ܘܚܲܕ ܠܸܫܢܵܐ ܘܚܲܕ ܚܘܼܫܵܒܼܵܐ܁|
    block |܃ܚܲܕ ܨܒܼܝܢܵܐ ܕܒܲܪ ܐܸܢܘܿܢ ܥܕܲܡܵܐ ܠܒܵܒܸܠ|
    block |ܘܒܓܘܼ ܒܵܒܸܠ ܪܵܓܘ ܗ̄ܘ̣ܵܘ ܪܓܬܐ ܕܥܲܡܠܵܐ ܘܥܘܼܠܵܐ܁|
    block |܃ܪܓܬܐ ܣܢܝܬܼܵܐ ܪܓܼܘ ܡܲܪ̈ܚܹܐ ܡܲܪܚܐܝܼܬ|
    block |ܒܕܡܘܼܬ ܐܕܼܵܡ ܕܪܓ ܘܐܸܬܝܥܢ ܦܠܐܪܵܐ ܘܕܲܪܓܼܵܐ܁|
    block |܃ܚܘܼܬܼܪܵܐ ܣܲܟܼܠܵܐ ܚܦܛ ܐܢܘܿܢ ܠܒܼܢܵܘ̈ܗܝ ܕܐܵܕܼܵܡ|
    block |ܘܒܼܗܝ̇ ܛܘܥܝܲܝ ܛܥ̣ܘ ܐܦ ܗܸܢܘܿܢ ܐܲܝܟ ܐܒܼܘܗܘܿܢ܁|
    block |܃ܗܘ̇ ܚܘܫܒܼܵܐ ܕܗܘ̤ܵܐ ܠܐܕܡ ܕܢܗܘܹܐ ܐܠܗ|
    block |ܗܘ̤ ܗܘ̤ܐ ܠܲܒܼܢܵܘ̈ܗܝ ܠܡܚܛܲܦ ܕܪܓܼܵܐ ܐܲܠܗܵܝܵܐ܁|
    block |܃ܒܐܘܪܚܵܐ ܕܐܕܼܵܡ ܪܕܵܘ ܐܵܦ ܝܲܠܕܵܘ̈ܗܝ ܡܲܪܚܐܝܼܬ|
    block |ܘܡܪܕܐ ܕܥܘ̣ܠܵܐ ܒܥ̣ܘ ܕܢܩܝܼܡܘܿܢ ܥܲܠ ܒܵܪܘܿܝܵܐ܁|
    block |܃ܥܲܠ ܥܒܘܿܕܵܐ ܡܪܲܕܘ ܥܲܦܪ݁ܢܹܐ ܒܢܲܝ̈ ܕܚܝܼܚܵܐ|
    block |ܘܥܬܕܘܙܝܲܢܵܐ ܠܡܬܟܬܫܘܼ ܥܲܡ ܚܲܝܲܝ̈ܗܘܿܢ܁|
    block |܃ܙܝܢܵܐ ܕܥܘ̣ܠܐ ܠܒܸܫܘ ܥܘ̈̇ܠܐ ܥܘ̇ܠܐܝܼܬ|
    block |ܘܫܪܝܼܘ ܫ̇ܕܹܝܢ ܓܐܪ̈ܐ ܕܚܘܼܬܪܐ ܠܘܩܒܼܵܠ ܩܘܼܫܬܼܵܐ܁|
    block |܃ܚܘܬܪܐ ܣܟܼܠܵܐ ܠܒܸܫܘ ܗ̄ܘ̣ܵܘ ܣܟܼ̈ܠܹܐ ܒܕܡܘܼܬ ܙܝܢܵܐ|
    block |ܘܐܲܝܟ ܣܢܘܿܪܬܐ ܣܡ̣ܘ ܫܘܼܒܼܗܪܐ ܒܪܸܫ ܡܕܥܗܘܿܢ܁|
    block |܃ܪܘܡܵܐ ܘܥܘܼܡܩܵܐ ܣܒ̣ܪܘ ܕܡܟܒܫܝܼܢ ܬܚܹܝܬ ܐܝܼܕ̈ܝܗܘܿܢ|
    block |ܘܣܵܠܩܝܼܢ ܘܗܘܹܝܢ ܒܕܪܓܼܐ ܪܡܵܐ ܕܐܲܠܗܘܼܬܵܐ܁|
    block |܃ܗܕܝܘܛܐܝܼܬ ܪܢܵܘ ܗܕܝܘ̈ܛܹܐ ܐܝܕܐ ܕܪܢܘ|
    block |ܘܠܵܐ ܚܪܘ ܫܦܝܼܪ ܠܘܵܬܼ ܫܘܼܠܡܵܐ ܕܣܘܼܥܪ̈ܢܲܝܗܘܿܢ܁|
    block |܃ܕܠܵܐ ܒܘܼܝܢܵܐ ܚ̣ܙܲܩܘ ܡ̣ܢ ܐܲܬܼܪܵܐ ܕܫܕܹܝܢ ܗ̄ܘ̣ܵܘ ܒܹܗ|
    block |ܘܕܠܵܐ ܛܟܼܣܵܐ ܒܥ̣ܵܘ ܕܢܫܪܘܢ ܒܒܸܢܝܵܢ ܥܘ̣ܠܵܐ܁|
    block |܃ܡܢܐ ܗܘ̤ܬ ܟܲܝ ܪܓܬܐ ܕܕܠܩܲܬ̤ ܒܚܘܼܫܒܲܝ̈ܗܘܿܢ|
    block |ܘܡ̇ܢ ܐܬܪܥܝܼܘ ܕܢܪܡܘܢ ܥܲܡܠܵܐ ܕܠܐ ܒܲܡܫܘܚܬ̈ܐ܁|
    block |܃ܠܡ̇ܢ ܟܲܝ ܐܪܝܡܘ ܪ̈ܥܝܢܲܝܗܘܿܢ ܠܐܦܝ̈ ܪܵܘܡܵܐ|
    block |ܘܥܲܠܡܵܢܵܐ ܚܙ̣ܩܘ ܒܐܘܼܪܚܵܐ ܕܥܣܩܵܐ ܡ̣ܢ ܡܝܘ̈ܬܹܐ܁|
    block |܃ܪܓܬܐ ܒܝܫܬܼܵܐ ܫܚܩܬ̤ ܐܸܢܘܿܢ ܠܥܛܠܲܝ̈ ܠܸܒܵܐ|
    block |ܘܥܵܪܥܵܐ ܒܥ̣ܵܘ ܕܢܪܝܡܘܿܢ ܓܦܹ̈ܐ ܠܪܵܘܡܵܐ܁|
    block |܃ܚܨܪܵܐ ܕܒܼܗܘܿܢ ܐܥܝܼܪ ܐܸܢܘܿܢ ܐܲܝܟ ܕܡ̣ܢ ܫܸܢܬܼܵܐ|
    block |ܘܫܪܝܼܘ ܗܵܪܓܝܼܢ ܚܘܼܫܵܒܲܝ̈ܗܘܿܢ ܒܲܕ ܠܵܐ ܦܲܐ̈ܝܵܢ܁|
  block
    block |܃ܐܲܝܟ ܕܒܫܸܢܵܬܐ ܛܒ̣ܥܘ ܪ̈ܓܿܫܲܝܗܘܿܢ ܡ̣ܢ ܘܠܝܼܬܼܵܐ|
    block |ܘܐܲܝܟ ܟܲܫܝܼܪܹ̈ܐ ܩܡ̣ܘ ܘܐܸܬܼܚܲܦܛܘ ܠܦܘܠܚܵܢ ܐܪܥܵܐ܁|
    block |܃ܫܒܼܩܘ ܦܘܼܠܚܢܵܐ ܐܠܗܝܵܐ ܕܡܲܩܢܹܐ ܚܲܝܹ̈ܐ|
    block |ܘܐܪܡܝܼܘ ܥܡܠܵܐ ܕܠܐ ܝܘܼܬܼܪܢܵܐ ܠܦܓܼܪܐ ܘܢܲܦܫܵܐ܁|
    block |܃ܫܛܘ ܡܵܘܡ̈ܬܐ ܕܐܲܠܵܗ ܟܠܐ ܕܠܐ ܡܫܬܪܝܵܐ|
    block |ܘܕܵܓܠܘܿܗ̇ ܠܐܬ̤ܐ ܡܠܝܼܬ̤ ܫܲܝܢܵܐ ܕܚܵܘܝܼ ܐܸܢܘܿܢ܁|
    block |܃ܪܢܵܘ ܕܡܕܓܸܠ ܘܠܵܐ ܡܩܝܼܡ ܡܠܬܹܗ ܐܝܟ ܕܐܸܫܬܵܘܕܝܼ|
    block |ܘܗ̇ܦܟ ܡܲܝܬܐ ܡܝ̈ܐ ܕܚܝܼ̈ܠܹܐ ܘܡܚܲܒܸܠ ܠܲܢ܁|
    block |܃ܠܵܐ ܫܪܝܼܪܵܐ ܚܲܫܒܘܼܗܝ ܣܟܼ̈ܠܐ ܠܫܪܝܼܪ ܡ̣ܢ ܟܠ|
    block |ܘܥܲܠܗ̇ܝ ܫܪܝܼܘ ܠܡܒܼܢܵܐ ܡܪܕܐ ܥܲܠ ܒܵܪܘܿܝܵܐ܁|
    block |܃ܒܗܕܹܐ ܬܸܢܘܵܝ ܫܠܸܡܘ ܠܚܕܪܹ̈ܐ ܚܬܝܼܪ̈ܝ ܠܸܒܵܐ|
    block |ܘܐܪܡܝܼܘ ܥܡܠܵܐ ܕܠܵܐ ܣ̇ܠܸܩ ܗ̄ܘ̣ܵܐ ܠܘܵܬ ܫܘܼܠܵܡܵܐ܁|
    block |܃ܗܵܢ ܚܘܫܒܵܐ ܐܘܸܠܕܘ ܣܟܼܠܹ̈ܐ ܕܠܵܐ ܒܘܼܝܼܢܵܐ|
    block |ܕܢܒܼܢܘܿܢ ܒܲܝܬܵܐ ܕܢܬܦܨܘܢ ܒܹܗ ܡ̣ܢ ܡܵܡܘܵܠܵܐ܁|
    block |܃ܒܗܵܢ ܪܥܝܢܐ ܐܸܙܕܝܲܢܘ ܗ̄ܘ̣ܵܘ ܐܝܟ ܕܒܙܲܝܢܵܐ|
    block |ܕܢܸܣܕܪܘܢ ܩܸܐܪܣܵܐ ܥܲܡ ܥܒܼܘܕܐ ܒܐܦܝ̈ ܪܘܡܵܐ܁|
    block |܃ܬܠܬ ܐܬܚܫܲܒܼܘ ܓܠܝܼܙ̈ܝ ܗܵܘܢܵܐ ܕܛܵܒܼ ܦܟܝܼ̈ܗܵܢ|
    block |ܘܒܥܠܬܗܝܢ ܥܬܸܕܘ ܙܲܝܢܵܐ ܕܕܵܡ ܙܟ̇ܝܢ ܒܹܗ܁|
    block |܃ܚܕܵܐ ܕܢܸܬܦܲܨܘܢ ܡ̣ܢ ܛܘܦܢܵܐ ܕܕܠܡܵܐ ܢܸܗܘܹܐ|
    block |ܘܚܕܵܐ ܕܢܐܚܕܘܢ ܕܲܪܵܐ ܒܪܵܘܡܵܐ ܥܲܡ ܒܪ̈ܘܿܝܵܐ܁|
    block |܃ܗ̇ܝ ܕܹܝܢ ܕܬܠܬܼ ܕܡܵܐ ܕܐܸܬܼܟܲܬܲܫܘ ܘܙܟܼܵܘ ܘܐܡܠܸܟ|
    block |ܢܪܦܘܢ ܒܐܪܥܵܐ ܫܡ ܫܘܒܼܗܪܵܐ ܐܝܟ ܙܟ̈ܝܹܐ܁|
    block |܃ܥܲܠ ܙܟܼܘܬܐ ܡܬܟܬܫܝܼܢ ܗ̄ܘ̣ܵܘ ܒܢܲܝ̈ ܚܝܒ̣ܵܐ|
    block |ܘܠܵܐ ܝܕܥܝܼܢ ܗ̄ܘ̣ܵܘ ܕܡܚܝܒܼ ܚ̇ܝܒܝܼܢ ܐܝܟ ܐܒܘܼܗܘܿܢ܁|
    block |܃ܪܓܘ ܘܐܬܚܫܒܼܘ ܠܡܸܙܟܵܐ ܒܙܲܝܢܵܐ ܕܚܬܝܼܪܘܼܬܼܵܐ|
    block |ܘܐܦܩܘܼܗܝ ܠܓܠܝܐ ܠܢܟܠܐ ܟܣܝܐ ܕܪ̈ܥܝܵܢܲܝܗܘܿܢ܁|
    block |܃ܬܵܘ ܠܲܡ ܢܪܡܐ ܠܒܼܢ̈ܐ ܕܡܸܕܪܵܐ ܘܢܩܩܸܕ ܐܸܢܘܿܢ|
    block |ܘܢܒܢܹܐ ܡܓܼܕܠܐ ܕܡܵܛܹܐ ܪܫܹܗ ܠܪܘܡܵܐ ܕܲܠܥܸܠ܁|
    block |܃ܬܵܘ ܢܬܟܬܲܫ ܥܲܡ ܦܘܼܠܚܢܵܐ ܘܦܘܼܨܵܝ ܚܲܝܲܝ̈ܢ|
    block |ܬܵܘ ܢܥܒܕ ܠܲܢ ܫܡܵܐ ܒܒܼܪܝܬܐ ܕܛܵܒܼ ܡ̣ܢ ܟܠܢܵܫ܁|
    block |܃ܕܢܬܢܘܼܢܵܗ̇ ܕܪ̈ܐ ܕܐܵܬܝܢ ܠܐܟܼܘܬ ܚܲܝܠܲܢ|
    block |܃ܬܘ ܢܬܓ̄ܒܪ ܥܲܠ ܬܟܬܘܫܵܐ ܕܫܸܡ ܥܵܒܼܘܿܕܵܐ|
    block |ܘܢܥܸܒܼܕ ܥܡܗ ܩܐܪܣܐ ܕܚܝܼܠܵܐ ܒܐܦܝ̈ ܪܵܘܡܵܐ܁|
    block |܃ܬܵܘ ܢܙܕܝܲܢܘ ܒܙܝܢܵܐ ܕܦܐܹܐ ܠܩܪ̈ܒܬܼܵܟܹܐ|
    block |ܘܢܫܕܐ ܓܐܪܹ̈ܐ ܒܐܠܗ ܟܠܐ ܕܚܒܠ ܓܢܣܲܢ܁|
    block |܃ܬܘ ܢܬܢܩܡ ܥܝܪܬܐ ܕܕܡܵܐ ܕܟܢܘ̈ܬܢ|
    block |ܕܚܪܒܼ ܐܢܘܿܢ ܒܣܝܦܐ ܕܡܝ̈ܐ ܕܠܵܐ ܚܵܟܣܵܢܵܐ܁|
    block |܃ܬܘ ܢܥܒܸܕ ܠܹܗ ܐܲܝܟ ܡܵܐ ܕܣܥܪ ܒܒܢܲܝ̈ ܥܡܲܢ|
    block |ܡܬܒܥ ܒܐܝܕܘ̈ܗܝ ܕܡܵܐ ܕܟܝܢܢ ܕܐܫ̣ܕܗ ܡܓܢ܁|
    block |܃ܬܵܘ ܢܐܡܪ ܠܹܗ ܡܵܐ ܕܙ̇ܟܝܢܢ ܐܝܟ ܕܒܕܝܼܢܵܐ|
    block |ܕܥܲܠ ܡ̇ܢ ܚܒܠܬ ܟܝ̈ܢܐ ܚܲܪ̈ܫܹܐ ܥܲܡ ܐ̄ܢܫܘܼܬܼܵܐ܁|
    block |܃ܒܕܝܢܵܐ ܘܙܝܢܵܐ ܢܲܩܪܸܒܼ ܥܡܗ ܓܲܢ̄ܒܵܪܐܝܼܬ|
    block |ܘܢܣܒܼ ܕܪܓܹܗ ܘܫܸܡ ܫܘܠܛܢܹܗ ܘܢܗܘܹܐ ܕܝܼܠܲܢ܁|
    block |܃ܢܪܡܐ ܠܒ̈ܢܐ ܘܢܘܩܕ ܐܢܹܝܢ ܒܫܠܗܒܝܼܵܬܐ|
    block |ܕܠܵܐ ܢܬܬܪ̈ܝܢ ܡܵܐ ܕܡܬܢܣܟܼܝܢ ܡܝ̈ܐ ܥܠܲܝܗܹܝܢ܁|
    block |܃ܢܒܢܐ ܚܣܢܐ ܘܢܼܟܼܒܘܿܫ ܢܡܠܝܼܘܗܝ ܙܝܢܵܐ ܘܚܲܝܵܐܐ|
    block |ܕܢܗܘܹܐ ܣ̇ܦܩ ܠܝܘܿܡ ܬܲܟܼܬܘܼܫܵܐ ܕܡܛܝܲܒܼ ܠܲܢ܁|
    block |܃ܢܦܬܐ ܬܣܵܘ̈ܗܝ ܘܢܵܘܪܸܒܼ ܐܢܹܝܢ ܠܦܘܼܬ ܪܲܒܘܼܬܹܗ|
    block |ܕܠܵܐ ܢܙܝܼܥܘܼܢܵܝܗܝ ܓ̈ܠܠܐ ܕܡܝ̈ܐ ܘܡܫܒܹ̈ܐ ܕܪܘܼܚܵܐ܁|
    block |܃ܢܫܪܲܪ ܢܸܒܢܝܼܘܗܝ ܐܘܼܡܢܐܝܬ ܐܲܝܟ ܕܦܲܐܹܐ ܠܲܢ|
    block |ܕܠܵܐ ܬܬܓܢܐ ܐܘܡܢܘܼܬܲܢ ܒܬܲܪ ܙܒܼܢܵܐ܁|
    block |܃ܒܚܨܦ̈ܐ ܫܓܼܝܼܪܹ̈ܐ ܢܒܢܝܼܘܗܝ ܟܠܗ ܐܝܟ ܕܒܟܸܐܦܹ̈ܐ|
    block |ܘܲܚܠܵܦ ܛܝܼܢܵܐ ܢܪܡܹܐ ܟܸܠܫܵܐ ܒܹܝܬܼ ܫܸܪ̈ܝܵܢܵܘܗܝ܁|
  block
    block |܃ܟܸ̇ܠܫܵܐ ܘܚܸܨܦܹ̈ܐ ܢܚܠܛ ܐܟ̄ܚܕ ܒܒܸܢܝܵܢ ܥܡܠܲܢ|
    block |ܕܠܵܐ ܢܟܘܢܵܝܗܝ ܫܘܼܚܠܵܦ ܙܒܢܹ̈ܐ ܕܩܘܼܪܵܐ ܘܚܘܼܡܵܐ܁|
    block |܃ܘܥܲܡ ܒܢܝܼܢܲܢ ܢܫܲܪܲܪ ܐܟ̄ܚܕ ܐܵܦ ܪܥܝܼܢܲܢ|
    block |ܘܠܵܐ ܢܬܪܦܐ ܩܕܼܵܡ ܗ̇ܘ ܕܐܬ̇ܐ ܕܢܲܩܪܸܒܼ ܥܡܲܢ܁|
    block |܃ܚܙ̣ܵܘ ܠܵܐ ܢܗܡܹܐ ܚܲܕ ܡ̣ܢ ܚܒܼܪܹܗ ܒܥܸܕܵܢ ܩܸܐܪܣܵܐ|
    block |ܕܠܡܵܐ ܢܒܕܪܢ ܒܲܐܪܥܵܐ ܟܠܵܗ̇ ܗ̇ܘ ܕܠܩܘܒܼܠܲܢ܁|
    block |܃ܐܹܝܘ ܠܚܬܝܼܪܹ̈ܐ ܕܟܲܕ ܠܵܐ ܨܵܒܹܝܢ ܦܪܫܘ ܘܬܐܢܒܝܼܘ|
    block |ܘܩܕܸܡܘ ܒܕܩܘ ܥܲܠ ܒܘܕܵܪܗܘܿܢ ܕܒܬܲܪ ܙܒܼܢܵܐ܁|
    block |܃ܐܘ ܠܣܡ̈ܝܐ ܕܟܕ ܠܑܵܐ ܚ̇ܙܝܢ ܚܙ̣ܵܘ ܬܲܩܢܵܐܝܼܬ|
    block |ܘܚܵܪܘ ܘܬܐܒܝܲܢܘ ܒܗ̇ܝ ܕܲܥܬܝܼܕܵܐ ܐܲܝܟ ܗ̇ܘ ܕܗܘ̣ܬ̤܁|
    block |܃ܐܘ ܕܫܘܝܢ ܗ̄ܘ̣ܵܘ ܒܚܲܕ ܚܘܼܫܒܼܵܐ ܒܒܢܝܵܢ ܥܘ̣ܠܵܐ|
    block |ܕܐܪܡܝܼܘ ܐܝܼܕܵܐ ܒܠܵܐ ܫܲܘܝܘܼܬܵܐ ܕܠܸܫܢܲܝ̈ܗܘܿܢ܁|
    block |܃ܗܢܘܿܢ ܐܟܪܸܙܘ ܒܲܕ ܠܵܐ ܕܝܼܠܗܘܿܢ ܥܲܠ ܚܘܒܵܬܼܗܘܿܢ|
    block |ܘܓܼܠܘ ܘܚܘܝܼܘ ܥܲܠ ܫܘܼܢܲܝܗܘܿܢ ܕܠܟܼܠ ܦܸܢ̈ܝܵܢ܁|
    block |܃ܐܪܡܝܼܘ ܐܝܼܕܵܐ ܘܟܬܒܼܘ ܘܫܠܸܡܘ ܕܐܸܢ ܡܬܒܼܕܪܝܼܢ|
    block |ܘܠܵܐ ܐܬܒܩܝܼܘ ܒܓܹܙܪ ܕܝܼܢܵܐ ܕܐܨܲܚ ܦܘܼܡܗܘܿܢ܁|
    block |܃ܟܬܲܒܼܘ ܩܘܼܛܪܓܼܗܘܿܢ ܒܩܢܝܵܐ ܫܪܝܐ ܕܠܸܫܵܢܲܝ̈ܗܘܿܢ|
    block |ܘܠܵܐ ܦܫܘ ܘܐܲܗܡܝܼܘ ܡ̣ܢ ܚܘܫܒܼܵܐ ܣܟܼܠܐ ܕܐܵܘܠܕܘ܁|
    block |܃ܥܡܸܩܘ ܘܚܲܦܪܘ ܘܣܡ̣ܘ ܫܬܐܣܹ̈ܐ ܐܝܟ ܕܠܥܠܲܡ|
    block |ܘܠܵܐ ܝ̇ܕܥܝܼܢ ܗ̄ܘ̣ܵܘ ܕܩܪܝܼܒ ܙܒܼܢܵܐ ܕܡܣܬܚܦܝܼܢ ܗ̄ܘ̣ܵܘ܁|
    block |܃ܫܓܼܪܘ ܩܪ̈ܡܝܕܹܐ ܘܐܘܩܸܕܘ ܟܸܠܫܵܐ ܘܫܲܪܝܼܘ ܒܵܢܝܢ|
    block |ܘܥܲܡ ܒܢܝܢܗܘܿܢ ܡܬܥܠܝܼܢ ܗ̄ܘ̣ܵܘ ܚܘܼܫܵܒܲܝ̈ܗܘܿܢ܁|
    block |܃ܟܡܵܐ ܕܒܢܝܢܵܐ ܡܬܥܠܹܐ ܗ̄ܘ̣ܵܐ ܠܐܦܝ̈ ܪܵܘܡܵܐ|
    block |ܠܒܗܘܿܢ ܝܲܬܝܼܪ ܡܬܥܠܐ ܗ̄ܘ̣ܵܐ ܒܲܚܬܝܪܘܼܬܼܵܐ܁܆|
    block |܃ܟܡܵܐ ܕܝܘܿܡ ܡ̣ܢ ܝܘܿܡ ܡܬܬܟܣܲܦ ܗ̄ܘ̣ܵܐ ܥܲܠ ܡܘܫܚ̈ܬܹܗ|
    block |ܥܵܘ̣ܠܵܐ ܕܒܼܗܘܿܢ ܡܬܪܒܹܐ ܗ̄ܘ̣ܵܐ ܕܠܵܐ ܡܘܫܚ̈ܬܐ܁|
    block |܃ܥܝܼܪ ܗ̄ܘ̣ܵܐ ܠܸܒܗܘܿܢ ܘܠܵܐ ܕܵܡܸ̇ܟ ܗ̄ܘ̣ܵܐ ܠܠܝ ܐܝܼܡܵܡ|
    block |ܘܟܲܕ [ܠܐ] ܠܐܹܝܢ ܗ̄ܘ̣ܵܘ ܠܵܐ ܪܓܝܼܫܝܼܢ ܗ̄ܘ̣ܵܘ ܐܲܝܟܵܢ ܠܲܐܹܝܢ܁|
    block |܃ܚܦܝܼܛܝܼܢ ܗ̄ܘ̣ܵܘ ܛܵܒܼ ܕܐܡܲܬܝ ܬܣܩ ܠܪܸܫ ܕܓܲܬܗܘܿܢ|
    block |ܘܡܣܟܝܼܢ ܗ̄ܘ̣ܵܘ ܕܐܸܡܬܝ ܢܚܙܘܿܢ ܫܘܼܠܵܡ ܥܲܡܠܵܐ܁|
    block |܃ܠܐܣܒ̣ܥܐ ܗ̄ܘ̣ܵܬ ܪܓܬܐ ܕܒܼܗܘܿܢ ܡ̣ܢ ܕܠܡܸܒܼܢܵܐ|
    block |ܘܠܵܐ ܡܲܗܡܝܼܢ ܗ̄ܘ̣ܵܘ ܪ̈ܓܫܹܐ ܘܙܵܘܥܹ̈ܐ ܡ̣ܢ ܦܘܼܠܚܵܢܵܐ܁|
    block |܃ܚܙ̣ܵܐ ܥܒܘܿܕܵܐ ܗ̇ܘ ܕܚܙܝܢ ܠܹܗ ܥܕܠܵܐ ܢܸܗܘܘܿܢ|
    block |ܕܣܪܝܩܐܝܼܬ ܠܐܝ̇ܢ ܒܢ̇ܝܢ ܘܡܣܓܝܼܢ ܚܛܝܼܢ܁|
    block |܃ܚܙ̣ܵܐ ܕܐܸܢ ܒ̇ܢܝܢ ܠܵܐ ܡܨܝܢ ܒ̇ܢܝܢ ܐܝܟ ܡܵܐ ܕܐܣܒܲܪܘ|
    block |ܘܚܣܟ ܐܢܘܿܢ ܕܠܵܐ ܢܬܦܫܚܘܿܢ ܒܥܲܡܠܵܐ ܘܥܘ̣ܠܵܐ܁|
    block |܃ܚܣ ܘܐܬܪܚܡ ܐܝܟ ܡܵܐ ܕܡܥܕ ܠܡܪܚܡܘܼ|
    block |ܘܫܪܝܼ ܡܬܪܓܸܡ ܩ̈ܠܐ ܕܚܘܼܒܵܐ ܘܕܠܚܡܵܐ܁|
    block |܃ܚܘܒܵܐ ܡܕܟ ܒܓܼܙ ܪܕܝܼܢܵܐ ܕܥܲܠ ܡܪ̈ܚܐ|
    block |ܘܒܚܘܣܢܵܐ ܓܲܙܪܹܗ ܠܟܹܐܒܵܐ ܕܪ̈ܥܝܢܲܝܗܘܿܢ܁|
    block |܃ܡܚܣ ܓܹܝܪ ܚܣ ܥܲܠ ܗ̇ܘ ܥܲܡܠܵܐ ܕܕܠܵܐ ܒܘܼܝܵܢ|
    block |ܘܒܐܣܟܸܝܡ ܚܡܬܐ ܐܢܝܼܚ ܐܸܢܘܿܢ ܡ̣ܢ ܛܵܘܦܢܐ܁|
    block |܃ܐܣܟܝܡܵܐ ܕܪܘܓܼܙܵܐ ܡܠܐ ܗ̄ܘ̣ܵܐ ܩܵܠܐ ܕܐܫܡܲܥ ܐܸܢܘܿܢ|
    block |ܘܠܓܼܵܘ ܡܢܗ ܟܣܐ ܗ̄ܘ̣ܵܐ ܚܘܼܒܵܐ ܕܠܐ ܡܸܬܼ ܡܠܲܠ܁|
    block |܃ܩܵܠܵܐ ܓܠܝܵܐ ܐܫܡܲܥ ܡ̣ܢܫܸܠܝ ܠܐܩܢܐ ܩܵܠܵܐ|
    block |ܕܡܬܛܝܲܒܼ ܗ̄ܘ̣ܵܐ ܗܘ̤ ܘܕܥܡܹܗ ܡ̣ܢ ܕܠܡܚܬܼ܁|
    block |܃ܒܒܢܝ̈ ܡܸܠܟܹܗ ܡܬܡܠܟ ܗ̄ܘ̣ܐ ܝ̇ܕܥ ܟܠܐ|
    block |ܘܐܲܝܟ ܕܠܥܸܕܪܵܐ ܩ̇ܪܐ ܗ̄ܘ̣ܵܐ ܠܗܘܿܢ ܠܡܸܚܲܬ ܥܲܡܹܗ܁|
    block |܃ܗܵܐ ܠܲܡ ܐ̄ܢܫܐ ܗܘ̤ܘ ܚܲܕ ܥܲܡܵܐ ܘܚܲܕ ܠܫܢܵܐ|
    block |ܘܟܢܫܘ ܐܟ̄ܚܕ ܠܡܸܬܼܡܬܫܘܼ ܠܘܼܩܒܼܵܠ ܨܒܼܝܵܢܝ܁|
    block |ܗܵܐ ܒܢܲܝ̈ ܐܵܕܼܵܡ ܣܥ̣ܵܘ ܥܲܠ ܡܵܪܘܼܬܝ ܐܲܝܟ ܐܒܘܗܘܿܢ܃|
  block
    block |ܘܒ̇ܥܹܝܢ ܠܡܸܣܲܩ ܠܕܲܪܓܼܐ ܪܵܡܵܐ ܕܐܲܠܗܘܼܬܼܵܐ܁|
    block |܃ܗܵܐ ܡܝܘ̈ܬܹܐ ܕܚܸܠܘ ܡ̣ܢ ܡܵܘܬܼܵܐ ܕܚܘܼܒܵܐ ܕܚܘܼܒܵܠ ܡܲܝ̈ܵܐ|
    block |ܘܒ̣ܢܵܘ ܚܸܣܢܵܐ ܕܢܸܣܬܬܪܘܿܢ ܒܹܗ ܡ̣ܢ ܛܵܘܦܢܵܐ܁|
    block |܃ܗܵܐ ܐܪ̈ܥܢܹܐ ܥܲܬܸܕܘ ܙܝܢܵܐ ܘܩܛܲܪܘ ܐ̄ܪܙܵܐ|
    block |ܕܢܣܩܘܢ ܢܪܡܘܿܢ ܗܪܬܵܐ ܒܪܘܡܵܐ ܒܹܝܬ ܠܝܼ ܘܠܗܘܿܢ܁|
    block |܃ܗܵܐ ܣܡ̣ܘ ܬܸܢܵܘܝ ܕܠܵܐ ܢܬܦܠܓܼܘܢ ܚܲܕ ܥܲܠ ܚܒܼܪܹܗ|
    block |ܥܕܡܵܐ ܕܙ̇ܟܝܢ ܘܗ̇ܘܹܐ ܕܝܠܗܘܿܢ ܪܘܡܵܐ ܘܥܘܼܡܩܵܐ܁|
    block |܃ܗܵܐ ܬܢܒܝܼܘ ܟܲܕ ܠܵܐ ܨܒ̇ܝܹܢ ܥܲܠ ܒܘܼܕܵܪܗܘܿܢ|
    block |ܘܙܵܕܸܩ ܕܬܫܠܡ ܡܠܬܐ ܕܡܠܸܠܘ ܒܝܲܕ ܣܘܥܪ̈ܢܹܐ܁|
    block |܃ܬܵܘ ܠܲܡ ܢܚܸܘܬ ܢܦܠܓܼ ܐܢܘܿܢ ܚܲܕ ܡ̣ܢ ܚܒܼܪܹܗ|
    block |ܕܠܵܐ ܬܘܼܒܼ ܢܨܘܬܘܢ ܡܲܡܠܠܐ ܘܠܸܥܙܵܐ ܕܠܫܢܲܝ̈ܗܘܿܢ܁|
    block |܃ܬܵܘ ܢܪܡܐ ܒܗܘܿܢ ܗܪܬܵܐ ܒܫܬܩܵܐ ܟܲܕ ܠܵܐ ܪܓܝܼܫܝܼܢ|
    block |ܘܢܓܢܘܿܒܼ ܡܢܗܘܢ ܣܝܦܵܐ ܕܡܠܬܐ ܕܚܬܝܼܪܝܢ ܒܹܗ܁|
    block |܃ܬܵܘ ܫܘܝܐܝܼܬ ܢܚܘܿܬ ܠܐܪܥܵܐ ܕܠܵܐ ܫܘܼܢܝܵܐ|
    block |ܘܢܥܒܕ ܩܐܪܣܵܐ ܥܲܡ ܒܣܪ̈ܢܹܐ ܕܠܐ ܒܐܝܼܪ̈ܝܐ܁|
    block |܃ܬܵܘ ܢܬܸܠ ܠܗܘܿܢ ܠܥܙܵܐ ܦܪܝܼܫܵܐ ܕܟܼܠ ܠܫܢܝܼ̈ܢ|
    block |ܘܗܵܐ ܡܬܦܠܓܼܝܢ ܘܒ̇ܛܠ ܩܸܐܪܣܵܐ ܕܚܘܼܫܒܲܝ̈ܗܘܿܢ܁|
    block |܃ܬܵܘ ܢܩܠܹܐ ܒܗܘܿܢ ܩܠܵܐ ܚܲܕܬܵܐ ܕܠܵܐ ܡܦܣܝܢ ܒܹܗ|
    block |ܘܢܫܕܐ ܡܸܢܗܘܿܢ ܠܐܸܟܣܘܪܝܐ ܕܐܬܪ̈ܬܐ܁|
    block |܃ܐܘܿܢ ܒܪܘܿܝܵܐ ܡܢܵܘ ܗܢܵܐ ܕܡܬܪܓܸܡ ܐ̄ܢܬ|
    block |ܕܚܕ̈ܬܹܝܢ ܩ̈ܠܐ ܕܡܫܡܲܥ ܪܸܡܙܵܟ ܥܲܠ ܐܝܼܬܘܼܬܵܟ܁|
    block |܃ܠܡ̇ܢ ܩ̇ܪܐ ܐܲܢ̄ܬ ܠܡܚܲܬ ܥܲܡܵܟ ܠܒܹܝܬ ܐܪ̈ܥܬܹܐ|
    block |ܘܠܡ̇ܢ ܒ̇ܥܐ ܐ̄ܢܬ ܕܢܸܗܘܹܐ ܥܕܪܵܐ ܠܬܩܝܼܦܘܼܬܵܟ܁|
    block |܃ܒܡ̇ܢ ܡܬܡܠܟܿܬ ܕܢܗܘܹܐ ܥܡܵܟ ܡܲܡܠܠܵܐ ܠܐ̄ܢܫܵܐ|
    block |ܘܠܡ̇ܢ ܬܢܐ ܐܲܢ̄ܬ ܕܬܵܘ ܥܲܡܝ ܢܚܘܬ ܢܦܠܓ ܐܸܢܘܿܢ܁|
    block |܃ܡܢܘܼ ܗܘ̤ܐ ܠܵܟ ܡ̇ܠܟ ܡܸܠܟܵܐ ܡܸܠܟܵܐ ܒܪܫܝܼܬ ܕܒܪܝܼܬ|
    block |ܘܠܡ̇ܢ ܒܕܒܬܿ ܐ̄ܪ̈ܙܐ ܟܣܝ̈ܐ ܕܐܠܗܘܼܬܵܟ܁|
    block |܃ܡܢܘܼ ܥܕܪܵܟ ܟܕ ܒ̇ܪܐ ܗܘ̣ܝ̇ܬ ܫܡܲܝܵܐ ܘܐܲܪܥܵܐ|
    block |ܘܡܢܘܼ ܚܝܠܵܟ ܕܬܬܠ ܚܝܠܵܐ ܒܥ̇ܒܕ ܐܝܼܕܲܝ̈ܟ܁|
    block |܃ܠܡܢܘܼ ܡܡܬܘܡ ܩ̣ܪܝܬܿ ܐܘ ܩܪܒܬܿ ܠܡܲܡܠܵܠܐ ܕܥܲܡܵܟ|
    block |ܘܠܡ̇ܢ ܐܫܘܝܼܬ ܠܡܦܣܲܩ ܕܝܼܢܵܐ ܐܲܝܟ ܒܘܚܪܵܢܵܟ܁|
    block |܃ܕܡ̇ܐ ܗ̄ܘ̣ ܩܠܵܟ ܠܗ̇ܘ ܩܲܕܡܵܝܵܐ ܕܝܘܡܵܐ ܕܫܬܼܵܐ|
    block |ܟܕ ܨ̇ܐܪ ܗܘ̣ܝ̇ܬ ܨܠܡܹܗ ܕܐܕܼܵܡ ܒܨܒܼܥܵܐ ܕܪܸܡܙܵܟ܁|
    block |܃ܬܡ̇ܢ ܒܲܠܚܘܿܕ ܐܫܡܲܥܬ ܩܠܵܐ ܕܕܡ̇ܐ ܠܗܵܢܵܐ|
    block |ܗ̇ܝ ܕܬܵܘ ܢܥܒܕ ܐ̄ܢܫܐ ܒܨܠܡܲܢ ܐܲܝܟ ܒܲܕ ܡܘܼܬܲܢ܁|
    block |܃ܚܲܕ ܗ̄ܘ̣ ܩܠܵܐ ܘܚܲܕ ܣܘܼܟܵܠܵܐ ܕܗ̇ܝ ܘܲܕܗܵܕܹܐ|
    block |܃ܠܗܠ ܬܵܘ ܢܸܥܒܸܕܼ ܘܗܪܟܵܐ ܢܸܚܘܿܬ ܕܡ̇ܐ ܘܫܪܝܼܪ|
    block |܃ܚܲܕ ܗ̄ܘ̤ ܪܡܙܵܐ ܕܐܟܸܪܙ ܐܸܢܹܝܢ ܠܗ̇ܝ ܘܠܗܵܕܹܐ|
    block |ܘܚܲܕ ܗ̄ܘ̣ ܟܝܢܵܐ ܕܬܩܢ ܬܡ̇ܢ ܘܦܠܓܼ ܗܪܟܵܐ܁|
    block |܃ܠܒܢܲܝ̈ ܡܠܟܹܗ ܩ̣ܪܐ ܒܗ̇ܝ ܕܢܸܚܘܵܬ ܘܒܗܝ̇ ܕܢܸܥܒܸܕ|
    block |ܘܗܢܘܿܢ ܐܢܘܿܢ ܕܥܒܸܕܘ ܐ̄ܢܫܐ ܘܠܦܓܼܘ ܐ̄ܢܫܐ܁|
    block |܃ܐܒܼܐ ܗ̄ܘ̣ ܕܩܪ̣ܐ ܠܒܼܪܐ ܘܪܘܼܚܵܐ ܒܬܘܼܩܵܢ ܐܕܼܵܡ|
    block |ܘܠܗܘܿܢ ܙܡܢ ܠܘܵܬܼ ܦܘܠܓܼܐ ܕܗ̇ܘ ܡܵܐ ܕܒܼܪܵܘ܁|
    block |܃ܒܬܘܼܩܵܢ ܐ̄ܢܫܐ ܘܦܘܠܵܓܼ ܐ̄ܢܫܐ ܨܒܼܐ ܒܵܪܘܿܝܵܐ|
    block |ܕܢܓܼܠܐ ܐ̄ܪܙܐ ܕܒܘܼܕܵܩ ܩܢܘܿܡܹ̈ܐ ܕܟܣܹܝܢ ܥܲܡܹܗ܁|
    block |܃ܠܓܝܵܐ ܗ̇ܝ̣ ܡܕܝܢ ܕܠܲܝܬ ܒܲܥܒܝܼ̈ܕܹܐ ܕܪܲܒܼ ܡ̣ܢ ܐ̄ܢܫܵܐ|
    block |ܕܗܵܐ ܟܣܝ̈ܬܐ ܕܟܣܝ̈ܢ ܡ̣ܢ ܟܠ ܒܹܗ ܡܬܓܠܝ̈ܢ܁|
    block |܃ܘܐܠܵܐ ܢܒܼܥܐ ܕܡܢܐ ܗ̄ܝ̣ ܥܸܠܬܐ ܗ̇ܝ ܕܬܵܘ ܕܐܡܪ|
    block |ܕܒܬܘܩܢܹܗ ܘܒܦܘ ܠܓܹܗ ܪܫܝܼܘܵܢܐ ܒܲܠܚܘܿܕ܁|
    block |܃ܐܸܢ ܠܵܘ ܠܒܼܪܵܐ ܘܪܘܼܚܵܐ ܕܡܸܢܹܗ ܩܪ̣ܐ ܒܬܲܪܬܹܝܗܹܝܢ|
    block |ܡܢܘܼ ܡܕܝܢ ܕܫܘܐ ܥܲܡܹܗ ܕܡܸܬܡܠܟ ܒܹܗ܁|
  block
    block |܃ܠܫܡܝ̈ܢܹܐ ܠܐ ܦܐܝܵܐ ܗ̄ܘ̣ܵܐ ܗ̇ܝ ܒܪܬ ܩܵܠܵܐ|
    block |ܕܬܵܘ ܥܡܝ ܢܥܒܸܕ ܘܬܵܘ ܥܲܡܝ ܢܚܘܿܬ ܐܲܝܟ ܫܘܬܦܵܘ̈ܗܝ܁|
    block |܃ܐܠܘ ܐܡ̣ܪ ܕܙܸܠܘ ܚܘܬܘ ܦܠܓܼܘ ܠܫܵܢ ܐ̄ܢܫܐ|
    block |܃ܟܒܲܪ ܕܡܝܵܐ ܗ̄ܘ̣ܵܬ ܕܠܪ̈ܘܚܢܹܐ ܩܪ̣ܐ ܐܵܦ ܫܕܪ|
    block |܃ܕܠܵܐ ܚܸܪܝܢܵܐ ܡܕܹܝܢ ܐܝܬܹܝܗ̇ ܕܬܵܘ ܢܸܚܘܿܬ|
    block |ܕܠܒܼܪܐ ܘܪܘܚܵܐ ܩܢܘܡܹ̈ܐ ܕܥܲܡܹܗ ܡܬܐܡܪܵܐ ܗ̄ܘ̣ܵܬ܁|
    block |܃ܠܒܼܪܐ ܘܪܘܼܚܵܐ ܦܐܹܐ ܬܘܩܢܵܐ ܐܵܦ ܦܘܼܠܵܓܐ|
    block |ܘܥܡܹܗ ܕܐܒܼܵܐ ܒܪܵܘ ܟܠܡܸܕܡ ܘܦܠܓܘ ܐ̄ܢܫ̈ܐ܁|
    block |܃ܗܢܘܿܢ ܬܩܸܢܘ ܘܗܢܘܢ ܦܠܓܼܘ ܚܲܟܝܼܡܵܐܝܼܬ|
    block |ܐܒܼܐ ܘܒܼܪܐ ܘܪܘܼܚܵܐ ܕܩܘܼܕܫܵܐ ܟܝܵܢܵܐ ܫܘܝܵܐ܁|
    block |܃ܗܢܘܿܢ ܐܢܘܿܢ ܕܲܢܚܸܬܘ ܗܫܵܐ ܕܠܵܐ ܫܘܼܢܝܵܐ|
    block |ܕܢܣܒܼܘܢ ܡܡܠܠܵܐ ܘܢܬܠܘܿܢ ܡܡܠܠܵܐ ܠܟܼܝܵܢ ܐ̄ܢܫܐ܁|
    block |܃ܒܦܘܠܓܼ ܐ̄ܢܫܐ ܪܫܡܘܼܗܝ ܠܐ̄ܪܙܐ ܕܦܢܘܡܲܝ̈ܗܘܿܢ|
    block |ܘܦܫܩܘܼܗܝ ܠܚ̇ܪܬܐ ܒܝܲܕ ܡܘܗܒܼܬܐ ܕܒܠܫܢܹ̈ܐ܁|
    block |܃ܩܪ̣ܘ ܠܚܕܕܹ̈ܐ ܠܘܵܬܼ ܬܘܼܩܵܢܵܐ ܘܨܝܕ ܦܘܼܠܵܓܼܐ|
    block |ܕܢܐܠܲܦ ܟܠܢܵܫ ܕܚܲܕ ܗ̄ܘ̣ ܟܝܵܢܵܐ ܕܬܠܬܲܝ̈ܗܘܿܢ܁|
    block |܃ܢܚܸܬܘ ܕܬܦܠܓܘܢ ܠܵܘ ܡܚܬ̇ܬܿܐ ܕܒܫܘܼܢܵܝܵܐ|
    block |ܐܠܵܐ ܒܪܸܡܙܵܐ ܕܠܵܐ ܡܸܬܡܠܠܵܐ ܩܠܝܼܠܘܼܬܹܗ܁|
    block |܃ܪܹܡܙܵܐ ܫܪܲܪ ܐܝܟ ܐܝܙܓܕܵܐ ܨܝܕ ܡܲܪ̈ܚܹܐ|
    block |ܘܩ̣ܥܐ ܡ̣ܢܫܸܠܝܼ ܘܐܪܗܸܒܼ ܐܸܢܘܿܢ ܠܡܠܚ̈ ܚܘܼܬܪܵܐ܁|
    block |܃ܪܡܙܵܐ ܗ̄ܘ̣ ܕܢܚܸܬ ܘܫܩܠ ܡܢܗܘܿܢ ܙܲܝܢܵܐ ܕܡܲܡܠܠܐ|
    block |ܘܐܠܒܸܫ ܐܢܘܿܢ ܙܝܢܵܐ ܐܚܪܹܢܵܐ ܕܡܲܠܠܸܐ ܐ̄ܚܪܹܢܵܐ܁|
    block |܃ܒܣܲܝܦܵܐ ܩܲܫܝܵܐ ܦܲܣܩܹܗ ܠܡܲܡܠܠܐ ܕܠܫܢܲܝ̈ܗܘܿܢ|
    block |ܘܣܡ ܒܗܘܿܢ ܡܡܠܠܵܐ ܕܡܫܓܢܝ ܗ̄ܘ̣ܵܐ ܡ̣ܢ ܩܲܕܼܡܵܝܵܐ܁|
    block |܃ܫܩ̣ܠ ܩܲܕܡܵܝܵܐ ܕܢܠܦ ܐܸܢܘܿܢ ܕܗܘ̤ ܬܩܢ ܟܠ|
    block |ܬܘܼܒܼ ܕܬܪܹܝܢ ܕܢܘܕܲܥ ܐܸܢܘܿܢ ܕܫܲܠܝܼܛ ܥܲܠ ܟܠ܁|
    block |܃ܚܲܢܝܼܡܐܝܼܬ ܐܲܩܪܸܒܼ ܥܲܡܗܘܿܢ ܐܲܝܟ ܪܓܲܬܼܗܘܿܢ|
    block |ܘܚܠܦ ܦܓܼܪܐ ܥܲܡ ܥܢܝܢܵܐ ܥܒܲܕ ܬܟܬܘܼܫܵܐ܁|
    block |܃ܐܘܼܡܵܢܵܐܝܼܬ ܐܚܲܕ ܕܪܐ ܥܲܡ ܙܵܘܥܲܝ̈ܗܘܿܢ|
    block |ܘܦܟܪ ܐܢܘܿܢ ܒܚܒܼ̈ܠܐ ܩܫܝ̈ܐ ܕܠܫܢܲܝ̈ܗܘܿܢ܁|
    block |܃ܬܡܝܼܗ ܗ̄ܘ̣ܵܐ ܩܪܒܼܵܐ ܕܥܒܼܕ ܟܲܣܝܵܐ ܥܲܡ ܐܪ̈ܥܢܹܐ|
    block |ܘܠܵܐ ܡܨܐ ܗܘܢܵܐ ܕܢܬܢܹܐ ܬܗܪܗ ܟܡܵܐ ܐܸܢ ܢܬܢܹܐ܁|
    block |܃ܡܢܵܐ ܗ̄ܘ̣ܵܬ ܟܲܝ ܗܵܝ ܣܦܣܪ̈ܐ ܕܐܚܲܕ ܒܐܝܼܕܹܗ|
    block |ܘܚܪܒܼ ܡܡܠܠܐ ܚܠܦ ܗܕܡܹ̈ܐ ܘܠܵܐ ܚܫ ܦܓܼܪܐ܁|
    block |܃ܐܝܟܵܢ ܟܲܝ ܥܲܠ ܪܡܙܵܐ ܟܣܝܵܐ ܠܚܘܼܫܒܲܝ̈ܗܘܿܢ|
    block |ܘܚܠܨ ܫܩܸܠܹܗ ܠܓܙܵܐ ܕܒܼܗܘܿܢ ܘܠܵܐ ܐܪܓܹܫܘ ܒܹܗ܁|
    block |܃ܐܝܟܵܢ ܚܛܦܗ̇ ܠܡܠܬܼܵܐ ܕܦܘܼܡܗܘܿܢ ܩܢܝܼܬ ܚܝܠܵܐ|
    block |ܘܥܒ̣ܕ ܐܢܘܿܢ ܠܥ̈ܓܐ ܘܦܹܐܩܹ̈ܐ ܚܲܕ ܠܘܩܒܼܵܠ ܚܲܕ܁|
    block |܃ܐܝܟܵܢ ܓܝܙ ܡܥܝܼܢ ܚܝܘܼܬܵܐ ܡܡܠܠܵܐ ܩܲܕܡܵܐ|
    block |ܘܠܵܐ ܪ̈ܕܝ ܡܠ̈ܐ ܒܬܦܐ ܕܦܘܡܵܐ ܐܝܟ ܕܡܥܪ̈ܢ܁|
    block |܃ܐܝܟܵܢ ܦܣܩܗ̇ ܠܗ̇ܝ ܡܲܪܕܝܵܬܼܵܐ ܕܚܲܕ ܠܫܢܵܐ|
    block |ܘܕܪܫ̣ ܐܘܼܪܚܵܐ ܠܗܘܢܵܐ ܠܡܪܕܵܐ ܒܩܵܠ̈ܐ ܚܕܬܹ̈ܐ܁|
    block |܃ܐܝܟܵܢ ܘܟܼܡܐ ܢܹܐܡܲܪ ܕܗܘܬ̤ ܗܸܝ̇ ܕܗܘܸܬ|
    block |ܕܦܣܩ ܡܸܠܬܼܵܐ ܘܐܘܥܝܼ ܡܠܬܼܵܐ ܒܫܘܚܠܦ ܩܵܠܵܐ܁|
    block |܃ܠܹܗ ܠܗ̇ܘ ܪܸܡܙܵܐ ܕܣܥ̣ܪ ܗܵܕܹܐ ܢܬܸܠ ܚܝܠܗ̇|
    block |ܕܗܘ̤ܝܘ ܝ̇ܕܥ ܕܐܲܝܟܵܢ ܣܥܪܗ̇ ܩܲܠܝܼܠܐܝܼܬ܁|
    block |܃ܠܹܗܘ̤ ܓܲܠܝܵܐ ܕܐܝܟܵܢ ܚܠܝܸܨ ܡܠܲܬ ܐ̄ܢܫܐ|
    block |ܘܝܟܵܢ ܬܘܼܒ ܝܗܒ̣ ܥܘܼܬܪܵܐ ܐܚܪܢܵܐ ܕܦܪܝܫ ܡ̣ܢ ܗ̇ܘ܁|
    block |܃ܕܝܼܠܹܗ ܐܝܼܬܵܘܗܝ ܥܘܼܬܪܐ ܕܡܸܠܬܼܵܐ ܐ̄ܚܪܢܵܐ ܘܩܕܡܵܐ|
    block |ܘܗܘ̤ ܦܣܩ ܡܠܬܐ ܘܐܛܥܸܡ ܡܸܠܬܐ ܒܹܗ ܒܟܼܝܵܢܐ܁|
    block |ܨܒܼܢܵܐ ܕܪܡܙܹܗ ܢܩܫܲܬ̤ ܡ̣ܢܫܸܠܝ ܒܟܸܢܪ ܢܦܫܵܐ܃|
  block
    block |ܘܫܪܝܼܬ̤ ܙܡܪܵܐ ܩ̈ܠܐ ܚܲܕ̈ܬܹܐ ܕܢܘܟܪ̈ܝܝܼܢ ܠܗ̇܁|
    block |܃ܗ̇ܘ ܦܘܼܩܕܵܢܵܐ ܕܢܦܚܵܗ̇ ܒܪܫܝܼܬ ܘܢܩܬ̤ ܩܠܵܐ|
    block |ܗܘ̤ ܠܥܸܙ ܥܡܗ̇ ܒܡܲܡܠܠܵܐ ܐ̄ܚܪܢܐ ܘܨܬܬ̤ ܩܵܠܹܗ܁|
    block |܃ܠܵܘ ܠܟܼܝܢܗ̇ ܫܚܠܸܦ ܘܥܒܲܕ ܟܝܵܢܵܐ ܐ̄ܚܪܹܢܵܐ|
    block |ܐܸܠܵܐ ܡܡܠܠܵܐ ܩ̣ܢܵܐ ܫܘܼܚܠܦܵܐ ܒܹܗ ܒܕܝܢܹܗ܁|
    block |܃ܠܡܠܬܐ ܨܒܼܥ ܦܘܼܩܕܵܢܵܐ ܒܣܡܵܐ ܐܚܪܢܵܐ|
    block |ܘܩܢܬ̤ ܓܵܘܢܵܐ ܘܚܠܦܬ̤ ܩܠܵܐ ܘܬܗܪܬ̤ ܗ̤ܝ ܒܗ̇܁|
    block |܃ܢܚܸܬ ܗ̇ܘ ܩܠܵܐ ܕܐܡ̣ܪ ܢܚܘܬ ܗܘ̤ ܘܕܥܲܡܹܗ|
    block |ܘܐܪܗܸܒܼ ܐܢܘܿܢ ܠܣܕܪ̈ܝ ܐ̄ܢܫ̈ܐ ܕܒܗ̣ܝܠܝܼܢ ܗ̄ܘ̣ܵܘ܁|
    block |܃ܢܚܬ ܟܲܕ ܠܵܐ ܢܚܸܬ ܕܠܲܝܬ ܠܹܗ ܐܬܼܪܐ ܕܢܗܠܸܟ ܒܹܗ|
    block |ܢܚܸܬ ܦܘܩܕܢܹܗ ܘܫܲܡܠܝܼ ܡܠܬܹܗ ܘܗܘ̤ ܐܝܟ ܕܐܝܼܬܼܵܘܗܝ܁|
    block |܃ܢܚܸܬ ܟܲܕ ܐܝܼܬܘܗܝ ܨܝܕ ܟܠ ܘܒܼܟܼܠ ܕܠܵܐ ܣܘܼܝܟܼܵܐ|
    block |ܕܒܡܝܬܬܹܗ ܢܡܟܟ ܐ̄ܢܫܵܐ ܡ̣ܢ ܪܵܡܘܼܬܵܐ܁|
    block |܃ܢܚܸܬ ܘܐܲܙܝܼܥܵܗ̇ ܠܚܬ ܠܚܬܝܼܪܘܼܬܼܵܐ ܘܪ̈ܥܝܢܲܝܗܘܿܢ|
    block |ܘܫܩ̣ܠ ܡܢܗܘܢ ܙܝܢܵܐ ܕܚܘܼܬܪܵܐ ܕܠܒܼܝܼܫܝܼܢ ܗ̄ܘ̣ܵܘ܁|
    block |܃ܬܡܗܵܐ ܪܒܵܐ ܢܦ̣ܠ ܡ̣ܢ ܫܠܝܵܐ ܡܲܪ̈ܚܐ|
    block |ܘܬܸܒܘ ܟܲܕ ܡܬܕܡܪܝܼܢ ܒܐܝܕܐ ܕܓܸܕܫܲܬ̤܁|
    block |܃ܚܪܘ ܒܚܕܕ̈ܐ ܟܲܕ ܬܘܝܼܪܝܼܢ ܚܲܕ ܠܘܼܩܵܒܼܵܠ ܚܲܕ|
    block |ܕܗܢܘܿܢ ܐܢܘܿܢ ܐܘ ܠܲܠܡܵܐ ܟܝ ܚܙܬܵܐ ܐܚ̄ܪܬܼܵܐ܁|
    block |܃ܠܥܸܙܘ ܚܲܕ ܥܲܡ ܚܲܕ ܩܠܐ ܕܢܘܟܼܪܵܝ ܠܡܸܠܬܼܵܐ ܕܒܼܗܘܿܢ|
    block |ܘܠܵܐ ܐܬܡܨܝܬ̤ ܐܕܢܵܐ ܠܡܸܫܡܲܥ ܚܲܝܠܗ ܕܩܵܠܵܐ܁|
    block |܃ܫܡܥܝܼܢ ܗ̄ܘ̣ܵܘ ܓܹܝܪ ܫܡܥܵܐ ܕܐܕܢܵܐ ܕܠܐ ܣܘܼܟܵܠܵܐ|
    block |ܘܚܵܙܝܢ ܗ̄ܘ̣ܵܘ ܬܘܼܒܼ ܪܬܡܵܐ ܕܦܘܼܡܵܐ ܕܠܵܐ ܒܘܼܝܢܵܐ܁|
    block |܃ܒܹܝܬ ܦܘܼܠܓܹ̈ܐ ܩܡ̣ܘ ܚܲܠܫܹ̈ܐ ܥܲܠܡܵܐ ܕܗܘ̤ܵܐ|
    block |ܘܒܟܼܝܢ ܦܓܼܪܐ ܡܬܒܩܝܼܢ ܗ̄ܘ̣ܵܘ ܕܕܵܡ ܠܵܘ ܗܘ̤ܝܘ܁|
    block |܃ܚܙܬܐ ܕܦܓܼܪܐ ܫܪܝܼܪܵܐ ܗ̣̄ܘܵܬ ܠܥܝܢܝ̈ ܦܓܼܪܐ|
    block |ܘܩܠܵܐ ܕܡܠܬܼܵܐ ܢܘܟܪܼܝ ܗ̄ܘ̣ܵܐ ܛܵܒܼ ܠܫܡܥܵܐ ܕܐܸܕܢܵܐ܁|
    block |܃ܬܡܝܼ̈ܗܵܢ ܗܘ̣̈ܝ ܥܝ̈ܢܐ ܘܐܕܢ̈ܐ ܚܕܵܐ ܒܚܒܪܬܵܗ̇|
    block |ܕܚܕܵܐ ܚܙܝܐ ܘܚܕܐ ܣܡܝܐ ܡ̣ܬ ܒܘܼܝܵܢܵܐ܁|
    block |܃ܦܘܼܡܵܐ ܒܫܬܩܵܐ ܡܬܕܡܲܪ ܗ̄ܘ̣ܵܐ ܒܟܢܝ̈ܬܹܗ|
    block |ܕܐܲܝܟܵܢ ܠܥܙܝܼܢ ܠܥܙܹ̈ܐ ܦܪ̈ܝܫܐ ܘܗܘ̤ ܠܵܐ ܝ̇ܕܥ܁|
    block |܃ܬܗܪܵܐ ܘܬܡܗܵܐ ܪܡܹܐ ܗ̄ܘ̣ܵܐ ܒܙܘ̈ܥܐ ܘܒܗܕܡܹ̈ܐ|
    block |ܘܡܬܕܡܪܝܼܢ ܗ̄ܘ̣ܵܘ ܢܦܫܵܐ ܒܦܓܼܪܐ ܘܦܓܼܪܐ ܒܢܲܦܫܵܐ܁|
    block |܃ܢܦܫܵܐ ܒܦܓܼܪܐ ܬܡܝܗܵܐ ܗ̄ܘ̣ܵܬ ܕܫܡ̇ܥ ܘܫܠܹܐ|
    block |ܘܦܲܓܼܪܵܐ ܒܢܦܫܵܐ ܡܬܕܡܲܪ ܗ̄ܘ̣ܵܐ ܒܢܘܟܼܪܝ ܠܸܥܙܵܗ̇܁|
    block |܃ܢܦܫܵܐ ܝܲܬܝܼܪ ܬܡܝܗܵܐ ܗ̄ܘ̣ܵܬ ܗ̤ܝ ܒܩܬܥ ܡܵܗ̇|
    block |ܕܡ̇ܢ ܟܲܝ ܫܚܠܸܦ ܩܵܠ ܢܸܥܡ̈ܬܐ ܕܡܠܝܼܠܘܼܬܵܗ̇܁|
    block |܃ܐܢܐ ܐܢܐ ܢܦܫܵܐ ܐܘ ܠܵܐ ܐܢܐ ܐܢܐ ܐܡܪܬ̤ ܗ̤ܝ ܠܗ̇|
    block |ܕܠܡܵܐ ܐܒܲܪ ܩܢܘܿܡܝ ܩܲܕܡܝܵܐ ܘܒܡ̇ܬ ܒܐܚܪܝܢ܁|
    block |܃ܐܘ ܬܕܡܘܼܪܬܵܐ ܕܪܒܐ ܗ̣̄ܝ ܣܲܓܼܝ ܘܟܼܠܵܗ̇ ܬܗܪܐ ܗ̣̄ܝ|
    block |܃ܕܫܡܥܵܐ ܢܦܫܵܐ ܩܵܠ ܢܥܡ̈ܬܹܗ ܘܠܐ ܡܸܣܬܟܠܵܐ|
    block |܃ܐܘ ܚܕܬܬ̈ܐ ܕܨܝܕ ܡܝܘ̈ܬܹܐ ܡܣܬܥܪ݁ܢ ܗܘ̣̈ܝ|
    block |ܕܟܲܕ ܐܢܘܿܢ ܒܢܲܦܫܵܐ ܘܦܓܼܪܐ ܗ̄ܘ̣ܵܘ ܣܓܼܝ̈ܠܹܐ܁|
    block |܃ܐܘ ܡܠ̈ܠܹܐ ܕܐܵܘܒܸܕܘ ܡܸܠܬܐ ܘܐܫܘܲܚܘ ܡ̈ܠܹܐ|
    block |ܘܡ̣ܢ ܚܲܕ ܡܡܠܠܐ ܕܚܲܕ ܠܫܢܵܐ ܩܢܵܘ ܣܓܝ̈ܐܐ܁|
    block |܃ܩ̈ܠܐ ܚܲܕܬܹܐ ܡܬܡܠܠܝܢ ܗ̄ܘ̣ܵܘ ܒܹܝܬ ܐܪ̈ܥܢܹܐ|
    block |ܘܡܬܕ ܡܪܝܼܢ ܗ̄ܘ̣ܵܘ ܐ̄ܢܫܐ ܒܐ̄ܬܫܵܐ ܒܫܘܼܚܠܵܦ ܩ̈ܠܐ܁|
    block |܃ܩܪ̣ܵܘ ܠܚܕ̈ܕܐ ܐ̄ܢܫܐ ܠܐ̄ܢܫܐ ܘܠܐ ܐ̄ܢܫ ܨܵܐܬ̇|
    block |ܘܗܘ̤ܬ ܡܠܬܐ ܐܲܝܟ ܠܵܐ ܡܸܠܬܐ ܠܘܵܬ ܡܲܠܠܹ̈ܐ܁|
    block |܃ܩܥ̣ܵܐ ܣܘܼܪܚܵܐ ܠܘܵܬ ܝܘܢܝܵܐ ܕܒܥܢܝܼܘܗܝ ܡܸܠܬܐ|
    block |ܘܠܐ ܦܢܝܼ ܠܹܗ ܡܸܠܲܬ ܦܘܼܡܵܐ ܠܦܘܼܡܵܐ ܚܒܼܪܗ܁|
    block |ܠܥܸܙ ܪܗܘܿܡܵܝܵܐ ܥܲܡ ܡܸܨܪܵܝܵܐ ܠܒܸܫܵܢ ܒܸܣܪܵܐ܃|
  block
    block |܃ܘܠܵܐ ܣܦ̣ܩ ܠܡܦܪܲܫ ܠܸܠܙܵܐ ܕܒܸ̇ܣܪܵܐ ܟܢܵܬܹܗ|
    block |܃ܪܡܲܙ ܡܕܝܵܐ ܠܐ ܠܢܝܵܐ ܕܒܪܘܿܒܼ ܨܐܕܲܝ|
    block |ܘܫܬܸܩ ܘܐܲܗܡܝܼ ܐܲܝܟ ܠܵܐ ܫܡܲܥ ܕܠܵܐ ܫܡ̇ܥ ܗ̄ܘ̣ܵܐ܁|
    block |܃ܩܪܸܒܼ ܗܢܕܘܝܵܐ ܠܘܵܬ ܗܘܢܝܐ ܕܢܣܬܘܕ ܠܹܗ|
    block |ܘܗܘ̣̈ܝ ܡܠܲܘ̈ܗܝ ܝܬܝܼܪ̈ܬܐ ܘܠܵܐ ܐܬܘܩܲܠ܁|
    block |܃ܗܘ̤ ܥܲܡ ܢܦܲܫܹܗ ܬܪܓܸܡ ܟܠܢܵܫ ܐܲܝܟ ܠܸܫܵܢܹܗ|
    block |ܘܗ̤ܘ ܦܫܸܩ ܠܹܗ ܚܹܝܠ ܣܘܼܟܠܵܐ ܕܣܡ ܒܹܗ ܪܸܡܙܵܐ܁|
    block |܃ܠܐܝܘ ܘܐܬܦܫܚܘ ܟܲܕ ܩ̇ܥܹܝܢ ܗ̄ܘ̣ܵܘ ܚܲܕ ܨܝܕ ܚܒܼܪܹܗ|
    block |ܘܠܵܐ ܝܗܒ̣ܘ ܐܓܼܪܐ ܕܡܠܲܬܼ ܦܘܼܡܵܐ ܩܠܵܐ ܠܩܠܵܐ܁|
    block |܃ܒܚܸܒܠܵܐ ܕܚܲܫܵܐ ܡܬܢܓܼܕܝܢ ܗ̄ܘ̣ܵܘ ܐܲܝܟ ܝܵܠܕܬܵܐ|
    block |ܘܠܵܐ ܣܦܩܵܐ ܗ̄ܘ̣ܵܐ ܢܦܫܵܐ ܕܬܵܘܠܸܕ ܥܘ̤ܠܐ ܕܡܸܠܬܐ܁|
    block |܃ܒܕܡܘܼܬ ܥܘ̤ܠܐ ܡܬܗܦܟ ܗ̄ܘ̣ܵܐ [ܡܕܡ] ܡܡܠܠܵܐ ܒܢܲܦܫܵܐ|
    block |ܘܐܚܝܼܕܝܢ ܗ̄ܘ̣ܵܘ ܬܪ̈ܥܲܝ ܦܘܼܡܵܐ ܩܕܼܵܡ ܡܲܦܩܬܹܗ܁|
    block |܃ܗ̇ܘ ܦܘܼܩܕܢܵܐ ܕܐܘܠܸܕ ܡܠܬܼܵܐ ܒܪܸܥܝܵܢ ܢܦܫܵܐ|
    block |ܗܘ̤ܝܘ ܕܐܲܚܕܹܗ ܠܬܪܥܵܐ ܒܲܐܦܹܝ̈ܗ̇ ܕܠܐ ܬܘܼܒܼ ܬܸܦܘܿܩ܁|
    block |܃ܡܠܬܐ ܫܬܩ ܒܓܼܵܘ ܚܘܫ̈ܒܐ ܘܐܘܥܝܼ ܡܸܠܬܼܵܐ|
    block |ܗܘ̤ܝ ܗ̣̄ܝ ܕܫܬܩܲܬ̤ ܗܘ̤ܝ ܗ̣̄ܝ ܕܥܬ̤ ܒܓܼܵܘܢܵܐ ܐ̄ܚܪܹܢܵܐ܁|
    block |܃ܚܕܵܐ ܗ̄ܘ̣ܵܬ ܡܠܵܬܐ ܗ̇ܝ ܕܐܬܠܓܲܬ̤ ܠܡܢܘ̈ܬܐ|
    block |ܘܡܸܢܗ̇ ܐܦܪܲܥ ܠܫܵܢ ܥܲܡܡܹ̈ܐ ܒܕܡܘܼܬ ܫܲܒܸܛܵܐ܁|
    block |܃ܒܕܡܘܼܬ ܣ̇ܬܐ ܦܪܣܬ̤ ܣܘܟܹ̈ܝܗ̇ ܠܟܼܠ ܐܲܬܼܪ̈ܘܵܢ|
    block |ܘܗ̤ܝ ܐܝܟ ܕܐܝܼܬܹܝܗ̇ ܩܘܝܼ ܚܲܝܠܵܗ̇ ܒܥܸܩܵܪ ܢܲܦܫܵܐ܁|
    block |܃ܐܝܟ ܥܸܩܪܵܐ ܩܘܝܼ ܡܲܡܠܠܵܐ ܨܝܕ ܚܲܕ ܥܲܡܵܐ|
    block |ܘܗܘ̤ ܒܠܚܘܼܕܵܘܗܝ ܐܬܚܫܲܝܝ ܒܹܗ ܒܗ̇ܘ ܩܕܡܝܵܐ܁|
    block |܃ܐܝܟ ܕܒܦܨ̈ܐ ܦܠܠܓܼ ܐܸܢܘܿܢ ܦܘܼܩܕܵܢ ܟܲܣܝܵܐ|
    block |ܘܡܲܠܸܠ ܟܠܢܵܫ ܒܦܨܬܵܐ ܕܡܸܠܬܐ ܕܣܠܩܲܬ̤ ܒܲܫܡܹܗ܁|
    block |܃ܚܘܼܒܵܐ ܘܪ̈ܲܚܡܹܐ ܡܙܝܼܓܼܝܼܢ ܗ̄ܘ̣ܵܘ ܒܗ ܒܗ̇ܘ ܘܟܼܠܦܓܼܵܐ|
    block |ܘܟܲܕ ܛܵܒܼ ܦܲܠܸܓܼ ܠܵܐ ܣܕܩ̣ ܚܘܼܒܵܐ ܕܣܝܼܡ ܒܲܟܼܝܢܵܐ܁|
    block |܃ܚܕܵܐ ܓܝܪ ܦܨܬܵܐ ܡܛܬ̤ ܠܐܒܗܹ̈ܐ ܘܠܝܠܕܲܝܗ̈ܘܿܢ|
    block |ܘܒܚܕܵܐ ܡܸܠܬܵܐ ܡܲܠܸܠ ܕܲܒܼܪܐ ܘܐܲܢ̄ܬܬܹܗ ܘܲܒܼܢܵܘ̈ܗܝ܁|
    block |܃ܒܚܵܟܼܡܵܐ ܘܚܘܼܒܵܐ ܣܲܥܪܗ̇ ܠܗܵܕܹܐ ܗܘ̤ ܡܬܩܢ ܟܠ|
    block |ܕܠܵܐ ܢܸܫܬܚܲܛ ܟܝܢܵܐ ܘܛܟܼܣܐ ܕܫܵܘܬܦܘܼܬܵܐ܁|
    block |܃ܒܛܟܼܣܵܐ ܪܲܒܵܐ ܦܠܓܼ ܐܸܢܘܿܢ ܘܐܲܫܘܝܼ ܐܸܢܘܿܢ|
    block |ܒܕܡܘܼܬ ܐܲܒܼܵܐ ܕܡܘܪܸܬ ܠܲܒܢܵܘ̈ܗܝ ܥܘܼܬܼܪܵܐ ܕܩܢܐ܁|
    block |܃ܒܐܣܟܝܡ ܓܡܬܐ ܝܲܗ̄ܒܹܗ ܠܥܘܼܬܪܐ ܕܒܲܣܝܼܡܘܼܬܗ|
    block |ܕܢܪܡܹܐ ܩܸܢܛܵܐ ܒܝܪ̈ܬܹܐ ܕܢܣܒܼܘ ܚܹܝܠ ܚܟܼܡ̈ܬܹܗ܁|
    block |܃ܘܟܲܕ ܛܵܒܼ ܪܘܓܼܙܵܐ ܡܠܹܐ ܗ̄ܘ̣ܵܐ ܩܵܠܵܐ ܗ̇ܘ ܕܬܵܘ ܢܸܚܘܿܬ|
    block |ܫܝܢܵܐ ܠܦܓ ܠܲܒܢܝ̈ܫܵܐ ܒܝܲܕ ܡܲܚܬܬܹܗ܁|
    block |܃ܐܬ̤ܐ ܕܫܲܝܢܵܐ ܐܫܬܘܕܝܼ ܗ̄ܘ̣ܵܐ ܠܢܘܿܝܝ ܘܠܙܪܥܹܗ|
    block |ܘܫܚܠܸܦ ܩܵܠܵܐ ܒܐܣܢܹܝܡ ܪܘܼܓܼܙܵܐ ܠܕܘܼܚܵܠ ܐ̄ܢܫ̈ܐ܁|
    block |܃ܐܣܟܝܡ ܣܲܝܦܲܐ ܘܩܣܛܘܢܪܵܐ ܥܛܝܼܦ ܗ̄ܘ̣ܵܐ ܩܵܠܵܐ|
    block |ܘܡ̣ܢ ܕܐܪܝܼܡܹܗ ܐܝܟ ܕܠܡܩܛܠ ܚܲܡܠܹܗ ܒܪ̈ܲܚܡܹܐ܁|
    block |܃ܠܵܐ ܗ̄ܘ̣ܵܐ ܠܡܩܛܠ ܐܪܝܼܡ ܣܲܝܦܹܗ ܘܚܲܘܝܼ ܐܸܢܘܿܢ|
    block |ܐܠܵܐ ܕܢܵܘܕܲܥ ܕܠܵܐ ܗܢܝܼ ܠܹܗ ܕܢܸܚܙܹܐ ܥܘ̣ܠܵܐ܁|
    block |܃ܠܵܘ ܥܲܠ ܕܒܢ̣ܘ ܒܢܝܵܢ ܥܘ̣ܠܐ ܦܠܓܼ ܐܸܢܘܿܢ|
    block |ܐܠܵܐ ܕܢܸܪܕܘܿܦ ܥܵܘܼܠܵܐ ܕܒܼܗܘܿܢ ܒܝܲܕ ܦܘܼܠܵܓܼܵܐ܁|
    block |܃ܡܼܢ ܫܘܼܪܝܵܐ ܣܝܼܡܵܐ ܗ̄ܘܼܵܬ ܠܹܗ ܗܕܐ ܕܣܥ݂ܪ|
    block |ܘܣܥܪܗܿ ܒܚܟܼܡܵܐ ܐܝܟ ܡܵܐ ܕܡܼܥܵܕ ܠܡܣܥܪ ܫܲܦܝܼܪ܁|
    block |܃ܝܵܕܥ ܗܼ̄ܘܵܐ ܓܹܝܪ ܩܕܵܡ ܕܢܬܩܸܢ ܡܠܬܵܐ ܒܢܲܦܫܵܐ|
    block |ܕܡܪܕܐ ܡܢܗܿ ܒܬܲܪ ܙܒܼܢܵܐ ܬܦܵܐ ܕܡܠܹ̈ܐ܁|
    block |ܡܦܠܓܼ ܗ̄ܘܼܵܐ ܠܹܗ ܗܵܢ ܦܘܼܠܵܓܼܵܐ ܩܕܵܡ ܟܠܡܸܕܸܡ܃|
  block
    block |ܘܒܹܗ ܚܿܐܪ ܗܼ̄ܘܵܐ ܥܲܕܠܵܐ ܢܸܗܘܘܿܢ ܫܡܲܝܵܐ ܘܐܲܪܥܵܐ܁|
    block |܃ܠܵܘ ܚܘܫܒܼܵܐ ܚܲܕܬܵܐ ܢܓܼܕܗ ܠܘܵܬ ܦܘܼܠܓܵܐ|
    block |ܘܠܵܐ ܗ̄ܘܼܵܐ ܚܡܬܵܐ ܙܟܼܬܹܗ ܘܢܚܸܬܼ ܘܝܗܼܒܼ ܠܸܫܢ̈ܐ܁|
    block |܃ܒܐܸܣܟܹܝܡ ܚܡܬܵܐ ܡܥܵܕ ܕܢܕܚܸܠ ܠܒܢܲܝ̈ ܒܲܝܬܹܗ|
    block |ܐܝܟ ܡܵܐ ܕܣܥ̣ܪ ܡ̣ܢ ܫܘܼܪܝܵܐ ܠܕܒܹܝܬ ܐܵܕܼܵܡ܁|
    block |܃ܐܵܦ ܓܹܝܪ ܬܲܡ̇ܢ ܒܥܠܬܼ ܦܐܪܐ ܐܥܸܠ ܡܵܘܬܵܐ|
    block |ܕܢܐܠܸܦ ܐܢܘܿܢ ܠܡܹܐ ܚܲܕ ܥܲܡ ܕܲܪܵܐ|
    block |܃ܚܘܬܚ̈ܬܹܐ ܐܦ ܛܘܦܢܵܐ ܒܥܠܲܬ ܥܘ̣ܠܵܐ ܐܡ̣ܪ ܕܥܒܼܕ|
    block |ܕܢܪܡܐ ܦܓܘܕ̈ܐ ܒܟܼܝܵܢ ܐ̄ܢܫܵܐ ܕܠܵܐ ܢܸܬܒܥܲܪܲܪ܁|
    block |܃ܡܸܛܠ ܥܘ̣ܠܵܐ ܠܵܛܹܗ ܠܟܼܢܥܢ ܘܥܲܒܼܕܗ ܥܲܒܼܕܵܐ|
    block |ܕܠܵܐ ܐ̄ܢܫ ܢܗܸܠ ܡܲܪܚܐܝܼܬ ܒܐܒܼܵܐ ܕܝܠܕܹܗ܁|
    block |܃ܒܗܕܐ ܬܢܘܵܝ ܢܚܸܬ ܐܵܦ ܗܵܫܵܐ ܨܝܕ ܥܲܦܪ̈ܢܹܐ|
    block |ܕܒܐܣܟܝܡ ܩܠܵܐ ܕܦܘܼܠܵܓܼ ܐܢܫܵܐ ܢܫܝܢ ܐ̄ܢܫܐ܁|
    block |܃ܡܸܛܠ ܫܲܝܢܵܐ ܢܚܸܬ ܨܒܝܢܹܗ ܐܝܛ ܗ̇ܘ ܕܲܢܚܸܬ|
    block |ܘܫܝܢ ܐ̄ܢܫ̈ܐ ܕܟܢܝܼܫܝܼܢ ܗ̄ܘ̣ܵܘ ܐܲܝܟ ܕܠܪܘܓܼܙܵܐ܁|
    block |܃ܚܙ̣ܵܐ ܕܚܦܝܼܛܝܼܢ ܠܡܒܼܢܵܐ ܡܸܪܕܵܐ ܡܲܪܚܵܐܝܼܬ|
    block |ܘܢܚܸܬ ܣܬܪܹܗ ܠܒܢܝܵܢ ܥܘ̣ܠܵܐ ܥܲܕܠܵܐ ܢܥܫܢ܁|
    block |܃ܚܙ̣ܵܐ ܕܪܗܝܼܒܝܼܢ ܠܡܣܥܐ ܠܪܵܘܡܵܐ ܠܡܸܣܲܩ ܨܐܕܵܘܗܝ|
    block |ܘܐܫܡܲܥ ܩܠܐ ܘܒܲܕܲܪ ܐܢܘܿܢ ܕܠܵܐ ܢܸܫܬܲܚܩܘܼܢ܁|
    block |܃ܦܩ̣ܕ ܐܲܝܟ ܡܲܠܟܵܐ ܕܝܼܢܵܐ ܥܲܠ ܣܵܪ̈ܘܿܚܹܐ|
    block |ܘܫܕܼܵܐ ܐܢܘܿܢ ܠܐܟܣܘܼ[܁܁܁] ܕܐܬܪ̈ܘܬܼܵܐ܁|
    block |܃ܢܦ̣ܩ ܦܘܼܩܕܢܵܐ ܕܪܸܡܙܵܐ ܟܣܝܵܐ ܐܲܝܟ ܫܲܠܝܼܛܵܐ|
    block |܃ܘܐܸܣܲܪ ܐܢܘܿܢ ܒܙܲܝܢܵܐ ܩܲܫܝܵܐ ܕܠܲܫܢܲܝ̈ܗܘܿܢ|
    block |܃ܡܠܬܼܵܐ ܐ̄ܚܪܬܵܐ ܐܪܡܝܼ ܒܦܘܼܡܗܘܿܢ ܐܲܝܟ ܫܫܠܬܐ|
    block |ܘܚܒܲܫ ܐܢܘܿܢ ܒܒܹܝܬ ܐܣܝܪ̈ܐ ܕܠܫܢܲܝ̈ܗܘܿܢ܁|
    block |܃ܐܝܟ ܕܠܚܣܢܹ̈ܐ ܫܕܲܪ ܐܢܘܿܢ ܠܐܢܪ̈ܘܵܬܼܵܐ|
    block |ܕܠܵܐ ܬܘܼܒܼ ܢܩܝܼܡܘܿܢ ܡܸܪܕܵܐ ܕܥܘ̣ܠܵܐ ܥܲܠ ܡܪܘܬܹܗ܁|
    block |܃ܡܡܠܠܐ ܚܕܬܵܐ ܠܒܝܼܟ ܗ̄ܘ̣ܵܐ ܪܸܡܙܵܐ ܒܲܕܡܘܼܬ ܫܒܼܛܵܐ|
    block |ܘܛܲܪܕ ܗ̄ܘ̣ܵܐ ܠܗܘܿܢ ܡ̣ܢ ܓܘܒܵܒܸܠ ܐܲܝܟ ܕܒܪܘܼܓܼܙܵܐ܁|
    block |܃ܟܡܵܐ ܕܡ̇ܐ ܗ̄ܘ̣ܵܐ ܗܵܢ ܦܘܼܩܕܵܢܵܐ ܕܥܲܠ ܡܪ̈ܚܹܐ|
    block |ܠܗ̇ܘ ܦܘܼܩܕܵܢܵܐ ܕܐܲܦܸܩ ܠܐܕܵܡ ܡ̣ܢ ܦܪܕܝܣܵܐ܁|
    block |܃ܐܝܟ ܕܒܼܚܡܬܼܵܐ [܁܁܁] ܐܦܸܩ ܐܸܢܘܿܢ ܠܗܘܿܢ ܥܲܡ ܐܵܕܸܵܡ|
    block |ܕܒܼܐܕܵܡ ܘܒܼܗܘܿܢ ܢܫܝܼܢ ܐܪܥܵܐ ܠܚ̈ܝܹܐ ܕܐ̄ܢܫܐ܁|
    block |܃ܒܗܕܐ ܬܹܢܘܝܵ ܒܕܲܪ ܐܢܘܿܢ ܒܐܬܪ̈ܘܵܬܼܵܐ|
    block |ܕܠܵܐ ܢܸܙܕܠܗܲܝ ܥܘܡܪܐ ܕܐܪܵܥܵܐ ܡܣܓܐ ܩܛܠܐ܁|
    block |܃ܐܠ̣ܘ ܩܘܝܼܘ ܒܲܚܕܵܐ ܕܘܼܟܵܐ ܐܲܝܟ ܕܐܬܪܥܝܼܘ|
    block |ܣܵܓ̇ܝܹܢ ܗ̄ܘ̣ܵܘ ܛܵܒܼ ܘܣܵܥܹ̇ܝܢ ܠܕܡܵܐ ܒܪܓܲܬܼ ܐܪܥܵܐ܁|
    block |܃ܐܠ̣ܘ ܟܬܪܘ ܒܐܪܥ ܒܵܒܸܠ ܡܓܕܠ ܡܪܕܐ|
    block |ܡܪܕܝܼܢ ܗ̄ܘ̣ܵܘ ܒܵܗ̇ ܥܲܠ ܟܐܢܘܼܬܼܵܐ ܐܝܟ ܪܓܲܬܗܘܿܢ܁|
    block |܃ܐܠ̣ܘ ܠܵܐ ܝܗ̣ܒ ܐܦܦܣܝܼܣ ܥܲܠ ܒܘܼܕܪܗܘܿܢ|
    block |ܥܘ̣ܠܵܐ ܥܦܝܼܦܵܐ ܡܬܬܘܣܲܦ ܗ̄ܘ̣ܵܐ ܒܒܹܝܬ ܡܥܡܪܗܘܿܢ܁|
    block |܃ܫܦܝܼܪ ܡܕܝܢ ܠܦܲܓ ܐܢܘܿܢ ܘܒܲܕܲܪ ܐܸܢܘܿܢ|
    block |ܕܠܵܐ ܟܢܝܼܫܘܼܬܗܘܿܢ ܬܣܓܹܐ ܥܘ̣ܠܵܐ ܘܬܸܕܠܘܿܝܝ ܫܝܢܵܐ܁|
    block |܃ܒܦܩ̣ܘ ܡ̣ܢ ܒܒܸܠ ܠܡܦܠܲܝܝ ܐܪܥܵܐ ܕܐܫܬܕܲܪܘ ܠܵܗ̇|
    block |ܘܟܼܠ ܚܲܕ ܡܸܢܗܘܿܢ ܐܫܩܸܠ ܠܐܬܪܵܐ ܕܣܵܡܹܗ ܪܸܡܙܵܐ܁|
    block |܃ܐܝܟ ܗܕܝܼܠܵܐ ܗܘ̤ܵܐ ܠܗܘܿܢ ܕܲܡܙܵܐ ܐܲܠܵܗܵܝܵܐ|
    block |ܘܚܵܘܝܼ ܐܢܘܿܢ ܫܒܝܼܠ ܡܪܕܝܼܬܼܵܐ ܕܠܟܼܠ ܦܸܢ̈ܝܵܢ܁|
    block |܃ܠܗܘܿܢ ܐܬܠܘܝܼ ܗ̇ܘ ܦܘܼܫܕܵܢܵܐ ܕܦܠܸܓ ܐܸܢܘܿܢ|
    block |ܡܡܗܘܿܢ ܫܢܝܼ ܠܐܬܼܪ̈ܘܬܐ ܕܒܹܝܬܼ ܡܲܥܡܪܗܘܿܢ܁|
    block |܃ܒܕܡܘܼܬ ܪܲܒܵܐ ܗܘ̤ܵܐ ܠܗܘܿܢ ܪܡܙܵܐ ܠܫܒܼܪ̈ܝ ܠܸܒܵܐ|
    block |ܘܚܟܸܡ ܐܢܘܿܢ ܠܡܥܡܪ ܒܐܲܪܥܵܐ ܕܐܫܬܕܲܪܘ ܠܵܗ̇܁|
    block |܃ܣܦܪܐ ܡܗܝܪܐ ܟܬܲܒܼ ܥܲܠ ܠܘܚܹ̈ܐ ܕܪ̈ܥܝܢܲܝܗܘܿܢ|
    block |ܘܐܠܸܦ ܐܢܘܿܢ ܠܡܸܩܪܵܐ ܫܲܦܝܼܪ ܒܡܸܠܬܼܵܐ ܕܒܼܗܘܿܢ܁|
    block |ܩܪ̣ܘ ܘܐܸܬܼܗܓܵܘ ܒܟܬܝܼܒ̈ܬܐ ܕܚܘܼܫܒܲܝ̈ܗܘܿܢ܃|
  block
    block |ܘܦܫܩܘ ܚܲܝܠܵܐ ܕܟܼܣܐ ܒܡܲܡܡܠܠܵܐ ܕܠܫܢܲܝ̈ܗܘܿܢ܁|
    block |܃ܗܘ̤ܘ ܪ̈ܒܢܹܐ ܠܡܡܠܠܵܐ ܚܲܕܬܵܐ ܕܐܵܘܠܸܕ ܠܸܒܗܘܿܢ|
    block |ܘܣܡ̣ܘ ܩܢܘܢܹ̈ܐ ܠܕܘܒܵܪ ܚܝܹ̈ܐ ܐܪ̈ܥܢܝܹܐ܁|
    block |ܥܲܡܹܗ ܕܡܡܠܠܐ ܩܢܵܘ ܢܘܣܦܬܼܵܐ ܠܡܚܐ ܒܛܟܼܣܵܐ܁|
    block |ܘܫܪܝܼܘ ܗܪܓܝܼܢ ܒܫܦܝܼܪ̈ܬܐ ܕܦܓܼܪܐ ܘܢܲܦܫܵܐ܁|
    block |܃ܠܝܘܬܪܢ ܡܕܝܢ ܗܘ̤ܬ ܗ̇ܝ ܕܲܗܘ̤ܬ ܒܐܣܟܹܝܡ ܚܡܵܬܐ|
    block |ܘܚܟܝܡܐܝܼܬ ܣܥܪܵܗ̇ ܛܒܼܵܐ ܨܝܕ ܒܝܼܫܘܬܢ܁|
    block |܃ܚܘܼܒܵܐ ܘܪ̈ܚܡܹܐ ܡܠܝܵܐ ܟܠܗ̇ ܘܠܵܐ ܐ̄ܢܫ ܝ̇ܕܥ|
    block |ܘܥܠܲܬܼ ܫܝܢܵܐ ܗ̣̄ܝ ܠܒܢܝ̈ܢܫܐ ܘܠܪ̈ܘܚܢܹܐ܁|
    block |܃ܡܠܘܠܵܐ ܕܫܲܝܢܵܐ ܝܗ̣ܒ ܦܘܠܓܼܐ ܕܒܠܫܢܹ̈ܐ|
    block |ܘܥܬܲܪܘ ܡܢܹܗ ܐܪ̈ܥܢܝܹܐ ܘܫܡܝܢܹ̈ܐ܁|
    block |܃ܚܙ̣ܵܘ ܪ̈ܘܚܢܹܐ ܚܘܼܒܵܐ ܕܚܵܘܝܼ ܛܒܼܵܐ ܠܓܸܢܣܲܢ|
    block |ܘܩܢ̣ܘ ܣܒܼܪܐ ܕܐܝܬ ܗ̄ܘ̣ ܣܒܼܪܐ ܠܐܒܼܝܼܕܘܼܬܲܢ܁|
    block |܃ܚ̣ܙܵܘ ܕܬܫܢܚܠܦ ܩܵܠ ܠܘܵܚܵܡܵܐ ܠܘܵܬ ܢܝܼܚܘܼܬܵܐ|
    block |ܘܗܦܟܼܘ ܢܓܼܕܹ̈ܐ ܗܘ̤ܘ ܒܘܣܡܵܐ ܠܡܬܢܓܕܢܹ̈ܐ܁|
    block |܃ܢܓܕ̈ܐ ܩܫܝ̈ܐ ܡܠܹܐ ܗ̄ܘ̣ܵܐ ܩܠܐ ܗ̇ܘ ܕܬܵܘ ܢܚܘܬ|
    block |ܘܗܦܟܘܼܗܝ ܪ̈ܚܡܹܐ ܘܢܚܸܬܘ ܦܠܓܼܘ ܕܫܢܹ̈ܐ ܕܫܲܝܢܵܐ܁|
    block |܃ܫܝܢܵܐ ܦܠܓܼ ܒܐܸܣܟܹܝܡ ܚܡܬܼܵܐ ܪܵܚ̇ܡ ܐ̄ܢܵܫܐ|
    block |ܕܕܠܡܵܐ ܢܪܢܘܲܢ ܒܢܲܝ̈ ܚܸܪܝܒܵܐ ܕܪܚ̇ܡ ܥܘ̣ܠܵܐ ܗ̄ܘ̣܁|
    block |܃ܪܗܒܼܘܢ ܚ̈ܝܐ ܡܙܓ ܥܲܡ ܩܵܠܵܐ ܘܐܫܩܝܼ ܐܸܢܘܿܢ|
    block |ܕܢܨܘܪ ܐܪܙܐ ܕܗ̇ܝ ܕܥܬܼܝܼܕܼܵܐ ܒܫܘܼܠܵܡ ܙܘܒܼܢܹ̈ܐ܁|
    block |܃ܐ̄ܪܙܐ ܨܵܪ ܒܹܗ ܒܗܵܢ ܦܘܼܠܓܼܵܐ ܕܒܐܣܟܹܝܡ ܚܸܡܥܬܼܵܐ|
    block |ܕܗ̇ܝ ܡܘܗܲܒܼܬܼܵܐ ܕܝܼܗܒ̣ ܠܫܠܝܼܚܹ̈ܐ ܒܐܣܟܹܝܡ ܢܘܼܪܵܐ܁|
    block |܃ܗ̇ܝ ܕܥܬܼܝܼܕܼܵܐ ܩܕܡ ܒܕܸܩ ܒܗܵܕܹܐ ܕܗܘ̤ܬ|
    block |ܕܡܵܐ ܕܡܬܥܓܝܐ ܠܵܐ ܬܬܢܟܼܪܹܐ ܠܥܝܢ ܚܙ̈ܝܹܐ܁|
    block |܃ܥܬܝܼܪ ܗ̄ܘ̣ܵܐ ܕܢܓܠܐ ܩܢܘܿܡܹ̈ܐ ܕܥܲܡܹܗ ܒܠܫܵܢ ܐ̄ܢܵܫܵܐ|
    block |ܘܝܗܒ̣ ܠܫܢܹ̈ܐ ܐܝܟ ܠܫܢܹ̈ܐ ܐܝܟ ܪܗܒ̣ܘܢܵܐ܁|
    block |܃ܐܘܼܪܚܵܐ ܕܫܵܝܢܵܐ ܕܪܫ̣ ܠܲܢ ܩܵܠܵܐ ܕܦܠܓ ܐ̄ܢܫܐ|
    block |ܕܢܪܕܹܐ ܠܘܥܕܵܐ ܕܠܡܐܹܝܢ ܫܝܢܵܐ ܕܐܲܠܗܘܼܬܼܵܐ܁|
    block |܃ܒܘܿܕܵܩ ܩܢܘܿܡܹ̈ܐ ܕܒܼܪܐ ܘܪܘܼܚܵܐ ܓ̣ܠܐ ܘܐܠܸܦ ܠܲܢ|
    block |ܕܥܡܹܗ ܕܐܒܼܵܐ ܦܠܓܼܘ ܥܡܡܹ̈ܐ ܘܝܗ̣ܒܘ ܠܫܢܹ̈ܐ܁|
    block |܃ܗܢܘܿܢ ܦܠܓܼܘ ܗ̇ܘ ܦܘܼܠܓܼܵܐ ܕܒܐܣܟܹܝܡ ܪܘܼܓܼܙܵܐ|
    block |ܘܗܢܘܿܢ ܬܘܼܒ ܝܗܒ̣ܘ ܚܲܝܠܵܐ ܕܡܢܗܘܿܢ ܒܚܸܙܘܵܐ ܕܢܘܼܪܵܐ܁|
    block |܃ܚܹܝܠ ܐܝܼܬܘܬܐ ܝܼܠܸܦܘ ܡܝܘ̈ܬܹܐ ܡ̣ܢ ܬܪܬܝܗܹܝܢ|
    block |ܕܕܝܼܠܹܗ ܐܢܹܝܢ ܩܕܡܝ̈ܬܐ ܘܐ̄ܚܪ̈ܝܬܐ܁|
    block |܃ܠܹܗ ܚܝܒܝܼܢ ܚܕܵܐ ܬܵܘܕܝܼܬܼܵܐ ܠܗ̇ܘ ܡܬܩܸܢ ܟܠ|
    block |ܕܚܘܝܼ ܚܘܼܒܹܗ ܘܚܲܟܸܡ ܐܢܘܿܢ ܒܲܣܬܝܼܪ̈ܬܹܗ܀|
block |ܥܲܠ ܡܲܟܼܝܼܟܘܼܬܼܵܐ|
  block
    block |ܥܲܠ ܡܲܟܼܝܼܟܘܼܬܼܵܐ|
  block
    block |܃ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܸܫܬܝܼܢ ܩܸܫܬܼܵܐ|
    block |܃ܕܥܲܠ ܡܲܟܼܝܼܟܘܼܬܼܵܐ|
  block
    block |܃ܒܡܸܠܲܬ ܫܲܝܢܵܐ ܨܵܕܹܗ ܠܥܵܠܡܵܐ ܡܵܪܹܗ ܕܥܵܠܡܵܐ|
    block |ܘܟܒܸܫ ܟܲܕܢܹܗ ܒܢܝܼܪܵܐ ܢܚܝܼܵܐ ܕܒܲܣܝܼܡܘܼܬܹܗ܁|
    block |܃ܒܡܲܟܝܼܟܘܼܬܼܵܐ ܡܲܟܸܟ ܥܘܼܫܢܵܐ ܕܪܵܘܡܵܐ ܘܥܘܼܡܩܵܐ|
    block |ܘܐܲܠܸܦ ܐܸܢܘܿܢ ܕܢܸܪܕܘܿܢ ܒܐܘܼܪܚܵܐ ܕܡܲܟܝܼܟܘܼܬܼܵܐ܁|
    block |܃ܡܨܝܼܕܬܵܐ ܕܫܲܝܢܵܐ ܐܲܪܡܝܼܢ ܥܲܠ ܟܠ ܘܨܵܕܲܬ̤ ܟܠܵܐ|
    block |ܘܲܬܪܣܝܼ ܐܸܢܘܿܢ ܒܐܘܼܟܼܠܵܐ ܢܝܼܚܵܐ ܕܡܸܠܲܬܼ ܦܘܼܡܹܗ܁|
    block |܃ܢܘܼܪܵܐ ܕܚܘܼܒܹܗ ܐܲܪܡܝܼ ܒܐܲܪܥܵܐ ܡܲܠܝܲܬ̤ ܟܘܼܒܹ̈ܐ|
    block |ܘܛܠܸܩ ܝܲܪܵܐ ܕܡܵܝܘܿܬܼܘܵܬܼܵܐ ܘܐܵܘܥܝܼܘ ܚܲܝܹ̈ܐ܀|
    block |܃ܒܢܘܼܗܪܵܐ ܕܲܫܡܹܗ ܪܵܕܦܹܗ ܠܚܸܫܟܵܐ ܕܠܵܐ ܝܼܕܲܥܵܬܐ|
    block |ܘܲܚܙܵܘ ܐ̄ܢܫܵܐ ܚܹܝܠ ܐܝܼܬܼܘܬܹܗ ܘܗܲܝܡܸܡܘ ܒܲܫܡܹܗ܁|
    block |܃ܒܩܵܠ ܦܘܼܩܵܕܵܟܵܘ̈ܗܝ ܡܲܕܟܹܗ ܠܥܵܠܡܵܐ ܚܲܣܝܼܪ ܗܵܘܢܵܐ|
    block |ܘܩܢܐ ܛܥܡܵܐ ܕܚܲܠܝܘܼܬܼ ܚܲܝܹ̈ܐ ܕܚܲܕ ܒܵܪ[܁܁܁]ܐ܁|
    block |܃ܒܡܲܝܵ̈ܐ ܕܪ̈ܲܚܡܹܐ ܐܲܫܝܼܓܼ ܐ̄ܢܫ̈ܐ ܕܐܣܢܝܼ ܥܵܘ̣ܠܵܐ|
    block |ܘܐܲܩܢܝܼ ܐܸܢܘܿܢ ܫܘܼܦܪܵܐ ܥܲܐܝܵܐ ܕܙܲܕܝܼܩܘܼܬܼܵܐ܁|
    block |ܒܢܘܼܪܵܐ ܕܪܘܼܚܵܐ ܢܲܣܟܹܗ ܠܨܲܠܡܹܗ ܡܲܬܩܸܢ ܟܠܵܐ܃|
  block
    block |ܘܚܲܕܸܬ ܨܵܪܹܗ ܪܘܼܚܵܢܵܐܝܼܬ ܕܠܵܐ ܬܘܼܒܼ ܢܫܚܬ܁|
    block |܃ܩܲܪܡܹܗ ܕܲܗܒܼܵܐ ܪܘܼܚܵܢܵܝܵܐ ܕܫܸܡ ܐܝܼܬܘܼܬܹܗ|
    block |ܘܣܵܡܹܗ ܒܪܵܘܡܵܐ ܕܠܵܐ ܢܸܬܼܚܲܒܲܠ ܡ̣ܢ ܢܸܟܼܝܵܢܹ̈ܐ܁|
    block |܃ܒܚܘܼܕܲܬܼ ܨܠܲܡܹܗ ܓܠ̣ܐ ܠܲܥܒܼܵܕܵܘ̈ܗܝ ܚܹܝܠ ܚܸܟܼܡܵܬܹ̈ܗ|
    block |ܕܚܲܟܼܝܵܡܐܝܼܬ ܐܲܦܫܝܼ ܠܕܝܼܠܹܗ ܠܘܵܬܼ ܝܼܕܲܥܬܹܗ܁|
    block |܃ܒܚܸܟܼܡܵܐ ܥܲܒܼܕܵܗ̇ ܕܒܼܝܲܕ ܨܲܠܡܹܗ ܢܚܲܕܸܬ ܟܠܵܐ|
    block |ܘܢܹܐܣܘܿܪ ܐ̄ܢܵܫܵܐ ܥܲܡ ܪ̈ܘܼܚܵܢܹܐ ܒܫܲܝܢܵܐ ܕܲܫܡܹܗ܁|
    block |܃ܐܘܼܪܚܵܐ ܚܲܕܬܵܐ ܕܡܲܟܝܼܟܘܼܬܼܵܐ ܕܪܲܫ ܩܕܼܵܡ ܥܲܒܼܕܵܘ̈ܗܝ|
    block |ܕܗܘ̤ ܩܲܕܡܵܝܲܬ ܚܙܲܩ ܒܵܗ̇ ܘܐܸܬܼܵܐ ܠܘܵܬܼ ܬܘܼܩܵܢܵܘ̈ܗܝ܁|
    block |܃ܡܸܠܬܹܗ ܕܐܲܒܼܵܐ ܕܐܝܼܬܼܵܘܗܝ ܟܠܹܗ ܕܡܘܼܬܼܵܐ ܕܐܲܒܼܘܼܗܝ|
    block |ܒܡܲܟܝܼܟܘܼܬܼܵܐ ܨܒܼܵܐ ܕܲܢܫܲܝܸܢ ܠܥܵܠܡܵܐ ܦܠܝܼ̈ܓܹܐ܁|
    block |܃ܕܡܘܼܬܼܵܐ ܕܥܲܒܼܕܵܐ ܫܩܲܠ ܒܵܪܘܿܝܵܐ ܡ̣ܢ ܡܵܝܘܿܬܹ̈ܐ|
    block |ܘܲܡܟܼܝܵܟܼܐܝܼܬ ܬܚܵܘܝܼ ܢܦܲܫܹܗ ܟܣܝܐ ܒܓܸܠܝܵܐ܁|
    block |܃ܠܵܐ ܓܹܝܪ ܚܵܘܝܼ ܟܝܵܢ ܐܝܬܘܼܬܹܗ ܠܥܹܝܢ ܚܲܙܵܝܹ̈ܐ|
    block |ܕܕܲܠܡܵܐ ܢܸܪܢܘܿܢ ܕܚܘܼܬܼܪܵܐ ܚܲܛܦܹܗ ܒܕܓܠܐ ܝܵܬܹܗ܁|
    block |܃ܐܸܣܟܹܝܡ ܥܲܒܼܕܵܐ ܠܒܸܫ ܨܒܼܝܵܢܹܗ ܘܐܬܼܚܵܘܝܼ ܒܹܗ|
    block |ܘܩܵܘܝܼ ܟܝܵܢܹܗ ܒܗ̇ܝ ܕܐܝܼܬܼܵܘܗܝ ܗ̄ܘ̣ܵܐ ܕܠܵܐ ܫܘܼܚܠܵܦܵܐ܁|
    block |ܟܲܣܝܼ ܝܵܬܹܗ ܕܠܵܐ ܡܸܬܕܲܪܟܐ ܡ̣ܢ ܬܘܼܩܵܢܵܘ̈ܗܝ܁|
    block |ܘܲܓܼܠܵܐ ܫܘܼܒܼܚܹܗ ܘܚܵܘܝܼ ܚܲܝܠܹܗ ܒܝܲܕ ܡܲܟܝܼܟܵܐ܁|
    block |܃ܡܲܟܝܼܟܘܼܬܼܵܐ ܐܸܬܼܵܐ ܕܢܠܦ ܠܲܒܼܢܲܝ̈ ܒܲܝܬܹܗ|
    block |ܘܡܲܟܸܟ ܢܲܦܫܹܗ ܒܝܲܕ ܡܲܟܝܼܟܼܵܐ ܕܲܢܣܲܒܼ ܠܲܫܡܹܗ܁|
    block |܃ܒܕܝܼܠܲܢ ܚܵܘܝܼ ܡܲܟܼܝܼܟܘܼܬܹܗ ܘܚܹܝܠ ܚܸ̈ܟܼܡܵܬܹܗ|
    block |܃ܘܠܵܘ ܒܲܟܼܝܵܢܹܗ ܘܠܵܐ ܡܸܬܼܡܲܟܲܟ ܘܠܵܐ ܡܸܬܼܝܲܬܲܪ|
    block |܃ܕܡܘܼܬܼܵܐ ܕܥܲܒܼܕܵܐ ܡܲܟܸܟ ܢܦܲܫܹܗ ܠܦܘܼܬܼ ܗ̇ܝ ܕܝܼܪܸܒܼ|
    block |ܘܠܵܐ ܐܸܫܬܲܒܼܗܲܪ ܒܲܫܒܝܼܚܹ̈ܐ ܕܪܵܡܘܼܬܼ ܟܲܣܝܵܐ܁|
    block |܃ܒܢܲܦܫܹܗ ܩܲܒܼܥܵܗ̇ ܠܡܲܟܼܝܼܟܼܘܼܬܼܵܐ ܐܲܝܟ ܡܲܚܙܝܼܬܼܵܐ|
    block |ܕܢܸܚܙܘܿܢ ܐ̄ܢܵܫܵܐ ܠܲܩܢܘܿܡܲܝ̈ܗܘܿܢ ܘܢܸܣܢܘܿܢ ܚܘܼܬܼܪܵܐ܁|
    block |܃ܥܕܲܡܵܐ ܠܡܵܘܬܐ ܡܲܟܸܟ ܢܲܦܫܹܗ ܡܸܛܠ ܐ̄ܢܫ̈ܐ|
    block |ܘܨܲܠܒܼܵܗ̇ ܥܲܡܹܗ ܠܡܵܝܘܿܬܘܼܬܼܵܐ ܕܲܝܸܢܝܼ ܓܸܢܣܹܗ܁|
    block |܃ܡܝܼܬ ܡܛܠ ܟܠ ܘܐܲܝܼܚ ܠܟܼܠܵܐ ܒܚܝܠ ܢܵܣܘܿܒܹܗ|
    block |ܘܪܲܥܝܼ ܠܥܵܠܡܵܐ ܥܲܡ ܨܒܼܝܵܢܵܐ ܕܫܲܝܸܢ ܒܹܗ ܟܠ܁|
    block |܃ܡܛܠ ܗܵܕܹܐ ܡ̇ܟܸܟ ܢܦܲܫܹܗ ܘܢܲܚܸܬ ܠܲܫܝܘܿܠ|
    block |ܕܲܢܪܝܼܡ ܐܢܵܫܵܐ ܡ̣ܢ ܡܘܼܟܵܟܼܵܐ ܕܡܵܝܘܿܬܘܼܬܼܵܐ܁|
    block |܃ܘܡܛܠ ܕܲܫܕܵܐ ܢܲܦܫܹܗ ܠܡܵܘܬܼܵܐ ܘܐܲܝܼܚ ܠܟܼܠܵܐ|
    block |ܐܵܦ ܒܵܪܘܿܝܵܐ ܝܩܲܪܹܗ ܒܲܫܡܵܐ ܕܥܠܵܝ ܡ̣ܢ ܟܠ܁|
    block |܃ܒܡܲܟܝܼܟܘܼܬܼܵܐ ܢܨܲܚ ܘܐܸܬܼܪܲܡܪܲܡ ܠܥܠ ܡ̣ܢ ܡܵܘܘܬܵܐ|
    block |ܘܐܲܠܸܦ ܐܵܦ ܠܲܢ ܕܲܒܼܡܘܼܟܵܟܼܵܐ ܢܙܟܐ ܠܚܲܫܹ̈ܐ܁|
    block |܃ܘܐܸܢ ܡܲܟܼܝܼܟܼܵܐ ܕܠܲܒܼܫܹܗ ܪܵܡܵܐ ܡܲܟܟ ܢܲܦܫܹܗ|
    block |ܡ̇ܢ ܢܫܬܩܠ ܒܚܘܼܬܼܪܵܐ ܣܲܟܼܵܐܐ ܕܡܵܘܒܸܕ ܢܦܲܫܹܗ܁|
    block |܃ܐܸܢ ܥܬܝܼܪܵܐ ܡܣܟܢ ܥܘܼܬܼܪܵܐ ܕܲܫܒܝܼܚܵ̈ܬܹܗ|
    block |ܡ̇ܢ ܢܸܬܫܲܒܼܗܲܪ ܒܲܕܠܵܐ ܕܝܼܠܹܗ ܐܲܝܟ ܕܲܒܕܼܝܼܠܹܗ܁|
    block |܃ܐܸܢ ܒܲܪ ܚܹܐܪܹ̈ܐ ܡܲܟܸܿܟ ܢܦܲܫܹܗ ܘܦܘܿܩ ܥܒ̈ܕܹܐ|
    block |ܡ̇ܢ ܠܵܐ ܢܸܦܠܘܝܝ ܥܲܒܕܘܼܬ ܚܘܼܒܵܠ ܠܲܢܚܲܪܪܵܢܹܗ܁|
    block |܃ܐܸܢ ܙܲܕܝܼܩܵܐ ܡܢ̣ܵܐ ܠܲܩܢܘܿܡܹܗ ܥܲܡ ܚܲܛܵܝܹܐ|
    block |ܡ̇ܢ ܠܵܐ ܢܫܦܥ ܥܲܡ̈ܠܹܐ ܕܢܲܦܫܹܗ ܚܠܵܦ ܗܲܕܵܡܵܘ̈ܗܝ܁|
    block |܃ܗܘ̤ ܒܲܩܢܘܿܡܹܗ ܕܪܲܫ ܠܲܢ ܐܘܼܪܚܵܐ ܕܡܲܟܼܝܼܟܘܼܬܼܵܐ|
    block |ܬܵܘ ܢܸܬܼܡܲܟܲܟ ܕܠܵܐ ܢܸܬܼܢܲܟܼܪܹܐ ܠܡܘܼܠܟܵܢ ܚܲܝܹ̈ܐ܁|
    block |܃ܗܘ̤ ܚܵܘܝܼ ܠܲܢ ܕܲܒܼܡܘܼܟܵܟܼܵܐ ܫܩܲܠ ܙܵܟܼܵܘܼܬܼܵܐ|
    block |ܘܪܲܡܪܸܡ ܗܘ̤ ܠܹܗ ܘܠܲܟܼܢܵܘ̈ܬܹܗ ܡ̣ܢ ܡܘܼܟܵܟܼܵܐ܁|
    block |ܗܘ̤ ܐܲܠܸܦ ܠܲܢ ܢܝܼܫܵܐ ܚܲܝܵܐ ܕܲܢܕܲܡܹܐ ܒܹܗ܃|
  block
    block |ܢܸܚܢܹܐ ܒܙܵܥܹܐ ܘܲܒܼܗܲܕܵܡܹ̈ܐ ܠܘܵܬܼ ܡܘܼܟܵܟܼܵܐ܁|
    block |܃ܒܡܲܟܝܼܟܘܼܬܼܵܐ ܙܪܲܥ ܝܘܼܠܦܵܢܹܗ ܒܐܲܪܥܵܐ ܕܐ̄ܢܵܫܵܐ|
    block |ܘܐܵܘܥܝܼܘ ܐ̄ܢܵܫ̈ܐ ܦܸܐܪܹ̈ܐ ܚܠܲܝ̈ܐ ܕܡܲܟܝܼܟܘܼܬܼܵܐ܁|
    block |܃ܒܡܲܟܝܼܟܘܼܬܼܵܐ ܨܵܕܹܗ ܠܥܵܠܡܵܐ ܒܲܥܪܝܼܪܵܝܵܐ|
    block |ܘܐܲܥܸܠ ܚܵܒܼܫܹܗ ܠܓܼܘ ܡ̣ܢ ܚܸܣܢܹ̈ܐ ܕܡܲܟܝܼܟܘܼܬܼܵܐ܁|
    block |܃ܒܡܲܟܝܼܟܘܼܬܼܵܐ ܫܕܵܗ̇ ܠܲܡܨܝܼܕܬܹܗ ܒܝܲܡܵܐ ܕܐ̄ܢܵܫ̈ܐ|
    block |ܘܚܡܠܬ̤ ܨܲܝܼܕܵܐ ܕܡܲܟܿܝܟܘܼܬܼܵܐ ܕܨܵܕܘܼܗܝ ܪ̈ܚܡܹܐ܁|
    block |܃ܒܡܲܛܝܼܟܘܼܬܼܵܐ ܐܲܟܼܪܸܙ ܡܸܠܵܘ̈ܗܝ ܒܐܸܕܢܲܝ̈ ܟܠܢܵܫ|
    block |ܕܠܵܐ ܢܬܥܣܲܩ ܩܵܠ ܝܘܠܦܵܢܵܐ ܥܲܠ ܝܵܠܘܿܦܹ̈ܐ܁|
    block |܃ܢܝܼܪܵܐ ܢܝܼܚܵܐ ܩܪܵܗ̇ ܠܲܣܒܲܪܬܹܗ ܩܕܼܵܡ ܫܵܡܘܿܥ̈ܐ|
    block |ܕܠܵܐ ܢܬܪܦܹܐ ܕܲܥܝܵܢ ܐ̄ܢܵܫܵܐ ܡ̣ܢ ܦܘܼܠܚܵܢܵܗ̇܁|
    block |܃ܢܝܼܪܝ ܠܲܡ ܒܲܣܝܼܡ ܠܐܲܝܢܵܐ ܕܦܠܚ ܡܲܟܼܝܼܟܼܵܐܝܼܬܼ|
    block |ܘܛܵܒܼ ܩܲܠܝܼܠܵܐ ܡܘܒܲܠ ܡܸܠܲܝ̈ ܠܕܛܥܢ ܠܵܗ̇܁|
    block |܃ܘܐܸܢܗܘ̤ ܕܥܣܲܩܵܐ ܒܲܡܠܹܐ ܙܲܒܼܢܵܐ ܩܕܼܵܡ ܚܘܼ̈ܬܚܵܬܹܗ|
    block |ܗܵܐ ܠܘܼܒܵܒܼܵܐ ܕܦܘܼܪܥܵܢ ܐܲܓܼܪܵܐ ܛܵܒܼ ܡ̣ܢ ܥܲܡ̈ܠܹܐ܁|
    block |܃ܒܝܼ ܢܸܬܼܕܲܡܹܐ ܐܲܝܢܵܐ ܕܡܲܡܐܸܢ ܡ̣ܢ ܦܘܠܚܵܢܵܐ|
    block |ܕܦܸܠܚܲܬ ܒܲܩܢܘܿܡܝ ܐܲܪܥܵܐ ܕܐ̄ܢܫ̈ܐ ܘܲܕܪ̈ܘܼܚܢܐ܁|
    block |܃ܒܝܼ ܢܸܬܕܲܡܹܐ ܐܲܝܢܵܐ ܕܡܫܦܠ ܡ̣ܬ ܥܣܩ̈ܬܐ|
    block |ܕܕܵܫܸܬ ܥܘܼܩܣܵܐ ܕܡܵܘܬܼܵܐ ܝܲܥܢܵܐ ܒܗܲܢܝܼܐܘܼܬܼܵܐ܁|
    block |܃ܡ̣ܢ ܕܝܠܝܼ ܢܹܐܠܲܦ ܐܲܝܢܵܐ ܕܚܵܢܹܐ ܠܢܝܼܫܵܐ ܢܝܼܚܵܐ|
    block |ܘܗܵܐ ܡܸܬܼܥܲܐܹܐ ܠܘܵܬܼ ܪܘܼܡܪܵܡܵܐ ܕܠܵܐ ܡܸܬܼܡܪܲܟ܁|
    block |܃ܒܡܲܟܝܼܟܘܼܬܼܵܐ ܙܟܲܝ ܡܲܟܝܼܟܵܐ ܠܥܵܠܡܵܐ ܪܵܡܵܐ|
    block |ܬܵܘ̇ ܐܸܬܼܡܲܟܲܟܼܘ ܒܢܲܝ̈ ܕܲܝܼܚܵܐ ܘܣܲܒܼܘ ܪܘܼܡܪܵܡܵܐ܁|
    block |܃ܒܡܲܟܝܼܟܘܼܬܼܵܐ ܫܒܲܝܗܝ ܠܲܛܪܘܼܢܵܐ ܕܫܲܠܒܸܕ ܐ̄ܢܫ̈ܐ|
    block |ܬܵܘ ܢܸܓܼܕܘܿܠ ܠܹܗ ܟܠܝܼܠ ܙܵܟܼܘܬܼܵܐ ܒܡܲܟܝܼܟܘܼܬܼܵܐ܁|
    block |܃ܒܡܲܟܝܼܟܘܼܬܼܵܐ ܕܵܫܹܗ ܠܡܵܘܬܵܐ ܕܕܵܫ ܠܲܟܝܵܢܲܢ|
    block |ܢܕܘܿܫ ܚܘܼ̈ܬܚܵܬܹܗ ܒܡܲܟܼܝܼܟܘܼܬܼܵܐ ܒܕܘܼܡܝܵܐ ܕܝܼܠܹܗ܁|
    block |܃ܒܡܲܟܝܼܟܘܼܬܵܐ ܢܹܐܣܘܿܪ ܚܘܼܒܲܢ ܠܘܵܬܼ ܡܘܼܟܵܟܹܗ|
    block |ܕܠܵܐ ܢܬܪܦܹܐ ܡ̣ܢ ܡܘܼܠܟܵܢܹ̈ܐ ܕܥܬܝܼܪܵܬܼܵܐ܁|
    block |܃ܒܡܲܟܝܼܟܘܼܬܼܵܐ ܓܡܲܪܘ ܨܒܼܝܵܢܹܗ ܓܲܡܪ̈ܝ ܚܘܼܒܹܗ|
    block |܃ܘܫܵܘܬܸܦ ܐܸܢܘܿܢ ܒܲܫܒܝܼܚ̈ܬܵܐ ܕܩܲܒܸܠ ܘܝܼܪܸܒ̣|
    block |܃ܒܡܟܝܼܟܘܼܬܼܵܐ ܩܪܒܼ ܗܵܒܹܝܠ ܐܸܡܪܵܐ ܕܡܲܟܝܼܟ|
    block |ܘܡܲܟܝܼܟ ܗ̄ܘ̣ܵܐ ܛܵܒܼ ܨܒܼܝܵܢ ܢܲܦܫܹܗ ܡ̣ܢ ܩܘܼܪܒܵܢܗ܁|
    block |܃ܡܲܟܝܼܟ ܢܲܦܫܵܐ ܕܒܝܼܝ ܨܸܒܼܝܵܢܹܗ ܥܲܡ ܩܘܼܪܒܵܢܹܗ|
    block |ܘܣܲܠܸܩ ܕܸܒܚܹܗ ܘܨܸܒܼܝܵܢ ܢܲܦܫܹܗ ܠܘܵܬ ܬܲܪܥܘܼܬܼܵܐ܁|
    block |܃ܡܟܝܟܘܼܬܵܐ ܥܒܲܕܼܬܹܗ ܠܲܚܫܘܿܟ ܠܥܸܠ ܡ̣ܢ ܡܵܘܵܬܼܵܐ|
    block |ܘܐܵܘܥܝܼ ܓ̈ܦܹܐ ܠܐ ܡܝܘܿܬܹ̈ܐ ܠܘܵܬܼ ܚܲܝܘܼܬܵܐ܁|
    block |܃ܐܘ ܡܝܘܬܿܐ ܕܟܼܠܹܗ ܐܘܼܟܠܐ ܗ̄ܘ̣ ܕܡܵܝܘܿܬܘܼܬܼܵܐ|
    block |ܕܦܠܛ ܢܦܫܹܗ ܡ̣ܢ ܦܘܼܡ ܡܵܘܬܼܵܐ ܐܲܪܝܵܐ ܝܲܥܢܵܐ܁|
    block |܃ܐܵܦ ܢܘܿܚ ܢܝܼܚܵܐ ܒܡܲܟܝܼܟܼܘܼܬܼܵܐ ܟܒܸܫ ܝܲܨܪܹܗ|
    block |ܘܲܒܼܚܘܼ ܡܣܵܢܹܗ ܙܟܼܵܐ ܠܲܩܪܵܒܼܵܐ ܕܡܲܝܵ̈ܐ ܟܬܝܼ̈ܫܹܐ܁|
    block |܃ܐܘ ܝܲܩܝܼܪܵܐ ܕܲܛܒܲܥ ܡܸܕܪܹܗ ܒܡܲܝܵܐ ܕܚܫܹ̈ܐ|
    block |ܕܛܲܥܢܘܼܗ̇ ܓܲܠܠܹ̈ܐ ܠܝܲܩܝܼܪܘܼܬܹܗ ܘܠܵܐ ܐܬܛܒܲܥ܁|
    block |܃ܒܗܵܕܹܐ ܐܘܼܪܚܵܐ ܕܡܲܟܝܟܼܘܼܬܼܵܐ ܪܕܵܐ ܐܵܦ ܐܲܒܼܪܵܡ|
    block |ܘܲܡܢܲܥ ܘܲܡܛܵܐ ܠܘܵܬܼ ܫܘܼܠܵܡܵܐ ܕܦܘܼܪܥܵܢ ܐܲܓܼܪܵܐ܁|
    block |܃ܠܡܲܟܝܼܟܘܼܬܼܵܐ ܐܲܫܠܸܡ ܢܲܦܫܹܗ ܐܲܝܟ ܕܲܠܪܵܒܵܐ|
    block |ܘܝܼܠܸܦ ܡܸܢܵܗ̇ ܠܡܸܬܗܲܓܵܝܘܼ ܠܫܸܡ ܒܵܪܘܿܝܵܐ܀|
    block |܃ܐܘ ܬܠܡܲܝܼܕܵܐ ܕܝܼܠܸܦ ܘܐܲܠܸܦ ܠܹܗ ܘܲܠܕܝܼܠܹܗ|
    block |ܘܦܲܫܸܩ ܐ̄ܪ̈ܙܹܐ ܕܫܸܡ ܐܝܼܬܘܼܬܼܵܐ ܠܲܒܼܢܲܝ̈ ܓܸܢܣܹܗ܁|
    block |ܐܘ ܥܲܬܝܼܪܵܐ ܕܲܩܢܵܐ ܥܘܼܬܼܪܵܐ ܘܡܲܟܝܼܟܘܼܬܼܵܐ܃|
  block
    block |ܘܠܵܐ ܐܸܬܼܪܵܘܪܲܒܼ ܒܐܪ̈ܥܢܚܵܬܐ ܐܝܟ ܕܲܒܼܕܝܼܠܹܗ܁|
    block |܃ܥܲܦܪܵܐ ܫܝܼܛܵܐ ܩܪܵܐ ܠܲܩܢܘܿܡܹܗ ܩܕܼܵܡ ܒܵܪܘܿܝܹܗ|
    block |ܘܕܐܙܥܲܪ ܢܲܦܫܹܗ ܥܲܒܼܕܹܗ ܪܹܫܵܐ ܕܚܲܝܹ̈ܐ ܡܠܝܼ̈ܟܹܐ܁|
    block |܃ܐܲܒܼܪܵܡ ܢܸܗܘܹܐ ܐܲܝܟ ܡܲܚܙܝܼܬܼܵܐ ܠܩܲܢܝܲܝ̈ ܥܘܼܬܼܪܵܐ|
    block |ܘܠܵܐ ܢܸܬܬܪܝܼܡܘܿܢ ܒܥܸܠܲܬܼ ܥܘܼܬܼܪܵܐ ܥܲܠ ܡܲܟܼܝܼܟܹ̈ܐ܁|
    block |܃ܠܵܐ ܬܸܫܬܲܒܲܗܲܪ ܩܢܹܐ ܩܸܢܝܵܢܹ̈ܐ ܒܩܸܢܝܵܢ ܙܲܒܼܢܵܐ|
    block |ܕܗܵܐ ܗܘ̤ ܙܒܲܢܵܐ ܡܲܟܸܣ ܚܘܼܬܼܪܵܟ ܒܝܲܕ ܫܘܼܚܵܠܵܘ̈ܗܝ܁|
    block |܃ܘܥܒ̇ܪ ܙܲܒܼܢܵܐ ܘܥܵܒ̇ܪ ܥܘܼܬܼܪܵܐ ܥܲܡ ܩܸܢܝܵܢܵܘ̈ܗܝ|
    block |ܘܒܵܛܸܠ ܚܘܼܬܪܵܐ ܘܢܵܚܸܬ ܠܲܫܝܘܿܠ ܨܵܘܪܵܐ ܪܵܡܵܐ܁|
    block |܃ܠܡܵܢܵܐ ܚܬܝܼܪ ܐܲܢ̄ܬ ܒܲܕܠܵܐ ܕܝܠܵܟ ܒܲܪ ܡܵܝܘܿܬܹܗ|
    block |ܠܡ̇ܢ ܡܸܬܓܼܐܹܐ ܐܲܢ̄ܬܿ ܒܐܲܪ̈ܥܵܢܝܵܬܼܵܐ ܕܠܵܐ ܡܘ̈ܝܢ ܠܵܟ܁|
    block |܃ܐܢ̄ܬ ܥܲܦܪܵܐ ܐܲܢ̄ܬ ܘܲܠܕܲܝܚܝܼܵܐ ܗܵܦܸܟ ܡܸܕܪܵܟ|
    block |ܪܢܝܼ ܕܲܟܝܵܢܵܟ ܕܕܼܵܡ ܢܸܬܼܚܲܕܲܝܬ ܡ̣ܢ ܚܘܼܒܵܠܹܗ܁|
    block |܃ܕܲܥ ܠܲܟܼܝܵܢܵܟ ܘܡܲܟܸܟ ܢܲܦܫܹܟ ܩܕܼܵܡ ܚܵܙܹܐ ܟܠ|
    block |ܘܲܒܼܠܝܼ ܘܐܲܦܝܼܣ ܕܲܢܪܝܼܡ ܥܲܦܪܵܟ ܡ̣ܢ ܡܘܼܟܵܟܼܵܐ܁|
    block |܃ܠܒܸܫ ܡܘܼܟܵܟܼܵܐ ܒܲܕܼܡܘܼܬ ܢܲܚܬܼܵܐ ܥܲܠ ܗܲܕܲܡܲܝ̈ܟ|
    block |ܕܢܠܒܫ ܦܲܓܼܪܵܟ ܢܲܚܬܵܐ ܦܲܪܝܵܐ ܕܚܵܝܲܬܼ ܡܝܼ̈ܬܹܗ܁|
    block |܃ܩܢܝܼ ܡܘܼܟܵܟܼܵܐ ܥܘܼܬܼܪܵܐ ܪܲܒܵܐ ܕܠܵܐ ܡܸܬܡܲܣܟܿܢ|
    block |ܕܢܠܒܫ ܦܲܓܼܪܵܟ ܢܲܚܬܵܐ ܦܲܐܝܵܐ ܕܚܵܝܲܬܼ ܡܝܼ̈ܬܹܐ܁|
    block |܃ܩܢܝܼ ܡܘܼܟܵܟܼܵܐ ܥܘܼܬܼܪܵܐ ܪܲܒܵܐ ܕܠܵܐ ܡܸܬܡܲܣܟܲܢ|
    block |ܕܬܫܘܐ ܠܡܣܒܼ ܥܘܼܬܼܪܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ܁|
    block |܃ܚܘܪ ܒܲܐܒܲܪܵܗܵܡ ܕܩܢ̣ܵܐ ܥܘܼܬܼܪܵܐ ܘܡܲܟܝܼܟܘܼܬܼܵܐ|
    block |ܘܥܲܬܼܪ ܘܐܲܡܸܠܸܟ ܒܐܲܪ̈ܥܵܝܵܬܐ ܘܪ̈ܘܼܚܵܢܵܝܵܬܼܵܐ܁|
    block |܃ܕܲܡܵܐ ܒܝܲܥܩܘܿܒܼ ܕܡܲܟܸܟ ܢܲܦܫܹܗ ܒܲܐܪ̈ܥܵܢܝܵܬܵܐ|
    block |ܘܲܩܢ̣ܵܐ ܕܲܪܓܼܵܐ ܕܡܲܟܝܼܟܘܼܬܼܵܐ ܘܩܲܫܝܼܫܘܼܬܼܵܐ܁|
    block |ܚܙܝܼ ܬܸܕܡܘܼܪܬܵܐ ܕܣܸܥܪܲܬ̤ ܒܐܝܼܕܹܗ|
    block |܃ܡܲܟܝܼܟܘܼܬܼܵܐ|
    block |ܕܗܦܟܹܗ ܠܛܲܟܼܣܵܐ ܕܣܡ ܒܪܘܿܝܵܐ ܐ̄ܢܵܫܵܐ܁|
    block |ܡܟܝܟܘܼܬܹܗ ܥܨܬ̣ ܠܟܝܢܐ܁|
    block |܃ܠܒܲܪ ܡ̣ܢ ܛܲܟܼܣܵܐ|
    block |ܘܝܸܗܒܲܬ̤ ܕܲܪܓܼܵܐ ܕܩܲܫܝܼܫܘܼܬܼܵܐ ܠܲܙܥܘܿܪܘܼܬܼܵܐ܁|
    block |܃ܡ̇ܢ ܠܵܐ ܢܸܪܚܲܡ ܡܲܟܝܼܟܘܼܬܼܵܐ ܩܢܝܼܬ̤ ܚܲܝܠܵܐ|
    block |ܕܚܣܢܐ ܒܚܲܝܠܵܗ̇ ܟܝܵܢܝ̈ܬܐ ܘܫܘܼܠܵܛܢܲܝ̈ܗܘܿܢ܁|
    block |܃ܡ̇ܢ ܠܵܐ ܢܸܥܪܘܿܩ ܡ̣ܢ ܪܵܡܘܼܬܼܵܐ ܡܚܝܠܲܬܼ ܚܲܝܠܵܐ|
    block |ܕܙܥܲܪ ܚܲܝܠܵܗ̇ ܒܐܝܼܕܲܝ̈ ܥܣܹܘܼ ܩܕܼܵܡ ܡܲܟܼܝܼܟܼܵܐ܁|
    block |܃ܚܘܼܬܼܪܹܗ ܕܥܸܣܘܼ ܡܲܟܸܟ ܢܲܦܫܹܗ ܘܚܵܒܼ ܘܐܸܬܼܡܲܣܟܲܢ|
    block |ܘܐܸܫܠܸܡ ܕܲܪܓܼܐ ܕܩܲܫܝܼܫܘܼܬܵܐ ܠܲܕܲܙܥܘܿܪ ܡܸܢܹܗ܁|
    block |܃ܢܸܥܪܘܿܩ ܟܠܢܵܫ ܡ̣ܢ ܣܵܡܘܼܬܼܵܐ ܙܲܝܢܵܐ ܢܟܼܝܼܠܵܐ|
    block |ܕܠܵܐ ܡܨܐ ܡܙܟܐ ܒܓܼܵܘ ܬܟܼܬܘܼܫܵܐ ܠܲܕܠܵܒܸܫ ܠܹܗ܁|
    block |܃ܢܸܠܒܲܫ ܟܠܢܵܫ ܡܲܟܝܼܟܘܼܬܵܐ ܙܲܝܼܢܵܐ ܛܵܒܼܵܐ|
    block |ܕܐܵܦ ܠܲܪ̈ܦܲܝܵܐ ܡܲܩܢܹܐ ܚܲܝܠܵܐ ܘܝܗܸܒܼ ܐܲܓܼܪܵܐ܁|
    block |܃ܒܗܵܢܵܐ ܙܲܝܢܵܐ ܕܡܲܟܝܼܟܘܼܬܼܵܐ ܢܨܝܲܝ ܐܵܦ ܝܵܘܣܸܦ|
    block |ܘܲܙܟܼܵܐ ܩܪܵܒܼܵܐ ܕܲܪ̈ܓܼܝܼܓܼܵܬܼܵܐ ܒܝܲܕ ܚܘܼܡܣܵܢܐ܁|
    block |܃ܡܲܟܝܼܟܘܼܬܼܵܐ ܠܒܸܫ ܐܵܦ ܡܘܼܫܹܐ ܒܲܕܼܡܘܼܬ ܙܲܝܼܢܵܐ|
    block |ܘܚܵܒܼܘ ܡ̣ܢ ܩܵܠܹܗ ܠܒܼܝܼܫܲܝ̈ ܙܲܝܢܵܐ ܕܚܲܪܵܫܘܼܬܼܵܐ܁|
    block |܃ܒܡܲܟܝܼܘܼܬܼܵܐ ܡܫܲܚ ܪܸܥܝܵܢܹܗ ܐܲܝܟ ܐܲܬܼܠܹܝܛܵܐ|
    block |ܘܐܒܼܗܸܬ ܐܸܢܘܿܢ ܠܵܐ ܓܼܘܿܢܸ̈ܣܛܹܐ ܕܡܸܫܚܲܬ̤ ܛܘܼܥܝܲܝ܁|
    block |܃ܒܡܲܟܝܼܟܘܼܬܼܵܐ ܕܟܲܝ ܦܲܓܼܪܹܗ ܘܩܲܕܸܫ ܢܲܦܫܹܗ|
    block |ܘܬܲܪܓܸܡ ܦܘܼܡܹܗ ܩܵܠ ܒܘܼܕܵܩܵܐ ܕܲܣܬܝܼܪ݁ܵܬܵܐ܁|
    block |܃ܡܲܟܝܼܟܘܼܬܵܐ ܪܚܸܡ ܦܵܪܘܿܫܵܐ ܡ̣ܢ ܟܠ ܡܸܕܹܡ|
    block |ܘܒܵܗ̇ ܐܸܬܼܥܲܠܝܼ ܠܕܲܪܓܼܵܐ ܪܵܡܵܐ ܠܥܸܠ ܡ̣ܬ ܟܠܢܵܫ܁|
    block |܃ܗܵܐ ܣܵܗܕܘܼܬܼܵܐ ܕܡܲܟܝܼܟܘܼܬܹܗ ܠܓܼܵܘ ܡ̣ܢ ܣܸܦܪ̈ܘܗܝ|
    block |ܕܡܲܟܝܼܟ ܗ̄ܘ̣ܵܐ ܠܲܡ ܓܲܒܼܪܵܐ ܡܘܼܫܹܐ ܛܵܒܼ ܡ̣ܢ ܟܠܢܵܫ܁|
    block |܃ܐܵܦ ܚܵܙܹܐ ܟܠ ܚܵܙܝܗܝ ܕܡܟܣܝ ܢܲܚܬܵܐ ܢܲܟܼܦܵܐ|
    block |ܘܙܲܚܝܹܗ ܒܫܘܼܒܼܚܵܐ ܘܗܘܐ ܐܲܠܵܗ ܒܹܝܬܼ ܡܵܝ̈ܘܬܹܐ܁|
    block |܃ܐܘ ܡܲܟܝܼܟܼܵܐ ܕܡܲܟܸܟ ܢܲܦܫܹܗ ܦܵܪܘܿܫܵܐܝܼܬ|
    block |ܘܲܢܣܲܒܼ݂ ܐܲܓܼܪܵܐ ܕܪܲܒ ܡ̣ܢ ܥܲܡܠܵܐ ܕܡܲܟܝܼܟܼܘܼܬܹܗ܁|
  block
    block |܃ܐܘ ܒܲܪ ܛܘܼܗܡܵܐ ܕܐܲܪ̈ܥܵܢܵܝܹܐ ܟܝܵܢܵܐ ܫܝܼܛܵܐ|
    block |ܕܲܠܒܸܫ ܫܘܼܒܼܚܵܐ ܕܢܘܼܟܪܵܝ ܠܲܡܫܵܐ ܕܡܵܝܘܿܬܘܼܬܵܐ܁|
    block |܃ܐܘ ܡܸܣܟܹܢܵܐ ܡܙܠܗܙ ܚܲܝܹ̈ܐ ܘܲܒܼܨܝܼܪ ܥܘܼܡܪܵܐ|
    block |ܕܩܵܢܐ ܥܘܼܬܼܪܵܐ ܪܘܼܚܵܢܝܵܐ ܘܫܸܡ ܐܲܠܵܗܵܐ܁|
    block |܃ܒܡܘܼܫܹܐ ܢܸܚܙܝܼܗ̇ ܠܡܲܟܼܝܼܟܘܼܬܼܵܐ ܟܡܵܐ ܬܸܢܢܪܝܼܡܲܬ̤|
    block |ܕܢܸܬܸܠ ܐܝܼܕܵܐ ܠܙܵܟܼܘܼܬܼ ܚܲܝܠܹܗ ܕܚܹܝܠ ܟܠ ܡܸܫܟܲܚ܁|
    block |܃ܒܹܗ ܢܸܬܼܒܲܩܘܿܢ ܒܢܲܝ̈ ܦܲܠܚܘܼܬܼܵܐ ܕܡܲܟܼܝܼܟܼܘܼܬܼܵܐ|
    block |ܘܠܵܐ ܢܸܬܪܦܘܢ ܡ̣ܢ ܬܲܟܼܬܘܼܫܵܐ ܕܠܘܼܩܵܒܼܵܠ ܚܘܼܬܼܪܵܐ܁|
    block |܃ܠܘܩܒܼܵܐ ܚܘܼܠܪܵܐ ܢܙܲܝܢ ܢܲܦܫܹܗ ܡܲܟܝܼܟ ܢܲܦܫܵܐ|
    block |ܐܲܝܟ ܐܲܬܼܠܹܝܛܵܐ ܕܢܵܛܲܪ ܢܲܦܫܹܗ ܡ̣ܢ ܕܲܠܩܘܼܒܼܠܹܗ܁|
    block |܃ܣܵܢܐܵܐ ܗ̄ܘ̣ ܚܘܼܬܼܪܵܐ ܐܵܦ ܣܵܩܘܿܪܵܐ ܕܡܲܟܝܼܟܘܼܬܼܵܐ|
    block |ܘܠܵܐ ܙܵܕܸܩ ܠܹܗ ܠܡܲܟܝܼܟ ܢܦܲܫܵܐ ܠܡܬܪܦܝܘ܁|
    block |܃ܛܪܡܟܝܼܟܼܵܐ ܚܸܣܢܹ̈ܐ ܕܢܲܦܫܵܟ ܡ̣ܢ ܫܘܼܒܼܗܵܪܐ|
    block |ܕܕܲܠܡܵܐ ܢܸܣܥܹܐ ܘܢܸܒܘܿܙ ܓܲܙܵܐ ܕܡܲܟܝܼܟܘܼܬܵܟ܁|
    block |܃ܐܲܓܝܼܪ ܙܵܘ̈ܥܹܐ ܕܦܵܪܘܿܫܘܼܬܵܟ ܘܛܪ ܣܝܼ̈ܡܵܬܵܟ|
    block |ܘܲܪܕܘܿܦ ܫܸܢܬܼܵܐ ܕܡܲܐܝܼܢܘܼܬܼܵܐ ܡ̣ܢ ܚܘܼܫܵܒܲܝ̈ܟ܁|
    block |܃ܠܒܼܵܫ ܫܸܪܝܵܢܵܐ ܕܡܲܟܼܝܼܟܘܼܬܼܵܐ ܠܘܼܩܒܼܵܠ ܚܘܼܬܼܪܵܐ|
    block |ܘܐܲܚܘܿܕ ܣܲܝܦܵܐ ܕܡܸܠܲܬܼ ܫܲܝܢܵܐ ܒܪܸܫ ܣܸܦܘ̈ܬܵܟ܁|
    block |܃ܠܵܐ ܬܸܬܸܠ ܠܹܗ ܠܲܒܼܥܸܠܕܪܵܐ ܕܢܬܼܒܲܩܹܐ ܒܵܟ|
    block |ܕܠܵܐ ܢܸܬܼܠܒܲܒ ܥܲܠ ܬܲܟܼܬܘܼܫܵܐ ܘܢܸܣܥܹܐ ܠܩܸܛܠܵܐ܁|
    block |܃ܩܵܛܹܠ ܐ̄ܢܵܫܵܐ ܗ̄ܘ̣ ܚܘܼܬܼܪܵܐ ܣܲܟܼܠܵܐ ܕܠܵܐ ܒܘܼܝܵܢܵܐ|
    block |ܘܠܵܐ ܐ̄ܢܵܫ ܚܵܐܲܪ ܒܪܲܒܘܼܢ ܩܸܛܠܵܐ ܕܡܲܪܵܚܘܼܬܹܗ܁|
    block |܃ܛܪܘܢܵܐ ܗ̄ܘ̣ ܕܬܪܹܝܢ ܕܠܵܐ ܡܬܪܟܟ ܒܩܵܠ ܟܘܼܘܵܢܵܐ|
    block |ܘܒܕܡܘܼܬ ܐܲܪܝܵܐ ܢܵܗ̇ܡ ܟܠܫ̇ܥ ܠܡܬܒܲܪ ܐ̄ܢܵܫܵܐ܁|
    block |܃ܗܘ̤ܝܘ ܬܲܒܼܪܹܗ ܠܩܵܐܹܝܢ ܒܘܼܟܼܪܵܐ ܕܲܚܬܝܼܪܘܼܬܼܵܐ|
    block |ܘܐܲܪܥܸܠ ܦܲܓܼܪܹܗ ܘܐܲܦܗܝܼ ܠܢܲܦܫܹܗ ܡ̣ܢ ܬܲܩܢܘܼܬܼܵܐ܁|
    block |ܗܘ̤ ܡܲܠܸܠ ܒܹܗ ܒܚܵܡ ܙܲܠܝܼܠܵܐ ܘܨܥܪ ܠܐܲܒܘܼܗܝ܁|
    block |ܘܲܗܦܲܟ ܟܲܕܢܹܗ ܒܫܝܼܪܵܐ ܩܲܫܝܵܐ ܕܠܵܘܛܲܬ ܟܹܐܢܵܐ܁|
    block |܃ܡܸܠܟܹܗ ܥܒܼܕܹܗ ܠܥܸܣܘܼ ܪܲܦܝܵܐ ܕܢܵܘܒܸܕ ܕܲܪܓܹܗ|
    block |ܘܲܒܼܥܸܢܝܵܢܹܗ ܝܼܠܸܦ ܕܢܒܼܦܪ ܥܲܠ ܘܲܠܝܲܬܵܐ܁|
    block |܃ܒܹܗ ܐܸܙܕܲܝ̈ܢ ܦܸܪܥܘܿܢ ܡܲܠܟܵܐ ܠܘܼܩܒܼܵܠ ܡܘܼܫܸܐ|
    block |ܘܕܐܡܲܪܲܝܝ ܣܲܓܿܝܼ ܢܚܸܬܼ ܠܲܬܼܗܘܿܡܵܐ ܕܠܵܐ ܚܵܘܣܵܢܵܐ܁|
    block |܃ܥܲܡܹܗ ܐܦܠܲܚܘ ܐܵܦ ܡܲܪ̈ܵܚܹܐ ܕܪܲܓܼ ܟܵܗܢܘܼܬܼܵܐ|
    block |ܘܲܢܚܸܬܼ ܠܲܫܝܘܿܠ ܟܲܕ ܠܵܐ ܡܝܬܝܬ ܠܒܲܪ ܡ̣ܢ ܛܲܟܼܣܵܐ܁|
    block |܃ܒܚܹܝܠ ܫܘܼܒܼܗܵܪܹܗ ܓܙܲܗ ܣܲܢܚܝܼܪܸܒܼ ܥܲܠ ܚܙܲܩܝܵܐ|
    block |ܘܐܲܙܥܸܩ ܡ̣ܢ ܫܸܠܝ ܩܵܠ ܟܹܐܢܘܼܬܼܵܐ ܘܥܲܒܼܕܹܗ ܓܘܼܚܟܵܐ܁|
    block |܃ܚܘܼܬܼܪܵܐ ܬܲܪܓܸܡ ܒܩܵܠ ܓܘܼܕܵܦܵܐ ܒܦܘܿܡ ܪ̈ܲܒܫܵܩܹܐ|
    block |ܘܣܲܟܼܪܹܗ ܠܦܘܼܡܹܗ ܩܵܠ ܒܘܼܕܵܩܐ ܕܲܢܒܼܝܼܘܼܬܼܵܐ܁|
    block |܃ܚܘܼܬܪܵܐ ܣܲܟܼܐܵܐ ܫܒܲܝܗܝ ܠܲܪܚܸܒܼܥܲܡ ܡܲܠܟܵܐ ܣܲܟܼܠܵܐ|
    block |ܘܲܕܫ̇ܛ ܡܸܠܟܵܐ ܗܘ̤ܵܐ ܢܘܼܟܼܪܵܝܵܐ ܠܝܵܪܬܘܼܬܼ ܫܲܒ̈ܛܹܐ܁|
    block |܃ܐܵܦ ܒܲܒܼܠܵܝܵܐ ܒܙܲܝܼܢܵܐ ܕܚܘܬܼܪܐ ܟܒܫ ܥܲܡܡܹ̈ܐ|
    block |ܘܲܗܦܲܟ ܚܘܼܬܼܪܹܗ ܟܲܕܢܹܗ ܒܢܝܼܪܵܐ ܥܲܡ ܚܲܝܘܬܵܐ܁|
    block |܃ܥܲܠ ܟܠ ܥܲܡܡܝܼ̈ܢ ܐܲܪܝܼܡ ܫܲܒܼܛܹܗ ܘܲܪܕܵܐ ܠܟܼܠܢܵܫ|
    block |ܘܠܵܐ ܐܸܬܼܒܲܝܲܢ ܕܡ̇ܢ ܪܵܕܹܐ ܒܗ ܠܲܟܼܢܘܵܬܹ̈ܗ܁|
    block |܃ܘܲܕܠܵܐ ܙܵܕܸܩ ܚܹܝܠ ܙܵܟܼܘܬܵܐ ܠܲܡܙܲܟܼܝܵܢܹܗ|
    block |ܐܲܣܠܝܼ ܘܲܫܕܵܝܗܝ ܠܐܸܟܣܘܿܪܝܵܐ ܕܥܲܡ ܚܲܝ̈ܘܵܬܼܵܐ܁|
    block |܃ܗܵܐ ܦܘܼܪܥܵܢܵܐ ܕܦܵܪܲܥ ܚܘܼܬܼܪܵܐ ܠܲܕܵܪܵܚܹܡ ܠܹܗ|
    block |ܥܪܘܿܩܘ ܚܲܠܫܹ̈ܐ ܡ̣ܢ ܦܠܚܘܼܬܹܗ ܕܩܵܛܸܠ ܐ̄ܢܵܫܵܐ܁|
    block |܃ܗܵܐ ܐܸܬܼܦܲܪܣܝܼ ܢܸܟܼܠܹܗ ܟܲܣܝܵܐ ܒܣܵܗܕܘܼܬܼ ܪܘܼܚܵܐ|
    block |ܠܐ̄ܢܫ ܢܛܥܐ ܒܵܬܲܪ ܡܸܠܵܘ̈ܗܝ ܟܲܕ ܒ̈ܬܐ܃|
  block
    block |܃ܗܵܐ ܐܸܬܚܘܝܼ ܕܫܘܼܠܵܡ ܐܘܼܪܚܹܗ ܒܸܗܬܲܬ ܐܦܹ̈ܐ ܗ̄ܝ̣|
    block |ܘܒܓܘܡܨܵܐ ܡܛܒܲܥ ܠܐܝܢܵܐ ܕܪܵܕܹܐ ܥܲܡܹܗ܁|
    block |܃ܠܵܐ ܟܹܝܬ ܬܪܕܹܐ ܒܐܘܼܪܚܵܐ ܕܚܘܼܬܪܵܐ ܐܘ ܒܲܪܢܵܫܵܐ|
    block |ܫܒܘܿܩ ܪܡܘܼܬܼܵܐ ܘܙܸܠ ܒܠܘܝܼܬܼܵܐ ܕܡܲܟܝܟܘܼܬܵܐ܁|
    block |܃ܠܵܐ ܬܫܬܒܗܲܪ ܒܩܸܢܝܵܢ ܙܒܼܢܵܐ ܕܠܵܐ ܡܬܩܕܹܐ|
    block |ܚܙܝܼ ܣܓܼܝ̈ܠܹܐ ܕܟܲܢܸܫܘ ܥܘܼܬܪܵܐ ܘܫܲܒܼܩܘܼܗܝ ܒܐ̄ܪܥܵܐ܁|
    block |܃ܠܵܐ ܬܬܪܘܿܪܲܒܼ ܒܫܸܡ ܫܘܠܛܢܵܐ ܕܡܥܒܪ ܥܒ̇ܪ|
    block |ܚܘܪ ܘܐܬܒܩܵܐ ܒܣܝܡܲܝ̈ ܬ̈ܓܹܐ ܕܣܝܼܡܝܼܢ ܒܫܲܝܘܿܠ܁|
    block |܃ܡ̇ܢ ܡ̣ܢ ܡܠܟ̈ܐ ܦܪܩܹܗ ܬܵܓܹܗ ܡ̣ܢ ܦܘܼܡ ܡܵܘܬܼܵܐ|
    block |ܘܡ̇ܢ ܝܗ̣ܒ ܥܘܼܬܼܪܵܐ ܘܙܒܼܢ ܚܝܐ ܕܠܵܐ ܫܘܼܠܵܡܵܐ܁|
    block |܃ܠܵܐ ܒܪܢܫܵܐ ܠܵܐ ܬܫܬܒܗܲܪ ܘܬܛܠܐ ܢܦܫܵܟ|
    block |ܕܠܲܝܬ ܡܵܘܬܵܐ ܕܠܵܘ ܠܲܟܼܝܢܵܐ ܕܥܦܪܹܗ ܗ̇ܦܟ܁|
    block |܃ܚܲܝܹ̈ܐ ܕܙܒܼܢܵܐ ܩܢܹܐ ܒܲܪܢܫܵܐ ܘܠܵܘ ܕܠܥܲܠܲܡ|
    block |ܘܗܵܐ ܬܲܚܘܝܼܬܼܵܐ ܕܟܪܝܘܼܬ ܚܲܝܵܘ̈ܗܝ ܒܲܬܪܥ ܡܵܘܬܼܵܐ܁|
    block |܃ܠܦܘܼܬ ܚܲܝܘܼܬܹܗ ܚܝܵܒܼ ܡܵܕܝܼܢ ܕܢܚܵܐ ܕܐ̄ܢܫܐ|
    block |ܘܒܐܝܕܐ ܕܦܐܝܐ ܢܕܪܲܫ ܚܝܵܘ̈ܗܝ ܠܘܵܬܼ ܫܘܼܠܵܡܵܐ܁|
    block |܃ܒܫܝܛܘܼܬ ܡܸܕܪܹܗ ܢܚܘܿܪ ܥܦܪܢܵܐ ܕܟܼܡܵܐ ܡܲܟܝܟ|
    block |ܘܢܲܡܟ ܢܦܫܹܗ ܕܠܵܐ ܢܬܚܣܕ ܐܵܦ ܡ̣ܢ ܡܸܕܪܹܗ܁|
    block |܃ܡܟܝܼܟܘܼܬܼܵܐ ܦܐܝܵܐ ܠܲܫܡܟ ܐܘܿ ܥܲܦܪܢܵܐ|
    block |ܠܡ̇ܢ ܡܬܓܐܹܐ ܐܲܢ̄ܬ ܒܕܠܵܐ ܦܐ̈ܝܵܢ ܠܫܸܡ ܕܚܝܼܚܵܐ܁|
    block |܃ܒܲܪ ܓܸܢܣܵܐ ܐܲܢ̄ܬ ܐܘܿ ܒܲܪܢܵܫܵܐ ܕܐ̄ܢܫ̈ܐ ܟܐܢܹ̈ܐ|
    block |ܪܕܝܼ ܒܫܒܝܼܐܵܐ ܕܡܟܝܟܘܼܬܼܵܐ ܕܕܲܪܲ ܫܘ̣ ܟܐܢܹ̈ܐ܁|
    block |܃ܚܙܘܩ ܒܠܘܼܝܼܬܼܵܐ ܡܠܝܼܬ ܘܫܲܝܢܵܐ ܥܲܡ ܩܲܕܡ̈ܝܼܵܐ|
    block |ܘܚܙܝܼ ܕܢܚܝܵܐ ܠܘܼܝܼܬܼܵܐ ܕܥܲܡ̈ܠܹܐ ܕܡܟܝܼܟܘܼܬܼܵܐ܁|
    block |܃ܕܲܡܵܐ ܒܕܘܝܼܕ ܕܟܼܡܵܐ ܡܟܟ ܨܒܼܝܵܢ ܢܲܦܫܹܗ|
    block |ܘܠܵܐ ܐܫܬܒܗܲܪ ܒܪܒܘܼܬ ܥܲܡܠܵܐ ܕܡܟܝܼܟܘܼܬܹܗ܁|
    block |܃ܚܙܝܼ ܕܓܼܒܬܗ ܡܠܬܼ ܫܲܝܢܵܐ ܠܕܪܓܼܐ ܪܡܵܐ|
    block |ܘܠܵܐ ܐܬܪܦܝܼ ܒܕܗܘ̤ܐ ܪܲܦܝܵܐ ܡ̣ܢ ܫܘܼܠܛܵܢܹܗ܁|
    block |܃ܡܫܝܼܚ ܡ̣ܢ ܪܘܼܚܵܐ ܕܢܗܘܹܐ ܡܠܟܵܠ ܘܡܒܲܕܩܢܵܐ|
    block |ܘܢܦܝܼܩ ܦܗ̇ܐ ܠܒܲܪ ܡ̣ܢ ܥܲܡ̇ܐ ܐܲܝܟ ܣܪܘܿܚܵܐ܁|
    block |܃ܥܒܼܝܼܕ ܨܒܝܼܢܹܗ ܗܝܟܲܠ ܩܘܼܕܫܵܐ ܠܪܘܼܚ ܓܸܠܝܢܵܐ|
    block |ܘܪܕܝܼܦ ܟܠܫܵܥ ܡ̣ܢ ܪܘܼܚ ܫܘܼܩܪܵܐ ܕܫܪܝܵܐ ܫܒܐܘܿܠ܁|
    block |܃ܢ̇ܩܫ ܟܠܫܵܥ ܪܸܡܙܵܐ ܟܲܣܝܵܐ ܒܟܸܢܵܪ ܢܦܫܹܗ|
    block |ܘܪܕܦ ܫܐܕܹ̈ܐ ܡ̣ܢ ܚܣܡܵܐ ܕܪܘܝܼܦ ܡܢܹܗ܁|
    block |܃ܡܵܐ ܕܐܫܬܚܝܢ ܘܦܩܪ ܫܐܘܿܠ ܒܐܫܕܵܐ ܦܲܩܪܵܐ|
    block |ܢܩܲܫ ܒܲܪ ܐܝܼܫܝ ܒܟܸܢܵܪ ܪܘܼܚܵܐ ܘܫܲܢܝܼ ܢܟܼܝܼܠܵܐ܁|
    block |܃ܡܵܐ ܕܐܬܒܥܪܲܪ ܩ̇ܛܠ ܐ̄ܢܫܐ ܒܓܼܵܘ ܚܣܡܵܐ|
    block |ܐܙܥܩ ܕܘܝܼܕ ܒܪܘܼܚ ܓܸܠܝܢܵܐ ܘܙܵܥ ܡܵܪܘܿܕܵܐ܁|
    block |܃ܘܡܵܐ ܬܘܼܒܼ ܕܐܗܓܼܝ ܫܸܓܝܼܪ ܒܚܣܡܵܐ ܡ̣ܢ ܫܘܢܩܹܗ|
    block |ܠܛܫ ܣܦܣܪܐ ܕܢܐܫܘܼܕ ܠܕܡܵܐ ܕܡܥܕܪܢܹܗ܁|
    block |܃ܟܪܝܼܗܵܐ ܣܟܼܠܐ ܕܪܡܹܐ ܒܟܹܐܒܵܐ ܕܫܐܕܼܵܐ ܘܥܵܘ̣ܠܵܐ|
    block |ܫܪܝܼ ܡܨܚܐ ܠܣܝܵܐ ܕܪܘܼܚܵܐ ܕܥܨܒܹܗ ܒܪ݁ܲܚܡܹܐ܁|
    block |܃ܒܬܪܹܝܢ ܟܐܒܝܼ̈ܢ ܕܠܵܐ ܒܘܼܝܵܢܵܐ ܪܡܹܐ ܗ̄ܘ̣ܵܐ ܫܵܐܘܿܠ|
    block |ܚܣܡܐ ܣܡܝܵܐ ܘܫܐܕܵܐ ܦܲܩܪܵܐ ܕܢ̇ܟܠ ܐ̄ܢܫܵܐ܁|
    block |܃ܣܡܵܐ ܕܪܘܼܚܵܐ ܣܡ ܠܹܗ ܕܵܘܝܼܕ ܠܦܘܼܬ ܡܘܼܪܗܵܢܹܗ|
    block |ܘܕܓ̣ܠܝܨ ܡܢܹܗ ܣܪܝܼ ܘܐܬܒܣܒܲܣ ܘܡܝܼܬ ܒܲܚܛܝܼܬܹܗ܁|
    block |܃ܠܫܐܘܿܠ ܢܚܸܙܘܿܢ ܚܬܪ݁ܲܝ ܠܸܒܵܐ ܕܪܵܡܹܝܢ ܘܵܣܡܹܝܢ|
    block |ܕܣܡܝܹܗ ܚܣܡܵܐ ܘܩܛܠܹܗ ܚܘܼܬܪܵܐ ܒܣܝܦܵܐ ܕܥܘܼܪ̈ܠܹܐ܁|
    block |ܒܕܘܝܼܕ ܢܚܪܘܿܢ ܐܦ ܡܟܼܝܼ̈ܟܹܐ ܪ̈ܚܡܲܝ ܫܲܝܢܵܐ܁|
    block |ܕܠܵܐ ܢܬܪܦܘܿܢ ܒܩܵܠ ܨܘܚ̈ܬܐ ܕܡ̣ܢ ܡܲܪ̈ܚܹܐ܁|
  block
    block |܃ܠܵܐ ܬܟܼܪܹܐ ܠܵܟ ܡܟܝܼܟ ܢܦܲܫܵܐ ܡܵܐ ܕܡܨܛܚܐ ܐܢܬ|
    block |ܚܙܝܼ ܒܲܪ ܐܝܼܫܲܝ ܕܦܸܪܥܹܗ ܫܐܘܿܠ ܚܣ̇ܕܐ ܘܨܲܥܼܪܵܐ܁|
    block |܃ܠܵܐ ܬܦܪܥܝܼܘܗܝ ܠܕܡܒܹܐܫ ܠܵܟ ܐܲܝܟ ܣܘܼܪܚܢܹܗ|
    block |ܕܠܵܐ ܬܬܚܣܕ ܡ̣ܢ ܗܘ̇ ܩܵܠܵܐ ܕܐܡ̇ܪ ܕܫܒܼܘܿܩ܁|
    block |܃ܐܲܣܘܿܪ ܚܘܼܒܵܟ ܒܢܝܼܪܵܐ ܢܝܼܚܵܐ ܕܡܲܟܝܼܘܬܼܵܐ|
    block |ܘܠܵܐ ܬܬܪܦܹܐ ܡ̣ܢ ܦܘܼܠܚܢܵܐ ܪܘܼܚܢܝܵܬܐ܁|
    block |܃ܚܙܘܿܩ ܒܠܘܼܝܵܬܐ ܕܡܠܲܝ̈ ܪܘܼܚܵܐ ܒܐܘܪܚܵܐ ܕܣܸܦܪܹ̈ܐ|
    block |ܘܕܪܝܼ ܒܗܡܵܐ ܒܝܼܢܬ ܚܘܩܹ̈ܐ ܕܡܟܝܼܟܘܼܬܼܵܐ܁|
    block |܃ܩܪܝܼ ܘܐܣܬܟܲܠ ܒܚܝܹܠ ܦܠܐܬ̈ܐ ܕܟܼܪܵܘܙܘܼܬܼܵܐ|
    block |ܘܝܲܠܦ ܡܬܠܹ̈ܐ ܘܦܘܼܫܵܩ ܐ̄ܪ̈ܙܐ ܕܲܣܬܝܪ̈ܬܵܐ܁|
    block |܃ܒܥܝܼ ܦܣܘܿܩܵܐ ܕܡܬܐܵܐ ܕܲܪܫܝܼܡ ܠܘܩܒܼܵܠ ܚܘܼܬܪܵܐ|
    block |ܘܚܙܝܼ ܬܡ̇ܢ ܬܪܹܝܢ ܕܲܡܨܲܠܝܼܢ ܩܕܼܵܡ ܚ̇ܙܹܐ ܟܠ܁|
    block |܃ܚܘܪ ܒܦܪܝܼܫܵܐ ܚܬܝܼܪܵܐ ܣܲܟܼܠܵܐ ܕܫܒܼܗܪ ܢܦܫܹܗ|
    block |܃ܘܕܐܪܝܼܡ ܩܠܹܗ ܥܲܒܼܕܹܗ ܚܘܼܬܪܹܗ ܕܠܵܐ ܦܘܼܪܥܢܵܐ|
    block |܃ܠܐ ܕܓܠ ܗ̄ܘ̣ܵܐ ܒܡܕܡ ܕܐܡ̣ܪ ܕܠܵܐ ܓܪ ܡܲܠܒ̣|
    block |ܐܸܠܵܐ ܒܕܒ̣ܥܐ ܢܚܵܘܹܐ ܥܲܡܠܵܘ̈ܗܝ ܢܚܸܬ ܒܲܗܝܼܬ܁|
    block |܃ܗܵܐ ܦܘܼܪܥܢܹܗ ܕܚܘܼܬܪܵܐ ܣܟܼܠܵܐ ܠܕܠܒܸܫ ܠܹܗ|
    block |ܕܡܣܪܸܩ ܠܹܗ ܡ̣ܢ ܦܘܠܚܢܵܐ ܕܥܡ̈ܠܹܐ ܟܸܐܢܹ̈ܐ܁|
    block |܃ܟܐܝܢ ܗ̄ܘ̣ܵܐ ܦܪܫܵܐ ܒܐܝܼܠܹܝܢ ܕܬܢ̣ܐ ܕܨܡ ܘܐܸܙܕܕܲܩ|
    block |ܘܕܚܠܛ ܚܘܼܬܪܵܐ ܥܲܡ ܙܕܩ̈ܬܐ ܒܛܸܠ ܙܸܕܩܬܹ̈ܗ܁|
    block |܃ܡܟܣ[܁܁܁] ܕܫܡܲܥ ܩܵܠ ܫܘܒܼܗܪܵܐ ܕܬܒ̇ܠ ܐܲܓܼܪܵܐ|
    block |܃ܚܵܪ ܒܩܢܘܿܡܹܗ ܘܬܚܬܝܼ ܢܲܦܫܹܗ ܠܘܬ ܡܘܟܟܼܵܐ|
    block |܃ܚ̣ܙܵܐ ܕܠܲܝܬܿ ܥܡ̈ܠܹܐ ܕܝܗܒܝܼܢ ܐ̄ܢܫܵܐ ܠܡܠܲܬ ܦܘܼܡܵܐ|
    block |ܘܐܪܟܢ ܥܝܢܵܘ̈ܗܝ ܕܠܵܐ ܢܬܒܩܹܐ ܒܐܦܲܝ̈ ܪܘܡܵܐ܁|
    block |܃ܐܪܟܸܢ ܪܫܹܗ ܘܟܲܣܝܼ ܐܵܦܘ̈ܗܝ ܡ̣ܢ ܚܙ̈ܝܹܐ|
    block |ܘܫܲܪܝܼ ܕܢܦܝܼܣ ܐܲܝܟ ܚܲܝܵܒܼܵܐ ܕܚܒܼ ܘܐܬܡܫܟܢ܁|
    block |܃ܦܟܪ ܗܕܡܵܘ̈ܗܝ ܥܲܡ ܪܥܝܢܹܗ ܩܕܼܵܡ ܚ̇ܙܐ ܟܠ|
    block |ܘܫܪܝܼ ܡܢܓܼܕ ܗܘ̤ ܠܲܩܢܘܿܡܹܗ ܒܬܘܬ ܬܦܫܵܐ܁|
    block |܃ܚܙܵܐ ܕܡܟܬܡ ܟܠܗ ܒܟܼܠܹܗ ܒܡܘܼܡܹ̈ܐ ܕܥܵܘ̣ܠܵܐ|
    block |ܘܐܫܦܲܥ ܕܡܸܠܹ̈ܐ ܘܐܫܝܼܓ ܦܲܓܼܪܹܗ ܘܙܘܥܲܝ̈ ܢܫܦܹܗܘ|
    block |܃ܐܪܝܼܡ ܐܝܼܕܹܗ ܘܢܓܼܕ ܗܘ̤ ܠܹܗ ܒܫܝܼܛܵܐ ܕܚܲܫܵܐ|
    block |ܘܚܝܵܒܼ ܢܦܫܹܗ ܐܲܝܟ ܦܪܘܿܫܵܐ ܒܐܝܠܹܝܢ ܕܐܲܣܟܸܠ܁|
    block |܃ܒܩܠܵܐ ܚܢܝܓܼܐ ܡܬܟܫܲܦ ܗ̄ܘ̣ܵܐ ܩܕܼܵܡ ܕܝ̇ܫܵܐ|
    block |ܕܚܘܢܲܝܢܝ ܕܚ̇ܛܝܬ ܘܠܵܐ ܠܝܼ ܕܛܠܡܸ̇ܬ ܚܘܼܒ̇ܟ܁|
    block |܃ܒܩܵܠ ܚܸܢܓ̈ܬܹܗ ܬܗܲܪ ܝܼܝ̇ܢܵܐ ܘܛܟܣܝ̈ ܡܲܠܟܵܐ|
    block |ܘܫܲܕܲܪ ܪ̈ܚܡܹܐ ܕܫܠܘܢܵܝܗܝ ܡ̣ܢ ܩܵܠ ܒܟܼܝܵܐ܁|
    block |܃ܫܠܝܼ ܚܛܝܵܐ ܩܥ̣ܵܘ ܠܹܗ ܪ̈ܚܡܹܐ ܕܪܸܡܙܵܐ ܟܲܣܝܵܐ|
    block |ܗܵܐ ܦܩܲܕ ܡܲܠܟܵܐ ܕܢܲܬܠܚܘܼܢܵܝܗܝ ܠܫܛܪ ܚܘܒܲܝ̈ܟ܁|
    block |܃ܒܐܡܝܢ ܝܡܐ ܕܫܒܝܼܩ ܥܘ̣ܠܵܟ ܚܠܦ ܡܘܟܟܵܟ|
    block |ܙܸܠ ܟܲܕ ܚܕܐ ܐܢ̄ܬ ܒܫܘܼܒܼܩܵܢ ܥܘ̣ܠܵܐ ܕܝܲܗ̣ܒܘ ܠܵܟ ܪ̈ܲܚܡܹܐ܁|
    block |܃ܬܵܘ ܡܲܟܝ̈ܟܹܐ ܚܙܵܘ ܡܘܼܟܵܟܼܵܐ ܟܡܵܐ ܐܬܪܡܝܼܪܡ|
    block |ܘܩܒܸܠ ܕܪܓܼܐ ܕܪܫܢܘܼܬܵܐ ܕܛܒܝܼܠ ܒܐܡܝܢ܁|
    block |܃ܬܵܘ ܠܬܒܩܵܘ ܦܪܘܿܫܐܝܼܐ ܒܡܠܹܐ ܡܘܡܹ̈ܐ|
    block |ܕܕܢܝܼ ܡܘܡܵܘ̈ܗܝ ܒܡܲܥܡܘܿܕܼܝܼܵܬܐ ܕܡܘܼܟܵܟ ܢܦܫܹܗ܁|
    block |܃ܡܢܘܼ ܕܙܟܼܵܐ ܐܲܝܟ ܙܕܘܬܹܗ ܕܚܵܝܒܼ ܟܠܹܗ|
    block |ܕܚ̇ܙܐ ܒܓܠܝܵܐ ܣܡ ܠܹܗ ܟܠܝܼܠܵܐ ܕܓܼܕܝܼܠ ܒܵܐܡܹܝܢ܁|
    block |܃ܡ̇ܢ ܐܙܕܕܲܩ ܐܲܝܟ ܚܲܛܝܵܐ ܕܫܡܹܗ ܥܘ̣ܠܵܐ ܗ̄ܘ̣|
    block |ܕܥܛܵܝܗܝ ܠܲܫܡܹܗ ܥܲܡ ܚܘܒ̈ܬܹܗ ܒܝܲܕ ܡܘܟܟܼܵܐ܁|
    block |܃ܡ̇ܢ ܠܵܐ ܢܚܢܹܐ ܠܢܝܼܫܵܐ ܢܝܼܚܵܐ ܕܡܟܼܝܟܘܼܬܼܵܐ|
    block |ܕܐܸܦܵܢ ܗܸܕܝܘܿܠ ܗܘ̤ ܡܠܸܦ ܠܹܗ ܙܢܲܝ̈ ܙܟܼܘܬܵܐ܁|
  block
    block |܃ܡ̇ܢ ܠܵܐ ܢܗܪܘܿܓܼ ܒܥܢܝܵܢ ܚܘܼܒܹܗ̇ ܕܡܠܝܬ ܫܝܵܢܵܐ|
    block |ܕܡܚܦܛܵܐ ܠܹܗ ܠܐܝܢܵܐ ܕܚܲܛܵܝ ܠܡܫܐܲܠ ܪ̈ܚܡܹܐ܁|
    block |܃ܗ̤ܝ ܐܠܦܬܹܗ ܙܢܝ̈ ܒܵܥܘܬܵܐ ܠܡܟܣܵܐ ܫܒܪܐ|
    block |ܘܗ̤ܝ ܨܪܬ̤ ܠܹܗ ܬܘܬܼ ܪܸܥܝܵܐ ܚܠܸܦ ܐܬܘ̈ܬܐ܁|
    block |܃ܬܵܙ ܢܬܗܓܹܐ ܒܣܦܪ̈ܲܝ ܡܸܠܝܹܗ̇ ܕܩܢܝܬ ܚܲܝܠܵܐ|
    block |ܘܢܸܩܪܸܐ ܒܗܘܢܵܐ ܘܢܩܢܹܐ ܚܲܝܐܵܐ ܠܡܸܙܟܵܐ ܥܵܘ̣ܠܵܐ܁|
    block |܃ܚܝܹܠ ܥܘܕܪܢܗ̇ ܡܨܐ ܕܢܙܕܩ ܠܐܝܢܵܐ ܕܚܲܝܵܒܼ|
    block |ܘܪܒܘܼ ܥܘ̣ܠܵܐ ܐܝܟ ܠܐ ܡܸܕܸܡ ܚܫܝܼܒܼ ܠܦܝܣܵܗ̇܁|
    block |܃ܦܘܠܘܿܣ ܣܗ̇ܕ ܘܡܩܠܸܣ ܠܹܗ ܠܚܹܝܠ ܥܘܕܪܢܵܗ̇|
    block |ܕܗܘ̤ ܐܪܝܡܹܗ ܘܩܵܢ̣ܵܐ ܕܪܓܼܐ ܕܪܫܢܘܼܬܵܐ܁|
    block |܃ܒܡܝܟܘܼܬܹܗ ܚܪ ܨܒܼܝܵܢܵܐ ܕܓܼܥܐ ܠܹܗ ܟܠ|
    block |ܘܩܕܡ ܦܪܫܹܗ ܠܘܬ ܝܘܠܦܢܵܐ ܕܕܼܵܪܘܿܙܘܼܬܹܗ܁|
    block |܃ܩܠ̈ܐ ܢܝܼܚ̈ܐ ܐܟܼܪܸܙ ܩܵܠܹܗ ܒܐܕܢܲܝ̈ ܐ̄ܢܫ̈ܐ|
    block |ܘܥܝܼܪ ܐܢܘܿܢ ܠܡܫܡܲܥ ܩܠܵܐ ܕܡܠܲܬܼ ܚܲܝܹ̈ܐ܀|
    block |܃ܒܒܣܝܡܘܼܬܼܵܐ ܦܲܠܵܚܵܗ̇ ܠܐܲܪܥܵܐ ܕܲܡܠܝܼܠܘܼܬܼܵܐ|
    block |ܘܝܗܒܲܬ̤ ܦܲܐܪ̈ܐ ܕܙܕܝܼܩܘܼܬܼܵܐ ܠܡܪܹܐ ܟܲܪܡ̇ܐ܁|
    block |܃ܡܟܝܟܘܼܬܼܵܐ ܐܠܸܦ ܘܐܲܪܬܝܼ ܘܟܼܵܘܸܢ ܘܩܢ̣ܵܐ|
    block |ܘܟܕܢ ܐ̄ܢܫܐ ܒܢܝܼܪܵܐ ܢܚܝܵܐ ܕܡܲܟܝܼܟܘܼܬܼܵܐ܁|
    block |܃ܒܝܲܕ ܢܝܼܚܘܼܬܹܗ ܕܪܒܵܐ ܕܓܼܒܵܝܗܝ ܡܬܕܡܹܐ ܗ̄ܘ̣ܵܐ|
    block |ܟܲܕ ܡܲܟܸܪܸܙ ܗ̄ܘ̣ܵܐ ܚܕܵܐ ܬܘܕܝܼܬܼܵܐ ܕܚܲܕ ܒܪܵܘܿܝܵܐ܁|
    block |܃ܒܡܟܝܟܘܼܬܵܐ ܥܩܲܪ ܚܢܦܘܼܬܵܐ ܘܒܢ̣ܵܐ ܩܘܼܫܬܐ|
    block |ܐܦ ܗܘ̤ ܩܘܼܫܬܐ ܩܪܵܝܗܝ ܚܟܝܡܵܐ ܕܫܲܦܝܼܪ ܒ̇ܢܹܐ܁|
    block |܃ܬܵܘ ܡܟܝܟܹ̈ܐ ܒܢ̣ܵܘ ܒܢܝܢܵܐ ܕܕܘܒܪ̈ܝܟܘܿܢ|
    block |ܥܲܠ ܫܬܐ ܣܬܼܵܐ ܕܡܟܝܟܘܼܬܼܵܐ ܕܒܿܢ̣ܐ ܦܘܠܘܿܣ܁|
    block |܃ܡܢܹܗ ܝܠܦܘ ܕܐܝܟܢ ܙ̇ܕܩ ܠܡܫܪܝܘܼ|
    block |ܘܐܝܠܹܝܢ ܥܡ̈ܐܐ ܢܣܝܼܡ ܥܲܠ ܟܐܦܐ ܕܗܲܝܡܢܘܼܬܼܵܐ܁|
    block |܃ܢܗܘܹܐ ܩܠܹܗ ܐܲܝܟ ܡܚܙܝܼܬܐ ܩܕܼܵܡ ܥܝܢܲܝ̈ܟܘܿܢ|
    block |ܕܩܥ̇ܐ ܘܡܟܼܪܸܙ ܕܢܚܙܹܐ ܟܠܢܵܫ ܐܝܟܵܢ ܒܢ̇ܐ܁|
    block |܃ܐܝܢܵܐ ܕܒ̇ܢܐ ܕܗܒ̣ܵܐ ܫܪܪܐ ܡܩܘܐ ܥܡܠܹܗ|
    block |ܘܐܝܢܵܐ ܕܒ̇ܫܐ ܥܡܝܪܐ ܘܚܒܬܐ ܝܩܕ ܥܲܡܠܹܗ܁|
    block |܃ܗܵܐ ܒܕܸܩ ܠܲܢ ܕܐܝܟܵܢ ܢܒܼܢܹܐ ܒܒܸܢܝܵܢ ܩܘܼܫܬܼܵܐ|
    block |ܘܢܒܼܚܘܪ ܕܝܢܵܐ ܕܒ̇ܚܪ ܥܡܵܐܐ ܕܬܪܝܢ ܓܲܒܼ̈ܐ܁|
    block |܃ܡܟܝܟܘܼܬܼܵܐ ܡܨܝܵܐ ܕܬܐܠܵܦ ܠܡܒܼܒܵܐ ܫܲܦܝܼܪ|
    block |ܘܒܵܗ̇ ܡܫܬܟܠܲܠ ܒܸܢܝܵܢ ܐ̄ܢܫܵܐ ܐܲܦܸܢ ܚܲܣܝܼܪ܁|
    block |܃ܠܲܝܬ ܚܣܝܼܪܐ ܕܠܵܐ ܡܫܬ ܡܠܹܐ ܒܓܡܝܼܪܘܼܬܵܗ̇|
    block |ܘܠܲܝܬܿ ܗܕܝܘܛܵܐ ܕܠܐ ܡܬܚܟܲܡ ܒܲܥܪܝܡܘܬܵܗ̇܁|
    block |܃ܠܡܐܢܵܐ ܗ̄ܝ̣ ܢܝܼܚܵܐ ܕܡܢܝܼܚ ܢܲܦܫܵܐ ܥܲܡ ܗܕܡܹ̈ܐ|
    block |ܘܕܠܵܐ ܩܢܛܵܐ ܢܛܪܵܐ ܥܡܠܹ̈ܐ ܕܙܕܝܼܩܘܼܬܼܵܐ܁|
    block |܃ܒܗ̇ ܡܬܕܟܹܐ ܗܝܟܠ ܦܓܼܪܵܬ ܘܨܒܼܝܵܢ ܢܦܲܫܵܐ|
    block |ܘܗ̇ܘܐ ܐ̄ܢܫܐ ܥܘܼܡܪܵܐ ܕܟܼܝܵܐ ܠܚܹܝܠ ܟܲܣܝܘܼܬܵܐ܁|
    block |܃ܒܡ̇ܢ ܠܲܡ ܐܚܘܿܪ ܘܐܓܼܒܐ ܥܘܼܡܪܵܐ ܠܨܒܝܵܢܝ ܟܲܣܝܵܐ|
    block |ܐܠܵܐ ܒܢܝܼܚܵܐ ܘܒܡܟܼܝܼܟܼܵܐ ܕܫܡܥ ܡܸܠܲܝ̈܁|
    block |܃ܐܘܢ ܒܪܘܿܝܵܐ ܕܡܠܹܝܢ ܡܸܢܹܗ ܫܡܝܵܐ ܘܐܲܪܥܵܐ|
    block |ܐܲܝܟܵܢ ܣܦ̇ܩ ܐ̄ܢܫܐ ܫܝܼܛܵܐ ܠܥܘܼܡܪܵܐ ܕܚܘܸܒܵܟ܁|
    block |܃ܐܝܢ ܠܡ ܐܝܬܝ ܒܪܘܡܵܐ ܘܥܘܼܡܩܵܐ ܘܠܵܐ ܣܦܩܝܼܢ ܠܝܼ|
    block |ܘܸܒܡܟܝܟܼܵܐ ܡܢܚ ܐ̄ܢܐ ܕܐܥܒܼܕܼ ܥܘܼܡܪܵܐ ܠܨܒܼܝܵܢܝ܁|
    block |܃ܡܟܝܼܘܘܼܬܼܵܐ ܪܚ̇ܡ ܨܒܼܝܵܢܝ ܛܒܼ ܡ̣ܢ ܕܒܼܚܹ̈ܐ|
    block |ܘܟܲܕ ܠܵܬ ܣܢܝܼܩ ܐ̄ܢܵܐ ܪܓ̇ܬ ܕܐܸܚܙܹܐ ܕܒܼܚܹ̈ܐ ܕܚܘܼܒܵܗ̇܁|
    block |ܗ̤ܝ ܩܪܒܼ ܠܝܼ ܢܘܿܚ ܡܲܟܝܟܼܵܐ ܥܲܡ ܩܘܼܪ̈ܒܵܢܘܗܝ ܐܘܢܚ ܒܗ̇ ܨܒܝܼܵܢܝ|
  block
    block |ܘܩܒ̇ܠܬ ܡܢܗ ܕܒܼܚܹ̈ܐ ܓ̈ܠܝܵܐ܁|
    block |܃ܒܗ̇ ܐܬܚܟܸܿܡ ܡܘܸܫܹܐ ܦܐܩܵܐ ܘܩܢ̣ܵܐ ܗܘܢܵܐ|
    block |ܘܲܒܠܥܓܘܿܬܹܗ ܬܪܓܼܡ ܨܒܝܵܢܝ ܟܣܝ̈ܬܐ܁|
    block |܃ܒܵܗ̇ ܐܬܥܬܲܕ ܦܘܼܠܘܿܣ ܓܲܒܼܝܵܐ ܠܘܩܒܵܠ ܚܫ̈ܐ|
    block |ܘܕܚܙܬ̤ ܕܡܨܐ ܠܡܐ ܚܲܕ ܕܪܵܐ ܡܫܚܬܹܗ ܒܪܘܼܚܵܐ܁|
    block |܃ܗܵܐ ܚܘܝܼ ܠܲܢ ܪܡܙܵܐ ܟܲܣܝܵܐ ܕܟܼܡܢ ܨ̇ܒܐ|
    block |ܘܐܸܝܘܵܢ ܥܡ̇ܪ ܒܐܝܢܵܐ ܕܥܡ̇ܪ ܨܒܝܼܢܐܝܼܬ܁|
    block |܃ܒܡܟܝܟ ܪܘܼܚܵܐ ܓܒܼܵܐ ܠܹܗ ܥܘܡܪܵܐ ܡܬܩܸܢ ܟܠܵܐ|
    block |ܘܟܲܕ ܟܠ ܕܝܼܠܹܗ ܫܒܲܩ ܟܠܡܸܕܸܡ ܘܫ̣ܪܐ ܒܢܝܼܚܵܐ܁|
    block |܃ܠܛܘܼܒܹ̈ܐ ܫܘ̇ܐ ܡܟܝܟ ܢܦܫܵܐ ܡ̣ܢ ܟܠ ܕܗܘ̤ܵܘ|
    block |ܕܗܘ̤ ܒܠܚܘܼܕܵܘܗܝ ܫܘܐ ܕܢܕܝܪ ܟܣܝܵܐ ܒܢܦܫܹܗ܁|
    block |܃ܐܸܢܠܲܝܬ ܡܸܕܡ ܕܪܲܒ ܡ̣ܢ ܚܲܝܠܐ ܕܠܬܩܢ ܟܠܵܐ|
    block |ܠܲܝܬ ܬܘܼܒ ܡܵܕܹܝܢ ܕܪܲܒ ܡ̣ܢ ܥܘܡܪܵܐ ܕܣ̇ܦܩ ܠܫܡܹܗ܁|
    block |܃ܡ̇ܢ ܠܐ ܢܨܒܸܬ ܗܝܟܲܠ ܢܦܫܹܗ ܒܡܲܟܝܟܘܼܬܼܵܐ|
    block |ܕܲܢܗܘܹܐ ܥܘܼܡܪܵܐ ܘܢܕܝܲܪ ܒܹܗ ܨܒܼܝܵܢ ܒܲܣܝܵܐ܁|
    block |܃ܡ̇ܢ ܠܵܐ ܢܣܢܹܐ ܥܢܝܵܢ ܚܘܼܬܪܵܐ ܚܲܣܝܼܪ ܗܵܘܢܵܐ|
    block |ܕܐܡܝܢ ܦܵܪܥ ܚܘܼܒܼ̈ܠܹܐ ܒܝܼܫܹ̈ܐ ܠܡܝܩܪ̈ܢܵܘܗܝ܁|
    block |܃ܟܠ ܠܲܡ ܐܲܝܟܵܐ ܕܢܡܟ ܢܦܫܹܗ ܗܘ̤ ܢܬܪܡܪܵܡ|
    block |ܘܐܝܢܵܐ ܕܲܚܬܝܼܪ ܒܪܡܘܼܬ ܠܸܒܹܗ ܠܨܥܪܵܐ ܢܸܚܘܬ܁|
    block |܃ܢܕܝܼܕ ܗ̄ܘ̣ ܣܲܓܝܼ ܚܬܝܼܪ ܪܥܝܢܵܐ ܩܕܼܵܡ ܐܠܗܵܐ|
    block |ܘܡܣܠܝܼ ܘܲܣܢܹܐ ܕܘܼܒܵܪ ܚܝܵܘ̈ܗܝ ܠܚܙܐ ܒܟܸܣܝܵܐ܁|
    block |܃ܚܙܵܘ ܡܟܼܝܼܪܹ̈ܐ ܠܵܐ ܬܬܪܦܘܿܢ ܒܨܥܝܼܪ̈ܬܼܵܐ|
    block |ܕܕܠܡܵܐ ܬܸܗܘܘܢ ܣܢ̈ܐܹܐ ܠܟܣܝܵܐ ܣܢ̇ܐ ܠܚܘܼܬܪܐ܁|
    block |܃ܚܡܣܢܘ ܩܲܠܝܼܠ ܒܡܥܝܼܟܘܼܬܼܵܐ ܕܬܚܘܢ ܣܓܼܝ|
    block |ܕܠܦܘܼܬ ܥܡ̈ܐܐ ܢܛܝܼܪ ܦܘܼܪܥܢܵܐ ܠܕܡܟܝܼܟܝܼܢ܁|
    block |܃ܫܡ̣ܥܘ ܠܒܲܪܬ ܩܵܠܹܗ ܕܡܪܗ ܐܓܼܪܵܐ ܠܘܼܬ ܡܟܼܝܼ̈ܕܹܐ|
    block |ܕܡܩܫܐ ܢܓܼܕܐ ܥܲܠ ܡ̇ܢ ܕܡܥܝܼܩ ܠܢܝܼܝ̈ ܢܦܫܵܐ܁|
    block |܃ܟܠ ܠܲܡ ܐܝܢܵܐ ܕܡܟܫܠ ܘܡܥܝܼܩ ܠܐܝܢܵܐ ܕܙܥܘܿܪ|
    block |ܦܩܚ ܗ̄ܘ̣ܵܐ ܠܹܗ ܕܢܗܘܹܐ ܡܛܒܲܥ ܒܥܘܼܡܩܵܐ ܕܝܼܡܵܐ܁|
    block |܃ܠܡܥܝܟ ܢܦܫܵܐ ܕܡܙܥܲܪ ܢܦܫܹܗ ܟܢܝܼ ܙܥܘܪܵܐ|
    block |ܕܠܵܐ ܡܫܬܒܗܲܪ ܒܫܒܝܼܚܹ̈ܐ ܕܪܒܘܼܬ ܥܲܡܠܘܼ̈ܗܝ܁|
    block |܃ܠܹܗ ܠܙܥܘܼܪܵܐ ܩ̣ܪܵܐ ܠܥܥܙܲܪ ܒܡܠܬܵܐ ܕܐܟܬܸܒܼ|
    block |ܕܡܬܢܘܠ ܗ̄ܘ̣ܵܐ ܒܬܪܹܝܢ ܟܐܒܹ̈ܐ ܕܡܟܝܼܟܘܼܬܼܵܐ܁|
    block |܃ܒܝܲܕ ܟܘܪ̈ܗܢܹܐ ܘܡܣܟܼܢܘܼܬܼܵܐ ܡܫܬܢܲܩ ܗ̄ܘܑ̣ܵܐ|
    block |ܘܡܬܝܐܒ ܗ̄ܘ̣ܵܐ ܘܠܐ ܐ̄ܢܵܫ ܡܪܘܲܚ ܠܐܠܨܘܼܬܹܗ܁|
    block |܃ܘܕܗܘ̣ܐ ܨܪܝܟܼܐ ܠܐܪ̈ܥܢܝܵܬܐ ܒܡܐܹܐ ܙܒܢܵܐ|
    block |ܥܬܲܪ ܘܐܸܬܒܣܲܡ ܒܫܝܼܚ̈ܬܼܵܐ ܕܠܐ ܫܘܠܡܵܐ܁|
    block |܃ܒܲܠܡܹܐܝܢ ܚܲܝܹ̈ܐ ܕܥܘܒܗ ܕܐܒܼܪܡ ܢܚ ܠܥܙܪ|
    block |ܘܕܪܫ̣ ܐܘܼܪܚܵܐ ܠܕܡܲܟܝܼܟܝܼܢ ܠܡܣܲܩ ܨܐܕܵܘ̈ܗܝ܁|
    block |܃ܬܵܘ ܡܟܼܝܼ̈ܟܹܿܐ ܚܙܘܩܘ ܒܠܘܼܝܵܬܼܵܐ ܕܡܲܟܝܟ ܢܦܫܵܐ|
    block |ܘܢܘܚܘ ܒܲܠܡܹܐܢܵܐ ܕܥܘܒܹܗ ܕܠܒܼܪܡ ܥܲܡ ܠܥܙܲܪ܁|
    block |܃ܗܵܐ ܕܪܫ̣ ܐܘܼܪܚܵܐ ܡܬܠܹܗ ܕܡܵܪܲܢ ܐܝܟ ܗܕܝܼܚܵܐ|
    block |ܕܠܵܐ ܢܬܪܦܹܐ ܐܝܢܵܐ ܕܵܪܕܹܐ ܡܲܟܝܼܟܼܵܐܝܼܬܼ܁|
    block |܃ܒܕܡܘܼܬܼ ܕܘܩܵܐ ܩ̇ܥܐ ܡܬܠܵܐ ܒܐܕܢܲܝ̈ ܐ̄ܢܫ̈ܐ|
    block |ܕܩܘܡܘ ܐܬܠܒܲܒܼܘ ܘܚܙܘܩܘ ܒܐܘܼܪܚܵܐ ܕܡܲܟܝܼܟܘܼܬܼܵܐ܁|
    block |܃ܐܲܝܟ ܫܝܦܘܼܪܵܐ ܡܫܡܲܥ ܩܠܹܗ ܠܟܼܠ ܕܲܚܬܝܼܪܝܼܢ|
    block |ܕܚܙܵܘ ܐ̄ܢܫ̈ܐ ܠܵܐ ܬܬܓܐܘܢ ܐܝܟ ܥܬܝܼܪܐ܁|
    block |܃ܚܙܵܘ ܛܒ̈ܬܹܗ ܕܗܘ̇ ܚܲܪܡܵܢܵܐ ܕܦܵܫ ܥܲܠ ܐܲܪܥܵܐ|
    block |ܘܠܵܐ ܚܲܙܩ ܥܲܡܹܗ ܥܘܼܬܼܪܵܐ ܠܲܫܝܘܿܠ ܠܲܝܟ ܡܵܐ ܕܣܒܲܪ܁|
  block
    block |܃ܚܙ̣ܵܘ ܕܐܸܬܼܟܲܫܲܦ ܘܠܵܐ ܐܲܪܘܲܝܝ ܠܹܗ ܡ̣ܢ ܫܘܼܢܵܩܵܐ|
    block |܃ܘܲܒܼܥܵܐ ܕܢܸܗܦܘܿܟ ܢܣܲܗܸܕ ܠܐܲܚܵܘ̈ܗܝ ܠܐ ܐܲܦܸܣ ܠܹܗ|
    block |܃ܣܓܗ̇ ܪܸܡܙܵܐ ܠܐܘܼܪܚܵܐ ܒܲܐܦܵܘ̈ܗܝ ܡ̣ܢ ܟܠ ܓܒܝܼ̈ܢ|
    block |ܘܐܲܚܕܹܗ ܠܬܲܪܥܵܐ ܩܕܼܵܡ ܒܵܥܘܿܬܹܗ ܕܠܵܐ ܢܸܬܼܩܲܒܲܠ܁|
    block |܃ܗܵܐ ܒܕܸܩ ܠܲܢ ܒܝܲܕ ܠܵܥܵܙܲܪ ܘܲܒܼܥܲܬܝܼܪܵܐ|
    block |ܕܲܟܡܵܐ ܪܚܝܡܵܐ ܡܲܟܝܼܟܘܼܬܼܵܐ ܘܡܲܣܠܝܼ ܚܘܼܬܼܪܵܐ܁|
    block |܃ܗܵܐ ܐܲܠܸܦ ܠܲܢ ܥܲܠ ܦܘܼܪܥܵܢܵܐ ܕܗ̇ܘ ܥܲܬܼܝܼܪܵܐ|
    block |ܕܒܲܐ ܝܠܹܝܢ ܛܘܼܒܹ̈ܐ ܡܢܝܼܚ ܠܲܠܐܝ̈ܐ ܠܦܘܼܬܼ ܥܲܡܠܲܝ̈ܗܘܿܢ܁|
    block |܃ܥܘܼܒܹܗ ܕܐܲܒܼܪܵܐ ܕܐܲܒܼܪܵܐ ܢܸܗܘܹܐ ܢܝܼܫܵܐ ܠܨܒܼܝܵܢ ܢܲܦܫܲܢ|
    block |ܕܒܹܗ ܢܸܬܼܕܲܡܹܐ ܒܝܲܕ ܚܘܼܡܣܵܢܵܐ ܕܗܲܝܡܵܢܘܼܬܲܢ܁|
    block |܃ܢܸܩܪܝܼܘܗܝ ܐܲܒܼܵܐ ܒܝܲܕ ܣܘܼܥܪ̈ܵܢܹܐ ܘܠܵܘ ܒܲܫܡܵܗܹ̈ܐ|
    block |ܕܢܸܦܢܲܚ ܬܲܪܥܵܐ ܕܠܲܡܹܐܝܢ ܚܘܼܒܹܗ ܘܲܡܩܲܒܸܠ ܠܲܢ܀|
block |ܥܲܠ ܡܲܟܼܣܵܢܘܼܬܼܵܐ ܕܒܼܢܵܬܼ̈ ܚܵܘܵܐ ܘܥܲܒܠ|
  block
    block |ܥܲܠ ܡܲܟܼܣܵܢܘܼܬܼܵܐ ܕܒܼܢܵܬܼ̈ ܚܵܘܵܐ ܘܥܲܒܠ|
  block
    block |ܡܐܡܪܐ ܕܐܪܒܥܝܢ ܘܫܒܥܐ|
    block |ܥܲܠ ܡܲܟܼܣܵܢܘܼܬܼܵܐ ܕܒܼܢܵܬܼ̈ ܚܵܘܵܐ ܘܥܲܒܠ ܦܘܼܪ̈ܣܹܐ|
    block |ܘܨܸܢ̈ܥܵܬܼܵܐ ܕܥܵܒܼ̈ܕܵܢ|
  block
    block |܃ܚܵܘܵܐ ܡܥܝܼܢܵܐ ܕܲܪܕܼܵܘ ܡܸܢܵܗ̇ ܚܲܝܹ̈ܐ ܠܐ̄ܢܵܫܵܐ|
    block |ܗܦܲܟܼܬܹܗ ܠܫܸܩܝܵܐ ܕܒܲܣܝܼܡܘܼܬܼܵܗ̇ ܠܡܸܪܲܬܼ ܡ̇ܘܬܵܐ ܀|
    block |܃ܐܸܠܥܵܐ ܕܲܗܘ̤ܵܬܼ ܥܸܕܼܪܵܐ ܠܐܵܕܼܵܡ ܝܼܚܝܼܕܼܵܝܵܐ|
    block |ܗܘ̤ܵܬܼ ܠܵܗ̇ ܩܸܫܬܵܐ ܒܐܝܼܕܲܝ̈ ܒܝܼܫܑܵܐ ܠܩܘܼܒܼܠܹܗ ܕܐܵܕܼܵܡ ܀|
    block |܃ܚܲܝܹ̈ܐ ܟܲܢܝܵܗ̇ ܗܵܘ̇ ܦܘܼܩܕܵܢܵܐ ܕܣܵܡ̣ ܒܵܗ̇ ܚܲܝܹ̈ܐ|
    block |ܘܫܲܚܠܸܦܬܹܗ ܗ̤ܝ ܠܫܸܡ ܚܲܝܘܼܬܼܵܐ ܠܡܵܝܘܿܬܼܘܼܬܼܵܐ ܀|
    block |܃ܒܸܣܪܵܐ ܡ̣ܢ ܒܸܣܪܝ ܩܪܵܗ̇ ܐܵܦ ܠܵܕܼܵܡ ܒܲܢܒܼܝܼܘܼܬܼܵܐ|
    block |ܘܪܓܸܿܠܬܼܵܗ̇ ܗ̤ܝ ܠܲܢܒܼܝܼܘܼܬܹܗ ܒܠܵܐ ܫܲܘܝܘܼܬܼܵܐ ܀|
    block |܃ܐܲܢ̄ܬܿܬܼܵܐ ܐܸܡ݂ܲܪ ܕܢܸܩܪܹܝܗ̇ ܟܠܢܵܫ ܒܫܸܡ ܫܲܝܘܼܬܼܵܐ|
    block |ܘܲܣܕܲܩܬܹܗ ܗ̤ܝ ܠܫܲܝܢܵܐ ܕܐ̄ܢܵܫܵܐ ܒܚܸܪܚܵܘܼܬܼܵܗ̇ ܀|
    block |܃ܥܲܡܹܗ ܕܐܵܕܼܵܡ ܥܠܲܬ̤ ܠܲܥܕܹܢ ܒܪܵܫܝܼܬܼ ܕܲܗܘ̤ܵܬܼ|
    block |ܘܥܲܡܹܗ ܩܲܒܿܠܲܬ̤ ܦܘܼܩܕܵܢ ܚܲܝܹ̈ܐ ܕܥܲܠ ܐܝܼܠܵܢܵܐ ܀|
    block |܃ܚܲܝܹ̈ܐ ܡܠܸܐ ܗ̄ܘ̣ܵܐ ܗܵܘ̇ ܦܘܼܩܕܵܢܵܐ ܕܣܵܡ̣ ܒܵܪܘܿܝܵܐ|
    block |ܘܲܒܼܪܲܦܝܘܼܬܼܵܗ̇ ܥܒܲܕܼܬܹܗ ܢܸܒܼܥܵܐ ܕܡܲܪܕܸܿܐ ܡ̇ܘܬܵܐ ܀|
    block |܃ܥܸܠܲܬܼ ܡ̇ܘܬܵܐ ܘܚܲܒܪܲܬܼ ܒܝܼܫܵܐ ܗܘ̤ܵܬܼ ܡ̣ܢ ܕܲܗܘ̤ܵܬܼ|
    block |ܘܡ̣ܢ ܗܲܕܵܡܹܝ̈ܗ̇ ܢܒܲܥܘ ܠܲܢ ܦܲܚܹ̈ܐ ܘܲܡܨܝܼ̈ܕܼܵܬܼܵܐ ܀|
    block |܃ܠܵܐ ܫܲܘܝܘܼܬܵܐ ܐܸܬܼܚܲܙܝܲܬ̤ ܒܵܗ̇ ܡ̣ܢ ܫܘܼܪܵܝܵܐ|
    block |ܘܡܲܪܝܼܪܘܼܬܼܵܐ ܒܛܸܢܘ ܚܘܼܫܵܒܹܝ̈ܗ ܘܐܵܘܠܸܕܼ ܠܸܒܵܗ̇ ܀|
    block |܃ܟܪܘܿܡ̇ܐ ܕܚܘܼܨܦܵܐ ܛܵܫܲܬ̤ ܒܐܲܦܹܝ̈ܗ ܒܐܲܬܼܪܵܐ ܦܲܐܝܵܐ|
    block |ܘܠܵܐ ܐܸܬܼܟܲܚܕܲܬ̤ ܠܲܡܡܲܠܵܠܘܼ ܥܲܡ ܢܵܟܼܘܿܠܵܐ ܀|
    block |܃ܐܲܝܟ ܙܵܢܝܼܬܵܐ ܩܵܡܲܬ̤ ܒܲܥܕܹܢ ܥܲܪܛܸܠܵܐܝܼܬܼ|
    block |ܘܕܲܚܙ̣ܵܗ̇ ܒܝܼܫܵܐ ܪܗܸܛ ܠܲܚܙܵܬܼܵܗ̇ ܘܙܲܢܝܼ ܥܲܡܵܗ̇ ܀|
    block |܃ܒܪܸ̈ܓܼܫܹܐ ܓܠܲܝܵ̈ܐ ܙܲܢܝܼ ܥܲܡܵܗ̇ ܐܵܟܹ̇ܠܩܲܪܨܲܐ|
    block |ܘܲܡ̣ܛܵܐ ܙܲܪܥܹܗ ܥܕܲܡ̇ܐ ܠܢܲܦܫܵܐ ܘܐܸܣܬܲܬܲܬܼ ܒܵܗ̇ ܀|
    block |܃ܒܫܸܡܥܵܐ ܓܵܪܲܬ̤ ܟܲܠܲܬܼ ܡܲܠܟܵܐ ܡܟܼܝܼܪܲܬܼ ܠܐܵܕܼܵܡ|
    block |ܘܥܲܕܼܠܵܐ ܢܸܡܛܹܐ ܝܘܿܡ ܡܸܫܬܿܘܼܬܼܵܗ̇ ܒܸܛܢܲܬ̤ ܥܘܸܠܵܐ ܀|
    block |܃ܥܘܸܠܵܐ ܢܕܼܝܼܕܼܵܐ ܛܸܥܢܲܬ̤ ܢܲܦܫܵ̇ܗ̇ ܡ̣ܢ ܫܘܼܚܵܛܵܐ|
    block |ܘܠܵܘ ܨܒܼܵܬ̤ ܕܬܼܛܲܪ ܛܲܟܼܣܵܐ ܬܲܩܢܵܐ ܕܦܵܪܘܿܫܘܼܬܼܵܐ ܀|
    block |܃ܪܸܓܼܬܼܵܐ ܒܝܼܫܬܵܐ ܫܒܼܵܬܹܗ ܠܗܵܘܢܵܗ̇ ܙܲܠܝܼܠܵܐܝܼܬܼ|
    block |ܘܲܕܼܠܵܐ ܟܘܼܚܵܕܼ ܦܸܫܛܲܬ̤ ܐܝܼܕܹܝ̈ܗ̇ ܥܲܠ ܐܝܼܠܵܢܵܐ ܀|
  block
    block |܃ܢܸܟܼܠܵܐ ܪܲܟܿܒܲܬ̤ ܥܲܡ ܢܵܟܼܘܿܠܵܐ ܟܲܕܵܒܼܵܐܝܼܬܼ|
    block |ܘܠܵܐ ܓܠܵܬ̤ ܠܐܵܕܼܵܡ ܐ̄ܪܵܙ ܒܝܼܫܘܼܬܹܗ ܥܕܲܡ̇ܐ ܕܐܸܟܼܠܲܬ̤ ܀|
    block |܃ܠܥܸܠ ܡ̣ܢ ܒܲܥܠܵܗ̇ ܒܥܵܬ̤ ܡܲܪܵܚܬܵܐ ܠܡܸܫܬܲܩܵܠܘܼ|
    block |ܥܲܠ ܗܵܝ̇ ܐܸܟܼܠܲܬ̤ ܘܐܵܦ ܝܸܗ̄ܒܲܬ̤ ܠܹܗ ܠܒܲܥܠܵܗ̇ ܘܐܸܟܲܠ ܀|
    block |܃ܠܲܡܫܲܚܛܵܢܵܗ̇ ܫܠܸ݂ܡ ܨܸܒܼܝܵܢܵܗ̇ ܛܵܒܼ ܡ̣ܢ ܕܐܵܕܼܵܡ|
    block |ܘܛܵܟ ܗܘ̤ ܡܲܠ̣ܟܵܗ̇ ܕܗܝ̤ ܩܲܕܼܡ̇ܝܲܬܼ ܬܹܐܟܼܘܿܠ ܦܹܐܪܵܐ ܀|
    block |܃ܠܡܸܠܟܹܿܗ ܫܸܡܥܲܬ̤ ܡ̣ܢ ܫܘܼܪܵܝܵܐ ܥܕܲܡ̇ܐ ܠܗܵܫܵܐ|
    block |ܘܠܵܐ ܦܪ݂ܲܫ ܠܸܒܵܗ̇ ܡ̣ܢ ܥܸܢܝܵܢܵܐ ܕܲܫܟܼܝܼܪ݁ܵܬܹܗ ܀|
    block |܃ܬܸܢܘܲܝ ܒܝܼܫܬܵܐ ܗܘ̤ܵܬܼ ܠܵܗ̇ ܥܲܡܹܞ ܕܩܵܛܹ̇ܠ ܐ̄ܢܵܫܵܐ|
    block |ܘܠܵܐ ܪܵܓܵܐ ܠܵܗ̇ ܕܬܸܦܪܘܿܩ ܡܸܢܹܗ ܥܕܲܡ̇ܐ ܠܚܲܪܬܼܵܐ ܀|
    block |܃ܥܲܡܹܗ ܪܓܼܝܼܓܼܵܐ ܠܲܡܙܲܢܵܝܘܼ ܒܲܫܟܼܝܼܪ݁ܵܬܼܵܐ|
    block |ܘܠܵܐ ܡܢܵܚ ܝܲܨܪܵܗ̇ ܠܡܸܫܬܵܘܬܵܦܘܼ ܒܫܲܦܝܼܪ݁ܵܬܼܵܐ ܀|
    block |܃ܕܠܵܐ ܣܲܒܼܥܘܼܬܼܵܐ ܪܚܝܼܡ ܠܵܗ̇ ܚܘܼܒܹܿܗ ܕܲܡܚܲܒܿܠܵܢܵܐ|
    block |ܘܲܕܼܠܵܐ ܛܲܟܼܣܵܐ ܪܵܗܹ̇ܛ ܠܸܒܵܗ̇ ܒܵܢܲܪ ܢܸܩܦܹܗ ܀|
    block |܃ܒܟܼܠ ܐܸܣܟܹܿܝܡܝܼ̈ܢ ܕܒܼܝܼܪ ܪܸܥܝܵܢܵܗ̇ ܨܹܝܕܼ ܥܸܢܝܵܢܹܗ|
    block |ܘܲܒܼܡܟܼܠ ܥܸܠ̈ܠܵܢ ܪܓܼܝܼܓܼܵܬܐ ܕܬܸܗܥܘܿܪ ܪܸܓܲܬܼ ܢܲܦܫܵܗ̇ ܀|
    block |܃ܪܸܓܲܬܼ ܒܝܼܫܵܐ ܪܚܝܼܡܵܐ ܠܢܲܦܫܵܗ̇ ܛܵܒܼ ܡ̣ܢ ܐܵܕܼܵܡ|
    block |ܘܠܲܫܟܼܝܼܪ݁ܵܬܹܗ ܡܥܲܦܸܩ ܗܵܘܢܵܗ̇ ܕܠܵܐ ܣܲܒܼܥܘܼܬܼܵܐ ܀|
    block |܃ܒܗܵܘܢܵܐ ܡܙܲܢܝܵܐ ܥܲܡ ܩܵܛ̇ܘܿܠܵܐ ܓܠܝܼܙܲܬܼ ܗܵܘܢܵܐ|
    block |ܘܠܵܐ ܡܸܬܼܒܲܝܢܵܐ ܕܫܵܘܬܵܦܘܼܬܹܗ ܡܸܪܲܬܼ ܡ̇ܘܬܵܐ ܗ̄ܝ ܀|
    block |܃ܒܪܓܲܬܼ ܒܸܣܪܵܐ ܨܪܝܼܟ ܪܸܥܝܵܢܵܗ̇ ܠܹܠܲܝ ܐܝܼܡܵܡ|
    block |ܘܒܼܥܸܢܝܵܢܵܐ ܕܙܲܠܝܼܠܘܼܬܼܵܐ ܥܢܹܝܢ ܚܘܼܫܸܵܒܹܝ̈ܗ̇ ܀|
    block |܃ܗܸܪܓܵܐ ܣܲܢܝܵܐ ܕܙܲܠܝܼܠܘܼܬܼܵܐ ܪܡܸܐ ܠܵܗ̇ ܟܠܫܵܥ|
    block |ܘܠܵܐ ܗܲܢܝܼ ܠܵܗ̇ ܥܸܢܝܵܢ ܚܲܝܹ̈ܐ ܪ̈ܘܼܚܵܢܝܹܐ ܀|
    block |܃ܟܠܵܗ̇ ܒܟܼܠܵܗ̇ ܗܘ̤ܵܬܼ ܠܵܗ̇ ܐܲܟܲܚ̄ܕܼ ܙܲܠܝܼܠܘܼܬܼܵܐ|
    block |ܘܠܲܝܬܿ ܒܗ̇ ܕܘܼܟܿܬܼܵܐ ܕܬܸܫܪܸܐ ܒܓܼܵܘܵܗ̇ ܩܲܕܿܝܼܫܘܼܬܼܵܐ ܀|
    block |܃ܒܝܼܫܵܐ ܫܪܸܐ ܒܵܗ̇ ܘܲܡܕܲܝܲܪ ܒܵܗ̇ ܐܲܡܝܼܢܵܐܝܼܬܼ|
    block |ܘܠܵܐ ܝܵܗܹ̇ܒܼ ܠܹܗ ܐܲܬܼܪܵܐ ܠܩܘܼܫܬܵܐ ܠܡܸܥܲܠ ܨܹܐܕܹܝ̈ܗ̇ ܀|
    block |܃ܠܲܝܬܿ ܝܘܼܬܼܪܵܢܵܐ ܠܐܲܝܢܵܐ ܕܡܲܥܢܸܐ ܢܵܦܫܹܗ ܒܥܘܼܡܪܵܗ̇|
    block |ܕܐܲܡܝܼܢ ܠܵܠܹ̇ܐ ܘܲܡܣܲܪܸܩ ܠܹܗ ܒܝܼܫܵܐ ܠܥܲܡܠܹܗ ܀|
    block |܃ܥܘܼܡܪܵܐ ܦܲܐܝܵܐ ܥܲܒܼܕܵܗ̇ ܒܪܵܫܝܼܬܼ ܡܲܬܼܩܸܢ ܟܠܵܐ|
    block |ܘܫܲܟܲܪܬܼܵܗ̇ ܗ̤ܝ ܠܦܲܐܝܘܼܬܼ ܢܲܦܫܵܗ̇ ܒܲܫܟܼܝܼܪ̈ܵܬܼܵܐ ܀|
    block |܃ܦܠܸܐ ܗ̄ܘ̣ܵܐ ܚܸܙܘܵܗ̇ ܘܲܪܓܼܝܼܓܼܵܐ ܗ̄ܘ̣ܵܬܼ ܥܲܕܼܠܸܵܐ ܬܸܚܛܸܐ|
    block |ܘܒܼܵܬܲܪ ܕܲܚܛܵܬ̤ ܢܸܕܲܬ̤ ܡܸܢܵܗ̇ ܠܥܝܼܪܹ̈ܐ ܘܐ̄ܢܵܫܵܐ ܀|
  block
    block |܃ܒܫܵܘܼܦܪܵܗ̇ ܬܗܲܪܘ ܗ̄ܘ̣ܵܘ ܟܸܢܫܲܝ̈ ܪܵܘܡ̇ܐ ܟܲܕܼ ܐܸܬܼܒܲܪܝܲܬ̤|
    block |ܘܡ̣ܢ ܕܐܸܣܬܲܢܚܲܬ̤ ܗܦܲܟܼܘ ܘܐܸܬܿܕܲܡܲܪܘ ܒܲܫܟܼܝܼܪ݁ܵܬܼܵܗ̇ ܀|
    block |܃ܣܲܢܝܘܼܬܼ ܢܲܦܫܵܐ ܚܙ̣ܵܘ ܪ̈ܘܼܚܵܢܹܐ ܘܲܥܪܲܩ̣ܘ ܡܸܢܲܢ|
    block |ܘܠܵܐ ܨܒܼܵܘ ܩܵܘܝܘܼ ܒܲܐܚܝܵܢܘܼܬܼܗܘܿܢ ܕܲܠܘܵܬܼ ܓܸܢܣܲܢ ܀|
    block |܃ܡܸܛܠܵܬܼܵܗ̇ ܣܢ̣ܵܘ ܥܸܢܝܵܢܵܐ ܕܥܲܡ ܐ̄ܢܵܫܘܼܬܿܢ|
    block |ܘܐܲܪܚܸܩܘ ܘܲܫܪܵܘ ܒܐܲܦܲܝ̈ ܪܵܘܡ̇ܐ ܕܠܵܐ ܢܚܘܼܪܘܼܢ ܒܲܢ ܀|
    block |܃ܥܡܠܵܐ ܡܪܝܼܩܵܐ ܚܲܫܒ̣ܿܘܼܗܝ ܠܥܲܡܠܗܘܿܢ ܕܡܸܛܠܵܬܲܢ|
    block |ܘܠܵܐ ܨܵܒܹ̇ܝܢ ܗ̄ܘ̣ܵܘ ܠܲܡܫܲܡܵܫܘܼ ܨܼܒܼܝܵܢ ܟܲܣܝܵܐ ܀|
    block |܃ܟܡܵܐ ܕܲܒܼܥܵܘ̣ܠܵܐ ܕܲܫܟܼܝܼܪ݁ܵܬܲܢ ܡܸܬܼܒܲܩܹܝܢ ܗ̄ܘ̣ܵܘ|
    block |ܒܙܲܝܢܵܐ ܕܚܸܡܬܼܵܐ ܡܸܙܕܲܝܢܝܼܢ ܗ̄ܘ̣ܵܘ ܠܘܼܩܒܲܠ ܥܲܡܲܢ ܀|
    block |܃ܟܡܵܐ ܕܲܠܚܵܘܵܐ ܕܩܸܛܦܲܬ̤ ܦܹܐܪܵܐ ܡܸܬܼܥܲܗܕܼܝܼܢ ܗ̄ܘ̣ܵܘ|
    block |ܥܝܵܪܬܵܐ ܕܥܵܘ̣ܠܵܗ̇ ܡܸܬܼܢܲܩܡܝܼܢ ܗ̄ܘ̣ܵܘ ܒܦܹܐܪܹ̈ܐ ܘܙܲܪ̈ܥܹܐ ܀|
    block |܃ܟܡܵܐ ܕܲܒܼ̈ܢܵܬܼܵܗ̇ ܒܚܘܼܨܦܵܐ ܕܝܼܠܵܗ̇ ܡܸܬܿܕܲܡ̈ܝܢ ܗ̣̄ܘܲܝ̈|
    block |ܗܸܢܘ̣ܿܢ ܝܲܬܿܝܼܪ ܡܸܫܬܲܐܠܝܼܢ ܗ̄ܘ̣ܵܘ ܡ̣ܢ ܬܸܫܡܸܫܬܲܢ ܀|
    block |܃ܟܡܵܐ ܕܝܼܘܿܡ ܡ̣ܢ ܝܘܿܡ ܥܵܘ̣ܠܵܐ ܕܡܸܢܗܹܝܢ ܡܸܬܼܪܲܒܸܿܐ ܗ̄ܘ̣ܵܐ|
    block |ܛܢܵܢܵܐ ܕܲܒܼܗܘܿܢ ܠܒܲܪ ܡ̣ܢ ܛܲܟܼܣܵܐ ܡܸܬܼܓܵܘܙܲܠ ܗ̄ܘ̣ܵܐ ܀|
    block |܃ܟܡܵܐ ܕܒܼܵܪܘܿܝܵܐ ܡܸܨܛܲܥܲܪ ܗ̄ܘ̣ܵܐ ܒܣܘܼܥܪ݁ܵܢܲܝܗܹܝܢ|
    block |ܠܩܹܐܪܣܵܐ ܕܥܲܡܲܢ ܡܸܬܼܥܲܬܿܕܼܝܼܢ ܗ̄ܘ̣ܵܘ ܓܲܢ̄ܒܵܪܵܐܝܼܬܼ ܀|
    block |܃ܟܡܵܐ ܕܒܲܦܬܿܟܼܪܹ̈ܐ ܕܬܲܩܸܢܘ ܫܹܐܕܹ̈ܐ ܡܸܫܬܿܚ̈ܛܵܢ ܗ̣̄ܘܲܝ̈|
    block |ܐܵܦܠܵܐ ܕܢܲܝܬܿܘܿܢ ܡܸܛܪܵܐ ܘܛܲܠܵܐ ܡܸܬܿܛܦܝܼܣܝܼܢ ܗ̄ܘ̣ܵܘ ܀|
    block |܃ܒܐܸܒܼܠܵܐ ܪܲܒܵܐ ܝܲܬܿܝܼܒܼܝܼܢ ܗ̄ܘ̣ܵܘ ܥܲܠ ܒܝܼ̈ܫܵܬܲܢ|
    block |ܘܲܡܣܲܟܹܿܝܢ ܗ̄ܘ̣ܵܘ ܕܐܵܘ ܢܸܬܿܛܲܠܲܩ ܐܵܘ ܢܸܬܼܚܲܕܲܬܼ ܀|
    block |܃ܚܸܒܼܠܹ̈ܐ ܕܚܲܫܹ̈ܐ ܡ̇ܚܹ̇ܝܢ ܗ̄ܘ̣ܵܘ ܠܵܗ̇ ܠܦܵܪܘܿܫܘܼܬܼܗܘܿܢ|
    block |ܘܲܡܚܲܒܿܠܝܼܢ ܗ̄ܘ̣ܵܘ ܠܡܹܐܠܲܕܼ ܡ̇ܘܬܲܢ ܐܵܘ ܢܘܼܚܵܡܲܢ ܀|
    block |܃ܩܲܫܝܘܼܬܼ ܚܲܫܗܘܿܢ ܚܙ̣ܵܐ ܒܵܪܘܿܝܵܐ ܕܲܚܙ̣ܐ ܠܹܗ ܟܠ|
    block |ܘܫܲܕܲܪ ܪܸܡܙܹܗ ܘܒܲܝܲܐ ܐܸܢܘܿܢ ܡ̣ܢ ܟܲܪܝܘܼܬܼܵܐ ܀|
    block |܃ܪܸܡܙܹܗ ܫܲܕܲܪ ܨܹܝܕܼ ܒܲܪ̄ܬܼ ܚܵܘܵܐ ܕܐܲܥܠܲܬ̤ ܡ̇ܘܬܵܐ|
    block |ܘܨܵܪ ܒܵܗ̇ ܥܘܸܠܵܐ ܘܲܡ̣ܠܵܝܗܝ ܚܲܝܹ̈ܐ ܡ̇ܝܘܿܬܹ̈ܐ ܀|
    block |܃ܚܲܝܹ̈ܐ ܡܲܕܹܿܟ ܒܲܓܼܒܼܝܼܠܘܼܬܹܗ ܕܝܲܠܕܵܐ ܕܡܸܢܵܗ̇|
    block |ܕܲܒܼܚܲܝܘܼܬܹܗ ܢܟܲܦܲܪ ܡ̇ܘܬܵܐ ܡ̣ܢ ܐ̄ܢܵܫܘܼܬܲܢ ܀|
    block |܃ܠܥܸܠܲܬܼ ܫܲܝܢܵܐ ܨܵܪ ܒܹܗ ܨܲܠܡܵܐ ܡܚܲܕܸܿܬܼ ܫܲܝܢܵܐ|
    block |ܕܲܢܫܲܝܹܢ ܒܹܗ ܥܝܼܪܹ̈ܐ ܘܐ̄ܢܵܫܵܐ ܥܲܡ ܪܲܒܿܘܼܬܹܗ ܀|
    block |܃ܒܹܗ ܫܲܝܸܢ ܟܠ ܐܲܪ̈ܥܵܢ̇ܝܹܐ ܘܫܲܡܲܝܵܢܹ̈ܐ|
    block |ܘܒܲܠܡܹܐܝܢ ܦܲܓܼܪܹܗ ܢܵܚ̣ ܒܸܪ̈ܝܵܬܼܵܐ ܕܫܲܚܝܼ̈ܩܵܢ ܗ̣̄ܘܲܝ̈ ܀|
    block |܃ܡ̣ܢ ܟܲܪ ܕܲܢܒ݂ܲܥ ܡ̇ܘܬܵܐ ܝܲܥܢܵܐ ܡܚܲܒܸܿܠ ܐ̄̈ܢܵܫܵܐ|
    block |ܢܒ݂ܲܥ ܣܲܡ ܚܲܝܹ̈ܐ ܕܡܲܚܸܐ ܡܲܓܵܢ ܠܲܒܼܢܲܝ̈ܢܵܫܵܐ ܀|
    block |ܡ̣ܢ ܒܲܪ̄ܬܼ ܐ̄ܢܵܫܵܐ ܫܲܪܝܼ ܡ̇ܘܬܵܐ ܠܲܡܚܲܒܵܠܘܼ܃|
  block
    block |ܘܡ̣ܢ ܒܲܪ̄ܬܼ ܐ̄ܢܵܫܵܐ ܫܲܪܝܼܘ ܚܲܝܹ̈ܐ ܠܲܡܚܲܕܵܬܼܘܼ ܀|
    block |܃ܐܲܝܟܵܐ ܕܣܸܓܼܝܲܬ̤ ܚܛܝܼܬܼܵܐ ܣܲܓܿܝܼ ܠܒܲܪ ܡ̣ܢ ܛܲܟܼܣܵܐ|
    block |ܬܲܡ̇ܢ ܥܸܫܢܲܬ̤ ܙܲܕܿܝܼܩܘܼܬܼܵܐ ܕܠܵܐ ܡܸܬܼܫܲܚܵܐ ܀|
    block |܃ܐܲܝܟܵܐ ܕܲܙܪܲܥ ܐܵܟܹ̇ܠܩܲܨܵܐ ܡܸܪܲܬܼ ܢܸܟܼܠܹܗ|
    block |ܬܲܡ̇ܢ ܫܸܘܚܲܬ̤ ܫܸܒܿܠܲܬ̤ ܚܲܝܹ̈ܐ ܡܲܚܝܲܬܼ ܐ̄ܢܵܫܵܐ ܀|
    block |܃ܒܚܵܘܵܐ ܚܲܒܸܿܠ ܣܵܢܵܢܵܐ ܕܐ̄̈ܢܵܫܵܐ ܠܲܒܼܢܲܝ̈ܢܵܫܵܐ|
    block |ܘܲܒܼܒܲܪ̄ܬܼ ܐ̄ܢܵܫܵܐ ܨܵܕܼܘܼܢ ܪ̈ܲܚܡܹܐ ܪܘܼܚܵܢܵܐܝܼܬܼ ܀|
    block |܃ܗ̤ܝ ܐܲܠܒܸܫܬܲܢ ܢܲܚܬܵܐ ܕܛܲܪ̈ܦܹܐ ܡܸܬܼܚܲܒܿܠܵܢܹ̈ܐ|
    block |ܘܗ̤ܝ ܟܲܣܝܵܬܲܢ ܐܸܣܛܲܠ ܫܘܼܒܼܚܵܐ ܕܠܵܐ ܡܸܬܼܚܲܒܿܠܵܐ ܀|
    block |܃ܥܲܠ ܫܝܼܛܘܼܬܼܵܗ̇ ܚܵܣ̣ ܗܵܘ̇ ܪܸܡܙܵܐ ܡܠܸܐ ܚܵܘܣܵܢܵܐ|
    block |ܘܲܙܩܲܪ ܢܲܚܬܵܐ ܒܓܼܵܘ ܗܲܕܵܡܹ̈ܝܗ̇ ܘܟܲܣܝܼ ܨܲܥܪܵܗ̇ ܀|
    block |܃ܢܲܚܬܵܐ ܕܡܸܢܵܗ̇ ܠ̣ܒܸܫ ܨܸܒܼܝܵܢܹܗ ܨܸܒܼܝܵܢܵܐܝܼܬܼ|
    block |ܘܚܲܕܹܿܬܼ ܒܐܝܼܕܼܵܘ̈ܗܝ ܒܪܝܼܬܼܵܐ ܕܚܲܒܸܿܠ ܥܒܼܵܪ ܦܘܼܩܕܵܢܵܐ ܀|
    block |܃ܗܵܐ ܛܵܒܼܵܬܹ̈ܐ ܕܛܵܒܼܵܐ ܕܲܒܼܪ̣ܵܐ ܒܪܝܼܬܼܵܠܐ ܒܛܲܝܒܿܘܼ|
    block |ܕܚܲܕܿܬܼ ܠܲܢ ܒܲܢ ܘܫܲܝܸܢ ܠܲܢ ܒܲܢ ܘܚܲܣܝܼ ܠܲܢ ܒܲܢ ܀|
    block |܃ܢܦܲܚܸܡ ܗܵܟܹܝܠ ܕܘܼܒܵܪ ܚܲܝܲܝ̈ܢ ܥܲܡ ܡ̇ܘܗܲܒܼܬܹܗ|
    block |ܘܢܸܚܙ̣ܐ ܐܸܢ ܐܝܼܬܼ ܕܘܼܡܝܵܐ ܕܪ̈ܲܚܡܵܘܗܝ ܒܦܘܼܠܚܵܢ ܢܲܦܫܵܐ ܀|
    block |܃ܢܸܒܼܩܸܐ ܥܲܡܠܲܝ̈ܢ ܒܟܼܘܼܪ ܒܘܼܚܪܵܢܵܐ ܕܦܵܪܘܿܫܘܼܬܲܢ|
    block |ܘܗܵܐ ܡܸܬܼܓܼܠܝܵܐ ܛܵܠܘܿܡܘܼܬܲܢ ܕܲܟܼܡܵܐ ܛܸܠܡܲܬ̤ ܀|
    block |܃ܥܲܡܠܹ݁̈ܐ ܕܚܵܘܵܐ ܢܸܒܼܩܸܐ ܠܘܼܩܕܲܡ ܦܵܪܘܿܢܵܐܝܼܬܼ|
    block |ܘܲܠܣܲܢܝܘܼܬܼܵܗ̇ ܢܕܲܟܸܿܐ ܒܡܸܠܹ̈ܐ ܐܲܝܟ ܕܲܒܼܟܼܘܼܪܵܠ ܀|
    block |܃ܠܟܼܘܼܪܵܐ ܕܡܸܠܹ̈ܐ ܢܲܥܸܠ ܐܸܢܹܝܢ ܠܲܒܼ̈ܢܵܬܼ ܚܵܘܵܐ|
    block |ܘܲܚܠܵܦ ܪܸܬܼܚܵܐ ܢܸܨܪܘܿܦ ܐܸܢܹܝܢ ܒܢܘܼܪ ܦܸܬܼܓܼܵܡܲܝ̈ܢ ܀|
    block |܃ܡܸܠܹ̈ܐ ܢܚܲܝܸܕܼ ܒܣܘܼܥܪ݁ܵܢܲܝܗܹܝܢ ܕܲܕܠܵܐ ܢܵܡܘܿܣ|
    block |ܘܢܘܵܩܸܕܼ ܝܲܥܪܵܐ ܕܲܟܼܣܸܐ ܒܨܸܒܼܬܵܐ ܕܗܲܕܵܡܲܝ̈ܗܹܝܢ ܀|
    block |܃ܣܘܼܥܪ̈ܵܢܲܝܗܹܝܢ ܓܲܪܓܼܘܼܢܝ ܕܐܸܪܕܸܿܐ ܒܐܘܼܪܚܵܐ ܕܡܸܠܹ̈݁ܐ|
    block |ܘܗܸܢܘ̣ܿܢ ܫܲܚܩ̣ܘܼܢܝ ܕܐܹܡܲܪ ܥܲܡܗܹܝܢ ܚܠܵܦ ܟܹܐܢܘܼܬܼܵܐ ܀|
    block |܃ܗ̤ܝ ܟܹܐܢܘܼܬܼܵܐ ܥܨܵܬܲܢܝ ܣܲܓܝܼ ܠܒܲܪ ܡ̣ܢ ܛܲܟܼܣܵܐ|
    block |ܕܐܸܓܼܠܸܐ ܙܹܐܦܵܐ ܓܐܸܣܟܹܿܡܲܝ̈ܗܹܝܢ ܠܥܹܝܢ ܚܲܙܵܝܹ̈ܐ ܀|
    block |܃ܙܹܐܦܵܐ ܢܕܝܼܕܼܵܐ ܟܣܸܐ ܒܲܚܙܵܬܼܵܐ ܕܗܲܕܵܡܲܝ̈ܗܹܝܢ|
    block |ܘܐܸܢ ܡܸܬܼܦܲܪܣܸܐ ܠܲܝܬܿ ܦܵܪܘܿܫܵܐ ܕܠܵܐ ܡܸܬܿܬܲܢܲܚ ܀|
    block |܃ܥܵܘ̣ܠܵܐ ܛܲܡܠܵܐ ܡܠܹܝܬ ܬܵܘܢܹ̈ܐ ܕܚܘܼܫܵܒܲܝ̈ܗܹܝܢ|
    block |ܘܐܸܢ ܡܸܬܼܒܲܕܲܩ ܩܕܼܵܡ ܚܲܙܵܝܹ̈ܐ ܢܵܕܲܝܼܢ ܡܸܢܹܗ ܀|
    block |܃ܙܲܠܝܼܠܘܼܬܼܵܐ ܚܲܝܘ̄ܬܼܵܐ ܕܬܲܪܬܹܿܝܢ ܫܲܪܝܵܐ ܒܓܼܵܘܗܹܝܢ|
    block |ܘܐܸܢ ܗܘ̤ ܕܢܵܦ̇ܩܵܐ ܥܵܪ̈ܩܵܢ ܡܸܢܵܗ̇ ܐܵܦ ܚܲܝܵܘ̈ܬܼܵܐ ܀|
    block |܃ܢܲܚܬܵܐ ܕܚܘܼܪܵܐ ܠܒܼܝܼܫ ܪܸܥܝܵܢܗܹܝܢ ܘܲܚܬܼܝܼܪ݁ܵܡ ܒܹܗ|
    block |ܘܐܸܢ ܗܘ̤ ܕܡܸܣܬܿܕܼܩ ܥܲܪܛܸܠ ܩܵܝ̈ܡܵܢ ܒܲܕܼܡܘܼܬܼ ܚܵܘܵܐ ܀|
    block |܃ܒܚܸܡܬܼܵܐ ܫܓܼܝܼܪ݁ܵܢ ܛܢܵܢܵܐ ܪܘܼܓܼܙܵܐ ܡܥܝܼܪ̈ܵܢ|
    block |ܘܡܲܢ̣ܘ ܡܸܫܟܲܚ ܠܡܸܟܼܠܵܐ ܚܹܐܦܵܐ ܕܲܩܪ̈ܵܒܲܝܗܹܝܢ ܀|
  block
    block |܃ܠܨܲܥܪܵܐ ܠܒܼܝܼ̈ܒܼܵܢ ܠܦܲܟܹܿܐ ܠܛܝܼ̈ܫܵܢ ܠܚܸܣܕܵܐ ܥܬܼܝܼ̈ܕܼܵܢ|
    block |ܘܐܲܝܢܵܘ ܬܲܩܢܵܐ ܕܲܡܸܨܐ ܠܲܡܨܵܐ ܓܘܼܕܵܦܲܣܝ̈ܗܹܝܢ ܀|
    block |܃ܒܐܘܼܟܼܠܵܐ ܝܲܥ̈ܢܵܢ ܒܫܸܩܝܵܐ ܠܗܝܼ̈ܩܵܢ ܒܪܸܓܿܬܼܵܐ ܨܲܚ̈ܢܵܢ|
    block |ܘܡܲܢ̣ܘܼ ܕܲܩܢܸܐ ܚܹܐܪܘܼܬܼ ܢܲܦܫܵܐ ܕܢܲܗܡܸܐ ܘܢܸܫܬܿܘܿܩ ܀|
    block |܃ܒܒܲܝܬܵܐ ܩܪܵܒܼܗܹܝܬ ܒܫܘܼܩܵܐ ܫܓܼܵܫܗܹܝܬܢ ܒܥܹܕܿܬܵܐ ܟܡܹܐܢܗܹܝܢ|
    block |ܘܒܲܠܝܠܹܝܢ ܓܸܦܹ̈ܐ ܢܸܦܪܲܚ ܐܲܝܢܵܐ ܕܒܼܵܥܹ̇ܐ ܠܡܸܥܜܪܲܩ ܀|
    block |܃ܦܲܘܼܡܗܹܝܢ ܕܓܵܠ ܚܝܵܪܗܹܝܢ ܙܲܠܝܼܠ ܫܸܡܥܗܹܝܢ ܟܲܕܵܒܼ|
    block |ܘܡܲܢ̣ܘܼ ܣܵܦܹ̇ܩ ܠܡܸܫܬܲܥܵܝܘܼ ܥܲܠ ܡܘܼܡܲܝ̈ܗܹܝܢ ܀|
    block |܃ܟܪܘܿܡܗܹܝܢ ܚܲܨܝܼܦ ܣܘܵܕܗܹܝܢ ܡܪܲܚ ܦܸܓܼܥܗܹܝܢ ܡܲܚܛܸܐ|
    block |ܘܡܲܢ ܠܵܐ ܢܸܚܲܫ ܥܲܠ ܚܲܫܲܝ̈ܗܹܝܢ ܕܲܟܼܡܵܐ ܢܕܝܼܕܼܝܼܢ ܀|
    block |܃ܠܒܼܘܼܫܗܹܝܢ ܙܲܠܝܼܠ ܣܐܘܿܢܗܹܝܢ ܡܲܣܠܲܝ ܗܠܲܟܼܬܼܗܹܝܢ ܛܲܡܠܵܐ|
    block |ܘܛܵܟ ܐܵܦ ܐܲܪܥܵܐ ܝܲܩܝܼܪ ܗ̄ܘ̣ ܠܵܗ̇ ܠܡܸܛܥܲܢ ܐܸܢܹܝܢ ܀|
    block |܃ܢܸܟܼܠܹ̈ܐ ܡܪ̈ܲܟܼܒܼܵܢ ܦܲܚܹ̈ܐ ܛܵܡܪ݁ܵܢ ܢܸܫ̈ܒܹܿܐ ܦܵܪ̈ܣܵܢ|
    block |ܘܠܲܐܝܟܵܐ ܢܸܥܪܘܿܩ ܐܲܝܢܵܐ ܕܣܵܢܹ̇ܐ ܥܸܢܝܵܢܲܝ̈ܗܘܿܢ ܀|
    block |܃ܠܢܲܦܫܵܐ ܫܵܒܼܝ̈ܢ ܠܗܵܘܢܵܐ ܨܵܝ̈ܕܵܢ ܠܙܵܘܥܹ̈ܐ ܐܵܣܪ̈ܵܢ|
    block |ܘܐܲܝܟܲܢ ܡܲܨܝܵܐ ܠܡܸܬܼܦܲܠܵܛܘܼ ܡ̣ܢ ܢܸܟܼܠܲܝ̈ܗܹܝܢ ܀|
    block |܃ܠܢܲܟܼܦܹ̈ܐ ܡܲܙ̈ܠܵܢ ܠܬܲܩܢܹ̈ܐ ܡܕܼܵܘ̈ܕܼܵܢ ܠܟܹܐܢܹ̈ܐ ܡܲܪ̈ܦܝܵܢ|
    block |ܘܵܝ ܠܲܕܼܢܸܦܹ̇ܠ ܒܲܡܨܝ̈ܕܵܬܼܵܐ ܕܫܘܼܓܵܫܲܝ̈ܗܹܝܢ ܀|
    block |܃ܫ̈ܦܲܝܵܐ ܕܵܠ̈ܚܵܢ ܕܟܲܝܵ̈ܐ ܡܟܲܬ̈ܡ̇ܢ ܥܪ̈ܝܸܡܹܐ ܡܦܲܟܿܪ̈ܵܢ|
    block |ܘܡ̇ܢܵܐ ܢܸܥܒܸܿܕܼ ܐܲܝܢܵܐ ܕܒܼܵܥܹ̇ܐ ܠܡܸܚܵܐ ܒܕܲܟܼܝܘܼ ܀|
    block |܃ܩܪܵܒܼܗܹܝܢ ܚܲܣܝܼܢ ܙܲܝܢܗܹܝܢ ܬܲܩܝܼܦ ܢܘܼܗܹܝܢ ܩܲܫܝܵܐ|
    block |ܘܵܝ ܠܲܟܼܝܵܢܲܢ ܡ̣ܢ ܢܸܟܼܝܵܢܹ̈ܐ ܕܐܲܡܝܼܢܝܼܢ ܠܹܗ ܀|
    block |܃ܟܝܵܢܵܐ ܬ̇ܒܲܥ̇ ܝܲܨܪܵܐ ܡܚܲܬܼܚܸܬܼ ܪܸܓܼܬܼܵܐ ܕܠܸܒܵܐ|
    block |ܡ̇ܪܹܐ ܟܝܵܢܹ̈ܐ ܟܐܝܼ ܒܲܟܼܝܵܢܵܐ ܕܠܵܐ ܢܵܘܒܸܿܕܼ ܠܲܢ ܀|
    block |܃ܟܝܵܢܵܐ ܗ̄ܘ̣ ܟܲܦܢܵܐ ܟܝܵܢܲܢ ܫܝܼܛܵܐ ܕܐܵܟܹ̇ܠ ܘܟܼܵܦܹ̇ܢ|
    block |ܘܲܟܼܡܵܐ ܕܢܹܐܟܼܘܿܠ ܬܘܼܒܼ ܡܸܬܼܝܲܥܲܢ ܘܬܼܵܒܲܥ̇ ܐܘܼܟܼܿܠܵܐ ܀|
    block |܃ܐܘܼܛܼܠܵܐ ܗ̄ܝ ܕܲܬܼܪܹܝܢ ܪܸܓܲܬܼ ܦܲܓܼܪܵܐ ܕܫܲܪܝܵܐ ܒܓܼܵܘܹܗ|
    block |ܘܐܲܝܟ ܡܹܐܟܼܘܼܠܬܵܐܠ ܢܵܒܲܥ̇ ܦܲܓܼܪܵܐ ܐܘܼܟܼܠܵܐ ܕܦܲܓܼܪܹܗ ܀|
    block |܃ܚܵܘܵܐ ܝܲܬܼܝܼܪ ܬܵܒܼܥ̇̄ܐ ܬܒܲܥܬܹܗ ܕܗܵܢܵܐ ܐܘܼܟܼܠܵܐ|
    block |ܘܒܲܐܡܝܼܢܘܼܬܼܵܐ ܕܠܵܐ ܣܲܒܼܥܘܼܬܼܵܐ ܥܵܢ̇ܝܵܐ ܒܗܸܪܓܹܿܗ ܀|
    block |܃ܩܪܵܒܼܵܐ ܥܵܒܼ̇ܕܵܐ ܐܸܢ ܠܵܐ ܬܡܲܠܸܐ ܪܸܓܲܬܼ ܢܲܦܫܵܗ̇|
    block |ܘܲܒܼܬܲܟܼܬܿܘܼܫܵܐ ܕܠܵܐ ܣܲܒܼܥܘܼܬܼܵܐ ܒܵܥ̇ܝܵܐ ܒܥܵܬܹܗ ܀|
    block |܃ܩܪܵܒܼܵܐ ܩܲܫܝܵܐ ܥܵܒܼ̈ܕܵܢ ܥܲܡܲܢ ܒܢܵܬܼܵܗ̇ ܟܠܝܘܿܡ|
    block |ܘܐܲܝܟ ܕܲܒܼܙܲܝܢܵܐ ܡܙܲܝ̈ܢܵܢ ܠܩܘܼܒܼܠܲܢ ܒܫܘܼܓܼܵܫܲܝ̈ܗܹܝܢ ܀|
    block |ܐܲܝܟ ܕܲܒܼܩܹܐܪܣܵܐ ܪ̈ܲܡܝܵܢ ܥܲܡܲܢ ܠܹܠܲܝ ܐܝܼܡܵܡ܃|
  block
    block |ܘܲܡ̈ܫܲܕܿܝܵܢ ܒܲܢ ܓܹܐܪܹ̈ܐ ܫܢܝܼܢܹ̈ܐ ܕܠܸܫܵܢܲܝ̈ܗܘܿܢ ܀|
    block |܃ܚܲܪܝܼܦ ܦܘܼܡܗܹܝܢ ܡ̣ܢ ܣܲܦܣܹܪܵܐ ܕܲܬܼܪܹܝܢ ܦܘܼܡ̇ܘ̈ܗܝ|
    block |ܘܥܵܐܠܵܐ ܡܚܘܿܬܼܗܹܝܢ ܥܕܲܡ̇ܐ ܠܢܲܦܫܵܐ ܘܠܵܐ ܡܸܬܼܟܲܠܝܵܐ ܀|
    block |܃ܠܵܐ ܣܲܓܿܝܼܐܝܼܢ ܩܛܝܼܠܲܝ̈ ܣܲܝܦܵܐ ܐܲܝܟ ܩܛܝܼܠܲܝ̈ܗܹܝܢ|
    block |ܘܠܵܐ ܚܘܼܒܵܠܵܐ ܕܚܲܝܘܲܬܼ ܫܸܢܵܐ ܐܲܝܟ ܚܘܼܒܵܠܗܹܝܢ ܀|
    block |܃ܒܝܼܫ ܚܘܼܒܵܠܗܹܝܢ ܡ̣ܢ ܚܲܝ̈ܘܵܬܼܵܐ ܣܵܪ̈ܘܿܚܵܬܼܵܐ|
    block |ܘܥܲܣܩܝܼܢ ܟܹܐܢܹ̈ܐ ܕܡ̣ܢ ܢܘܼܟܼܬܲܬܼܗܹܝܢ ܠܐܵܣܵܘܬܼܵܐ ܀|
    block |܃ܠܢܲܦܫܵܐ ܡܚܲܒܿܠܵܢ ܘܲܒܼܪܸܥܝܵܢܵܐ ܣܵܝ̈ܡܵܢ ܡܘܼܡܹ̈ܐ|
    block |ܘܐܸܠܵܐ ܒܪܘܼܚܵܐ ܠܵܐ ܡܸܬܼܐܲܣܹܝܢ ܫܘܼܚܢܹ̈ܐ ܕܡܸܢܗܹܝܢ ܀|
    block |܃ܕܵܘܝܼܕܼ ܣܵܗܹ̇ܕܼ ܕܲܟܼܡܵܐ ܥܲܣܩܵܐ ܡܚܘܿܬܼܵܐ ܕܟܹܐܒܼܗܹܝܢ|
    block |ܕܐܲܓܲܪ ܨܹܐܕܼܵܘܗܝ ܫܘܼܚܵܐ ܕܓܼܵܘܪܵܐ ܥܕܲܡ̇ܐ ܠܡܵܘܬܹܿܗ ܀|
    block |܃ܒܢܝܼܒܼܵܐ ܕܓܼܵܘܪܵܐ ܢܟܲܬܿܬܹܗ ܚܵܘܵܐ ܠܲܚܠܝܼܡ ܢܲܦܫܵܐ|
    block |ܘܲܗܘ̤ܸܵܐ ܟܪܝܗܵܐ ܘܲܢܣܝܼܣ ܦܲܓܼܪܵܐ ܒܟܼܠܗܘܿܢ ܚܲܝܵܘ̈ܗܝ ܀|
    block |܃ܢܘܼܓܼܪܵܐ ܪܲܒܵܐ ܢܦ݂ܲܠ ܒܐܸܫܵܬܼܵܐ ܡ̣ܢ ܢܘܼ̈ܟܼܬܵܬܼܵܗ̇|
    block |ܟܲܕܼ ܩܵܥܹ̇ܐ ܗ̄ܘ̣ܵܐ ܘܡܲܝܠܸܠ ܟܠܝܘܿܡ ܡ̣ܢ ܟܘܼܪܗܵܢܹܗ ܀|
    block |܃ܣܪܝܼ ܠܲܡ ܘܐܸܬܼܡܣܝܼ ܚܒܼܵܪ̈ܵܬܼܝ ܟܠܗܹܝܢ ܗܘ̤ ܬܵܢܹ̇ܐ ܗ̄ܘ̣ܵܐ|
    block |ܘܗܵܐ ܢܵܗܹ̇ܓ ܐ̄ܢܵܐ ܡ̣ܢ ܢܸܗܡܬܼܵܐ ܒܟܹܐܒܹܗ ܕܪܸܥܝܵܢܝ ܀|
    block |܃ܘܐܸܢܗܘ̤ ܕܕܼܲܘܝܼܕܼ ܟܸܢܵܪ ܪܘܼܚܵܐ ܬܒܲܪܬܹܗ ܚܵܘܵܐ|
    block |ܡܲܢ̣ܘܼ ܕܲܡܨܸܐ ܠܲܡܥܲܙܵܝܘܼ ܩܕܼܵܡ ܬܲܟܼܬܿܘܼܫܹܝ̈ܗ̇ ܀|
    block |܃ܐܸܢ ܚܲܙܵܝܵܐ ܕܲܣܬܼܝܼܪ̈ܵܬܼܵܐ ܚܙ̣ܵܐ ܘܐܸܬܿܕܵܘܲܕܸ|
    block |ܢܥܲܡܸܨ ܟܠܢܵܫ ܥܲܝܢܲܝ̈ ܢܲܦܫܹܗ ܡ̣ܢ ܥܸܢܝܵܢܹܝ̈ܗ̇ ܀|
    block |܃ܐܸܢ ܗܘ̤ ܕܐܲܝܵܐ ܡܲܪܗܸܒܼ ܥܲܡܡܹ̈ܐ ܙܵܥ ܡ̣ܢ ܩܵܠܵܗ̇|
    block |ܢܣܲܟܲܪ ܐܸܕܢܲܝ̈ܢ ܕܠܵܐ ܢܸܬܼܪ̈ܲܗܒܵܢ ܒܩܵܠ ܫܘܼܓܵܫܹܝܗ̇ ܀|
    block |܃ܗܵܐ ܡ̇ܢ ܥܸܒܼܕܲܬ̤ ܒܲܪܬܼܵܗ̇ ܕܚܵܘܵܐ ܒܲܒܼܪܹܗ ܕܐܵܕܼܵܡ|
    block |ܢܙܲܗܲܪ ܟܠܢܵܫ ܠܲܕܼܦܵܓܲܥ ܒܹܗ ܕܠܵܐ ܬܸܦܓܲܥ ܒܹܗ ܀|
    block |܃ܗܸܐ ܡ̇ܢ ܣܸܥܪܲܬ̤ ܐܸܠܥܵܐ ܪܦܝܼܬܼܵܐ ܒܓܲܢ̄ܒܵܪ ܚܲܝܠܵܐ|
    block |ܢܹܐܡܲܪ ܓܼܒܼܪܵܐ ܠܓܲܒܼܪܵܐ ܚܲܒܼܪܹܗ ܕܚܲܠ ܡ̣ܢ ܚܵܘܵܐ ܀|
    block |܃ܡ̣ܢ ܒܲܪ̄ܬܼ ܚܵܘܵܐ ܢܸܕܼܚܲܠ ܟܠܢܵܫ ܘܝܲܬܿܝܼܪ ܟܹܐܢܹ̈ܐ|
    block |ܕܲܠܡܵܐ ܬܪܲܦܸܐ ܚܘܼܫܵܒܲܝ̈ܗܘܿܢ ܒܲܕܼܡܘܼܬܼ ܕܵܘܝܼܕܼ ܀|
    block |܃ܩܸܢܛܵܐ ܗ̄ܘ̣ ܡܸܢܵܗ̇ ܟܡܵܐ ܐܸܢ ܐܝܼܬܹܝܗ̇ ܡܸܢܹܗ ܕܓܸܢܣܲܢ|
    block |ܘܠܵܐ ܫܲܪܝܼܪܵܐ ܫܲܪܝܼܪܘܼܬܼܵܗ̇ ܟܡܵܐ ܐܸܢ ܕܲܟܼܝܵܐ ܀|
    block |܃ܠܵܐ ܐ̄ܢܵܫ ܢܲܫܲܪ ܠܫܘܼܘܕܵܝ ܡܸܠܹ̈ܝܗ̇ ܕܠܵܐ ܢܸܣܝܵܢܵܐ|
    block |ܕܗܵܐ ܠܲܝܬܿ ܟܹܐܢܵܐ ܕܨܵܬܼ ܫܘܼܓܵܫܹܝ̈ܗ̇ ܕܠܵܐ ܐܲܦܸܠܬܹܗ ܀|
    block |܃ܥܵܘ̣ܠܵܐ ܡܲܠܝܵܐ ܘܟܲܕܵܒܼܘܼܬܼܵܐ ܫܲܪܝܵܐ ܒܓܼܵܘܵܗ̇|
    block |ܘܠܲܝܬܿ ܬܘܼܟܼܠܵܢܵܐ ܥܲܠ ܬܘܼܟܼܠܵܢܵܗ̇ ܐܵܦܸܢ ܩܲܠܝܼܠ ܀|
    block |܃ܚܲܠ̈ܝܵܢ ܡܸܠ̈ܝܗ̇ ܠܲܕܼܠܵܐ ܝܵ̇ܕܲܥ ܡܲܪܝܼܪܘܼܬܼܵܗ̇|
    block |ܘܗܲܢܝܼ ܣܘܵܕܲܗ̇ ܠܲܕܼܠܵܐ ܦ̇ܪܹܫ ܦܲܟܿܝܼܗܘܼܬܼܵܗ̇ ܀|
  block
    block |܃ܦܲܐܝܵܐ ܚܙ̇ܬܼܵܗ̇ ܠܲܕܼܠܵܐ ܒܩܸܐ ܠܹܗ ܢܸܟܼܠܵܐ ܕܠܸܒܵܗ̇|
    block |ܘܲܪܓܼܝܼܓܼ ܦܸܓܼܥܵܗ̇ ܠܲܕܼܠܵܐ ܫܩܝܼܠ ܠܹܗ ܢܸܣܪܝܵܢ ܚܲܫܝܹ̈ܗ̇ ܀|
    block |܃ܚܲܫܹ̈ܐ ܩܫܲܝ̈ܵܐ ܢܵܦ̇ܩܝܼܢ ܡܸܢܵܗ̇ ܐܲܝܟ ܚܲܝ̈ܘܵܬܼܵܐ|
    block |ܘܲܡܢܲܟܿܬܼܝܼܢ ܠܲܢ ܒܣܘܼܗܪ̈ܵܢܲܝܗܘܿܢ ܐܲܝܟ ܕܲܒܼܢܝܼܒܹ̈ܐ ܀|
    block |܃ܘܟܲܕܼ ܛܵܒܼ ܒܟܼܠܹܗ ܟܝܵܢ ܡ̇ܝܘܿܬܹ̈ܐ ܡܟܲܢܹܝܢ ܚܲܫܹ̈ܐ|
    block |ܒܚܵܘܵܐ ܝܲܬܿܝܼܪ ܡܚܵܘܹܝܢ ܚܲܝܠܵܐ ܕܣܘܼܥܪ݁ܵܢܲܝܗܘܿܢ ܀|
    block |܃ܒܵܗ̇ ܡܸܫܬܲܓܼܫܝܼܢ ܠܡܸܬܼܟܲܬܵܫܘܼ ܥܲܡ ܚܹܐܪܘܼܬܼܵܐ|
    block |ܘܠܵܐ ܡܨܸܐ ܝܲܨܪܵܗ̇ ܠܲܡܥܲܙܵܝܘܼ ܩܕܼܵܡ ܚܹܐܦܲܝ̈ܗܘܿܢ ܀|
    block |܃ܥܓܲܠ ܡܸܬܼܪܲܦܝܵܐ ܩܕܼܵܡ ܚܘܼ̈ܚܵܬܹܐ ܕܚܲܫܲܝ̈ ܦܲܓܼܪܵܐ|
    block |ܘܠܲܝܬܿ ܒܵܗ̇ ܚܲܝܠܵܐ ܠܡܹܐܪܲܥ ܩܹܐܪܣܵܐ ܕܲܪ̈ܓܼܝܼܓܼܵܬܼܵܐ ܀|
    block |܃ܗ̤ܝ ܡܸܫܬܿܚܩܵܐ ܒܲܪ݁ܓܼܝܼܓܼܵܬܼܵܐ ܛܵܒܼ ܡ̣ܢ ܓܲܒܼܪܹ̈ܐ|
    block |ܘܲܥܠܹܝܗ̇ ܬܵܩܹ̇ܦ ܩܹܐܪܣܵܐ ܕܚܲܫܹ̈ܐ ܒܲܥܪܝܼܪ̈ܵܝܹܐ ܀|
    block |܃ܠܵܗ̇ ܗ̄ܘ̣ ܙܵܩ̇ܬܿܝܼܢ ܥܘܼܩܣܹ̈ܐ ܩܫܲܝܵ̈ܐ ܕܫܵܘܬܵܦܘܼܬܼܵܐ|
    block |ܘܲܡܥܝܼܪܝܼܢ ܒܵܗ̇ ܪܸܓܲܬܼ ܒܸܣܪܵܐ ܩܲܠܝܼܠܵܐܝܼܬܼ ܀|
    block |܃ܥܵܠ̇ܒܿܝܼܢ ܨܹܐܕܹܝܗ̇ ܚܲܫܲܝ̈ ܦܲܓܼܪܵܐ ܒܡܸܕܹܿܡ ܩܲܠܝܼܠ|
    block |ܘܣܵܗܕܵܐ ܐܵܦ ܗ̤ܝ ܕܲܟܼܡܵܐ ܫܚܝܼܩܵܐ ܒܲܩܪ̈ܵܒܲܝܗܘܿܢ ܀|
    block |܃ܚܲܝܵܒܼܘܼܬܼܵܗ̇ ܩܵܥ̇ܝܵܐ ܟܠܢܵܫ ܥܲܠ ܬܲܟܼܬܿܘܼܫܹܝ̈ܗ̇|
    block |ܘܐܲܝܟ ܕܲܒܼܨܸܒܼܥܵܐ ܡܚܵܘܝܵܐ ܩܪ̈ܵܒܹܐ ܕܐܲܡܝܿܢܝܼܢ ܠܵܗ̇ ܀|
    block |܃ܪܲܦܝܵܐ ܗ̄ܝܼ ܣܲܓܿܝܼ ܠܡܸܬܼܟܲܬܵܫܘܼ ܥܲܡ ܚܘܼܬܼܚܵܬܹ̈ܝܗ̇|
    block |ܥܲܠ ܗܵܝ̇ ܚܵܝ̇ܒܵܐ ܘܲܡܚܲܝܒܼܵܐ ܠܲܢ ܒܚܲܝܵܒܼܘܼܬܼܵܗ̇ ܀|
    block |܃ܒܪܸܚܡܲܬܼ ܟܸܣܦܵܐ ܗ̤ܝ ܐܲܚܝܼܕܵܐ ܕܠܵܐ ܣܲܒܼܥܘܼܬܼܵܐ|
    block |ܒܪܸܚܡܲܬܼ ܫܘܼܒܼܚܵܐ ܗ̤ܝ ܐܲܣܝܼܪܵܐ ܕܠܵܐ ܒܲܡܫܘܼܚܬܼܵܐ ܀|
    block |܃ܒܪܸܓܲܬܼ ܒܸܣܪܵܐ ܗ̤ܝ ܦܲܩܝܼܪܵܐ ܕܠܵܐ ܟܘܼܚܵܕܼܵܐ|
    block |ܘܲܒܚ̈ܘܼܬܼܚܵܬܹܐ ܗ̤ܝ ܡܸܬܿܬܿܨܝܼܕܼܵܐ ܕܠܑܵ ܒܘܼܝܵܢܵܐ ܀|
    block |܃ܚܣܵܡܵܐ ܣܲܢܝܵܐ ܒܵܗ̇ ܡܸܬܼܗܲܦܲܟ ܐܲܝܟ ܬܲܢܝܼܢܵܐ|
    block |ܘܚܘܼܬܼܪܵܐ ܛܪܘܼܢܵܐ ܒܵܗ̇ ܡܸܫܬܲܩܲܠ ܒܲܕܼܡܘܼܬܼ ܐܲܪܝܵܐ ܀|
    block |܃ܬܲܠܝܼܠܘܼܬܼܵܐ ܥܠܹܝܗ̇ ܐܲܫܝܼܕܼܵܐ ܒܲܕܼܡܘܼܬܼ ܡܲܝܵ̈ܐ|
    block |ܘܥܵܠܘܿܒܼܘܼܬܼܵܐ ܒܵܗ̇ ܟܗܝܼܢܵܐ ܐܲܝܟ ܛܘܼܪ ܠܸܒܼܢܵܢ ܀|
    block |܃ܝܵ̇ܕܲܥܵܐ ܠܡܸܥܠܲܒܼ ܘܠܲܝܬܿ ܥܵܠܘܿܒܼܵܐ ܕܥܵܠܹ̇ܒܼ ܡܸܢܵܗ̇|
    block |ܘܣܵܗܹ̇ܕ ܢܵܒܼܘܿܬܼ ܕܲܟܼܡܵܐ ܥܠܲܒܼܬܹܗ ܥܵܘ̇ܠܵܐܝܼܬܼ ܀|
    block |܃ܥܠܲܒܼ ܗ̄ܘ̣ܵܐ ܐܵܚܵܒܼ ܘܠܵܐ ܝ̄ܕܲܥ ܦܘܼܪ̈ܣܹܐ ܕܥܵܠܘܿܒܼܘܼܬܼܵܐ|
    block |ܥܕܲܡ̇ܐ ܕܡܸܢܵܗ̇ ܝ̄ܠܸܦ ܨܸܵܢ̈ܥܵܬܼܵܐ ܠܡܹܐܫܲܕ ܠܲܕܼܡ̇ܐ ܀|
    block |ܨܢܝܼܥܵܐ ܗ̄ܝܼ ܣܲܓܿܝܼ ܘܠܲܝܬܿ ܒܲܨܢܝܼܥܹ̈ܐ ܕܲܨܢܝܼܥ ܡܸܢܵܗ̇܃|
  block
    block |ܘܫܲܒܼܪܵܐ ܗ̄ܝܼ ܣܲܓܿܝܼ ܘܠܵܐ ܡܸܬܼܡܲܫܚܵܐ ܗܸܕܼܝܘܿܛܘܼܬܼܵܗ̇ ܀|
    block |܃ܥܪܝܼܡܵܐ ܣܲܓܼܿܝܼ ܠܲܡܟܲܣܵܝܘܼ ܥܲܠ ܣܘܼܥܪ݁ܵܢܿܝܗ|
    block |ܘܣܲܟܼܠܵܐ ܗ̄ܝܼ ܣܲܓܿܝܼ ܠܘܵܬܼ ܥܘܼܗܕܵܢܵܐ ܕܲܬܼܘܵܬܼ ܢܲܦܫܵܐ ܀|
    block |܃ܠܒܼܝܼܫܬܵܐ ܒܲܠܚܘܿܕܼ ܚܲܟܿܝܼܡ ܠܸܒܵܗ ܘܲܨܪܵܗ̇|
    block |ܘܛܵܟ ܐܵܦ ܫܹܐܕܹ̈ܐ ܢܝܼܩܝܼܢ ܐܸܢܘܿܢ ܥܲܠ ܨܸܢ̈ܥܵܬܼܵܗ̇ ܀|
    block |܃ܗ̤ܝ ܐܲܠܸܦܬܹܗ ܠܪܹܫ ܣܸܕܼܪ̈ܲܝܗܘܿܢ ܕܐܲܝܟܲܢ ܢܲܛܥܸܐ|
    block |ܘܗ̤ܝ ܦܸܬܼܚܲܬ̤ ܠܹܗ ܬܪܲܥ ܡܲܚܫܲܒܼܬܹܗ ܘܐܲܡܝܼ ܙܲܪܥܹܗ ܀|
    block |܃ܡܸܢܵܗ̇ ܝܵܠܹ̇ܦ ܙܢܲܝ̈ ܒܝܼ̈ܫܵܬܼܵܐ ܘܐܲܟܸܿܢ ܡܲܒܼܐܸܫ|
    block |ܘܒܼܵܗ̇ ܡܸܬܼܚܲܫܲܚ ܐܲܝܟ ܕܲܒܼܙܲܝܢܵܐ ܠܘܼܩܒܲܠ ܩܘܼܫܬܵܐ ܀|
    block |܃ܙܲܝܢܵܐ ܕܝܼܠܵܗ̇ ܠܒܸ݂ܫ ܒܲܩܪܵܒܼܵܐ ܕܠܘܼܩܒܲܠ ܝܵܘܣܸܦ|
    block |ܘܲܒܼܗܲܕܵܡܹ̈ܝܗ̇ ܐܸܚܲܕܼ ܕܲܪܵܐ ܥܲܡ ܕܲܟܼܝܘܼܬܹܗ ܀|
    block |܃ܒܐܝܼܕܼܵܐ ܕܒܸܣܪܵܐ ܠܒ݂ܲܟ ܪܘܼܚܵܢܵܐ ܠܦܲܓܼܪܵܢܵܝܵܐ|
    block |ܘܦܸܕܲܬ̤ ܐܝܼܕܵܐ ܕܒܸܣܪܵܐ ܘܪܘܼܚܵܐ ܡ̣ܢ ܒܸܣܪܵܢܵܐ ܀|
    block |܃ܠܐܸܣܛܵܕܼܝܼܘܿܢ ܕܲܪ̈ܓܼܝܼܓܼܵܬܼܵܐ ܢܚܸ݂ܬܼ ܥܲܡ ܢܲܟܼܦܵܐ|
    block |ܘܐܲܩܸܬܼ ܙܵܘܥܵܘ̈ܗܝ ܒܪܸ݁ܓܼܫܲܝ ܦܲܓܼܪܹܗ ܘܠܵܐ ܣܦ݂ܲܩ ܠܲܒܼ݂ܟܹܿܗ ܀|
    block |܃ܐܲܝܟ ܐܲܪܝܘܿܬܼܵܐ ܩܥܵܬ̤ ܫܵܛܝܼܬܼܵܐ ܥܲܠ ܩܲܕܿܝܼܫܵܐ|
    block |ܘܠܵܐ ܩܲܬܼ݂ ܛܦܸܪܹ̈ܝܗ̇ ܙܲܠܝܼ̈ܠܵܬܼܵܐ ܒܦܲܓܼܪܵܐ ܕܲܟܼܝܵܐ ܀|
    block |܃ܒܲܕܼܡܘܼܬܼ ܕܼܒܵܐ ܢܸܗܡܲܬ̤ ܕܼܒܵܐ ܡܚܲܒܿܠܵܢܝܼܬܼܵܐ|
    block |ܘܠܵܐ ܐܲܙܝܼܥܹܗ ܠܲܠܒܼܝܼܒܼ ܢܲܦܫܵܐ ܩܵܠ ܦܲܩܪܘܼܬܼܵܥܗ̇ ܀|
    block |܃ܢܲܚܬܵܘ̈ܗܝ ܒܲܠܚܘܿܕܼ ܚܸܛܦܲܬ̤ ܡܸܢܹܗ ܢܸܡܪܵܢܝܼܬܼܵܐ|
    block |ܘܲܠܗܲܕܵܡ̇ܘ̈ܗܝ ܠܵܐ ܡ̣ܛܵܐ ܦܲܟܵܐ ܕܦܲܩܝܼܪܘܼܬܼܵܗ̇ ܀|
    block |܃ܒܲܕܼܡܘܼܬܼ ܛܲܒܼܝܵܐ ܫܘ݂ܲܪ ܩܲܠܝܼܠܵܐ ܘܥܲܒܼܪܹܗ ܠܦܲܚܵܗ̇|
    block |ܘܚܲܪܩܲܬ̤ ܢܝܼܒܹ̈ܝܗ̇ ܕܲܦܠܲܛ ܡܸܢܵܗ̇ ܨܲܝܕܵܐ ܕܦܲܓܼܪܵܗ̇ ܀|
    block |܃ܠܵܘ ܟܹܝܬܼ ܡܲܓܵܢ ܐܸܟܼܠܹ̇̄ܬܼ ܩܲܪ̈ܨܹܝܗ̄ ܕܚܵܘܵܐ ܚܲܝܘ̄ܬܼܵܐ|
    block |ܕܗܵܐ ܣܘܼܥܪ̈ܵܢܹܝܗ̇ ܩܵܥܹ̇ܝܢ ܥܠܹܝܗ̇ ܕܚܲܝܘ̄ܬܼܵܐ ܐܝܼܬܹܝܗ̇ ܀|
    block |܃ܠܵܘ ܐ̄ܢܵܐ ܩܪܹܝܬܼܵܗ̇ ܒܲܫܡܵܐ ܕܢܘܼܟܼܪܵܝ ܠܲܡܠܝܼܠܘܼܬܼܵܐ|
    block |ܙܲܠܝܼܠܘܼܬܼܵܗ̇ ܥܒܲܕܼܬܵܗ̇ ܕܬܼܕܡܸܐ ܠܚܲܝܘܲܬܼ ܫܸܢܵܐ ܀|
    block |܃ܘܐܸܠܵܐ ܬܹܐܡܲܪ ܠܘܼܩܒܲܠ ܡܸܠܲܝ̈ ܐܸܢܗܘ̤ ܕܡܲܨܝܵܐ|
    block |ܕܠܵܐ ܐܝܼܬܲܝܗܹܝܢ ܗܵܠܹܝܢ ܕܲܬܼܢܹ̇ܝܬܼ ܥܲܠ ܒܝܼܫܘܼܬܼܵܗ̇ ܀|
    block |܃ܐܸܡܲܪܝ ܚܵܘܵܐ ܐܸܢܗܘ̤ ܕܐܝܼܬܼ ܒܹܟܼܝ ܚܲܝܠܵܐ ܠܡܹܐܡܲܪ|
    block |ܘܲܡܩܲܒܸܿܠ ܐ̄ܢܵܐ ܫܪܵܝܵܐ ܕܡܸܠܲܝ̈ܟܿܝ ܐܸܢ ܫܲܪܝܼܪ̈ܵܢ ܀|
    block |܃ܫܲܪܝܼܪ ܡܘܼܫܹܐ ܐܵܘ ܠܵܐ ܫܲܪܝܼܪ ܥܲܠ ܪܸܥܝܵܢܹܟܼܝ|
    block |ܫܪܵܪܵܐ ܗ̄ܘ̣ ܕܲܟܼܬ݂ܲܒܼ ܐܵܘ ܬܲܫܥܝܼܬܼܵܐ ܕܕܲܓܵܠܘܼܬܼܵܐ ܀|
    block |܃ܗܘ̤ ܟܬ݂ܲܒܼ ܩܹܐܪܣܵܐ ܕܥܸܒܼܕܲܬ̤ ܚܵܬܹܿܟܼܝ ܥܲܡ ܒܲܪ ܝܼܥܩܘܿܒܼ|
    block |ܘܗ̤ܘ ܐܸܫܬܿܥܝܼ ܕܐܲܝܟܲܢ ܚܲܣܢܵܗ̇ ܚܝܼܨ ܪܸܥܝܵܢܵܐ ܀|
    block |܃ܥܲܡܹܗ ܩܵܥܹ̇ܝܢ ܐܵܦ ܟܠ ܣܸܦܪ̈ܝܼܢ ܥܲܠ ܒܝܼܫܘܼܬܹܟܼܝ|
    block |ܘܲܡܚܲܣܕܼܝܼܢ ܠܵܗ̇ ܠܡܲܪܵܚܘܼܬܹܟܼܝ ܒܣܲܓܿܝܼ̈ܐܬܼܵܐ ܀|
  block
    block |܃ܠܫܸܡܫܘܿܢ ܪܲܒܵܐ ܡܲܢ̣ܘܼ ܦܲܟܼܪܹܗ ܒܙܲܝܢܵܐ ܕܣܲܥܪܹܗ|
    block |ܘܡܲܢ̣ܘܼ ܫܲܦܸܠ ܓܲܢ̄ܒܵܪܘܼܬܹܗ ܒܐܝܼܕܲܝ̈ ܥܘܼܪ̈ܠܹܐ ܀|
    block |܃ܠܵܘ ܐܲܢ̄ܬܿܝ ܡܲܟܸܿܬܿܝ ܥܘܼܫܢܵܐ ܕܚܲܝܠܹܗ ܩܕܼܵܡ ܪ̈ܵܕܼܘܿܦܵܘܗܝ|
    block |ܘܠܵܘ ܐܲܢ̄ܬܿܝ ܣܲܡܝܼܬܿܝ ܢܘܼܗܪܵܐ ܕܥܲܝܢܵܘ̈ܗܝ ܘܲܕܼܪܸܥܝܵܢܹܗ ܀|
    block |܃ܠܵܐ ܗ̄ܘ̣ܵܐ ܟܪܘܿܡܹܟܼܝ ܛܲܡܲܐ ܩܘܼܕܼܫܵܐ ܕܲܢܙܝܼܪܘܼܬܹܗ|
    block |ܘܐܲܗܸܠܘ ܙܲܓܼܚܸܟܼܘ ܛܲܡ̈ܐܲܝ ܢܲܦܫܵܐ ܥܲܠ ܕܲܟܼܝܘܼܬܹܗ ܀|
    block |܃ܠܵܘ ܦܲܩܪܘܼܬܹܟܼܝ ܟܕܲܢܬܹܗ ܒܪܲܚܝܵܐ ܚܲܪܡ̇ܢܵܐܝܼܬܼ|
    block |ܘܲܗܘ̤ܵܐ ܫܥܵܬܼܵܐ ܒܥܲܕܼܥܹܕܼ ܫܹܐܕܹ̈ܐ ܠܫܹ̈ܐܕܹܐ ܘܐ̄ܢܵܫܵܐ ܀|
    block |܃ܐܵܠܹܦ ܓܼܒܼܪ݁ܝܼܢ ܩܛ݂ܲܠ ܓܼܢ̄ܒܵܪܵܐ ܒܓܲܪܡ̇ܐ ܫܝܼܛܵܐ|
    block |ܘܐܸܠܥܵܐ ܫܡܝܼܛܵܐ ܕܩܲܪܬܹܗ ܘܲܢܦ݂ܲܠ ܘܠܵܐ ܐܸܫܟܲܚ ܩܵܡ̣ ܀|
    block |܃ܠܐܲܪܝܵܐ ܦܲܫܲܚ ܘܲܠܫܸܫ̈ܠܵܬܼܵܐ ܦܲܣܸܩ ܘܲܫܕܼܵܐ|
    block |ܘܚܘܼܛܵܐ ܪܲܦܝܵܐ ܦܲܟܼܪܹܗ ܘܲܫܕܵܝܗܝ ܐܲܝܟ ܕܲܠܫܝܼܛܵܐ ܀|
    block |܃ܫܡܲܥ̣ܘ ܓܼܢ̄ܒܵܪܹ̈ܐ ܨܘܼܬܼܘ ܙܲܕܿܝܼܩܹ̈ܐ ܬܡܲܗܘ ܝܵܕܲܘܿܥܹ̈ܐ|
    block |ܕܓܼܘܼܢܚܹ̈ܐ ܕܚܝܼܠܹ̈ܐ ܥܸܒܼܕܲܬ̤ ܚܵܘܵܐ ܒܕܼܵܪ݁ܝܼܢ ܕܵܪ̈ܝܼܢ ܀|
    block |܃ܠܝܵܘܣܸܦ ܚܸܒܼܫܲܬ̤ ܠܫܸܡܫܘܿܢ ܦܸܟܼܪܲܬ̤ ܠܕܵܘܝܼܕܼ ܪܸܕܼܦܲܬ̤|
    block |ܘܗܵܐ ܐܲܚܘܼܝܼܬܼܵܐ ܕܐܘܼܐܠܨܵܢܲܝ̈ܗܘܿܢ ܒܣܸܦܪ̈ܲܝ ܪܘܼܚܵܐ ܀|
    block |܃ܘܐܸܢ ܫܲܪܝܼܪܹ݁ܐ ܘܩܲܢ̈ܝܲܝ ܚܲܝܠܵܐ ܢܦܲܠ̣ܘ ܒܲܩܪ̈ܵܒܹܝܗ̇|
    block |ܡܲܢ̣ܘܼ ܡܸܫܟܲܚ ܠܲܡܥܲܙܵܝܘܼ ܩܕܼܵܡ ܢܸܟܼܝܵܢܹ̈ܝܗ̇ ܀|
    block |܃ܒܝܼܫ ܢܸܟܼܝܵܢܵܗ̇ ܘܡܲܟܸܿܐ ܣܲܓܿܝܼ ܠܲܕܼܡܲܟܸܿܐ ܠܹܗ|
    block |ܘܠܵܐ ܒܝܼܫ ܒܝܼܫܵܐ ܐܲܝܟ ܒܝܼܫܘܼܬܼܵܗ̇ ܟܡܵܐ ܐܸܢ ܒܝܼܫܵܐ ܗ̄ܘ̣ ܀|
    block |܃ܒܝܼܫܵܐ ܒܟܸܣܝܵܐ ܡܲܟܸܿܐ ܠܐ̄ܢܵܫܵܐ ܒܲܕܼ ܡܸܬܼܩܲܢܲܛ|
    block |ܘܗ̤ܝ ܕܠܵܐ ܩܸܢܛܵܐ ܡܲܟܿܝܵܐ ܟܠܢܵܫ ܠܛܵܒܹ̈ܐ ܘܒܼܝܼܫܹ̈ܐ ܀|
    block |܃ܒܵܗ̇ ܗ̄ܘ̣ ܡܲܒܸܐܫ ܐܵܦ ܗܘ̤ ܒܝܼܫܵܐ ܐܸܡܲܬܼܝ ܕܡܲܒܼܐܸܫ|
    block |ܘܛܵܟ ܠܵܐ ܡܨܸܐ ܗ̄ܘ̣ܵܐ ܕܢܲܒܼܐܸܫ ܣܲܓܿܝܼ ܐܸܠܘܼܠܵܐ ܗ̤ܝ ܀|
    block |܃ܒܵܗ̇ ܐܲܒܼܐܸܫ ܠܲܢ ܡ̣ܢ ܫܘܼܪܵܝܵܐ ܟܲܕܼ ܐܲܒܼܐܸܫ ܠܲܢ|
    block |ܘܲܒܼܠܸܫܵܬܵܗ̇ ܕܲܒܼܨܲܢ ܥܘܼܩܣܵܐ ܕܡܲܪܝܼܪܘܼܬܼܵܗ̇ ܀|
    block |܃ܗ̤ܝ ܙܲܝܸܢܬܹܗ ܒܙܲܝܢܵܐ ܕܥܵܘ̣ܠܵܐ ܠܘܼܩܒܲܠ ܥܲܡܲܢ|
    block |ܘܗܵܐ ܚܵܪܹܒܼ ܠܲܢ ܒܙܲܠܝܼܠܘܼܬܼܵܗ̇ ܐܲܝܟ ܕܲܒܼܣܲܝܦܵܐ ܀|
    block |܃ܐܘܿܗ ܡ̣ܢ ܚܵܘܵܐ ܢܹܐܡܲܪ ܓܸܢܣܲܢ ܠܲܒܼܢܲܝ̈ ܒܲܝܬܹܿܗ|
    block |ܕܐܝܼܬܹܝܗ̇ ܥܲܡܲܢ ܘܐܲܣܝܼܪ ܚܘܼܒܵܗ̇ ܥܲܡ ܩܵܛ̇ܘܿܠܲܢ ܀|
    block |܃ܚܲܒܼܪܘܼܬܼ ܒܝܼܫܵܐ ܪܚܝܼܡܵܐ ܣܲܓܿܝܼ ܥܲܠ ܪܸܥܝܵܢܵܗ̇|
    block |ܘܒܲܬܼܪܲܥ ܩܸܨܡ̇ܘ̈ܗܝ ܢܵܩܹ̇ܫ ܠܸܒܵܗ̇ ܠܹܠܲܝ ܐܝܼܡܵܡ܁|
    block |܃ܡܸܢܹܗ ܫܵܐ̇̄ܠܵܐ ܒܲܛܢܵܐ ܘܝܲܠܕܵܐ ܓܠܝܼܙܲܬܼ ܗܵܘܢܵܐ|
    block |ܘܠܹܗ ܡܸܬܼܟܲܫܦܵܐ ܕܲܢܦܲܢܸܐ ܠܵܗ̇ ܦܹܐܪܹ̈ܐ ܕܟܲܪܣܵܐ ܀|
    block |܃ܥܲܠ ܬܘܼܟܼܠܵܢܵܐ ܕܩܲܢܝܵܐ ܪܥܝܼܥܵܐ ܣܝܼܡ ܬܘܼܟܼܠܵܢܵܗ̇|
    block |ܘܠܵܐ ܡܸܬܼܒܲܝܢܵܐ ܕܗܘ̤ܝܘܼ ܣܲܚܦܵܗ̇ ܡ̣ܢ ܫܘܼܪܵܝܵܐ ܀|
    block |ܐܘܿ ܟܡܵܐ ܣܲܡܝܵܬ ܡ̣ܢ ܒܘܼܝܵܢܵܐ ܕܦܵܪܘܿܫܘܼܬܼܵܐ܃|
  block
    block |ܘܠܵܐ ܡܸܣܬܲܟܿܠܵܐ ܠܡܸܦܪܲܫ ܣܲܢܝܵܐ ܡ̣ܢ ܫܲܦܝܼܪܵܐ ܀|
    block |܃ܐܘܿ ܕܵܘܝܼܬܼܵܐ ܠܡܵܢ ܠܵܐ ܕܵܝ̇ܢܲܬܿܝ ܦܵܪܘܿܫܵܐܝܼܐܼ|
    block |ܘܥܲܠ ܡ̇ܢ ܠܵܐ ܣܝܼܡ ܕܝܼܢܵܐ ܟܹܐܢܵܐ ܩܕܼܵܡ ܪܸܥܝܵܢܹܟܼܝ ܀|
    block |܃ܠܡܵܢ ܩܵܪܝܵܐ ܐܲܢ̄ܬܿܝ ܠܒܼܝܼܫܵܐ ܛܵܒܼܵܐ ܟܲܕܵܒܼܵܐܝܼܬܼ|
    block |ܘܥܲܠ ܡ̇ܢ ܫܵܐ̇ܠܲܬܿܝ ܥܸܕܼܪܵܐ ܠܚܲܝܲܝ̈ܟܿܝܼ ܡ̣ܢ ܩܵܟܘܿܠܹܟܼܝ ܀|
    block |܃ܐܲܝܟܲܢ ܡܸܫܟܲܚ ܠܲܡܥܲܕܵܪܘܼ ܡܠܸܐ ܣܘܼܓܼܦܵܢܹ̈ܐ|
    block |ܘܐܲܝܟܲܢ ܚܵܟܹ̇ܐ ܒܛܵܒܼܬܼܵܐ ܕܐ̄ܢܵܫܵܐ ܣܵܢ̇ܠܵܐ ܕܐ̄ܢܵܫܵܐ ܀|
    block |܃ܡܸܛܥܵܐ ܛܵܥܵܝܵܐ ܚܵܘܵܐ ܒܛܘܼܥܝܲܝ ܕܲܢܟܼܝܼܠܘܼܬܹܗ|
    block |ܘܲܣܪܝܼܩܵܐܝܼܬܼ ܡܸܬܼܓܵܘܣܵܐ ܒܹܗ ܒܓܼܵܘܣܵܐ ܣܪܝܼܩܵܐ ܀|
    block |܃ܛܘܼܥܝܲܝ ܪܵܚ̇ܡܵܐ ܥܲܠ ܗܵܝ̇ ܛܵܥ̇ܝܵܐ ܒܵܬܲܪ ܛܲܥܝܵܐ|
    block |ܘܲܥܝܵܕܼܲܗ̇ ܗ̄ܘ̣ ܕܬܸܦܗܸܐ ܒܛܘܼܥܝܲܝ ܕܲܪ̈ܓܼܝܼܓܼܵܬܼܵܐ ܀|
    block |܃ܦܸܗܝܵܐ ܪܵܚ̇ܡܵܐ ܘܠܲܣܪܝܼܩܘܼܬܼܵܐ ܕܲܝ̈ܩܵܢ ܥܲܝܢܹ̈ܝܗ̇|
    block |ܘܐܸܢ ܐ̄ܢܵܫ ܢܸܨܪܹܝܗ̇ ܦܗܵܝܵܐ ܡܸܫܟܲܚ ܒܓܼܵܘ ܪܸܥܝܵܢܵܗ̇ ܀|
    block |܃ܒܬܲܪ̈ܥܹܐ ܘܫܘܼܩܹ̈ܐ ܪܓܼܝܼܓܼܵܐ ܠܲܡܩܵܡ ܙܲܠܝܼܠܵܐܝܼܬܼ|
    block |ܘܠܲܡܨܵܬܼ ܫܸܡܥܵܐ ܕܟܲܕܵܒܼܘܼܬܼܵܐ ܨܲܠ̈ܝܵܢ ܐܸܕܼܢܹܝ̈ܗ̇ ܀|
    block |܃ܒܨܸܒܼܬܵܐ ܥܵܢ̇ܝܵܐ ܘܒܲܣܩܝܼܾܘܼܬܼܵܐ ܗܵܪܹܓܼ ܠܸܒܵܗ̇|
    block |ܠܵܐ ܗ̄ܘ̣ܵܐ ܕܬܸܫܦܲܪ ܐܸܠܵܐ ܕܬܲܣܢܸܐ ܦܐܲ݁ܝܵܐ ܒܫܘܼܦܪܵܗ̇ ܀|
    block |܃ܠܲܣܪܝܼܩܘܼܬܼܵܐ ܡܨܲܒܿܬܼܵܐ ܢܲܦܫܵܗ̇ ܣܲܢܝܲܬܼ ܬܲܦܫܵܐ|
    block |ܕܲܒܼܝܲܕܼ ܨܸܒܼܬܵܐ ܬܨܘܼܕܼ ܠܵܗ̇ ܨܲܝܕܼܵܐ ܕܵܪ̈ܓܼܝܼܓܼܵܬܼܵܐ ܀|
    block |܃ܠܲܡܨܵܕܼ ܐ̄ܢܵܫܵܐ ܦܵܪܣܵܐ ܨܸܒܼܬܵܐ ܥܲܠ ܗܲܕܵܡܹ̈ܝܗ̇|
    block |ܘܐܲܝܟ ܕܲܒܼܦܲܚ̈ܐ ܢܵܦܠܝܼܢ ܐ̄ܢܵܫܵܐ ܒܨܸܒܼܬܵܐ ܕܐܲܦܹܝ̈ܗ̇ ܀|
    block |܃ܐܲܝܟ ܨܲܝܵܕܼܵܐ ܟܲܡܝܼܢ ܝܲܨܪܵܗ̇ ܒܓܼܵܘ ܗܲܕܵܡܹܝ̈ܗ̇|
    block |ܘܨܲܒܼܬܼܵܐ ܕܐܲܦܹܝ̈ܗ̇ ܒܲܕܼܡܘܼܬܼ ܠܸܩܛܵܐ ܠܥܸܠܐ ܡ̣ܢ ܦܲܚܵܐ ܀|
    block |܃ܗܘ̤ ܡܲܠܸܦ ܠܵܗ̇ ܠܡܸܛܡܲܪ ܦܲܚܹ̈ܐ ܒܪܸ̈ܓܼܫܲܝ ܦܲܓܼܪܵܐ|
    block |ܘܗܘ̤ ܡܚܵܘܹܐ ܠܵܗ̇ ܠܡܸܦܪܲܣ ܢܸܫ̈ܒܹܿܐ ܒܪܸܡܙܵܐ ܕܥܲܝܢܹ̈ܝܗ̇ ܀|
    block |܃ܗܘ̤ܝܘܼ ܡܚܝܼܪ ܒܵܗ̇ ܚܵܘܪܵܐ ܣܲܢܝܵܐ ܕܙܲܠܝܼܠܘܼܬܼܵܐ|
    block |ܘܗܘ̤ ܩܵܒܲ݁ܥ ܠܹܗ ܠܢܝܼܫܵܐ ܨܲܚܢܵܐ ܩܕܼܵܡ ܒܵܒܼܵܬܼ̈ܗ̇ ܀|
    block |܃ܪܸܓܬܼܵܐ ܣܢܝܼܬܼܵܐ ܨܵܐܲܪ ܩܘܼܕܼܡܹܝܗ̇ ܕܲܬܿܕܲܡܸܐ ܒܵܗ̇|
    block |ܘܚܵܢ̇ܝܵܐ ܣܲܓܿܝܼ ܒܟܼܠܗܘܿܢ ܪܸ̈ܓܼܫܹܝܗ̇ ܠܘܵܬܼ ܨܲܚܢܘܼܬܼܵܐ ܀|
    block |܃ܠܙܲܠܝܼܠܘܼܬܼܵܐ ܚܵܢܹ̇ܝܢ ܪܸ̈ܓܼܫܹܝܗ̇ ܘܙܵܘܥܲܝ̈ ܢܲܦܫܵܗ̇|
    block |ܘܒܲܕܼܡܘܼܬܼ ܟܲܦܝܵܐ ܝܲܐܝܼܒܼ ܠܸܒܵܗ̇ ܠܐܘܼܟܼܠܵܐ ܨܲܚܢܵܐ ܀|
    block |܃ܒܪܸܓܲܬܼ ܒܸܣܪܵܐ ܗܵܪܹܓܼ ܠܸܒܵܗ̇ ܐܲܡܝܼܢܵܐܝܼܬܼ|
    block |ܘܐܵܟܼ̇ܠܵܐ ܟܠܝܘܿܡ ܘܠܵܐ ܡܸܬܼܡܲܠܝܵܐ ܪܸܓܲܬܼ ܢܲܦܫܵܗ̇ ܀|
    block |܃ܝܲܥܢܵܐ ܗ̄ܝܼ ܣܲܓܼܝܼ ܘܲܟܼܡܵܐ ܕܬܹܐܟܼܘܿܠ ܬܘܼܒܼ ܡܸܬܼܝܲܥܢܵܐ|
    block |ܘܟܲܕܼ ܛܵܒܼ ܐܵܟܼ̇ܠܵܐ ܐܵܟܼ̇ܠܵܐ ܘܟܼܵܦ̇ܪܵܐ ܕܠܵܐ ܐܲܟܼܝܼܠ ܠܝܼ ܀|
    block |܃ܠܐܸܡ̇ܝܵܐ ܟܪܘܿܡܬܼܵܢܝܼܬܼܵܐ ܒܲܪ̄ܬܼ ܚܲܨܝܼܦܬܵܐ|
    block |ܕܓܸܢܒܲܬ̤ ܦܹܐܪܵܐ ܘܪܲܟܿܒܲܬ̤ ܥܸܠܠܹ̈ܐ ܕܚܸܘܝܵܐ ܐܲܛܥܝܲܢܝ ܀|
  block
    block |܃ܥܝܵܕܵܗ̇ ܕܐܸܡ̇ܗ̇ ܪܵܕܹܐ ܥܲܡܵܗ̇ ܒܟܼܠܗܘܿܢ ܕܵܪܹ̈ܐ|
    block |ܘܲܡܚܲܒܿܒܼܵܐ ܠܹܗ ܐܲܝܟ ܕܲܠܥܘܸܠܵܐ ܠܥܘܸܠܵܐ ܢܕܼܝܼܕܼܵܐ ܀|
    block |܃ܠܥܸܠ ܡ̣ܢ ܓܼܒܼܪܵܐ ܪܓܼܝܼܓܼܵܐ ܕܬܸܗܘܸܐ ܐܲܝܟ ܝܵܠܹܕܿܬܵܗ̇|
    block |ܘܐܸܠܘܼ ܡܲܨܝܵܐ ܪܵܓܵܐ ܗ̄ܘ̣ܵܬܼ ܠܵܗ̇ ܕܓܼܒܼܪܵܐ ܬܸܗܘܸܐ ܀|
    block |܃ܫܘܼܠܛܵܢ ܓܼܒܼܪܹ̈ܐ ܒܵܥ̇ܝܵܐ ܠܡܸܚܛܲܦ ܡܲܪܵܚܵܐܝܼܬܼ|
    block |ܘܠܲܡܕܼܘܵܕܼܘܼ ܛܲܟܼܣܵܐ ܬܲܩܢܵܐ ܕܒܼܵܪܘܿܝܘܼܬܼܵܐ ܀|
    block |܃ܒܡܲܪܚܘܼܬܼܵܗ̇ ܚܵܪ̣ ܟܵܪܘܿܙܵܐ ܦܵܘܠܘܿܣ ܓܼܒܼܝܵܐ|
    block |ܘܩܲܕܸܿܡ ܐܲܚܕܹܿܗ ܠܬܲܪܥܵܐ ܒܐܵܦܹܝ̈ܗ̇ ܕܠܵܐ ܬܸܫܠܲܛ ܀|
    block |܃ܐܲܢ̄ܬܿܬܼܵܐ ܒܫܸܠܝܵܐ ܗܘ̤ܵܬܼ ܠܲܡ ܝܠܦܐ ܡ̣ܢ ܡܲܠܦܵܢܵܐ|
    block |ܘܠܵܐ ܗܘ̤ܵܬܼ ܩܵܝ̇ܡܵܐ ܡܲܪܵܚܵܐܝܼܬܼ ܒܛܲܟܼܣܵܐ ܕܓܼܒܼܪܹ̈ܐ ܀|
    block |܃ܒܙܲܝܢܵܐ ܕܡܸܠܬܹܗ ܐܲܣܪ̣ܵܗ̇ ܦܵܘܠܘܿܣ ܠܡܲܪܵܚܘܼܬܼܵܗ̇|
    block |ܘܟܲܕܼ ܛܵܒܼ ܗܵܟܲܢ ܗ̤ܝ ܠܵܐ ܦܵܝ̇ܫܵܐ ܡ̣ܢ ܦܲܩܪܘܼܬܼܵܗ̇ ܀|
    block |܃ܐܵܦ ܡ̣ܢ ܨܸܒܼܬܵܐ ܕܙܲܠܝܼܠܘܼܬܼܵܐ ܬܲܚܸܡ ܘܲܟܸܠܵܗ̇|
    block |ܘܗ̤ܝ ܕܲܠܩܘܼܒܼܠܵܐ ܕܡܸܠܬܹܗ ܣܵܥ̇̄ܪܵܐ ܒܪܲܒܿܘܼܬܼ ܨܸܒܼܬܵܐ ܀|
    block |܃ܗܵܫܵܐ ܥܲܦ̣ܬܹܗ ܠܨܸܒܼܬܵܗ̇ ܣܲܓܿܝܼ ܠܒܲܪ ܡ̣ܢ ܛܲܟܼܣܵܐ|
    block |ܕܬܸܗܘܸܐ ܒܟܼܠܗܹܝܢ ܣܵܬܼܪܲܬܼ ܛܲܟܼܣܵܐ ܕܫܲܦܝܼܪ̈ܵܬܼܵܐ ܀|
    block |܃ܘܸܟܼܒܲܪ ܐܸܠܘܼܝܵ̇ܕܼܥܵܐ ܠܡܸܩܪܵܐ ܒܣܸܦܪ݁ܲܝ ܪܘܼܚܵܐ|
    block |ܥܵܛ̇ܝܵܐ ܗ̄ܘ̣ܵܬܼ ܠܗܘܿܢ ܠܲܓܼܙܵܪ ܕܝܼܢܹ̈ܐ ܕܥܲܠ ܣܘܼܪ̈ܚܵܢܹܝܗ̇ ܀|
    block |܃ܘܸܟܼܒܲܪ ܐܸܠܘܼ ܡܦܵܣܵܐ ܐܵܦ ܒܝܼ ܕܲܓܼܠܹ̇ܝܬܼ ܡܘܼܡܹܝ̈ܗ̇|
    block |ܢܵܗ̇ܡ̇ܐ ܗ̣̄ܘܵܬܼ ܒܝܼ ܒܲܕܼܡܘܼܬܼ ܐܝܼܙܒܹܠ ܒܒܲܪܬܿܘܬܵܒܹ̈ܐ ܀|
    block |܃ܘܸܟܼܒܲܪ ܐܸܠܘܼ ܝܸܓܕܼܥܲܬ̤ ܡܲܢ ܐ̄ܢܵܐ ܐܵܘ ܕܲܡܚܝܼܠ ܐ̄ܢܵܐ|
    block |ܠܵܐ ܣܵܒܲܥܵܐ ܗ̣̄ܘܵܬܼ ܡ̣ܢ ܕܲܠܡܸܫܕܵܐ ܓܹܐܪܹ̈ܐ ܕܨܲܥܪܵܐ ܀|
    block |܃ܘܸܟܼܒܲܪ ܐܸܢ ܐܝܼܬܼ ܕܨܵܪ ܚܵܘܝܼ ܠܵܗ̇ ܝܘܼܩܢܵܐ ܕܲܩܢܘܿܡܝ|
    block |ܪܵܓܼܡ̇ܐ ܗ̄ܘ̣ܵܬܼ ܠܹܗ ܒܟܹܐܦܹ̈ܐ ܕܒܸܙܚܵܐ ܐܲܝܟ ܕܲܠܢܵܒܼܘܼܬܼ ܀|
    block |܃ܟܒܲܪ ܐܵܦ ܗܵܫܵܐ ܫܵܡ̇ܛܵܐ ܣܲܝܦܵܐ ܥܲܠ ܦܸܬܼܓܼܵܡܲܝ̈|
    block |ܘܲܡܦܲܣܩܵܐ ܠܗܘܿܢ ܐܲܝܟ ܕܲܠܪܹܫܵܐ ܕܪܵܚܹܗ ܕܚܲܬܼܢܵܐ ܀|
    block |܃ܙܸܠܝ ܠܹܟܼܝ ܐܲܢ̄ܬܿܬܼܵܐ ܠܵܘ ܟܹܐܢܵܐ ܐ̄ܢܵܐ ܘܠܵܘ ܒܲܪ ܟܹܐܢܹ̈ܐ|
    block |ܡ̇ܢ ܛܵܢܲܬܿ݁ܝ ܒܝܼ ܐܲܝܟ ܕܲܒܼܟܹܐܢܵܐ ܕܠܵܘ ܟܹܐܢܵܐ ܐ̄ܢܵܐ ܀|
    block |܃ܠܵܐ ܬܸܫܕܹܿܝܢ ܒܝܼ ܓܹܐܪܹ̈ܐ ܕܨܲܥܪܵܐ ܐܲܝܟ ܕܲܡܥܵܕܵܬܿܝ|
    block |ܘܠܵܐ ܬܸܬܼܢܲܩܡܝܼܢ ܥܝܵܪܵܬܵܐ ܕܨܲܥܪܹܟܼܝ ܡ̣ܢ ܦܸܬܼܓܼܵܡܲܝ̈ ܀|
    block |܃ܠܘܵ ܡ̣ܢ ܒܝܼܫܘܼ ܓܠܹ̇ܝܬܼ ܬܲܚܦܝܼܬܼܵܐ ܕܲܫܟܼܝܼܪ݁ܵܬܹܟܼܝ|
    block |ܘܠܵܘ ܒܲܚܣܵܡܵܐ ܦܲܪܣܝܼܬܼ ܡܘܼܡܹܟܼܝ ܠܥܹܝܢ ܚܲܙܝܹ̈ܐ ܀|
    block |܃ܡܸܚܙܵܐ ܚܙܹ̇ܝܬܹܟܼܝ ܕܲܡܟܲܬܿܡ̇ܐ ܐܲܢ̄ܬܿܝ ܒܲܫܟܼܝܼܪ݁ܵܬܼܵܐ|
    block |ܘܡܲܠܟܲܢܝ ܪܥܝܵܢܝ ܕܐܲܫܝܼܓܼ ܡܸܢܹܟܼܝ ܨܵܐܬܼܵܐ ܕܥܵܘ̣ܠܵܐ ܀|
    block |ܥܵܘ̣ܠܵܐ ܣܲܢܝܵܐ ܚܙܹ̇ܝܬܼ ܕܵܡܟܲܬܲܡ ܥܲܠ ܗܲܕܵܡܲܝ̈ܟܿܝ܃|
  block
    block |ܘܲܒܼܥܹ̇ܝܬܼ ܕܐܸܪܘܿܣ ܡܲܝ̈ܵܐ ܕܡܸܠܲܝ̈ ܥܲܠ ܛܲܡܐܘܼܬܹܟܼܝ ܀|
    block |܃ܒܟܹܐܒܼܵܐ ܩܲܫܝܵܐ ܕܙܲܠܝܼܠܘܼܬܼܵܐ ܚܙܹ̇ܝܬܼ ܕܲܟܼܪܝܼܗܵܬܿܝ|
    block |ܘܡܲܕܿܟܹ̇ܬܼ ܡܸܠܹ̈ܐ ܐܲܝܟ ܣܲܡܡܵܢܹ̈ܐ ܕܛܵܟ ܬܸܬܼܐܲܣܹܝܢ ܀|
    block |܃ܪܸܓܲܬܼ ܒܸܣܪܵܐ ܐܲܚܝܼܕܼܵܐ ܠܹܟܼܝ ܐܲܝܟ ܐܸܫܵܬܼܵܐ|
    block |ܘܲܒܼܦܸܬܼܓܼܵܡܲܝ̈ ܨܒܹ̇ܝܬܼ ܕܐܸܦܲܝܸܓܼ ܢܘܼܪ ܚܘܼܬܼܚܵܬܹܟܼܝ̈ ܀|
    block |܃ܣܲܝܦܵܐ ܕܡܸܠܬܹܟܼܝ ܚܙܹ̇ܝܬܼ ܟܲܕܼ ܚܵܪܹܒ ܣܸܕܼܪܹ̈ܐ ܕܐ̄ܢܵܫܵܐ|
    block |ܘܢܸܦܩܲܬܼ ܕܐܸܟܼܠܹܝܘܼܗܝ ܕܲܢܦܘܼܫ ܩܲܠܝܼܠ ܣܪܝܼܕܼܵܐ ܠܥܲܡܲܢ ܀|
    block |܃ܚܝܵܪܵܐ ܕܥܲܝܢܲܝ̈ܟܿܝ ܚܙܹ̇ܝܬܼ ܟܲܕܼ ܛܵܡܲ݁ܪ ܦܲܚܹ̈ܐ ܠܓܸܢܣܲܢ|
    block |ܘܲܟܼܠܹ̇ܝܬܼ ܐ̄ܢܵܫܵܐ ܕܠܵܐ ܢܸܬܿܬܲܚܕܿܘܼܢ ܒܲܡܨܝܼ̈ܕܼܵܬܹܟܼܝ ܀|
    block |܃ܨܸܒܼܬܵܐ ܕܐܲܦܲܝ̈ܟܿܝ ܚܙܹ̇ܝܬܼ ܕܲܦܪܝܼܣܵܐ ܒܲܕܼܡܘܼܬܼ ܢܸܫ̈ܒܹܿܐ|
    block |ܘܐܲܪܝܼܡܹ̇ܬܼ ܩܵܠܝ ܕܢܸܫܡܲܥ ܨܲܝܕܵܐ ܘܢܸܥܪܘܿܩ ܡܸܢܹܟܼܝ ܀|
    block |܃ܛܢܵܢܹܟܼܝ ܒܝܼܫܵܐ ܚܙܹ̇ܝܬܼ ܟܲܕܼ ܪܵܗܹ̇ܛ ܒܝܲܡܵܐ ܘܝܲܒܼܫܵܐ|
    block |ܘܛܸܢܹ̇ܬܼ ܕܐܸܟܼܠܹܝܘܗܝ ܕܠܵܐ ܢܸܬܿܕܵܘܲܕܼ ܥܵܡܠܵܐ ܒܪܲܗܛܹܗ ܀|
    block |܃ܚܣܵܡܹܟܼܝ ܦܲܩܪܵܐ ܚܙܹ̇ܝܬܼ ܟܲܕܼ ܫܵܓܹ̇ܫ ܠܛܵܒܹ̈ܐ ܘܒܼܝܼܫܹ̈ܐ|
    block |ܘܲܪܢܹ̇ܝܬܼ ܕܸܟܼܒܲܪ ܡܲܨܝܵܐ ܕܐܸܟܼܠܹܝܘܗܝ ܕܲܢܦܘܼܫ ܩܲܠܝܼܠ ܀|
    block |܃ܡܸܛܠܵܬܹܟܼܝ ܢܦ݂ܲܠܘ ܒܲܩܪܵܒܼܵܐ ܟܵܗܢܹ̈ܐ ܘܡܲܠ̈ܟܹܿܐ|
    block |ܘܗܵܐ ܡܸܬܼܟܲܬܿܫܝܼܢ ܘܠܲܝܬܿ ܫܘܼܠܵܡܵܐ ܠܲܩܪ̈ܵܒܲܝܗܘܿܢ ܀|
    block |܃ܒܩܹܐܪܣܵܐ ܕܲܥܠܲܝܟܿܝ ܬܸܡܗܹ̇ܬܼ ܣܲܓܿܝܼ ܕܲܟܼܡܵܐ ܬܲܩܝܼܦ|
    block |ܘܡܸܛܠܗܵܕܹܐ ܩܪܹܝ̇ܬܹܟܼܝ ܥܸܠܬܼܵܐ ܕܟܼܠ ܒܝܼ̈ܫܬܼܵܐ ܀|
    block |܃ܠܵܘ ܒܲܟܼܝܵܢܵܐ ܐܲܣܝܼܪܵܐ ܒܹܟܼܝ ܒܝܼܫܘܼܬܼ ܝܲܨܪܵܐ|
    block |ܨܸܒܼܝܵܡܢܹܟܼܝ ܗ̄ܘ̣ ܕܚܵܛܹ̇ܐ ܘܡܲܚܛܸܐ ܐܲܝܟ ܨܸܒܼܝܵܢܹܗ ܀|
    block |܃ܨܸܒܼܝܵܢܹܟܼܝ ܗ̄ܘ̣ ܕܲܡܕܲܒܲܪ ܠܹܟܼܝ ܠܐܲܝܟܵܐ ܕܨܵܒܹ̇ܿܐ|
    block |ܘܠܵܘ ܒܲܩܛܝܼܪܵܐ ܕܒܼܝܼܪܲܬܿܝ ܡ̣ܢ ܐ̄ܢܵܫ ܨܹܝܕܼ ܒܝܼ̈ܫܵܬܼܵܐ ܀|
    block |܃ܕܝܼܠܹܟܼܝ ܛܵܒܼܬܼܵܐ ܘܒܼܝܼܫܬܵܐ ܟܠܵܗ̇ ܕܡܸܣܬܲܪܵܐ ܒܹܟܼܝ|
    block |ܘܐܲܢ̄ܬܿܝ ܫܲܠܝܼܛܲܬܿܝ ܥܲܠ ܬܲܪ̈ܬܲܝܗܹܝܢ ܐܲܝܟ ܒܲܪ̄ܬܼ ܚܹܐܪܹ̈ܐ ܀|
    block |܃ܕܚܹܐܪܘܼܬܼܟܼܝ ܗ̄ܝ̣ ܠܡܸܣܥܲܪ ܫܲܦܝܼܪ ܘܲܠܡܲܒܼܐܫܘܼ|
    block |ܘܐܸܢ ܗܵܟܲܢܵܐ ܗ̄ܝܼ ܠܲܝܬܿ ܠܹܟܼܝ ܐܲܬܼܪܵܐ ܠܡܸܬܼܥܲܕܵܠܘܼ ܀|
    block |܃ܦܫܝܼܩ ܠܹܟܼܝ ܡ̇ܕܹܝܢ ܠܡܸܪܕܵܐ ܒܐܘܼܪܚܵܐ ܕܲܬܼܝܵܒܼܘܼܬܼܵܐ|
    block |ܘܲܕܼܠܝܼܠܵܐ ܠܹܟܼܝ ܠܡܸܦܪܲܥ ܚܵܘ̈ܒܲܝܟܿܝ ܒܲܬܼܘܵܬܼ ܢܵܦܫܵܐ ܀|
    block |܃ܬܵܝ ܐܸܢ ܨܵܒܼܝܲܬܿܝ ܒܵܬܲܪ ܡܸܠܟܵܐ ܕܡ̇ܠܹܟ ܐ̄ܢܵܐ ܠܹܟܼܝ|
    block |ܘܦܘܼܫܝ ܡ̣ܢ ܬܵܘܫܵܐ ܘܲܪܕܼܵܝ ܒܐܘܼܪܚܵܐ ܕܕܼܵܪܹܫ ܐ̄ܢܵܐ ܠܹܟܼܝ ܀|
    block |ܐ̄ܢܵܐ ܪܵܕܹܐ ܐ̄ܢܵܐ ܩܕܼܵܡ ܨܸܒܼܝܵܢܹܟܼܝ ܐܸܢܗܘ̤ ܕܢܼܨܒܹܿܝܢ܃|
  block
    block |ܘܡܲܥܸܠ ̄ܐ̄ܢܵܐ ܠܹܟܼܝ ܠܲܠܡܹܐܝܢ ܫܲܝܢܵܐ ܕܠܲܝܬܿ ܒܹܗ ܩܸܢܛܵܐ ܀|
    block |܃ܫܡܲܥܝ ܐܸܢ ܨܸܒܼܝܲܬܿܝ ܬܲܫܥܝܼܬܼ ܫܲܪܒܵܐ ܕܵܒܼ̈ܬܢܵܬܼ ܓܸܢܣܹܟܼܝ|
    block |ܕܥܲܙܝܼ ܒܚܲܫܹ̈ܐ ܘܠܵܐ ܐܸܬܼܪܲܦܝܼ ܩܕܼܵܡ ܢܸܣܝܘܿܢܹ̈ܐ ܀|
    block |܃ܨܘܼܪܝ ܠܹܟܼܝ ܨܲܠܡܵܐ ܕܕܘܼܒܵܪ݁ܲܝܗܹܝܢ ܒܓܼܵܘ ܪܸܥܝܵܢܹܟܼܝ|
    block |ܘܲܒܼܕܲܟܼܝܘܼܬܗܹܝܢ ܡܪܘܿܩܝ ܨܵܐܘܼܬܼܵܐ ܡ̣ܢ ܚܘܼܫܵܒܲܝ̈ܟܿܝ ܀|
    block |܃ܒܣܲܪܵܐ ܘܪܲܦܩܵܐ ܚܘܼܪܝ ܘܐܸܬܼܒܲܩܵܝ ܦܵܪܘܿܫܵܐܝܼܬܼ|
    block |ܕܣܲܝܒܲܪ ܟܹܐܒܹ̈ܐ ܕܥܲܩܪܘܼܬܼ ܦܲܓܼܪܵܐ ܕܠܵܐ ܩܘܼܛܵܥܵܐ ܀|
    block |܃ܚܲܢܵܐ ܬܸܗܘܸܐ ܐܲܝܟ ܡܲܚܙܝܼܬܼܵܐ ܠܥܲܝܢܲܝ̈ ܢܲܦܫܹܟܼܝ|
    block |ܘܲܒܼܚܘܼܡܣܵܢܵܗ̇ ܩܢܵܝ ܚܘܼܡܣܵܢܵܐ ܒܝܘܿܡ ܢܸܣܝܵܢܵܐ ܀|
    block |܃ܡ̣ܢ ܓܸܢܣܵܐ ܐܲܢ̄ܬܿܝ ܕܗܵܠܹܝܢ ܢܸܫܹ̈ܐ ܐܘܿ ܒܲܪ̄ܬܼ ܐ̄ܢܵܫܵܐ|
    block |ܪܕܸܵܝ ܒܲܫܒܼܝܼܠܵܐ ܕܚܘܼܡܣܵܢܲܝ̈ܗܹܝܢ ܘܦܘܼܫܝ ܡ̣ܢ ܩܸܢܛܵܐ ܀|
    block |܃ܘܡ̇ܢ ܐܲܡܲ݁ܪ ܐ̄ܢܵܐ ܕܡ̣ܢ ܛܘܿܗܡ̇ܐ ܐܲܢ̄ܬܿܝ ܕܲܟܼܢܝܼ̈ܟܼܵܬܼܵܐ|
    block |ܕܗܵܐ ܡܸܢܹܟܼܝ ܗ̄ܝܼ ܐܲܢ̄ܬܿܬܼܵܐ ܕܝܸܠܕܲܬ̤ ܚܲܝܹ̈ܐ ܠܐ̄ܢܵܫܵܐ ܀|
    block |܃ܡ̣ܢ ܒܲܪ̄ܬܼ ܓܸܢܣܹܟܼܝ ܢܒܲܥ̣ܘ ܠܲܢ ܚܲܝܹ̈ܐ ܕܠܵܐ ܫܘܼܠܵܡܵܐ|
    block |ܠܵܐ ܬܡܝܼܬܼܝܼܢܵܢ ܒܵܬܲܪ ܕܲܚܝ݂ܲܢ ܒܚܲܝܹ̈ܐ ܕܡܸܢܹܟܼܝ ܀|
    block |܃ܚܘܼܣܝ ܥܲܠ ܢܲܦܫܹܟܼܝ ܕܐܝܼܬܹܝܗ̇ ܢܸܒܼܠܵܐ ܕܡܲܪܕܹܿܐ ܚܲܝܹ̈ܐ|
    block |ܠܵܐ ܬܛܲܡܐܝܼܢܵܗ̇ ܠܲܡܥܝܼܢ ܚܲܝܹ̈ܐ ܒܲܫܟܼܝܼܪ݁ܵܬܼܵܐ ܀|
    block |܃ܫܒܼܘܿܩܝ ܥܸܢܝܵܢܹ̈ܐ ܕܲܣܪ݁ܝܼܩܵܬܼܵܐ ܕܲܥܬܸܩܘ ܨܹܐܕܲܝܟܿܝ|
    block |ܘܐܲܥܢܵܝ ܢܲܦܫܹܟܼܝ ܒܗܸܪܓܵܐ ܛܵܒܼܵܐ ܕܡܸܠܲܬܼ ܚܲܝܹ̈ܐ ܀|
    block |܃ܥܪܘܿܩܝ ܡ̣ܢ ܛܘܼܥܝܲܝ ܕܩܸܨܡܹ̈ܐ ܘܢܸܚܫܹ̈ܐ ܘܝܘܼܠܦܵܢ ܫܹܐܕܹ̈ܐ|
    block |ܘܨܘܼܪܝ ܥܲܠ ܠܸܒܹܿܟܼܝ ܫܡܵܗܹ̈ܐ ܬܠܵܬܼܵܐ ܕܫܸܡ ܐܝܼܬܼܘܼܬܼܵܐ ܀|
    block |܃ܫܸܡ ܐܝܼܬܼܘܼܬܼܵܐ ܩܒܼܘܿܥܝ ܠܹܟܼܝ ܢܝܼܫܵܐ ܩܕܼܵܡ ܪܸܥܝܵܢܹܟܼܝ|
    block |ܘܗܵܐ ܡܸܬܼܝܲܠܦܲܬܿܝ ܠܡܸܚܢܵܐ ܫܲܦܝܼܪ ܠܘܵܬܼ ܕܲܟܼܝܘܼܬܼܵܐ ܀|
    block |܃ܬܠܝܼܬܼܵܝܘܼܬܼܵܐ ܢܸܬܼܢܸܐ ܦܘܼܡܹܟܼܝ ܚܠܵܦ ܟܠ ܡܸܠܝܼ̈ܢ|
    block |ܘܲܬܼܠܝܼܬܼܵܐܝܼܬܼ ܦܪܘܿܥܝ ܬܵܘܕܿܝܼܬܼܵܐ ܠܡܲܬܼܩܸܢ ܟܠܵܐ ܀|
block |ܥܲܠ ܡܲܟܿܣܵܢܘܼܬܼܵܐ ܕܟܼܵܗܢܹ̈ܐ|
  block
    block |ܥܲܠ ܡܲܟܿܣܵܢܘܼܬܼܵܐ ܕܟܼܵܗܢܹ̈ܐ|
  block
    block |ܡܐܡܪܐ ܕܐܪܒܥܝܢ ܘܚܡܫܐ|
    block |ܥܲܠ ܡܲܟܿܣܵܢܘܼܬܼܵܐ ܕܟܼܵܗܢܹ̈ܐ|
    block |ܘܠܵܚܹ̇ܡ ܠܙܲܒܼܢܵܐ ܥܲܣܩܵܐ|
  block
    block |܃ܙܲܒܼܢܵܐ ܒܝܼܫܵܐ ܥܨ̣ܵܢܝ ܕܐܹܡܲܠܸܠ ܥܲܠ ܒܝܼܫܘܼܬܹܗ|
    block |ܘܠܵܐ ܫܲܘܝܘܼܬܹܗ ܥܒ݂ܲܕܼܬܲܢܝ ܕܐܹܡ݂ܲܪ ܥܲܠ ܒܘܼܠܒܵܠܹܗ ܀|
    block |܃ܠܒܲܪ ܡ̣ܢ ܛܲܟܼܣܵܐ ܚܙܹ̇ܝܬܼ ܕܲܡܕܼܵܘܲܕܼ ܛܲܟܼܣܵܐ ܕܐܘܼܪܚܹܗ|
    block |ܘܲܪܗܸܛ ܪܸܥܝܵܢܝ ܠܡܸܬܼܒܲܩܵܝܘܼ ܒܲܒܼܠܝܼܠܘܼܬܹܗ ܀|
    block |܃ܒܲܥܪܝܼܪܵܐܝܼܬܼ ܚܙܹ̇ܝܬܹܗ ܕܐܵܙܹ̇ܠ ܒܲܫܒܼܝܼܠ ܬܵܘܫܵܐ|
    block |ܘܬܸܘܪܹܬܼ ܣܲܓܿܝܼ ܒܡܲܪܵܚܘܼܬܹܗ ܕܲܕܠܵܐ ܢܵܡܘܿܣ ܀|
    block |܃ܐܲܝܟ ܚܲܝ̈ܘܵܬܼܵܐ ܣܵܪ̈ܘܿܚܵܬܼܵܐ ܡܸܬܼܒܲܥܪܲܪ ܗ̄ܘ̣ܵܐ|
    block |ܘܠܵܐ ܝܵܗܹ̇ܒܼ ܗ̄ܘ̣ܵܐ ܐܝܼܕܼܵܐ ܠܐ̄ܢܵܫܵܐ ܠܡܸܩܪܲܒܼ ܨܹܐܕܼܵܘܗܝ ܀|
    block |܃ܒܲܟܼܬܼܝܼܫܘܼܬܹܗ ܦܗ̣ܵܘ ܚܘܼܫܵܒܲܝ̈ ܐܲܝܟ ܕܲܒܼܚܸܠܡܵܐ|
    block |ܘܲܪܢܹ̇ܝܬܼ ܕܲܟܼܒܲܪ ܚܸܠܡܵܐ ܗ̄ܘ̣ ܪܲܗܛܹܗ ܘܠܵܘ ܣܘܼܥܪܵܢܵܐ ܗ̄ܘ̣ ܀|
    block |܃ܚܸܠܡܵܐ ܚܫ݂ܲܒܼܬܹܿܗ ܠܫܘܼܚܠܵܦ ܙܲܒܼܢܹ̈ܐ ܕܲܗܘ̤ܵܐ ܒܝܵܘ̈ܡܲܝ|
    block |ܠܵܐ ܗ̄ܘ̣ܵܐ ܕܚܸܠܡܵܐ ܗ̄ܘ̣ ܐܸܠܵܐ ܕܕܲܓܵܠ ܛܵܒܼ ܡ̣ܢ ܚܸܠܡܵܐ ܀|
    block |܃ܠܵܐ ܫܲܘܝܘܼܬܹܗ ܥܨ̣ܵܬܲܢܝ ܕܐܸܩܪܹܝܘܗܝ ܦܸܗܝܵܐ ܕܚܸܠܡܵܐ|
    block |ܘܐܲܝܟ ܕܲܒܼܚܸܠܡܵܐ ܡܲܦܗܸܐ ܠܐ̄ܢܵܫܵܐ ܡ̣ܢ ܘܵܠܝܼܬܼܵܐ ܀|
    block |܃ܐܲܝܟ ܕܲܒܼܫܸܢܬܼܵܐ ܛܲܒܿܥܹܗ ܠܥܵܠܡܵܐ ܒܝܲܩܝܼܪܘܼܬܹܗ|
    block |ܘܠܵܐ ܐ̄ܢܵܫ ܨܵܒܹ̇ܐ ܠܡܸܦܲܨ ܡܸܢܹܗ ܝܘܼܩܪܵܐ ܕܥܵܘ̣ܠܵܐ ܀|
    block |܃ܠܚܸܫܟܵܐ ܕܠܸܠܝܵܐ ܕܵܡܹ̇ܐ ܚܸܫܟܵܐ ܕܠܵܐ ܝܼܕܲܥܬܹܗ|
    block |ܘܲܥܣܸܩ ܣܲܓܿܝܼ ܠܡܸܪܕܼܵܐ ܫܲܦܝܼܪ ܒܥܲܡܘܼܛܘܼܬܹܗ ܀|
    block |ܚܸܫܘ̇ܟ ܙܲܒܼܢܹܗ ܕܙܲܒܼܢܵܐ ܗܵܢܵܐ ܡ̣ܢ ܟܠ ܙܲܒܼܢܝܼ̈ܢ܃|
  block
    block |ܘܸܟܼܒܲܪ ܠܵܐ ܗܘ̤ܵܐ ܙܲܒܼܢܵܐ ܐ̄ܚܪܹܢܵܐ ܕܚܸܫܘܿܟ ܡܸܢܹܗ ܀|
    block |܃ܥܲܠ ܟܠ ܘܲܒܼܟܼܠ ܡ̣ܬܲܚ ܫܘܼܠܛܵܢܹܗ ܒܚܸܫܘܿܟܼܘܼܬܼܵܐ|
    block |ܘܚܲܣܢܹܗ ܠܢܘܼܗܪܵܐ ܕܦܵܪܘܿܫܘܼܬܼܵܐ ܒܡܲܪܝܼܪܘܼܬܹܗ ܀|
    block |܃ܦܵܫ̣ܘ ܗܲܠܵܟܹ̈ܐ ܡ̣ܢ ܕܲܠܡܸܪܕܵܐ ܠܘܲܥܕܵܐ ܕܫܲܝܢܵܐ|
    block |ܕܩܵܡ̣ ܠܹܗ ܙܲܒܼܢܵܐ ܒܲܕܼܡܘܼܬܼ ܚܸܫܟܵܐ ܩܕܼܵܡ ܥܲܝܢܲܝ̈ܗܘܿܢ ܀|
    block |܃ܒܛܸܠܘ ܟܠ ܡܘܼܫ̈ܚܵܢ ܡ̣ܢ ܥܸܢܝܵܢܵܐ ܕܫܲܦܝܼܪ̈ܵܬܼܵܐ|
    block |ܘܲܚܒ݂ܲܫ ܟܠܢܵܫ ܝܲܨܪܹܗ ܒܓܼܵܘܹܗ ܐܲܝܟ ܕܲܒܼܣܲܬܼܘܵܐ ܀|
    block |܃ܟܪܲܟܼܘ ܦܵܪ̈ܘܿܫܹܐ ܪܸ̈ܥܝܵܢܲܝܗܘܿܢ ܐܲܝܟ ܕܲܒܼܢܲܚܬܵܐ|
    block |ܘܥܲܠ̣ܘ ܘܐܸܣܬܲܬܲܪܘ ܕܠܵܐ ܢܸܫܬܲܚܩܘܼܢ ܒܥܲܪܝܹܗ ܕܙܲܒܼܢܵܐ ܀|
    block |܃ܡܲܐܝܼܢܘܼܬܼܵܐ ܐܸܚܕܲܬ̤ ܐܸܢܘܿܢ ܐܲܝܟ ܐܸܫܵܬܼܵܐ|
    block |ܘܠܑܵ ܨܒܼܵܘ ܬܲܪܓܸܿܡܘ ܩܵܠܹ̈ܐ ܟܣܲܝܵܐ ܒܐܸܕܢܲܝ̈ ܐ̄ܢܵܫܵܐ ܀|
    block |܃ܒܚܲܕܼ ܟܘܼܪܗܵܢܵܐ ܕܠܵܐ ܝܼܕܲܥܬܼܵܐ ܢܦܲܠ̣ܘ ܟܠ ܬܸܓܼܡܝܼ̈ܢ|
    block |ܘܠܲܝܬܼ ܕܲܡܛܲܦܸܐ ܡܸܠܲܬܼ ܩܘܼܫܬܵܐ ܠܟܹܐܒܼܵܐ ܕܚܲܒܼܪܹܗ ܀|
    block |܃ܠܫܘܼܚܢܵܐ ܕܢܘܼܦܚܹ̈ܐ ܕܵܡܹ̇ܐ ܟܹܐܒܼܵܐ ܕܣܘܼܗܪ̈ܵܢܲܝܗܘܿܢ|
    block |ܘܠܵܐ ܐ̄ܢܵܫ ܝܵܕܲ݁ܥ ܠܡܸܥܨܲܒܼ ܫܲܦܝܼܪ ܒܗܲܝܡܵܢܘܼܬܼܵܐ ܀|
    block |܃ܥܣܸܩ ܟܘܼܪܗܵܢܵܐ ܕܢܲܦܝܼܠܝܼܢ ܒܹܗ ܡ̣ܢ ܟܠ ܟܹܐܒܼܝܼ̈ܢ|
    block |ܘܠܲܝܬܿ ܣܲܡܡܵܢܹ̈ܐ ܕܲܡܨܹܝܢ ܡܲܐܣܹܝܢ ܠܲܚܒܼܵܪ̈ܵܬܹܗ ܀|
    block |܃ܒܢܲܦܫܵܐ ܟܣܝܼܬܼܵܐ ܚܠ݂ܲܕܼ ܟܘܼܪܗܵܢܹܗ ܕܗܵܢܵܐ ܙܲܒܼܢܵܐ|
    block |ܘܗܵܐ ܡܚܲܠܚܸܠ ܠܹܗ ܠܲܟܼܝܵܢ ܐ̄ܢܵܫܵܐ ܒܲܕܼܡܘܼܬܼ ܣܵܣܵܐ ܀|
    block |܃ܒܲܢܣܝܼܡܘܼܬܹܗ ܪܡܹܝܢ ܟܠ ܬܸܓܼܡܝܼ̈ܢ ܥܲܡ ܟܠ ܡܘܼܫ̈ܚܵܢ|
    block |ܘܗܵܢܵܘ̇ ܬܸܡܗܵܐ ܕܲܟܼܪܝܼܗ ܟܠܢܵܫ ܘܠܵܐ ܐ̄ܢܵܫ ܡܲܪܓܸܿܫ ܀|
    block |܃ܟܪܝܼܗܝܼܢ ܡܲܠ̈ܟܹܿܐ ܘܲܢܣܝܼܣ ܬܵܓܼܵܐ ܕܲܒܼܪܹ̈ܫܲܝܗܘܿܢ|
    block |ܘܠܲܝܬܿ ܫܘܼܠܛܵܢܵܐ ܕܲܚܠܝܼܡ ܕܲܪܓܹܗ ܘܪܵܕܹܐ ܒܛܲܟܼܣܵܐ ܀|
    block |܃ܟܪܝܼܗܝܼܢ ܟܵܗܢܹ̈ܐ ܘܲܡܚܝܼܠ ܫܲܒܼܛܵܐ ܕܦܘܼܩܕܵܢܲܝ̈ܗܘܿܢ|
    block |ܘܠܲܝܬܿ ܩܵܢܘܿܢܵܐ ܕܩܲܝܵܡ ܨܹܐܕܼܵܘܗܝ ܚܘܼܠܡܵܢ ܪܘܼܚܵܐ ܀|
    block |܃ܪܘܼܚܵܢܵܐܝܼܬܼ ܟܪܝܼܗܝܼܢ ܟܵܗܢܹ̈ܐ ܡܲܐܣܲܝ̈ ܢܲܦܫܵܐ|
    block |ܘܲܒܼܢܲܦܫܵܬܼ̈ܗܘܿܢ ܪܡܹܝܢ ܒܐܸܫܵܬܼܵܐ ܕܚܲܫܲܝ̈ ܦܲܓܼܪܵܐ ܀|
    block |܃ܚܲܫܹ̈ܐ ܣܢܲܝܵ̈ܐ ܕܟܼܠ ܐܸܣܟܹܿܡܝܼ̈ܢ ܡܕܼܝܼܩܝܼܢ ܡܸܢܗܘܿܢ|
    block |ܘܚܲܕܼ ܡ̣ܢ ܚܲܒܼܪܹܗ ܢܣܝܼܣ ܘܲܡܚܲܒܲܠ ܒܲܫܟܼܝܼܪ̈ܵܬܼܵܐ ܀|
    block |܃ܚܣܵܡܵܐ ܢܵܚ̇ܟܹܬܼ ܚܘܼܬܼܪܵܐ ܒܵܥܹ̇ܛ ܟܪܘܿܡ̇ܐ ܡܲܩܠܸܐ|
    block |ܘܟܲܕܼ ܠܲܝܬܿ ܥܸܠܠܹ̈ܐ ܩܛܝܼܪ̈ܵܢ ܥܸܠܠܹ̈ܐ ܘܠܵܐ ܡܸܫܬܿܪ̈ܝܵܢ ܀|
    block |܃ܚܸܡܬܼܵܐ ܫܓܼܝܼܫܵܐ ܗܸܪܬܼܵܐ ܝܵܩ̇ܕܵܐ ܣܸܢܐܬܼܵܐ ܠܚܝܼܡܵܐ|
    block |ܘܛܵܐܹ̇ܢ ܟܠܢܵܫ ܕܢܵܘܒܸܿܕܼ ܚܲܒܼܪܹܗ ܐܲܝܟ ܕܲܒܼܢܘܼܪܵܐ ܀|
    block |܃ܦܲܚܹ̈ܐ ܒܢܸܟܼܠܵܐ ܢܸܫ̈ܒܹܿܐ ܒܙܹܐܦܵܐ ܟܡܹܢܹ̈ܐ ܒܛܘܼܫܝܵܐ|
    block |ܘܡܲܢ̣ܘܼ ܕܲܡܨܸܐ ܠܡܸܬܼܦܲܠܵܛܘܼ ܡ̣ܢ ܥܵܩ̈ܬܼܵܐ ܀|
  block
    block |܃ܣܲܝܦܹ̈ܐ ܠܛܝܼܫܝܼܢ ܓܹܐܪܹ̈ܐ ܫܢܝܼܢܝܼܢ ܢܲܝܙܟܹ̈ܐ ܬܪܝܼܨܝܼܢ|
    block |ܘܛܵܟ ܠܵܐ ܦܵܐܹ̇ܫ ܣܪܝܼܕܼܵܐ ܠܐ̄ܢܵܫܵܐ ܕܠܵܐ ܡܸܬܼܚܲܒܲܠ ܀|
    block |܃ܩܪܵܒܼܵܐ ܡܥܲܬܲܕܼ ܩܹܐܪܣܵܐ ܡܛܲܝܲܒܼ ܣܸܕܼܪܹ̈ܐ ܠܚܝܼܡܝܼܢ|
    block |ܘܗܵܢܵܘ̇ ܓܘܼܢܚܵܐ ܕܲܠܡܲܢ ܘܥܲܡ ܡܲܢ ܐܝܼܬܼ ܬܲܟܼܬܿܘܼܫܵܐ ܀|
    block |܃ܬܵܘ ܐܸܬܿܕܲܡܲܪܘ ܟܝܵܢܹ̈ܐ ܡܠܝܼ̈ܠܹܐ ܐܵܦ ܫܲܬܿܝܼܩܹ̈ܐ|
    block |ܒܩܹܐܪ̈ܣܹ ܩ̈ܫܲܝܵܐ ܕܣܵܕܼܪܝܼܢ ܟܵܗܢܹ̈ܐ ܚܲܕܼ ܠܘܼܩܒܲܠ ܚܲܕܼ ܀|
    block |܃ܬܵܘ ܪ̈ܘܼܚܵܢܹܐ ܚܘܼܪܘ ܘܐܸܬܼܒܲܩܵܘ ܦܵܪܘܿܫ̇ܐܝܼܬܼ|
    block |ܕܲܟܼܡܵܐ ܥܸܫܢܲܬ̤ ܡܲܪܵܚܘܼܬܿܢ ܒܗܵܢܵܐ ܙܲܒܼܢܵܐ ܀|
    block |܃ܬܵܐ ܐܸܬܿܬܲܢܲܚ ܟܝܵܢ ܒ̇ܝܘܿܬܹ̈ܐ ܐܲܢ̄ܬܿ ܥܲܠ ܢܲܦܫܵܟ|
    block |ܘܐܲܝܠܸܠ ܘܲܒܼܟܼܝܼ ܥܲܠ ܒܝܼ̈ܫܵܬܼܵܟ ܕܲܕܼܠܵܐ ܢܵܡܘܿܣ ܀|
    block |܃ܕܠܵܐ ܢܵܡܘܿܣܵܐ ܥܫܸ݂ܢ ܒܝܼ̈ܫܵܢܼܵܟ ܟܝܵܢܵܐ ܫܝܼܛܵܐ|
    block |ܘܲܕܼܠܵܐ ܛܲܟܼܣܵܐ ܪܕܲܝܬܿ ܒܲܫܒܼܝܼ̈ܠܹܐ ܕܩ̇ܪܘܿܕܼܘܼܬܼܵܐ ܀|
    block |܃ܡܲܪܵܚܵܐܝܼܬܼ ܣܥ̣ܵܐ ܨܸܒܼܝܵܢܵܟ ܠܘܼܩܒܲܠ ܩܘܼܫܬܵܐ|
    block |ܘܗܵܐ ܬܲܚܘܝܼܬܼܵ ܕܡܲܪܵܚܘܼܬܼܵܟ ܒܪܹ̈ܫܲܝ ܥܲܡܵܟ ܀|
    block |܃ܪܹ݁ܫܲܝ ܥܲܡܵܟ ܣܕܲܩܘ ܐܵܘܝܘܼܬܼܵܐ ܕܣܝܼܡܵܐ ܗ̄ܘ̣ܵܬܼ ܒܵܟ|
    block |ܘܗܸܢܘ̣ܿܢ ܦܲܠܓܼܘܼܟ ܠܲܡ̈ܢܘܿܬܼܵܐ ܕܟܼܠ ܐܸܣܟܹܿܡܝܼ̈ܢ ܀|
    block |܃ܙܵܪ̈ܥܲܝ ܫܲܝܢܵܐ ܕܲܠܚܘܼܗܝ ܠܫܲܝܢܵܐ ܒܚܸܪ݁ܝܵܢܲܝܗܘܿܢ|
    block |ܘܐܲܪܡܝܼܘ ܗܸܪܬܼܵܐ ܒܹܝܬܼ ܐܲܪ̈ܥܵܢܹܐ ܠܲܫܡܲܝܵܢܹ̈ܐ ܀|
    block |܃ܗܸܪܬܼܵܐ ܒܝܼܫܬܵܐ ܐܲܪܡܝܼܘ ܡܵܗܢܹ̈ ܒܹܝܬܼ ܟܠ ܘܲܠܟܼܠ|
    block |ܘܗܵܐ ܡܸܬܼܟܲܬܲܫ ܥܵܠܡܑܵܐ ܫܓܼܝܼܫܵܐ ܗܘ̤ ܥܲܡ ܢܲܦܫܹܗ ܀|
    block |܃ܛܢܵܢܵܐ ܒܝܼܫܵܐ ܠܒܸ݂ܫܘ ܐܲܝܟ ܙܲܝܢܵܐ ܚܲܕܼ ܠܘܼܩܒܲܠ ܚܲܕܸ|
    block |ܘܲܕܠܵܐ ܚܵܘܣܵܢ ܫܲܕܿܝܼܘ ܡܸܠܹ̈ܐ ܒܲܕܼܡܘܼܬܼ ܓܹܐܪܹ̈ܐ ܀|
    block |܃ܓܹܐܪܹ̈ܐ ܕܨܲܥܪܵܐ ܫܕܼܵܘ ܝܵܕܼܘܿܥܹ̈ܐ ܒܗܲܕܵܡܲܝ̈ܗܘܿܢ|
    block |ܘܠܵܐ ܐܸܣܬܲܟܲܠܘ ܕܲܠܡܲܢ ܡ̇ܚܹ̇ܝܢ ܒܦܸܬܼ ܓܼܵܡܲܝܗ̈ܘܿܢ ܀|
    block |܃ܚܣܵܡܵܐ ܣܲܡܝܵܐ ܣܲܡܝܼ ܐܸܢܘܿܢ ܡ̣ܢ ܒܘܼܝܵܢܵܐ|
    block |ܘܠܵܐ ܐܸܬܼܒܲܝܲܢܘ ܕܲܠܡܲܢ ܐܲܟܿܝܼܘ ܒܢܸܟܼܝܵܢܲܝ̈ܗܘܿܢ ܀|
    block |܃ܚܘܼܬܼܪܵܐ ܣܲܟܼܠܵܐ ܐܲܛܥܝܼ ܐܸܢܘܿܢ ܡ̣ܢ ܒܘܼܝܵܢܵܐ|
    block |ܘܠܵܐ ܦܪܲܫ̣ܘ ܘܝܼܕܲܥܘ ܕܐܲܝܕܵܐ ܦܲܐܝܵܬ ܠܫܸܡܗܘܿܢ ܪܲܒܵܐ ܀|
    block |܃ܪܸܚܡܲܬܼ ܟܸܣܦܵܐ ܐܸܣܪܲܬ̤ ܐܸܢܘܿܢ ܒܐܲܪ̈ܥܵܢܝܵܬܼܵܐ|
    block |ܘܠܵܐ ܐܸܬܼܝܲܐܲܒܼܘ ܠܡܘܼܠܟܵܢ ܚܲܝܹ̈ܐ ܕܲܥܬܼܝܼ̈ܕܵܬܼܵܐ ܀|
    block |܃ܥܵܠܘܿܒܼܘܼܬܼܵܐ ܫܸܓܼܪܲܬ̤ ܐܸܢܘܿܢ ܒܢܘܼܪ ܚܘܼܬܼܚܵܬܹ̈ܐ|
    block |ܘܲܙܥ݂ܲܪ ܥܵܠܡܵܐ ܡ̣ܢ ܛܵܒܼܵܬܼ̈ܐ ܠܣܘܼܢܩܵܢܲܝ̈ܗܘܿܢ ܀|
    block |܃ܪܸܚܡܲܬܼ ܫܘܼܒܼܚܵܐ ܨܵܕܲܬ̤ ܐܸܢܘܿܢ ܒܦܲܚܵܐ ܕܫܘܼܒܼܚܵܐ|
    block |ܘܐܲܝܟ ܦܵܪܲܚܬܼܵܐ ܢܦ݂ܲܠܘ ܡ̣ܢ ܪܵܘܡ̇ܐ ܕܕܼܒܵܪ݁ܲܝܗܘܿܢ ܀|
    block |܃ܪܲܒܿܘܼܬܼ ܟܲܪܣܵܐ ܥ̣ܠܲܬ̤ ܚܸܠܕܲܬ̤ ܒܚܘܼܫ̇ܒܲܝ̈ܗܘܿܢ|
    block |ܘܟܲܢܸܫܘ ܡ̣ܢ ܟܠ ܘܠܵܐ ܐܸܬܼܡܲܠܝܲܬ̤ ܪܸܓܿܬܼܵܐ ܕܲܒܼܗܘܿܢ ܀|
    block |܃ܠܵܐ ܚܲܣܝܼܪܹ̈ܐ ܗܘ̤ܵܘ ܚܲܣܝܼܪܹ݁ܐ ܡ̣ܢ ܟܠ ܡ̣ܕܹܿܡ|
    block |ܘܟܲܕܼ ܟܠ ܕܝܼܠܗܘܿܢ ܦܲܕܼ ܐܝܼܕܲܝ̈ܗܘܿܢ ܡ̣ܢ ܟܠ ܡܸܕܸܿܡ ܀|
    block |ܨܪܲܟܼܘ ܡ̣ܢ ܕܝܼܠܗܘܿܢ ܩܲܢܝܲܝ̈ ܥܘܼܬܼܪܵܐ ܕܡܲܪ̈ܗܵܛܲܝܗܘܿܢ܃|
  block
    block |ܘܗܵܐ ܡܸܬܼܟܲܫܦܝܼܢ ܠܡܸܫܐܲܠ ܙܸܕܩܵܐ ܐܲܝܟ ܚܵܕܼܘܿܪܹ̈ܐ ܀|
    block |܃ܚܵܣܘܿܡܘܼܬܼܗܘܿܢ ܥ̣ܒܼܕܲܬ̤ ܐܸܢܘܿܢ ܨܪ̈ܝܼܟܲܝ ܡ̣ܢ ܟܠ|
    block |ܘܚܪܚ̇ܘܼܬܼܗܘܿܢ ܟܠܵܬ̤ ܛܵܒܼܵܬܼܵܐ ܡ̣ܢ ܦܵܘܼܡܲܝ̈ܗܘܿܢ ܀|
    block |܃ܗܸܢܘ̣ܿܢ ܐܲܫܝܼܛܘ ܠܲܩܢܘܿܡܲܝ̈ܗܘܿܢ ܒܲܕܼܠܵܐ ܦܲܐ̈ܝܵܢ|
    block |ܘܗܸܢܘ̣ܿܢ ܐܲܙܥܲܪܘ ܠܕܲܪܓܼܵܐ ܪܵܡ̇ܐ ܕܩܵܝ̇ܡܝܼܢ ܗ̄ܘ̣ܵܘ ܒܹܗ ܀|
    block |܃ܪ̈ܵܥܘܵܬܼܵܐ ܕܲܡܠܝܼܠܘܼܬܼܵܐ ܡܸܬܼܟܲܢܹܝܢ ܗ̄ܘ̣ܵܘ|
    block |ܘܲܫܒܲܩ̣ܘ ܐ̄ܢܵܫܵܐ ܘܲܢܦܲܩ̣ܘ ܛܵܥܹ̇ܝܢ ܒܵܬܲܪ ܚܲܪ̈ܫܹܐ ܀|
    block |܃ܠܠܵܐ ܦܵܪ݁ܘܿܫܹܐ ܪܚܸܡ̣ܘ ܦܵܪ݁ܘܿܫܹܐ ܡ̣ܢ ܦܵܪ̈ܘܿܫܹܐ|
    block |ܘܲܠܫܲܬܿܝܼܩܹ̈ܐ ܩ̣ܢܵܘ ܩܸܢܝܵܢܵܐ ܕܝܘܼܬܼܪ̈ܵܢܲܝܗܘܿܢ ܀|
    block |܃ܒܪܸܚܡܲܬܸ ܐܲܪܥܵܐ ܛܥ̣̇ܘ ܥܸܢܝܵܢܵܐ ܕܪ̈ܘܼܚܵܢܝܵܬܼܵܐ|
    block |ܘܲܒܼܫܝܼܛ̈ܬܼܵܐ ܚܲܠܸܦܘ ܥܘܼܬܼܪܵܐ ܕܝܲܩܝܼܪ݁ܵܬܼܵܐ ܀|
    block |܃ܠܡܲܡܟܿܘܼܬܼ ܪܵܘܡ̇ܐ ܙܲܡܸܢ ܐܸܢܘܿܢ ܚܲܬܼܢܵܐ ܕܪܵܘܡ̇ܐ|
    block |ܘܕܲܓܸܿܠܘ ܐܸܢܹܝܢ ܠܲܒܼ̈ܢܵܬܼ ܩܵܠܵܘ̈ܗܝ ܫܲܪܝܼܪ݁ܵܬܼܵܐ ܀|
    block |܃ܫܪܵܪܵܐ ܢܸܗܘܸܐ ܣܵܗܕ̇ܐ ܒܕܼܝܼܢܵܐ ܒܹܝܬܼ ܠܹܗ ܘܲܠܗܘܿܢ|
    block |ܘܢܸܬܼܒܲܥ ܡܸܢܗܘܿܢ ܥܝܵܪܬܵܐ ܕܨܲܥܪܵܐ ܕܫܲܪܝܼܪܘܼܬܹܗ ܀|
    block |܃ܒܕܼܝܼܢܵܐ ܟܹܐܢܵܐ ܢܲܟܸܿܣ ܐܸܢܘܿܢ ܠܟܼܵܗܢܹ̈ܐ ܢܟܼܝܼܠܹ̈ܐ|
    block |ܕܫܵܛ̣ܘ ܡ̇ܘܗܲܒܼܬܹܗ ܘܨܲܥܲܪܘ ܐ̄ܪ̈ܵܙܹܐ ܕܝܲܩܝܼܪ݁ܵܬܹܗ ܀|
    block |܃ܕܝܼܢܵܐ ܢܹܐܡܲܪ ܥܲܡ ܢܸܟܼܠܲܝ̈ܗܘܿܢ ܕܢܲܟܿܘܼܠܬܼܵܢܹ̈ܐ|
    block |ܕܟܼܵܡ̣ܘ ܥܲܠ ܥܘܼܬܼܪܹܗ ܘܠܵܐ ܦܲܪܢܸܣܘ ܒܹܗ ܣܘܼܢܩܵܢ ܐ̄ܢܵܫܵܐ ܀|
    block |܃ܠܗܘܿܢ ܝܲܗ̣̄ܒܼ ܡܸܠܬܹܗ ܕܲܢܦܲܠܓܼܘܼܢ ܒܵܗ̇ ܚܲܝܹ̈ܐ ܠܐ̄ܢܵܫܵܐ|
    block |ܘܗܸܢܘ̣ܿܢ ܛܲܫܝܘܼܗ̇ ܠܓܼܵܘ ܡ̣ܢ ܢܲܚܬܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܠܘܵܬܼܗܘܿܢ ܐܸܡ݂ܲܪ ܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܫܸܡܥܘܿܢ|
    block |ܘܫܲܡ̣ܥܘܼܗ̇ ܘܲܫܬܸܩܘ ܡ̣ܢ ܣܘܼܟܵܠܵܐ ܕܲܟܼܣܸܐ ܒܓܼܵܘܵܗ̇ ܀|
    block |܃ܠܗܘܿܢ ܗ̄ܘ̣ ܐܲܓܼܥܸܠ ܩܲܝܵܡܘܼܬܼܵܐ ܕܥܵܢ̈ܐ ܕܐ̄ܢܵܫܑܵ|
    block |ܘܐܸܟܲܠ̣ܘ ܒܸܣܪܵܐ ܕܫܲܡܝܼ̈ܢܵܢܼܵܐ ܘܫܵܛ̣ܘ ܕܲܡܚ̈ܝܼܠܵܢ ܀|
    block |܃ܥܠܲܝܗܘܿܢ ܦܲܐܝܵܐ ܠܡܸܬܼܢܵܐ ܡܸܠܬܼܵܐ ܕܲܢܒܼܝܼܘܼܬܼܵܐ|
    block |ܕܐܘܿܢ ܟܵܗܢܹ̈ܐ ܪ̈ܵܥܵܘܵܬܼܵܐ ܒܘܿܪܹ̈ܐ ܘܣܲܟܼܠܹ̈ܐ ܀|
    block |܃ܕܠܵܐ ܒܲܟܼܝܵܢܵܐ ܪܥܵܘ̣ ܠܲܟܼܝܵܢܲܢ ܪ̈ܵܥܵܘܵܬܼܵܐ|
    block |ܘܲܕܼܠܵܐ ܚܵܘܣܵܢ ܒܲܕܿܪܘ ܚܲܝܲܝ̈ܢ ܒܛܘܼܪܹ̈ܐ ܕܛܘܥܝܲܝ ܀|
    block |܃ܐܲܝܟ ܡܲܪܥܝܼܬܼܵܐ ܕܠܲܝܬܿ ܠܵܗ̇ ܪܵܥܝܵܐ ܗܘ̤ܵܬܼ ܐ̄ܢܵܫܘܼܬܲܢ|
    block |ܘܥܲܠ̣ ܚܲܝ̈ܘܵܬܼܵܐ ܥܝܵܪܹ݁ܐ ܒܝܼܫܹ̈ܐ ܘܚܲܒܸܿܠܘ ܓܸܢܣܲܢ ܀|
    block |܃ܒܒܹܝܬܼ ܐܘܼܪ̈ܚܵܬܼܵܐ ܕܠܑܵ ܝܼܕܲܥܬܼܵܐ ܛܥ̣ܵܘ ܡܲܠܵܠܹ̈ܐ|
    block |ܘܠܵܐ ܐ̄ܢܵܫ ܐܲܦܢܝܼ ܠܪܸ̈ܥܝܵܢܵܝܗܘܿܢ ܨܹܝܕܼ ܕܲܟܼܬܼܝܼ̈ܒܼܵܢ ܀|
    block |܃ܪ̈ܵܥܵܘܵܬܼܵܐ ܦܵܫ̣ܘ ܡ̣ܢ ܢܝܼܫܵܐ ܕܕܼܚܠܲܬܼ ܩܘܼܫܬܵܐ|
    block |ܘܲܛܥܵܬ̤ ܥܵܢ̈ܐ ܒܲܫܒܼܝܼܠ ܙܹܐܦܵܐ ܕܣܘܼܥܪ݁ܵܢܲܝܗܘܿܢ ܀|
    block |ܒܣܘܼܥܪ݁ܵܢܲܝܗܘܿܢ ܕܵܘܕܼܘܼܗ̇ ܠܐܘܼܪܚܵܐ ܕܗܲܝܡܵܢܘܼܬܼܵܐ܃|
  block
    block |ܘܲܒܼܢܼܟܼܠܲܝ̈ܗܘܿܢ ܡ̣ܠܵܐܘܼܗ̇ ܩܸܢܛܵܐ ܕܠܵܐ ܫܲܘܝܘܼܬܼܵܐ ܀|
    block |܃ܠܵܐ ܫܲܘܝܘܼܬܼܵܐ ܫܕܼܵܘ ܐܲܝܟ ܟܹܐܦܵܐ ܩܕܼܵܡ ܗܲܠܵܟܹ̈ܐ|
    block |ܘܲܣܓܼܝܼ ܩܸܢܛܵܐ ܘܠܵܐ ܐ̄ܢܵܫ ܪܵܕܹܐ ܫܲܪܝܼܪܵܐܝܼܬܼ ܀|
    block |܃ܡܝܼܠܹ̈ܐ ܕܫܲܝܢܵܐ ܫܲܢܝܼܘ ܘܐܲܪܚܸܩܘ ܡ̣ܢ ܕܘܼܟܲܬܼܗܘܿܢ|
    block |ܘܐܸܬܿܕܵܘܲܕܼ ܠܹܗ ܒܹܝܬܼ ܐܵܘܢܵܐ ܕܣܲܒܼܪܵܐ ܘܚܘܼܒܑܵܐ ܀|
    block |܃ܐܲܝܟ ܓܲܝܵܣܹ̈ܐ ܟܡܸܢ̣ܘ ܪܸ̈ܥܝܵܢܹܐ ܥܲܠ ܪܸ̈ܥܝܵܢܹܐ|
    block |ܘܫܲܠܲܚܘ ܐ̄ܢܵܫܵܐ ܠܲܒܼܢܲܝ̈ܢܵܫܵܐ ܡ̣ܢ ܛܵܒܼܵܬܼ̈ܐ ܀|
    block |܃ܥܘܼܬܼܪܵܐ ܪܲܒܵܐ ܡܠܸܐ ܗ̄ܘ̣ܵܐ ܓܼܙܵܐ ܕܗܲܝܡܵܢܘܼܬܼܵܐ|
    block |ܘܒܲܙ̣ܘܼܗܝ ܐ̄ܢܵܫܵܐ ܠܵܐ ܗ̄ܘ̣ܵܐ ܒܚܘܼܒܵܐ ܐܸܠܵܐ ܒܢܸܟܼܠܵܐ ܀|
    block |܃ܢܸܟܼܠܵܐ ܪܲܟܸܿܒܼܘ ܢܲܟܿܘܼܠܬܼܵܢܹ̈ܐ ܥܲܡ ܢܵܟܼܵܘܿܠܵܐ|
    block |ܘܒܲܙܘ ܬܵܘܕܿܝܼܬܼܵܐ ܕܠܵܐ ܦܘܼܠܵܓܼܵܐ ܒܦܸܬܼܓܼܵܡܲܝ̈ܗܘܿܢ ܀|
    block |܃ܐ̄ܪ̈ܵܙܹܐ ܕܥܵܘ̣ܠܵܐ ܩ̣ܛܲܪܘ ܡܲܪ̈ܵܚܹܐ ܥܲܠ ܡ̇ܪܘܿܕܼܵܐ|
    block |ܘܕܲܠܚܘܼܗܝ ܠܫܲܝܢܵܐ ܕܫܸܡ ܒܵܪܘܿܝܵܐ ܕܒܹܝܬܼ ܠܲܢ ܘܲܠܗܘܿܢ ܀|
    block |܃ܟܵܗܢܹ̈ܐ ܒܝܼܫܹ̈ܐ ܗܘ̤ܵܘ ܫܵܘܬܵܦܹ̈ܐ ܒܠܵܐ ܫܲܘܝܘܼܬܼܵܐ|
    block |ܘܐܲܩܝܼܡܘ ܡܸܪܕܵܐ ܕܠܵܐ ܢܸܬܼܛܦܝܼܣܘܼܢ ܠܡܸܠܲܬܼ ܫܲܝܢܵܐ ܀|
    block |܃ܠܡܹܐܢܵܐ ܕܫܲܝܢܵܐ ܣܵܡܲܬ̤ ܐܸܢܘܿܢ ܡܸܠܲܬܼ ܫܲܝܢܵܐ|
    block |ܘܪܲܕܼܦܘܼܗܝ ܠܫܲܝܢܵܐ ܡ̣ܢ ܓܵܘ ܫܲܝܢܵܐ ܠܚܘܼܪܒܵܐ ܕܲܠܒܲܪ ܀|
    block |܃ܒܚܘܼܪܒܵܐ ܕܲܠܒܲܪ ܦܵܗܹ̇ܐ ܫܲܝܢܵܐ ܕܫܸܡ ܒܵܪܘܿܝܵܐ|
    block |ܘܠܲܝܬܿ ܠܹܗ ܐܲܬܼܪܵܐ ܕܢܸܥܘܿܠ ܢܸܫܪܸܐ ܨܹܝܕܼ ܝܵܕܲܘܿܥܵܘ̈ܗܝ ܀|
    block |܃ܐܲܝܟ ܡܸܣܟܹܿܢܵܐ ܛܪܝܼܕܼ ܡ̣ܢ ܥܵܘܼܡܪܵܐ ܕܫܲܪܝܼܪܘܼܬܹܗ|
    block |ܘܥܲܠܝܼܠ ܙܹܐܦܵܐ ܠܒܹܝܬܼ ܝܵܪܬܿܘܼܬܹܗ ܘܒܼܵܐܹ̇ܙ ܢܼܟܼܣܵܘ̈ܗܝ ܀|
    block |܃ܢܘܼܡܹܐ ܕܫܲܝܢܵܐ ܠܒܼܝܼܟ ܚܸܪܝܵܢܵܐ ܘܲܡܕܲܝܲܪ ܒܹܗ|
    block |ܘܲܡܪܝܼܡ ܩܵܠܹܗ ܘܡܲܩܠܸܐ ܒܚܘܼܬܼܪܵܐ ܥܲܠ ܟܹܐܢܘܼܬܼܵܐ ܀|
    block |܃ܠܵܐ ܕܚܝܼܠ ܚܘܼܪܒܵܐ ܥܲܠ ܓܲܝܵܣܹ̈ܐ ܕܲܡܕܲܝܪܝܼܢ ܒܹܗ|
    block |ܐܲܟܼܡܵܐ ܕܩܢܹ̇ܛ ܓܼܒܵܐ ܕܫܲܝܢܵܐ ܡ̣ܢ ܚܸܪ̈ܝܵܢܹܐ ܀|
    block |܃ܠܵܐ ܡܸܣܬܲܪܕܼܝܼܢ ܥܵܡ̇ܪ̈ܲܝ ܚܘܼܪܒܵܐ ܡ̣ܢ ܚܲܝ̈ܘܼܬܼܵܐ|
    block |ܐܲܟܼܡܵܐ ܕܙܵܝ̇ܥܝܼܢ ܪ̈ܵܚܡܲܝ ܚܘܼܒܵܐ ܡ̣ܢ ܡܸܗܢܘܼܬܼܵܐ ܀|
    block |܃ܓܘܼܢܚܵܐ ܪܲܒܵܐ ܗܘ̤ܵܐ ܒܹܗ ܒܕܼܵܪܲܢ ܡܲܪܝܼܪ ܝܲܨܪܵܐ|
    block |ܕܥܸܠܲܬܼ ܫܲܝܢܵܐ ܗܘ̤ܵܬܼ ܠܵܗ̇ ܥܸܠܬܼܵܐ ܕܟܼܠ ܒܝܼܫ̈ܬܼܵܐ ܀|
    block |܃ܠܥܸܠܲܬܼ ܫܲܝܢܵܐ ܗܘ̤ܵܬܼ ܟܵܗܢܘܼܬܼܵܐ ܒܹܝܬܼ ܐܲܪ̈ܥܵܢܹܐ|
    block |ܘܟܼܵܗܢܹ̈ܐ ܗܲܦ̣ܟܿܘܼܗܝ ܠܛܲܟܼܣܵܐ ܕܫܲܝܢܵܐ ܠܘܵܬܼ ܚܸܪܝܵܢܵܐ ܀|
    block |܃ܒܕܼܘܼܟܲܬܼ ܢܘܼܗܪܵܐ ܘܲܚܠܵܦ ܡܸܠܚܵܐ ܐܸܬܼܝܲܗ̄ܒܲܬ̤ ܠܲܢ|
    block |ܘܲܚܫܸܟ ܢܘܼܗܪܵܗ̇ ܘܲܦܟ݂ܲܗ ܛܲܥܡܵܗ̇ ܘܗܲܦܟܲܬ̤ ܠܐܲܪܥܵܐ ܀|
    block |܃ܡܚܲܣܝܲܬܼ ܥܵܘ̣ܠܵܐ ܘܝܵܗ̇ܒܲܬܼ ܚܲܝܹ̈ܐ ܩ̣ܪܵܗ̇ ܝܵܗܘܿܒܼܵܗ̇|
    block |ܘܲܣܓܼܝܼ ܥܵܘ̣ܠܵܗ̇ ܘܲܦܟ݂ܲܗ ܡܸܢܵܗ̇ ܪܹܚܝ ܚܲܝܘܼܬܼܵܐ ܀|
    block |܃ܩܠܝܼܕܲܝ̈ ܪܵܘܡ̇ܐ ܝܲܗ̣̄ܒܼ ܠܵܗ̇ ܪܸܡܙܵܐ ܐܲܠܵܗܵܝܵܐ|
    block |ܘܠܑܵ ܗ̤ܝ ܥܸܠܲܬ̤ ܘܠܵܐ ܠܬܲܝܵܒܹ̈ܐ ܦܬܼܚܲܬ̤ ܬܲܪܥܵܐ ܀|
  block
    block |܃ܟܵܗܢܹ̈ܐ ܐܲܚܕܿܘܼܗܝ ܠܲܬܼܪܲܥ ܪ̈ܲܚܡܹܐ ܒܐܲܦܲܝ̈ ܐ̄ܢܵܫܵܐ|
    block |ܘܠܵܐ ܩܲܒܸܿܠܘ ܬܵܘܬܼܵܐ ܘܕܸܡܥܹ̈ܐ ܕܲܡܦܝܼܣܵܢܹ̈ܐ ܀|
    block |܃ܟܵܗܢܹ̈ܐ ܛܲܫܝܘܼܗ̇ ܠܡܸܠܲܬܼ ܚܲܝܹ̈ܐ ܡ̣ܢ ܡܵܝܘܿܬܹ̈ܐ|
    block |ܘܠܵܐ ܝܲܗ̣̄ܒܼܘ ܐܝܼܕܼܵܐ ܠܡܝܼܬܹ̈ܐ ܕܥܵܘ̣ܠܵܐ ܕܢܸܚܘܿܢ ܡܲܓܵܢ ܀|
    block |܃ܕܠܵܐ ܚܵܘܣܵܢܵܐ ܓܼܙܲܪܘ ܠܘܼܚܵܡܵܐ ܥܲܠ ܚܲܛܵܝܹ̈ܐ|
    block |ܘܠܵܐ ܣܵܡ̣ܘ ܣܲܡܵܐ ܕܲܬܼܝܵܒܼܘܼܬܼܵܐ ܥܲܠ ܫܘܼܚܢܲܝ̈ܗܘܿܢ ܀|
    block |܃ܒܡܲܐܝܼܢܘܼܬܼܵܐ ܩܪܸܒܼܘ ܠܲܥܒܼܵܕܵܐ ܕܣܝܼܡܝܼܢ ܗ̄ܘ̣ܵܘ ܠܹܗ|
    block |ܘܲܒܼܩܘܼܛܵܢܵܐ ܦܪ݂ܲܥܘ ܬܵܘ ܕܲܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ ܀|
    block |܃ܥܒܼܵܕܹ݁ܵܐ ܟܲܢܝܹܗ ܟܵܪܘܿܙ ܪܘܼܚܵܐ ܠܕܲܪܓܼܵܐ ܕܟܼܵܗܢܹ̈ܐ|
    block |ܘܗܸܢܘ̣ܿܢ ܗܲܦ̣ܟܿܘܼܗܝ ܠܫܸܡ ܫܘܼܠܛܵܢܵܐ ܐܲܪܥܵܢܵܝܵܐ ܀|
    block |܃ܐܲܪܥܵܢܵܐܝܼܬܼ ܣܒܲܪ̣ܘ ܕܐܝܼܬܿܝܗܘܿ ܛܲܟܼܣܹ̈ܐ ܕܥܹܕܿܬܵܐ|
    block |ܘܐܲܝܟ ܒܲܪ݁ܲܝܹܐ ܬܒܲܥ̣ܘ ܛܲܟܼܣܲܝ̈ܗܘܿܢ ܡ̣ܢ ܐ̄ܢܵܫܘܼܬܼܵܐ ܀|
    block |܃ܐܲܝܟ ܕܲܝܵܢܵܐ ܝܵ̇ܬܹܒܼ ܟܵܗܢܵܐ ܒܲܬܼܪܲܥ ܒܲܝܬܹܿܗ|
    block |ܘܐܲܝܟ ܫܲܠܝܼܛܵܐ ܡܪܝܼܡ ܒܲܪ̄ܬܼ ܩܵܠܹܗ ܘܬܵܒܲܥ ܫܸܩܠܹ̈ܐ ܀|
    block |܃ܫܸܡ ܫܘܼܠܛܵܢܵܐ ܡܪܝܼܡ ܗܸܕܼܝܘܼܛܵܐ ܥܲܠ ܫܵܡ̇ܘܿܥܵܘ̈ܗܝ|
    block |ܘܠܵܐ ܡܸܬܼܒܲܝܲܢ ܕܕܲܪܓܹܗ ܪܲܚܝܼܩ ܡ̣ܢ ܫܘܼܠܛܵܢܵܐ ܀|
    block |܃ܠܵܘ ܫܘܼܠܛܵܢܵܐ ܗ̄ܘ̣ ܕܲܪܓܼܵܟ ܣܲܟܼܠܵܐ ܡ̇ܢ ܛܵܥܹ̇ܐ ܐܲܢ̄ܬܿ|
    block |ܥܲܒܼܕܵܐ ܐܝܼܬܲܝܟ ܘܲܡܫܡܫܵܢܵܐ ܕܲܟܼܢܵܘ̈ܬܼܵܟ ܀|
    block |܃ܠܵܘ ܠܲܬܼܒܲܥܬܼܵܐ ܣܝܼܡ ܐܲܢ̄ܬܿ ܓܲܒܼܪܵܐ ܡ̇ܢ ܒܵܥܹ̇ܐ ܐܲܢ̄ܬܿ|
    block |ܠܲܡܚܵܢ ܡܲܓܵܢ ܩܪ̣ܵܐܘܼܟ ܪ̈ܲܚܡܹܐ ܠܲܬܼܪܲܥ ܡܲܠܟܵܐ ܀|
    block |܃ܠܵܘ ܕܝܼܠܵܟ ܗ̄ܘ̣ ܓܲܙܵܐ ܪܲܒܵܐ ܕܡܲܓܼܥܲܐ ܒܐܝܼܕܲܝ̈ܟ|
    block |ܡܵܢܵܐ ܚܬܝܼܪ ܐܲܢ̄ܬܿ ܒܲܕܼܠܵܐ ܕܝܼܠܵܟ ܐܲܝܟ ܕܲܒܼܕܼܝܼܠܵܟ ܀|
    block |܃ܓܹܐܙܲܒܼܪܵܐ ܐܲܢ̄ܬܿ ܒܲܪ ܡ̇ܝܘܿܬܹ̈ܐ ܕܡܲܠܟܵܐ ܕܥܲܠ ܟܠ|
    block |ܠܵܐ ܬܸܫܬܲܒܼܗܲܪ ܡ̇ܐ ܕܝܵܗܹ̇ܒܼ ܐܲܢ̄ܬܿ ܡ̣ܢ ܒܹܝܬܼ ܡ̇ܪܵܟ ܀|
    block |܃ܡ̇ܪܵܟ ܝܲܗ̣̄ܒܼ ܠܵܟ ܡ̣ܢ ܒܹܝܬܼ ܓܲܙܹܗ ܠܲܡܦܲܪܢܵܣܘܼ|
    block |ܚܙܝܼ ܠܵܐ ܬܸܛܠܘܿܡ ܠܲܟܼ̈ܢܵܘܵܬܼܵܟ ܒܡܲܣܲܒܼ ܒܐܲܦܹ̈ܐ ܀|
    block |܃ܫܡܲܥ ܩܵܠ ܡ̇ܪܵܟ ܕܲܡܩܲܛܪܸܓܼ ܠܹܗ ܠܥܲܒܼܕܵܐ ܒܝܼܫܵܐ|
    block |ܦܲܪܢܸܣ ܫܲܦܝܼܪ ܕܠܵܐ ܬܸܗܘܸܐ ܠܹܗ ܚܲܒܼܪܵܐ ܒܕܼܝܼܢܵܐ ܀|
    block |܃ܒܕܼܝܼܢܵܐ ܟܹܐܢܵܐ ܥܬܼܝܼܕܼ ܒܵܪܘܿܝܵܐ ܕܢܸܒܼܚܘܿܪ ܥܲܒܼܕܵܘ̈ܗܝ|
    block |ܘܵܝ ܠܲܕܿܛܲܫܝܼ ܟܸܣܦܵܐ ܕܡ̇ܪܹܗ ܡ̣ܢ ܢܵܣܘܼܒܹ̈ܐ ܀|
    block |܃ܒܪܸ̈ܓܼܫܹܐ ܘܙܵܘܥܹ̈ܐ ܥܵܐ̇ܠܵܐ ܒܨܵܬܼܵܐ ܕܕܲܝܵܢܘܼܬܹܗ|
    block |ܘܵܝ ܠܲܕܼܠܵܐ ܚܲܢ ܠܲܟܼ̈ܢܵܘܵܬܹܗ ܚܘܼܒܵܢܵܐܝܼܬܼ ܀|
    block |܃ܒܢܘܼܪܵܐ ܒܵܚܲ̇ܪ ܥܒܼܵܕܹ̈ܐ ܘܡܸܠܹ̈ܐ ܕܦܲܓܼܪܵܐ ܘܢܲܦܫܵܐ|
    block |ܘܵܝ ܠܲܕܼܠܵܐ ܒܢ̣ܵܐ ܥܲܡܠܹ̈ܐ ܕܟܲܝܵ̈ܐ ܒܒܸܢܝܵܢ ܩܘܼܫܬܵܐ ܀|
    block |܃ܕܠܵܐ ܒܘܼܣܪܵܢܵܐ ܡܲܦܸܩ ܕܝܼܢܵܐ ܥܲܠ ܟܠ ܬܸܓܼܡܝܼ̈ܢ|
    block |ܘܠܵܐ ܡܸܬܼܟܲܚܲܕܼ ܡ̣ܢ ܫܘܼܠܛܵܢܵܐ ܕܟܼܵܗܢܹ̈ܐ ܘܡܲܠ̈ܟܹܿܐ ܀|
    block |ܠܟܼܵܗܢܹ̈ܐ ܝܲܬܿܝܼܪ ܡܲܨܪܸܦ ܢܸܓܼܕܹܿܗ ܥܲܙܝܼܙܵܐܝܼܬܼ܃|
  block
    block |ܠܦܘܼܬܼ ܡ̇ܘܗܲܒܼܬܼܵܐ ܘܪܲܒܿܘܼܬܼ ܚܲܝܠܵܐ ܕܩܲܒܸܿܠܘ ܡܸܢܹܗ ܀|
    block |܃ܥܠܲܝܗܘܿܢ ܡܩܲܫܸܐ ܢܸܓܼܕܵܐ ܥܦܝܼܦܵܐ ܕܠܵܐ ܚܵܘܣܵܢܵܐ|
    block |ܠܦܘܼܬܼ ܕܐܸܫܬܲܠܲܛܘ ܠܲܡܚܲܣܵܝܘܼ ܘܠܵܐ ܚܲܢ̣ܘܼ ܘܫܲܒܲܩ̣ܘ ܀|
    block |܃ܩܕܼܵܡ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܕܵܐܹ̇ܢ ܥܲܡܗܘܿܢ|
    block |ܠܦܘܼܬܼ ܕܐܸܬܼܝܲܩܲܪܘ ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀|
    block |܃ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܝܲܩܲܪ ܐܸܢܘܿܢ|
    block |ܘܗܸܢܘ̣ܿܢ ܫܵܛ̇ܘܼܗ̇ ܒܲܕܼܠܵܐ ܦܲܐ̈ܝܵܢ ܠܝܲܩܝܼܪܘܼܬܹܗ ܀|
    block |܃ܠܥܸܠ ܡ̣ܢ ܟܸܢܫܹ̈ܐ ܕܲܫܡܲܝܵܢܹ̈ܐ ܝܲܩܲܪ ܐܸܢܘܿܢ|
    block |ܘܠܵܐ ܦܪܲܫܘ ܘܝܼܕܲܥܘ ܕܠܲܐܝܢܵܐ ܕܲܪܓܼܵܐ ܣܠܸ̣ܩܘ ܬܵܚܘܿܒܹ̈ܐ ܀|
    block |܃ܠܕܲܪܓܼܵܐ ܪܵܡ̇ܐ ܕܪܵܡ ܡ̣ܢ ܥܝܼܪܹ̈ܐ ܐܵܣܸܩ ܐܸܢܘܿܢ|
    block |ܘܠܵܐ ܐܸܬܼܒܲܝܲܢܘ ܕܲܟܼܡܵܐ ܝܸܪܒܲܬ̤ ܫܝܼܛܘܼܬܼ ܐ̄ܢܵܫܵܐ ܀|
    block |܃ܕܲܪܓܼܵܐ ܕܩܲܒܸܿܠܘ ܣܵܗܹ̇ܕܼ ܕܲܟܼܡܵܐ ܝ̄ܪܸܒܼܘ ܡ̣ܢ ܟܠܵܐ|
    block |ܕܐܵܦ ܪ̈ܘܼܚܵܢܹܐ ܕܪܵܡܝܼܢ ܡܸܢܹܗܘܿܢ ܡ̇ܟܿܝܼܢ ܡܸܢܗܘܿܢ ܀|
    block |܃ܠܵܐ ܫܲܠܝܼܛܝܼܢ ܥܝܼܪܹ̈ܐ ܠܡܸܣܲܩ ܠܕܲܪܓܼܵܐ ܕܲܢܣ݂ܲܒܼܘ|
    block |ܘܠܵܐ ܡܨܹܝܢ ܣܵܦ̇ܩܝܼܢ ܠܲܡܫܲܡܵܫܘܼ ܒܲܩܢܘܿܡܲܝ̈ܗܘܿܢ ܀|
    block |܃ܕܚܝܼܠܝܼܢ ܟܸܢܫܹ̈ܐ ܕܲܫܡܲܝܵܢܹ̈ܐ ܘܫܘܼܠܛܵܢܲܝ̈ܗܘܿܢ|
    block |ܘܡ̇ܐ ܕܡܸܬܼܦܲܚܡܝܼܢ ܒܨܝܼܪܝܼܢ ܣܲܓܿܝܼ ܡ̣ܢ ܟܵܗܢܘܼܬܼܵܐ ܀|
    block |܃ܫܒܼܝܼܚ ܓܲܒܼܪܝܹܠ ܘܪܲܒܿ ܡܝܼܟܼܵܐܹܝܠ ܘܫܸܡܗܘܿܢ ܣܵܗܹ̇ܕܼ|
    block |ܘܟܲܕܼ ܛܵܒܼ ܗܵܟܲܢ ܒܨܝܼܪ ܟܘܼܢܵܝܗܘܿܢ ܡ̣ܢ ܟܵܗܢܘܼܬܼܵܐ ܀|
    block |܃ܫܸܡ ܟܵܗܢܘܼܬܼܵܐ ܪܲܒܿ ܟܘܼܢܵܝܹܗ ܡ̣ܢ ܟܠ ܡܸܕܹܿܡ|
    block |ܘܐܸܢ ܐܝܼܬܼ ܡܸܕܹܿܡ ܕܪܲܒܿ ܡ̣ܢ ܡܸܕܹܿܡ ܬܚܹܝܬܼ ܡܵܗܢܘܼܬܼܵܐ ܗ̄ܘ̣ ܀|
    block |܃ܟܵܗܢܹ̈ܐ ܫܵܛ̣ܘܼܗܝ ܠܕܲܪܓܼܵܐ ܪܵܡ̇ܐ ܕܝܲܩܲܪ ܐܸܢܘܿܢ|
    block |ܘܐܲܣܢܝܼܘ ܫܘܼܦܪܹܗ ܒܲܫܟܼܝܼܪ̈ܵܬܼܵܐ ܕܣܘܼܥܪ݁ܵܢܲܝܗܘܿܢ ܀|
    block |܃ܒܟܼܠ ܐܸܣܟܿܡܝܼ̈ܢ ܫܵܛ̣ܘܼܗܝ ܠܲܫܡܵܐ ܕܝܲܩܝܼܪܘܼܬܹܗ|
    block |ܥܕܲܡ̇ܐ ܕܐܲܗܸܠܘ ܘܲܓܼܚܸܟܼܘ ܫܝܼܛܹ̈ܐ ܥܲܠ ܫܝܼܛܘܼܬܹܗ ܀|
    block |܃ܒܛܝܼܡܹ̈ܐ ܙܲܒܿܢܘܼܗ̇ ܠܗܵܝ̇ ܡ̇ܘܗܵܒܼܬܼܵܐ ܕܠܵܐ ܡܸܙܕܲܒܿܢܵܐ|
    block |ܘܟܲܕ ܠܵܐ ܣܵܦ݂̇ܩ ܥܵܠܡܵܐ ܠܛܝܼܡܹ̈ܝܗ̇ ܩܲܨ̣ܘ ܠܵܗ̇ ܛܝܼܡܹ̈ܐ ܀|
    block |܃ܒܥܵܒܼܘܿܪ̈ܝܵܬܼܵܐ ܚܲܠܦܘܼܗܝ ܠܕܲܪܓܼܵܐ ܕܠܵܐ ܡܸܬܼܚܲܠܲܦ|
    block |ܘܟܲܕܼ ܠܲܝܬܿ ܡܸܕܸܿܡ ܕܕܼܵܡܹ̇ܐ ܠܲܫܡܹܗ ܣܵܡ̣ܘ ܠܹܗ ܦܸܚܡܵܐ ܀|
    block |܃ܐܘܿ ܝܼܥܢܘܼܬܼܵܐ ܟܪܘܿܡܬܼܵܢܝܼܬܼܵܐ ܕܠܵܐ ܡܸܬܼܟܲܚܕܼܵܐ|
    block |ܕܣܵܡܲܬ̤ ܛܝܼܡܹ̈ܐ ܠܡܸܕܹܿܡ ܕܲܥܣܸܩ ܠܡܸܙܕܲܒܵܢܘܼ ܀|
    block |܃ܐܘܿ ܟܵܗܢܘܼܬܼܵܐ ܕܚܲܠܦܲܬ̤ ܠܲܫܡܵܗ̇ ܒܲܨܥܝܼܪ̈ܵܬܼܵܐ|
    block |ܘܟܲܕܼ ܟܠ ܕܝܼܠܵܗ̇ ܝܸܗܒܲܬ̤ ܕܝܼܠܵܗ̇ ܒܲܕܼܠܵܐ ܝܘܼܬܼܪܵܢ ܀|
    block |܃ܒܲܕܼܠܵܐ ܕܝܼܠܵܗ̇ ܙܸܒܼܢܲܬ̤ ܕܝܼܠܵܗ̇ ܗܸܕܼܝܘܿܛܵܐܝܼܬܼ|
    block |ܘܗܵܐ ܡܸܬܼܓܲܚܟܼܵܐ ܒܹܝܬܼ ܙܵܒܼܘܿܢܵܐ ܠܲܡܙܲܒܿܢܵܢܵܐ ܀|
    block |܃ܚܲܕܼ ܡܲܥܘܸܠ ܒܵܗ̇ ܟܲܕܼ ܝܵܗܹ̇ܒܼ ܠܵܗ̇ ܒܛܝܼܡܹ̈ܐ ܫܝܼܛܹ̈ܐ|
    block |ܘܚܲܕܼ ܫܵܐܲܛ ܒܲܕܼ ܢܲܣܹ̇ܒܼ ܠܵܗ̇ ܒܦܲܟܿܝܼ̈ܗܵܬܼܵܐ ܀|
  block
    block |܃ܒܹܝܬܼ ܙܵܒܼܘܿܢܵܐ ܠܲܡܙܲܒܿܢܵܢܵܐ ܨܲܥܪܵܗ̇ ܣܵܓܹ̇ܐ|
    block |ܒܲܕܼܠܵܐ ܪܓܼܝܼܫܝܼܢ ܕܡܵܢ̇ܵܘ ܚܲܝܠܵܐ ܕܲܟܼܣܸܐ ܒܓܼܵܘܼܵܗ̇ ܀|
    block |܃ܐܵܪܵܐ ܒܘܿܪܹ̈ܐ ܕܠܵܐ ܡܸܣܬܲܟܿܠܝܼܢ ܒܹܝܬܼ ܛܵܒܼ ܘܲܠܒܼܝܼܫ|
    block |ܠܡܵܢ ܙܲܒܸܿܢܬܿܘܿܢ ܪܵܘܡ̇ܐ ܘܥܘܼܡܩܵܐ ܒܠܵܐ ܝܼܕܲܥܬܼܵܐ ܀|
    block |܃ܐܵܪܵܐ ܚܬܼܝܼܪܹ̈ܐ ܕܐܲܛܥܝܼ ܐܸܢܘܿܢ ܚܘܼܬܼܪܵܐ ܣܲܟܼܠܵܐ|
    block |ܠܡܵܢ ܚܲܠܸܦܬܿܘܿܢ ܫܲܡܝܵܢ̈ܝܵܬܼܵܐ ܒܡܸܕܼܪܵܐ ܫܝܼܛܵܐ ܀|
    block |܃ܡܲܪܓܵܢܝܼܬܼܵܐ ܠܵܐ ܡܸܙܕܲܒܿܢܵܐ ܕܠܵܐ ܝܵܕܼܘܿܥܹ̈ܐ|
    block |ܘܗܵܢܵܘ̇ ܓܘܼܚܟܵܐ ܕܲܠܟܼܵܗܢܘܼܬܼܲܐ ܙܲܒܿܢܘܼܗ̇ ܣܲܟܼܠܹ̈ܐ ܀|
    block |܃ܛܲܒܼܥܹ̈ܐ ܕܟܹܐܦܹ̈ܐ ܒܓܲܙܵܐ ܕܡܲܠ̈ܟܹܿܐ ܫܟܼܝܼܚܝܼܢ ܒܲܠܚܘܿܕܼ|
    block |ܘܗܵܢܵܘ̇ ܬܸܡܗܵܐ ܕܩܘܼܕܼܫܵܐ ܕܩܘܼܕܼܫܹ̈ܐ ܒܟܼܝܼܪ ܒܹܝܬܼ ܫܘܼܩܹ̈ܐ ܀|
    block |܃ܕܲܪ̈ܓܹܐ ܕܥܵܠܡܵܐ ܠܵܐ ܡܸܬܼܝܼܗ̄ܒܿܝܼܢ ܕܠܵܐ ܒܘܼܝܵܢܵܐ|
    block |ܘܚܸܟܼܡܲܬܼ ܩܘܼܫܬܵܐ ܠܲܝܬܿ ܫܘܼܐܵܠܵܐ ܥܲܠ ܦܘܼܪܢܵܣܵܗ̇ ܀|
    block |܃ܗܵܕܹܐ ܒܲܠܚܘܿܕܼ ܡܫܲܐܸܠ ܟܵܗܢܵܐ ܡ̇ܐ ܕܝܵܗܹ̇ܒܼ ܠܵܗ̇|
    block |ܕܐܸܢ ܐܝܼܬܼ ܕܲܗܒܼܵܐ ܘܐܸܢ ܠܵܐ ܠܵܐ ܦܠܸܐ ܠܲܡܙܲܒܵܢܘܼ ܀|
    block |܃ܠܦܘܼܬܼ ܡ̇ܘܗܲܒܼܬܼܵܐ ܚܵܐܲ݁ܪ ܟܵܗܢܵܐ ܘܟܸܢ ܝܵܗܹ̇ܒܼ ܠܵܗ̇|
    block |ܕܐܸܢ ܣܲܓܿܝܼܠܵܐ ܐܵܦ ܗܘ̤ ܡܲܣܓܸܿܐ ܘܲܡܫܲܦܲܥ ܠܵܗ̇ ܀|
    block |܃ܠܦܘܼܬܼ ܚܘܼܣܪܵܢܵܐ ܡܸܬܿܬܲܓܼܪ ܒܵܗ̇ ܐܵܦ ܙܵܒܼܘܿܢܵܐ|
    block |ܟܲܕܼ ܡܸܬܼܦܲܪܲܣ ܕܢܸܥܩܘܿܒܼ ܕܐܵܘܒܸܿܕܼ ܒܐܘܼܡ̇ܢܘܼܬܹܗ ܀|
    block |܃ܐܘܼܡ̇ܢܘܼܬܼܵܐ ܚܫܝܼܒܼ ܦܘܼܠܚܵܢܵܗ̇ ܠܲܡܙܲܒܿܢܵܢܵܗ̇|
    block |ܘܐܲܝܟ ܬܹܐܓܼܘܼܪܬܵܐ ܡܸܬܼܗܲܦܟܼܝܼܢ ܒܵܗ̇ ܐܵܦ ܙܵܒܼܘܿܢܹ̈ܝܗ̇ ܀|
    block |܃ܠܲܝܬܿ ܣܘܼܦܣܵܪܵܐ ܥܲܠ ܬܹܐܓܼܘܼܪܬܵܐ ܕܐܲܪ݁ܥܵܢܝܵܬܼܵܐ|
    block |ܐܲܝܟ ܣܘܼܦܣܵܪܵܐ ܕܡܲܣܒܼܵܐ ܘܡܲܬܿܠܵܐ ܕܪ̈ܘܼܚܵܢܝܵܬܼܵܐ ܀|
    block |܃ܠܲܝܬܿ ܡܲܨܘܼܬܼܵܐ ܥܲܠ ܩܸܢܝܵܢܹ̈ܐ ܡܸܬܼܚܲܒܿܠܵܢܹ̈ܐ|
    block |ܐܲܝܟ ܬܲܟܼܬܿܘܼܫܵܐ ܕܲܪܡܸܐ ܠܐ̄ܢܵܫܵܐ ܥܲܠ ܕܲܥܢܼܝܼ̈ܕܼܵܢ ܀|
    block |܃ܠܵܐ ܥܒ݂ܲܕܼܘ ܩܹܐܪ̈ܣܹܐ ܡܲܠ̈ܟܹܿܐ ܛܪ̈ܘܼܢܹܐ ܚܲܕܼ ܠܘܼܩܒܲܠ ܚܲܕܼ|
    block |ܐܲܟܼܡܵܐ ܕܟܼܵܗܢܹ̈ܐ ܣܥ̣ܵܘ ܥܲܠ ܟܵܗܢܹ̈ܐ ܚܲܪܡ̇ܢܵܐܝܼܬܼ ܀|
    block |܃ܚܲܪܡ̇ܢܵܐܝܼܬܼ ܐܲܩܠܝܼܘ ܟܵܗܢܹ̈ܐ ܥܲܠ ܟܵܗܢܘܼܬܼܵܐ|
    block |ܘܲܕܼܠܵܐ ܚܵܘܣܵܢ ܕܵܫܘ̣ ܠܲܚܕܼܵܕܹ̈ܐ ܒܚܸܪܝܵܝܘܼܬܼܗܘܿܢ ܀|
    block |܃ܒܚܸܪܝܵܝܘܼܬܼܗܘܿܢ ܕܲܠܚܘܼܗܝ ܠܥܵܠܡܵܐ ܕܲܡܫܲܝܲܢ ܗ̄ܘ̣ܵܐ|
    block |ܘܗܵܐ ܡܸܬܼܟܲܬܲܫ ܠܹܠܲܝ ܐܝܼܡܵܡ ܕܠܵܐ ܫܘܼܠܵܡܵܐ ܀|
    block |܃ܒܦܘܼܠܵܓܲܝ̈ܗܘܿܢ ܣܲܕܿܩܘܼܗܝ ܠܢܲܚܬܵܐ ܕܗܲܝܡܵܢܘܼܬܼܵܐ|
    block |ܘܲܣܓܼܝܼ ܒܐܲܪܥܵܐ ܗܲܝܡܵܢ̈ܘܵܬܼܵܐ ܕܠܵܐ ܡܸܢܝܵܢܵܐ ܀|
    block |܃ܒܚܵܣܘܿܡܘܼܬܼܗܘܿܢ ܐܲܪܡܝܼܘ ܐܲܪܡܝܼܘ ܣܸܕܼܩܹ̈ܐ ܒܹܝܬܼ ܥܹ̈ܕܼܵܬܼܵܐ|
    block |ܘܗܵܐ ܦܠܝܼܓܼ ܟܠܢܵܫ ܘܠܵܐ ܐ̇̄ܢܵܫ ܫܵܠܹ̇ܡ ܠܡܸܠܲܬܼ ܚܲܒܼܪܹܗ ܀|
    block |܃ܚܲܕܼ ܗ̄ܘ̣ ܓܘܼܫܡܵܐ ܟܢܘܼܫܝܵܐ ܕܟܲܢܸܫ ܡܫܝܼܚܵܐ ܒܚܲܫܹܗ|
    block |ܘܟܼܵܗܢܹ̈ܐ ܦܲܠܓܼܘܼܗܝ ܠܲܡ̈ܢܵܘܵܬܼܵܐ ܕܠܵܐ ܡܸܬܼܡܲܢ̈ܝܵܢ ܀|
  block
    block |܃ܚܲܕܼ ܗ̄ܘ̣ ܦܲܓܼܪܵܐ ܕܲܗܘ̤ܵܐ ܕܸܒܼܚܵܐ ܚܠܵܦ ܬܲܪܥܘܼܬܲܢ|
    block |ܘܛܲܠܩܘܼܗܝ ܣܲܟܼܠܹ̈ܐ ܒܝܲܕܼ ܡܘܼܙܵܓܼܵܐ ܕܚܲܕܼ ܒܲܐ̄ܚܪܹܢܵܐ ܀|
    block |܃ܚܲܕܼ ܗ̄ܘ̣ ܟܝܵܢܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܐܲܟܼܡܵܐ ܕܐܝܼܬܼܵܘܗܝ|
    block |ܘܡܲܙܓܼܘܼܗܝ ܥܲܛܠܹ̈ܐ ܥܲܡ ܬܘܼܩܵܢܵܐ ܕܲܥܒܼܵܕܼ ܐܝܼܕܼܵܘ̈ܗܝ ܀|
    block |܃ܒܦܲܓܼܪܵܐ ܘܢܲܦܫܵܐ ܓܡܝܼܪ ܗ̄ܘ̣ܵܐ ܕܸܒܼܚܵܐ ܕܦܘܼܪܩܵܢ ܚܲܝܲܝ̈ܢ|
    block |ܘܥܲܒܼ݂ܕܿܘܼܗܝ ܚܲܪ̈ܡܹܐ ܚܲܣܝܼܪ ܢܲܦܫܵܐ ܘܲܕܼܠܵܐ ܗܵܘܢܵܐ ܀|
    block |܃ܚܲܕܼ ܗ̄ܘ̣ ܡܸܠܬܼܵܐ ܒܪܵܐ ܕܐܲܠܵܗܵܐ ܥܲܡ ܝܵܠܘܿܕܹܗ|
    block |ܘܣܲܕܩܵܗ̇ ܚܘܼܬܼܪܵܐ ܠܗܵܝ̇ ܫܲܘܝܘܼܬܼܵܐ ܟܲܕܼ ܠܵܐ ܣܲܕܼܩܵܗ̇ ܀|
    block |܃ܕܠܵܐ ܣܘܼܝܵܟܼܵܐ ܗ̄ܘ̣ ܘܲܕܼܠܵܐ ܚܙܵܬܼܵܐ ܗ̄ܘ̣ ܟܝܵܢ ܐܝܼܬܼܘܼܬܼܵܐ|
    block |ܘܚܲܒܼܫܘܼܗܝ ܦܲܩܪܹ̈ܐ ܒܓܼܵܘ ܗܲܕܵܡܹ̈ܐ ܟܲܕܼ ܠܵܐ ܚܲܒܼ݂ܫܘܼܗܝ ܀|
    block |܃ܟܝܵܢܹ̈ܐ ܦܪ̈ܝܼܫܹܐ ܗܘ̤ܵܘ ܒܐܝܼܬܼܘܼܬܼܵܐ ܚܲܕܼ ܦܲܪܨܘܿܦܵܐ|
    block |ܘܠܵܐ ܡܸܣܬܲܟܿܠܝܼܢ ܥܲܛ̈ܠܲܝ ܠܸܒܵܐ ܙܢܵܐ ܕܲܗܘ̤ܵܘ ܒܹܗ ܀|
    block |܃ܗܘ̤ܵܘ ܒܹܗ ܐܸܡ̇ܪܹܬܼ ܠܵܘ ܒܲܟܼܝܵܢܵܐ ܐܸܠܵܐ ܒܚܘܼܒܵܐ|
    block |ܘܟܲܕܼ ܛܵܒܼ ܗܵܟܲܢ ܦܪܝܼܫ ܚܲܕܼ ܡ̣ܢ ܐܲܝܟ ܡ̇ܐ ܕܲܦܪܝܼܫ ܀|
    block |܃ܦܪܝܼܫ ܒܵܪܘܿܝܵܐ ܘܠܵܐ ܡܸܬܼܚܲܠܲܛ ܒܲܥܵܒܼ̇ܕܼ ܐܝܼܕܼܵܘ̈ܗܝ|
    block |ܘܡ̇ܟܵܐ ܒܪܝܼܬܼܵܐ ܡ̣ܢ ܪܲܒܿܘܼܬܼܵܐ ܕܚܲܝܠܵܐ ܕܲܒܼܪ̣ܵܗ̇ ܀|
    block |܃ܒܪܝܼܬܼܵܐ ܒܪܝܼܬܼܵܐ ܗ̄ܝܼ ܟܡܵܐ ܐܸܢ ܬܹܐܪܲܒܼ ܒܝܲܕܼ ܥܸܠ̈ܠܵܬܼܵܗ̇|
    block |ܘܐܝܼܬܼܝܵܐ ܐܝܼܬܼܝܵܐ ܗ̄ܘ̣ ܟܡܵܐ ܐܸܢ ܢܸܙܥܲܪ ܒܲܫܡܵܐ ܫܐܝܼܠܵܐ ܀|
    block |܃ܒܲܫܡܵܐ ܫܐܝܼܠܵܐ ܙܥܲܪ̣ ܥܵܒܼܘܿܕܼܵܐ ܟܲܕܼܚܵܣ ܕܲܙܥܲܪ̣|
    block |ܕܐܵܦ ܗ̤ܝ ܗܵܕܹܐ ܕܲܫܡܵܐ ܫܐܝܼܠܵܐ ܕܡܲܪܵܚܘܼܬܼܵܐ ܗ̄ܝܼ ܀|
    block |܃ܕܡܲܪܵܚܘܼܬܼܵܐ ܗ̄ܝܼ ܕܐ̄ܢܵܫ ܥܲܠ ܐܝܼܬܼܝܵܐ ܢܣܝܼܡ ܫܘܼܠܵܦܵܐ|
    block |ܘܲܕܼܫܘܼܥܠܵܝܵܐ ܗ̄ܝܼ ܕܢܹܐܡܲܪ ܕܲܡܥ݂ܲܪ ܐܵܦܸܢ ܒܲܫܡܵܐ ܀|
    block |܃ܠܲܝܬܿ ܠܐܝܼܬܼܘܼܬܼܵܐ ܠܡܸܙܥܲܪ ܡܸܡܬܼܘܿܡ ܡ̣ܢ ܡܵܐ ܕܐܝܼܬܹܝܗ̇|
    block |ܠܵܐ ܫܐܝܼܠܵܐܝܼܬܼ ܘܠܵܐ ܒܣܘܼܥܪ̈ܵܢܹܐ ܘܠܵܐ ܟܠ ܟܠܹܗ ܀|
    block |܃ܝܲܨܪܵܐ ܕܒܼܝܼܫܹ̈ܐ ܣܥ̣ܵܐ ܠܡܲܙܥܵܪܘܼ ܠܲܟܼܝܵܢ ܟܲܣܝܵܐ|
    block |ܘܗܵܕܹܐ ܥܝܵܪܬܵܐ ܐ̄ܢܵܫ ܠܵܐ ܚܲܝܵܒܼ ܐܸܠܵܐ ܟܵܗܢܹ̈ܐ ܀|
    block |܃ܟܵܡܢܹ̈ܐ ܐܸܠܘܼ ܒܢܵܘ̣ ܬܲܩܢܵܐܝܼܬܼ ܚܕܼܵܐ ܬܵܘܕܿܝܼܬܼܵܐ|
    block |ܠܵܐ ܒܵܢܹ̇ܝܢ ܗ̄ܘ̣ܵܘ ܣܲܟܼܠܹ̈ܐ ܥܡܝܼܪܵܐ ܒܒܸܢܝܵܢ ܩܘܼܫܬܵܐ ܀|
    block |܃ܟܵܗܢܹ̈ܐ ܐܸܠܘ ܚܢ̣ܵܘ ܙܵܘܥܲܝ̈ܗܘܿܢ ܠܢܝܼܫܵܐ ܬܪܝܼܨܵܐ|
    block |ܠܵܐ ܫܵܟܹ̇ܝܢ ܗ̄ܘ̣ܵܘ ܥܲܛܠܲܝ̈ ܠܸܒܵܐ ܡܸܠܹ̈ܐ ܕܨܲܥܪܵܐ ܀|
    block |܃ܟܵܗܢܹ̈ܐ ܐܸܠܘܼ ܪܚܸܡ̣ܘ ܫܲܘܝܘܼܬܼܵܐ ܕܓܼܘܼܫܡܵܐ ܡܫܝܼܚܵܐ|
    block |ܠܵܐ ܢܵܒܼܥ̇ܝܢ ܗ̄ܘ̣ܵܘ ܣܸܕܼܩܹ̈ܐ ܦܠܝܼܓܹ̈ܐ ܒܓܼܵܘ ܥܹ̈ܕܵܬܼܵܐ ܀|
    block |ܟܵܗܢܹ̈ܐ ܐܸܠܘܼ ܗܪܲܓܼ ܪܸܥܝܵܢܗܘܿܢ ܒܪ̈ܘܼܚܵܢܝܵܬܼܵܐ܃|
  block
    block |ܠܵܐ ܦܵܟܲ̇ܗ ܗ̄ܘ̣ܵܐ ܚܘܼܒܵܐ ܕܐ̄ܢܵܫܵܐ ܡ̣ܢ ܕܲܥܬܼܝܼ̈ܕܼܵܢ ܀|
    block |܃ܟܵܗܢܹ̈ܐ ܗܘ̤ܵܘ ܠܲܢ ܥܸܠܲܬܼ ܚܲܝܹ̈ܐ ܘܥܸܠܲܬܼ ܡ̇ܘܬܵܐ|
    block |ܘܐܸܠܘܼ ܩܵܘܝܘܼ ܒܛܲܟܼܣܵܐ ܕܚܲܝܹ̈ܐ ܛܘܼܒܼ ܗܘ̤ܵܐ ܠܓܸܢܣܲܢ ܀|
    block |܃ܥܸܠܲܬܼ ܡ̇ܘܬܵܐ ܥܸܠܒܲܬ̤ ܗܵܫ̇ܐ ܒܣܘܼܥܪ̈ܵܢܲܝܥܗܘܿܢ|
    block |ܘܗܵܐ ܚܦܝܼܛ ܟܠܢܵܫ ܠܡܸܩܛܲܠ ܚܲܒܼܪܹܗ ܕܠܵܐ ܚܵܘܣܵܢܵܐ ܀|
    block |܃ܡܸܢܗܘܿܢ ܝܼܠܸܦܘ ܐ̄̈ܢܵܫܵܐ ܠܡܸܚܣܲܡ ܒܲܒܼܢܲܝ̈ܢܵܫܵܐ|
    block |ܘܗܵܐ ܠܒܼܝܼܫ ܟܠܢܵܫ ܛܢܵܢܵܐ ܕܪܘܼܓܼܙܵܐ ܥܲܠ ܩܲܪܝܼܒܹܗ ܀|
    block |܃ܗܸܢܘ̣ܿܢ ܫܲܪܝܼܘ ܒܝܲܕܼ ܬܲܒܼܥ̈ܬܼܵܐ ܕܲܥܝܵܪ݁ܵܬܼܵܐ|
    block |ܘܗܵܐ ܠܚܝܼܡ ܟܠܢܵܫ ܠܡܸܬܼܒܲܥ ܥܝܵܪܬܼܵܐ ܡ̣ܢ ܒܲܪ ܙܵܘܓܹܿܗ ܀|
    block |܃ܗܸܢܘ̣ܿܢ ܕܵܘܸܕܼܘ ܛܲܟܼܣܹ̈ܐ ܬܲܩܢܹ̈ܐ ܕܪܵܕܹܝܢ ܗ̄ܘ̣ܵܘ ܒܲܢ|
    block |ܘܗܵܐ ܒܠܝܼܠ ܥܘܼܡܪܲܢ ܘܠܲܝܬܿ ܒܲܢ ܛܲܟܼܣܵܐ ܕܕܼܵܡܹ̇ܐ ܠܐ̄ܢܵܫܵܐ ܀|
    block |܃ܠܗܘܿܢ ܙܵܕܹܩ ܗ̄ܘ̣ܵܐ ܕܲܢܚܲܟܿܡܘܼܢܵܗ̇ ܠܫܲܒܼܪܘܼܬܼ ܐ̄ܢܵܫܵܐ|
    block |ܘܢܲܩܢܘܿܢ ܛܲܥܡܵܐ ܠܲܕܼܠܵܐ ܛܲܥܡܵܐ ܒܝܲܕܼ ܡܸܠܲܝ̈ܗܘܿܢ ܀|
    block |܃ܠܗܘܿܢ ܘܵܠܹ̇ܐ ܗ̄ܘ̣ܵܐ ܠܡܸܪܕܵܐ ܫܲܦܝܼܪ ܠܘܲܥܕܵܐ ܕܲܠܗܲܠ|
    block |ܘܲܒܼܥܲܡܠܲܝ̈ܗܘܿܢ ܠܲܡܚܵܘܵܝܹܘ ܫܒܼܝܼܠ ܡܲܠܟܿܘܼܬܼܵܐ ܀|
    block |܃ܡܲܠܟܿܘܼܬܼ ܪܵܘܡ̇ܐ ܡ̣ܠܲܟ ܒܵܪܘܿܝܵܐ ܠܲܟܼܝܵܢ ܐ̄ܢܵܫܵܐ|
    block |ܘܣܵܓܼܘܼܗ̇ ܟܵܗܢܹ̈ܐ ܠܐܘܼܪܚܵܐ ܕܪܵܡ̇ܐ ܘܠܵܐ ܐ̄ܢܵܫ ܪܵܕܹܐ ܀|
    block |܃ܒܛ̣ܠܘ ܚܵܙܘܿܩܹ̈ܐ ܡ̣ܢ ܡܲܪܕܲܝܼܬܼܵܐ ܕܫܲܦܝܼܪ݁ܵܬܼܵܐ|
    block |ܘܠܵܐ ܐ̄ܢܵܫ ܚܵܙܹ̇ܩ ܒܲܫܒܼܝܼܠ ܣܲܒܼܪܵܐ ܕܗܲܝܡܵܢܘܼܬܼܵܐ ܀|
    block |܃ܘܐܸܢ ܐܝܼܬܼ ܕܚܵܙܹ̇ܩ ܐܵܘ ܡ̣ܢ ܚܘܼܒܵܐ ܐܵܘ ܒܲܟܼܝܵܢܵܐ|
    block |ܠܵܐ ܡܲܪܦܸܐ ܠܹܗ ܩܹܐܪܣܵܐ ܕܟܼܵܗܢܹ̈ܐ ܠܡܸܪܕܼܵܐ ܫܲܦܝܼܪ ܀|
    block |܃ܩܸܢܛܵܐ ܪܲܒܵܐ ܕܬܲܟܼܬܿܘܼܫܲܝ̈ܗܘܿܢ ܪܡܸܐ ܥܲܠ ܟܠܢܵܫ|
    block |ܘܠܲܝܬܿ ܕܲܡܗܲܝܡܸܢ ܘܐܵܦܠܵܐ ܠܐܲܝܢܵܐ ܕܫܲܪܝܼܪ ܚܘܼܒܹܿܗ ܀|
    block |܃ܒܹܝܬܼ ܦܘܼܠܵܓܼܵܐ ܕܠܵܐ ܫܲܘܝܘܼܬܼܵܐ ܪܡܸܐ ܗ̄ܘ̣ܵܐ ܟܠܢܵܫ|
    block |ܘܠܲܝܬܿ ܬܘܼܟܼܠܵܢܵܐ ܐ̄ܢܵܫ ܥܲܠ ܚܲܒܼܪܹܗ ܐܵܦܠܵܐ ܒܡܸܠܬܼܵܐ ܀|
    block |܃ܐܸܢ ܐܝܼܬܼ ܕܲܬܼܟܼܝܼܠ ܗܘ̤ ܬܘܼܟܼܠܵܢܹܗ ܠܵܘ ܬܘܼܟܼܠܵܢܵܐ ܗ̄ܘ̣|
    block |ܕܲܨܠܹܝܢ ܦܲܚܹ̈ܐ ܡ̣ܢ ܟܠ ܓܼܒܿܝܼ̈ܢ ܩܕܼܵܡ ܬܘܼܟܼܠܵܢܹܗ ܀|
    block |܃ܒܡܸܠܬܼܵܐ ܨܵܝ̇ܕܲܝܢ ܐ̄ܢܵܫܵܐ ܠܐ̄ܢܵܫܵܐ ܐܲܝܟ ܕܲܒܼܦܲܚܹ̈ܐ|
    block |ܘܛܵܟ ܥܵܗܹ̇ܢ ܗ̄ܘ̣ܵܐ ܫܸܬܼܩܵܐ ܘܫܸܠܝܵܐ ܘܠܵܐ ܥܸܢܝܵܢܐ ܀|
    block |܃ܡܸܠܬܼܵܐ ܗ̄ܝܼ ܐܵܬܼܵܐ ܕܲܡܠܝܼܠܘܼܬܼܵܐ ܕܐܝܼܬܼ ܒܲܟܼܝܵܢܲܢ|
    block |ܘܡ̇ܢܵܐ ܢܸܥܒܸܿܕܼ ܕܲܟܼܠܵܗ̇ ܚܣܵܡܵܐ ܠܣܵܥܘܿܪܘܼܬܼܵܗ̇ ܀|
    block |܃ܚܣܵܡܵܐ ܕܟܼܵܗܢܹ̈ܐ ܙܩܝܼܦ ܐܲܝܟ ܐܲܪܝܵܐ ܒܲܥܪܝܼܪܵܝܵܐ|
    block |ܘܗܵܐ ܡܢܲܟܸܿܬܼ ܠܵܗ̇ ܠܲܡܠܝܼܠܘܼܬܼܵܐ ܒܢܝܼܒܼܵܐ ܕܪܘܼܓܼܙܵܐ ܀|
    block |܃ܢܝܼܒܹ̈ܐ ܕܚܲܝܘܬܼܵܐ ܩܢܵܬ̤ ܟܵܗܢܘܼܬܼܵܐ ܡ̇ܫܚܲܬܼ ܐ̄ܢܵܫܵܐ|
    block |ܘܫܲܪܝܲܬ̤ ܢܵܟܼܬܵܐ ܘܒܼܵܥ̇ܛܵܐ ܠܐ̄ܢܵܫܵܐ ܕܠܵܐ ܒܘܼܝܵܢܵܐ ܀|
    block |ܒܵܗ̇ ܐܲܣܝܼܪ ܗ̄ܘ̣ܵܐ ܫܲܝܢܵܐ ܕܐ̄̈ܢܵܫܵܐ ܘܲܕܼܪ̈ܘܼܚܵܢܹܐ܃|
  block
    block |ܘܗܵܐ ܕܲܚܝܼܠܝܼܢ ܥܝܼܪܹ̈ܐ ܘܐ̄ܢܵܫܵܐ ܠܡܸܩܪܲܒܼ ܨܹܐܕܹܝܗ̇ ܀|
    block |܃ܓܘܼܢܚܵܐ ܪܲܒܵܐ ܗܘ̤ܵܐ ܒܹܗ ܒܕܼܵܪܲܢ ܡܠܸܐ ܚܵܘ̈ܒܵܬܼܵܐ|
    block |ܕܡ̣ܢ ܬܘܼܟܼܠܵܢܵܗ̇ ܢܒ݂ܲܥ ܠܲܢ ܩܸܢܛܵܐ ܘܲܦܣܵܩ ܣܲܒܼܪܵܐ ܀|
    block |܃ܥܲܠ ܟܵܗܢܘܼܬܼܵܐ ܣܝܼܡ ܗ̄ܘ̣ܵܐ ܣܲܒܼܪܵܢ ܘܗܲܝܡܵܢܘܼܬܲܢ|
    block |ܘܗܵܐ ܢܸܦܠܲܬ̤ ܠܵܗ̇ ܘܲܢܦ݂ܲܠ ܥܲܡܵܗ̇ ܬܘܼܟܼܠܵܢ ܢܲܦܫܵܢ ܀|
    block |܃ܐܲܝܟ ܫܲܬܸܐܣܬܼܵܐ ܛܥܝܼܢܵܐ ܗ̄ܘ̣ܵܐ ܠܹܗ ܠܒܸܢܝܵܢ ܚܲܝܲܝ̈ܢ|
    block |ܘܲܢܫ݂ܲܒܼ ܪ̈ܘܼܚܹܐ ܕܲܪ̈ܓܼܝܼܓܼܵܬܼܵܐ ܘܙܵܥܲܬ̤ ܢܵܕܲܬ̤ ܀|
    block |܃ܠܵܘ ܟܵܗܢܘܼܬܼܵܐ ܙܵܥܲܬ̤ ܘܢܵܕܲܬ̤ ܐܲܟܼܡܵܐ ܕܐܸܡܪܹܬܼ|
    block |ܟܵܗܢܹ̈ܐ ܪ̈ܦܲܝܵܐ ܙܵܥܘ̣ ܡ̣ܢ ܩܵܠܵܐ ܕܪܘܼܚ ܚܘܼܬܼܚܵܬܹ̈ܐ ܀|
    block |܃ܠܵܘ ܗܝ̤ ܙܵܥܲܬ̤ ܒܐܲܝܠܹܝܢ ܕܲܬܼܢܹܝܬܼ ܥܲܠ ܫܲܡܵܫܹ̈ܝܗ̇|
    block |ܪܸ̈ܥܝܵܢܲܝܗܘܿܢ ܙܥܲܪܘ ܘܐܸܬܼܒܲܨܲܪܘ ܡ̣ܢ ܘܵܠܝܼܬܼܵܐ ܀|
    block |܃ܠܵܘ ܗܝ̤ ܕܠܲܚܬܼܵܗ̇ ܠܡܸܠܲܬܼ ܫܲܝܢܵܐ ܕܫܲܪܝܵܐ ܗ̄ܘ̣ܵܐ ܒܵܗ̇|
    block |ܒܢܲܝ̈ ܝܲܡܝܼܢܵܗ̇ ܠܵܐ ܨܒܼܵܘ ܩܵܘܝܘܼ ܒܒܸܢܝܵܢ ܚܘܼܒܵܗ̇ ܀|
    block |܃ܠܵܘ ܗܝ̤ ܫܵܛܲܬ̤ ܠܝܲܩܝܼܪܘܼܬܼܵܗ̇ ܩܕܼܵܡ ܒܲܪ̈ܲܝܹܐ|
    block |ܢܵܛܪܲܝ ܓܼܙܵܗ̇ ܦܲܣܝܼܘ ܐ̄ܪܵܘܵܗ̇ ܒܣܘܼܥܪ̈ܵܢܲܝܗܘܿܢ ܀|
    block |܃ܫܝܼܛܘܼܬܼ ܐ̄ܪ̈ܵܙܹܝܗ̇ ܚܙܹ̇ܝܬܼ ܟܲܕܼ ܬܵܢܹ̇ܐ ܦܘܼܡ̇ܐ ܕܣܲܟܼܠܹ̈ܐ|
    block |ܘܐܲܚܢܝ ܬܲܗܪܵܐ ܕܡܲܢܘܼ ܠܡܲܢ̣ܘܼ ܡܨܲܚܸܐ ܒܓܼܘܼܡܕܸܵܐ ܀|
    block |܃ܥܝܵܪܬܵܐ ܕܨܲܥܪܵܗ̇ ܒܥܹ̇̄ܝܬܼ ܕܐܸܬܼܢܲܩܲܡ ܒܝܲܕܼ ܦܸܬܼܓܼܵܡܲܝ̈|
    block |ܡ̣ܢ ܡܲܪ̈ܵܚܹܐ ܕܫܵܛܘ̣ ܚܹܐܪܘܼܬܼܵܗ̇ ܘܨܲܥܲܪܘ ܕܲܪ̈ܓܹܝܗ̇ ܀|
    block |܃ܒܪܲܒܿܘܼܬܼ ܕܲܪ̈ܚܹܝܗ̇ ܚܙܹ̇ܝܬܼ ܟܲܕܼ ܡܲܗܠܝܼܢ ܥܲܛܠܲܝ̈ ܠܸܒܵܐ|
    block |ܘܛܸܢܹ̇ܬܼ ܣܲܓܿܝܼ ܕܐܵܘܠܸܕܼ ܡܸܠܹ݁̈ܐ ܕܡܲܪܵܚܘܼܬܼܵܐ ܀|
    block |܃ܡܲܪܵܚܘܼܬܼܵܐ ܗ̄ܝܼ ܕܐ̄̈ܢܵܫ ܢܸܬܼܥܲܕܲܠ ܒܪܲܒܵܢܘܼܬܼܵܐ|
    block |ܘܐܸܢܵܐ ܕܥܸܕܼܠܹ̇ܬܼ ܠܵܐ ܛܲܥܝܵܐ ܠܝܼ ܕܐܲܝܟܲܢ ܥܸܕܼܠܹ̇ܬܼ ܀|
    block |܃ܛܢܵܢܵܐ ܕܟܼܵܗܢܹ̈ܐ ܥܨ̣ܵܢܝ ܕܐܸܬܼܥܲܕܲܠ ܒܣܘܼܥܪ̈ܵܢܲܝܗܘܿܢ|
    block |ܕܲܫܒܲܩ̣ܘ ܐܘܼܪܚܵܐ ܕܗܲܝܡܵܢܘܼܬܼܵܐ ܘܲܕܼܪܲܫܘ̣ ܙܹܐܦܵܐ ܀|
    block |܃ܠܣܘܼܥܪ̈ܵܢܲܝܗܘܿܢ ܕܲܕܠܵܐ ܢܵܡܘܿܣ ܥܸܕܼܠܲܬ̤ ܡܸܠܲܬܼܝ|
    block |ܘܟܲܕܼ ܛܵܒܼ ܥܸܕܼܠܹ̇ܬܼ ܠܵܐ ܫܵܐܹ̇ܛ ܐ̄ܢܵܐ ܠܛܲܟܼܣܵܐ ܕܲܒܼܗܘܿܢ ܀|
    block |܃ܠܵܘ ܒܲܚܣܵܡܵܐ ܥܸܕܼܠܹ̇ܬܼ ܐܸܢܘܿܢ ܐܲܟܼܡܵܐ ܕܥܸܕܼܠܹ̇ܬܼ|
    block |ܘܠܵܘ ܡ̣ܢ ܒܝܼܫܘܼ ܐܸܟܼܠܹ̇̄ܬܼ ܩܲܪܨܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܩܘܼܫܬܵܐ ܣܵܗܹ̇ܕܼ ܕܠܵܐ ܣܢܹ̇ܝܬܼ ܐܸܢܘܿܢ ܘܠܵܐ ܣܵܢܹ̇ܐ ܐ̄ܢܵܐ|
    block |ܠܥܵܘ̣ܠܵܐ ܕܲܒܼܗܘܿܢ ܣܢܹ̇ܝܬܼ ܕܐܲܪܡܝܼ ܠܲܢ ܗܸܪܬܼܵܐ ܒܝܼܫܬܵܐ ܀|
    block |܃ܪܚܝܼܡܝܼܢ ܠܝܼ ܛܵܒܼ ܡܸܛܠ ܕܲܪܓܼܵܐ ܕܣܝܼܡ ܒܐܝܼܕܲܝ̈ܗܘܿܢ|
    block |ܘܲܣܢܹܝܢ ܠܝܼ ܛܵܒܼ ܡܸܛܠ ܥܵܘ̣ܠܵܐ ܕܐܲܪܡܝܼܘ ܒܐܲܪܥܵܐ ܀|
    block |܃ܪܵܚܹ̇ܡ ܐ̄ܢܵܐ ܠܗܘܿܢ ܡܸܛܠ ܚܘܼܒܵܐ ܚܘܼܒܵܐ ܘܡܸܛܠ ܛܲܟܼܣܵܐ|
    block |ܘܣܵܢܹ̇ܐ ܐ̄ܢܵܐ ܠܗܘܿܢ ܡܸܛܠ ܥܵܘ̣ܠܵܐ ܘܡܲܣܲܒܼ ܒܐܲܦܹ̈ܿܐ ܀|
    block |ܠܵܐ ܡ̇ܠܹܝܢ ܐ̄ܢܵܐ ܕܐ̄ܢܵܫ ܢܸܫܬܲܥܠܸܐ ܥܲܠ ܕܲܪ̈ܓܲܝܗܘܿܢ܃|
  block
    block |ܕܠܵܐ ܢܸܬܿܬܿܫܝܼܛܘܼܢ ܟܡܵܐ ܐܸܢ ܒܝܼܫܝܼܢ ܕܘܼܒܵܪ̈ܲܝܗܘܿܢ ܀|
    block |܃ܒܚܘܼܒܵܐ ܕܲܦܠܸܐ ܢܸܦܪܘܿܥ ܐܸܢܘܿܢ ܚܸܘܒܲܬܼ ܚܘܼܒܵܐ|
    block |ܘܐܸܢ ܠܵܐ ܫܵܘܹ̇ܝܢ ܚܢܲܢ ܠܵܐ ܢܸܛܠܘܿܡ ܐܲܝܕܵܐ ܕܦܲܐܝܵܐ ܀|
    block |܃ܪܲܒܵܐ ܕܪ̈ܲܒܹܿܐ ܣܵܡ̣ ܩܵܢܘܿܢܵܐ ܥܲܠ ܕܲܪ̈ܓܼܝܗܘܿܢ|
    block |ܘܠܵܐ ܡܲܦܲܣ ܠܲܢ ܠܲܡܫܵܛ ܛܲܟܼܣܵܐ ܕܩܵܢܘܿܢܲܝ̈ܗܘܿܢ ܀|
    block |܃ܠܕܼܘܼܒܵܪ̈ܲܝܗܘܿܢ ܕܲܕܼܠܵܐ ܢܵܡܘܼܣ ܢܫܘܼܛ ܫܵܝܘܿܛܵܐ|
    block |ܟܲܕܼ ܠܵܐ ܡܲܗܡܸܐ ܡ̣ܢ ܘܵܠܝܼܬܼܵܐ ܕܦܲܐܝܵܐ ܠܫܸܡܗܘܿܢ ܀|
    block |܃ܫܡܵܐ ܝܲܩܝܼܪܵܐ ܕܥܸܠܵܝ ܡ̣ܢ ܟܠ ܣܝܼܡ ܥܲܠ ܪܹܫܗܘܿܢ|
    block |ܘܠܵܐ ܙܵܕܹܩ ܠܲܢ ܕܲܢܫܘܼܛ ܐܸܢܘܿܢ ܐܲܝܟ ܕܲܠܒܼܝܼܫܹ̈ܐ ܀|
    block |܃ܩܠܝܼܕܹ̈ܐ ܕܪܵܘܡ̇ܐ ܠܒܼܝܼܟܼܝܼܢ ܒܐܝܼܕܼܵܐ ܕܪܸ̈ܥܝܵܢܲܝܗܘܿܢ|
    block |ܘܠܵܐ ܐ̄ܢܵܫ ܥܵܐܹ̇ܠ ܠܗܵܘ̇ ܬܘܼܩܵܢܵܐ ܒܸܠܥܵܕܲܝܗܘܿܢ ܀|
    block |܃ܒܗܵܕܹܐ ܬܸܢܘܲܝ ܢܝܲܩܲܪ ܐܸܢܘܿܢ ܚܘܼܒܵܢܵܐܝܼܬܼ|
    block |ܐܲܝܟ ܓܹܐܙܲܒܼܪܹ̈ܐ ܘܢܵܛܪ̈ܲܝ ܚܘܼܒܵܐ ܕܪ̈ܘܼܚܵܢܝܵܬܼܵܐ ܀|
    block |܃ܒܗܵܢܵܐ ܢܝܼܫܵܐ ܫܸܬܼܩܹ̇ܬܼ ܐܵܦ ܐ̄ܢܵܐ ܡ̣ܢ ܩܘܼܛܪܵܓܼܗܘܿܢ|
    block |ܕܠܵܐ ܐ̄ܢܵܫ ܢܸܣܥܸܐ ܠܲܡܒܲܙܵܚܘܼ ܒܫܸܢܗܘܿܢ ܪܲܒܵܐ ܀|
    block |܃ܐܵܦܠܵܐ ܩܘܼܛܪܵܓܼܝ ܗܘ̤ ܩܘܼܛܪܵܓܼܵܐ ܗ̄ܘ̣ ܕܡܟܹܠܩܲܨܵܐ|
    block |ܐܸܠܵܐ ܢܝܼܫܵܐ ܗ̄ܘ̣ ܕܲܡܠܸܐ ܚܘܼܒܵܐ ܘܣܵܗܹ̇ܕܼ ܚܘܼܒܠܵܐ ܀|
    block |܃ܚܘܼܒܵܬ ܣܵܗܹ̇ܕܼ ܕܚܘܼܒܵܢܵܐܝܼܬܼ ܥܸܕܼܠܹ̇ܬܼ ܐܸܢܘܿܢ|
    block |ܘܗܘ̤ ܐܲܦܸܣ ܠܝܼ ܕܐܹܕܿܘܼܢ ܥܲܡܗܘܿܢ ܡ̣ܢ ܢܵܡܘܿܣܵܘ̈ܗܝ ܀|
    block |܃ܢܵܡܘܿܣܵܐܝܼܬܼ ܕܵܢܹ̇ܬܼ ܥܲܡܗܘܿܢ ܕܟܼܵܗܢܹ̈ܐ ܕܥܹܕܿܬܵܐ|
    block |ܕܲܚܙܹ̇ܝܬܼ ܕܲܣܛ̣ܵܘ ܡ̣ܢ ܩܵܢܘܿܢܵܐ ܢܵܡܘܿܣܵܝܵܐ ܀|
    block |܃ܒܲܫܒܼܝܼܠ ܡܸܠܵܘ̈ܗܝ ܚܸܙܩܲܬ̤ ܡܸܠܲܬܼܝ ܡ̣ܢ ܫܘܼܪܵܝܵܐ|
    block |ܘܠܵܐ ܦܵܐܹ̇ܫ ܐ̄ܢܵܐ ܡ̣ܢ ܕܐܹܬܿܢܹܝܘܗܝ ܥܕܲܡ̇ܐ ܠܚܲܪܬܼܵܐ ܀|
    block |܃ܠܘܝܼܬܼܵܐ ܕܚܘܼܒܹܿܗ ܗܢܵܬ̤ ܠܝܼ ܣܲܓܿܝܼ ܡ̣ܢ ܟܠ ܡܸܕܹܿܡ|
    block |ܘܚܵܣ ܠܝܼ ܕܐܸܛܥܹܝܘܗܝ ܘܐܲܗܡܸܐ ܘܐܸܫܬܿܘܿܩ ܡ̣ܢ ܥܸܢܝܵܢܹܗ ܀|
block |ܥܲܠ ܡܲܟܿܣܵܢܘܼܬܼܵܐ|
  block
    block |ܥܲܠ ܡܲܟܿܣܵܢܘܼܬܼܵܐ|
  block
    block |ܡܐܡܪܐ ܕܐܪܒܥܝܢ ܘܫܬܐ|
    block |ܥܲܠ ܡܲܟܿܣܵܢܘܼܬܼܵܐ|
  block
    block |܃ܒܹܝܬܼ ܐܲܣܝܼܪܹ̈ܐ ܕܡ̇ܝܘܿܬܼܘܼܬܼܵܐ ܚܒܼܝܼܫ ܒܲܪܢܵܫܵܐ|
    block |ܘܠܵܐ ܪܵܓܵܐ ܠܹܗ ܕܢܸܦܘܿܩ ܡܸܢܹܗ ܐܵܦܠܵܐ ܒܡܵܘܬܹܿܗ ܀|
    block |܃ܒܓܼܵܘ ܢܵܡܲܪܬܵܐ ܕܚܵܫܘܿܫܘܼܬܼܵܐ ܪܡܸܐ ܚܲܠܵܫܵܬܐ|
    block |ܘܠܵܐ ܗܲܢܝܼ ܠܹܗ ܠܡܸܬܼܦܲܠܵܛܘܼ ܡ̣ܢ ܩܲܫܝܘܼܬܼܵܗ̇ ܀|
    block |܃ܒܚܲܒܼܠܹ̈ܐ ܩ̈ܫܲܝܵܐ ܕܲܪ̈ܓܼܝܼܓܼܵܬܼܵܐ ܦܟܼܝܼܪ ܗ̄ܘ̣ ܘܲܫܕܹܐ|
    block |ܘܠܵܐ ܡܢܵܚ ܕܲܢܩܘܼܡ ܡ̣ܢ ܡܲܦܘܼܠܬܵܐ ܕܲܪ̈ܓܼܝܼܓܼܵܬܹܗ ܀|
    block |܃ܪܸܚܡܲܬܼ ܪܸܓܿܬܼܵܐ ܕܲܪ̈ܓܼܝܼܬܼܵܐ ܫܲܪܝܵܐ ܒܓܼܵܘܹܗ|
    block |ܘܣܲܦܝܼܦܵܐ ܒܹܗ ܒܲܕܼܡܘܼܬܼ ܢܘܼܪܵܐ ܒܩܲܝܣܹ̈ܐ ܕܥܵܒܼܵܐ ܀|
    block |܃ܒܢܘܼܪ ܚܘܼܬܼܚܵܬܹ̈ܐ ܕܵܠܹܩ ܟܠܹ̈ܗ ܒܟܼܠܥܸܕܵܢܝܼ̈ܢ|
    block |ܘܠܲܝܬܿ ܥܸܕܵܢܵܐ ܕܠܵܐ ܡܸܫܬܿܠܗܲܒܼ ܒܚܲܕܼ ܡ̣ܢ ܚܲܫܝܼ̈ܢ ܀|
    block |܃ܒܓܼܵܘ ܗܲܕܵܡ̇ܘ̈ܗܝ ܛܡܝܼܪܵܐ ܢܘܼܪܵܐ ܕܲܪ̈ܓܼܝܼܓܼܵܬܹܗ|
    block |ܘܠܵܐ ܡܸܬܼܕܲܥܟܵܐ ܥܕܲܡ̇ܐ ܕܕܼܵܥܟܵܐ ܡ̇ܝܘܿܬܼܘܼܬܹܗ ܀|
    block |܃ܐܲܝܟ ܫܸܫܠܬܵܐ ܪܲܡܝܵܐ ܒܢܲܦܫܹܗ ܪܸܚܡܲܬܼ ܟܣܸܦܵܐ|
    block |ܘܠܑܵܐ ܡܸܫܬܲܪܝܵܐ ܥܕܲܡ̇ܐ ܕܫܵܪܹܐ ܡ̇ܘܬܵܐ ܠܦܲܓܼܪܹܗ ܀|
    block |܃ܒܢܝܼܪܵܐ ܕܫܘܼܒܼܚܵܐ ܟܕܼܝܼܢܝܼܢ ܙܵܘܥܹ̈ܐ ܕܦܵܪܘܿܫܘܼܬܹܗ|
    block |ܘܐܸܠܵܐ ܬܲܒܼܪܹܗ ܝܘܿܡ ܥܘܼܢܕܵܢܵܐ ܠܵܐ ܡܸܬܼܚܲܪܲܪ ܀|
    block |܃ܩܹܐܡ̇ܐ ܩܲܫܝܵܐ ܕܪܸܓܼܬܼ ܒܸܣܪܵܐ ܪܡܸܐ ܒܗܲܕܵܡ̇ܘ̈ܗܝ|
    block |ܘܲܡܫܲܥܒܸܿܕܼ ܠܹܗ ܐܲܝܟ ܕܲܠܚܲܝܘ̄ܬܼܵܐ ܕܠܵܐ ܒܘܼܝܵܢܵܐ ܀|
    block |܃ܙܲܝܢܵܐ ܗ̄ܝܼ ܩܲܫܝܵܐ ܡ̇ܝܘܿܬܼܘܼܬܼܵܐ ܘܠܹܗ ܠܵܐ ܩܲܫܝܵܐ|
    block |ܘܒܹܝܬܼ ܐܲܣܝܼܪܹ̈ܐ ܗ̄ܝܼ ܕܚܵܫܘܿܫܘܼܬܼܵܐ ܘܠܹܗ ܠܵܐ ܚܫܝܼܒܼܵܐ ܀|
    block |܃ܡ̇ܘܬܵܐ ܟܣܸܐ ܒܵܗ̇ ܒܪܸܚܡܲܬܼ ܟܸܣܦܵܐ ܘܠܹܗ ܐܲܝܟ ܚܲܝܹ̈ܐ ܗ̄ܝܼ|
    block |ܘܢܸܓܼ̈ܕܹܿܐ ܥܦܝܼܦܹ̈ܐ ܪܸܚܡܲܬܼ ܫܘܼܒܼܚܵܐ ܘܠܹܗ ܒܘܼܣܵܡܵܐ ܗ̄ܝܼ ܀|
    block |܃ܢܘܼܪܵܐ ܘܬܵܘܠܥܵܐ ܢܸܒܼܥ̈ܢ ܡܸܢܵܗ̇ ܕܪܸܓܲܬܼ ܒܸܣܪܵܐ|
    block |ܘܠܹܗ ܐܲܝܟ ܚܸܠܡܵܐ ܚܫܝܼܒܼ ܫܘܼܢܵܩܵܐ ܕܣܝܼܡ ܒܲܟܼܬܼܵܒܹ̈ܐ ܀|
  block
    block |܃ܐܲܝܟ ܠܵܐ ܡܝܼܠܵܐ ܪܵܕܹܐ ܒܐܘܼܪܚܵܐ ܕܲܡܠܝܼܠܘܼܬܹܗ|
    block |ܘܐܲܝܟ ܫܲܬܿܝܼܩܵܐ ܕܵܐܹ̇ܫ ܛܲܟܼܣܵܐ ܕܦܵܪܘܿܫܘܼܬܹܗ ܀|
    block |܃ܚܲܝܘ̄ܬܼܢܵܐܝܼܬܼ ܡܕܲܡܸܐ ܒܲܙܢܵܘ̈ܗܝ ܘܲܒܼܗܘܼ̈ܦܵܟܼܵܘܗܝ|
    block |ܘܲܒܼܨܝܼܪ ܩܲܠܝܼܠ ܠܵܐ ܒܨܝܼܪ ܡܸܕܸܿܡ ܡ̣ܢ ܚܵܝ̈ܘܵܬܼܵܐ ܀|
    block |܃ܠܚܲܝܘ̄ܬܼܵܐ ܕܵܡܹ̇ܐ ܠܵܐ ܗ̄ܘ̣ܵܐ ܕܕܼܵܡܹ̇ܐ ܐܸܠܵܐ ܕܨܵܒܹ̇ܐ|
    block |ܕܐܸܠܘܼ ܕܨܵܒܹ̇ܐ ܠܲܝܬܿ ܕܥܵܨܹ̇ܐ ܠܹܗ ܐܲܝܟ ܕܲܠܚܪܫܵܐ ܀|
    block |܃ܠܵܘ ܐܲܝܟ ܚܲܪ̈ܫܹܐ ܟܕܼܝܼܢ ܒܲܬܼܥܵܫܐ ܕܐܲܪ̈ܥܵܢܝܵܬܼܵܐ|
    block |ܘܠܵܐ ܟܲܕܼ ܠܵܐ ܪܓܼܝܼܫ ܛܵܥܹ̇ܐ ܒܛܘܼܥܝܲܝ ܕܲܪ̈ܓܼܝܼܓܼܵܬܼܵܐ ܀|
    block |܃ܡܦܵܣ ܕܲܡܠܝܼܠܵܐ ܗ̄ܘ̣ ܘܠܵܐ ܡܸܬܿܛܦܝܼܣ ܠܵܗ̇ ܠܲܡܠܝܼܠܘܼܬܹܗ|
    block |ܪܓܼܝܼܫ ܕܲܥܪܝܼܡܵܐ ܗ̄ܘ̣ ܘܠܵܐ ܡܸܬܼܥܲܪܲܡ ܠܘܼܩܒܲܠ ܚܲܫܵܘ̈ܗܝ ܀|
    block |܃ܥܪܝܼܡ ܕܲܢܣܲܓܸܿܦ ܘܲܦܫܝܼܛ ܠܲܡܦܵܫ ܡ̣ܢ ܣܘܼܓܼܦܵܢܵܐ|
    block |ܨܢܝܼܥ ܕܲܢܕܲܓܸܿܠ ܘܒܼܘܿܪ ܕܲܢܬܲܪܓܸܿܡ ܫܲܪܝܼܪ̈ܵܬܼܵܐ ܀|
    block |܃ܡܠܝܼܠ ܕܲܢܡܲܠܸܠ ܐܲܝܠܹܝܢ ܕܥܵܕܼܪ̈ܵܢ ܠܲܡܚܝܼܠܘܼܬܹܗ|
    block |ܘܫܲܬܿܝܼܩ ܘܲܚܪܸܫ ܠܲܡܵܟܼܵܘܵܢܘܼ ܙܢܲܝ̈ ܒܝܼܫܘܼܬܹܗ ܀|
    block |܃ܦܵܪܘܿܫ ܙܲܡܗܝܼܪ ܠܡܸܦܪܲܫ ܐܲܝܕܵܐ ܕܫܲܦܝܼܪܵܐ ܠܹܗ|
    block |ܘܠܸܠ ܘܲܡܕܼܵܘܲܕܼ ܠܡܸܒܼܣܲܪ ܡܘܼܡܹ̈ܐ ܕܲܫܟܼܝܼܪ݁ܵܬܹܗ ܀|
    block |܃ܚܬܝܼܪ ܒܝܼܕܲܥܬܹܗ ܘܥܵܕܹ̇ܠ ܠܚܲܪ̈ܫܹܐ ܕܠܵܐ ܝܵܕܼܘܿܥܝܼܢ|
    block |ܘܗܘ̤ ܠܵܐ ܡܸܡܬܼܘܿܡ ܥ̣ܕܲܠ ܠܲܩܢܘܿܡܹܗ ܒܐܲܝܠܹܝܢ ܕܲܥܕܼܝܼܠ ܀|
    block |ܥܕܼܝܼܠ ܡ̣ܢ ܟܠ ܘܠܵܐ ܡܸܬܼܪܲܥܸܐ ܕܥܲܠ ܡ̇ܢ ܗܵܟܲܢ ܀|
    block |܃ܕܵܐܹܢ ܥܵܘ̣ܠܵܐ ܕܲܠܒܲܪ ܡܸܢܹܗ ܚܲܬܿܝܼܬܼܵܐܝܼܬܼ|
    block |ܘܲܒܼܣܲܢ̈ܝܵܬܼܵܐ ܕܲܠܓܼܵܘ ܡܸܢܹܗ ܠܵܐ ܡܸܬܼܒܲܩܸܐ ܀|
    block |܃ܐܘܿ ܕܲܝܵܢܵܐ ܕܕܼܵܐܹ̇ܢ ܟܠܵܐ ܒܟܼܘܼܪ ܒܘܼܚܵܢܹܗ|
    block |ܒܚܘܿܪ ܟܲܪ̈ܝܵܬܼܵܟ ܐܲܝܟ ܓܼܠ̈ܝܵܬܼܵܐ ܕܲܟܼ̈ܢܵܘܵܬܼܵܟ ܀|
    block |܃ܡܚܲܝܸܒܼ ܚܲܒܼܪ݁ܵܘܗܝ ܡ̇ܐ ܕܚܲܝܵܒܼܝܼܢ ܚܵܘܒܲܬܼ ܚܵܘ̈ܒܹܿܐ|
    block |ܚܲܝܸܒܼ ܐܲܢ̄ܬܿ ܠܵܟ ܒܚܲܝܵܒܼܘܼܬܼܵܐ ܕܚܵܘܒܲܬܼ ܚܲܘܒܲܝ̈ܟ ܀|
    block |܃ܡܛܲܟܸܿܣ ܚܲܪ̈ܫܹܐ ܕܢܸܬܿܕܲܡܘܿܢ ܠܹܗ ܒܲܡܠܝܼܠܘܼܬܼܵܐ|
    block |ܛܲܟܸܿܣ ܚܲܝܲܝ̈ܟ ܕܢܸܗܘܘܿܢ ܕܵܡܹ̇ܝܢ ܠܲܕܼܡܲܠܵܠܹ̈ܐ ܀|
    block |܃ܥܵܨܹ̇ܐ ܟܝܵܢܹ̈ܐ ܠܵܐ ܦܲܪ̈ܘܿܫܹܐ ܒܦܵܪܘܿܫܘܼܬܹܗ|
    block |ܥܨܝܼ ܠܲܟܼܝܵܢܵܟ ܕܢܸܦܪܘܿܫ ܫܲܦܝܼܪ ܫܲܦܝܼܪ̈ܵܬܼܵܐ ܀|
    block |܃ܡܲܩܢܸܐ ܥܝܵܕܼܵܘ̈ܗܝ ܠܲܕܼܠܵܐ ܝܵ̇ܕܼܥܝܼܢ ܡܸܠܲܬܼ ܐ̄ܢܵܫܵܐ|
    block |ܥܲܝܸܕܼ ܐܲܢ̄ܬܿ ܠܵܟ ܒܐܲܠܹܝܢ ܕܲܩܢܸܐ ܟܝܵܢ ܚܹܐܪܘܼܬܼܵܟ ܀|
    block |܃ܡܲܪܡܸܐ ܦܓܼܘܼ̈ܕܹܐ ܒܦܘܼܡ ܫܲܬܿܝܼܩܹ̈ܐ ܕܢܸܪܕܿܘܿܢ ܫܲܦܝܼܪ|
    block |ܦܲܓܸܕܼ ܙܵܘܥܲܝ̈ܟ ܕܢܸܗܘܸܐ ܡܫܲܝܲܢ ܪܲܗܛܵܐ ܕܐܘܼܪܚܵܟ ܀|
  block
    block |܃ܦܵܠܲ݁ܚ ܐܲܪܥܵܐ ܘܦܵܣܹ̇ܠ ܛܘܼܪܹ̈ܐ ܒܟܲܫܝܼܪܘܼܪܬܹܗ|
    block |ܦܠܘܿܚ ܪܸܥܝܵܢܵܟ ܕܢܸܛܥܲܢ ܦܹܐܪܹ̈ܐ ܕܕܸܚܠܲܬܼ ܩܘܼܫܬܵܐ ܀|
    block |܃ܡܟܲܒܸܿܫ ܓܼܠ̈ܠܹܐ ܘܚܵܣܹ̇ܢ ܪ̈ܘܼܚܹܐ ܒܐܘܼܡ̇ܢܘܼܬܹܗ|
    block |ܟܲܒܸܿܫ ܗܵܘܢܵܟ ܕܠܵܐ ܢܸܬܼܒܲܥܪܲܪ ܒܡܲܫܒܼܵܐ ܕܥܵܘ̣ܠܵܐ ܀|
    block |܃ܨܵܐܹ̇ܕܼ ܪ̈ܲܚܫܵܐ ܘܛܵܡܲ݁ܪ ܦܲܚܹ̈ܐ ܠܚܲܝܘܲܬܼ ܫܵܢܵܐ|
    block |ܨܘܼܕܼ ܠܲܥܝܵܕܹ̈ܐ ܣܢܲܝܵ̈ܐ ܕܢܲܦܫܵܟ ܐܲܝܟ ܕܲܠܚܲܪ̈ܫܹܐ ܀|
    block |܃ܥܵܩܲ݁ܪ ܟܘܼ̈ܒܹܿܐ ܡ̣ܢ ܚܲܩ̈ܠܵܬܼܵܐ ܫܲܬܿܝܼ̈ܩܵܬܼܵܐ|
    block |ܥܩܘܿܪ ܒܝܼ̈ܫܵܬܼܵܟ ܐܲܝܟ ܙܝܼܙܵܢܹ̈ܐ ܡ̣ܢ ܓܵܘ ܚܲܩܠܵܐ ܀|
    block |܃ܡܫܲܝܸܢ ܥܵܠܡܵܐ ܒܡܸܠܲܬܼ ܫܲܝܢܵܐ ܕܫܲܪܝܵܐ ܒܓܼܵܘܹܗ|
    block |ܫܲܝܹܢ ܝܲܨܪܵܟ ܒܹܗ ܒܐܸܣܟܹܿܡܵܐ ܕܲܡܫܲܝܢܘܼܬܼܵܟ ܀|
    block |܃ܥܸܠܲܬܼ ܫܲܝܢܵܐ ܐ̄ܢܬܿ ܐܘܿ ܒܲܪܢܵܫܵܐ ܫܡܵܐ ܝܲܩܝܼܪܵܐ|
    block |ܝܲܩܲܪ ܠܲܫܡܵܟ ܕܠܐ ܢܸܬܿܕܵܘܲܕܼ ܫܲܝܢܵܐ ܒܲܫܡܵܟ ܀|
    block |܃ܒܫܲܝܢܵܐ ܕܲܫܡܵܟ ܢܛܝܼܪ ܘܲܡܫܲܝܲܢ ܥܵܠܡܵܐ ܕܙܲܒܼܢܵܐ|
    block |ܛܲܪ ܚܹܐܪܘܼܬܼܵܟ ܕܠܵܐ ܬܸܬܼܒܲܙܲܚ ܒܠܵܐ ܚܹܐܪܘܼܬܼܵܐ ܀|
    block |ܩܪܵܒܼܵܐ ܟܲܣܝܵܐ ܐܝܼܬܼ ܠܵܟ ܥܲܡ ܟܠ ܘܲܠܟܼܠ ܥܲܡܵܟ܁|
    block |ܠܵܐ ܬܸܬܼܪܲܦܸܐ ܕܠܵܐ ܬܸܬܼܚܲܝܲܒܼ ܘܲܬܼܚܲܝܸܒܼ ܟܠ ܀|
    block |܃ܩܪܵܒܼܵܟ ܐܲܠܨܲܢܝ ܕܐܹܡܲܪ ܥܲܡܵܟ ܡܹܐܡܪܵܐ ܕܡܸܠܹ̈ܐ|
    block |ܘܠܵܐ ܚܝܼܨܘܼܬܼܵܟ ܥܨܵܬܲܢܝ ܕܐܸܪܫܹܝܟ ܐܲܝܟ ܕܲܠܪܲܦܝܵܐ ܀|
    block |܃ܬܵܐ ܫܡܲܥ ܫܸܡܥܵܐ ܕܚܲܝܵܒܼܘܼܬܼܵܟ ܡ̣ܢ ܚܲܝܵܒܼܘܼܬܝ|
    block |ܘܕܼܘܼܢ ܟܹܐܢܵܐܝܼܬܼ ܐܸܢ ܟܹܐܢܵܐܝܼܬܼ ܡܚܲܝܸܒܼ ܐܲܢ̄ܬܿ ܠܵܟ ܀|
    block |܃ܒܟܼܘܼܪ ܒܘܼܚܪܵܢܵܐ ܕܦܵܪܘܿܫܘܼܬܼܵܟ ܒܚܘܿܪ ܦܸܬܼܓܼܵܡܲܝ̈|
    block |ܘܲܚܙܝܼ ܫܲܦܝܼܪ ܓܸܠܝܵܢ ܙܹܐܦܵܐ ܕܙܹܐܦܵܢܘܼܬܼܵܟ ܀|
    block |܃ܐܲܝܟ ܕܲܒܼܕܼܝܼܢܵܐ ܒܩܘܼܡ ܐܵܡ̇ܘܿܪܵܐ ܐܵܦ ܫܵܡ̇ܘܿܥܵܐ|
    block |ܘܐܲܝܢܵܐ ܕܚܵܐܹ̇ܒܼ ܠܵܐ ܢܸܬܼܥܲܣܲܩ ܠܡܸܒܼܣܲܪ ܥܵܘ̣ܠܹܗ ܀|
    block |܃ܫܡܲܥ ܟܹܝܬܼ ܘܐܹܡܲܪ ܡܹܐܡܪܵܐ ܕܲܥܠܲܝܟ ܐܘܿ ܒܲܪܢܵܫܵܐ|
    block |ܕܡܸܛܠ ܡ̇ܢܵܐ ܡܕܼܵܘܲܕܼ ܥܘܼܡܪܵܟ ܘܒܲܛܝܼܠ ܪܲܗܛܵܟ ܀|
    block |܃ܠܡܢܵܐ ܕܵܡܹ̇ܐ ܕܘܼܒܵܪ ܚܲܝܲܝ̈ܟ ܠܲܕܼܚܲܝ̈ܘܵܬܼܵܐ|
    block |ܘܢܘܼܟܼܪܵܝ ܛܲܟܼܣܵܐ ܠܛܲܟܼܣܵܐ ܬܲܩܦܢܵܐ ܕܲܡܠܝܼܠܘܼܬܼܵܐ ܀|
    block |܃ܠܡܵܢܵܐ ܕܠܝܼܚܵܐ ܒܪܝܼܬܼܵܐ ܒܬܸܛܪܵܐ ܕܡܲܪܝܼܪܘܼܬܼܵܟ|
    block |ܘܠܲܝܬܿ ܣܘܼܥܪܵܢܵܐ ܕܲܚܠܸܐ ܛܲܥܡܹܗ ܒܦܘܼܡ ܣܵܥܘܿܪ̈ܵܘܗܝ ܀|
    block |܃ܠܡܵܢܵܐ ܡܫܲܚܠܲܦ ܫܘܼܠܚܵܦ ܙܲܒܼܢܹ̈ܐ ܡ̣ܢ ܟܠ ܙܲܒܼܢܝܼ̈ܢ|
    block |ܘܠܲܝܬܿ ܠܹܗ ܕܘܼܡܝܵܐ ܕܕܼܵܡܹ̇ܐ ܠܙܲܒܼܢܹ̈ܐ ܕܲܩܕܼܵܡܲܝܗܘܿܢ ܀|
    block |܃ܠܡܵܢܵܐ ܠܵܐ ܫܘܸܐ ܪܲܗܛܵܐ ܫܲܘܝܵܐ ܕܫܘܼܚܠܵܦܲܝ̈ܗܘܿܢ|
    block |ܘܥܲܠ ܡ̇ܢ ܥܵܠ̇ܒܿܝܼܢ ܐܵܘ ܡܸܬܼܥܲܠܒܿܝܼܢ ܠܒܲܪ ܡ̣ܢ ܛܲܟܼܣܵܐ ܀|
    block |܃ܠܡܵܢ ܕܸܡܹ̇ܐ ܩܲܝܛܵܐ ܠܩܲܝܛܵܐ ܘܣܲܬܼܘܵܐ ܠܣܲܬܼܘܵܐ|
    block |ܘܡܸܛܠ ܡ̇ܢܵܐ ܡܝܲܬܿܪ ܘܲܒܼܨܝܼܪ ܥܲܪܝܵܐ ܘܚܘܼܡ̇ܐ ܀|
    block |܃ܠܡܵܢ ܟܲܕܼ ܚܲܕܼ ܗ̄ܘ̣ ܪܸܗܛܵܐ ܕܝܲܪ̈ܚܹܐ ܘܲܕܼܝܵܘ̈ܡ̇ܬܼܵܐ|
    block |ܠܵܐ ܡܸܬܼܡܲܠܸܐ ܡ̇ܙܘܿܢ ܚܲܝܲܝ̈ܢ ܐܲܝܟ ܕܲܒܼܩܲܕܼܡ̇ܐ ܀|
  block
    block |܃ܠܡܵܢ ܚܲܣܝܼܪ݁ܵܢ ܐܲܪ̈ܥܵܢܝܵܬܼܵܐ ܒܥܘܼܡܪܵܐ ܕܐ̄ܢܵܫܵܐ|
    block |ܘܠܵܐ ܡܸܬܼܦܲܢܸܐ ܐܲܓܼܪܵܐ ܛܵܒܼܵܐ ܠܥܲܡܠܹ̈ܐ ܫܚܝܼܩܹ̈ܐ ܀|
    block |܃ܠܡܵܢܵܐ ܡܙܲܠܗܲܙ ܥܘܼܡܪܵܐ ܕܙܲܒܼܢܵܐ ܥܲܡ ܕܲܠܥܵܠܲܡ|
    block |ܘܠܲܝܬܿ ܒܹܗ ܒܕܼܵܪܲܢ ܕܲܩܢܸܐ ܕܐܲܪܥܵܐ ܐܵܘ ܕܲܡܡܲܝܵܐ ܀|
    block |܃ܠܡܵܢ ܣܲܓܿܝܼܐܝܼܢ ܟܹܐܢܹ̈ܐ ܕܦܲܓܼܪܵܐ ܘܲܕܼܪܥܝܵܢܵܐ|
    block |ܘܠܲܝܬܿ ܒܲܢ ܕܲܚܠܝܼܡ ܦܲܓܼܪܵܢܵܐܝܼܬܼ ܘܪܘܼܚܵܢܵܐܝܼܬܼ ܀|
    block |܃ܠܡܵܢܵܐ ܣܒܼܝܼܣܵܐ ܠܵܐ ܝܼܕܲܥܬܼܵܐ ܒܟܼܠܗܘܿܢ ܬܸܓܼܡܹ̈ܐ|
    block |ܘܠܲܝܬܿ ܚܲܟܿܝܼܡܵܐ ܕܡܲܐܣܸܐ ܟܹܐܢܹ̈ܐ ܕܗܸܕܼܝܘܿܛܘܼܬܼܵܐ ܀|
    block |܃ܒܛܸܠܘ̣ ܡ̣ܢ ܥܲܡܲܢ ܐܵܣܵܘ̈ܬܼܵܐ ܕܦܲܓܼܪܵܐ ܘܢܲܦܫܵܐ|
    block |ܘܠܲܝܬܿ ܕܲܒܼܛܝܼܠ ܠܹܗ ܥܲܠ ܚܘܼܠܡܵܢܲܢ ܐܵܦܠܵܐ ܒܡܸܠܬܼܵܐ ܀|
    block |܃ܓܲܪܕܲܝܼܘ ܡܸܢܲܢ ܝܵܕܼܥܲܝ̈ ܚܲܫܹ̈ܐ ܕܚܵܫܘܿܫܘܼܬܼܵܐ|
    block |ܘܩܲܪܝܼܒܼ ܓܸܢܣܲܢ ܕܲܢܢܲܓܿܕܼܘܼܢܵܝܗܝ ܚܲܫܹ̈ܐ ܘܟܹܐܒܹ̈ܐ ܀|
    block |܃ܚܫܸܟ ܠܹܗ ܥܵܠܡܵܐ ܒܚܸܫܘܿܟܼܘܼܬܼܵܐ ܕܠܵܐ ܝܼܕܲܥܬܼܵܐ|
    block |ܘܛܵܟ ܡܝ̇ܫܝܼܢܲܢ ܐܸܣܹ̈ܐ ܒܛܲܗܪܵܐ ܐܲܟܼܡܵܐ ܕܲܟܼܬܼܝܼܒܼ ܀|
    block |܃ܥܒ݂ܲܪ ܣܘܼܿܟܵܠܵܐ ܕܕܸܚܠܲܬܼ ܩܘܼܫܬܵܐ ܡ̣ܢ ܪܸܥܝܵܢܲܢ|
    block |ܘܠܵܐ ܦܵܫ̣ ܡܸܕܸܿܡ ܕܠܵܐ ܡܲܢܲܥ ܠܹܗ ܠܘܵܬܼ ܠܵܐ ܡܸܕܸܿܡ ܀|
    block |܃ܐܘܿ ܟܡܵܐ ܩܲܫܝܵܐ ܩܲܫܝܘܼܬܼ ܠܸܒܲܢ ܡ̣ܢ ܟܠ ܕܲܩܫܸܐ|
    block |ܕܠܵܐ ܡܸܬܼܒܲܝܢܵܐ ܒܝܲܕܼ ܩܲܫ̈ܝܵܬܼܵܐ ܕܲܡ̈ܢܲܓܿܕܵܢ ܠܵܗ̇ ܀|
    block |܃ܐܘܿ ܟܡܵܐ ܣܲܡܝܵܐ ܥܲܝܢܵܐ ܕܢܲܦܫܲܢ ܡ̣ܢ ܘܵܠܝܼܬܵܐ|
    block |ܕܠܵܐ ܡܸܬܼܪܲܟܼܢܵܐ ܠܡܸܚܙܵܐ ܡܘܼܡܹ̈ܐ ܕܐܲܡܝܼܢܝܼܢ ܒܵܗ̇ ܀|
    block |܃ܐܘܿ ܟܡܵܐ ܝܲܩܝܼܪ ܫܸܡܥܹܗ ܕܗܵܘܢܲܢ ܩܲܠܝܼܠ ܫܸܡܥܵܐ|
    block |ܕܫܵܡܲ݁ܥ ܘܲܫܠܸܐ ܘܠܵܐ ܡܲܫܡܲܥ ܠܲܢ ܐܲܝܕܵܐ ܕܦܲܐܝܵܐ ܀|
    block |܃ܐܘܿ ܟܡܵܐ ܡܲܗܡܸܐ ܟܝܵܢ ܚܹܐܪܘܼܬܿܢ ܡ̣ܢ ܚܹܐܪܘܼܬܹܗ|
    block |ܕܠܵܐ ܡ̇ܘܕܲܥ ܠܲܢ ܙܸܕܼܩܹ̈ܐ ܕܦܲܐܝܼܝܼܢ ܠܲܒܼܢܲܝ̈ ܚܹܐܪܹ̈ܐ ܀|
    block |܃ܐܘܿ ܟܡܵܐ ܣܵܢܹ̇ܐ ܝܲܨܪܲܢ ܗܘ̤ ܠܹܗ ܕܠܵܐ ܒܲܡܫܘܼܚܬܼܵܐ|
    block |ܕܠܵܐ ܡܲܬܼܘܸܐ ܠܲܢ ܕܲܢܬܼܘܼܒܼ ܩܲܠܝܼܠ ܡ̣ܢ ܒܝܼ̈ܫܵܬܲܢ ܀|
    block |܃ܒܵܠܲܥ ܦܲܓܼܪܲܢ ܘܠܵܐ ܟܲܪܝܵܐ ܠܹܗ ܥܲܠܐ ܒܘܼܣܒܵܣܹܗ|
    block |ܘܗܵܦܹ̇ܟ ܠܐܲܪܥܵܐ ܘܠܵܐ ܡܸܬܼܚܲܫܲܒܼ ܕܡ̇ܢܲܐ ܗ̄ܝܼ ܥܸܠܬܼܵܐ ܀|
    block |܃ܠܵܐ ܪܵܢ݂̇ܝܢܲܢ ܕܡܵܢܲܐ ܗ̄ܝܼ ܥܸܠܬܼܵܐ ܕܢܸܓܼܕܲܝ̈ ܦܲܓܼܪܲܢ|
    block |ܘܠܵܐ ܒܵܥܹ̇ܝܢܲܢ ܒܥܵܬܼܵܐ ܕܚܲܫܹ̈ܐ ܕܲܡܥܝܼܩܝܼܢ ܠܲܢ ܀|
    block |܃ܠܟܹܐܦ ܛܲܪܵܢܵܐ ܕܵܡܹ̇ܐ ܠܸܒܵܢ ܩܕܼܵܡ ܡܲܚ̈ܘܵܬܼܵܐ|
    block |ܘܲܕܼܠܵܐ ܚܵܐܹ̇ܫ ܗܵܐ ܡܲܚܫܝܼܢ ܠܹܗ ܚܲܫܹ̈ܐ ܣܒܼܝܼܣܹ̈ܐ ܀|
    block |܃ܟܹܐܒܹ̈ܐ ܣܒܼܝܼܣܝܼܢ ܘܚܲܫܹ̈ܐ ܡܥܝܼܩܝܼܢ ܘܡ̇ܘܬܵܐ ܡܣܲܪܗܸܒܼ|
    block |ܘܗܘ̤ ܠܵܐ ܕܵܡܹ̇ܐ ܐܲܝܟ ܕܲܫܡܝܼܥ ܠܹܗ ܚܕܼܵܐ ܡ̣ܢ ܗܵܠܹܝܢ ܀|
    block |ܟܲܦܢܵܐ ܟܵܐܹ̇ܦ ܫܸܒܼܝܵܐ ܕܵܒܲܪ ܘܚܲܪܒܵܐ ܡܣܝܼܦܵܐ܃|
  block
    block |ܘܗܵܘܢܲܢ ܡܲܓܲܣ ܐܲܝܟ ܕܲܒܼܥܲܪܣܵܐ ܕܗܲܢܝܼܐܘܼܬܼܵܐ ܀|
    block |܃ܩܪܵܒܼܵܐ ܬܵܩܹ̇ܦ ܩܹܐܪܣܵܐ ܣܵܓܹ̇ܐ ܕܡ̇ܐ ܡܸܫܬܲܦܲܥ|
    block |ܘܲܠܪܸܥܝܵܢܲܢ ܐܲܝܟ ܠܵܐ ܡܸܕܸܿܡ ܚܫܝܼܒܼ ܟܠ ܡܸܕܸܿܡ ܀|
    block |܃ܣܸܕܼܩܹ̈ܐ ܒܥܹܕܿܬܵܐ ܫܓܼܘܼܫܝܹ̈ܐ ܒܚܲܢܦܹ̈ܐ ܘܗܸܪܬܼܵܐ ܒܟܼܠ ܕܘܼܟ|
    block |ܘܐܸܢ ܐ̄ܢܵܫ ܬܸܒܲܥ̇ ܕܲܪܓܼܝܼܫܝܼܢܲܢ ܠܵܐ ܪܓܼܝܼܫܝܼܢ ܚ̄ܢܲܢ ܀|
    block |܃ܠܲܝܬܿ ܥܘܼܗܕܵܢܵܐ ܕܢܸܓܼܕܲܝ̈ ܦܲܓܼܪܲܢ ܒܓܼܵܘ ܪܸܥܝܵܢܲܢ|
    block |ܘܐܸܢ ܠܵܐ ܐܝܼܬܼ ܕܠܵܘ ܒܲܫܪܵܪܵܐ ܢܛܝܼܪ ܨܹܝܕ ܒܲܪܢܵܫ ܀|
    block |܃ܠܵܘ ܒܲܫܪܵܪܵܐ ܢܛܝܼܪ ܥܘܼܗܕܵܢܵܐ ܕܫܲܪܝܼܪ݁ܵܬܼܵܐ|
    block |ܒܲܕܼܠܵܐ ܫܵܠ̈ܡܵܢ ܡܸܠܲܝ̈ ܦܘܼܡ̇ܐ ܠܗܵܘܢܵܐ ܕܲܠܓܼܵܘ ܀|
    block |܃ܐܝܼܬܼ ܗ̄ܘ̣ ܕܬܼܵܢܹ̇ܐ ܥܘܼܗܕܵܢ ܡܸܠܹ݁̈ܐ ܒܡܸܠܹ̈ܐ ܒܲܠܚܘܿܕܼ|
    block |ܘܡ̣ܢ ܪܸܥܝܵܢܹܗ ܠܚܸܐ ܥܘܼܗܕܵܢܵܐ ܕܫܲܦܝܼܪ݁ܵܬܼܵܐ ܀|
    block |܃ܐܝܼܬܼ ܗ̄ܘ̣ ܕܲܡܗܝܼܪ ܙܢܲܝ̈ ܛܵܒܼ̈ܬܼܵܐ ܠܡܸܫܬܲܥܵܝܘܼ|
    block |ܘܲܒܼܚܘܼܫܵܒܼܵܘ̈ܗܝ ܣܒܼܝܼܣ ܩܸܢܝܵܢܵܐ ܕܲܫܟܼܝܼܪ݁ܵܬܼܵܐ ܀|
    block |܃ܐܝܼܬܼ ܗ̄ܘ̣ ܕܛܲܢܵܢ ܠܡܸܬܼܒܲܥ ܗܵܘ̣ܠܵܐ ܥܲܙܝܼܙܵܐܝܼܬܼ|
    block |ܘܥܵܘ̣ܠܵܐ ܕܢܲܦܫܹܗ ܐܸܦܠܵܐ ܒܡܸܠܬܼܵܐ ܡܨܸܐ ܪܵܫܹ̇ܐ ܠܹܗ ܀|
    block |܃ܐܝܼܬܼ ܕܲܡܨܲܚܸܐ ܠܓܲܝܵܪܘܼܬܼܵܐ ܘܓܼܢܵܒܼܘܼܬܼܵܐ|
    block |ܘܐܲܬܲܝܗܹܝܢ ܒܹܗ ܘܠܵܐ ܡܸܬܼܪ̈ܲܫܝܵܢ ܡ̣ܢ ܚܹܐܪܘܼܬܹܐ ܀|
    block |܃ܐܝܼܬܼ ܗ̄ܘ̣ ܕܲܠܒܼܝܼܫ ܐ̄ ܣܟܹܿܝܡ ܢܲܟܼܦܘܼܬܼܵܐ ܘܲܟܼܢܝܼܟܼܘܼܬܼܵܐ|
    block |ܘܠܲܝܬܿ ܙܲܠܝܼܠ ܣܲܓܼܝܼ ܐܲܝܟ ܪܸܥܝܵܢܹܗ ܀|
    block |܃ܐܝܼܬܼ ܕܲܡܚܵܘܸܐ ܐܲܦܹ̈ܐ ܕܚܘܼܒܵܐ ܨܹܝܕܼ ܚܲܒܿܝܼܒܹܗ|
    block |ܘܝܲܨܪܹܗ ܕܲܠܓܼܵܘ ܠܵܛܹ̇ܫ ܣܲܝܦܵܐ ܠܲܕܼܡ̇ܐ ܀|
    block |܃ܐܝܼܬܼ ܗ̄ܘ̣ ܕܡܲܟܼܪܸܐ ܥܲܠ ܥܵܩܵܬܼܵܐ ܟܲܕܼ ܠܵܠ ܡܲܟܼܪܸܐ|
    block |ܘܕܵܡܹ̇ܐ ܠܕܹܐܒܼܵܐ ܕܲܠܒܼܝܼܫ ܕܘܼܡܵܐ ܕܥܸܪܒܵܐ ܒܢܸܟܼܠܵܐ ܀|
    block |܃ܐܝܼܬܼ ܗ̄ܘ̣ ܕܝܵܕܲܥ ܠܲܡܩܲܟܪܵܓܼܘܼ ܠܲܫܟܼܝܼܪ݁ܵܬܼܵܐ|
    block |ܘܲܫܟܼܝܼܪ݁ܵܬܼܵܐ ܕܲܐܓܼܵܘ ܡܸܢܹܗ ܠܵܐ ܫܟܼܝܼܪ̈ܵܢ ܠܹܗ ܀|
    block |܃ܐܝܼܬܼ ܗ̄ܘ̣ ܕܩܵܪܹܿܐ ܒܣܸܦܪ̈ܲܝ ܪܘܼܚܵܐ ܪܗܸܛܪܵܪܵܐܝܼܬܼ|
    block |ܘܲܠܥܸܓܼ ܗܵܘܢܹܗ ܠܡܸܓܼܡܲܪ ܡܸܠܹ̈ܐ ܒܝܲܕܼ ܣܘܼܥܪ̈ܵܢܹܐ ܀|
    block |܃ܐܝܼܬܼ ܕܲܡܦܲܫܸܩ ܐܵܦ ܣܘܼܟܵܠܵܐ ܕܲܣܬܼܝܼܪ̈ܵܬܼܵܐ|
    block |ܘܠܵܐ ܡܸܬܼܒܲܝܲܢ ܒܢܸܟܼܠܹ̈ܐ ܣܬܼܝܼܪܹ̈ܐ ܕܲܒܼܪܸܥܝܵܢܹܗ ܀|
    block |܃ܐܝܼܬܼ ܕܲܡܥܲܗܸܕܼ ܥܲܠ ܬܲܒܼܥ̈ܬܼܵܐ ܕܕܼܝܼܢܵܐ ܕܲܥܬܼܝܼܕܼ|
    block |ܘܠܹܗ ܠܵܐ ܫܲܪܝܼܪ ܐܵܦܠܵܐ ܕܐܝܼܬܼܵܘܗܝ ܡ̇ܪܹܗ ܕܕܼܝܼܢܵܐ ܀|
    block |܃ܐܝܼܬܼ ܕܲܡܙܲܗܲܪ ܕܠܵܐ ܐ̄ܢܵܫ ܢܲܥܘܸܠ ܒܲܕܼܠܵܐ ܕܝܼܠܹܗ|
    block |ܘܡܲܣܓܸܿܐ ܛܵܡܲܪ ܦܲܚܹ̈ܐ ܢܟܼܝܼܠܹ̈ܐ ܕܢܸܥܠܘܿܒܼ ܚܲܒܼܪ̈ܵܘܗܝ ܀|
    block |܃ܐܝܼܬܼ ܕܲܡܓܲܢܸܐ ܠܪܸܚܡܲܬܼ ܟܸܣܦܵܐ ܓܲܢ̄ܒܵܪܵܐܝܼܬܼ|
    block |ܘܲܡܣܲܬܿܬܼܵܐ ܒܹܗ ܐܲܝܟ ܥܸܩܵܪܵܐ ܒܥܘܼܡܩܵܐ ܕܐܲܪܥܵܐ ܀|
    block |܃ܐܝܼܬܼ ܕܲܡܟܲܐܲܪ ܠܪܸܚܡܲܬܼ ܫܘܼܒܼܚܵܐ ܐܘܼܡ̇ܢܵܐܝܼܬܼ|
    block |ܘܟܲܡܝܼܢܵܐ ܒܹܗ ܐܲܝܟ ܐܵܟܹܕܼܢܵܐ ܒܢܸܩܥܹ̈ܐ ܕܫܘܿܥܵܐ ܀|
  block
    block |܃ܐܝܼܬܼ ܕܲܡܛܲܢܸܦ ܒܪܸܓܲܬܼ ܒܸܪܪܵܐ ܐܲܝܟ ܙܲܟܵܝܵܐ|
    block |ܘܲܡܛܲܒܲܥ ܒܵܗ̇ ܐܲܝܟ ܕܲܒܼܗܵܘܬܼܵܐ ܕܠܵܐ ܡܸܬܼܥܲܒܼܪܵܐ ܀|
    block |܃ܐܝܼܬܼ ܕܢܵܕܵܐ ܠܹܗ ܡ̣ܢ ܚܲܣܵܡܹ̈ܐ ܘܢܲܟܿܘܼܠܬܼܵܢܹ̈ܐ|
    block |ܘܣܲܦܝܼܦܵܐ ܒܹܗ ܢܘܼܪܵܐ ܕܪܘܼܓܼܙܵܐ ܠܘܼܩܒܲܠ ܚܲܒܼܪ݁ܵܘ̈ܗܝ ܀|
    block |܃ܐܝܼܬܼ ܕܲܡܒܲܙܲܚ ܒܚܘܼܬܼܪܵܐ ܢܕܝܼܕܼܵܐ ܘܲܒܼܪܵܡܘܼܬܼܵܐ|
    block |ܘܠܵܐ ܡܸܬܼܡܲܫܚܵܐ ܪܵܡܘܼܬܼ ܪܘܼܚܹܗ ܕܲܟܼܡܵܐ ܪܵܡ̇ܐ ܀|
    block |܃ܐܝܼܬܼ ܕܲܡܡܲܝܸܩ ܒܪ݁ܲܓܿܘܼܙܬܼܵܢܹܐ ܘܲܒܼܚܸܡܬܼܵܢܹ̈ܐ|
    block |ܘܡ̇ܐ ܕܡܸܬܼܚܲܡܲܬܼ ܠܵܘ ܚܸܡܘܼܬܼܵܢܵܐ ܗ̄ܘ̣ ܐܸܠܵܐ ܕܲܝܘܵܐ ܗ̄ܘ̣ ܀|
    block |܃ܐܝܼܬܼ ܕܲܡܩܲܛܪܸܓܼ ܢܵܛܪ̈ܲܝ ܐܲܟܿܬܼܵܐ ܠܩܲܪ̈ܝܼܒܲܝܗܘܿܢ|
    block |ܘܗܘ̤ ܠܕܼܵܪܕܵܪ̈ܝܼܢ ܠܵܐ ܡܲܥܒܲܪ ܠܵܗ̇ ܠܐܲܟܿܬܼܵܐ ܕܪܘܼܓܼܙܹܐ ܀|
    block |܃ܐܝܼܬܼ ܗ̄ܘ̣ ܕܚܲܪܝܼܦ ܚܵܘܪܵܐ ܕܥܲܝܢܵܘ̈ܗܝ ܠܡܸܚܙܵܐ ܓܸܠܹ̈ܐ|
    block |ܘܲܒܼܩܵܪ̈ܝܵܬܼܵܐ ܕܲܒܼܒܼܵܒܼܵܬܹ̈ܗ ܠܵܐ ܡܸܬܼܒܲܩܸܐ ܀|
    block |܃ܐܝܼܬܼ ܕܟܲܪܝܵܐ ܠܹܗ ܘܐܲܒܼܝܼܠ ܘܲܡܥܵܩ ܥܲܠ ܣܲܢ̈ܝܵܬܼܵܐ|
    block |ܘܥܘܼܗܕܵܢ ܥܵܘ̣ܠܹܗ ܠܵܐ ܣܠܸ̣ܩ ܡܸܡܬܼܘܿܡ ܥܲܠ ܪܸܥܝܵܢܹܗ ܀|
    block |܃ܐܝܼܬܼ ܕܡܸܬܿܬܲܢܲܚ ܥܲܠ ܒܝܼ̈ܫܬܼܵܐ ܪܵܥܘܿܡ̇ܐܝܼܬܼ|
    block |ܘܥܲܠ ܒܝܼܫܵܬܹ̈ܗ ܠܵܐ ܚܲܫ̣ ܘܐܲܟܼܪܝܼ ܡ̣ܢ ܝܘܿܡ ܕܲܗܘ̤ܵܐ ܀|
    block |܃ܘܐܝܼܬܼ ܕܲܡܦܲܠܸܓܼ ܐܵܦ ܙܸܕܼܩܵܬܼ̈ܐ ܡ̣ܢ ܐܸܢ̈ܩܵܬܼܵܐ|
    block |ܘܐܸܢ ܦܵܓܲܥ ܒܹܗ ܝܲܬܼܡ̇ܐ ܒܫܘܼܩܵܐ ܡܪܝܼܡ ܡܲܪܛܘܼܛܹܗ ܀|
    block |܃ܐܝܼܬܼ ܕܲܡܬܲܪܓܸܿܡ ܪ̈ܘܼܚܵܢܝܵܬܼܵܐ ܩܕܼܵܡ ܫܵܡܘܿܥܹ̈ܐ|
    block |ܘܐܲܣܝܼܪ ܘܲܚܢܝܼܩ ܒܦܲܓܼܪ̈ܵܢܝܵܬܼܵܐ ܕܠܵܐ ܣܲܒܼܥܘܼܬܼܵܐ ܀|
    block |܃ܐܝܼܬܼ ܕܲܡܨܲܠܸܠ ܒܵܩܹ̈ܐ ܫܝܼܛܹ̈ܐ ܡܘܼܡܹ̈ܐ ܕܚܲܒܼܪ̈ܵܘܗܝ|
    block |ܘܒܼܵܠܲܥ̇ ܓܼܿܡܠܹ̈݁ܐ ܚܵܘ̈ܒܹܿܐ ܫܟܼܝܼܪܹ̈ܐ ܕܡ̇ܘܠܸܕܼ ܠܸܒܹܿܗ ܀|
    block |܃ܐܝܼܬܼ ܗ̄ܘ̣ ܕܲܣܒܼܝܼܪ ܕܒܹܗ ܗ̄ܘ̣ ܡܣܲܝ̈ܟܼܵܢ ܫܲܦܝܼܪ̈ܵܬܼܵܐ|
    block |ܘܪܲܚܝܼܩ ܡܸܢܗܹܝܢ ܐܲܟܼܡܵܐ ܕܪܲܚܝܼܩ ܛܵܘܪܵܐ ܕܪܲܚܝܼܩ ܀|
    block |܃ܐܝܼܬܼ ܕܡܸܬܼܩܲܠܲܣ ܟܲܕܵܒܼܵܐܝܼܬܼ ܡ̣ܢ ܟܲܕܵܒܹ̈ܐ|
    block |ܘܐܸܠܘܼ ܐܝܼܬܼ ܗ̄ܘ̣ܵܐ ܦܘܼܡ̇ܐ ܠܟܹܐܦܹ̈ܐ ܩܥܲܝ̈ ܕܐܘܿܗ ܡܸܢܹܗ ܀|
    block |܃ܟܡܵܐ ܐܝܼܬܼ ܕܝܼܪܸܒܼܘ ܘܲܩ̣ܢܵܘ ܕܲܪܓܼܵܐ ܕܪܹܫܵܢܘܼܬܼܵܐ|
    block |ܘܠܵܐ ܫܵܘܹ̇ܝܢ ܗ̄ܘ̣ܵܘ ܕܢܸܗܘܘܿܢ ܥܲܒܼ̈ܕܹܿܐ ܠܥܲܒܼ̈ܕܹܿܐ ܕܥܲܒܼ̈ܕܹܿܐ ܀|
    block |܃ܟܡܵܐ ܐܝܼܬܼ ܕܲܚ̣ܝܵܘ ܒܟܲܗܝܼܢܘܼܬܼܵܐ ܘܚܘܼܠܡܵܢ ܦܲܓܼܪܵܐ|
    block |ܘܠܵܐ ܘܵܠܹ̇ܐ ܗ̄ܘ̣ܵܐ ܕܢܸܕܼܢܲܚ ܫܵܡܫܵܐ ܥܲܠ ܚܲܝܲܝ̈ܗܘܿܢ ܀|
    block |܃ܟܡܵܐ ܐܝܼܬܼ ܕܐܲܛܥܝܼܘ ܒܲܡ̈ܢܵܘܵܬܼܵܐ ܕܐܸܣܟܹܿܝܡ ܐܸܣܟܹܿܝܡ|
    block |ܘܲܥܬܼܝܼܕܼ ܝܵܘܡ̇ܐ ܕܢܸܓܼܠܸܐ ܙܹܐܦܵܐ ܕܐܸܣܟܹܿܡܲܝ̈ܗܘܿܢ ܀|
    block |܃ܟܡܵܐ ܐܝܼܬܼ ܕܲܗܘ̤ܵܘ ܒܹܝܬܼ ܡ̇ܘ̈ܡ̇ܬܼܵܐ ܠܫܲܒܼܪ̈ܲܝ ܠܸܒܵܐ|
    block |ܘܲܒܼܝܘܿܡ ܕܝܼܢܵܐ ܗܵܘܹ̇ܝܢ ܓܘܼܚܟܵܐ ܠܚܲܙܵܚܲܝ̈ܗܘܿܢ ܀|
    block |ܟܡܵܐ ܫܘܼܚ̈ܠܵܦܝܼܢ ܕܠܵܐ ܡܸܬܼܡܢܹܝܢ ܒܹܝܬܼ ܒܢܲܝ̈ܢܵܫܵܐ܃|
  block
    block |ܘܠܲܝܬܿ ܒܲܪܢܵܫܵܐ ܕܪܵܢܹ̇ܐ ܒܥܵܘ̣ܠܵܐ ܕܲܒܼܢܲܝ̈ܢܵܫܵܐ ܀|
    block |܃ܒܟܹܐܢܹ̈ܐ ܣܢܲܝ̈ܵܐ ܕܥܵܘ̣ܠܵܐ ܣܲܢܝܵܐ ܟܪܝܼܗܝܼܢ ܐ̄̈ܢܵܫܵܐ|
    block |ܘܠܵܐ ܝܲܨܝܼܦܝܼܢ ܕܲܚܒܼܵܪ̈ܵܬܼܵܐ ܕܪܸ̈ܥܝܵܢܲܝܗܘܿܢ ܀|
    block |܃ܒܪܸ̈ܥܝܵܢܲܝܗܘܿܢ ܡܣܲܬܲܪ ܟܹܐܒܼܵܐ ܕܪܸ̈ܥܝܵܢܲܝܗܘܿܢ|
    block |ܘܠܵܐ ܡܸܬܼܦܲܣܝܼܢ ܕܲܢܣܝܼܡܘܼܢ ܠܹܗ ܣܲܡܵܐ ܕܥܵܗܹ̇ܢ ܀|
    block |܃ܠܵܐ ܝܼܕܲܥܬܼܵܐ ܥܵܘܪܲܬ̤ ܐܸܢܘܿܢ ܡ̣ܢ ܘܵܠܝܼܬܼܵܐ|
    block |ܘܚܵܪ̣ܘ ܒܲܚܕܼܵܕܹ̈ܐ ܟܲܕܼ ܡܸܬܼܚܲܪܒܿܝܼܢ ܡ̣ܢ ܚܲܒܼܪ̈ܲܝܗܘܿܢ ܀|
    block |܃ܬܵܘ ܫܲܬܿܝܼܩܹ̈ܐ ܚܙܵܘ ܡܲܠܠܹ݁̈ܐ ܟܡܵܐ ܐܸܫܬܲܬܲܩܘ|
    block |ܕܡܝܼܬܼܘ ܒܲܚܛܝܼܬܼܵܐ ܘܠܑܵܐ ܢܵܕܼܘ ܘܐܲܪܓܸܿܫܘ ܒܥܘܼܢܕܵܢܲܝ̈ܗܘܿܢ ܀|
    block |܃ܡܲܢ ܡܝܼܬܼ ܡ̇ܘܬܵܐ ܕܕܼܵܡܹ̇ܐ ܠܡܵܘܬܵܐ ܕܡܝܼܬܼܵܐ ܕܕܼܵܪܲܢ|
    block |ܕܡܲܚܬܼ ܟܠܢܵܫ ܘܠܵܐ ܐ̄ܢܵܫ ܝܵ̇ܕܲܥ ܕܡ̇ܢܵܘ̇ ܡܵܘܬܹ̇ܐ ܀|
    block |܃ܒܐܲܝܢܵܐ ܕܵܪܵܐ ܥܫܸ̣ܢ ܒܝܼ̈ܫܵܬܼܵܐ ܐܲܝܟ ܒܝܼ̈ܫܬܲܢ|
    block |ܕܟܲܕܼ ܣܲܓܿܝܼ̈ܐܢ ܠܵܐ ܡܸܣ̈ܬܲܒܼܥܵܢ ܠܣܵܥܘܿܪ̈ܲܝܗܹܝܢ ܀|
    block |܃ܕܠܵܐ ܣܲܒܼܥܘܼܬܼܵܐ ܪܚܝܼܡܵܐ ܒܝܼܫܬܵܐ ܠܪܸܥܝܵܢ ܒܝܼܫܹ̈ܐ|
    block |ܘܗܵܢܵܘ̇ ܬܸܡܗܵܐ ܕܲܟܼܡܵܐ ܒܝܼܫܵܐ ܘܲܟܼܡܵܐ ܪܚܝܼܡܵܐ ܀|
    block |܃ܒܝܼܫܘܼܬܼ ܒܝܼܫܬܵܗ̇ ܥܨܵܬܲܢܝ ܕܐܸܒܼܥܸܐ ܥܲܠ ܒܝܼܫܘܼܬܼܵܗ̇|
    block |ܕܲܒܼܓܲܠܝܘܼܬܼܵܗ̇ ܢܸܚܙܘܿܢ ܐ̄ܢܵܫܵܐ ܠܲܩܢܘܿܡܲܝ̈ܗܘܿܢ ܀|
    block |܃ܣܲܢܝܘܼܬܼ ܒܝܼܫܬܵܗ̇ ܥܸܒܼܕܲܬ̤ ܐ̄̈ܢܵܫܵܐ ܣܲܢܝܲܝ̈ ܚܸܙܘܵܐ|
    block |ܘܨܵܪܬܵܗ̇ ܒܡܸܠܹ̈ܐ ܕܲܢܚܘܼܪܘܼܢ ܒܵܗ̇ ܕܲܟܼܡܵܐ ܣܲܢܝܵܐ ܀|
    block |܃ܠܲܫܟܼܝܼܪܘܼܬܼܵܗ̇ ܓܲܢܝܲܬ̤ ܡܸܠܲܬܼܝ ܘܲܡܓܲܢܸܐ ܦܘܼܡܝ|
    block |ܕܢܸܕܲܥ ܟܠܢܵܫ ܠܲܡܓܲܢܵܝܘܼ ܙܲܢܲܝ̈ ܒܝܼ̈ܫܬܼܵܐ ܀|
    block |܃ܙܢܲܝ̈ ܒܝܼ̈ܫܬܼܵܐ ܚܙܹ̇ܝܬܼ ܕܲܡܓܲܢܹܝܢ ܠܲܒܼܢܲܝ̈ܢܵܫܵܐ|
    block |܃ܘܚܸܫܹ̇ܬܼ ܣܲܓܿܝܼ ܥܲܠ ܓܘܼܢܵܝܵܐ ܕܪܲܒܿܘܼܬܼ ܛܘܿܗܡܲܢ|
    block |ܛܘܿܗܡ̇ܐ ܪܲܒܵܐ ܩܪ̣ܵܝܗܝ ܒܵܪܘܿܝܵܐ ܠܛܘܿܗܡܲܢ ܪܲܒܵܐ ܀|
    block |܃ܒܗܵܝ̇ ܕܐܲܪܝܼܡܹܗ ܠܘܵܬܼ ܫܘܼܡ̇ܗܵܐ ܕܪܲܒܿܘܼܬܼ ܝܵܬܹܗ|
    block |܃ܒܗܵܢ ܫܘܼܡ̇ܗܵܐ ܫܲܡܗܹܗ ܪܹܫܵܐ ܕܪܹܫܝܼܬܼ ܚܲܝܲܝ̈ܢ|
    block |ܟܲܕܼ ܚܵܙܹ̇ܩ ܗ̄ܘ̣ܵܐ ܕܢܹܐܙܲܠ ܢܲܡܠܸܟ ܒܐܲܬܼܪܵܐ ܕܪܵܘܡ̇ܐ ܀|
    block |܃ܓܲܒܼܪܵܐ ܠܲܡ ܚܲܕܼ ܕܐܝܼܬܼܵܘܗܝ ܛܘܿܗܡܹܗ ܛܘܿܗܡ̇ܐ ܪܲܒܵܐ|
    block |ܐܸܙܲܠ ܠܐܲܬܼܪܵܐ ܕܪܵܚܝܼܩ ܣܲܓܿܝܼ ܕܢܲܡܠܸܟ ܬܲܡ̇ܢ ܀|
    block |܃ܒܐܲܬܼܪܵܐ ܕܪܵܘܡ̇ܐ ܐܲܡܠܸܟ ܓܸܢܣܲܢ ܒܝܲܕܼ ܒܲܪ ܓܸܢܣܲܢ|
    block |ܘܲܛܥ̣ܵܝܗܝ ܓܸܢܣܲܢ ܠܫܘܼܘܕܵܝ ܡܸܠܹ̈ܐ ܕܲܠܘܵܬܼ ܓܸܢܣܲܢ ܀|
    block |܃ܐܲܣܩܲܢ ܐܲܡܝܼܪ ܘܐܵܘܬܿܒܲܢ ܥܲܡܹܗ ܠܥܸܠ ܒܲܫܡܲܝܵܐ|
    block |ܘܠܲܝܬܿ ܥܘܼܗܕܵܢܵܐ ܕܗܵܝ̇ ܡܲܣܲܩܬܵܐ ܒܓܼܵܘ ܪܸܥܝܵܢܲܢ ܀|
    block |܃ܕܒܼܵܥܹ̇ܐ ܚܠܵܦܲܝܢ ܟܬܿܒܼ ܟܵܪܘܿܙܵܐ ܕܟܼܵܪܘܿܙܘܼܬܹܗ|
    block |ܘܐܸܢ ܐ̄ܢܵܫ ܢܸܒܼܥܸܐ ܠܵܐ ܐ̄ܢܵܫ ܝܵ̇ܕܲܥ ܕܐܲܝܟܵܐ ܟܬܼܝܼܒܼܵܐ ܀|
    block |܃ܠܲܝܬܿ ܥܘܼܗܕܵܢܵܐ ܕܲܟܼܬܼܝܼ̈ܒܼܵܬܼܵܐ ܒܪܸܥܝܵܢ ܐ̄ܢܵܫܵܐ|
    block |ܘܐܸܢ ܐܝܼܬܼ ܠܵܐ ܐܝܼܬܼ ܕܦܸܠܓܿܘܼܬܼ ܐ̄ܢܵܫܵܐ ܥܢܸܐ ܒܲܬܼܘܵܬܼܵܐ ܀|
    block |ܒܦܸܠܓܼܘܼܬܼ ܐ̄ܢܵܫܵܐ ܗܵܪܓܼܝܼܢ ܐ̄ܢܵܫܵܐ ܒܡܸܠܲܝ̈ ܪܘܼܚܵܐ܃|
  block
    block |ܒܗܵܘ̇ ܒܲܪܢܵܫܵܐ ܕܫܝܼܛܵܐ ܡܢܵܬܹܗ ܘܲܒܼܨܝܼܪ ܗܸܪܓܹܿܗ ܀|
    block |܃ܦܲܓܼܪܵܐ ܗ̄ܘ̣ ܫܝܼܛܵܐ ܕܲܥܢܸܐ ܒܗܸܪܓܵܐ ܕܝܲܩܝܼܪ݁ܵܬܼܵܐ|
    block |ܘܢܲܦܫܵܐ ܦܐܝܼܬܼܵܐ ܕܲܡܟܵܐ ܘܫܲܠܝܵܐ ܡ̣ܢ ܦܘܼܠܚܵܢܵܐ ܀|
    block |܃ܘܵܝ ܠܹܗ ܠܓܸܢܣܲܢ ܠܐܲܝܢܵܐ ܫܸܦܠܵܐ ܢܚܸܬܼ ܐܝܼܩܵܪܹܗ|
    block |ܕܲܫܒ݂ܲܩ ܕܲܠܥܸܠ ܘܐܲܥܢܝܼ ܢܲܦܫܹܗ ܒܐܲܪ̈ܥܵܢܝܬܼܵܐ ܀|
    block |܃ܘܵܝܠܹܗ ܠܥܲܡܲܢ ܕܐܲܝܟܵܐ ܫܸܪܟܲܬ̤ ܛܵܒܼܬܼܵܐ ܕܛܘܼܒܹܗ|
    block |ܕܛܥ̣ܵܐ ܩܝܵܡܵܐ ܕܲܥܬܼܝܼ̈ܕܼܵܬܼܵܐ ܒܲܕܼܡܸܬܼܚܲܙ̈ܝܵܢ ܀|
    block |܃ܠܲܕܼܡܸܬܼܚܲܙ̈ܝܵܢ ܪܚܸܡ̣ܘ ܡ̇ܝ̈ܘܿܬܹܐ ܪ̈ܵܚܡܲܝ ܦܸܗܝܵܐ|
    block |ܘܐܲܝܟ ܠܵܐ ܡܸܕܸܿܡ ܚ̣ܫܲܒܼܘ ܝܘܼܬܼܪ݁ܵܢܹܐ ܕܫܲܪܝܼܪ݁ܵܬܼܵܐ ܀|
    block |܃ܐܘܿ ܗܲܦܟܵܝܹ̈ܐ ܕܗܲܦ̣ܟܿܘܼܗܝ ܠܛܲܟܼܣܵܐ ܕܫܲܦܝܼܪ݁ܵܬܼܵܐ|
    block |ܘܲܣܢ̣ܵܘ ܛܘܼܒܹ̈ܐ ܘܲܪܚܡ̣ܘ ܢܸܓܼ̈ܕܹܿܐ ܕܠܵܐ ܫܘܼܠܵܡܵܐ ܀|
    block |܃ܐܘܿ ܡܲܪ̈ܝܼܕܹܐ ܕܲܕܠܚ̣ܘܼܗܝ ܠܫܲܝܢܵܐ ܒܚܸܪ̈ܝܵܢܲܝܗܘܿܢ|
    block |ܘܫܲܪܝܼܘ ܥܵܒܼ̇ܕܲܝܼܢ ܩܪܵܒܼܵܐ ܟܲܣܝܵܐ ܥܲܡ ܐܲܚܲܝ̈ܗܘܿܢ ܀|
    block |܃ܠܡܲܚܣܸܢ ܝܲܠܦܘܼܗ̇ ܠܐܘܼܪܚܵܐ ܕܫܲܝܢܵܐ ܒܚܲܕܼ ܡ̣ܢ ܐ̄ܢܵܫܵܐ|
    block |ܘܩܲܠܝܼܠܵܐܝܼܬܼ ܛܥ̣ܵܐܘܼܗܝ ܠܢܝܼܫܵܐ ܕܚܵܘܝܼ ܐܸܢܘܿܢ ܀|
    block |܃ܕܠܵܐ ܒܨܸܒܼܝܵܢܗܘܿܢ ܐܲܦܢܝܼ ܐܸܢܘܿܢ ܡ̣ܢ ܨܹܝܕܼ ܛܘܼܥܝܲܝ|
    block |ܘܲܒܼܨܸܒܼܝܵܢܗܘܿܢ ܫܵܛ̣ܘ ܦܘܼܩܕܵܢܹ̈ܐ ܕܦܲܩܸܕܼ ܐܸܢܘܿܢ ܀|
    block |܃ܚܘܿܒܵܐ ܘܫܲܝܢܵܐ ܐܲܠܸܦ ܐܸܢܘܿܢ ܠܡܸܛܲܪ ܨܹܐܕܼܵܘܗܝ|
    block |ܘܐܲܝܟ ܕܲܠܛܲܒܼܥܵܐ ܐܲܪܡܝܼ ܐܸܢܘܿܢ ܥܲܠ ܪ̈ܓܼܫܲܝܗܘܿܢ ܀|
    block |܃ܒܗܵܠܹܝܢ ܐܸܡ݂ܲܪ ܕܢܸܕܲܥ ܥܵܠܡܵܐ ܕܬܲܠܡܝܼܕܲܝ̈ ܐ̄ܢܬܿܘܿܢ|
    block |ܒܚܘܼܒܵܐ ܘܫܲܝܢܵܐ ܕܲܡܚܵܘܿܝܬܿܘܿܬ ܚܲܕܼ ܨܹܝܕܼ ܚܲܒܼܪܹܗ ܀|
    block |܃ܢܸܒܼܥܸܐ ܡ̇ܕܹܝܢ ܐܸܢ ܐܝܼܬܼ ܗܵܠܹܝܢ ܒܕܼܵܪܲܢ ܥܲܣܩܵܐ|
    block |ܘܢܸܚܙܸܐ ܨܹܝܕܼ ܡܲܢ ܩܲܝܵܡ ܢܝܼܫܵܐ ܕܚܘܼܒܵܐ ܘܫܲܝܢܵܐ ܀|
    block |܃ܒܥܹܕܿܬܵܐ ܢܸܒܼܓܹܝܗ̇ ܠܗܵܕܹܐ ܒܥܵܬܵܐ ܕܚܘܼܒܵܐ ܘܫܲܝܢܵܐ|
    block |ܐܲܝܟܵܐ ܕܝܲܗ̣̄ܒܵܗ̇ ܗܵܘ̇ ܡܲܠܦܵܢܵܐ ܕܫܲܦܝܼܪ݁ܵܬܼܵܐ ܀|
    block |܃ܡ̣ܢ ܒܲܝܬܵܝܹ̈ܐ ܢܹܐܠܲܦ ܢܝܼܫܵܐ ܕܡ̇ܪܹܐ ܒܲܝܬܵܐ|
    block |ܕܗܸܢܘ̣ܿܢ ܝܵ̇ܕܼܥܝܼܢ ܠܡܸܚܢܵܐ ܫܲܦܝܼܪ ܠܫܲܦܝܼܪ̈ܵܬܼܵܐ ܀|
    block |܃ܓܠܵܝ ܠܲܢ ܥܹܕܿܬܵܐ ܠܐ̄ܪ̈ܵܙܹܐ ܕܝܼܠܸܦܬܿܝ ܡ̣ܢ ܡ̇ܟܼܘܿܪܹܟܼܝ|
    block |ܕܢܸܠܸܦ ܐܸܢܘܿܢ ܠܲܕܼܒܼܵܥܹ̇ܝܢ ܠܲܢ ܒܥܵܬܼܵܐ ܕܲܥܒܠܲܝܟܿܝܼ ܀|
    block |܃ܡܟܼܝܼܪܲܬܼ ܡܲܠܟܵܐ ܕܡܲܟܼܪܵܗ̇ ܡܲܠܟܵܐ ܒܕܸܒܼܚܵܐ ܕܦܲܓܼܪܹܗ|
    block |ܦܲܫܸܩܝ ܠܲܒܼܢܲܝ̈ܟܿܝ ܬܸܡܘܲܝ ܕܲܗܘ̤ܵܬܼ ܒܲܡܟܼܝܼܪܘܼܬܹܟܼܝ ܀|
    block |܃ܛܥ݂ܲܝܬܿܝ ܠܹܟܼܝ ܟܲܠܬܼܵܐ ܩܝܵܡܵܐ ܕܐܲܩܝܼܡܬܿܝ ܥܲܡ ܡ̇ܟܼܘܿܪܟܼܝ|
    block |ܘܕܲܓܸܿܠܬܿܝ ܐܸܢܘܿܢ ܠܕܵܫܢܹ̈ܐ ܕܪܘܼܚܵܐ ܕܝܲܗ̣̄ܒܼ ܠܹܟܼܝ ܒܚܘܼܒܹܿܗ ܀|
    block |܃ܒܕܼܵܫܢܹ̈ܐ ܫܒܼܝܼ̈ܚܹܐ ܘܚܲܝܠܹ̈ܐ ܕܚܝܼܠܹ̈ܐ ܝܲܩܪܹܟܼܝ ܡܲܠܟܵܐ|
    block |ܐܲܝܟܵܐ ܐܸܢܘܿܢ ܚܵܘܵܝ ܡܸܕܹܿܡ ܕܐܲܩܝܼܡ ܨܹܐܕܲܝܟܿܝ ܀|
    block |܃ܐܲܝܟܵܐ ܗ̄ܝܼ ܐܸܣܛܠܵܐ ܕܲܙܩܲܪ ܝܲܗ̣̄ܒܼ ܠܹܟܼܝ ܡ̣ܢ ܓܵܘܡܲܝܵ̈ܐ|
    block |ܐܸܨܛܲܐܝܲܬ̤ ܠܵܗ̇ ܒܨܵܐܬܼܵܐ ܣܢܝܼܬܼܵܐ ܕܲܫܟܼܝܼܪ݁ܵܬܹܟܼܝ ܀|
  block
    block |܃ܐܲܝܟܵܘ ܛܲܒܼܥܵܐ ܕܪܘܼܚ ܓܸܠܝܵܢܵܐ ܕܣܵܡ̣ ܠܹܟܼܝ ܒܐܝܼܕܲܝܟܿܝ̈|
    block |ܢܦ݂ܲܠ ܠܹܗ ܘܐܸܒܲܕܼ ܠܵܘ ܡ̣ܢ ܕܲܪܓܹܗ ܐܸܠܵܐ ܡܸܢܹܟܼܝ ܀|
    block |܃ܐܲܝܟܵܘ ܬܵܓܼܵܐ ܘܫܘܼܠܛܵܢ ܪܵܘܡ̇ܐ ܕܡܲܓܼܥܲܠ ܗ̄ܘ̣ܵܐ ܠܹܟܼܝ|
    block |ܠܲܝܬܵܘܗܝ ܨܸܐܕܲܝܟܿܝ ܒܲܕܼܠܵܐ ܩܵܘܝܼܬܿܝܼ ܒܚܘܼܒܵܐ ܨܹܐܕܼܵܘܗܝ ܀|
    block |܃ܡܲܢ ܒܲܙ ܥܘܼܬܼܪܹܟܼܝ ܩܲܢܝܲܬܼ ܥܘܼܬܼܪܵܐ ܐܲܠܵܗܵܝܵܐ|
    block |ܚܲܫܹ̈ܐ ܠܙܝܼܙܹ̈ܐ ܘܫܹ̈ܐܕܹܐ ܛܪ̈ܘܼܢܹܐ ܐܘܿܗ ܡ̇ܢ ܓܲܕܼܫܹܟܼܝ ܀|
    block |܃ܚܲܫܹ̈ܐ ܘܫܹܐܕܹ̈ܐ ܒܲܙܘܼܗܝ ܠܓܲܙܵܐ ܕܲܒܼܢܲܝ̈ ܥܹܕܿܬܵܐ|
    block |ܘܗܥܵܐ ܡܸܬܼܟܲܪܟܿܝܼܢ ܐܲܝܟ ܚܵܕܼܘܿܪܹ݁ܐ ܠܡܸܫܐܲܠ ܙܸܕܼܩܵܐ ܀|
    block |܃ܐܲܝܟ ܓܲܝܵܣܹ̈ܐ ܥܲܠ̣ܘ ܚܲܫܲܝ̈ܗܘܿܢ ܠܪܸ݁ܥܝܵܢܲܝܗܘܿܢ|
    block |ܘܚܲܠܸܨܘ ܐܸܢܘܿܢ ܘܠܵܐ ܢܵܕܼܘ ܘܐܲܪܓܸܿܫܘ ܒܬܲܚܠܘܼܨܲܝ̈ܗܘܿܢ ܀|
    block |܃ܒܫܸܢܬܼܵܐ ܕܥܵܘ̣ܠܵܐ ܛܒܲܥ̣ܘ ܙܵܘܥܲܝ̈ܗܘܿܢ ܥܲܡ ܪܸ̈ܓܼܫܲܝܗܘܿܢ|
    block |ܘܐܸܒܲܕܼܘ ܡܸܢܗܘܿܢ ܚܘܿܒܵܐ ܘܣܲܒܼܪܵܐ ܘܗܲܝܡܵܢܘܼܬܼܵܐ ܀|
    block |܃ܬܠܵܬܼܵܐ ܐܵܕܼܫܹ̈ܐ ܩܢܹܝܢ ܗ̄ܘ̣ܵܘ ܒܐܲܪܥܵܐ ܕܒܹܝܬܼ ܡܲܥܡܲܪܗܘܿܢ|
    block |ܘܐܵܘܒܸܿܕܼܘ ܐܸܢܘܿܢ ܒܠܵܐ ܝܼܕܲܥܬܼܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܠܲܝܬܿ ܕܲܡܗܲܝܡܸܢ ܠܲܝܬܿ ܕܲܡܣܲܒܲܪ ܐܵܦܠܵܐ ܕܡܲܚܸܒܼ|
    block |ܘܐܸܢ ܗܵܠܹܝܢ ܠܲܝܬܿ ܐܲܒܿܝܼܕܼ ܡܸܢܲܢ ܣܲܒܼܪܹܗ ܕܓܸܢܣܲܢ ܀|
    block |܃ܒܗܲܝܡܵܢܘܼܬܼܵܐ ܘܣܲܒܼܪܵܐ ܘܚܘܼܒܵܐ ܚܝܵܬ̤ ܡܝܼܬܼܘܼܬܲܢ|
    block |ܘܐܲܝܟܲܢ ܢܸܚܸܐ ܟܲܕܼ ܪܲܚܝܼܩܝܼܢ ܚܲܝܲܝ̈ܢ ܡܸܢܲܢ ܀|
    block |ܠܵܐ ܫܲܘܝܘܼܬܼܵܐ ܚ̣ܙܵܘ ܡܲܚܝܵܢܲܝ̈ܢ ܘܲܥܪܲܩܘ ܡܸܢܲܢ ܀|
    block |ܘܦܵܫ̣ܘ ܒܲܪܢܵܫܲܢ ܐܲܝܟ ܒܲܪܢܵܫܵܐ ܕܠܲܝܬܿ ܒܹܗ ܢܲܦܫܵܐ ܀|
    block |܃ܕܠܵܐ ܚܲܝܘܼܬܼܵܐ ܕܗܲܝܡܵܢܘܼܬܼܵܐ ܚܵܐܹ̇ܝܢ ܐ̄ܢܵܫܵܐ|
    block |ܘܒܸܠܥܵܕܼ ܣܲܒܼܪܵܐ ܘܚܘܼܒܵܐ ܪܵܕܹܝܢ ܒܣܘܼܥܪ̈ܵܢܲܝܗܘܿܢ ܀|
    block |܃ܢܸܟܼܠܵܐ ܕܠܸܒܿܗܘܿܢ ܣܲܕܼܩܹܗ ܠܢܲܚܬܵܐ ܕܗܲܝܡܵܢܘܼܬܼܵܐ|
    block |ܘܩܵܡ̣ܘ ܐܲܝܟ ܐܵܕܼܵܡ ܥܲܪܛܸܠܵܐܝܼܬܼ ܕܠܵܐ ܬܲܟܼܣܝܼܬܼܵܐ ܀|
    block |܃ܥܲܪܛܸܠ ܩܵܝ̇ܡܝܼܢ ܝܲܠ̈ܕܹܿܝܗ̇ ܕܥܹܕܿܬܵܐ ܕܠܵܐ ܢܲܟܼܦܘܼܬܼܵܐ|
    block |ܘܡܲܗܠܝܼܢ ܫܹܐܕܹ̈ܐ ܐܲܝܟ ܡ̇ܐ ܕܐܲܗܸܠܘ ܒܐܵܕܼܵܡ ܒܲܥܕܹܢ ܀|
    block |܃ܓܘܼܚܟܵܐ ܪܲܒܵܐ ܗܘ̤ܵܬܼ ܡܲܫܪܝܼܬܼܵܐ ܕܓܸܢܣܹܗ ܕܐܵܕܼܵܡ|
    block |ܘܗܵܢ̇ܘ ܓܘܼܚܟܵܐ ܕܒܼܵܬܲܪ ܚܲܝܲܝ̈ܢ ܡܝܼܬܼܢ ܒܲܚܛܝܼܬܼܵܐ ܀|
    block |܃ܚܛܝܼܬܼܵܐ ܘܡ̇ܘܬܵܐ ܠܒܼܝܼܟܼܝܼܢ ܗ̄ܘ̣ܵܘ ܠܲܢ ܐܲܝܟ ܡܸܫܟܵܢܵܐ|
    block |ܘܩܵܡ̣ ܚܲܕܼ ܡܸܢܲܢ ܘܡܲܫܟܸܿܢ ܦܲܓܼܪܹܗ ܘܚܲܪܲܪ ܦܲܓܼܪܲܢ ܀|
    block |܃ܒܲܡܠܸܐ ܙܲܒܼܢܵܐ ܡܲܫܟܸܿܢ ܦܲܓܼܪܹܗ ܠܵܘ ܟܠ ܟܠܹܗ|
    block |ܬܠܵܬܼܵܐ ܝܵܘܡܝܼ̈ܢ ܩܵܘܝܼ ܒܡܵܘܬܵܐ ܘܲܚ̣ܵܐ ܘܐܲܚܝܼ ܀|
    block |܃ܬܠܵܬܼܵܐ ܝܵܘܡܝܼ̈ܢ ܦܣ݂ܲܩ ܠܹܗ ܕܢܸܗܘ̤ܐ ܒܡܸܫܟܵܢܘܼܬܼܵܐ|
    block |ܘܲܦܢ̣ܵܐ ܘܢܲܣܒ̣ܵܗ̇ ܠܡܸܫܟܵܢܘܼܬܼܵܐ ܕܟܼܠܹܗ ܓܸܢܣܹܗ ܀|
    block |ܒܢܘܼܚܵܡ ܦܲܓܼܪܹܗ ܢܲܚܸܡ ܦܲܓܼܪܹ̈ܐ ܕܲܟܼܢܵܘܵܬܹ̈ܐ܃|
  block
    block |ܘܫܵܘܬܸܿܦ ܐܸܢܘܿܢ ܒܛܵܒܼܬܼܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܚܲܝܘܼܬܼ ܚܲܝܹ̈ܐ ܚܠ݂ܲܛ ܒܲܟܼܝܵܢܲܢ ܡܠܸܐ ܡܝܼܬܼܘܼܬܼܵܐ|
    block |ܘܲܪܦܲܬܼܘ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܒܡܵܝܘܿܬܼܘܼܬܲܢ ܀|
    block |܃ܒܗܵܠܹܝܢ ܚܲܝܹ̈ܐ ܚܝܵܬ̤ ܐ̄ܢܵܫܘܼܬܲܢ ܒܒܲܪ ܐ̄ܢܵܫܘܼܬܲܢ|
    block |ܘܗ̣ܦܟܲܬ̤ ܡܝܼܬܲܬ̤ ܒܐ̄ܢܵܫܵܝܵܬܼܵܐ ܐܲܝܟ ܕܲܒܼܩܲܕܼܡ̇ܐ ܀|
    block |܃ܡ̇ܘܬܵܐ ܥܦܝܼܦܵܐ ܡܝܼܬܼܘ ܡ̇ܝܘܿܬܹ̈ܐ ܒܗܵܢܵܐ ܙܲܒܼܢܵܐ|
    block |ܚܲܕܼ ܕܲܟܼܝܵܢܵܐ ܘܚܲܕܼ ܕܲܚܛܝܼܬܼܵܐ ܘܵܝܵܐ ܥܦܝܼܦܵܐ ܀|
    block |܃ܒܦܲܓܼܪܵܐ ܘܢܲܦܫܵܐ ܡ̇ܝ̇ܬܿܝܼܢ ܡܝܼܬܹ̈ܐ ܕܲܒܼܝ̈ܘܡ̇ܬܲܢ|
    block |ܘܠܲܝܬܿ ܕܲܒܼܛܝܼܠ ܠܹܗ ܥܲܠ ܢܘܼܚܵܡܵܐ ܕܒܲܬܼܘܵܬܼ ܢܲܦܫܵܐ ܀|
    block |܃ܬܘܵܬܼܵܐ ܕܢܲܦܫܵܐ ܡܢܲܚܡܵܐ ܠܦܲܓܼܪܹ݁ܐ ܘܲܠܗܲܕܵܡܹ̈ܐ|
    block |ܘܫܲܠܝܵܐ ܢܲܦܫܵܐ ܘܠܵܐ ܡܸܬܿܬܵܘܝܵܐ ܥܲܠ ܣܘܼܥܪ̈ܵܢܹܝܗ̇ ܀|
    block |܃ܘܵܝܠܹܟܼܝ ܢܲܦܫܵܐ ܘܝܲܬܿܝܼܪ ܘܵܝܠܹܟܼܝ ܢܲܦܫܵܐ ܕܟܼܵܗܢܹ̈ܐ|
    block |ܕܠܵܐ ܡܸܬܿܬܿܥܝܼܪܲܬܿܝ ܠܲܡܪܲܚܵܡܘܼ ܥܲܠ ܒܢܲܝ̈ ܓܸܢܣܹܟܼܝ ܀|
    block |܃ܟܵܗܢܹ̈ܐ ܢܼܬܿܠܘܼܢ ܕܝܼܢܵܐ ܥܦܝܼܦܵܐ ܕܗܵܠܹܝܢ ܡ̇ܘ̈ܬܹܿܐ|
    block |ܕܐܸܠܘܼ ܩܵܘܝܼܘ ܒܗܲܝܡܵܢܘܼܬܼܵܐ ܚܲܝ ܗ̄ܘ̣ܵܐ ܟܠܢܵܫ ܀|
    block |܃ܗܸܢܘ̣ܿܢ ܫܠܚ̣ܘܼܗ̇ ܠܗܲܝܡܵܢܘܼܬܼܵܐ ܢܵܚܬܵܐ ܪܓܼܝܼܓܼܵܐ|
    block |ܘܕܲܚܙ̣ܵܘ ܫܹܐܕܹ̈ܐ ܪܗܸܛܘ ܨܹܝܕܼ ܟܠܢܵܫ ܕܲܢܫܲܠܚܘܼܢܵܝܗܝ ܀|
    block |܃ܗܸܢܘܿܢ ܣܲܕܼܩܘܼܗܝ ܠܚܘܼܒܵܐ ܫܲܘܝܵܐ ܒܠܵܐ ܫܲܘܝܘܼܬܼܗܘܿܢ|
    block |ܘܗܸܢܘ̣ܿܢ ܦܲܣܩ̣ܘܼܗ̇ ܠܐܘܼܪܚܵܐ ܕܫܲܝܢܵܐ ܒܡܲܐܝܼܢܘܼܬܼܗܘܿܢ ܀|
    block |܃ܡܸܢܗܘܿܢ ܢܸܒܼܥܲܬ̤ ܡ̇ܝܘܿܬܼܘܼܬܼܵܐ ܒܚܲܝܘܼܬܼ ܚܲܝܲܝ̈ܢ|
    block |ܒܕܼܣܥ̇ܘ ܘܐܸܡܲܪܘ ܕܝܵܗܹ̇ܒܼ ܚܲܝܹ̈ܐ ܡܝܼܬܼ ܒܲܙܩܝܼܦܵܐ ܀|
    block |܃ܠܗܵܝ̇ ܚܲܝܘܼܬܼܵܐܕܝܸܗܒܲܬ̤ ܚܲܝܹ̈ܐ ܠܗܵܘ̇ ܕܐܲܚܝ̣ ܠܲܢ|
    block |ܡܡܝܼܬܼܝܼܢ ܟܵܗܢܹ̈ܐ ܒܓܼܘܼܕܵܦܲܝ̈ܗܘܿܢ ܕܲܕܼܠܵܐ ܢܵܡܘܿܣ ܀|
    block |܃ܗܵܢ ܓܘܼܕܵܦܵܐ ܕܲܠܚܵܗ̇ ܠܐܲܪܥܵܐ ܘܲܠܥܵܡܘܿܪܹ̈ܝܗ̇|
    block |ܘܗܵܐ ܙܩܝܼܦ ܟܠܢܵܫ ܥܲܠ ܡܲܢ ܕܐܸܡܲܪ ܕܚܲܝܵܐ ܠܵܐ ܡܝܼܬܼ ܀|
    block |܃ܡ̇ܘܬܵܐ ܥܦܝܼܦܵܐ ܡܡܝܼܬܼ ܠܲܟܼܢܵܬܹܗ ܡܡܝܼܬܼ ܠܐܲܠܵܗܵܐ|
    block |ܐܸܢ ܠܵܐ ܡ̇ܘܕܹܿܐ ܐܲܝܟ ܬܵܘܕܿܝܼܬܼܵܐ ܕܗܲܦܟܵܝܘܼܬܹܗ ܀|
    block |܃ܐܵܪܵܐ ܣܲܟܼܠܵܐ ܐܲܝܟܵܐ ܚܙ̣ܵܐ ܠܵܟ ܐܝܼܬܼܝܵܐ ܕܡ̇ܐܹ̇ܬܼ|
    block |ܘܡܲܢ̣ܘܼ ܐܲܠܦܵܟ ܕܬܸܩܛܘܿܠ ܚܲܒܼܪܵܟ ܕܠܵܐ ܩܵܛܹ̇ܠ ܠܵܟ ܀|
    block |܃ܩܛܝܼܠ ܒܲܚܛܵܗܵܘ̈ܗܝ ܠܡܵܢ ܩܵܛܹ̇ܠ ܐܲܢ̄ܬܿ ܠܲܕܼܠܵܐ ܡ̇ܐܹܬܼ|
    block |ܫܢܝܵܐ ܒܚܘܼܬܼܪܵܐ ܠܡܵܢ ܡܸܫܬܿܢܹܝܬܿ ܠܡܸܚܪܲܒܼ ܚܲܒܼܪ̈ܲܝܟ ܀|
    block |܃ܚܲܪܒܵܐ ܕܣܲܟܼܠܹ̈ܐ ܪ̈ܵܕܼܦܲܝ ܫܲܝܢܵܐ ܫܸܠܛܲܬ̤ ܒܐܲܪܥܵܐ|
    block |ܘܗܵܐ ܚܵܪܒܵܐ ܠܹܗ ܠܥܵܠܡܵܐ ܒܣܲܝܦܵܐ ܕܡ̇ܝܘܿܬܼܘܼܬܼܵܐ ܀|
    block |܃ܣܲܝܦܵܐ ܕܚܲܫܹ̈ܐ ܛܥܝܼܢ ܡܲܚܫܵܢܵܐ ܒܪܹܫ ܠܸܫܵܢܹܗ|
    block |ܘܚܵܪܹܒܼ ܣܸܕܼܪܹ̈ܐ ܕܠܵܐ ܫܵܠ̇ܡܝܼܢ ܠܹܗ ܒܚܵܫܘܿܫܘܼܬܼܵܐ ܀|
    block |ܩܪܵܒܼܵܐ ܚܲܕܼܬܼܵܐ ܕܚܵܫܘܿܫܘܼܬܼܵܐ ܦܓܲܠ ܒܝܼ ܗܵܫܵܐ܃|
  block
    block |ܘܗܵܐ ܡܓܲܪܸܓܼ ܠܝܼ ܕܐܸܫܕܹܿܐ ܡܸܠܲܝ̈ ܒܲܡܥܲܬܿܕܼܵܢܵܘ̈ܗܝ ܀|
    block |܃ܡܸܠܹ̈ܐ ܪܓܼܝܼܓܼ ܐ̄ܢܵܐ ܕܐܸܫܕܹܿܐ ܒܣܸܪܹ̈ܐ ܕܲܡܥܲܬܿܕܵܢܵܘ̈ܗܝ|
    block |ܕܛܵܟ ܢܸܬܼܒܲܕܿܪܘܼܢ ܡ̣ܢ ܐܵܘܝܘܼܬܼܵܐ ܕܚܵܫܘܿܫܘܿܬܼܵܐ ܀|
    block |܃ܗܝ̤ ܟܬܼܝܼܫܘܼܬܼܗܘܿܢ ܠܵܐ ܫܵܒܼܩܵܐ ܠܝܼ ܕܐܲܗܡܸܐ ܡܸܢܗܘܿܢ|
    block |ܘܗ̤ܝ ܥܵܨ̇ܝܵܐ ܠܝܼ ܕܐܸܚܠܘܿܛ ܫܸܡܗܘܿܢ ܒܟܼܠܗܘܿܢ ܫܲܪ̈ܒܲܝ ܀|
    block |܃ܒܫܲܪܒܵܐ ܕܚܲܫܹ̈ܐ ܕܚܵܫܘܿܫܘܼܬܲܢ ܚܸܙܩܲܬ̤ ܡܸܠܲܬܼܝ|
    block |ܫܸܡܥܹ̇̄ܬܼ ܚܲܫܵܐ ܘܚܸܠܛܹ̇ܬܼ ܫܲܪܒܹܿܗ ܒܫܲܪܒܵܐ ܕܚܲܫܲܝ̈ܢ ܀|
    block |܃ܒܚܲܫܲܝ̈ܢ ܚܸܫܹ̇ܬܼ ܘܪܲܟܿܒܹܬܼ ܡܸܠܹ̈ܐ ܕܡܲܠ̈ܝܵܢ ܚܲܫܹ̈ܐ|
    block |ܘܲܦܓܲܥ ܠܹܗ ܒܝܼ ܫܲܪܒܵܐ ܕܚܲܫܵܐ ܕܪܲܒܿ ܡ̣ܢ ܚܲܫܹ̈ܐ ܀|
    block |܃ܒܝܼܫܹ̈ܐ ܢܲܬܼܦܲܢܝ ܚܲܫܵܐ ܪܲܒܵܐ ܕܥܲܠ ܥܵܒܼܘܿܕܼܵܐ|
    block |ܘܫܸܒܼܩܹ̇ܬܼ ܕܐܸܬܼܢܸܐ ܚܲܫܝ̈ ܢܲܦܲܫܲܢ ܘܬܸܡܗܹܬܼ ܠܝܼ ܒܹܗ ܀|
    block |܃ܬܸܡܗܵܐ ܐܲܚܕܲܢܝ ܥܲܠ ܗܵܢ ܚܲܫܵܐ ܕܒܲܐܠܵܗܘܼܬܼܵܐ|
    block |ܘܲܙܥܲܪ̣ ܠܹܗ ܒܝܼ ܪܸܢܝܵܐ ܕܚܲܫܲܝ̈ܢ ܒܦܸܚܡܵܐ ܕܝܼܠܹܗ ܀|
    block |܃ܟܒܲܪ ܕܹܝܢ ܥܝܵܪܬܹܿܗ ܕܗܵܢܵܐ ܚܲܫܵܐ ܡܸܬܿܬܲܒܼܥܝܼܢܲܢ|
    block |ܥܲܠ ܗܵܝ̇ ܬܲܩܝܼܦ ܩܪܵܒܼܵܐ ܕܥܲܡܲܡ ܡ̣ܢ ܟܠ ܙܲܒܼܢܝܼ̈ܢ ܀|
    block |܃ܟܒܲܪ ܗܘ̤ ܨܲܥܪܵܐ ܕܚܵܫܘܿܫܘܼܬܼܵܐ ܕܛܵܫܘ ܒܐܝܼܬܼܘܼܬܼܵܐ|
    block |ܗܘ̤ ܡܣܲܪܗܸܒܼ ܠܹܗ ܠܟܲܦܢܵܐ ܘܫܸܒܼܝܵܐ ܥܲܠ ܢܲܦܫܵܬܲܢ ܀|
    block |܃ܟܒܲܪ ܓܘܼܕܵܦܵܐ ܕܛܵܠܘܿܡܘܼܬܼܵܐ ܕܦܲܓܼܪܵܐ ܕܡܸܢܲܢ|
    block |܃ܡܥܝܼܪ ܟܘܼܪ̈ܗܵܢܹܐ ܘܡܲܒܲܥ ܟܹܐܒܹ̈ܐ ܥܲܠ ܗܲܕܵܡܲܝܼ̈ܢ|
    block |܃ܟܒܲܪ ܡܘܼܙܵܓܼܵܐ ܕܥܵܛܹ̇ܐ ܟܝܵܢܹ̈ܐ ܚܲܕܼ ܒܲܐ̄ܚܪܹܢܵܐ|
    block |ܗܘ̤ ܥܵܒܹ̇ܕܼ ܠܹܗ ܠܫܘܼܚܠܵܦ ܙܲܒܼܢܹ̈ܐ ܕܠܵܐ ܢܸܬܿܛܲܟܲܣ ܀|
    block |܃ܟܒܲܪ ܨܘܿܚ̈ܝܵܬܼܵܐ ܕܨܲܚܝܼܘ ܣܲܟܼܠܹ̈ܐ ܠܝܵܕܼܥܲܝ̈ ܩܘܼܫܬܵܐ|
    block |ܗܸܢܹܝܢ ܐܸܢܹܝܢ ܕܲܡ̈ܢܲܕܿܕܼܵܢ ܠܲܢ ܒܟܼܠ ܐܸܣܟܹܿܡܝܼ̈ܢ ܀|
    block |܃ܕܡ̇ܐ ܙܲܟܵܝܵܐ ܕܐܸܫܲܕܼܘ ܥܲܛܠܹ̈ܐ ܡܲܪܲܚܵܐܝܼܬܼ|
    block |ܗܘ̤ ܡܚܲܦܸܛ ܠܹܗ ܠܡܵܘܬܵܐ ܕܢܸܒܲܪ ܩܲܠܝܼܠܵܐܝܼܬܼ ܀|
    block |܃ܛܢܵܢܵܐ ܣܲܟܼܠܵܐ ܕܛܲܢ̣ܘ ܗܸܕܼܝܘܿܛܹ̈ܐ ܒܣܲܟܿܘܼܠܬܼܵܢܹ̈ܐ|
    block |ܗܘ̤ ܡܥܝܪܼ ܪܘܼܓܼܙܵܐ ܘܡܲܒܲܥ ܚܸܡܬܼܵܐ ܘܡܲܝܬܸܿܐ ܩܲܡܨܵܐ ܀|
    block |܃ܗܵܐܠܹܝܢ ܕܲܠܚܵܝ̈ܗܘܿܢ ܠܫܲܝܢܵܐ ܠܪܲܓܿܝܼܙܘܼܬܲܢ|
    block |ܘܗܵܐ ܫܓܼܝܼܫ ܥܵܠܡܵܐ ܒܲܕܼܡܘܼܬܼܝܲܡܵܐ ܒܝܲܕܼ ܡܲܚܫܘܼܠܹ̈ܐ ܀|
    block |܃ܚܲܫܹ̈ܐ ܩܫܲܝܵ̈ܐ ܢܵܩ̇ܫܝܼܢ ܠܐܸܠܦܵܐ ܕܡ̇ܝܘܿܬܼܘܼܬܲܢ|
    block |ܘܠܲܝܬܿ ܡܲܠܵܚܵܐ ܕܝܵ̇ܕܲܥ ܦܘܼܪ̈ܣܹܐ ܕܲܠܡܹܐܝܢ ܫܲܝܢܵܐ ܀|
    block |܃ܒܒܹܝܬܼ ܡܲܚܫܘܼܠܹ̈ܐ ܕܠܵܐ ܝܼܕܲܥܬܼܵܐ ܩܵܐܹ̇ܡ ܓܸܢܣܲܢ|
    block |ܘܠܲܝܬ ܒܹܗ ܒܓܸܢܣܲܢ ܩܹܘܒܲܪܢܹܝܛܵܐ ܡܫܲܠܸܐ ܪܘܼܓܼܙܵܐ ܀|
    block |܃ܠܲܝܬܿ ܕܲܡܫܲܝܸܢ ܪܘܼܓܼܙܵܐ ܕܚܲܫܹ̈ܐ ܕܠܘܼܩܒܲܠ ܐ̄ܢܵܫܵܐ|
    block |ܘܠܲܝܬܿ ܕܲܡܪܲܟܸܿܟ ܟܹܐܒܼܵܐ ܩܲܫܝܵܐ ܕܚܸܡܬܼܵܐ ܩܫܝܼܬܼܵܐ ܀|
    block |܃ܒܚܸܡܬܼܵܐ ܩܫܝܼܬܼܵܐ ܠܚܝܼܡܝܼܢ ܐ̄ܢܵܫܵܐ ܠܲܒܼܢܲܝ̈ܢܵܫܵܐ|
    block |ܘܗܵܘ̇ ܡܸܫܬܲܒܲܚ ܕܝܵ̇ܕܲܥ ܦܘܼܪ̈ܣܹܐ ܠܡܸܓܼܡܲܪ ܪܘܼܓܼܙܹܗ ܀|
  block
    block |܃ܒܢܸܟܼܠܵܐ ܢܵܨ̇ܚܝܼܢ ܐܵܦ ܡܸܬܼܩܲܠܣܝܼܢ ܢܲܟܿܘܼܠܬܼܵܢܹ̈ܐ|
    block |ܘܕܲܨܢܝܼܥ ܣܲܓܿܝܼ ܡܝܲܩܲܪ ܣܲܓܿܝܼ ܒܹܝܬܼ ܟܲܕܵܒܹ̈ܿܐ ܀|
    block |܃ܙܹܐܦܵܐ ܡܲܨܠܲܚ ܛܵܒܼ ܡ̣ܢ ܩܘܼܫܬܵܐ ܒܙܲܒܼܢܲܢ ܒܝܼܫܵܐ|
    block |ܘܟܲܕܵܒܼܘܼܬܼܵܐ ܪܚܝܼܡܵܐ ܝܲܬܿܝܼܪ ܡ̣ܢ ܟܹܐܢܘܼܬܼܵܐ ܀|
    block |܃ܠܲܝܬܿ ܟܹܐܢܘܼܬܼܵܐ ܘܠܵܐ ܟܠ ܟܠܹܗ ܘܠܵܐ ܒܚܲܕܼ ܬܸܓܼܡܵܐ|
    block |ܕܐܵܦ ܫܲܪܝܼܪܹ̈ܐ ܠܵܐ ܫܲܪܝܼܪܝܼܢ ܠܦܘܼܬܼ ܕܲܣܒܼܝܼܪܝܼܢ ܀|
    block |܃ܫܸܓܼܡܵܐ ܕܵܒܲܪ ܠܟܼܠܗܘܿܢ ܬܸܓܼܡܹ̈ܐ ܛܵܒܹ̈ܐ ܘܒܼܝܼܫܹ̈ܐ|
    block |ܐܵܦ ܗ̤ܝ ܛܵܒܼܬܼܵܐ ܡܙܝܼܓܼܵܐ ܗ̄ܝ ܒܝܼܫܬܵܐ ܥܲܡ ܛܵܒܼܘܼܬܼܵܗ̇ ܀|
    block |܃ܠܲܝܬܿ ܒܲܫܪܵܪܵܐ ܫܪܵܪܵܐ ܕܲܕܟܸܐ ܡ̣ܢ ܟܘܼ̈ܬܼܡ̇ܬܼܵܐ|
    block |ܟܲܕܼ ܠܲܝܬܼܿ ܐ̄ܢܵܫܵܐ ܕܠܵܘ ܒܲܪ ܐ̄ܢܵܫܵܐ ܗ̄ܘ̣ ܘܚܲܫܵܘ̈ܗܝ ܥܲܡܹܗ ܀|
    block |܃ܒܚܲܫܹ̈ܐ ܡܟܲܬܿܡ ܟܠܹܗ ܓܸܢܣܵܐ ܐܵܕܼܵܡ̇ܝܵܐ|
    block |ܘܐܲܝܢܵܘ ܐܵܕܼܵܡ ܕܠܵܘ ܐܲܕܿܡܬܼܵܐ ܗ̄ܘ̣ ܪܘܼܕܵܒܼ ܦܲܓܼܪܹܗ ܀|
    block |܃ܚܲܕܼ ܗ̄ܘ̣ ܐܵܕܼܵܡ ܕܠܵܐ ܐܸܬܼܟܲܬܲܡ ܒܐܵܕܼܵܡ̇ܬܹ̈ܗ|
    block |ܗܵܘ̇ ܕܲܫܓܼܝܼܫܝܼܢ ܣܲܟܼܠܹ̈ܐ ܒܫܲܪܒܵܐ ܕܦܲܓܼܪܵܢܘܼܬܹܗ ܀|
    block |܃ܚܲܕܼ ܗ̄ܘ̣ ܕܚܲܣܢܹ̣ܗ ܠܩܹܐܪܣܵܐ ܩܲܫܝܵܐ ܕܚܵܫܘܿܫܘܼܬܼܵܐ|
    block |ܗܵܘ̇ ܕܲܒܼܚܲܫܹܗ ܡܲܚܝܼܢ ܥܲܛܠܹ̈ܐ ܠܠܵܐ ܚܵܫܘܿܫܵܐ ܀|
    block |܃ܚܲܕܼ ܗ̄ܘ̣ ܕܲܙܟܼܵܐ ܘܣܵܗܹ̇ܕܼ ܦܘܼܡܹܗ ܕܗܘ̤ܝܘܼ ܕܲܙܟܼܵܐ|
    block |ܡ̇ܕܹܝܢ ܓܼܠܝܵܐ ܗ̄ܝܼ ܕܠܲܝܬܿ ܙܲܟܝܵܐ ܐܸܠܵܐ ܐܸܢ ܚܲܕܼ ܀|
    block |܃ܠܲܝܬܿ ܙܲܟܸܝܵܐ ܘܝܲܬܼܝܼܪܵܐܝܼܬܼ ܒܗܵܢܵܐ ܙܲܒܼܢܵܐ|
    block |ܕܙܲܒܿܢܵܗ̇ ܟܠܢܵܫ ܠܫܲܪܝܼܪܘܼܬܼܵܐ ܒܡܲܣܲܒ ܒܐܲܦܹ̈ܐ ܀|
    block |܃ܒܡܲܣܲܒܼ ܒܐܲܦܹ̈ܐ ܩܵܐܹ̇ܡ ܟܠܢܵܫ ܒܐܲܦܲܝ̈ ܚܲܒܼܪܹܗ|
    block |ܘܐܲܝܟ ܛܼܠܵܠܵܐ ܥܸܵܒܼܪ̈ܵܢ ܥܵܒܼܪ̈ܵܢ ܡܸܠܹ̈ܐ ܕܠܵܐ ܣܘܼܥܪ̈ܵܢܹܐ ܀|
    block |܃ܡܸܠܹ̈ܐ ܡܙ̇ܘܸܕܼ ܪܵܚܡܵܐ ܠܪܵܚܡܹܗ ܘܚܲܒܼܪܵܐ ܠܚܲܒܼܪܹܗ|
    block |ܫܠܵܡ ܠܝܼ ܫܠܵܡ ܠܵܟ ܘܠܲܝܬܿ ܣܘܼܥܪܵܢܵܐ ܕܐܝܼܬܼ ܒܹܗ ܫܠܵܡܵܐ ܀|
    block |܃ܒܦܘܼܡ̇ܐ ܒܲܚܚܘܿܕܼ ܡܫܲܠܸܡ ܦܘܼܡ̇ܐ ܠܦܘܼܡ̇ܐ ܟܢܵܬܹܗ|
    block |ܘܗܵܘܢܵܐ ܠܵܐ ܪܓܼܝܼܫ ܕܐܸܡܲܬܼܝ ܫܲܠܸܡ ܦܘܼܡ̇ܐ ܠܦܘܼܡ̇ܐ ܀|
    block |܃ܗܵܟܲܢ ܐܝܼܬܼܵܘܗܝ ܚܘܼܒܵܐ ܒܕܼܵܪܲܢ ܢܲܟܿܘܼܠܬܼܵܢܵܐ|
    block |ܘܲܢܟܼܝܼܠܵܐܝܼܬܼ ܫܵܪܹܐ ܘܚܵܙܹ̇ܩ ܒܟܼܠ ܣܘܼܥܪ݁ܵܢܝܼܢ ܀|
    block |܃ܒܗܵܕܹܐ ܐܵܬ̇ܐ ܕܨܵܪܲܬ̤ ܡܸܠܲܬܼܝ ܨܹܝܕܼ ܕܘܼܒܵܪܲܢ|
    block |ܘܛܵܟ ܠܵܐ ܣܸܦܩܲܬ̤ ܠܲܡܕܲܡ̇ܘ ܕܘܼܡܝܵܐ ܠܕܼܘܼܡܝܵܐ ܀|
    block |܃ܠܲܝܬܿ ܨܲܝܵܪܵܐ ܕܣܵܦܹ̇ܩ ܕܲܢܨܘܼܪ ܕܘܼܡܝܹܗ ܕܥܵܘ̣ܠܲܢ|
    block |ܒܲܕܼܣܲܓܿܝܼ̈ܐܵܢ ܙܢܲܝ̈ ܒܝܼܫܵܬܹ̈ܗ ܡ̣ܢ ܣܲܡܡܵܢܵܘ̈ܗܝ ܀|
    block |܃ܠܵܐ ܡܸܬܼܡܲܢ̈ܝܵܢ ܐܘܼ ܡ̇ܢ̈ܘܵܬܼܵܐ ܕܲܫܟܼܝܼܪ̈ܵܬܲܢ|
    block |ܒܲܕܼܠܲܝܬܿ ܣܵܦܪܵܐ ܕܢܹܐܚܘܿܕܼ ܣܵܟܼܗܹܝܢ ܒܓܼܵܘ ܨܸܒܼܥܵܬܹ̈ܗ ܀|
    block |܃ܒܨܝܼܪܵܐ ܐܝܼܕܼܵܐ ܕܬܹܐܚܘܿܕܼ ܩܸܫܬܹܿܗ ܕܕܼܵܪܲܢ ܒܝܼܫܵܐ|
    block |ܘܲܡܚܝܼܠ ܦܘܼܡ̇ܐ ܕܢܸܬܼܢܸܐ ܡܸܠܹ̈ܐ ܕܟܲܕܵܒܼܘܼܬܹܗ ܀|
    block |ܟܲܕܵܒܼܘܼܬܼܵܐ ܡܲܠ݁̈ܝܵܢ ܡܸܠܹ̈ܐ ܕܠܵܐ ܣܘܼܥܪ̈ܵܢܝܼܢ܃|
  block
    block |ܘܲܕܼܠܵܐ ܡܟܲܕܸܿܒܼ ܠܵܐ ܡܸܬܼܐܲܫܪܵܐ ܟܲܕܵܒܼܘܼܬܹܗ ܀|
    block |܃ܚܣܵܡܵܐ ܘܚܘܼܪܵܐ ܠܒܼܝܼܫܝܼܢ ܢܘܼܡܹܐ ܕܟܼܠ ܐܲܬܼܪ̈ܵܘܵܢ|
    block |ܘܠܲܝܬܿ ܣܘܼܥܪܵܢܵܐ ܕܠܵܐ ܒܹܗ ܐܸܢܘܿܢ ܘܗܘ̤ ܨܹܐܕܲܝܗܘܿܢ ܀|
    block |܃ܚܲܪܡ̇ܢܵܐ ܚܵܙ̇ܩܝܼܢ ܘܫܵܪܹܝܢ ܒܣܘܼܥܪ݁ܵܢܲܝܗܘܿܢ|
    block |ܘܐܲܝܟ ܨܸܒܼܝܵܢܗܘܿܢ ܨܵܒܹ̇ܝܢ ܕܲܢܩܘܼܡ ܥܵܠܡܵܐ ܘܥܲܡܠܹܐ ܀|
    block |܃ܒܚܘܼܬܼܪܵܐ ܣܵܥܲ݁ܪ ܚܬܝܼܪ ܪܸܥܝܵܢܵܐ ܐܲܝܕܵܐ ܕܣܵܥ̇ܲܪ|
    block |ܘܚܵܣܘܿܡܘܼܬܼܵܐ ܡܠܸܐ ܚܲܣܵܡܵܐ ܠܘܼܩܒܲܠ ܟܠܢܵܫ ܀|
    block |܃ܬܪܹܝܢ ܐܲܪ̈ܝܵܘܵܢ ܒܲܥܪܝܼܪ݁ܵܝܹܐ ܫܪܹܝܢ ܥܲܡ ܐ̄ܢܵܫܵܐ|
    block |ܘܠܵܐ ܐ̄ܢܵܫ ܝܵ̇ܕܲܥ ܕܲܢܚܘܼܪ ܫܲܦܝܼܪ ܒܣܘܼܪ̈ܚܵܢܲܝܗܘܿܢ ܀|
    block |܃ܚܒܼܵܠܵܐ ܪܲܒܵܐ ܥܒ݂ܲܕܼܘ ܒܲܒܼܪܝܼܬܼܵܐ ܘܬܼܘܼܒܼ ܥܵܒܼ̇ܕܿܝܼܢ ܒܵܗ̇|
    block |ܘܠܲܝܬܿ ܕܡܸܬܼܒܲܝܲܢ ܘܪܵܢܹ̇ܐ ܘܚܵܐܹ̇ܫ ܥܲܠ ܚܘܼܒܵܠܗܘܿܢ ܀|
    block |܃ܒܲܥܪܝܼܪܵܐܝܼܬܼ ܢܵܗ̇ܡܝܼܢ ܟܠܢܵܫ ܒܚܘܼܒܵܠܲܝ̈ܗܘܿܢ|
    block |ܘܙܵܝܥ̇ܝܼܬ ܘܢܵܝ̇ܕܲܝܼܢ ܒܲܝܢܵܬܼ ܐ̄ܢܵܫܵܐ ܐܲܝܟ ܚܲܝ̈ܘܵܬܼܵܐ ܀|
    block |܃ܠܵܐ ܚܝܼܠ ܩܵܠܵܐ ܕܐܲܪ̈ܝܵܘܵܬܼܵܐ ܥܲܠ ܚܲܝ̈ܘܵܬܼܵܐ|
    block |ܐܲܝܟ ܕܲܕܚܝܼܠܝܼܢ ܚܣܵܡܵܐ ܘܚܘܼܬܼܪܵܐ ܥܲܠ ܐ̄ܢܵܫܵܘܼܬܼܵܐ ܀|
    block |܃ܠܵܐ ܣܲܓܸܿܦܬܼܵܗ̇ ܚܲܝܘܲܬܼ ܫܸܢܵܐ ܠܚܲܝܘܲܬܼ ܫܸܢܵܐ|
    block |ܐܲܝܟ ܣܘܼܓܼܦܵܢܹ̈ܐ ܕܣܲܓܸܿܦܘ ܐ̄ܢܵܫܵܐ ܠܲܒܼܢܲܝ̈ܢܵܫܵܐ ܀|
    block |܃ܠܵܐ ܐܸܬܼܢܲܟܲܝܲܬ̤ ܬܘܼܒܼ ܦܵܪܲܚܬܼܵܐ ܡ̣ܢ ܦܵܪܲܚܬܼܵܐ|
    block |ܐܲܝܟ ܢܸܟܼܝܵܢܵܐ ܕܐܲܟܿܝܼܘ ܪ̈ܵܚܡܹܐ ܠܚܒܿܝܼܒܲܝ̈ܗܘܿܢ ܀|
    block |܃ܡܝܲܬܲܪ ܫܲܝܢܵܐ ܕܠܵܐ ܡܲܠܵܠܹ̈ܐ ܡ̣ܢ ܕܲܡܠܝܼܠܹ̈ܐ|
    block |ܘܲܢܛܝܼܪ ܚܘܼܒܵܐ ܒܲܟܼܝܵܢܲܝ̈ܗܘܿܢ ܛܵܒܼ ܡ̣ܢ ܨܹܐܕܲܝܢ ܀|
    block |܃ܒܸܕܼܝܵܐ ܡܲܠܝܵܐ ܡܸܠܬܼܵܐ ܕܐܸܡ̇ܪܹܬܼ ܐܸܢ ܫܲܪܝܼܪܵܐ|
    block |ܕܲܒܼܫܲܬܼܿܝܼܩܹ̈ܐ ܩܲܝܵܡ ܚܘܼܒܵܐ ܘܒܲܢ ܠܵܐ ܐܝܼܬܼܵܘܗܝ ܀|
    block |܃ܘܬܼܘܼܒܼ ܢܸܬܼܒܲܝܲܢ ܒܡܸܠܬܼܵܐ ܕܲܥܠܲܝܢ ܘܐܵܦܸܢ ܗܵܫܵܐ|
    block |ܘܢܲܥܸܠ ܚܲܫܹ̈ܐ ܥܲܠ ܣܘܼܥܪ݁ܵܢܹܐ ܕܚܵܫܘܿܫܘܼܬܲܢ ܀|
    block |܃ܒܚܲܫܵܐ ܢܸܒܼܣܘܿܪ ܠܚܲܫܲܝ̈ ܢܲܦܫܲܢ ܘܡܘܿܡܲܝ̈ ܦܲܓܼܪܲܢ|
    block |ܘܛ̇ܟ ܢܸܬܼܐܲܣܸܐ ܡ̣ܢ ܚܵܘ̈ܒܵܬܼܵܐ ܕܦܲܓܼܪܵܐ ܘܢܲܦܫܑܵܐ ܀|
    block |܃ܒܟܹܐܢܘܼ ܢܹܐܡܲܪ ܕܝܼܢܵܐ ܟܹܐܢܵܐ ܥܲܡ ܪܸܥܝܵܢܲܢ|
    block |ܕܸܟܼܒܲܪ ܢܸܓܼܗܸܐ ܡ̣ܢ ܗܵܘ̇ ܕܝܼܢܵܐ ܕܠܵܐ ܫܘܼܠܵܡܵܐ ܀|
    block |܃ܕܝܼܢܵܐ ܕܢܲܦܫܲܢ ܟܬܼܝܼܒܼ ܕܲܡܒܲܛܸܠ ܕܝܼܢܵܐ ܕܲܥܬܼܝܼܕܼ|
    block |ܡ̇ܕܹܝܢ ܝܲܨܪܲܢ ܠܒܼܝܼܟ ܒܹܝܬܼ ܕܝܼܢܵܐ ܕܲܬܼܢܵܢ ܘܕܲܠܗܲܠ ܀|
    block |܃ܬܵܐ ܒܲܪܢܵܫܵܐ ܡܲܠܟܵܐ ܕܐܲܚܝܼܕܼ ܬܪܹܝܢ ܒܹܝܬܼ ܕܝܼܢܹ̈ܐ|
    block |ܫܪܝܼ ܣܘܼܥܪ̈ܵܢܲܝܟ ܘܚܲܪܲܪ ܢܲܦܫܵܟ ܡ̣ܢ ܥܸܕܼܠܵܝܵܐ ܀|
    block |܃ܒܕܼܝܼܢܵܐ ܕܲܢܼܢܵܢ ܚܲܝܸܒܼ ܐܲܢ̄ܬܿ ܠܵܟ ܐܲܝܟ ܨܼܒܼܝܵܢܵܟ|
    block |ܕܠܵܐ ܬܸܬܼܚܲܝܲܒܼ ܒܕܼܝܼܢܵܐ ܕܠܲܝܬܿ ܒܹܗ ܨܸܒܼܝܵܢ ܢܲܦܫܵܟ ܀|
block |ܥܲܠ ܡܲܥܡܘܿܕܼܝܼܬܼܵܐ|
  block
    block |ܥܲܠ ܡܲܥܡܘܿܕܼܝܼܬܼܵܐ|
  block
    block |ܡܐܡܪܐ ܕܥܣܪܝܢ ܘܬܪܝܢ|
    block |ܥܲܠ ܡܲܥܡܘܿܕܼܝܼܬܼܵܐ|
    block |ܥܘܼܢܵܝܵܐ|
    block |ܒܪܝܼܟ ܡܲܒܿܘܼܥܵܐ ܕܲܪܕܼܵܐ ܥܲܠ ܝܘܿܪܕܿܢܵܢ܃ ܘܐܸܫܬܼܝܼ ܐܵܕܼܵܡ ܘܥܸܒܼܪܲܬ̤|
    block |܃ܨܲܗܝܘܼܬܹܗ܃ ܐܲܚܲܝ̈|
  block
    block |܃ܡܲܢ̣ܘ ܣܵܦܹ̇ܩ ܕܢܸܦܪܘܿܥ ܚܘܼܒܵܐ ܠܡܲܬܼܩܸܢ ܟܠܵܐ|
    block |ܕܐܸܬܼܵܐ ܒܚܘܼܒܹܿܗ ܕܢܵܘܠܸܕܼ ܐ̄ܢܵܫܵܐ ܪܘܼܚܵܢܵܐܝܼܬܼ ܀|
    block |܃ܙܥܘܿܪ ܗ̄ܘ̣ ܦܘܼܡ̇ܐ ܘܥܘܼܡܩܵܐ ܕܢܵܘܕܸܿܐ ܥܲܡܲܢ|
    block |ܠܚܹܝܠ ܒܵܪܘܿܝܵܐ ܕܚܲܕܸܿܬܼ ܨܲܠܡܲܢ ܘܲܥ̣ܛܵܐ ܥܵܘ̣ܠܲܢ ܀|
    block |܃ܐܲܝܟ ܕܲܒܼܟܼܘܼܪܵܐ ܢܲܣܟܹܿܗ ܠܨܲܠܡܲܢ ܒܡܲܥܡܘܿܕܼܝܼܬܼܵܐ|
    block |ܘܲܚܠܵܦ ܡܸܕܼܪܲܢ ܥܲܒܼܕܲܢ ܕܲܗܒܼܵܐ ܪܘܼܚܵܢܵܝܵܐ ܀|
    block |܃ܪܘܼܚܵܢܵܐܝܼܬܼ ܨܒܼܵܐ ܕܲܢܨܘܼܪܲܢ ܕܠܵܐ ܣܲܡܡܵܢܹ̈ܐ|
    block |ܕܠܵܐ ܬܘܼܒܼ ܬܸܫܚܲܬܼ ܦܲܐܝܘܼܬܼ ܨܲܠܡܵܢ ܒܡܵܝܘܿܬܼܘܼܬܼܵܐ ܀|
    block |܃ܐܘܿ ܨܲܝܵܪܵܐ ܕܨܵܐܲܪ ܨܲܠܡܹ̈ܐ ܒܕܲܦܵܐ ܕܡܲܝܵ̈ܐ|
    block |ܘܠܵܐ ܡܸܬܼܥܵܘܟܼܵܐ ܐܘܼܡܵܢܘܼܬܹܗ ܡ̣ܢ ܕܲܠܩܘܼܒܼܠܵܐ ܀|
    block |܃ܐܘܿ ܐܘܼܡ̇ܢܵܐ ܕܢܵܦܲ̄̇ܚ ܪܘܼܚܵܐ ܕܠܵܐ ܒܐܝܼ̈ܕܝܵܐ|
    block |ܘܙܵܪܲܥ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܒܡܵܝܘܿܬܘܼܬܼܵܐ ܀|
    block |܃ܐܹܝܘ ܦܘܼܩܕܵܢܵܐ ܕܲܦܫܝܼ̈ܩܵܢ ܠܹܗ ܟܠ ܥܲܣ̈ܩܵܬܼܵܐ|
    block |ܘܡܲܩܢܸܐ ܚܲܝܠܵܐ ܠܲܡܚܝܼ̈ܠܵܬܼܵܐ ܒܚܹܝܠ ܪܲܒܿܘܼܬܹܗ ܀|
    block |܃ܐܹܝܘ ܨܸܒܼܝܵܢܵܐ ܕܩܵܕܹ̇ܡ ܪܸܡܙܹܗ ܠܣܵܥܘܿܪܘܼܬܹܗ|
    block |ܘܥܲܕܼܠܵܐ ܢܸܵܒܼܪܸܐ ܚܙ̣ܵܝܗܝ ܒܝܼܕܲܥܬܹܗ ܠܗܵܘ̇ ܡ̇ܐ ܕܲܒܼܪܵܐ ܀|
    block |܃ܚܙܸܐ ܗ̄ܘ̣ܵܐ ܠܪܸܡܙܹܗ ܗܵܢ ܨܸܒܼܝܵܢܵܐ ܕܚܵܘܝܼ ܨܹܐܕܲܝܢ|
    block |ܘܒܹܗ ܚܵܐ̇ܪ ܗ̄ܘ̣ܵܐ ܥܲܕܼܠܐ ܢܸܒܼܪܹܝܢ ܒܪܵܫܝܼܬܼ ܕܲܒܼܪܵܢ ܀|
    block |܃ܩܕܼܵܡ ܬܘܼܩܵܢܹܗ ܨܝܼܪ ܗ̄ܘ̣ܵܐ ܩܕܼܵܡܘܗܝ ܨܠܸܡ ܚܘܼܕܵܬܲܢ|
    block |ܘܥܲܡ ܐܝܼܬܼܘܼܬܹܗ ܐܝܼܬܼ ܗ̄ܘ̣ܵܐ ܒܠܸܒܹܿܗ ܕܗܵܕܹܐ ܢܸܥܒܸܿܕܼ ܀|
  block
    block |܃ܒܚܸܟܼܡܵܐ ܣܲܥܪܵܗ̇ ܐܲܝܟ ܡ̇ܐ ܕܲܦܐܹܐ ܠܝܵܕܲܥ ܟܠܵܐ|
    block |ܘܚܲܟܿܝܼܡܵܐܝܼܬܼ ܓܡ݂ܲܪ ܨܸܒܼܝܵܢܹܗ ܘܚܵܘܝܼ ܚܲܝܠܹܗ ܀|
    block |܃ܒܪܝܼܬܼܵܐ ܕܬܸܢܝܵܐ ܒܪ̣ܵܐ ܠܲܒܼܪܝܼܬܼܵܐ ܕܲܒܼܪܵܐ ܒܪܵܫܝܼܬܼ|
    block |ܘܢܲܦܸܨ ܡܸܢܵܗ̇ ܥܲܬܿܝܼ̈ܩܵܬܼܵܐ ܕܡ̇ܝܘܬܼܘܼܬܼܵܐ ܀|
    block |܃ܫܘܼܚܬܵܐ ܕܥܵܘ̣ܠܵܐ ܨܒܼ݂ܵܐ ܕܲܢܟܲܦܲܪ ܡ̣ܢ ܡ̇ܝܘܿܬܹ̈ܐ|
    block |ܘܐܵܘܚܸܕܼ ܪܸܡܙܹܗ ܐ̄ܣܦܘܼܓܵܐ ܕܪܘܼܚܵܐ ܒܐܝܼܕܼܵܐ ܕܦܲܓܼܪܲܢ ܀|
    block |܃ܡܲܢ ܗ̄ܘ̣ ܣܵܡܹ݂ܗ ܠܨܸܒܼܝܵܢ ܚܘܼܒܹܿܗ ܕܲܠܘܵܬܼ ܓܸܢܣܲܢ|
    block |ܘܲܠܫܝܼܛܘܼܬܲܢ ܥܒ݂ܲܕܼ ܫܲܠܝܼܛܹ̈ܐ ܚܸܟܼ̈ܡܵܬܹܗ ܀|
    block |܃ܡܸܢܹܗ ܕܡܸܕܼܪܲܢ ܥܒ݂ܲܕܼ ܓܹܐܙܲܒܼܪܹ̈ܐ ܕܲܣܬܼܝܼܪ̈ܵܬܹܗ|
    block |ܘܡܸܢܹܗ ܐܲܩܝܼܡ ܐܲܦܸܛܪ̈ܘܿܦܹܐ ܠܡܸܬܲܠ ܚܲܝܹ̈ܐ ܀|
    block |܃ܟܵܡܢܹ̈ܐ ܓܒܼ݂ܵܐ ܠܹܗ ܐܲܝܟ ܡܸܨܥܵܝܹ̈ܐ ܒܹܝܬܼ ܠܹܗ ܠܥܲܡܲܢ|
    block |ܘܫܲܕܿܪ ܐܸܢܘܿܢ ܒܐܝܼܙܓܲܕܿܘܼܬܼܵܐ ܕܲܠܘܵܬܼ ܐ̄ܢܵܫܵܐ ܀|
    block |܃ܠܗܘܿܢ ܗ̄ܘ̣ ܝܲܗ̣̄ܒܼ ܗ̄ܘ̣ܵܐ ܛܲܒܼܥܵܐ ܪܲܒܵܐ ܕܐܲܠܵܗܘܼܬܹܗ|
    block |ܕܲܢܚܲܬܿܡܘܼܢ ܒܹܗ ܣܵܥܘܿܪܘܼܬܼܵܐ ܕܚܘܼܕܵܬܼ ܟܠܵܐ ܀|
    block |܃ܠܗܘܿܢ ܗ̄ܘ̣ ܐܲܓܼܥܸܠ ܥܘܼܬܼܪܵܐ ܕܪܘܼܚܵܐ ܕܠܵܐ ܡܸܣܬܲܝܒܲܟ|
    block |ܕܲܢܦܲܠܓܼܘܼܢܵܝܗܝ ܚܘܼܒܵܢܵܐܝܼܬܼ ܠܦܘܼܬܼ ܪܲܒܿܘܼܬܹܗ ܀|
    block |܃ܐܘܼܡ̇ܢܘܼܬܼܵܐ ܪܘܼܚܵܢܝܵܬܵܐ ܐܲܠܸܦ ܐܸܢܘܿܢ|
    block |ܕܢܸܗܘܘܿܢ ܨܵܝ̇ܪܝܼܢ ܨܠܸܡ ܚܲܝܘܼܬܼܵܐ ܒܪܲܦܵܐ ܕܡܲܝ̈ܵܐ ܀|
    block |܃ܐܹܝܘ ܦܲܓܼܪ̈ܵܢܹܐ ܨܵܝܪ̈ܲܝ ܪܘܼܚܵܐ ܕܠܵܐ ܒܐܝܼ̈ܕܲܝܵܐ|
    block |ܐܹܝܘ ܡ̇ܝܘܿܬܹ̈ܐ ܡܡܲܕܲܟܲܝ̈ ܚܲܝܹ̈ܐ ܒܡܵܝܘܿܬܼܘܼܬܼܵܐ ܀|
    block |܃ܐܹܝܘ ܟܵܗܢܘܼܬܼܵܐ ܟܡܵܐ ܐܸܬܼܥܲܠܝܲܬ̤ ܠܥܸܠ ܡ̣ܢ ܟܠܵܐ|
    block |ܘܐܸܚܕܲܬ̤ ܢܘܼܡܹܐ ܒܪܵܘܡ̇ܐ ܘܥܘܼܡܩܵܐ ܒܚܹܝܠ ܗܵܘ̇ ܕܲܓܼܒܼܵܗ̇ ܀|
    block |܃ܐܹܝܘ ܬܸܕܡܘܼܪܬܵܐ ܕܪܲܒ ܗ̄ܘ̣ ܬܲܗܪܵܗ̇ ܡ̣ܢ ܬܲܫܥܝܼܬܼܵܐ|
    block |ܕܡ̇ܝܘܿܬܼܘܼܬܼܵܐ ܬܚܸܐ ܗܝ̤ ܠܵܗܿ ܐܲܝܟ ܕܲܒܼܕܼܝܼܠܵܗ̇ ܀|
    block |܃ܐܹܝܘ ܨܸܒܼܝܵܢܵܐ ܕܬܲܚܬܿܝܼ ܢܲܦܫܵܗ ܨܝܕܼ ܬܘܼܩܵܢܵܘ̈ܗܝ|
    block |ܘܣܵܡܹ݂ܗ ܠܥܬܼܪܹܗ ܒܐܝܼܕܼܵܐ ܕܒܸܣܪܵܐ ܕܬܲܥܬܲܪ ܗܝ̤ ܠܵܗ̇ ܀|
    block |܃ܐܹܝܘ ܒܵܪܘܿܝܵܐ ܕܐܸܬܼܵܐ ܘܚܲܪܲܕܼ ܒܵܪܘܿܝܘܼܬܹܗ|
    block |ܘܐܵܘܚܸܕܼ ܩܲܢܝܵܐ ܠܲܥ̇ܒܼܵܕܼ ܐܝܼܕܼܵܘ̈ܗܝ ܕܲܢܨܘܼܪ ܗܘ̤ ܠܹܗ ܀|
    block |܃ܡܲܢ ܠܵܐ ܢܸܬܼܗܲܪ ܒܪܲܘܼܬܼ ܚܘܼܒܵܐ ܕܒܲܣܝܼܡܘܼܬܹܗ|
    block |ܕܥܲܒܼܕܹܿܗ ܠܡܸܕܼܪܲܢ ܒܵܪܹܐ ܒܪܝܼܬܼܵܐ ܒܕܼܘܼܡܝܵܐ ܕܝܼܠܹܗ ܀|
    block |܃ܡܲܢ ܠܵܐ ܢܵܘܕܸܐ ܠܲܒܼܛܝܼܠܘܼܬܹܗ ܕܲܠܘܵܬܼ ܓܸܢܣܲܢ|
    block |ܕܪܲܡܪܸܡ ܫܸܦܠܲܢ ܥܲܡ ܐܝܼܬܿܘܼܬܹܗ ܕܠܵܐ ܡܸܬܿܕܵܪܟܵܐ ܀|
    block |܃ܠܹܗ ܠܲܟܼܝܵܢܲܢ ܝܲܗ̣̄ܒܼ ܫܘܼܠܛܵܢܵܐ ܥܲܡ ܚܘܼܕܵܬܹܗ|
    block |ܕܗܘ̤ ܠܹܗ ܢܸܒܼܪܵܐ ܒܪܝܼܬܼܵܐ ܚܕܲܬܵܐ ܕܠܠܵܐ ܡܵܝܘܿܬܹ̈ܐ ܀|
    block |܃ܚܹܝܠ ܚܲܝܘܼܬܼܵܐ ܢܦܲܚ̣ ܒܹܗ ܒܦܲܓܼܪܲܢ ܡ̇ܘܠܸܕܼ ܚܲܫܹ̈ܐ|
    block |ܘܫܲܪܝܼ ܡܬܲܪܓܸܿܡ ܪ̈ܘܼܚܵܢܝܼܬܼܵܐ ܕܠܵܐ ܚܲܙ̈ܝܵܢ ܠܹܗ ܀|
    block |܃ܐܘܼܡ̇ܢܘܼܬܼܵܐ ܕܒܼܵܪܘܿܝܘܼܬܹܗ ܚܵܘܝܼ ܠܢܲܦܫܲܢ|
    block |ܘܲܩܢܵܬ̤ ܚܲܝܠܵܐ ܕܬܸܒܼܪܸܐ ܒܪܝܼܬܼܵܐ ܐܲܝܟ ܒܵܪܘܿܝܵܐ ܀|
  block
    block |܃ܒܡܸܠܬܼܵܐ ܕܡܸܢܹܗ ܨܵܝܪܵܐ ܐ̄ܢܵܫܵܐ ܒܥܘܼܒܵܐ ܕܡܲܝ̈ܵܐ|
    block |ܘܡܲܪܲܟܿܒܼܵܐ ܠܗܘܿܢ ܪܘܼܚܵܢܵܐܝܼܬܼ ܕܠܵܐ ܒܐܝܼ̈ܕܲܝܵܐ ܀|
    block |܃ܦܘܼܪܣܵܐ ܗ̄ܘ̣ ܗܵܢܵܐ ܕܪܵܡ ܒܘܼܕܵܩܹܗ ܡ̣ܢ ܬܲܫܥܝܼܬܼܵܐ|
    block |ܘܨܸܒܼܝܵܢ ܟܲܣܝܵܐ ܡܨܸܐ ܕܲܢܬܲܢܹܝܘܗܝ ܐܲܟܼܡܵܐ ܐܝܼܿܬܼܵܘܗܝ ܀|
    block |܃ܒܫܲܦܝܘܼܬܼ ܢܵܦܫܵܐ ܡܨܸܐ ܪܸܥܝܵܢܵܐ ܕܢܸܬܼܒܲܩܸܐ ܒܹܗ|
    block |ܘܲܚܠܵܦ ܥܲܝܢܹ̈ܐ ܒܗܵܘܢܵܐ ܚܵܙܹ̇ܐ ܠܝܲܩܝܼܪܘܼܬܹܗ ܀|
    block |܃ܝܲܩܝܼܪ ܫܲܪܒܹܿܗ ܘܠܵܐ ܡܸܬܼܡܲܠܲܠ ܦܲܓܼܪܵܢܵܐܝܼܬܼ|
    block |ܘܪܵܡ̇ܐ ܒܥܵܬܹܐ ܘܠܵܐ ܡܸܬܿܕܲܪܟܵܐ ܐܲܪܥܵܢܵܐܝܼܬܼ ܀|
    block |܃ܪܘܼܚܵܢܵܐܝܼܬܼ ܡܪܲܟܲܒܼ ܫܲܪܒܵܐ ܕܚܘܼܕܵܬܼ ܨܲܠܡܲܢ|
    block |ܘܐܸܠܵܐ ܒܪܘܼܚܵܐ ܠܵܐ ܡܨܸܐ ܦܘܼܡ̇ܐ ܡܬܲܓܸܿܡ ܫܲܪ̈ܒܵܘܗܝ ܀|
    block |܃ܫܡܲܝܵܢܵܐܝܼܬܼ ܡܲܕܸܿܟ ܣܲܡ̇ܐ ܠܟܹܐܒܹܗ ܕܥܵܘ̣ܠܲܢ|
    block |ܘܐܸܢ ܠܵܐ ܣܵܠܹ̇ܩ ܗܵܘܢܵܐ ܠܪܵܘܡ̇ܐ ܠܵܐ ܚܵܙܹ̇ܐ ܠܹܗ ܀|
    block |܃ܠܪܲܒܿ ܪ̈ܲܒܵܢܹܐ ܛܬܼܝܼܒܼ ܦܘܼܪܩܵܢܵܐ ܕܗܸܓܼܝܵܢ ܚܲܝܲܝ̈ܢ|
    block |ܘܐܸܢ ܠܵܐ ܡܕܲܡܸܐ ܐܲܝܢܵܐ ܕܝܵܠܹܦ ܠܵܐ ܡܸܣܬܲܟܲܠ ܀|
    block |܃ܬܵܘ ܬܲܠܡܝܼ̈ܕܹܐ ܕܪܲܒܵܐ ܡܫܝܼܚܵܐ ܢܚܘܼܪ ܬܲܩܢܵܐܝܼܬܼ|
    block |ܒܲܟܼܬܼܝܼ̈ܒܼܵܬܼܵܐ ܪ̈ܘܼܚܵܢܝܵܬܼܵܐ ܕܡܲܥܡܘܿܕܼܝܼܬܼܵܐ ܀|
    block |܃ܬܵܘ ܝܵܪ̈ܘܿܬܹܐ ܕܲܕܝܵܬܹܩܹܐ ܟܬܼܝܼܒܲܬܼ ܒܲܕܼܡ̇ܐ|
    block |ܚܙܵܘ ܡܲܪ̈ܗܵܛܹܐ ܕܝܘܼܬܼܪ̈ܵܢܲܝܿܘܿܢ ܒܥܲܝܢܵܐ ܕܪܘܼܚܵܐ ܀|
    block |܃ܬܵܘ ܐܸܬܼܒܲܩܵܘ ܒܪܸܚܡܲܬܼ ܚܘܼܒܵܐ ܕܡܲܪ̈ܗܵܛܲܝܟܿܘܿܢ|
    block |ܘܩܲܠܸܣܘ ܘܐܵܘܪܸܒܼܘ ܠܡܲܥܬܲܪ ܐ̄ܢܵܫܵܐ ܡ̣ܢ ܣܝܼܡܵܬܹ̈ܐ ܀|
    block |܃ܬܵܘ ܫܲܘܝܵܐܝܼܬܼ ܒܢܲܝܵ̈ܐ ܕܟܲܝ̈ܵܐ ܕܡܲܥܡܘܿܕܼܝܼܬܼܵܐ|
    block |ܢܨܘܼܪ ܒܲܪܬܼ ܩܵܠܵܐ ܕܩܵܥ̇ܝܵܐ ܒܡܲܝ̈ܵܐ ܘܩܵܢܹ̇ܝܢ ܚܲܝܠܵܐ ܀|
    block |܃ܬܵܘ ܢܸܬܼܒܲܩܸܐ ܦܵܪܘܿܫܵܐܝܼܬܼ ܒܐܝܼܕܼܵܐ ܕܒܸܣܪܵܐ|
    block |ܕܩܵܒܼ̇ܪܵܐ ܦܲܓܼܪܹ̈ܐ ܘܲܡܢܲܚܡܵܐ ܠܗܘܿܢ ܩܲܠܝܼܠܵܐܝܼܬܼ ܀|
    block |܃ܢܸܬܿܛܲܝܲܒܼ ܢܸܚܙܸܐ ܬܲܗܪܵܐ ܒܗܲܝܟܲܠ ܩܘܼܫܵܐ|
    block |ܘܚܲܝ̈ܠܲܝ ܪܵܘܡ̇ܐ ܕܲܡܙܲܚܝܼܢ ܠܹܗ ܠܐ̄ܪܵܙ ܦܘܼܪܩܵܢܲܢ ܀|
    block |܃ܗܵܐ ܥܸܕܼܢܵܐ ܕܬܼܵܒܲܥ̇ ܛܲܟܼܣܵܐ ܡ̣ܢ ܚܲܙܵܝܹ̈ܐ|
    block |ܢܲܩܸܬܼ ܟܠܢܵܫ ܚܝܵܪܵܐ ܕܗܵܘܢܹܗ ܒܲܕܼܡܸܬܼܡܲܠ̈ܠܵܢ ܀|
    block |܃ܗܵܐ ܡܸܬܿܛܲܝܲܒܼ ܟܵܗܢܵܐ ܕܢܸܥܘܿܠ ܠܲܩܕܼܘܿܫ ܩܘܼܕܼܫܹ̈ܐ|
    block |ܕܢܸܦܬܲܚ ܬܲܪܥܵܐ ܕܡܲܠܟܿܘܼܬܼ ܪܵܘܡ̇ܐ ܩܕܼܵܡ ܥܵܠܘܿܠܹ̈ܐ ܀|
    block |܃ܗܵܐ ܡܸܬܼܩܲܪܲܒܼ ܠܐܲܦܲܝ̈ ܬܲܪܥܵܐ ܕܒܹܝܬܼ ܡܲܠܟܿܘܼܬܼܵܐ|
    block |ܕܢܸܣܲܒܼ ܚܲܝܠܵܐ ܠܫܘܼܡܠܵܝ ܐ̄ܪ̈ܵܙܹܐ ܕܗܵܘܹ̇ܝܢ ܒܐܼܕܹܗ ܀|
    block |܃ܗܵܐ ܦܵܫܹ̇ܛ ܠܹܗ ܡܲܠܟܵܐ ܕܪܵܘܡ̇ܐ ܐܝܼܕܼܵܐ ܕܪܘܼܚܵܐ|
    block |ܘܣܵܐܹ̇ܡ ܒܐܝܼܕܹܗ ܛܲܒܼܥܵܐ ܕܲܫܡܹܗ ܕܢܸܛܒܿܘܿܥ ܥܸܪ̈ܒܵܘܗܝ ܀|
    block |ܗܵܐ ܡܲܐܒܸܿܫ ܠܹܗ ܐܸܣܛܲܠ ܫܘܼܒܼܚܵܐ ܕܠܵܐ ܡܵܝܘܿܬܹ̈ܐ܃|
  block
    block |ܕܲܢܟܲܣܸܐ ܒܵܗ̇ ܨܲܥܪܵܐ ܕܐ̄ܢܵܫܵܐ ܕܚܵܒܼܘ ܘܐܸܬܼܦܲܪܣܝܼܘ ܀|
    block |܃ܗܵܐ ܡܲܢܲܥ ܠܹܗ ܠܡܸܣܥܲܪ ܥܵܢ̈ܵܐ ܕܐܸܬܼܓܲܥܠܲܬ̤ ܠܹܗ|
    block |ܘܲܡܪܝܼܡ ܩܵܠܹܗ ܘܩܵܪܹܐ ܠܥܸܪ̈ܒܵܘܗܝ ܒܲܫܡܵܗܲܝ̈ܗܘܿܢ ܀|
    block |܃ܗܵܐ ܡܸܬܼܟܲܢܫܝܼܢ ܥܸܪ̈ܒܹܿܐ ܘܐܸܡܪܹ̈ܐ ܘܲܢ̈ܩܵܘܵܬܼܵܐ|
    block |ܘܡܲܪܡܸܐ ܥܠܲܝܗܘܿܢ ܛܲܒܼܥܵܐ ܕܚܲܝܹ̈ܐ ܕܡܸܠܲܬܼ ܡ̇ܪܹܗ ܀|
    block |܃ܗܵܐ ܡܲܥܸܠ ܠܗܘܿܢ ܐܲܝܟ ܕܲܠܟܼܘܼܪܵܐ ܒܝܲܕܼ ܡܸܠܲܝ̈ܗܘܿܢ|
    block |ܘܬܼܵܒܲܥ̇ ܡܸܢܗܘܿܢ ܚܕܼܵܐ ܬܵܘܕܿܝܼܬܼܵܐ ܕܫܸܡ ܒܵܪܘܿܝܵܐ ܀|
    block |܃ܒܲܕܡܘܼܬܼ ܩܲܢܝܵܐ ܠܒܼܝܼܟ ܠܹܗ ܪܸܡܙܵܐ ܪܘܼܚܵܢܵܐܝܼܬܼ|
    block |ܘܡܲܨܲܚ ܟܵܬܹ̇ܒ ܦܲܓܼܪܵܐ ܘܢܲܦܫܵܐ ܒܲܣܦܲܪ ܚܲܝܹ̈ܐ ܀|
    block |܃ܐܲܝܟ ܕܲܒܼܫܲܒܼܛܵܐ ܪܵܕܹܦ ܡܸܢܗܘܿܢ ܒܡܸܠܲܬܼ ܦܘܼܡܹܗ|
    block |ܚܸܫܟܵܐ ܕܛܘܼܥܝܲܝ ܕܣܲܡܝܼ ܐܸܢܘܿܢ ܡ̣ܢ ܒܘܼܝܵܢܵܐ ܀|
    block |܃ܡܪܝܼܡ ܒܲܪܬܼ ܩܵܠܹܗ ܘܐܵܡܲ݁ܪ ܕܲܟܼܦܘܿܪ ܒܒܼܝܼܫܵܐ ܘܚܲܝܠܹܗ|
    block |ܘܲܒܼܡܲܠܲܐܟܼܵܘ̈ܗܝ ܘܲܒܼܬܸܫܡܸܫܬܹܿܗ ܘܲܒܼܛܵܥܝܼܘܼܬܹܗ ܀|
    block |܃ܟܵܦ̇ܪܝܼܢ ܠܘܼܩܵܕܼܵܡ ܒܡܵܪܘܼܬܼ ܒܝܼܫܵܐ ܕܫܲܥܒܸܿܕܼ ܐܸܢܘܿܢ|
    block |ܘܐܲܟܸܿܢ ܡ̇ܘܕܹܿܝܢ ܒܚܹܝܠ ܒܵܪܘܿܝܵܐ ܕܚܲܪܲܪ ܐܸܢܘܿܢ ܀|
    block |܃ܬܲܪܬܹܿܝܢ ܐܵܡܲ݁ܪ ܐܲܝܢܵܐ ܕܩܵܪܸܒܼ ܠܐ̄ܪ̈ܵܙܲܝ ܥܹܕܿܬܵܐ|
    block |ܟܦܘܼܪܝܵܐ ܕܒܼܝܼܫܵܐ ܘܗܲܝܡܵܢܘܼܬܼܵܐ ܕܲܒܼܥܵܒܼܘܿܕܵܐ ܀|
    block |܃ܟܦܝܼܪ ܒܹܗ ܒܒܼܝܼܫܵܐ ܘܲܒܼܡܲܠܲܐܟܼܵܘ̈ܗܝ ܩܵܥܹ̇ܐ ܒܩܵܠܵܐ|
    block |ܘܠܲܝܬܿ ܠܝܼ ܥܲܡܹܗ ܫܵܘܬܵܦܘܼܬܼܵܐ ܘܐܵܦܠܵܐ ܒܡܸܠܬܼܵܐ ܀|
    block |܃ܐܲܝܟ ܡܸܨܥܵܝܵܐ ܩܵܐܹ̇ܡ ܟܵܗܢܵܐ ܘܲܡܫܲܐܸܠ ܠܹܗ|
    block |ܕܲܕܡܲܢ ܨܵܒܹ̇ܝܬܿ ܕܬܸܗܘܸܐ ܥܲܒܼܕܵܐ ܡܸܟܹܿܝܠ ܘܲܠܗܲܠ ܀|
    block |܃ܡܸܢܹܗ ܝܵܠܹ̇ܦ ܕܲܠܡܲܢ ܨܵܒܹ̇ܐ ܕܢܸܩܪܸܐ ܡܵܪܵܐ|
    block |ܘܟܸܢ ܟܵܬܹ̇ܒ ܠܹܗ ܥܲܡ ܡܸܢܝܵܢܵܐ ܕܒܼܘܼܟܼܪܹ̈ܐ ܕܪܵܘܡܵܐ ܀|
    block |܃ܡ̣ܢ ܣܵܛܵܢܵܐ ܘܡ̣ܢ ܡܲܠܲܐܟܼܵܘ̈ܗܝ ܡܲܗܦܸܟ ܐܲܦܵܘ̈ܗܝ|
    block |ܘܟܸܢ ܨܵܐܲܪ ܠܹܗ ܨܠܸܡ ܐܝܼܬܼܘܼܬܼܵܐ ܥܲܠ ܒܹܝܬܼ ܥܲܝܢܵܘ̈ܗܝ ܀|
    block |܃ܒܒܼܝܼܫܵܐ ܟܵܦܲ݁ܪ ܐܲܝܟ ܕܲܒܼܒܼܝܼܫܵܐ ܕܒܼܝܼܫ ܥܸܢܝܵܢܹܗ|
    block |ܘܲܒܼܡܲܠܲܐܟܼܵܘ̈ܗܝ ܐܲܝܟ ܕܲܒܼܣܵܢ̈ܐܹܐ ܕܡܸܠܲܬܼ ܩܘܼܫܬܵܐ ܀|
    block |܃ܠܡܸܠܲܬܼ ܩܘܼܫܬܵܐ ܣܵܢܹ̇ܐ ܒܝܼܫܵܐ ܘܲܒܼܢܲܝ̈ ܓܲܒܹܿܗ|
    block |ܘܙܵܕܹܩ ܠܐܲܝܢܵܐ ܕܪܵܚܹ̇ܡ ܩܘܼܫܬܵܐ ܕܢܸܣܢܹܐ ܐܸܢܘܿܢ ܀|
    block |܃ܠܣܵܢ̈ܐܲܝܟ ܡ̇ܪܝܵܐ ܣܢܹ̇ܝܬܼ ܢܸܬܼܢܸܐ ܠܹܗ ܥܲܡ ܒܲܪ ܐܝܼܫܲܝ|
    block |ܘܢܸܬܼܒܲܥ ܡܸܢܹܗ ܥܝܵܪܬܵܐ ܕܨܲܥܪܹ̈ܐ ܕܫܸܡ ܒܵܪܘܿܝܵܐ ܀|
    block |܃ܩܪܵܒܼܵܐ ܐܝܼܬܼ ܠܹܗ ܠܐܲܝܢܵܐ ܕܩܵܪܹܒܼ ܠܲܡܥܡܘܿܕܼܝܼܬܼܵܐ|
    block |ܥܲܡ ܣܵܛܵܢܵܐ ܘܥܲܡ ܡܲܠܲܐܟܼܵܘ̈ܗܝ ܘܥܲܡ ܬܸܫܡܸܫܬܹܿܗ ܀|
    block |܃ܡܵܠܲܐܟܼܵܘ̈ܗܝ ܕܹܝܢ ܐ̄ܢܵܫܵܐ ܐܸܢܘܿܢ ܠܒܼܝܼܫܲܝ̈ ܙܹܐܦܵܐ|
    block |ܕܲܡܫܲܡܫܝܼܢ ܠܹܗ ܒܲܫܟܼܝܼܪ̈ܵܬܼܵܐ ܕܡܲܠ̈ܝܼܵܢ ܪܘܼܫܥܵܐ ܀|
    block |܃ܚܲܕܼ ܡܲܠܲܐܟܹܗ ܐܝܼܬܼܵܘܗܝ ܡ̇ܐܢܝܼ ܕܹܐܒܼܵܐ ܢܟܼܝܼܠܵܐ|
    block |ܕܲܠܒܼܝܼܫ ܕܘܼܡܝܵܐ ܕܐܸܡܪܹ̈ܐ ܕܥܵܢ̈ܵܐ ܘܡܲܛܥܹܐ ܠܥܵܢ̈ܵܐ ܀|
  block
    block |܃ܐ̄ܚܪܹܝܢ ܡܲܠܲܐܟܹܗ ܘܵܠܲܢܛܝܵܢܘܿܣ ܛܵܠܹܡ ܩܘܼܫܬܵܐ|
    block |ܕܡܲܚܲܦܸܐ ܠܵܗ̇ ܠܚܵܝܑܬܼ ܡܝܼܬܹ̈ܐ ܒܣܵܪܘܿܒܼܘܼܬܹܗ ܀|
    block |܃ܡܲܠܲܐܟܹܗ ܗ̄ܘ̣ ܐܵܦ ܐܵܘܪܝܼܘܿܣ ܫܟܼܝܼܪ ܪܸܥܝܵܢܵܐ|
    block |ܕܲܪܡܸܐ ܒܟܹܐܒܼܵܐ ܕܠܵܐ ܫܲܘܝܘܼܬܼܵܐ ܕܒܼܝܼܫ ܡܼܢ ܐܲܪܝܵܐ܀|
    block |܃ܡܲܠܲܐܟܹܗ ܗ̄ܘܼ ܐܵܦ ܐܹܘܢܹܡܝܼܣ ܚܸܘܝܵܐ ܨܢܝܼܥܵܐ|
    block |ܕܲܒܼܢܘܼܟܼ̈ܬܵܬܹܗ ܡܚܲܒܸܿܠ ܢܲܦܫܵܐ ܕܡܸܫܬܲܡܥܵܢܵܘ̈ܗܝ ܀|
    block |܃ܡ̣ܢ ܡܲܠܲܐܟܼܵܘ̈ܗܝ ܐܝܼܬܼܵܘܗܝ ܣܲܟܼܠܵܐ ܐ̄ܦܘܿܠܝܼܢܵܪܝܼܣ|
    block |ܕܒܼܵܢܹ̇ܐ ܙܸܐܦܵܐ ܒܒܸܢܝܵܢ ܩܘܼܫܬܵܐ ܘܠܵܐ ܡܸܬܼܟܲܚܲܕܼ ܀|
    block |܃ܡ̣ܢ ܡܲܠܵܐܟܼܵܘ̈ܗܝ ܐܝܼܬܼܵܘܗܝ ܦܵܘܠܹܐ ܥܛܸܠ ܪܸܥܝܵܢܵܐ|
    block |ܕܡܲܩܠܸܐ ܒܓܼܘܼܡܕܼܵܐ ܠܘܼܩܒܲܠ ܚܲܝܠܵܐ ܕܡܸܠܬܹܗ ܕܐܲܒܼܵܐ ܀|
    block |܃ܡ̣ܢ ܡܲܠܲܐܟܼܵܘ̈ܗܝ ܢܸܡܢܹܝܘܗܝ ܐܲܟܲܚ̄ܕܼ ܐܵܦ ܐܹܘܛܹܝܟܹܐ|
    block |ܫܵܢܝܵܐ ܕܲܫ̣ܢܵܐ ܒܪܸܚܡܲܬܼ ܚܲܫܵܐ ܕܠܵܐ ܚܵܫܘܿܫܵܐ ܀|
    block |܃ܐܘܼܡ̇ܢܘܼܬܼܵܐ ܕܩܹܐܦܵܠܘܼܬܼܵܐ ܝ̄ܦܸܠ ܩܹܐܦܵܠܲܐ|
    block |ܕܡܙܹ̇ܓܼ ܟܠܢܵܫ ܟܝܵܢܵܐ ܚܲܝܵܐ ܒܚܲܫܲܝ̈ ܦܲܓܼܪܵܐ ܀|
    block |܃ܪܲܒܿܘܼ ܪܘܼܫܥܹܗ ܛܵܒܼ ܡ̣ܢ ܪܘܼܫܥܵܐ ܕܲܟܼܢܵܘܵܬܹ̈ܐ|
    block |ܘܗܘ̤ ܡܣܲܝܲܥ ܠܹܗ ܠܐܵܟܹܠܩܲܪܨܵܐ ܛܵܒܼ ܡ̣ܢ ܚܲܒܼܪ̈ܵܘܗܝ ܀|
  block
    block |܃ܒܗܵܠܹܝܢ ܡܲܛܥܹܐ ܣܵܢ̇ܐܐ ܕܐ̄ܢܵܫܵܐ ܠܲܒܼܢܲܝ̈ܢܵܫܵܐ|
    block |ܘܲܒܼܗܘܿܢ ܡܲܪܡܸܐ ܡܸܪܲܬܼ ܢܸܟܼܠܹܗ ܒܪܸܥܝܵܢ ܐ̄ܢܵܫܵܐ ܀|
    block |܃ܗܸܢܘ̣ܿܢ ܓܵܡ̇ܪܝܼܢ ܙܢܲܝ̈ ܬܸܫܡܸܫܬܵܐ ܕܲܫܟܼܝܼܪ݁ܵܬܹܐ|
    block |ܐܵܦ ܡܪܲܒܹܿܝܢ ܠܵܗ̇ ܒܲܫ̈ܟܼܵܚܵܬܼܵܐ ܕܲܓܵܠܵܬܼܐ ܀|
    block |܃ܬܸܫܡܸܫܬܹܿܗ ܗ̄ܝܼ ܗܵܝ̇ ܬܸܫܡܸܫܬܵܐ ܕܲܚܬܼܝܼܪܝܼܢ ܒܵܗ̇|
    block |ܘܐ̄ܪ̈ܵܙܹܐ ܕܝܼܠܹܗ ܡܸܬܼܡܲܠܠܝܼܢ ܒܵܗ̇ ܘܠܵܘ ܕܲܫܪܵܪܵܐ ܀|
    block |܃ܠܹܗܘܼ ܡܫܲܟܫܝܼܢ ܗܲܪ̈ܣܝܘܿܛܹܐ ܒܟܼܠ ܐܸܣܟܹܿܡܝܼ̈ܢ|
    block |ܘܲܒܼܨܸܢ̈ܥܵܬܹܗ ܛܵܥܹ̇ܝܢ ܘܡܲܛܥܹܝܢ ܒܫܵܢܘܿܥܲܝ̈ܗܘܿܢ ܀|
    block |܃ܙܵܕܹܩ ܗܵܟܹܝܠ ܕܢܸܥܪܘܿܩ ܡܸܢܗܘܿܢ ܐܲܝܟ ܕܡ̣ܢ ܛܲܡ̈ܐܹܐ|
    block |ܘܠܵܐ ܢܸܬܼܚܲܠܲܛ ܒܲܫܟܼܝܼܪ̈ܵܬܼܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܛܲܡ̈ܐܹܐ ܘܒܼܝܼܫܹ̈ܐ ܢܸܩܪܸܐ ܐܸܢܘܿܢ ܠܗܘܿܢ ܘܲܠܒܼܝܼܫܵܐ|
    block |ܘܢܲܗܦܸܟ ܐܲܦܲܝ̈ܢ ܡ̣ܢ ܐ̄ܪ݁ܵܙܲܝܗܘܿܢ ܡܲܠܝܲܝ̈ ܪܘܼܫܥܵܐ ܀|
    block |܃ܪܘܼܫܥܵܐ ܡܲܠܝܵܐ ܫܟܼܵܚܬܹܿܗ ܕܒܼܝܼܫܵܐ ܘܲܕܼܫܵܡܘܿܥܵܘ̈ܗܝ|
    block |ܘܟܹܐܒܹ̈ܐ ܕܥܵܘ̣ܠܵܐ ܟܣܹܝܢ ܒܵܗ̇ ܒܛܘܼܥܝܲܝ ܕܐܘܼܡ̇ܢܘܼܬܹܗ ܀|
    block |܃ܫܟܼܵܚܬܹܿܗ ܩܲܪܩܝܼܣ ܘܐܸܣܛܵܕܝܼܘܿܢ ܘܒܹܝܬܼ ܚܸܙܘܵܢܹ̈ܐ|
    block |ܘܩܵܠܹ̈ܐ ܫܓܼܝܼܫܹ̈ܐ ܕܲܙܝܼܪ̈ܵܬܼܵܐ ܕܪܲܟܸܿܒܼ ܘܲܟܼܬ݂ܲܒܼ ܀|
    block |܃ܛܘܼܥܝܲܝ ܕܝܼܠܹܗ ܢܸܚܫܹ̈ܐ ܘܩܸܨܡܹ̈ܐ ܕܟܼܠ ܐܸܣܟܹܿܡܝܼ̈ܢ|
    block |ܪܦܵܦܵܐ ܕܥܲܝܢܹ̈ܐ ܨܠܵܠܵܐ ܕܐܸܕܢܹ̈ܐ ܦܸܓܼܥܵܐ ܕܐܘܼܪܚܵܐ ܀|
    block |܃ܒܗܵܠܹܝܢ ܟܵܦ̇ܲܪ ܬܲܠܡܝܼܕܼ ܩܘܼܫܬܵܐ ܡ̇ܐ ܕܡܸܬܿܬܿܠܡܲܪ|
    block |ܘܟܸܢ ܡܸܬܼܩܲܪܲܒܼ ܠܘܵܬܼ ܬܵܘܕܲܝܼܬܼܵܐ ܕܗܲܝܡܵܢܘܼܬܼܵܐ ܀|
    block |܃ܫܪܵܪܵܐ ܕܢܲܦܫܹܗ ܓܵܠܹ̇ܐ ܒܩܵܠܵܐ ܡܸܬܼܪܲܓܼܫܵܢܵܐ|
    block |ܕܗܵܐ ܠܲܡ ܫܲܢܝܼܬܼ ܡ̣ܢ ܨܹܝܕܼ ܒܝܼܫܵܐ ܠܘܵܬܼ ܒܵܪܘܿܝܵܐ ܀|
    block |܃ܠܫܹܐܕܹ̈ܐ ܡܲܒܼܗܸܬܼ ܒܝܲܕܼ ܒܲܪ̄ܬܼ ܩܵܠܵܐ ܕܡܸܠܲܬܼ ܦܘܼܡܹܗ|
    block |ܕܨܘܼܬܼܘ ܡ̇ܪ̈ܵܘܿܕܹܐ ܠܲܝܬܿ ܠܝܼ ܥܲܡܟܼܘܿܢ ܫܵܘܬܵܦܘܼܬܼܵܐ ܀|
    block |܃ܠܟܸܢܫܲܝ̈ ܪܵܘܡ̇ܐ ܡܚܲܕܹܿܐ ܒܩܵܠܹ̈ܐ ܕܗܲܝܡܵܢܘܼܬܹܗ|
    block |܃ܕܬܼܵܘ ܪ̈ܘܼܚܵܢܹܐ ܚܕܼܵܘ ܥܲܡܝܼ ܕܲܚܹ̇ܝܬܼ ܡ̣ܢ ܐܲܒܼܕܵܢܵܐ|
    block |܃ܟܢܵܬܼܟܼܘܿܢ ܐܝܼܬܲܝ ܘܒܲܪ ܦܵܠܚܘܼܬܼܵܐ ܕܣܘܼܥܪ̈ܵܢܲܝܟܿܘܿܢ|
    block |ܘܲܠܗܵܘ̇ ܡ̇ܪܵܐ ܕܲܡܫܲܡܫܝܼܢ ܐ̄ܢܬܿܘܿܢ ܪܓܼܝܼܓܼ ܐ̄ܢܵܐ ܕܐܸܦܠܘܿܚ ܀|
    block |܃ܒܲܪ ܦܵܠܚܘܼܬܼܵܐ ܕܡܲܠܟܿܘܼܬܼ ܪܵܘܡ̇ܐ ܡܟܲܢܸܐ ܢܲܦܫܹܗ|
    block |ܛܵܥ̇ܵܝܵܐ ܕܲܦܢ̣ܵܐ ܠܡܸܬܼܓܵܘܵܣܘܼ ܒܲܡܠܸܟ ܡܲܠ̈ܟܹܿܐ ܀|
    block |ܠܪ̈ܲܒܲܝ ܒܵܬܹ̈ܐ ܕܥܹܕܲܬܼ ܩܘܼܕܼܫܵܐ ܡܦܝܼܣ ܩܲܕܼܡ̇ܝܑܬܼ܃|
  block
    block |ܕܲܢܩܲܪܒܼܘܼܢܵܝܗܝ ܠܲܬܼܪܲܥ ܡܲܠܟܵܐ ܕܢܹܐܡܲܪ ܡܸܠܵܘ̈ܗܝ ܀|
    block |܃ܪ̈ܲܒܲܝ ܒܵܬܹܿܐ ܟܵܗܢܹ̈ܐ ܐܸܢܘܿܢ ܡܫܲܡܫܲܝ̈ ܐ̄ܪ̈ܵܙܹܐ|
    block |ܕܲܠܗܘܿܢ ܓܲܙܵܐ ܕܪܘܼܚܵܐ ܠܲܡܦܲܪܢܵܣܘܼ ܀|
    block |܃ܨܹܝܕܼ ܚܲܕܼ ܡܸܢܗܘܿܢ ܩܵܪܸܒܼ ܛܵܥ̇ܝܵܐ ܒܲܪ ܓܵܠܘܼܬܼܵܐ|
    block |ܕܲܢܚܲܪܪܘܼܢܵܝܗܝ ܡ̣ܢ ܫܘܼܥܒܵܕܼܵܐ ܕܒܼܝܼܫܵܐ ܕܲܫܒܼ݂ܵܝܗܝ ܀|
    block |܃ܐܲܝܟ ܓܲܠܘܵܝܵܐ ܩܵܐܹ̇ܡ ܥܲܪܛܸܠ ܕܠܵܐ ܬܲܟܼܣܝܼܬܼܵܐ|
    block |ܘܲܡܚܵܘܸܐ ܠܹܗ ܥܬܵܫܹܗ ܘܥܲܡܠܹܗ ܕܒܹܝܬܼ ܫܲܒܵܝܵܘ̈ܗܝ ܀|
    block |܃ܒܓܼܵܢܲܝܟ ܡܲܠܟܵܐ ܩܵܥܹ̇ܐ ܫܲܒܼܝܵܐ ܠܥܲܒܼܕܲܝ̈ ܡܲܠܟܵܐ|
    block |ܩܪܘܿܒܼܘ ܨܹܝܕܼ ܡܲܠܟܵܐ ܘܐܲܦܝܼܣܘ ܚܠܵܦܲܝ ܕܢܸܬܼܪܲܥܸܐ ܠܝܼ ܀|
    block |܃ܥܘܿܠܘ ܘܐܸܡܲܪܘ ܠܹܗ ܕܚܲܕܼ ܡ̣ܢ ܥܲܒܼܕܲܝ̈ܟ ܦܢ̣ܵܐ ܡ̣ܢ ܫܸܒܼܝܵܐ|
    block |ܘܗܵܐ ܡܸܬܼܟܲܫܲܦ ܕܢܵܚܙ̣ܐ ܐܲܦܲܝ̈ܟ ܚܘܼܒܵܢܵܐܝܼܬܼ ܀|
    block |܃ܡܸܫܒܵܐ ܫܒܸܐ ܐ̄ܢܵܐ ܠܥܲܒܼܕܵܐ ܕܡܲܪܝܼܕܼ ܡ̣ܢ ܡܵܪܘܼܬܼܵܟ|
    block |ܚܲܪܲܪ ܚܲܝܲܝ̈ ܡ̣ܢ ܫܘܼܥܒܵܕܹܗ ܕܠܵܐ ܢܲܦܸܠ ܒܝܼ ܀|
    block |܃ܥܲܒܼܕܵܟ ܐܝܼܬܲܝ ܡ̇ܪܵܐ ܛܵܒܼܵܐ ܘܲܒܼܪܵܗ̇ ܕܐܲܡܬܼܵܟ|
    block |ܠܡܵܢ ܦܵܠܲܚ ܐ̄ܢܵܐ ܠܥܲܒܼܕܵܐ ܒܝܼܫܵܐ ܕܡܲܪܝܼܪ ܡܸܢܵܟ ܀|
    block |܃ܡܲܕܿܘܼ ܦܠܲܚ̇ܬܹܿܗ ܥܵܘ̇ܠܵܐܝܼܬܼ ܠܥܵܘ̇ܠ ܟܠܹܗ|
    block |ܦܪܘܿܩܲܝܢܝ ܡܸܢܹܗ ܕܐܸܗܘܸܐ ܕܝܼܠܵܟ ܕܕܝܼܠܵܟ ܐܝܼܬܲܝ ܀|
    block |܃ܗܵܠܹܝܢ ܡܸܠܹ̈ܐ ܡܪܲܟܸܿܒܼ ܛܵܥܝܵܐ ܒܝܘܿܡ ܦܘܼܢܵܝܹܗ|
    block |ܒܗܵܘ̇ ܐܸܣܟܹܿܡܵܐ ܕܗܵܝ̇ ܬܲܫܥܝܼܬܼܵܐ ܕܲܒܼܪܵܐ ܙܥܘܿܪܵܐ ܀|
    block |܃ܡܸܛܠܵܬܹܗ ܗ̤ܘܲܝ̈ ܦܸܠ̈ܐܬܼܵܐ ܒܝܲܕܼ ܣܘܼܥܪܵܢܵܐ|
    block |ܘܙܵܕܹܩ ܗ̄ܘ̣ܵܐ ܠܹܗ ܕܢܹܐܡܲܪ ܡܸܠܵܘ̈ܗܝ ܠܦܘܼܬܼ ܕܲܟܼܝܼ̈ܒܼܵܢ ܀|
    block |܃ܗܘ̤ܝܘܼ ܕܲܟܼܬܼܝܼܒܼ ܕܲܛܥ̣ܵܐ ܘܲܢܦ݂ܲܩ ܘܲܦܢ̣ܵܐ ܘܐܸܬܼܵܐ|
    block |ܘܝܘܿܡ ܡܲܦܩܬܹܿܗ ܘܲܬܼܝܵܒܼܘܼܬܹܗ ܪܫܝܼܡ ܒܲܣܒܲܪܬܼܵܐ ܀|
    block |܃ܒܗܵܢܵܐ ܝܵܘܡ̇ܐ ܗܵܘ̇ܝܵܐ ܒܩܘܼܫܬܵܐ ܗܵܝ̇ ܕܲܟܼܬܼܝܼܒܼܵܐ|
    block |ܘܢܵܦ̇ܩܝܼܢ ܠܐܘܼܪܥܹܗ ܪ̈ܲܚܡܹܐ ܫܦܝܼܥܹ̈ܐ ܕܲܢܩܲܒܿܠܘܼܢܵܝܗܝ ܀|
    block |܃ܒܲܬܼܝܵܒܼܘܼܬܹܗ ܚܵܟܹ̇ܝܢ ܟܸܢܫܹ̈ܐ ܕܲܫܡܲܝܵܢܹ̈ܐ|
    block |ܘܲܡܙܲܚܝܼܢ ܠܹܗ ܐܲܝܟ ܕܲܠܡܝܼܬܼܵܐ ܕܵܦܢ̣ܵܐ ܠܚܲܝܹ̈ܐ ܀|
    block |܃ܐܸܟܹ̇ܠܩܲܪܨܵܐ ܡܲܟܼܪܸܐ ܒܲܠܚܘܿܕܼ ܥܲܠ ܦܘܼܢܵܝܹܗ|
    block |ܕܲܦܪ݂ܲܩ ܢܸܫܒܵܘ̈ܗܝ ܘܬܲܒܲܪ ܦܲܚܵܘ̈ܗܝ ܘܫܲܒܼܩܹܗ ܘܲܥܪܲܩ̣ ܀|
    block |܃ܡ̣ܢ ܫܘܼܥܒܵܕܼܵܐ ܕܡܲܪܝܼܪܘܼܬܹܗ ܥܪ݂ܲܩ ܚܲܛܵܝܵܐ|
    block |ܘܐܸܚܲܕ݂ ܓܵܘܣܵܐ ܒܡܵܪܵ ܛܵܒܼܵܐ ܕܒܲܣܝܼܡ ܚܘܼܒܹܿܗ ܀|
    block |܃ܡ̣ܢ ܓܵܠܘܼܬܹܗ ܦܢ̣ܵܐ ܓܲܠܘܵܝܵܐ ܠܘܵܬܼ ܓܵܒܼܘܼܠܹܗ|
    block |ܘܗܵܐ ܡܸܬܼܟܲܫܲܦ ܕܢܸܥܘܿܠ ܢܚܸܙ̣ܐ ܐܲܦܲܝ̈ ܡܲܠܟܵܐ ܀|
    block |܃ܩܪܘܼܒܼܝܵܐ ܥܵܒܹ̇ܕܼ ܒܝܲܕܼ ܒܵܥܘܼܬܹܗ ܥܲܡ ܫܲܒܵܝܹܗ|
    block |ܘܲܡܩܲܛܪܸܓܼ ܠܹܗ ܡ̣ܢ ܢܵܡܘܿܣܵܐ ܐܲܠܵܗܵܝܵܐ ܀|
    block |܃ܠܥܲܒܼܕܲ̈ܝ ܡܲܠܟܵܐ ܝܵܗܹ̇ܒܼ ܩܲܢܝܵܐ ܕܡܸܠܲܬܼ ܦܘܼܡܹܗ|
    block |ܘܗܸܢܘ̣ܿܢ ܟܵܬܹ̇ܒܿܝܼܢ ܘܲܡܩܲܪܒܼܝܼܢ ܠܹܗ ܩܕܼܵܡ ܕܲܝܢܵܐ ܀|
  block
    block |܃ܠܟܼܵܗܢܹ̈ܐ ܫܵܐܹ̇ܠ ܣܢܹܐܓܼܪܵܐ ܒܕܼܝܼܗܵܐ ܐܘܼܩܒܲܠ ܕܝܼܢܵܐ|
    block |ܘܗܸܢܘ̣ܿܢ ܐܵܡ̇ܪܝܼܢ ܕܝܼܢܵܐ ܚܠܵܦܵܘܗܝ ܟܲܕܼ ܗܘ̤ ܫܲܬܿܝܼܩ ܀|
    block |܃ܐܲܝܟ ܕܲܒܼܕܼܝܼܢܵܐ ܩܵܐܹ̇ܡ ܟܵܗܢܵܐ ܒܥܸܕܵܢ ܐ̄ܪ̈ܵܙܹܐ|
    block |ܘܲܡܩܲܛܪܸܓܼ ܠܹܗ ܠܐܵܟܹ̇ܠܩܲܪܨܵܐ ܚܠܵܦ ܚܲܛܵܝܹ̈ܐ ܀|
    block |܃ܐܲܝܟ ܡܸܣܟܹܿܢܵܐ ܕܲܛܠܝܼܡ ܩܵܐܹ̇ܡ ܐܵܦ ܚܲܛܵܝܵܐ|
    block |ܘܒܼܵܥܹ̇ܐ ܘܲܡܦܝܼܣ ܕܲܢܥܲܕܿܪܘܼܢܵܝܗܝ ܪ̈ܲܚܡܹܐ ܒܕܼܝܼܢܵܐ ܀|
    block |܃ܥܲܪܛܸܠܵܐܝܼܬܼ ܩܵܐܹ̇ܡ ܘܲܫܠܝܼܚ ܩܕܼܵܡ ܕܲܝܵܢܵܐ|
    block |ܕܒܲܨܥܝܼܪܘܼܬܹܗ ܢܪܲܥܸܐ ܠܪ̈ܲܚܡܹܐ ܕܲܢܟܲܣܘܿܢܵܝܗܝ ܀|
    block |܃ܕܠܵܐ ܬܲܟܼܣܝܼܬܼܿܐ ܐܵܡܲ݁ܪ ܕܝܼܢܵܐ ܥܲܡ ܣܵܺܩܘܿܪܹܗ|
    block |ܕܢܸܚܙܹܝܘܗܝ ܡܲܠܟܵܐ ܘܢܸܬܼܒܲܥ ܕܝܼܢܹܗ ܩܲܠܝܼܠܵܐܝܼܬܼ ܀|
    block |܃ܒܘܼܪ̈ܟܵܘܗܝ ܟܵܐܹ̇ܦ ܘܡܲܪܟܸܿܢ ܪܹܫܹܗ ܡ̣ܢ ܟܘܼܚܵܕܹܗ|
    block |ܕܒܼܵܗܹ̇ܬܼ ܕܲܢܚܘܼܪ ܠܐܲܦܲܝ̈ ܪܵܘܡܐ ܠܘܵܬܼ ܕܲܝܵܢ̇ܵܐ ܀|
    block |܃ܣܲܩܵܐ ܡ̇ܐܹ̇ܟ ܘܐܲܟܸܿܢ ܩܵܪܹܒܼ ܠܡܸܫܐܲܠ ܪ̈ܲܚܡܹܐ|
    block |ܟܲܕܼ ܡܸܬܼܥܲܗܲܕܼ ܥܲܠ ܫܘܼܥܒܵܕܹܗ ܕܲܠܘܵܬܼ ܒܝܼܫܵܐ ܀|
    block |܃ܬܲܪܬܹܿܝܢ ܨܵܐܲܪ ܒܒܼܘܼܪܟܵܐ ܕܣܵܐܹ̇ܡ ܒܥܸܕܵܢ ܐ̄ܪ̈ܵܙܹܐ|
    block |ܚܕܼܵܐ ܕܡܲܦܘܼܠܬܹܿܗ ܘܲܚܕܼܵܐ ܕܦܵܪܲܥ̇ ܐܲܝܟ ܚܲܝܵܒܼܵܐ ܀|
    block |܃ܗܵܝ̇ ܡܲܦܘܼܠܬܵܐ ܕܲܒܼܦܲܪܕܲܝܣܵܐ ܡܥܲܗܸܕܼ ܗܵܫܵܐ|
    block |ܘܥܲܡ ܣܵܛܵܢܵܐ ܕܐܲܛܥܝܼ ܠܐܲܒܼܘܼܗܝ ܐܵܡܲ݁ܪ ܕܝܼܢܵܐ ܀|
    block |܃ܡܸܢܹܗ ܩܵܢܹ̇ܛ ܥܲܠ ܗܵܝ̇ ܚܵܝܪ̈ܵܢ ܐܲܦܵܘ̈ܗܝ ܒܐܲܪܥܵܐ|
    block |ܥܕܲܡܵܐ ܕܫܵܡܲ݁ܥ ܩܵܠ ܫܘܼܒܼܩܵܢܵܐ ܘܟܸܢ ܡܸܬܼܠܲܒܲܒܼ ܀|
    block |܃ܠܟܼܵܗܢܵܐ ܡܩܵܘܸܐ ܕܢܲܥܸܠ ܡܸܠܵܘ̈ܗܝ ܩܕܼܵܡ ܕܲܝܵ̇ܢܵܐ|
    block |ܘܲܡܦܲܢܸܐ ܠܹܗ ܫܛܵܪ ܚܹܐܪܘܼܬܼܵܐ ܒܡܸܫܚܵܐ ܘܡܲܝ̈ܵܐ ܀|
    block |܃ܘܐܵܦ ܥܲܪܵܒܼܵܐ ܕܵܒܲܪ ܥܲܡܹܗ ܠܒܹܝܬܼ ܢܵܡܘܿܣܹ̈ܐ|
    block |ܕܢܸܥܘܿܠ ܢܲܣܗܸܕܼ ܥܲܠ ܛܘܼܝܵܒܼܵܐ ܕܪܸܚܡܲܬܼ ܢܲܦܫܹܗ ܀|
    block |܃ܒܪܸܚܡܲܬܼ ܢܲܦܫܵܐ ܡܦܝܼܣ ܕܲܢܩܵܘܸܐ ܒܪܸܚܡܲܬܼ ܩܘܼܫܬܵܐ|
    block |ܘܥܵܪܹܒܼ ܚܲܒܼܪܹܗ ܕܐܹܝܢ ܫܲܪܝܼܪ ܗ̄ܘ̣ ܒܘܼܩܝܵܐ ܕܢܲܦܫܹܗ ܀|
    block |܃ܐܲܝܟ ܗܲܕܿܝܼܐܵܐ ܗܵܘܹ̇ܐ ܠܡܸܠܵܘ̈ܗܝ ܘܲܠܣܘܼܥܪ̈ܵܢܵܘܗܝ|
    block |ܘܲܡܚܵܘܸܐ ܠܹܗ ܕܘܼܒܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܒܲܫܡܹܗ ܩܵܪܹܐ ܘܲܡܩܲܪܸܒܼ ܠܹܗ ܩܕܼܵܡ ܢܵܛܘܼܪܹ̈ܐ|
    block |ܕܲܢܫܲܡܗܘܼܢܵܝܗܝ ܝܵܪܬܵܐ ܘܲܒܼܪܵܐ ܘܒܲܪ ܡܲܠܟܿܘܼܬܼܵܐ ܀|
    block |܃ܒܲܟܼܬܼܝܼ̈ܒܼܵܬܼܵܐ ܬܵܒܲ̇ܥ ܟܵܗܢܵܐ ܫܡܹܗ ܕܐܲܒܿܝܼܕܼܵܐ|
    block |ܘܡܲܥܸܠ ܣܵܐܹ̇ܡ ܒܓܼܵܘ ܒܹܝܬܼ ܐܲܪ̈ܟܹܿܐ ܕܣܸܦܪ̈ܲܝ ܡܲܠܟܿܐ ܀|
    block |܃ܐܲܝܟ ܕܲܠܥܸܪܒܵܐ ܡܩܝܼܡ ܠܹܗ ܒܬܲܪܥܵܐ ܕܲܛܝܵܪ ܥܵܢ̈ܐ|
    block |ܘܪܵܫܹ̇ܡ ܦܲܓܼܪܹܗ ܘܲܡܚܲܠܸܛ ܠܹܗ ܥܲܡܟ ܡܲܪܥܝܼܬܼܵܐ ܀|
    block |܃ܪܘܼܫܡܵܐ ܕܡܸܫܚܵܐ ܠܵܒܹܿܟ ܒܐܝܼܕܹܗ ܩܕܼܵܡ ܚܲܙܵܝܹ̈ܐ|
    block |ܘܲܒܼܓܲܠ̈ܝܵܬܼܵܐ ܡܲܟܼܪܸܙ ܚܲܝܠܵܐ ܕܸܲܬܼܚܝܼܪ̈ܵܬܼܵܐ ܀|
  block
    block |܃ܘܐܲܝܟ ܕܲܒܼܛܘܼܦܣܵܐ ܡܚܵܘܸܐ ܠܥܲܝܢܹ̈ܐ ܕܪ̈ܓܼܫܲܝܼ ܦܲܓܼܪܵܐ|
    block |ܚܲܝܠܵܐ ܟܲܣܝܵܐ ܕܲܟܼܣܸܐ ܒܪܘܼܫܡܵܐ ܡܸܬܼܚܲܙܝܵܢܵܐ ܀|
    block |܃ܐܘܿ ܥܲܦܪܵܐ ܕܪܵܫܹ̇ܡ ܥܵܢܹ̈ܐ ܒܪܘܼܫܡܵܐ ܕܡ̇ܪܹܗ|
    block |ܘܲܡܚܲܬܸܿܡ ܠܵܗ̇ ܠܫܸܡ ܟܲܣܝܘܼܬܹܗ ܒܐܵܬ̤ܐ ܓܠܝܼܬܼܵܐ ܀|
    block |܃ܐܹܝܘ ܥܲܦܪܵܢܵܐ ܕܐܲܚܝܼܕܼ ܪܘܼܚܵܐ ܒܪܹܫ ܠܸܫܵܢܹܗ|
    block |ܘܓܼܵܙܲܪ ܥܵܘ̣ܠܵܐ ܕܢܲܦܫܵܐ ܘܦܲܓܼܪܵܐ ܒܡܸܠܲܬܼ ܦܘܼܡܹܗ ܀|
    block |܃ܐܹܝܘ ܡ̇ܝܘܿܬܼܵܐ ܕܲܩܒܼܝܼܥ ܒܦܘܼܡܹܗ ܢܸܒܼܥܵܐ ܪܲܒܵܐ|
    block |ܘܡܲܫܩܸܐ ܚܲܝܹ̈ܐ ܠܵܐ ܡ̇ܝ̈ܘܿܬܹܐ ܠܲܒܼܢܲܝ̈ ܓܸܢܣܹܗ ܀|
    block |܃ܐܹܝܘ ܡܸܣܟܹܿܢܵܐ ܒܲܪ ܡܸܣܟܹܿܢܹ̈ܐ ܕܲܥ̣ܬܲܪ ܡܸܢܫܹܠܝ|
    block |ܘܲܫܪܝܼ ܡܦܲܠܸܓܼ ܥܘܼܬܼܪܵܐ ܕܪܘܼܚܵܐ ܕܠܲܝܬܿ ܠܐܲܒܼܵܗܵܘ̈ܗܝ ܀|
    block |܃ܐܹܝܘ ܥܲܦܪܵܢܵܐ ܕܥܲܦܪܹܗ ܣܵܗܹ̇ܕܼ ܥܲܠ ܫܝܼܛܘܼܬܹܗ|
    block |ܕܩܲܒܸܿܠ ܚܲܝܠܵܐ ܕܢܸܒܼܪܸܐ ܗܘ̤ ܠܹܗ ܒܪܝܼܬܼܵܐ ܚܕܲܬܵܐ ܀|
    block |܃ܒܪܝܼܬܼܵܐ ܚܕܲܬܵܐ ܐܲܠܸܦ ܛܵܒܼܵܐ ܠܲܒܼܢܲܝ̈ ܒܲܝܬܹܿܗ|
    block |ܕܲܢܚܲܕܿܬܼܘܼܢܵܗ̇ ܠܐܘܼܡܵܢܘܼܬܼܵܐ ܕܒܼܵܪܘܿܝܘܼܬܹܗ ܀|
    block |܃ܥܵܘ̣ܠܵܐ ܕܐ̄ܢܵܫܵܐ ܣܲܬܼܪܹܗ ܠܪܵܘܡܐ ܕܲܥܒ݂ܲܕܼ ܐܝܼܕܼܵܘ̈ܗܝ|
    block |ܘܝܲܗ̣̄ܒܼ ܫܘܼܠܛܵܢܵܐ ܠܲܒܼܢܲܝ̈ܢܵܫܵܐ ܕܬܼܘܼܒܼ ܢܸܒܼܢܘܿܢܵܝܗܝ ܀|
    block |܃ܚ̣ܙܵܝܗܝ ܠܲܥܒܼܵܕܹ̈ ܕܲܥܬܸ݂ܩ ܘܲܒܼܠܝܼ ܒܡܵܝܘܿܬܼܘܼܬܼܵܐ|
    block |ܘܐܸܬܼܦܲܪܲܣ ܠܹܗ ܦܘܼܪܣܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܚ̣ܙܵܐ ܕܪ̈ܵܥܠܵܢ ܗ̣̄ܘܲܝ̈ ܐܸܣܲܝ̈ ܒܲܝܬܹܿܗ ܒܚܵܫܘܿܫܘܼܬܼܵܐ|
    block |ܘܣܵܡ̣ ܫܲܬܸܐܣܵܘ̈ܗܝ ܒܥܘܼܡܩܵܐ ܕܡܲܝ̈ܵܐ ܘܫܲܪܲܪ ܐܸܢܹܝܢ ܀|
    block |܃ܒܡܲܝ̈ܵܐ ܪ̈ܦܲܝܵܐ ܨܒܼܵܐ ܕܲܢܫܲܪܲܪ ܠܓܼܘܼܫܡܹ̈ܐ ܪ̈ܦܲܝܵܐ|
    block |ܘܲܒܼܚܹܝܠ ܪܘܼܚܵܐ ܢܚܲܝܸܠ ܙܵܘܥܹ̈ܐ ܡܸܨܛܲܠܝܵܢܹ̈ܐ ܀|
    block |܃ܟܘܼܪܵܐ ܕܡܲܝ̈ܵܐ ܬܲܩܸܢ ܪܸܡܙܹܗ ܐ̄ܪܵܙܵܢܵܐܝܿܬܼ|
    block |ܘܲܚܠܵܦ ܢܘܼܪܵܐ ܫܲܓܼܪܹܗ ܒܪܘܼܚܵܐ ܕܚܹܝܠ ܨܸܒܼܝܵܢܹܗ ܀|
    block |܃ܠܹܗ ܠܲܥܲܒܼܵܕܵܐ ܥܒ݂ܲܕܼ ܐܘܼܡ̇ܢܵܐ ܥܲܠ ܬܘܼܩܵܢܹܗ|
    block |ܕܗܘ̤ ܠܹܗ ܢܸܣܘܿܟ ܒܟܼܘܼܪܵܐ ܕܡܲܝ̈ܵܐ ܘܪܸܬܼܚܵܐ ܕܪܘܼܚܵܐ ܀|
    block |܃ܬܵܘ ܚܙܵܘ ܬܸܕܼܡܘܼܪܬܵܐ ܒܡܵܝܘܿܬܼܘܼܬܼܵܐ|
    block |ܘܡ̇ܝ̇ܬܵܐ ܘܚܵܝ̇ܐ ܒܡܸܨܥܵܝܘܼܬܼܵܐ ܕܣܵܥܘܿܪܘܼܬܼܵܗ̇ ܀|
    block |܃ܬܵܘ ܢܸܬܼܒܲܩܸܐ ܒܐ̄ܪܵܙ ܡܝܼܬܼܘܼܬܲܢ ܕܲܒܼܓܼܵܘ ܡܲܝ̈ܵܐ|
    block |ܘܢܸܚܙܸܐ ܬܲܗܪܵܐ ܕܡܸܫܬܲܡܲܫ ܒܲܢ ܐ̄ܪܵܙܵܢܵܐܝܼܬܼ ܀|
    block |܃ܬܵܘ ܢܸܬܼܩܲܪܲܒܼ ܨܹܝܕܼ ܓܹܐܙܲܒܼܪܹ̈ܐ ܕܓܲܙܲܝ̈ ܥܹܕܿܬܵܐ|
    block |ܘܢܸܫܡܲܥ ܡܸܢܗܘܿܢ ܕܐܲܝܟܲܢ ܝܵܗ̇ܒܿܝܼܢ ܚܲܝܹ̈ܐ ܒܡܲܝ̈ܵܐ ܀|
    block |܃ܢܸܥܘܿܠ ܥܲܡܗܘܿܢ ܠܲܩܕܼܘܿܫ ܩܘܼܕܼܫܹ̈ܐ ܐ̄ܪܵܙܵܢܵܝܵܐ|
    block |ܘܢܹܐܠܲܦ ܡܸܢܗܘܿܢ ܦܘܼܫܵܩ ܐ̄ܪ̈ܵܙܹܐ ܕܡ̇ܘܬܵܐ ܘܚܲܝܹ̈ܐ ܀|
    block |܃ܡܵܘܬܵܐ ܘܚܲܝܹ̈ܐ ܐܝܼܬܼܵܘܗܝ ܐ̄ܪ̈ܵܙܵܐ ܕܡܲܥܡܘܿܕܼܝܼܬܼܵܐ|
    block |ܘܬܲܪܬܹܿܝܢ ܒܲܚܕܼܵܐ ܡܸܣܬܲܥܪ̈ܵܢ ܒܹܗ ܒܚܲܕܼ ܟܵܗܢܘܼܬܼܵܐ ܀|
    block |ܒܝܲܕܼ ܟܵܗܢܘܼܬܼܵܐ ܨܒܼܵܐ ܒܵܪܘܿܝܵܐ ܕܢܸܓܼܠܸܐ ܚܲܝܠܹܗ܃|
  block
    block |ܘܠܵܗ̇ ܗ̄ܘ̣ ܐܲܓܼܥܸܠ ܥܘܼܬܼܪܵܐ ܪܲܒܵܐ ܕܒܲܣܝܼܡܘܼܬܹܗ ܀|
    block |܃ܠܟܼܵܗܢܹ̈ܐ ܐܲܩܝܼܡ ܐܲܦܸܛܪ̈ܵܘܿܦܹܐ ܥܲܠ ܡܲܪ̈ܗܵܛܵܘܗܝ|
    block |ܕܐܲܝܟ ܫܲܪܝܼܪܹ̈ܐ ܢܦܲܠܓܼܘܼܢ ܥܘܼܬܼܪܵܐ ܠܲܒܼܢܲܝ̈ ܒܲܝܬܹܿܗ ܀|
    block |܃ܠܗܘܿܢ ܝܲܗ̣̄ܒܼ ܛܲܒܼܥܵܐ ܕܫܸܡ ܐܝܼܬܼܘܼܬܹܗ ܕܠܵܐ ܡܸܬܿܕܲܪܟܵܐ|
    block |ܕܢܸܗܘܘܿܢ ܛܵܒܼܥ̇ܝܼܢ ܠܲܒܼܢܲܝ̈ܢܵܫܵܐ ܒܲܫܡܵܐ ܕܩܘܼܕܼܫܵܐ ܀|
    block |܃ܛܲܒܼܥܵܐ ܕܲܫܡܹܗ ܡܲܪܡܹܝܢ ܟܠܢܵܫ ܥܲܠ ܡܲܪܥܝܼܬܹܗ|
    block |ܘܲܬܼܠܝܼܬܼܵܐܝܼܬܼ ܪܵܡܫ̇ܝܼܢ ܐ̄ܢܵܫܵܐ ܠܲܒܼܢܲܝ̈ܢܵܫܵܐ ܀|
    block |܃ܦܲܪܙܠܵܐ ܕܡܸܫܚܵܐ ܐܵܚܹ̇ܕܼ ܟܵܗܢܵܐ ܒܪܹܫ ܨܼܒ̈ܥܵܬܹܗ|
    block |ܘܪܵܫܹ̇ܡ ܦܲܓܼܪܵܐ ܘܪ̈ܓܼܫܹܐ ܕܢܲܦܫܵܐ ܒܚܲܪܝܼܦܘܼܬܹܗ ܀|
    block |܃ܡܸܫܚܵܐ ܠܵܛܹ̇ܫ ܒܲܪ ܡ̇ܝܘܿܬܹ̈ܐ ܒܡܸܠܲܝ̈ ܦܘܼܡܹܗ|
    block |ܘܲܡܚܲܪܸܦ ܠܹܗ ܐܲܝܟ ܕܲܠܦܲܪܙܠܵܐ ܠܡܸܓܼܙܲܪ ܥܵܘ̣ܠܵܐ ܀|
    block |܃ܫܡܵܗܹ̈ܐ ܬܠܵܬܼܵܐ ܬܵܢܹ̇ܐ ܒܛܲܟܼܣܵܐ ܚܲܕܼ ܒܵܬܲܪ ܚܲܕܼ|
    block |ܘܲܬܼܠܝܼܬܼܵܐܝܼܬܼ ܡܫܲܡܠܸܐ ܘܓܼܵܡܲ݁ܪ ܐ̄ܪܵܙ ܦܘܼܪܩܵܢܲܢ ܀|
    block |܃ܐܹܝܘ ܚܲܠܵܫܵܐ ܟܡܵܐ ܪܲܒܿ ܬܲܗܪܵܐ ܕܡܸܫܬܲܡܲܫ ܒܵܟ|
    block |ܘܲܙܥܘܿܪ ܦܘܼܡ̇ܐ ܕܢܹܐܡܲܪ ܕܲܟܼܡܵܐ ܗ̄ܘ̣ ܚܹܝܠ ܒܘܼܕܵܩܹܗ ܀|
    block |܃ܐܹܘܝ ܬܲܚܬܵܝܵܐ ܟܡܵܐ ܐܸܬܼܥܲܠܲܬ̤ ܬܵܚܘܿܒܼܘܼܬܼܵܟ|
    block |ܘܠܵܐ ܡܨܸܐ ܗܵܘܢܵܐ ܕܢܸܣ̣ܿܩ ܥܲܡܵܟ ܠܐܲܝܟܵܐ ܕܡܲܛܝܼܬܿ ܀|
    block |܃ܐܹܝܘ ܒܲܪܢܵܫܵܐ ܠܟܼܵܗܢܵܐ ܗ̄ܘ̣ ܐܸܡ̇ܪܹܬܼ ܗܵܠܹܝܢ ܕܐܸܡ̇ܪܹܬܼ|
    block |ܟܡܵܐ ܐܸܫܬܼܠܲܛܬܿ ܕܐܝܼܬܼ ܠܵܟ ܕܬܸܗܘܸܐ ܝܵܗܹ̇ܒܼ ܚܲܝܹ̈ܐ ܀|
    block |܃ܚܲܝܹ̈ܐ ܝܵܗܹ̇ܒܼ ܟܵܗܢܵܐ ܠܚܲܒܼܪ̈ܵܘܗܝ ܒܝܲܕܼ ܬܸܫܡܸܫܬܹܿܗ|
    block |ܘܐܘܼܪܚܵܐ ܕܵܪܹܫ ܠܲܟܼܢܵܘܵܬܹ̈ܗ ܠܘܵܬܼ ܕܲܥܬܼܝܼ̈ܕܼܵܢ ܀|
    block |܃ܛܲܟܼܣܵܐ ܕܦܘܼܡ̇ܐ ܡܡܲܠܸܠ ܠܙܵܘܥܹ̈ܐ ܘܲܠܗܲܕܵܡܹ̈ܐ|
    block |ܘܲܚܠܵܦ ܟܠܢܵܫ ܡܲܬܼܪܓܸܿܡ ܩܵܠܹ̈ܐ ܕܫܘܼܒܼܩܵܢ ܥܵܘ̣ܠܵܐ ܀|
    block |܃ܡܸܫܚܵܐ ܘܡܲܝܵ̈ܐ ܣܵܐܹ̇ܡ ܠܘܼܩܕܼܵܡ ܐܲܝܟ ܫܲܬܼܐܸܣܹ̈ܐ|
    block |ܘܲܒܼܦܸܬܼܓܼܵܡܵܘ̈ܗܝ ܡܫܲܟܼܠܸܠ ܒܵܢܹ̇ܐ ܫܸܡ ܐܝܼܬܼܘܼܬܼܵܐ ܀|
    block |܃ܒܡܸܫܚܵܐ ܫܲܪܝܵܐ ܘܡܲܝ̈ܵܐ ܪ̈ܦܲܝܵܐ ܢܵܣܹ̇ܿܟ ܦܲܓܼܪܵܐ|
    block |ܘܲܚܠܵܦ ܡܸܕܼܪܵܐ ܡܫܲܚܠܸܦ ܥܵܒܹ̇ܕܼ ܕܲܗܒܼܵܐ ܕܲܟܼܝܵܐ ܀|
    block |܃ܡܲܡ ܠܵܐ ܢܸܬܼܗܲܪ ܒܚܲܝܠܵܐ ܕܲܩܢܵܬ̤ ܡܸܣܟܹܿܝܢܘܼܬܼܵܢ|
    block |ܕܗܝ̤ ܠܵܗ̇ ܬܲܥܬܲܪ ܡ̣ܢ ܡ̇ܘܗܲܒܼܬܼܵܐ ܕܠܵܐ ܡܸܬܿܕܿܪܟܵܐ ܀|
    block |܃ܐܲܝܟ ܓܹܐܙܲܒܼܪܵܐ ܩܵܐܹ̇ܡ ܟܵܗܢܵܐ ܒܲܬܼܪܲܥ ܩܘܼܕܼܫܵܐ|
    block |ܘܡܲܪܡܸܐ ܩܠܝܼܕܹ̈ܐ ܕܡܸܠܲܬܼ ܦܘܼܡܹܗ ܘܦܵܬܲ̇ܚ ܚܲܝܹ̈ܐ ܀|
    block |܃ܫܡܵܗܹ̈ܐ ܬܠܵܬܼܵܐ ܡܲܪܡܸܐ ܒܡܸܫܚܵܐ ܘܲܡܩܲܕܹܿܫ ܠܹܗ|
    block |ܕܢܸܗܘܸܐ ܡܩܲܕܹܿܫ ܛܲܡܐܘܼܬܼ ܐ̄ܢܵܫܵܐ ܒܩܲܕܼܝܼܫܘܼܬܹܗ ܀|
    block |܃ܒܫܸܡ ܟܲܣܝܘܼܬܹܗ ܪܵܫܹ̇ܡ ܦܲܓܼܪܵܐ ܡܸܬܼܚܲܙܝܵܢܵܐ|
    block |ܘܥܵܐܹ̇ܠ ܚܲܝܠܵܐ ܕܚܘܼܪܦܹܗ ܕܲܫܡܵܐ ܥܕܲܡ̇ܐ ܠܢܲܦܫܵܐ ܀|
    block |܃ܐܹܝܘ ܬܸܕܡܘܼܪܬܵܐ ܕܣܵܥܲ݁ܪ ܐ̄ܢܵܫܵܐ ܒܲܕܼܠܵܐ ܕܝܼܠܹܗ|
    block |ܕܪܵܫܹ̇ܡ ܦܲܓܼܪܹܐ ܡܸܨܛܲܠܝܵܢܹ̈ܐ ܘܚܵܫܝܼܢ ܕܲܠܓܼܵܘ ܀|
  block
    block |܃ܒܛܲܟܼܣܵܐ ܕܐܵܣܝܵܐ ܣܵܥ̇ܲܪ ܐܵܦ ܗܘ̤ ܨܹܝܕܼ ܗܲܕܵܡܹ̈ܐ|
    block |ܕܓܸܵܐܹ̇ܫ ܕܼܠܒܲܪ ܘܡܲܕܼܪܸܟ ܚܲܫܵܐ ܕܹܝܕܼ ܓܵܘܝܹ̈ܐ ܀|
    block |܃ܠܦܲܓܼܪܵܐ ܘܢܲܫܵܐ ܡܩܲܪܸܒܼ ܦܘܼܪ̈ܣܹܐ ܕܐܘܼܡܵܢܘܼܬܹܗ|
    block |ܘܓܲܠܝܵܐ ܘܟܲܣܝܵܐ ܡܲܐܣܸܐ ܒܚܲܝܠܵܐ ܐܲܠܵܗܵܝܵܐ ܀|
    block |܃ܐܲܠܵܗܵܐܝܼܬܼ ܡܡܲܪܸܟ ܣܲܡܵܐ ܕܡܲܓܼܥܲܠ ܒܐܝܼܕܼܵܘ̈ܗܝ|
    block |ܘܲܠܟܼܠ ܟܹܐܒܼܝܼ̈ܢ ܡܲܐܣܸܐ ܒܚܲܝܠܹܗ ܘܠܵܐ ܡܸܬܼܒܲܨܲܪ ܀|
    block |܃ܐܲܝܟ ܚܵܢܘܼܬܼܵܐ ܦܬܲܚ̣ ܠܹܗ ܬܲܪܥܵܐ ܕܗܲܝܟܲܠ ܩܘܼܕܫܵܐ|
    block |ܘܣܵܥܲ݁ܪ ܡܲܪ̈ܥܹܐ ܘܥܵܨ̇ܒܼ ܟܹܐܒܹ̈ܐ ܕܲܟܼ̈ܢܵܘܵܬܹܗ ܀|
    block |܃ܒܪܘܼܫܡܵܐ ܕܲܠܒܲܪ ܓܵܐܹ̇ܫ ܟܹܐܒܹ̈ܐ ܟܣܲܝ̈ܵܐ ܕܠܓܼܵܘ|
    block |ܘܐܲܪܟܸܿܢ ܣܵܐܹ̇ܡ ܣܲܡܵܐ ܕܪܘܼܚܵܐ ܒܐܵܬ̤ܐ ܕܡܲܝ̈ܵܐ ܀|
    block |܃ܒܩܵܠܵܐ ܓܲܠܝܵܐ ܡܲܟܼܪܸܙ ܚܲܝܠܵܐ ܕܲܣܬܼܝܼܪ̈ܵܬܹܗ|
    block |ܘܲܒܼܠܸܫܵܢܹܗ ܡܦܲܠܸܓܼ ܥܘܼܬܼܪܵܐ ܪܘܼܚܵܢܵܝܵܐ ܀|
    block |܃ܩܵܠܹ̈ܐ ܡܲܫܡܲܥ ܒܐܸܕܢܲܝ̈ ܥܵܢ̈ܐ ܟܲܕܼ ܪܵܫܹ̇ܡ ܠܵܗ̇|
    block |ܘܨܵܝ̇ܬܵܐ ܒܚܘܼܒܵܐ ܫܡܵܗܹ̈ܐ ܬܠܵܬܼܵܐ ܟܲܕܼ ܡܸܬܼܟܲܪܙܝܿܢ ܀|
    block |܃ܒܲܫܡܵܐ ܕܐܲܒܼܵܐ ܘܕܲܒܼܪܵܐ ܘܪܘܼܚܵܐ ܡܚܲܬܸܿܡ ܡܸܠܵܘ̈ܗܝ|
    block |ܘܲܡܫܲܪܲܪ ܠܹܗ ܠܐܲܝܢܵܐ ܕܥܵܡܹ̇ܕܼ ܒܲܫܡܵܗܲܝ̈ܗܘܿܢ ܀|
    block |܃ܫܡܵܗܹ̈ܐ ܬܠܵܬܼܵܐ ܨܵܐܲܪ ܒܐܲܦܵܘ̈ܗܝ ܒܲܕܼܡܘܼܬܼ ܣܲܟܿܪܵܐ|
    block |ܕܢܸܚܙܹܐ ܛܪܘܼܢܵܐ ܨܠܸܡ ܐܝܼܬܼܘܼܬܼܵܐ ܒܪܹܫ ܒܲܪܢܵܫܵܐ ܀|
    block |܃ܠܒܸܗܬܲܬܼ ܫܹܐܕܹ̈ܐ ܗ̄ܝܼ ܥܸܠܲܬܼ ܪܘܼܫܡܵܐ ܕܲܒܼܒܹܝܬܼ ܥܲܝܢܹ̈ܐ|
    block |ܕܡ̇ܐ ܕܡܸܬܼܒܲܩܹܝܢ ܒܪܹܫ ܒܲܪܢܵܫܵܐ ܢܚܘܼܒܼܘܼܢ ܡܸܢܹܗ ܀|
    block |܃ܡܸܛܠܵܬܼܗܘܿܢ ܗܵܘܹ̇ܝܢ ܐ̄ܪ̈ܵܙܹܐ ܕܡܸܫܚܵܐ ܘܡܲܝ̈ܵܐ|
    block |ܕܢܸܗܘܘܿܢ ܙܷܲܢܵܐ ܠܘܼܩܒܲܠ ܩܹܐܪܣܵܐ ܕܬܲܟܼܬܿܘܼܫܲܝ̈ܗܘܿܢ ܀|
    block |܃ܙܲܝܢܵܬ ܗ̄ܘ̣ ܡܸܫܚܵܐ ܕܡܸܬܼܡܲܫܚܝܼܢ ܒܹܗ ܐܲܪ̈ܥܵܢܵܝܹܐ|
    block |ܕܠܵܐ ܢܸܬܿܬܲܚܕܿܘܼܢ ܡ̣ܢ ܪ̈ܘܼܚܵܢܹܐ ܒܕܲܪܵܐ ܟܲܣܝܵܐ ܀|
    block |܃ܛܲܒܼܥܵܐ ܗ̄ܘ̣ ܪܲܒܵܐ ܕܲܡܠܸܟ ܡܲܠ̈ܟܹܿܐ ܕܡܸܬܿܛܲܒܼܥܝܼܢ ܒܹܗ|
    block |ܕܢܸܗܘܘܿܢ ܦܵܠ̇ܚܝܼܢ ܒܐܸܣܛܵܕܼܝܼܘܿܢ ܪܘܼܚܵܢܵܝܬܵܐ ܀|
    block |܃ܒܒܹܝܬܼ ܥܲܝܢܵܝ̈ܗܘܿܢ ܡܩܲܒܿܠܝܼܢ ܛܲܒܼܥܵܐ ܪܘܼܚܵܢܝܵܐ|
    block |ܕܢܸܗܘܸܐ ܢܲܗܝܼܪ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀|
    block |܃ܒܲܕܼܡܘܼܬܼ ܦܵܥܠܹ̈ܐ ܚܦܝܼܛܹ̈ܐ ܩܵܝ̇ܡܝܼܢ ܒܲܬܼܪܲܥ ܡܲܠܟܵܐ|
    block |ܘܟܼܵܗܢܵܐ ܒܪܹܫܗܘܿܢ ܐܲܝܟ ܪܲܒܿ ܚܲܝܠܵܐ ܒܪܹܫ ܡܲܪܥܝܼܬܹܗ ܀|
    block |܃ܐܲܝܟ ܕܲܠܩܹܐܪܣܵܐ ܡܩܝܼܡ ܣܸܕܼܪ̈ܲܝܗܘܿܢ ܒܥܸܕܼܵܢ ܐ̄ܪ̈ܵܙܹܐ|
    block |ܕܢܸܗܘܘܿܢ ܫܵܕܹܝܢ ܓܹܐܪܹ̈ܐ ܫܢܝܼܢܹ̈ܐ ܒܲܒܼܥܸܠܕܲܪܵܐ ܀|
    block |܃ܓܐܪܹ̈ܐ ܕܡܸܠܹ̈ܐ ܡܪܲܟܸܿܒܼ ܣܵܐܹ̇ܡ ܒܓܼܵܘ ܦܘܼܡܲܝ̈ܗܘܿܢ|
    block |ܕܢܸܗܘܘܿܢ ܚܵܠܝܼܢ ܠܘܼܩܒܲܠ ܒܝܼܫܵܐ ܕܫܲܥܒܸܿܕܼ ܐܸܢܘܿܢ ܀|
    block |܃ܢܝܼܫܵܐ ܬܵܪܹܝܨ ܩܕܼܵܡ ܥܲܝܢܲܝ̈ܗܘܿܢ ܕܢܸܬܿܕܲܡܘܿܢ ܒܹܗ|
    block |ܘܐܲܝܟ ܕܲܒܼܝܲܬܼܪܵܐ ܡ̇ܬܲܚ ܡܸܠܹ̈ܐ ܒܠܸܫܵܢܲܝ̈ܗܘܿܢ ܀|
    block |܃ܠܒܼܘܼܩܝܵܐ ܥܵܐ̇ܠܝܼܢ ܒܫܘܼܪܵܝ ܩܹܐܪܣܵܐ ܕܐܸܙܕܲܡܲܢܘ ܠܹܗ|
    block |ܟܲܕܼ ܡܸܬܼܒܲܚܪܝܼܢ ܒܝܲܕܼ ܬܵܘܕܿܝܼܬܼܵܐ ܕܪܸ̈ܥܝܵܢܲܝܗܘܿܢ ܀|
  block
    block |܃ܐܲܝܟ ܕܲܒܼܩܘܼܫܬܵܐ ܩܵܐܹ̇ܡ ܟܵܗܢܵܐ ܒܪܹܫ ܣܸܕܼܪ̈ܲܝܗܘܿܢ|
    block |ܘܡܲܚܵܘܸܐ ܠܗܘܿܢ ܢܝܼܫܵܐ ܕܩܘܼܫܬܵܐ ܕܢܸܚܢܘܿܢ ܫܲܦܝܼܪ ܀|
    block |܃ܟܵܦ̇ܪܝܼܢ ܒܢܝܼܫܵܐ ܒܢܝܼܫܵܐ ܘܚܲܝܠܹܗ ܘܲܕܼܡܲܠܲܐܟܼܵܘ̈ܗܝ|
    block |ܘܐܲܟܸܿܢ ܨܐܲ݁ܪ ܢܝܼܫܵܐ ܕܡܲܠܟܵܐ ܒܒܹܝܬܼ ܥܲܝܢܲܝ̈ܗܘܿܢ ܀|
    block |܃ܟܵܦ̇ܪܝܼܢ ܘܡ̇ܘܕܹܿܝܢ ܬܲܪܬܹܿܝܢ ܒܲܚܕܼܵܐ ܕܠܵܐ ܦܘܼܠܵܓܼܵܐ|
    block |ܟܦܘܼܪܝܵܐ ܒܒܼܝܼܫܵܐ ܘܬܼܵܘܕܲܝܼܬܼ ܠܸܒܵܐ ܒܫܸܡ ܐܝܼܬܼܘܼܬܼܵܐ ܀|
    block |܃ܩܝܵܡܵܐ ܡܩܝܼܡܝܼܢ ܒܝܲܕܼ ܟܵܗܢܘܼܬܼܵܠ ܨܹܝܕܼ ܐܝܼܬܼܘܼܬܼܵܐ|
    block |ܕܠܵܐ ܬܘܼܒܼ ܗܵܦܟܿܝܼܢ ܨܹܝܕܼ ܣܵܛܵܢܵܐ ܒܣܘܼܥܪ݁ܵܢܲܝܗܘܿܢ ܀|
    block |܃ܠܟܼܵܣܢܵܐ ܝܵܗ̇ܒܿܝܼܢ ܫܘܼܘܕܵܝ ܡܸܠܹ̈ܐ ܕܪܸ̈ܥܝܵܢܲܝܗܘܿܢ|
    block |ܘܡܲܥܸܠ ܩܵܪܹܐ ܨܕܼܵܡ ܨܸܒܼܝܵܢܵܐ ܐܲܠܵܗܵܝܵܐ ܀|
    block |܃ܬܪܲܥ ܩܲܪܛܲܝܣܵܐ ܕܒܹܝܬܼ ܡܲܠܟܿܘܼܬܼܵܐ ܐܲܚܝܼܕܼ ܒܐܝܼܕܼܵܘ̈ܗܝ|
    block |ܘܫܲܠܝܼܛ ܗ̄ܘ̣ ܠܹܗ ܕܢܸܟܼܬܿܘܿܒܼ ܐ̄ܢܵܫܵܐ ܒܝܲܕܼ ܦܵܠܵܛܝܼܢ ܀|
    block |܃ܒܲܫܡܵܗܲܝ̈ܗܘܿܢ ܩܵܪܹܐ ܘܲܡܩܝܼܡ ܥܲܒܼ̈ܕܲܝ ܡܲܠܟܵܐ|
    block |ܘܡܲܥܒܲܪ ܚܲܕܼ ܚܲܕܼ ܘܛܵܒܲ݁ܥ ܒܐܲܦܵܘ̈ܗܝ ܛܲܒܼܥܵܐ ܕܡܸܫܚܵܐ ܀|
    block |܃ܒܩܵܠ ܦܸܬܼܓܼܵܡܵܘ̈ܗܝ ܡܲܟܼܪܸܙ ܚܲܝܠܵܐ ܕܲܟܼܣܸܐ ܒܡܸܠܵܘ̈ܗܝ|
    block |ܕܲܕܼܡܲܢ ܐܸܢܘܿܢ ܘܲܫܡܵܐ ܕܡܲܢ̣ܘܼ ܕܡܸܬܿܛܲܒܼܥܝܼܢ ܒܹܗ ܀|
    block |܃ܦܠܵܢ ܠܲܡ ܥܲܒܼܕܵܐ ܗ̄ܘ̣ ܕܲܡܠܸܟ ܡܲܠ̈ܟܹܿܐ ܕܲܠܥܸܠ ܘܕܲܠܬܲܚܬܿ|
    block |ܘܒܲܫܡܹܗ ܡܛܲܒܲܥ ܕܢܸܗܘܸܐ ܦܵܠ̇ܲܚ ܐܲܝܟ ܨܸܒܼܝܵܢܹܗ ܀|
    block |܃ܫܸܡ ܐܝܼܬܼܘܼܬܼܵܐ ܡܡܲܕܸܿܟ ܒܐܝܼܕܼܵܘ̈ܗܝ ܥܲܡܹܗ ܕܡܸܫܚܵܐ|
    block |ܘܪܸܫܹ̇ܡ ܘܐܲܡܲ݁ܪ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܀|
    block |܃ܡܸܬܼܪܫܸܡ ܐܲܡܲ݁ܪ ܠܦܵܢ ܒܲܫܡܵܗܹ̈ܐ ܬܠܵܬܼܵܐ ܕܲܫܘܹܝܢ|
    block |ܕܠܲܝܬܿ ܦܘܼܪܫܵܢܵܐ ܕܩܲܫܝܼܫ ܘܲܙܥܘܿܪ ܒܹܝܬܼ ܚܲܕܼ ܠܲܐ̄ܚܪܹܝܢ ܀|
    block |܃ܠܵܘ ܪܵܫܹ̇ܡ ܐ̄ܢܵܐ ܐܵܡܲ݁ܪ ܟܵܗܢܵܐ ܐܸܠܵܐ ܕܡܸܬܼܪܫܸܡ|
    block |ܕܠܵܐ ܕܝܼܠܹܗ ܗ̄ܘ̣ ܛܲܒܼܥܵܐ ܕܡܲܪܡܸܐ ܐܸܠܵܐ ܕܡ̇ܪܹܗ ܀|
    block |܃ܗܘ̤ ܡܸܨܥܵܝܵܐ ܗ̄ܘ̣ ܕܲܓܼܒܸܐ ܒܛܲܝܒܿܘܼ ܠܲܡܫܲܡܵܫܘܼ|
    block |ܘܒܲܕܼܠܵܐ ܕܝܼܠܹܗ ܪܵܕܹܦ ܥܵܘ̣ܠܵܐ ܘܝܵܗܹ̇ܒܼ ܪܘܼܚܵܐ ܀|
    block |܃ܒܫܸܡܚܵܐ ܓܼܠܝܵܐ ܡܚܵܘܸܐ ܚܲܝܠܵܐ ܕܐܝܼܬܼ ܒܲܫܡܵܗܹ̈ܐ|
    block |ܕܲܡܨܸܐ ܡܫܲܪܲܪ ܪܲܦܝܘܼܬܼ ܐ̄ܢܵܫܵܐ ܒܲܕܼܠܵܐ ܓܼܠ̈ܝܵܢ ܀|
    block |܃ܫܡܵܗܹ̈ܐ ܬܠܵܬܼܵܐ ܬܵܢܹ̇ܐ ܒܡܸܫܚܵܐ ܒܐ̄ܢܵܫܵܐ ܟܠܹܗ|
    block |ܕܠܵܐ ܢܲܟܿܘܿܢܵܝܗܝ ܫܹܐܕܹ̈ܐ ܛܪ̈ܘܼܢܹܐ ܘܚܲܫܹ̈ܐ ܠܙܝܼ̈ܙܹܐ ܀|
    block |܃ܠܵܐ ܗ̄ܘ̣ܵܐ ܒܡܸܫܚܵܐ ܗ̄ܘ̣ ܕܢܵܛܲܪ ܐ̄ܢܵܫܵܐ ܡ̣ܢ ܢܸܟܼܝܵܢܹ̈ܐ|
    block |ܚܹܝܠ ܐܝܼܬܼܘܼܬܼܵܐ ܗ̄ܘ̣ ܕܘܒܲܩܢܹܐ ܚܲܝܠܵܐ ܠܲܡܚܝܼܠܘܼܬܼܵܐ ܀|
    block |܃ܡܸܫܚܵܐ ܐܵܬ̤ܐ ܗ̄ܘ̣ ܕܡܲܟܼܪܸܙ ܚܲܝܠܵܐ ܐܲܠܵܗܵܝܵܐ|
    block |ܘܲܒܼܓܲܥ̈ܝܵܬܼܵܐ ܡܫܲܪܲܪ ܥܲܒܼܕܼܵܐ ܗ̄ܘ̣ ܒܲܣܬܼܝܼܪ̈ܵܬܼܵܐ ܀|
    block |܃ܒܚܲܝܠܵܐ ܕܝܼܠܹܗ ܩܵܢܹ̇ܝܢ ܚܲܝܠܵܐ ܦܲܓܼܪܵܐ ܘܢܲܦܫܵܐ|
    block |ܘܠܵܐ ܬܘܼܒܼ ܩܵܢ̇ܛܝܼܢ ܡ̣ܢ ܢܸܟܼܝܵܢܹ̈ܐ ܕܡ̇ܝܘܿܬܼܘܼܬܼܵܐ ܀|
  block
    block |܃ܐܲܝܟ ܐܲܬܼܠܹܝܛܹ̈ܐ ܢܵܚ̇ܬܿܝܼܢ ܩܵܝ̇ܡܝܼܢ ܒܐܸܣܛܵܕܼܝܘܿܢ|
    block |ܘܐܵܚ̇ܕܿܝܼܢ ܕܲܪܵܐ ܥܲܡ ܚܘܼܬܼܚܵܬܹ̈ܐ ܪ̈ܦܲܝܵܐ ܕܒܼܗܘܿܢ ܀|
    block |܃ܗܵܢܵܐ ܚܲܝܠܵܐ ܡܲܩܢܸܐ ܡܸܫܚܵܐ ܕܲܡܫܝܼܚܘܼܬܼܵܐ|
    block |ܠܵܐ ܗ̄ܘ̣ܵܐ ܡܸܫܚܵܐ ܐܸܠܵܐ ܪܘܼܚܵܐ ܕܲܡܚܲܝܸܠ ܠܹܗ ܀|
    block |܃ܪܘܼܚܵܐ ܡܚܲܝܠܵܐ ܠܲܡܫܝܼܚܘܼܬܼܵܐ ܕܡܸܫܚܵܐ ܪܲܦܚܵܐ|
    block |ܘܗܵܘܹ̇ܐ ܚܝܼܨܵܐ ܒܝܲܕ ܣܘܼܥܪܵܢܵܐ ܕܡܸܫܬܲܡܲܫ ܒܹܗ ܀|
    block |܃ܒܲܚܠܝܼܨܘܼܬܹܗ ܡܚܲܝܸܨ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ|
    block |ܘܲܠܒܼܝܼܒܼܵܐܝܼܬܼ ܐܵܪܥܝܼܢ ܩܹܐܪ̈ܣܹܐ ܠܘܼܩܒܲܠ ܒܝܼܫܵܐ ܀|
    block |܃ܪܘܼܫܡܵܐ ܕܲܫܡܹܗ ܚܵܙܹ̇ܝܢ ܫܹܐܕܹ̈ܐ ܥܲܠ ܒܲܪܢܵܫܵܐ|
    block |ܘܪܵܥ̇ܠܝܼܢ ܡܸܢܹܗ ܕܚܵܙܹ̇ܝܢ ܒܲܫܡܹܗ ܫܡܵܐ ܝܲܩܝܼܪܵܐ ܀|
    block |܃ܫܸܡ ܐܝܼܬܼܘܼܬܼܵܐ ܡܕܼܝܼܩ ܡ̣ܢ ܘܼܫܡܵܐ ܕܲܒܼܒܹܝܬܼ ܥܲܝܢܹ̈ܐ|
    block |ܘܒܼܵܗ̈ܬܵܢ ܥܲܝܢܹ̈ܐ ܕܢܲܟܿܘܼܠܬܼܵܢܹ̈ܐ ܕܲܢܚܘܼܘܼܢ ܒܹܗ ܀|
    block |܃ܫܸܡܫܵܐ ܕܲܬܼܪܹܝܢ ܕܢܲܚ̣ ܡ̣ܢ ܪܵܘܡ̇ܐ ܒܪܹܫ ܒܲܪܢܵܫܵܐ|
    block |ܘܲܒܼܙܲܠܝܼܩܵܘ̈ܗܝ ܪܕܹܦ ܛܘܼܥܝܲܝ ܚܸܫܟܵܐ ܕܲܬܼܪܹܝܢ ܀|
    block |܃ܬܵܐ ܒܲܪܢܵܫܵܐ ܩܲܠܸܣ ܘܐܵܘܪܸܒܼ ܠܲܡܝܲܩܪܵܢܵܟ|
    block |ܕܥܲܒܼ݂ܕܹܿܗ ܠܦܲܓܼܪܵܟ ܫܸܡܫܵܐ ܕܲܬܼܪܹܝܢ ܒܝܲܕܼ ܡ̇ܘܗܲܒܼܬܹܗ ܀|
    block |܃ܬܵܐ ܚܲܝܵܒܼܵܐ ܦܪܘܿܥ ܬܵܘܕܿܝܼܬܼܵܐ ܠܲܡܚܲܪܪܵܢܵܟ|
    block |ܕܦܲܪܩܵܟ ܘܚܲܪܪܵܟ ܡ̣ܢ ܫܘܼܥܒܵܕܼܵܐ ܕܒܼܝܼܫܵܐ ܘܡ̇ܘܬܵܐ ܀|
    block |܃ܬܵܐ ܡ̇ܝܘܿܬܼܵܐ ܗܲܒܼ ܬܸܫܒܿܘܿܚܬܵܐ ܠܚܹܝܠ ܐܝܼܬܼܘܼܬܼܵܐ|
    block |ܕܝܲܗ̣̄ܒܼ ܒܵܟ ܚܲܝܠܵܟ ܕܬܸܙܪܘܿܥ ܚܲܝܹ̈ܐ ܒܡܵܝܘܿܬܼܘܼܬܼܵܐ ܀|
    block |܃ܩܢܝܼ ܒܟܼܠ ܦܘܼܡܝܼ̈ܢ ܓܸܢܣܹܗ ܕܐܵܕܼܵܡ ܥܲܦܪܵܢܵܝܵܐ|
    block |ܠܗܵܘ̇ ܕܐܲܪܝܼܡܵܟ ܡ̣ܢ ܕܲܚܝܼܚܵܐ ܠܘܵܬܼ ܪܲܒܿܘܼܬܹܗ ܀|
block |ܥܲܠ ܡܵܪܝ ܝܘܿܚܲܢܵܢ ܡܲܥܡܕܵܢ̇ܐ|
  block
    block |ܥܲܠ ܡܵܪܝ ܝܘܿܚܲܢܵܢ ܡܲܥܡܕܵܢ̇ܐ|
  block
    block |ܡܸܐܡܪܵܐ܃ ܘ܀ ܕܡܵܪܝ ܝܘܿܚܲܢܵܢ܀|
    block |܃ܕܝܼܠܹܗ ܟܲܕ ܕܝܼܠܹܗ ܡܸܐܪܵܐ ܕܫܬܿܐ|
    block |ܕܡܵܪܝ ܝܘܿܚܲܢܵܢ ܡܲܥܡܕܵܢ̇ܐ܀|
    block |܃ܥܘܼܢܵܝܵܐ|
    block |܃ܫܘܼܒ̣ܚܵܐ ܠܗܵܘ̇ ܕܲܓܠܵܐ ܐ̄ܪܙܵܐ ܕܨܒܼܝܵܢܹܗ ܠܪܵܚܡܵܐ ܕܨܒܼܝܵܢܹܗ|
    block |ܐܲܝܲܝ̈܀|
  block
    block |ܥܕܲܡܵܐ ܕܲܙܟܼܵܐ ܘܚܲܕܼ ܙܲܟܝܵܐ ܙܲܟܲܝ ܐܸܢܘܿܢ܁|
    block |܃ܒܦܸܨܬܼܵܐ ܕܥܲܡ̈ܠܹܐ ܕܲܣܬܝܼܪ̈ܵܬܼܵܐ ܡܸܬܼܦܲܫܘܼܝܢ ܗ̄ܘ̣ܵܘ|
    block |ܥܕܲܡܵܐ ܕܐܸܝܬܼܵܐ ܫܪܵܪܵܐ ܠܓܸܠܝܵܐ ܘܐܲܢܝܼܚ ܐܸܢܘܿܢ܁|
    block |܃ܒܗܸܪܓܿܐ ܕܣܲܒܼܪܵܐ ܕܥܲܠ ܗܢ ܣܲܒܼܪܵܐ ܡܸܬܼܗ̣ܓܝܢ ܗ̄ܘ̣ܵܘ|
    block |ܥܕܲܡܵܐ ܕܓܼܵܫܘܼܗܝ ܒܪܸ̈ܓܼܫܹܐ ܓܲܠܝ̈ܐ ܘܟܸܢ ܐܸܬܼܒܲܝܲܐܘ܁|
    block |܃ܒܟܼܠ ܐܸܣܟܹܿܝܡܝܼ̈ܢ ܡܸܬܼܝܲܐܒܼܝܼܢ ܗ̄ܘ̣ܵܘ ܠܗܕ ܐܕܲܗܘ̤ܵܬܼ|
    block |ܥܕܡܐ ܕܗܘܸܬ ܘܟܢ ܢܵܚ̣ܝ ܪܗܛܵܐ ܕܐܓܼܘ̈ܢܲܝܗܘܿܢ܁|
    block |܃ܡ̣ܢ ܚܕ ܠܐܚܪܝܼܢ ܝܲܒܿܘܼܗܝ ܠܣܲܒܼܪܵܐ ܕܡܘܠܟܝ̈ܗܘܿܢ|
    block |ܥܕܡܐ ܕܣܝܟܹܗ ܚܲܕ ܓܸܠܝܢܐ ܕܥܠ ܚܲܕ ܟܹܐܢܵܐ܁|
    block |܃ܚܲܕ ܓܸܠܝܵܢܐ ܣܲܝܸܟ ܐܸܢܘܿܢ ܠܓܸܠܝܵܢܲܘ̈ܗܢ|
    block |ܘܣܵܗܸ̈ܕ ܩܠܐ ܕܐܲܢܚ̣ܝ ܩܵܠܵܐ ܕܓܸܠܝܵܢܝ̈ܗܘܿܢ܁|
    block |܃ܡ̣ܢ ܒܲܪܬܼ ܩܵܠܵܐ ܫܲܡܗܘܼܗ̇ ܠܗܵܕܹܐ ܒܩܵܠܵܐ ܓܲܐܝܵܐ|
    block |ܕܲܒܼܝܘܿܚܲܒܵܢ ܫܠܸܡܘ ܓܸܠܝ̈ܢܹܐ ܕܲܢܒܼܝܼܘܼܬܼܵܐ܁|
    block |܃ܐܘܿܪܝܬܐ ܠܲܡ ܘܐܪܵܙ ܓܸܠܝ̈ܢܐ ܕܲܢܒܼܝܼܘܼܬܼܵܐ|
    block |ܒܲܝܕܼ ܝܘܿܚܲܢܵܢ ܫܩ݂ܲܠܘ ܫܘܼܠܵܡܵܐ ܕܒܼܘܼܕܩܲܝ̈ܗܘܿܢ܁|
    block |܃ܝܲܠܕܗ ܫܠܝܗ ܠܪܗܛܵܐ ܕܐܪ̈ܙܐ ܘܲܕܼ ܦܠܐܬܼ̈ܐ|
    block |ܘܓܼܠ̣ܐ ܘܒܲܕܸܩ ܐܪܙ ܒܘܼܕܩܐ ܪܘܼܚܵܢܵܝܵܐ܁|
    block |܃ܒܝܲܠܕܹܗ ܕܟܹܐܢܵܐ ܓܠܵܬ̤ ܛܲܝܒܿܘܬܼܵܐ ܚܹܝܠ ܛܵܒܼܘܼܬܹܗ|
    block |ܘܕܼܪܫܲܬ̤ ܐܘܼܪܚܵܐ ܕܢܸܪܕܘܢ ܐܢܫ̈ܐ ܠܘܲܥܕ ܕܚܲܝܹ̈ܐ܁|
    block |܃ܐܲܝܟ ܗܲܕܝܼܵܠܐ ܗܘ̤ ܒܲܪ ܥܲܒܪܵܐ ܠܥܲܩܪܘܼܬܼ ܐ̄ܢܵܫ̈ܐ|
    block |ܘܫܲܪܝܼܘ ܡܦܪܝܢ ܦܹܐܪܹ̈ܐ ܕܫܘܼܒܼܚܵܐ ܠܢܸܩ ܒܵܪܘܿܝܵܐ܁|
    block |܃ܪܘܼܚ ܓܸܠܝܢܐ ܓܠ̣ܐ ܠܹܗ ܠܲܐܒܼܘܼܗܝ ܐܪܵܙ ܟܲܣܝ̈ܬܼܵܐ|
    block |ܘܐܵܘܕܝܼ ܘܐܸܡ݂ܲܪ ܒܪܝܼܟ ܒܵܪܘܿܝܵܐ ܕܲܣܥܲܪ ܥܲܡܹܗ܁|
    block |܃ܪܘܼܚܵܐ ܚܲܟܼܡܸܗ ܠܟܼܵܗܢܵܐ ܙܲܗܝܵܐ ܒܲܪ ܥܸܒܼܪ̈ܵܝܹܐ|
    block |ܘܓܼܠ̣ܵܐ ܘܚܵܘܝܼ ܕܲܩܪܸܒܼ ܙܒܼܢܵܐ ܕܦܘܼܪܩܵܢ ܐ̄ܢܫܵܐ܁|
    block |܃ܒܩܲܪܢܵܐ ܕܡܢܹܗ ܠܦܘܼܪܩܵܢ ܐ̄̈ܢܫܐ ܕܐܸܬܼܒܕܩ ܠܹܗ|
    block |ܕܒܼܵܗ̇ ܡܸܬܿܕܲܩܪܝܼܢ ܫܹܐܕܹ̈ܐ ܛܲܡܐܹ̈ܐ ܕܕܲܩܪܘܼܗܝ ܠܓܸܢܣܲܢ܁|
    block |܃ܒܥܸܠܲܬܼܝܲܠܕܗ ܓܠ̣ܐ ܠܲܢ ܐ̄ܪܙܵܐ ܕܦܘܼܪܒܵܢ ܚܲܝܲܝ̈ܢ|
    block |[ܝܣܝܼܪ܁܁܁] ܓܠ̣ܵܐ ܠܲܢ ܐ̄ܪܵܙܵܐ ܕܦܘܼܪܩܵܢ ܚܲܝ̈ܢ ܒܡܵܪܵܐ ܕܟܼܠܵܐ܁|
    block |ܘܟܲܢܹܝܗ ܠܲܒܼܪܹܗ ܚܢܵܢܵܐ ܚܵܐܸܢ ܠܲܕ ܚܲܝܵܒܼܝܼ̈ܢ|
    block |܃ܫܸܡ ܝܼܘܿܚܲܢܵܢ ܫܡܵܐ ܕܚܢܵܢܵܐ ܕܚܵܐܸ̇ܢ ܐܢܫ̈ܐ|
    block |ܘܐܝܼܙܓܲܕܘܼܬܹܗ ܨܵܝܪܵܐ ܨܲܠܡܵܐ ܕܲܡܸܠܟ ܡܲܠܟܹ̈ܐ܁|
    block |܃ܐܲܝܟ ܐܝܼܙܓܲܕܵܐ ܢܦ̣ܩ ܟܵܪܘܿܙܵܐ ܩܕܼܵܡ ܗܵܘ̇ ܕܐܵܬܹ̇ܐ|
    block |ܘܚܵܘܝܹܗ ܠܕܸܢܚܹܗ ܠܲܫܡܝܢܹ̈ܐ ܘܠܐ ܪ̈ܥܢܝܐ܁|
    block |܃ܠܒܲܪ ܡ̣ܢ ܛܲܟܼܣܐ ܚܙ̣̰ܩ ܒܲܫܒܼܝܠܐ ܕܟܼܵܪܘܿܙܘܼܬܼܵܐ|
    block |ܘܟܕܼ ܝܲܠܘܕܐ ܗ̄ܘ̣ ܫܲܪܝܼ ܒܥܲܡ̈ܠܹܐ ܕܲܓܼܡܝܼܪܘܼܬܼܵܐ܁|
    block |܃ܐܹܝܘ ܠܲܓܼܡܝܼܪܵܐ ܕܟܲܕܼ ܠܵܐ ܓܡܝܼܪ ܗ̄ܘ̣ ܒܪܸ̈ܓܼܫܝ ܦܲܓܼܪܵܐ|
    block |ܕܓܲܡܪܹܗ ܪܘܼܚܵܐ ܠܐܝܼܙ ܓܲܕܘܼܬܼܵܐ ܕܲܩܕܼܵܡ ܡܲܠܟܿܐ܁|
    block |܃ܐܸ̇ܘ ܠܠܵܐ ܪܕܝܐ ܕܟܕ ܠܵܐ ܪܕܐ ܗ̄ܘ̣ܵܐ ܒܗܪ ܕܣܸܦܪܹ̈ܐ|
    block |ܚܲܟܸܿܡ ܗܵܘ ܢܹܗ ܠܲܡܚܲܟܿܡܵܢܹ̈ܐ ܘܒܪ̈ܝܲܝ ܣܸܦܪܹ̈ܐ܁|
    block |܃ܐܸܝܘ ܠܕܲܩܢܹܐ ܗܘ̣ܵܐ ܡܫܘܿܚܬܼܵܐ ܕܥܘ̤̈ܠܐ ܠܵܐܝܕܘ̈ܥܐ|
    block |ܕܐܲܩܢܝܼ ܛܲܥܡܵܐ ܕܡܗܵܢܘܼܬܼܵܐ ܠܟܼܠ ܡܘܼܫܚ̈ܵܬܐ܁|
    block |܃ܐܸܝܘ ܝܘܿܚܲܢܵܢ ܒܛܝܼܢ ܒܲܟܼܝܵܢܵܐ ܕܠܵܐ ܒܲܟܼܝܵܢܵܐ|
    block |ܕܗܘ̤ ܒܛܢܵܟ ܡܲܟܼܪܸܙ ܒܛܢܐ ܕܠܐ ܙܘܼܘܵܓܼܵܐ܁|
    block |܃ܕܠܵܐ ܙܘܼܘܵܓܼܵܐ ܒܛܝܼܢ ܗܘ̣ܐ ܡܐܟܿܐ ܕܐܢ̄ܬ ܐܝܼܙܓܼܕܹܗ|
    block |ܘܲܕܼܠܵܐ ܛܲܟܼܣܵܐ ܓܠܲܝܬܿܝܗܝ ܠܛܲܟܼܣܵܐ ܒܟܼܪܣܵܐ ܕܐܸܡܵܟ܁|
    block |܃ܒܟܲܪܣܵܐ ܕܐܸܡܵܟ ܚܙܝܬܿܗ̇ ܠܐܡܗ ܕܡܠܟ ܡܲܠܟܹ̈ܐ|
    block |ܘܲܓܠܲܝܬܿ ܠܐܸܡܵܟ ܕܬܸܒܪܹܝܗ̇ ܠܐܸܡܹܗ ܐܸܡܵܐ ܕܡܵܪ̈ܐ܁|
    block |܃ܐܡܵܐ ܕܡܪܵܐ ܩܪܬܗ̇ ܐܸܡܟ ܠܡܲܪܝܲܡ [܁܁܁]ܗ|
    block |ܘܦܸܪܥܲܬ̤ ܛܲܝܒܿܘ ܒܵܗ̇ ܕܲܓܼܠ̣ܵܐ ܠܵܗ̇ ܐ̄ܪܙ ܟܣ̈ܬܐ܁|
    block |܃ܐܹܝܘ ܠܬܸܕܼܡܘܼܪܬܐ ܕܒܲܒܼܢ̈ܬܼܚܵܘܵܐ ܡܸܣܬܲܥܪܐ ܗ̄ܘ̣ܵܬܼ|
    block |ܕܡܸܬܼܪ̈ܟܼܢܢ ܗܘ̤̈ܝ ܠܡܸܦܪܲܥ ܛܲܝܒܿܘ ܠܥܘ̤̈ ܠܐ ܕܒܼܗܹܝܢ܁|
  block
    block |܃ܡܲܢ̣ܘ ܡ̣ܢ ܡܬܼܘܡ ܚܙ̣ܵܐ ܒܲܛܢ̈ܬܐ ܕܠܵܐ ܒܲܥܝܵܕܼܵܐ|
    block |ܕܡܸܬܼܢܒܝ̈ܢ ܗ̄ܘ̤̈ܝ ܥܲܠ ܕܲܒܿܘܼܬܼܵܐ ܕܲܒܥܘ̤̈ܠܝܗܝܢ܁|
    block |܃ܡ̇ܢ ܐܸܬܼܒܲܩܝܼ ܒܚܲܕ ܬܿܘܼܬܼ ܬܲܗܪܵܐ ܕܬܲܪ̈ܬܝܢ ܢܸܫܝܼ̈ܢ|
    block |ܕܲܒܛ̣ܢ ܡ̣ܢ ܫܠܝ ܠܒܲܪ ܡܢ ܛܲܟܸܣܵܐ ܕܪܕܐ ܒܢܸܫܹ̈ܐ܁|
    block |܃ܬܲܗܪܵܐ ܕܲܒܼܗܹܝܢ ܡܸܬܼ ܡܲܠܲܠ ܗ̄ܘ̣ܵܐ ܒܹܝܬܼ ܥܒܪ̈ܝܐ|
    block |ܘܬܼܡܝܼܗܝܼܢ ܗ̄ܘ̣ܵܘ ܒܒܛܢ̈ܐ ܚܕܬ̈ܐ ܕܠܐ ܒܲܥܝܵܕܵܐ܁|
    block |܃ܕܠܵܐ ܣܒ̣̱ܪ ܒܛܢܬ̤ ܐܸܡܹܗ ܕܥܒܕܐ ܘܐܸܡܹܗ ܕܡܵܪܵܐ|
    block |ܚܕܼܵܐ ܒܥܲܒܪܘܼܬܼܵܐ ܘܚܲܕܼܵܐ ܒܲܙܢܵܐ ܕܠܵܐ ܙܘܼܘܓܼܵܐ܁|
    block |܃ܗܵܪܟܿ ܫܸܠܡܲܬ̤ ܗܵܝ̇ ܕܲܟܼܬܼܝܼܒܼܵܐ ܥܲܠ ܐܲܒܼܪܵܗܵܡ|
    block |ܕܲܕܼܠܵܐ ܣܲܒܼܪܵܐ ܣܲܟܿܝܼ ܠܲܣܒܼܪܵܐ ܒܢ̈ܬܼ ܐܲܒܼܪܵܗܵܡ܁|
    block |܃ܣܲܒܼܪܵܠ ܛܵܒܼܵܐ ܩܢܬ̤ ܐܠܫܒܥ ܒܝܠܕܐ ܕܠܐ ܣܒ̣ܪ|
    block |ܘܗܘ̤ܐ ܝܲܥܕܗ̇ ܡܲܩܢܹܐ ܣܒܼܪܐ ܠܲܕܼܠܵܐ ܣܲܒܼܪܵܐ܁|
    block |܃ܣܒܲܪܬܼܵܐ ܛܵܒܼܬܼܵܐ ܛܥܝܼܢ ܝܘܿܚܲܢܵܢ ܒܪܸܫ ܠܸܫܵܢܹܗ|
    block |ܘܲܩ̣ܪܵܐ ܠܐ̄ܢܵܫ̈ܐ ܕܩ[܁܁܁]ܘܼܡܘ ܐܸܬܼܠܲܒܲܒ̣ܘ ܘܲܩ̣ܢܵܘ ܣܲܒܼܪܵܐ܁|
    block |܃ܠܲܕܼܠܵܐ ܣܲܒܼܪܵܐ ܡܣܒ̇ܪ ܗܘ̣ܐ ܠܹܗ ܣܒܪܬܼܐ ܕܚܲܝܹ̈ܐ|
    block |ܘܲܡܬܿܪܓܸܡ ܗ̄ܘ̣ܵܐ ܙܢܲܝ̈ ܛܵܒܼܵܬܼܵܐ ܕܠܵܐ ܚܲܙܝ̈ܢ ܠܹܗ܁|
    block |܃ܐܸܝܘ ܝܘܿܚܲܢܵܢ ܫܒܼܝܼܪ ܗܕܡ̈ܐ ܘܲܓܼܡܝܼܪ ܢܲܣܲܫܵܐ|
    block |ܕܗ̄ܘ̤ܵܐ ܩܵܠ̇ܐ ܠܚܲܘܸܿܡ ܐ̄ܢܵܫ̈݁ܐ ܘܫܡܝܢ̈ܐ܁|
    block |܃ܐܸܝܘ ܠܵܟ ܓܲܒܼܪܵܐ ܕܟܲܕܼ ܠܵܐ ܓܡܝܼܪ ܐܲܢ̄ܬܿ ܒܛܲܟܼܣܵܐ ܕܓܼܒܼܪܹ̈ܐ|
    block |ܗܘܲܝܬ̇ ܐܝܼܙܓܲܕܵܐ ܡ̣ܢ ܐܲܠܵܗܵܐ ܠܘܵܬܼ ܐܢܫܘܬܢ܁|
    block |܃ܐܸܝܘ ܟܵܡܐ ܬܗܝܼܪܵܐ ܬܲܫܥܝܼܬ ܫܲܪܒܿܐ ܕܡܸܠܬܐ ܕܲܥܠܲܝܟ|
    block |ܘܠܵܐ ܐ̄ܢܵܫ ܝܵܕ̇ܥ ܠܡܸܫܬܲܥܵܝܘܼ ܙܢܲܝ̈ ܬܲܫܠܝܼܬܼܵܟ܁|
    block |܃ܙܢܲܝ̈ ܕܘܼܒܪ̈ܲܝܟ ܨܒܝ̇ܬܼ ܕܐܹܬܲܢܹܐ ܩܕܼܵܡ ܫܵܡܘܿܥܹܐ|
    block |ܘܩܲܢܝܛ ܪܸܥܝܵܢܝ ܕܕܼܵܡ ܠܵܐ ܢܸܣܦܲܩ ܠܛܲܟܼܣܵܐ ܕܫܲܪܒܵܟ܁|
    block |܃ܒܸܢܛܵܐ ܗ̄ܘ̣ ܪܲܒܿܐ ܠܡܸܫܬܲܥܵܝܘܼ ܙܢܲܝ̈ ܬܲܫܥܝܼܬܼܵܟ|
    block |ܘܡܲܪܵܚܘܼܬܼܵܐ ܗ̣̄ܝ ܠܡܸܬܼ ܥܲܠܵܝܘܼ ܠܪܵܘܡ̇ܐ ܕܫܲܪܒܵܟ܁|
    block |܃ܪܲܒܿ ܗ̄ܘ̣ ܫܲܪܒܵܟ ܡ̣ܢ ܟܠ ܫܲܪ̈ܒܲܝܢ ܕܲܒܼܢܲܝ̈ ܒܸܣܪܵܐ|
    block |ܘܪܵܡ̣ܵܐ ܒܥܵܬܼܵܟ ܠܦܘܼܬܼ ܕܡܵܥ̇ܠܝܬ ܡܢ ܝܠܘ̈ܕܐ܁|
    block |܃ܠܝܬܿ ܠܲܥܒܼܝܼܕܹ̈ܐ ܕܲܡܨܐ ܕܢܸܬܢܝܟ ܐܝܟ ܡܵܐ ܕܐܝܬܝܟ|
    block |ܐܸܠܵܐ ܐܸܢ ܚܕܼ ܗܵܘ̇ ܕܐܲܟܼܪܸܙ ܬܝܗܝ ܩܕܼܵܡ ܣܓܝ̈ܐܐ܁|
    block |܃ܩܵܕܼܵܡ ܣܲܓܿܝܼܐܹ̈ܐ ܓܠܲܝܬܝܗܝ ܠܐܪܵܙܵܐ ܕܦܘܼܪܩܵܢ ܐ̄ܢܵܫܵܐ|
    block |ܘܐܲܝܟ ܕܠܨܲܠܡܵܐ ܨܪܬܝܗܝ ܠܝܘܼܢܵܐ ܕܲܕܼܒܼܚܘܼܬܹܗ܁|
    block |܃ܠܚܘܼܪܒܿܐ ܢܲܓܼܕܵܟ ܪܘܼܚ ܓܸܠܝܢܐ ܥܲܠ ܗܢ ܫܪܒܿܐ|
    block |ܘܲܒܼܥܹ̇ܝܬܼ ܕܐܸܕܲܥ ܕܡܵܢܲܐ ܗ̣̄ܝ ܥܸܠܬܼܵܐ ܕܫܲܢܝܬ̇ ܠܚܘܼܪܒܵܐ܁|
    block |܃ܒܢܲܝ̈ ܦܲܠܚܘܼܬܼܵܟ ܫܸܡ̇ܥܹܬܼ ܕܬ̇ܝܢܢ ܫܲܪܒܿܐ ܕܲܥܠܲܝܟ|
    block |ܘܚܛܦܢܝ ܪܸܥܝܵܢܝ ܠܲܡܨܵܬܼ ܫܲܦܝܼܪ ܠܲܕܼ ܫܲܦܪ̈ܢ܁|
    block |܃ܨܠܸܡ ܕܘܼܒܵܪ̈ܲܝܟ ܚܙܹ̇ܝܬܼ ܟܲܕܼ ܨܵܝ̇ܪܝܢ ܨܝܕܝ̈ ܢܘܼܢܹ̈ܐ|
    block |ܘܝܸܗ̇ܒܹܬܼ ܬܲܪܥܝܼܬܼܝ ܠܡܸܬܼܒܲܩܵܝܘܼ ܒܲܦܐܝܘܼܬܼ ܥܲܡܠܲܝ̈ܟ܁|
    block |܃ܒܥܲܡ̈ܠܹܐ ܥܡܝܼ̈ܠܹܐ ܠܦܵܟ ܪܘܼܚܵܐ ܠܡܸܬܼ ܕܲܒܵܪܘ|
    block |ܘܟܲܕܼ ܡܵܝܘܿܬܼܵܐ ܐܲܢ̄ܬܿ ܨܵܪܬ̇ ܕܡܘ̈ܬܐ ܕܠܐ ܡܝܘ̈ܬܐ܁|
    block |܃ܚܲܝܠܵܐ ܕܪܘܼܚܵܐ ܗܘ̣ܵܐ ܠܟ ܪܒܐ ܘܡܚܥܡܢܐ|
    block |ܘܐܲܠܦܟ ܛܲܛܼܣܵܐ ܕܪܒܿ ܡ̣ܢ ܛܲܟܼܣܐ ܕܡܛܟܿܣ̈ܢܹܐ܁|
    block |܃ܠܪܲܒܵܢܘܼܬܼܵܐ ܪܘܚܢܵܝܬܿܐ ܗܘܲܝ̣ܬܿ ܬܲܠܡܝܼܕܵܐ|
    block |ܘܗ̤ܝ ܝܸܗܒܲܬ̤ ܠܵܟ ܕܪܓܼܵܐ ܪܵܡܵܐ ܕܡܲܠܦܵܢܘܼܬܼܵܐ܁|
    block |܃ܬܵܘ ܫܵܡܘ̈ܥܹܐ ܫܡ݂ܲܥܘ ܬܸܕܼܡܘܼܪܬܿܐ ܕܥܲܠ ܝܘܿܚܲܢܵܢ|
    block |ܕܡܸܬܼܪܲܒܿܐ ܗ̄ܘ̣ܵܐ ܕܠܵܐ ܬܲܪܒܿܝܼܬܼܵܐ ܕܲܡܪ̈ܲܒܿܝܵܢܹܐ|
    block |܃ܐܢܵܫܐ ܠܐܢܵܫܵܐ ܡܥܕܝܢ ܡܩܢܝܢ ܥܝܼܕܹ̈ܐ ܘܛܲܟܼܣܹ̈ܐ|
    block |ܘܗܢ̇ܘ ܢܗܪܐ ܕܠܝܬܿ ܐܢܫܐ ܗܘܵܐ ܟܠܡܸܕܲܡ܁|
    block |܃ܛܵܒܼ ܡ̣ܢ ܟܠܢܵܫ ܓܡܝܼܪ ܗ̄ܘ̣ܵܐ ܛܲܟܼܣܐ ܕܪܲܒܵܐ ܒܚܘܼܪܒܿܐ|
    block |ܘܛܵܟ ܐܵܦ ܚܘܼܪܒܿܐ ܒܬܼܗܪܵܐ ܕܲܥܠܵܘܗܝ ܡܸܬܿܕܡܪ ܗ̄ܘ̣ܵܐ܁|
    block |ܒܬܲܗܪܐ ܪܲܒܵܐ ܫܪܹܐ ܒܚܘܪܼܒܵܐ ܗ̄ܘ̣ܵܐ ܕܠܵܐ ܒܘܼܝܵܐܐ܃|
  block
    block |ܘܐܲܝܟ ܦܪܵܘܿܫܵܐ ܡܸܬܿܬܲܡܲܗ ܗ̄ܘ̣ܵܐ ܒܫܲܝܢܵܐ ܕܫܝܢܹܗ܁|
    block |܃ܐܹܝܘ ܝܘܿܚܲܢܵܢ ܡܫܲܝܸܢ ܚܘܼܪܒܿܐ ܠܵܐ ܦܵܪܘܿܫܵܐ|
    block |ܘܐܲܦܢܝܼ ܘܫܲܝܸܢ ܠܦܵܪܘܿܫܘܼܬܼܵܐ ܕܲܡܕܘܕܐ ܗ̄ܘ̣ܵܬܼ܁|
    block |܃ܠܚܘܼܪܒܿܐ ܕܠܵܐ ܢܦܸܫ ܡܸܬܿܕܲܡܹܐ ܗ̄ܘ̣ܵܐ ܥܘܼܡܪܵܐ ܕܐ̄ܢܵܫ̈ܐ|
    block |ܘܲܡܓܲܙܝ ܗ̄ܘ̣ܵܐ ܡ̣ܢ ܛܵܒܼ̈ܬܼܵܐ ܕܪܸܚܡܲܬܼ ܩܘܼܫܬܿܐ܁|
    block |܃ܝܲܥܪܵܐ ܕܥܵܘܠܵܐ ܘܟܼܘܼܒ̈ܐ ܕܪܘܼܫܥܵܐ ܡܠܹܝܢ ܗ̄ܘ̣ܵܘ ܐܢܫ̈ܐ|
    block |ܘܲܚܢܝܼܩܵܐ ܗ̄ܘ̣ܵܬܼ ܚܲܝܘܼܬ ܐ̄ܢܫܵܐ ܘܠܵܐ ܐ̄ܢܵܫ ܐܲܪܓܸܿܫ܁|
    block |܃ܬܪܝܼܥ ܗ̄ܘ̣ܵܐ ܟܝܵܢܵܐ ܘܲܡܣܲܝܸܦ ܗ̄ܘ̣ܵܐ ܢܵܡܘܿܣ ܪܘܼܚܵܐ|
    block |ܘܕܼܵܝ̇ܒܝܼܢ ܗ̄ܘ̣ܵܘ ܠܹܗ ܚܲܫܹ̈ܐ ܘܫܹܐܕܹ̈ܐ ܒܲܥܪܝܼܪ̈ܝܹܐ܁|
    block |܃ܩܵܠ ܝܘܿܚܲܢܵܢ ܦܲܠܚܹܗ ܠܥܵܠܡܵܐ ܒܩܸܩܢܵܐ ܕܲܬܼܪܹܝܢ|
    block |ܘܲܚܠܵܦ ܙܲܪܥܵܐ ܙܪܲܥ ܒܹܗ ܣܲܒܼܪܵܐ ܕܫܘܼܒܼܩܵܢ ܥܵܘܠ̇ܐ܁|
    block |܃ܒܵܥܘܠܵܐ ܡܝܼܬܵܪܐ ܡܝܼܬܼ ܗ̄ܘ̣ܵܐ ܓܸܢܣܵܐ ܐܕܼܵܡܵܝܵܐ|
    block |ܘܢܵܕܼ ܡ̣ܢ ܥܵܘ ܠܹܗ ܐܲܝܟ ܕܡ̣ܢ ܫܸܢ̄ܬܿܐ ܒܩܵܠ ܫܘܼܒܼܩܵܢܵܐ܁|
    block |܃ܩܵܠ ܫܘܼܒܼܩܵܢܵܐ ܫܡ݂ܲܥܘ ܚܲܝܵܒܹ̈ܐ ܒܢܲܝ̈ ܚܲܝ̈ܒܹܐ|
    block |ܘܩܵܡ̣ܘ ܕܢܸܬܠܚܘܢ ܫܛܵܪ ܚܵܘܒ̈ܬܐ ܕܚܵܒ̣ܘ ܒܲܚܛܝܼܬܼܵܐ܁|
    block |܃ܫܛܵܪܵܐ ܕܚܵܘܒܹ̈ܐ ܘܬܲܒܼ ܗ̄ܘ̣ܵܐ ܐܕܼܵܡ ܒܲܥܕܢ ܐܲܬܼܪ̈ܐ|
    block |ܘܲܒܼܢܵܘ̈ܗܝ ܪܲܒܿܝܘܼܗܝ ܒܝܲܕܼ ܪܒܝܬܐ ܕܫܟܼܝܼܪ̈ܬܼܐ܁|
    block |܃ܒܫܘܝܪ̈ܬܼܐ ܡܸܬܼܗܦܟ ܗ̄ܘ̣ܵܐ ܓܸܢܵܣܐ ܕܐܢܵܫܵܐ|
    block |ܥܕܡܵܐ ܕܫܡ݂ܲܥܘ ܩܵܠ ܝܘܿܚܲܢܵܢ ܘܟܸܢ ܐܸܬܼܢܟܸܦܘ܁|
    block |܃ܒܗܵܕܹܐ ܬܸܢܘܲܝ ܓܒܵܝ̣ܗܝ ܗܵܘ̇ ܕܲܓܼܒ̣ܝܗܝ ܠܐܝܼܙܓܲܕܼܘܼܬܹܗ|
    block |ܕܢܸܗܘܹܐ ܡܫܲܝܢ ܗܸܪܬܼܵܐ ܕܥܵܠܡܹ̈ܐ ܢܒܝܼܫܵܐ ܕܫܲܝܢܵܐ܁|
    block |܃ܒܗܵܢܵܐ ܦܘܼܪܣܵܐ ܪܲܒܿܝܹܗ ܒܚܘܼܪܒܿܐ ܠܒܲܪ ܡ̣ܢ ܐܢܵܫܵܐ|
    block |ܕܢܸܗܘܹܐ ܝܵܕ̇ܥ ܠܡܫܝܢܘ ܦܠܝܼܓܼܘܼܬܼ ܐ̄̈ܢܵܫܵܐ܁|
    block |܃ܐܘܡܵܐܝܼܬܼ ܣܲܥܪܵܗ ܠܗܵܕܹܐ ܗܵܘ̇ ܝܵܕܲܥ ܟܠ|
    block |ܕܲܒܼܝܲܕܼ ܥܒܼܕܗ ܢܲܦܫܹܐ ܠܥܒܕܘ̈ܗܝ ܠܘܵܬܼ ܡܵܪܘܼܬܼܵܐ܁|
    block |܃ܢܝܼܫܵܐ ܕܫܲܝܢܵܐ ܣܵܡ̣ ܠܹܗ ܪܸܡܙܵܐ ܐܲܠܵܗܵܝܵܐ|
    block |ܕܢܸܚܢܹܐ ܠܩܘܼܒܼܠܹܗ ܒܙܵܘܥܲܝ̈ ܢܲܦܫ̣ܵܐ ܘܪܸ̈ܓܼܫܲܝ ܦܲܓܼܪܵܐ܁|
    block |܃ܠܟܼܠܹܗ ܒܟܼܠܹܗ ܐܲܠܒܸܿܫ ܪܘܼܚܵܐ ܙܲܝܢܵܐ ܕܪܘܼܚܵܐ|
    block |ܕܠܵܐ ܢܸܒܼܪܲܨ ܒܹܗ ܚܲܕܼ ܡ̣ܢ ܓܹܐܪ̈ܘܗܝ ܕܐܵܟܸ̇ܠ ܒܲܪܨܵܐ܁|
    block |܃ܐܵܟܸ̇ܠ ܩܲܪܨܵܐ ܥܬܼܝܼܕܼ ܗ̄ܘ̣ܵܐ ܕܢܲܩܪܸܒܼ ܥܲܡ ܚܘܼܫܒܼܵܘ̈ܗܝ|
    block |ܘܚܲܙ ܒܹܗ ܒܪܘܼܚܵܐ ܐܲܝܟ ܓܲܢܒܵܪܵܐ ܒܡܵܐ ܢܲܝ̈ ܙܲܝܢܵܐ܁|
    block |܃ܓܲܢ̄ܒܵܪܵܐܝܼܬܼ ܝܲܗ̣̄ܒܼ ܗ̄ܘ̣ܵܠ ܢܲܦ̣ܫܹܗ ܠܘܵܬܼ ܬܲܟܼܬܘܼܫܵܐ|
    block |ܥܕܲܡܵܐ ܠܡܵܘܬܵܐ ܥܲܙܝܼ ܢܲܦ̣ܫܹܗ ܒܩܸܐܪܣܵܐ ܕܠܘܼܩܒܲܠ܁|
    block |܃ܒܲܚܠܝܼܨܘܼܬܹܗ ܬܼܡܝܗܝܼܢ ܗ̄ܘ̣ܵܘ ܟܸܢܫܲܝ̈ ܪܵܘܡܵܐ|
    block |ܕܲܟܼܡܵܐ ܡܥܲܙܹܐ ܘܠܵܐ ܡܸܬܼܪܲܦܹܐ ܒܐܵܓܘܢ ܥܲܡ̈ܠܘܗܝ܁|
    block |܃ܒܲܠܒܼܝܒܼܘܼܬܹܗ ܬܲܡܝܼܗܝܼܢ ܗ̄ܘ̣ܵܘ ܫܹܐܕܹ̈ܐ ܛܪ̈ܘܼܢܹܐ|
    block |ܕܐܲܝܟܲܢ ܚܵܣܸ̇ܢ ܠܚܲܝܠܵܐ ܕܲܒܗܘܿܢ ܒܚܘܼܬܼ ܚܲܬܼ ܦܲܓܼܪܹܗ܁|
    block |܃ܒܲܬܼܪܹܝܢ ܩܸܐܪ̈ܣܹܐ ܩܫ̈ܝܐ ܪܡܹܐ ܗ̄ܘ̣ܵܐ ܒܪܡܵܝܘ̈ܬܐ|
    block |ܩܪܵܒܼܵܐ ܕܕܲܝܘܹ̈ܐ ܒܲܥܪ̈ܝܼܪܵܝܹܐ ܘܚܲܫܹ̈ܐ ܕܦܲܓܼܪܹܗ܁|
    block |܃ܕܲܝܘܹ̈ܐ ܒܢܸܟܼܠܵܐ ܡܸܨ ܛܲܢܥܝܼܢ ܗ̄ܘ̣ܵܘ ܕܲܢܪܲܦܘܢܝܗܝ|
    block |ܘܙܵܘܢܲܝ̈ ܢܲܦ̣ܫܵܐ ܒܝܲܕܼ ܚܘܼܬܼ̈ܚܵܬܵܐ ܕܲܪ̈ܓܼܝܼܓܼܵܬܼܵܐ܁|
    block |܃ܒܚܲܝܠܵܐ ܕܪܘܼܚܵܐ ܡܸܬܼܚܲܝܲܠ ܗ̄ܘ̣ܵܐ ܒܦܲܓܼܪܹܗ ܘܢܲܦ̣ܫܹܗ|
    block |ܘܒܹܗ ܚ̇ܣܢ ܗ̄ܘ̣ܵܐ ܠܲܪ̈ܓܼܝܼܓܼܵܬܹܗ ܘܪܸܓܲܬܼ ܒܝܼܫܵܐ܁|
    block |܃ܟܝܵܢܵܐ ܒܫܸܬܼܩܵܐ ܬܵܒܲ̇ܥ ܗ̄ܘ̣ܵܐ ܠܹܗ ܟܝܵܢ̈ܝܵܬܼܵܐ|
    block |ܘܕܲܝܘܹ̈ܐ ܒܢܸܟܼܠܵܐ ܨ̇ܠܝܢ ܗ̄ܘ̣ܵܘ ܠܹܗ ܦܲܚܹ̈ܐ ܕܢܸܟܼܠܵܐ܁|
    block |܃ܬܪܹܝܢ ܕܲܠܩܘܼܒܼ̈ܠܹܐ ܡܸܬܼܟܲܬܼܫܝܼܢ ܗ̄ܘ̣ܵܘ ܥܲܡ ܚܹܐܪܘܼܬܹܗ|
    block |ܘܗܘ̤ ܒܲܠܚܘܿܕܼܵܘܗܝ ܠܵܐ [ܐܲ]ܫܦܸܠ ܗ̄ܘ̣ܵܐ ܡ̣ܢ ܬܲܟܼܬܘܼܫܵܐ܁|
    block |܃ܒܲܥܡ̈ܝܼܠܵܬܼܵܐ ܡܸܬܼܥܡܸܠ ܗ̄ܘ̣ܵܐ ܒܦܲܓܼܪܹܗ ܘܢܲܦ̣ܫܹܗ|
    block |ܘܗܵܢܵܘ̇ ܬܸܡܗܵܐ ܕܲܥܡܝܼܠ ܘܲܫܚܝܼܩ ܘܐܲܩܪܸܒܼ ܘܲܙܟܼܵܐ܁|
  block
    block |܃ܡܲܙܠܗܸܙ ܘܲܒܨܝܼܪ ܬܘܼܪܣܵܝ ܦܲܓܼܪܹܗ ܡ̣ܢ ܕܲܥܝܵܕܼܵܐ|
    block |ܘܪܵܡ ܘܲܡܥܲܠܲܝ ܕܘܼܒܵܪ ܚܲܝܵܘ̈ܗܝ ܡ̣ܢ ܦܲܓܼܪ̈ܢܐ܁|
    block |܃ܒܩܡܨ̈ܐ ܫܝܼ̈ܛܹܐ ܘܼܕܒܼܫܵܐ ܕܒܼܪܵܐ ܡܸܬܿܬܲܪܣܹܐ [ܗ̣̄ܘܵܐ]|
    block |ܘܢܵܛ̇ܪ ܗ̄ܘ̣ܵܐ ܠܹܗ ܚܲܝܠܵܐ ܕܪܘܼܚܵܐ ܒܐܘܼܟܼܠܵܐ ܒܨܝܼܪܵܐ܁|
    block |܃ܚܲܝܠܵܐ ܕܚܲܝܠܹܗ ܠܡܘܼܫܹܐ ܪܲܒܿܐ ܒܨܵܘܡܵܐ ܥܦܝܼܦܵܐ|
    block |ܗܘ̤ ܐܲܫܪܝܼ ܒܹܗ ܚܘܼܡܣܵܢ ܢܲܦ̣ܫܵܐ ܩܕܼܵܡ ܚܘܼܬܼ̈ܚܵܬܹܐ܁|
    block |܃ܗܵܘ̇ ܦܘܼܩܕܵܢܵܐ ܕܝܲܗ̄ܒ̣ ܠܐܹܠܝܼܵܐ ܚܲܝܠܵܐ ܒܐܘܼܟܼܠܵܐ|
    block |ܗܘ̤ܝܘܼ ܚܝܲܠܹܗ ܠܡܸܝܣܲܢ ܚܲܫܹ̈ܐ ܕܲܪ̈ܓܼܝܼܓܼܵܬܼܵܐ܁|
    block |܃ܐܲܪܒܿܥܝܼܢ ܝܵܘܡܝܼ̈ܢ ܪܕܵܐ ܐܹܠܝܼܵܐ ܒܐܘܼܟܼܠܵܐ ܒܨܝܼܪܵܐ|
    block |ܝܘܿܚܲܢܵܢ ܕܹܝܢ ܫܢ̈ܝܐ ܬܠܬܼܝܼܢ ܒܐܘܼܟܼܠܵܐ ܙܥܘܿܪܐ܁|
    block |܃ܫܢ̈ܝܐ ܬܠܬܼܝܼܢ ܪܕܵܐ ܙܕܝܩܐ ܒܐܘܼܪܚܐ ܠܐܝܼܬܼܵܐ|
    block |ܘܟܲܕܼ ܠܐܹ̇ܐ ܗܘ̣ܐ ܗܘ̤ܵܬܼ ܠܹܗ ܐܘܼܪܚܵܐ ܐܲܝܟ ܠܵܐ ܥܣܲܩܬܼܵܐ܁|
    block |܃ܐܸܝܘܠܵܟ ܓܲܒܼܪܵܐ ܕܪ̈ܕܹܐ ܒܐܘܼܪܵܐ ܕܡܲܠܝܵܐ ܩܸܢܛܵܐ|
    block |ܕܠܵܐ ܐܲܙܝܼܥܘܼܟ ܙܢܲܝ̈ ܒܝܼܫܵܬܼ̈ܐ ܕܩܸܢܛܵܐ ܕܐܘܼܪܚܵܐ܁|
    block |܃ܐܹܝܘ ܠܚܲܡܝܼܡܵܐ ܕܡܸܬܼܓܵܘܙܹܿܠ ܗ̄ܘ̣ܵܐ ܒܚܘܼܒܵܐ ܕܡܵܪܹܗ|
    block |ܘܠܵܐ ܩܪ̣ܚܘܼ ܒܹܗ ܡ̣ܢ ܬܲܟܼܬܿܘܪܫܵܐ ܕܲܚܠܵܦ ܡܵܪܹܗ܁|
    block |܃ܐܹܝܘ ܠܦܪܵܘܘܿܫܵܐ ܕܲܡܙܹܝܢ ܗ̄ܘ̣ܵܐ ܒܙܲܝܢܵܐ ܕܥܲܡ̈ܠܹܐ|
    block |ܘܠܵܐ ܫܠܲܚ̣ܝ ܙܲܝܢܹܗ ܠܸܠܲܝ ܘܐܝܼܡܵܡ ܫܢܝ̈ܐ ܬܠܵܬܼܝܼܢ܁|
    block |܃ܐܸܘ̇ ܠܲܐܬܼܠܝܼܛܵܐ ܕܐܸܚܲܕ ܕܲܪܵܐ ܥܲܡ ܠܵܐ ܓܫܝܼܡܹ̈ܐ|
    block |ܘܠܵܐ ܩܲܬܼ ܛܸܦܪܹ̈ܐ ܪ̈ܘܼܚܢܝܵܬܼܐ ܒܪܘܼܟܵܒܼ ܦܲܓܼܪܹܗ|
    block |܃ܐܹܝܘ ܠܬܲܟܼܬܘܫܵܐ ܕܠܲܝܬܿ ܠܹܗ ܦܸܚܡܵܐ ܒܹܝܬܼ ܐܲܪ̈ܥܵܢܹܐ|
    block |ܘܛܵܟ ܐܵܦ ܟܸܢܒܹ̈ܐ ܕܫܡܝ̈ܢܐ ܒܨܝܪܝܢ ܡܸܢܹܗ܁|
    block |܃ܐܸܝܘ ܠܪܸܥܝܵܢܵܐ ܕܲܟܼܡܵܐ ܚܲܡܣܸܢ ܒܲܥܡܝܼ̈ܠܵܬܼܵܐ|
    block |ܘܠܵܐ ܐܸܬܼܪܲܦܝܼ ܒܢܘܓܼܪܵܐ ܕܙܲܒܼܢܵܐ ܕܲܡܬܼܚܼܝ ܘܲܫܚܝܼܩ܁|
    block |܃ܐܸܝܘ ܠܹܗ ܪܡܵܐ ܟܡ̇ܐ ܛܥܢܢܘ ܝܘܼܩܪܵܐ ܕܚܘܼܬܼ ܚܵܬܼܝܗܘ̈ܢ|
    block |ܘܠܵܐ ܚܵܒ̣ܘ ܘܐܲܫܠܸܦܘ ܒܬܲܟܼܬܘܼܫ ܥܲܡ̈ܠܹܐ ܕܠܵܐ ܒܲܥܝܵܕܼܵܐ܁|
    block |܃ܕܠܵܐ ܒܲܥܝܵܕܵܐ ܪܕܵܐ ܝܘܿܚܲܢܵܢ ܒܐܘܼܪܚܵܐ ܕܥܲܡ̈ܠܹܐ|
    block |ܘܢܘܼܟܼܪ̈ܚܢ ܗ̄ܘ̣ܵܘ ܙܢܲܝ̈ ܕܘܼܒܵܪ̈ܵܘܗܝ ܠܲܕܼ ܡܵܝܘܿܬܹ̈ܐ܁|
    block |܃ܠܲܝܬܿ ܡܵܝܘܿܬܼܵܐ ܕܪ̈ܵܕܹܐ ܒܐܘܼܪܚܵܐ ܕܕܼܵܡܝܵܐ ܠܗܵܕܹܐ|
    block |ܘܠܵܐ ܐܲܪܥܵܢܵܐ ܕܥܲܙܝܼ ܒܩܸܐܪܣܵܐ ܕܥܲܙܝܼ ܒܹܗ ܗܘ̤܁|
    block |܃ܕܠܵܐ ܥܸܢܝܵܢܵܐ ܐܲܢܝܼ ܢܲܦ̣ܫܹܗ ܒܗܸܪܓܵܐ ܛܵܒܼܵܐ|
    block |ܘܠܵܐ ܡ̇ܢ ܢܸܬܼܗܲܪ ܕܠܵܐ ܚܲܠܨܬܗ ܡܲܐܝܢܘܼܬܼܵܐ܁|
    block |܃ܕܠܵܐ ܒܘܼܝܵܠܵܐ ܒܝܲܐ ܗܘ̤ ܠܹܗ ܒܲܕ ܠܵܐ ܓܲܠܝ̈ܢ|
    block |ܘܡ̇ܢ ܠܵܐ ܢܹܐܡܲܪ ܕܪܘܼܚܵܐ ܐܲܣܪܹܗ ܒܲܣܬܝܼܪ̈ܵܬܼܵܐ܁|
    block |܃ܐܲܝܟܵܐ ܗܘ̤ܵܘ ܟܲܝ ܚܲܫܹ̈ܐ ܠܙܝܼܙܹ̈ܐ ܕܲܒܼܢܝ̈ܢܫܐ|
    block |ܕܠܵܐ ܐܸܫܟܲܚܘ ܩܵܡ̣ܘ ܠܘܼܩܒܲܠ ܚܲܝܠܵܐ ܕܡܩܪܸܒܼ ܗ̄ܘ̣ܵܐ ܒܹܗ܁|
    block |܃ܐܝܟܢ ܩܸܪܬ̤ ܪܸܓܲܬܼ ܦܲܓܼܪܵܐ ܢܘܼܪܵܐ ܕܬܲܪ̈ܬܹܝܢ|
    block |ܘܠܵܐ ܒ̣ܪܲܨ ܪܹܚܝܵܐ ܕܚܲܡܝܼܡܘܼܬܹܗ ܒܦܲܓܼܪܹ̈ܐ ܕܟܹܐܢܹ̈ܐ܁|
    block |܃ܐܲܝܟܿܐ ܓܙܝܲܬ̤ ܪܸܚܡܲܬܼ ܟܸܣܦܵܐܡܥܝܼܢ ܒܝܼܫܬܹ̈ܐ|
    block |ܘܠܵܐ ܡܛ̣ܵܐ ܪܕܝܗ̇ ܠܪܵܘܡܵܐ ܕܢܲܦܫܹܗ ܕܚܠܝܼܨ ܢܲܦ̣ܫܵܐ܁|
    block |܃ܡܵܓܼܘܼ ܦܟܼܪܗ̇ ܠܪܸܚܡܲܬܼ ܟܸܣܦܵܐ ܢܸܨܐ ܨܢܝܥܐ|
    block |ܘܠܵܐ ܒܲܬܼ ܛܸܦܪ̈ܵܘܗܝ ܒܗܵܘ̇ ܪܸܥܝܵܢܵܐ ܩܲܠܝܼܝ̇ ܓܸܦܹ̈ܐ܁|
    block |܃ܡܲܢ̣ܘ ܫܠܝܗ̇ ܠܲܒܓܼܝܼܫܘܼܬܹܗ ܕܚܘܼܬܼܪܵܐ ܫܓܼܝܼܫܵܐ|
    block |ܘܠܵܐ ܢܕܬܼܘܲܒܼܠܲܛ ܠܗܵܘܢܵܐ ܬܲܩܢܵܐ ܕܓܲܒܼܪܵܐ ܬܲܩܢܵܐ܁|
    block |܃ܡ̇ܢ ܐܲܪܡܝܼ ܒܹܗ ܦܓܼܘܼ̈ܕܹܐ ܕܫܸܬܼܒܵܐ ܒܚܲܫܵܐ ܕܚܸܡܬܼܵܐ|
    block |ܘܠܵܐ ܐܸܬܼܒܲܥܪܲܪ ܐܲܝܟ ܡܵܐ ܕܲܡܢܵܕ ܠܡܸܕ ܠܲܚ ܢܲܦ̣ܫܵܐ܁|
    block |܃ܡܲܢ̣ܘ ܒܲܛܠܵܗ̇ ܠܚܵܣܘܿܡܘܼܬܼܵܐ ܩܵܛܠܲܬܼ ܐ̄ܢܵܫܵܐ|
    block |ܘܲܗܘ̤ܵܬܼ ܡܝܼܬܬܿܐ ܒܓܼܵܘ ܝܘܿܚܢܵܢ ܐܲܝܟ ܕܲܒܩܒܼܪܵܐ܁|
    block |ܐܲܝܟ ܕܲܒܼܩܲܒܼܪܵܐ ܩܒܼܝܼܪܝܼܢ ܗ̄ܘ̣ܵܘ ܒܹܗ ܚܲܫܹ̈ܐ ܫܓܼܝܼܫܹ̈ܐ܃|
  block
    block |ܟܲܕܼ ܚܲܝܼܢ ܗ̄ܘ̣ܵܘ ܠܵܐ ܚܲܝܼܢ ܗ̄ܘ̣ܵܘ ܠܚܹܐܪܘܼܬܼ ܢܲܦ̣ܫܹܗ܁|
    block |܃ܐܲܝܟ ܠܵܐ ܚ̈ܝܐ ܡܕܝܪܝܼܢ ܗ̄ܘ̣ܵܘ ܒܵܗ̇ ܒܡܵܝܘܿܬܼܘܼܬܹܗ|
    block |ܘܠܵܐ ܡܫܲܠ̣ܛ ܗ̄ܘ̣ܵܐ ܠܪܓܿܬܼܵܐ ܕܲܒܼܗܘܢ ܥܲܠ ܗܲܕܡܵܘ̈ܗܝ܁|
    block |܃ܫܲܠܝܼܛܝܼܢ ܗ̄ܘ̣ܵܘ ܕܲܢܙܝܼܥܘܢܵܝܗܝ ܐܲܝܟ ܕܲܠܐܢܵܫܵܐ|
    block |ܘܢܵܗܸ̇ܡ ܗ̄ܘ̣ܵܐ ܒܗܘܿܢ ܚܲܝܠܵܐ ܕܪܘܼܚܵܐ ܘܪܵܥ̇ܠܝܼܢ ܡܸܢܹܗ܁|
    block |܃ܙܵܘܥܵܐ ܘܩܸܢܵܐ ܪܡܹܐ ܗ̄ܘ̣ܵܐ ܒܚܲܫܹ̈ܐ ܕܲܒܼܝܘܿܚܲܢܵܢ|
    block |ܘܡܵܣܬܲܪܕܝܼܢ ܗ̄ܘ̣ܵܘ ܠܡܸܩܪܲܒܼ ܨܹܐܕܵܘܗ ܒܲܥܝܵܕܸܵܝ̈ܗܘܿܢ܁|
    block |܃ܚܵܐܸ̇ܫ ܗ̄ܘ̣ܵܐ ܒܗܘܿܢ ܐܲܝܟ ܚܵܫܘܿܫܵܐ ܒܚܲܫܲܝ̈ ܢܲܦ̣ܫܹܗ|
    block |ܘܡܸܬܼ ܥܲܠܐ ܗ̄ܘ̣ܵܐ ܒܝܲܕܼ ܚܘܼܡܣܵܢܹܗ ܡ̣ܢ ܚܲܫ̈ܝܗܘܿܢ܁|
    block |܃ܒܝܲܕܼ ܚܘܼܡܣܵܢܵܐ ܙܵܟܹ̇ܐ ܗ̄ܘ̣ܵܐ ܠܗܘܿܢ ܠܚܫܝ̈ ܐܢܫܐ|
    block |ܘܟܲܕ ܐܫܢܐ ܗ̄ܘ̣ܵܐ ܗܘ̤ܵܐ ܒܕܼܘܼܒܵܪ̈ܵܘܗܝ ܐܲܝܟ ܠܵܐ ܐܢܵܫܵܐ܁|
    block |܃ܐܝܟ ܠܵܐ ܐܢܵܫܵܐ ܗܘ̤ܵܐ ܙܲܕܲܝܩܵܐ ܠܒܲܪ ܡ̣ܢ ܐܢܫ̈ܐ|
    block |ܥܕܲܡܵܐ ܕܲܡܛ̣ܵܐ ܙܲܒܵܢܵܐ [ܕ]ܕܢܚܹܗ ܕܡܲܠܟܿܐ ܕܲܓܼܒ̣ܵܝܗܝ܁|
    block |܃ܒܫܘܼܠܵܡ ܙܲܒܼܢܹ̈ܐ ܕܢܲܚ̣ ܡ̣ܢ ܫܸܠܝܵܐ ܡܫܲܠܸܡ ܙܲܒܼܢܹ̈ܐ|
    block |ܘܫܲܪܝܼ ܩܵܥܹ̇ܐ ܕܫܠܸܡ ܙܲܒܼܢܵܐ ܕܡܵܝܘܿܬܼܘܼܬܼܵܐ܁|
    block |܃ܫܠܸܡ ܠܹܗ ܙܲܒܼܢܵܐ ܩܥ̣ܵܐ ܟܵܪܘܿܙܵܐ ܠܙܲܒܼܢܹܗ ܕܥܵܠܡܵܐ|
    block |ܘܡܲܛܝܼ ܙܲܒܼܢܵܐ ܕܡܸܦܛܲܪ ܙܲܒܼܢܵܐ ܕܲܡܠܹܐ ܙܲܒܼܢܵܐ܁|
    block |܃ܬܘܼܒܼܘ ܠܚܲܛܵܝܹ̈ܐ ܒܪ̣ܵܐ ܚܲܛܝܹ̈ܐ ܒܪܹܗ ܕܲܙܟܲܪܝܵܐ|
    block |ܘܐܲܠܸܦ ܐܸܢܘܿܢ ܕܢܸܥܛܘܢ ܥܵܘܠܵܐ ܒܡܲܥܡܘܿܕܼܝܼܬܼܵܐ܁|
    block |ܡܲܥܡܘܿܕܝܼܬܼܵܐ ܕܚܘܼܣܵܝ ܚܵܒܹ̈ܐ ܦܬܲܚ ܒܲܪ ܥܩܪܹ̈ܐ|
    block |ܘܫܲܪܝܼ ܡܵܘ ܠܕ ܐ̄ܢܵܫ̈ܐ ܚܕܬܹ̈ܐ ܡ̣ܢ ܓܵܘ ܡܲܝ̈ܵܐ܁|
    block |܃ܐ̄ܪܵܙܚܘܼܕܵܬܼܵܐ ܐܲܟܼܪܸܙ ܩܵܠܵܐ ܕܫܝܼܦܘܿܪ ܩܵܠܹܗ|
    block |ܘܢܵܕܼܘ ܡ̣ܢ ܥܵܘܠܵܐ ܡܝܼܬܹ̈ܐ ܕܥܵܘܠܵܐ ܐܲܝܟ ܕܡ̣ܢ ܫܸܢܬܵܐ܁|
    block |܃ܒܫܸܢܬܐ ܕܥܵܘܠܵܐ ܘܛܲܒܿܝܼܠܝܼܢ ܗ̄ܘ̣ܵܘ ܒܢܲܝ̈ܐ ܒܼܪܵܗܵܡ|
    block |ܘܐܲܥܝܼܪ ܐܸܢܘܿܢ ܩܵܠ ܟܵܪܘܿܙܵܐ ܒܪܹܗ ܕܐܲܒܼܪܵܗܡ܁|
    block |܃ܒܫܸܡ ܐܲܒܼܪܵܗܵܡ ܚܬܼܝܼܪ ܗ̄ܘ̣ܵܐ ܥܲܡܵܐ ܥܛܸܠ ܪܸܥܝܵܢܵܐ|
    block |ܘܐܲܟܿܣܹܐ ܟܹܐܢܵܐ ܕܠܵܘ ܟܹܐܢܵܐܝܼܬܼ ܚܬܝܼܪ ܒܲܫܡܵܗܹ̈ܐ܁|
    block |܃ܠܵܐ ܬܸܬܼܚܲܬܪܘܢ ܒܫܸܡ ܐܲܒܼܪܵܗܵܡ ܒܢܲܝ̈ ܐܲܒܼܪܵܗܵܡ|
    block |ܘܠܵܐ ܬܸܬܲܟܠܘܢ ܥܲܠ ܫܘܼܡܵܗܵܐ ܓܠܝܼܙ ܡ̣ܢ ܪ̈ܚܡܹܐ܁|
    block |܃ܦܹܐܪ̈ܐ ܕܥܲܡ̈ܠܹܐ ܚܲܝ̇ܒܼܝܼܢ ܐܢ̄ܬܿܘܿܢ ܠܲܡܚܵܘܝܘܼ|
    block |ܦܪܘܿܥܘ ܕܲܟܼܝܵܐܝܼܬ ܚܵܘܲܬܼ ܚܘܒܹ̈ܐ ܠܗܵܘ̇ ܕܐܲܚܸܒܼܟܘܿܢ܁|
    block |܃ܗܵܠܹܝܢ ܩܵܠܹ̈ܐ ܙܪܲܥ̣ܘ ܝܘܿܚܲܢܵܢ ܒܐܸܕܼܢܲܝ̈ ܥܲܡܵܐ|
    block |ܘܫܲܪܝܼ ܟܠܢܵܫ ܠܡܬܼܠܚܘ ܫܛܵܪ ܚܘܒ̈ܵܬܗ܁|
    block |܃ܫܛܵܪ ܚܵܘܒ̈ܬܼܵܐ ܚܵܘܝܼ ܐܸܢܘܿܢ ܠܡܸܥܛܐ ܒܡܲܝ̈ܵܐ|
    block |ܥܲܕܼ ܐܵܬܹ̇ܐ ܗܵܘ̇ ܕܥܵܛܹ̇ܐ ܥܵܘܠܵܐ ܘܝܵܗܸ̇ܒܼ ܪܘܼܚܵܐ܁|
    block |܃ܒܡ̈ܝܵܐ ܒܲܠܚܘܿܕܼ ܥ̇ܛܐ ܗ̄ܘ̣ܵܐ ܠܗ ܠܥܵܘܠܵܐ ܕܥܲܡܵܐ|
    block |ܘܡܲܠܸܦ ܗ̄ܘ̣ܵܐ ܠܗܘܿܢ ܥܲܠ ܗܵܘ̇ ܕܐܵܬܹ̇ܐ ܒܵܬܲܪ ܡܠܵܘ̈ܗܝ܁|
    block |܃ܒܵܬܲܪ ܡܸܠܵܘ̈ܗܝ ܕܢܲܚ̣ ܗ̄ܘ̣ܵܐ ܕܸܢܚܵܐ ܡܲܦܨܲܚ ܟܠܵܐ|
    block |ܘܫܲܪܝܼ ܒܵܥܹ̇̄ܐ ܘܲܡܚܵܘܹܐ ܠܹܗ ܠܥܹܝܢ ܚܲܙ̈ܝܹܐ܁|
    block |܃ܒܓܸܠܝܐ ܚܘܝܗ̇ ܠܪܲܒܿܘܼܬܼ ܕܲܪܓܹܗ ܕܲܟܼܡܵܐ ܪܲܒܿܐ|
    block |ܘܲܟܼܡܵܐ ܒܨܝܼܪ ܗ̄ܘ̣ܵܐ ܐܸܢ ܡܸܬܼܦܲܚܲܡ ܥܲܡ ܪܲܒܼܘܼܬܹܗ܁|
    block |܃ܪܲܒܿ ܗ̄ܘ̣ ܠܲܡ [ܡܝ] ܐܲܝܟ ܡܵܐ ܕܪܵܡܝܼ̇ܢ ܫܡܲܝܵܐ ܡܸܢܲܢ|
    block |ܘܠܵܐ ܫܘ̇ܐ ܐܢܵܐ ܐܦܠܐ ܕܐܸܫܪܹܐ ܣܐܘܿܢܵܐ ܕܪܸܓܼܠܵܘܗܝ܁|
    block |܃ܡܲܠܟܐ ܗ̄ܘ̣ ܕܥܲܠ ܟܠ ܘܐܦ ܕܢܢܵܐ ܕܠܝܼܪܹ̈ܐ ܘܐ̄ܢܵܫܵܐ|
    block |ܘܠܲܝܬܿ ܒܲܥܒܼܝܼ̈ܕܹܐ ܕܠܵܘ ܠܹܗ ܣܵܓܸܕ ܐܲܝܟ ܕܲܠܡܵܪܵܐ܁|
    block |܃ܚܹܝܠ ܐܝܼܬܼܘܼܬܵܐ ܝܲܗ̣ܒܼ ܠܹܗ ܫܡܵܗܹ̈ܐ ܕܪܡܹ̇ܝܢ ܡܸܢܹܗ|
    block |ܥܲܠ ܗܵܝ̇ ܐܸܡ̇ܪܹܬܼ ܕܠܹܗ ܗ̄ܘ̣ ܣܵܓܼܕܝܼܢ ܥܝܼܪܹ̈ܐ ܘܐ̄ܢܵܫܵܐ܁|
    block |ܠܵܘ ܒܲܟܼܝܵܢܵܐ ܩܢܹܐ ܟܘܼܢܵܝܵܐ ܕܣܸܓܼܕܲܬܼ ܟܠܵܐ܁|
    block |ܟܝܵܢ̇ܐ ܕܥܲܠ ܟܠ ܥܲܒܼܪܹܗ ܕܢܸܗܘܹܐ ܡܝܲܩܲܪ ܡ̣ܢ ܟܠ܃|
  block
    block |܃ܒܪܲܒܿܘܼܬܼ ܕܲܪܓܹܗ ܬܸܗ̇ܪܹܬܼ ܐܸܢܵܐ ܕܐܝܼܬܲܝ ܥܲܒܼܕܹܗ|
    block |ܗܵܐ ܡܛܲܝܲܒ ܐ̄ܢܵܐ ܕܐܸܓܼܠܹܐ ܠܐ̄ܢܵܫܵܐ ܪܲܒܿܘܼܬܼ ܕܲܪܓܹܗ܁|
    block |܃ܡܸܛܠ ܐܢܵܫܵܐ ܝܲܩܪܹܗ ܒܲܫܡܵܐ ܪܵܚܸܡ ܐܢܵܫܵܐ|
    block |ܕܢܸܗܘܹܐ ܡܚܲܣܹܐ ܥܵܘܠܵܐ ܕܐ̄̈ܢܵܫܵܐ ܒܕܸܒܼܚܵܐ ܕܦܲܓܼܪܹܗ܁|
    block |܃ܥܵܘܠܵܐ ܕܐ̄ܢܵܫܵܐ ܕܲܠܚܹܗ ܠܫܲܝܢܵܐ ܕܲܒܼܢܲܝܢܵܫ̈ܐ|
    block |ܘܲܨܒ̣ܵܐ ܕܲܒܼܚܲܕܼ ܐ̄ܢܵܫܵܐ ܢܫܝܢ ܠܥܝܼܪܹ̈ܐ ܐ̄ܢܵܫܵܐ܁|
    block |܃ܗܵܠܹܝܢ ܐܲܟܼܪܸܙ ܥܲܒܼܕܵܐ ܛܵܒܼܵܐ ܩܕܼܵܡ ܡܵܪܹܟܿܠ|
    block |ܘܐܲܝܟ ܚܲܝܵܒܼܵܐ ܦܪܲܥ̣ ܬܵܘܕܲܝܼܬܼܵܐ ܠܡܵܪܵܐ ܕܲܓܼܒ̣ܵܝܗܝ܁|
    block |܃ܗ̇ܠܹܝܢ ܩܵܠܹ̈ܐ ܕܪܥ̣ ܥܸܒܼܪܵܝܵܐ ܒܲܒܼܢܲܝ̈ ܥܲܡܹܗ|
    block |ܘܛܲܝܸܒܼ ܐܸܢܘܿܢ ܠܲܡܩܒܼܵܠܘܼ ܠܡܲܠܟܿܐ ܕܲܕܼܢܲܚ̣܁|
    block |܃ܗܵܠܹܝܢ ܦܘܼܪ̈ܣܹܐ ܪܲܟܸܿܒܼ ܟܹܐܢܵܐ ܩܕܼܵܡ ܥܘ̈ܠܐ|
    block |ܕܲܒܼܟܼܠ ܦܘܼܪ̈ܣܝܼܢ ܢܸܣܢܘܢ ܥܵܘܠܵܐ ܕܐܲܣܢܝܼ ܐܸܢܘܿܢ܁|
    block |܃ܠܣܲܢܝܘܼܬܼ ܐܢܵܫܵܐ ܨܒ̣ܐ ܕܲܢܫܲܚܠܸܦ ܒܫܘܼܦܪܵܐ ܕܡܸܠܵܘ̈ܗܝ|
    block |ܘܩܲܕܫ ܡ̈ܝܐ ܘܚܲܣܝܼ ܐܸܢܘܿܢ ܡ̣ܢ ܚܵܘܒܲܝ̈ܗܘܿܢ܁|
    block |܃ܡܚܲܣܹܐ ܚܵܘܒܹ̈ܐ ܐܲܠܦܹܗ ܛܲܟܼܣܵܐ ܕܚܘܼܣܝ ܚܵܘܒܹ̈ܐ|
    block |ܕܢܸܕܪܘܿܫ ܐܘܼܪܚܵܐ ܠܗܵܘ̇ ܚܘܼܣܵܝܵܐ ܓܡܝܼܪܵܐ ܘܛܵܒ̣̱ܵܐ܁|
    block |܃ܠܵܐ ܓܡܝܼܪ ܗ̄ܘ̣ܵܐ ܛܵܒܼ ܗܵܘ̇ ܚܘܼܣܵܝܵܐ ܕܝܼܗ̣̄ܒܼ ܝܘܿܚܲܢܵܢ|
    block |ܒܲܕܼ ܠܵܐ ܡܨܐ ܗ̄ܘ̣ܵܐ ܠܡܸܬܲܠ ܪܘܼܚܵܐ ܥܲܡ ܚܘܼܣܵܝܵܐܘ|
    block |܃ܒܡܝ̈ܐ ܒܲܠܚܘܿܕܼ ܡܸܫܬܵܘܕܹܐ ܗ̄ܘ̣ܵܐ ܠܡܚܲܣܵܝܘܼ|
    block |ܘܲܡܚܵܘܹܐ ܗ̄ܘ̣ܵܐ ܕܐܝܼܬܼ ܚܘܼܣܵܝܵܐ ܕܪܲܒܿ ܡ̣ܢ ܟܝܼܠܹܗ܁|
    block |܃ܗܵܐ ܠܲܡ ܐܵܬܹ̇ܐ ܓܲܒܪܵܐ ܒܵܬܲܪ ܪܲܒܼ ܗ̄ܘ̣ ܣܲܓܲܝܼ|
    block |ܕܫܵܒܸ̇ܩ ܥܵܘܠܵܐ ܘܡܲܩܢܹܐ ܪܘܼܚܵܐ ܘܝܵܗ̇ܒܼ ܚܲܝܹ̈ܐ܁|
    block |܃ܩܸܢܝܵܢ ܚܲܝܹ̈ܐ ܠܵܐ ܡܝܘܿܬܹ̈ܐ ܡܲܩܢܹܐ ܠܐ̄ܢܵܫܵܐ|
    block |ܘܠܵܐ ܬܘܼܒܼ ܩܵܢ̇ܛܝܼܢ ܡ̣ܢ ܫܘܼ ܚܠܵܦܐ ܕܡܵܝܘܿܬܼܘܼܬܼܵܐ܁|
    block |܃ܒܡܵܘܬܹܿܗ ܫ̇ܪܹܐ ܫܘܠܛܵܢ ܡܵܘܬܐ ܕܚܲܒܸܿܠ ܐ̄ܢܵܫܵܐ|
    block |ܘܣܚ̇ܦ ܪܵܘܡܵܐ ܕܚܬܝܪܘܬܐ ܕܫܹܐܕܹ̈ܐ ܛܪ̈ܘܼܢܹܐ܁|
    block |܃ܫܹܐܕܹ̈ܐ ܣܲܚܦܘܼܗܝ ܠܓܸܢܣܵܐ ܕܐ̄ܢܵܫܵܐ ܒܗܵܘܬܐ ܕܡܵܘܬܐ|
    block |ܘܩ̣ܵܡ ܒܲܪܢܵܫܵܐ ܘܣܚܦ ܐܢܘܢ ܒܗܵܘܬܼܵܐ ܕܲܚ̣ܦܲܪܘ|
    block |܃ܒܥܘܡܩܵܐ ܕܥܵܘܠܵܐ ܡܚܵܝܗܝ ܣܵܛܵܢܵܐ ܠܪܹܫ ܐ̄ܢܵܫܘܼܬܲܢ|
    block |ܘܲܗܦ݂ܲܟ ܐ̄ܢܵܫܵܐ ܘܬܲܒܼܪܹܗ ܠܥܘܼܩܣܵܐ ܕܡܲܪܝܼܪܘܼܬܹܗ܁|
    block |܃ܒܟܼܠܹܗ ܓܸܢܣܵܐ ܦܸܪܚܲܬ̤ ܡܸܪܬܼܵܐ ܕܡܲܪܝܼܪܘܼܬܹܗ|
    block |ܘܡܸܢܹܗ ܕܓܸܢܣܲܢ ܗܘ̤ܵܐ ܡܐܣܝܢܐ ܘܐܲܣܝܼ ܠܟܹܐܒܲܝ̈ܢ܁|
    block |܃ܐܵܣܝܵܐ ܡܗܝܼܪܵܐ ܓܒ̣ܵܐ ܡ̣ܢ ܓܸܢܣܲܢ ܪܵܚܸ̇ܡܓܸܢܣܲܢ|
    block |ܘܐܲܠܦܹܗ ܕܢܲܐܣܹܐ ܟܹܐܒܹ̈ܐ ܕܓܸܢܣܹܗ ܒܣܲܡܵܐ ܕܪܘܼܚܵܐ܁|
    block |܃ܣܲܡܵܐ ܕܪܘܼܚܵܐ ܝܲܗܒ̣ ܠܹܗ ܪܸܡܙܵܐ ܐܲܠܵܗܵܝܵܐ|
    block |ܘܐܲܠܵܗܵܐܝܼܬܼ ܡܲܐܣܹܐ ܗ̄ܘ̣ܵܐ ܒܹܗ ܙܢܲܝ̈ ܒܝܼܫ̈ܬܐ܁|
    block |܃ܒܲܕܼ ܡܘܼܬܼ ܫܸܡܫܵܐ ܕܼܢܲܚ̣ ܓܸܠܝܵܢܹܗ ܒܹܝܬܼ ܚܸܫܘ̈ܟܹܐ|
    block |ܘܪܲܕܦܵܗ̇ ܠܛܘܥܝܲܝ ܕܲܦܪܝܼܣܵܐ ܗ̄ܘ̣ܵܬܼ ܥܲܠ ܟܠ ܘܲܒܼܟܼܠ܁|
    block |܃ܩܵܠ ܝܘܿܚܲܢܵܢ ܐܲܙܥܸܩ ܒܐܪܥܵܐ ܥܲܠ ܡܹܐܬܼܝܼܬܹܗ|
    block |ܘܪܸܥܠܲܬ̤ ܛܘܼܥܝܲܝ ܘܙܵܥ̣̈ ܫܲܬܼ ܐ̱ܣܸ̈ܐ ܕܒܸܢܝܵܢ ܥܵܘܠܵܐ܁|
    block |܃ܒܲܕ ܡܘܼܬܼ ܣܲܝܦܵܐ ܐܲܒܼܪܸܩ ܡ̣ܠܬܹܗ ܒܪܹܗ ܕܲܙܟܲܪܝܵܐ|
    block |ܘܲܬܼܡܲܗܘ ܫܹܐܕܹ̈ܐ ܒܚܲܪܝܼܦܘܼܬܼܵܐ ܕܡܸ̈ܠܝ ܦܘܼܡܹܗ܁|
    block |܃ܐܲܝܟ ܕܲܒܼܣܲܝܦܵܐ ܚܵܪܸܒܼ ܗ̄ܘ̣ܵܐ ܠܹܗ ܠܓܒܐ ܕܛܘܼܥܝܲܝ|
    block |ܘܡܸܬܼ ܚܲܝܠܝܼܢ ܗ̄ܘ̣ܵܘ ܣܸܕܼܪ̈ܲܝ ܩܘܼܫܬܐ ܒܲܠܒܼܝܼܒܼܘܼܬܹܗ܁|
    block |܃ܦܠܚܵܐ ܠܒܼܝܼܒܼܵܐ ܓܒ̣ܵܐ ܠܹܗ ܡܲܠܟܿܐ ܘܫܲܕܲܪ ܩܘܼܕܡܵܘܗܝ|
    block |ܘܚܲܙܩܹܗ ܒܚܲܝܠܵܐ ܕܠܵܐ ܡܸܬܼܚܲܣܢܵܐ ܚܲܣܝܼܢܘܼܬܹܗ܁|
    block |܃ܒܲܙܝܢܹܗ ܚܬܼܝܼܪ ܗ̄ܘ̣ܵܐ ܠܦܚܐ ܚܝܼܨܵܐ ܒܲܪ ܥܸܒܼܪ݁ܝܹܐ|
    block |ܘܠܵܐ ܡܲܫܦܸܠ ܗ̄ܘ̣ܵܐ ܡ̣ܢ ܬܲܟܼܬܘܼܫܵܐ ܕܥܲܡ ܕܲܠܩܘܼܒܠܵܐ܁|
    block |܃ܒܟܼܠ ܬܲܟܼܬܘܼܫ̈ܝܼܢ ܗ̄ܘ̣ ܙܵܟܹ̇ܐ ܗ̄ܘ̣ܵܐ ܠܲܒܥܸܠܕܵܪܪܵܐ|
    block |ܘܲܟ̣ܡܵܐ ܕܙܵܟܹ̇ܐ ܥܲܡ ܙܵܟܼܘܼܬܼܵܐ ܡܸܬܼܟܲܬܲܫ ܗ̄ܘ̣ܵܐ܁|
    block |ܕܠܵܐ ܣܲܒܼܥܘܼܬܼܵܐ ܪܵܗܸ̇ܛ ܗ̄ܘ̣ܵܐ ܒܵܗ̇ ܒܐܘܼܪܚܵܐ ܕܥܲܡ̈ܠܹܐ܃|
  block
    block |ܘܠܵܐ ܡܲܡܐܸܢ ܗ̄ܘ̣ܵܐ ܡ̣ܢ ܬܲܟܼܬܘܼܫܵܐ ܕܠܘܼܩܒܲܠ ܥܵܘܠܵܐ܁|
    block |܃ܠܘܼܩܒܲܠ ܥܵܘܠܵܐ ܛܠܝܼܢ ܗ̄ܘ̣ܵܐ ܙܲܝܢܹܗ ܠܸܠܝ ܐܝܼܡܵܡ|
    block |ܘܗܲܢܝܼ ܗ̄ܘ̣ܵܐ ܠܹܗ ܩܸܐܪܣܵܐ ܕܥܲܡ̈ܠܹܐ ܡ̣ܢ ܒܘܼܣܵܡܵܐ܁|
    block |܃ܠܥܘܠܘܬܹܗ ܕܥܵܘܠܵܐ ܣܢܝܐ ܣܢܹܐ ܕܲܕܝܼܩܵܐ|
    block |ܘܡܸܬܼܦܲܪܣ ܗ̄ܘ̣ܵܐ ܕܢܥܛܝܘܗܝ ܠܲܫܡܹܗ ܡ̣ܢ ܐܢܵܫܘܼܬܼܵܐ܁|
    block |܃ܐܢܵܫܵܐ ܪܚܸܡ ܗ̄ܘ̣ܵܐ ܡܸܛܠ ܚܘܼܒܹܿܗ ܪܵܚܸܡ ܐܢܵܫܵܐ|
    block |ܘܡܸܬܼܝܲܐܒܼ ܗ̄ܘ̣ܵܐ ܕܢܹܐܣܘܿܪ ܐ̄ܢܵܫܵܐ ܒܪܸܚܡܲܬ ܡܵܪܹܗ܁|
    block |܃ܒܪܸܚܡܲܬܼ ܡܵܪܹܗ ܟܕܝܼܢ ܗ̄ܘ̣ܵܐ ܚܘܼܒܹܗ ܕܥܲܒܼܕܵܐ ܛܵܒܼܵܐ|
    block |ܘܲܡܣܲܟܹܿܐ ܗ̄ܘ̣ܵܐ ܠܗܵܝ̇ ܒܲܪܬܼ ܩܵܠܵܐ ܕܥܲܒܼܕܵܐ ܛܵܒܼܵܐ܁|
    block |܃ܥܲܒܼܕܵܐ ܛܵܒܼܵܐ ܗܘ̤ܵܐ ܝܘܿܚܲܢܵܢ ܠܡܵܪܵܐ ܛܵܒܼܵܐ|
    block |ܘܛܵܒܼܵܐ ܕܲܚ̣ܙܵܐ ܛܵܒܼܘܼܬ ܥܲܡܠܹܗ ܛܲܒܼܥܹܗ ܒܲܫܡܹܗ܁|
    block |܃ܒܲܫܡܹܗ ܛܲܒܼܥܹܗ ܠܒܲܪ ܐܲܒܼܪܵܗܵܡ ܛܒܸܝܥ ܒܲܓܼܙܘܼܪܬܐ|
    block |ܘܐܵܘܚܸܕܼ ܒܐܝܼܕܹܗ ܣܲܝܦܵܐ ܕܪܘܼܚܵܐ ܠܡܸܚܪܲܒܼ ܥܵܘܠܵܐ܁|
    block |܃ܥܵܘܠܵܐ ܕܐ̄ܢܵܫܵܐ ܐܲܩܝܼܡ ܡܸܪܕܵܐ ܥܲܠ ܟܹܐܢܘܼܬܼܵܐ|
    block |ܘܲܒܼܝܘܿܚܲܢܵܢ ܨܒ̣ܵܐ ܕܲܢܡܲܟܿܟܼܵܗ̇ ܠܲܛܪܘܼܢܘܼܬܹܗ܁|
    block |܃ܠܩܸܛܠܹܗ ܕܥܵܘܠܵܐ ܪܓܼܝܼܓܼ ܟܹܐܢܵܐ ܣܵܢ̇ܐ ܥܵܘܠܵܐ|
    block |ܘܠܵܐ ܫܠ̇ܐ ܗ̄ܘ̣ܵܐ ܡ̣ܢ ܬܲܟܼܬܘܼܫܵܐ ܕܥܲܡ ܒܝܼܫ̈ܬܼܵܐ܁|
    block |܃ܥܕܲܡܵܐ ܠܡܵܘܬܿܐ ܝܗ̣ܒܼ ܗܘ̣ܵܐ ܢܲܦ̣ܫܹܗ ܠܡܸܬܼܟܲܬܵܫܘܼ|
    block |ܘܡܝܼܬܼ ܟܲܕ ܠܵܐ ܡܝܼܬܼ ܕܡܢܘܬܗ ܣܲܒܼܪܐ ܗ̄ܘ̣ ܕܚܵܝܲܬܼ ܡܝܼܬܹ̈ܐ܁|
    block |܃ܒܩܸܐ ܪܣܵܐ ܕܥܵܘܠܵܐ ܡܝܼܬܼ ܙܲܕܿܝܼܩܵܐ ܥܵܘܠܵܐܝܼܬ|
    block |ܘܲܗܘ̤ܐ ܡܵܘܬܹܗ ܣܵܗܕܐ ܐܒܚ[܁܁܁]ܐ ܕܟܼܵܪܘܿܙܘܼܬܹܗ܁|
    block |܃ܠܘܼܩܒܲܠ ܡܲܠܟܿܐ ܛܪܘܼܢܵܐ ܕܥܵܘܠܵܐ ܐܸܙܕܝܢ ܗ̄ܘ̣ܵܐ|
    block |܃ܘܐܲܪܝܼܡ ܡܸܠܬܹܗ ܘܦܲܪܣܝܼ ܘܲܓܼܠܵܗ̇̄ ܠܙܲܠܝܼܠܘܼܬܹܗ|
    block |܃ܙܲܠܝܠܵܐܝܼܬ ܡܸܬܼܗܲܦܟ ܗ̄ܘ̣ܵܐ ܙܲܠܝܼܠ ܢܦ̣ܫܐ|
    block |ܘܠܲܒܼܝܼܒܼܵܐܝܼܬܼ ܩܵܡ̣ ܩܲܕܲܝܼܫܵܐ ܠܘܼܩܒܲܠ ܥܵܘܠܹܗ܁|
    block |܃ܥܲܠ ܢܵܡܘܿܣܵܐ ܐܲܠܵܗܵܝܵܐ ܡܸܫܬܲ ܥܠܹܐ ܗ̄ܘ̣ܵܐ|
    block |ܕܡܚܬܡ ܗ̄ܘ̣ܵܐ ܕܠܐ ܬܸܬܼ ܚܠܲܟ ܫܘܵܬܦܘܼܬܼܵܐ܁|
    block |܃ܠܫܵܘܬܵܦܘܼܬܼܵܐ ܕܐܲܢ̄ܬܼܬܼ ܐܲܚܘܼܗܝ ܥܠ̣݂ܲܫ ܥܘܠܐ|
    block |ܘܛܲܢ ܝܘܚܢܢ ܚܠܵܦ ܢܡܘܣܐ ܕܬܚܡ ܗܕܐ܁|
    block |܃ܚܠܵܦ ܢܵܡܘܿܣܵܐ ܛܲܢ ܗ̄ܘ̣ܵܐ ܛܢܵܢܵܐ ܡܵܢܘܿܣܵܝܵܐ|
    block |ܒܲܕ ܡܘܼܬܼ ܦܝܼܬܚܸܣ ܕܛܲܢ ܘܐܸܬܼ ܥܲܙܲܙ ܥܲܠ ܙܲܢܝ̈ܐ܁|
    block |܃ܥܲܠ ܙܲܢ̈ܝܐ ܠܚܝܼܡ ܢܵܡܘܿܣܵܐ ܒܦܘܼܡ ܙܲܕܝܼܩܹ̈ܐ|
    block |ܘܐܲܡܝܼܢ ܚ̇ܪܒܼ ܙܢܲܝ̈ ܙܢܝܘܼܬܼܵܐ ܒܐܝܼܕܼܵܐ ܕܟܹܐܢܹ̈ܐ܁|
    block |܃ܠܙܲܡܪܝܼ ܕܙܲܢܝܼ ܩܲܛܠܹܗ ܒܣܲܝܦܵܐ ܢܵܡܘܿܣܵܝܵܐ|
    block |ܘܲܠܹܗ ܪܘܿܕܲܣ ܒܡܲܪܣܵܢܘܼܬܼܵܐ ܕܡܸܠܲܬܼ ܪܘܼܚܵܐ܁|
    block |܃ܒܦܝܼܢܚܸܣ ܚܵܘܝܼ ܛܢܵܢܵܐ ܪܲܒܿܐ ܢܵܡܘܿܣ ܪܘܼܚܵܐ|
    block |ܘܲܒܼܝܘܿܚܲܢܵܢ ܥܲܙܝܼܙܘܼܬܼܵܐ ܕܡܲܟܣܵܢܘܼܬܼܵܐ܁|
    block |܃ܬܲܡ̇ܢ ܒܲܕܼܡܵܐ ܬܲܒܼܥܹܗ ܠܥܵܘ ܠܵܐ ܕܲܒܼܥܵܘܵܠܹ̈ܐ|
    block |ܘܗܵܪܟܿܐ ܒܡܸܠܬܼܵܐ ܕܚܲܪܝܼܦܐ ܗ̄ܘ̣ܵܬܼ ܛܵܒܼ ܡ̣ܢ ܣܲܝܦܵܐ܁|
    block |܃ܣܲܝܦܵܐ ܕܡܸܠܬܹܿܗ ܐܲܪܝܼܡ ܟܹܐܢܵܐ ܥܲܠ ܗܹܪܘܕܣ|
    block |ܘܠܵܐ ܐܸܬܼܟܲܚܲܕܼ ܡ̣ܢ ܫܘܼܠܛܵܢܵܐ ܘܬܵܓܼܵܐ ܕܲܥܠܵܘܗܝ܁|
    block |܃ܠܗܵܘ̇ ܦܸܬܼܓܼܡܵܐ ܕܬܲܪܓܸܿܡ ܕܵܘܝܼܕܼ ܥܗܲܕܼ ܝܘܿܚܲܢܵܢ|
    block |ܘܲܠܒ̣ܝܼܒ̣ܵܐܝܼܬܼ ܐܲܟܼܣܹܗ ܠܡܲܠܟܿܐ ܠܒܼܝܼܒ̣ ܒܲܚܛܝܼܬܼܵܐ܁|
    block |܃ܚܛܝܼܬܼܵܐ ܒܝܼܫܬܼܵܐ ܕܒܸܝܫܵܐ ܡ̣ܢ ܟܠ ܣܓܲܪ ܗܪܘܕܲܣ|
    block |ܕܲܥܠ݂ܲܒܼ ܐܲܚܘܼܗܝ ܒܫܵܘܬܵܦܘܼܬܼܵܐ ܕܐܲܢ̄ܬܲܬܼ ܐܲܚܘܼܗܝ܁|
    block |܃ܒܲܐܢ̄ܬܲܬܼ ܐܲܚܼܗܝ ܡܸܫܬܲܛܹܐ ܗ̄ܘ̣ܵܐ ܫܝܼܛܵܐ ܣܲܟܼܠܵܐ|
    block |ܘܕܲܚܙ̣ܵܐ ܟܹܐܢܵܐ ܛܲܢ ܘܐܸܬܼ ܥܲܙܲܙ ܥܲܠ ܫܝܼܛܘܼܬܹܗ܁|
    block |܃ܐܹܝܘ ܠܲܬܼܕܲܨ̇ܐ ܟܡܵܐ ܚܢܵܐ ܠܢܝܼܫܵܐ ܕܲܬܼܪܝܼܨܘܼܬܼܵܐ|
    block |ܘܦܲܪܣܝܼ ܘܐܲܟܿܣܗ̇ ܠܕܲܓܵܠܘܼܬܼܵܐ ܠܥܹܝܢ ܣܲܓܿܝܼ̈ܐܹܐ܁|
    block |ܝܵܕܲܥ̇ ܗ̄ܘ̣ܵܐ ܠܵܗ̇ ܠܕܲܓܵܠܘܼܬܼܵܐ ܕܐܕܘܡܝܐ܃|
  block
    block |ܘܩܲܕܡ ܩܲܓܠܗ̇ ܥܕܲ ܩܛܠܐ ܠܗ ܡܪܚܵܐܝܼܬܼ܁|
    block |܃ܒܒܹܝܬܼ ܐܲܣܝܪܹ̈ܐ ܚܒܫܗ ܠܟܹܐܢܵܐ ܥ̇ܘܠ ܡ̣ܢ ܟܠ|
    block |ܘܡܸܨ ܛܲܢܲܥ ܗ̄ܘ̣ܵܐ ܕܐܲܝܟܲܢ ܢܸܓܼܡܘܿܪܪܸܓܼܬܼ ܝܲܨܪܹܗ܁|
    block |܃ܠܩܸܛܠܹܗ ܪܓܼܝܼܓܼ ܗ̄ܘ̣ܵܐ ܘܲܡܣܟܹܿܐ ܗ̄ܘ̣ܐ ܠܝܵܘܡܵܐ ܕܡܵܘܬܹܗ|
    block |ܕܡܵܐ ܕܡܝܼܬܼ ܟܹܐܢܵܐ ܢܲܝܬܹܿܐ ܠܓܼܠܝܵܐ ܙܲܠܝܼܠܘܼܬܹܗ܁|
    block |܃ܬܢܘܲܝ ܒܝܼܫܬܿܐ ܗܹܪܙܹܕܣ ܥܒ݂ܲܕ ܘܗܪܘܕܲܝܵܐ|
    block |ܕܲܢܕܲܥܟܿܘܢܝܗܝ ܠܢܘܼܗܪܐ ܕܦܲܪܣܝ ܠܥܵܘܠܵܐ ܕܲܒܗܘܿܢ܁|
    block |܃ܐܪܵܙܐ ܕܥܵܘܠܵܐ ܚܫ݂ܲܠܘ ܥܘ̈ܠܐ ܒܹܝܬܼ ܚܲܕܼ ܠܲܐܚܪܹܝܢ|
    block |ܕܲܢܫܲܬܿ ܩܘܢܝܗܝ ܠܩܵܠ ܫܝܦܘܪܵܐ ܡܫܲܬܸܩ ܥܵܘܠܵܐ܁|
    block |܃ܦܲܚܹ̈ܐ ܕܢܟܼܠܵܐ ܨܠܘ ܢܟܼܘ̈ܠܐ ܠܬܲܡܝܼܩ ܢܵܦ̣ܫܵܐ|
    block |ܘܠܵܐ ܝܵܕܥܝܼܢ ܗ̄ܘ̣ܵܘ ܕܡܵܐ ܕܨܵܝ̇ܪܝܼܢ ܠܗ ܬܘܼܒܼ ܡܬܿܬܿܨܝܼܕܝܼܢ܁|
    block |܃ܠܝܵܘܡܵܐ ܕܝܲܠܕܗ ܢܛܪܗ ܡܠܟܐ ܠܟܼܠܵܐ ܕܠܒܲܗ|
    block |ܕܲܒܼܝܘܿܡ ܥܹܐܕܵܐ ܢܸܓܠܐ ܢܟܼܠܵܐ ܕܲܡܣܲܬܿ ܪܒܹܗ܁|
    block |܃ܢܸܟܠܵܐ ܢܕܼܝܼܕܼܵܐ ܟܣܹܐ ܗ̄ܘ̣ܵܐ ܒܠܸܒܹܿܗ ܕܐܕܘܡܝܐ|
    block |ܘܲܡܣܲܘܿܝܝ ܗ̄ܘ̣ܵܐ ܕܐܡܲܬܼܝ ܢܸܓܼܠܹܐ ܒܝܫܘܼܬܼ ܝܲܨܪܹܗ܁|
    block |܃ܒܣܵܡܵܐ ܕܥܵܘܠܵܐ ܥܒܲܕ ܥܵܘܠܵܐ ܠܚܝܼܠܵܘ̈ܬܹܗ|
    block |ܘܙܲܡܸܢ ܘܲܩ̣ܪܵܐ ܠܪܹ̈ܫܲܝ ܥܲܡܵܐ ܕܢܚܕܘܢ ܥܲܡܹܗ܁|
    block |܃ܐܣܟܿܝܡ ܪܸܩܕܵܐ ܦܪܵܣ ܥܵܘܠܵܐ ܥܲܠ ܨܲܚܢܘܼܬܹܗ|
    block |ܘܥܲܠܲܬ̤ ܪܸܩܕܲܬ̤ ܒܲܪܵܬܼ ܫܵܛܝܬܼܵܐ ܕܡܸܫܬܼ ܛܹܐ ܒܵܗ̇܁|
    block |܃ܪܸܩܕܵܐ ܨܲܚܢܵܐ ܒܣܡ ܠܗ ܠܨܲܚܢܵܐ ܩܕܼܵܡ ܕܲܣܡܝܼܟܼܝܼܢ|
    block |ܘܲܒܼܫܘܼ[ܘ]ܕܵܝܵܘ̈ܗܝ ܡܸܫܬܲܒܼܗܲܪ ܗ̄ܘ̣ ܠܒܲܪ ܡ̣ܢ ܛܲܟܼܣܵܐ܁|
    block |܃ܦܠܓܿܘܼܬܼ ܢܸܟܼܣܵܘ̈ܗܝ ܩܲܨ ܠܵܗ̇ ܫܛܝܐ ܠܒܲܪܬܼ ܫܵܛܝܼܬܼܵܐ|
    block |ܘܠܵܐ ܨܒܲܬ̤ ܕܬܸܣܒ ܐܠܐ ܠܐܝܢܐ ܕܠܲܗ ܪܓܐ ܗܘ̤̇ܬ܁|
    block |܃ܪܸܓܬ̣ܐ ܒܝܼܫܬܐ ܪܓܲܬ̤ ܒܝܼܫܵܐ ܐܲܝܟ ܕܲܡܢܵܟ̣ܵܐ|
    block |ܕܦܸܬܼܚܲܬ̤ ܦܘܡܵܗ̇ ܘܫܐܠܲܬ̤ ܪܸܫܹܗ ܕܣܵܢܹ̇ܐ ܠܥܵܠܘܠܐ܁|
    block |܃ܐܘ ܠܵܟ ܥܵܘܠܵܐ ܟܡܵܐ ܥܵܘ̇ܠ ܐܢ̄ܬܿ ܘܲܓܼܠܹܐ ܥܵܘܠܵܟ|
    block |ܘܠܵܐ ܡܸܬܼܟܚܲܬܿ ܡ̣ܢ ܣܢܝܘܬܐ ܕܥܵܘܠܘܼܬܼ ܗ̄ܘ̣ܵܢ܁|
    block |܃ܐܘܵܟܡܵܐ ܡܲܩܠܹܐ ܟܪܘܡܵܐ ܕܚܘܼ ܨܦܟ ܒܡܸܫܬ ܡܥܬܲܝ̈ܟ|
    block |ܘܲܕܼܠܵܐ ܟܘܚܵܕܼ ܓܵܢܡ̇ܪܝܼܢ ܪܸܓܿܬܼܵܐ ܕܙܲܠܝܼܠܘܼܬܵܟ܁|
    block |܃ܗܲܒܼ ܠܝܼ ܒܦܝܼܢܟܼܵܐ ܪܫܹܗ ܕܟܹܐܢܵܐ ܒܥܵܬ̤ ܫܵܛܝܼܬܼܵܐ|
    block |ܘܠܵܐ ܐܸܬܼܟܲܚܕܲܬ̤ ܕܬܹܐ ܡܲܪ ܡܸܠܬܐ ܕܡܲܠܝܵܐ ܓܘܼܢܚܵܐ܁|
    block |܃ܓܘܼܢܚܵܐ ܪܲܒܿܐ ܘܥܵܘܠܵܐ ܥܦܲܝܼܦܵܐ ܟܣܐ ܗ̄ܘ̣ܵܐ ܒܡܸܠܬܼܵܗ̇|
    block |ܘܗܵܢ̇ܘ ܢܸܡܗܵܐ ܘܲܬܼܡܲܗܘ ܘܲܬܼܘܲܗܘ ܨܝܬ̈ܝ ܡܠܬܼܵܗ̇܁|
    block |ܡܵܘܬܹܗ ܕܟܹܐܢܵܐ ܫܐܲܠܵܬ̤ ܐܲܓܼܪܵܐ ܕܙܲܠܝܼܠܘܼܬܼܵܗ̇܁|
    block |ܘܟܼܪܝܲܬ̤ ܠܹܗ ܠܲܡ ܠܡܲܠܟܿܐ ܕܲܫܡܲܥ ܫܲܡܥܵܐ ܕܡܵܘܬܿܐ܁|
    block |܃ܐܘ ܟܲܪ ܝܘܼܬܼܵܐ ܘܠܵܐ ܟܲܪܝܘܼܬܵܐ ܕܸܠܸܒܵܐ ܢܟܼܝܼܠܵܐ|
    block |ܕܲܥܛܝܼܦܵܐ ܗ̄ܘ̣ܵܬܼ ܐ̄ܣܟ̇ܝܡ ܟܲܪܝܘܼܬܼܵܐ ܚܵܕܼܝܵܐ ܘܕܼܵܝܨܵܐ܁|
    block |܃ܐܘ ܐܣܟܝܡܐ ܕܲܡܟܲܣܹܐ ܗ̄ܘ̣ܵܐ ܒܐܸܣܟܹܿܝܡ ܚܲܫ̇ܐ|
    block |ܘܡܣܪ̈ܗܒܼ ܗ̄ܘ̣ܵܐ ܕܢܹܐ ܫܘܕܲܠܲܕܼܡܵܐ ܚܲܪܡܵܢܵܐܝܼܬܼ܁|
    block |܃ܕܲܓܵܠܵܐܝܼܬܼ ܐܲܟܼܪܝܼ ܡܲܠܟܿܐ ܥܲܠ ܗܵܝ̇ ܕܐܲܟܼܪܝ|
    block |ܘܠܵܐ ܨܒܼܵܐ ܟܬܵܒܵܐ ܕܢܓܼܠܹܐ ܢܸܟ̣ܠܹܗ ܕܢܲܟܘܼܠܬܵܢܵܐ܁|
    block |܃ܗܵܟܲܢ ܝܵܕܼܵܥܵܐ ܕܲܓܵܠܘܼܬܼܵܐ ܕܬܲܛܥܹܐ ܒܐ̄ܢܵܫܵܐ|
    block |ܘܒܸܐ ܣܟܝܡ ܛܵܒܼܬܼܵܐ ܡܚܦܝܐ ܙܹܐܦܵܐ ܕܕܓܵܠܘܼܬܼܵܗ܁|
    block |܃ܕܲܓܵܠܘܼܬܼܵܐ ܦܪܲܣ̣ ܕܲܓܵܠܵܐ ܥܲܠ ܒܝܫܘܼܬܹܗ|
    block |ܘܫܲܕܲܪ ܦܘܩܹܗ ܠܪܹܫܹܗ ܕܟܹܐܢܵܐ ܟܼ̇ܕܼ ܠܵܐ ܨܵܒܹ̇ܐ܁|
    block |܃ܛܵܒܼ ܨܵܒܹ̇ܐ ܗ̄ܘ̣ܵܐ ܒܐܝܼܕܼܵܐ ܕܲܗ̣ܵܬ̤ ܐܲܝܟ ܨܒܼܝܵܢܹܗ|
    block |ܘܟܣܝܵܗ ܠܒܼܝܼܫܬܹܿܗ ܒܝܲܕ ܐܸܣܟܹܿܝܡܵܐ ܐܲܝܟ ܕܲܒܼܢܲܚܬܿܐ܁|
    block |܃ܡܸܛܠ ܕܝܼܡܵܐ ܡܸܬܢܟܠ ܗ̄ܘ̣ܵܐ ܦܬܼܝܼܠ ܪܸܥܝܵܢܵܐ|
    block |ܕܠܐ ܠܲܡ ܦܲܐܝܵܐ ܐܘ ܥܵܘܠܵܐ ܕܥܵܘ̇ܠ ܟܠܹܗ܁|
    block |ܕܡܸܠܬܼܵܟ ܐܘ ܕܲܬܼܫܲܦܲܥ ܕܡܵܐ ܙܲܟܵܝܵܐ܁|
    block |ܐܪܵܐ ܢܟܼܝܼܠܐ ܕܠܲܝܬܿ ܒܹܗ ܕܲܘܟܲܬܼܵܐ ܘܫܲܦܝܵܐ ܘܕܘܼܐ܃|
  block
    block |ܐܲܝܕܐ ܒܝܼܫܵܐ ܕܲܓܵܠܘܼܬܼܵܐ ܐܵܘ ܫܸܩ ܩܸܛܠܵܐ܁|
    block |܃ܕܲܓܸܠ ܕܵܘܝܵܐ ܐܵܦܸܢ ܥܵܘܠܵܐ ܗ̄ܘ̣ ܕܲܢܕܲܓܸܿܠ ܐ̄ܢܵܫ|
    block |ܘܠܵܐ ܬܸܫܬܿܥܠܹܐ ܠܡܹܐ ܫܲܕܼ ܠܲܕܡܵܐ ܕܓܲܒܼܪܵܐ ܚܲܣܝܵܐ܁|
    block |܃ܐ̄ܣܟܹܿܝܡ ܡܵܘܡ̈ܬܼܵܐ ܠܒܸܫ ܥܵܘܠܵܐ ܒܲܕ ܡܘܼܬܼ ܢܲܚܬܿܐ|
    block |ܘܛܲܫܝܼ ܘܐܲܛܥܝܼ ܟܕܲ ܓܠܝܐ ܗ̄ܘ̣ܵܬܼ ܥܵܘܠܵܘܼܬܹܗ܁|
    block |܃ܐܘ ܐܸܣܣܟܹܝ[܁܁܁]ܡܵܐ ܢܲܕܼܘܼܠܬܵܢܵܐ ܕܘܠܐ ܢܒܼܝܼܠܵܐ|
    block |ܕܠܵܐ ܒܗܸܬܼ ܘܲܐܟܼܪܝܼ ܥܲܠ ܣܘܼܪܚܵܢܵܐ ܡܠܹܐ ܛܲܢܦܘܼܬܼܵܐ܁|
    block |܃ܐܘ ܚܲܪ ܡܘܼܬܐ ܕܠܸܒܵܐ ܩܲܫܝܵܐ ܕܕܼܵܡܹ̇ܐ ܠܟܹܐܦܵܐ|
    block |ܕܠܵܐ ܐܸܬ̣ܪܟܸܿܟ ܓܘܼܢܚܵܐ ܕܲܩܫܹܐ ܡ̣ܢ ܟܠ ܓܘܼܢܚ̈ܝܼܢ܁|
    block |܃ܐܘܗ̇ ܡ̣ܢ ܐܲܢ̄ܬܿܬܼܵܐ ܕܡܲܠܝܵܐ ܚܘܼܨܦܵܐ ܕܙܲܠܝܼܠܘܬܼܵܐ|
    block |ܕܠܵܐ ܐܸܬܼܟܲܚܕܲܬ̤ ܕܬܹܐܫܘܕܲ ܠܲܕܼܡܵܐ ܩܕܼܵܡ ܣܲܓܿܝܼܠܹ̈ܐ܁|
    block |܃ܐܘ ܠܐܝܕ̈ܝܐ ܙܲܠܝܼܠܬ̈ܐ ܕܨܲܚܢܲܬܼ ܢܲܦ̣ܫܵܐ|
    block |ܕܛܲܥܝܼܢ̈ܵܢ ܗ̄ܘ̣ܲܝ̈ ܠܪܹܫܹܗ ܕܟܹܐܢܵܐ ܛܥܝܼܢ ܙܵܟܼܘܬܼܵܐ܁|
    block |܃ܐܘ ܠܒܼܒܼ̈ܬܼܵܐ ܡܲܪ̈ܵܚܵܬܼܵܐ ܕܪܸܡܲܬܼ ܥܲܝܢ̈ܐ|
    block |ܕܠܵܐ ܒܗ̈ܬܵܢ ܗ̄ܘ̣ܝ[ܢ] ܘܲܕܼܚܵܝܪ̈ܵܢ ܗ̄ܘ̣ܲܝ̈ ܒܲܕܼ ܡܹܗܕܟܹܐܢܵܐ܁|
    block |܃ܐܘ ܠܲܟܼܪܘܡܐ ܕܡܲܠܟܿܐ ܘܐܲܢ̄ܬܬܼܵܐ ܡܲܠܝ̈ܝ ܚܘܼܨܦܵܐ|
    block |ܕܲܢܗܲܦܟܿܝܼܢ ܗ̄ܘ̣ܵܘ [ܗܘܘ] ܕܡܵܐ ܙܲܟܵܝܵܐ ܒܬܼܘܼܩܵܢܲܝ̈ܗܘܿܢ܁|
    block |܃ܥܲܡ ܬܘܼܩܵܢ̈ܐ ܛܥܝܼܢܝܼܢ ܗ̄ܘ̣ܵܘ ܠܹܗ ܠܪܹܿܫܗ ܕܟܹܐܢܵܐ|
    block |ܘܠܵܐ ܙܵܝ̇ܥܝܼܢ ܗ̄ܘ̣ܵܘ ܡ̣ܢ ܟܹܐܢܘܼܬܼܵܐ ܕܟܣܝܵܐ ܗ̄ܘ̣[ܬܼ] ܒܹܗ̇܁|
    block |܃ܐܘ ܟܡܵܐ ܫܸܬܼܩܲܬ̤ ܐܵܦ ܟܹܐܢܘܼܬܼܵܐ ܒܗܵܢܵܐ ܪܘܼܫܥܵܐ|
    block |ܘܠܵܐ ܓܠܵܬ̤ ܚܲܝܠܵܐ ܕܛܲܢܵܢܗ̇ ܐܲܝܟ ܕܲܡܥܵܕܼܵܐ܁|
    block |܃ܡܵܨܝܵܐ ܗ̄ܘ̣ܵܬܼ ܓܝܼܪ ܕܲܬܼܙܝܼܥ ܠܲܐܪܥܵܐܘܬܸ ܒܼܠܲܠܝܵܐ ܐܸܢܘܿܢ|
    block |ܐܲܝܟ ܡܵܐ ܕܣܸܥܪܲܬ̤ ܠܗܵܝ̇ ܡܲܫܪܝܼܚܼܵܐ ܕܕܼܬܼܵܢ ܘܲܕܼܩܘܪܚ܁|
    block |܃ܫܵܘܹ̇ܝܢ ܗ̄ܘ̣ܵܘ ܓܹܝܪ ܠܗܵܝ̇ ܡܲܪ ܕܘܼܬܼܵܐ ܚܕܲܬܵܐ ܕܲܗܘ̤ܵܬ|
    block |ܘܬܼܘܼܒܼ ܫܵܪܹܝܢ ܗ̄ܘ̣ܵܘ ܠܦܘܼܬܼ ܗܵܘ̇ ܥܵܘܠܵܐ ܕܠܲܝܬܼ ܠܹܗ ܦܸܚܡܵܐ܁|
    block |܃ܠܲܝܬܿ ܠܹܗ ܦܲܚܡܵܐ ܠܥܵܘܠܵܐ ܢܕܼܝܼܕܼܵܐ ܕܲܣܓܲܪܘ ܝܲܨܚܢܹ̈ܐ|
    block |ܠܦܘܼܬܼ ܕܐܵܦܠܵܐ ܐܝܼܬܼ ܕܪܲܒ ܡ̣ܢ ܓܲܒܼܪܵܐ ܕܐܲܥܘܸܠܘ ܒܲܕܼܡܹܗ܁|
    block |܃ܠܲܝܬܿ ܒܝܼܠܝܼܕ̈ܐ ܕܪܲܒܿ ܘܲܡܥܲܠܝܼ ܡ̣ܢ ܝܘܿܚܲܢܵܢ|
    block |ܡܵܕܝܢ ܩܲܫܝܵܐ ܬܒܲܥܬܼܵܐ ܕܲܕܼܡܹܗ ܡ̣ܢ ܟܠ ܬܲܒܼ̈ܥܵܢ܁|
    block |܃ܠܲܕܲܡܹܗ ܕܲܚ̣ܣܝܵܐ ܚܙܝܹ̇ܬܼ ܟܲܕ ܪܵܕܹܐ ܒܐܝܼܕܲܝ̈ ܛܲܡ̈ܐܹܐ|
    block |ܘܐܲܚܕܢܝ ܓܘܼܢܚܵܐ ܕܡܲܢ̣ܘܼ ܠܡܲܢܘܼ ܕܟ̣ܵܐ ܒܲܛܠܘܼܡܝܵܐ܁|
    block |܃ܐܲܢ̄ܬܿܬܼܵܐ ܛܲܢܦܬܼܵܐ ܛܠܝܼܢܵܐ ܗ̄ܘ̣ܵܬܼ ܠܹܗ ܠܪܹܫܹܗ ܕܟܹܐܢܵܐ|
    block |ܘܡܲܗܠܵܐ ܗ̄ܘ̣ܵܬܼ ܒܹܗ ܕܐܲܝܟܵܐ ܗ̄ܝ̣ ܟܠܵܗ̇ ܛܲܢܵܢܘܼܬܼܵܟ܁|
    block |܃ܒܦܝܼܢܟܼܵܐ ܕܐܵܘ ܟܼܠܵܐ ܥܲܠ ܥܲܡ ܐܘܼܟܼܠܵܐ ܡܘܟܠ ܚܹܝ̈ܐ|
    block |ܘܗܵܢ̇ܘ ܓܘܼܢܚܵܐ ܕܐܲܝܟܲܢ ܐܲܟܼܠܘܗ̇ ܠܗܵܝ̇ ܫܵܪܘܼܬܼܵܐ܁|
    block |܃ܐܘ ܠܫܵܪܘܼܬܼܵܐ ܕܲܡܙܝܼܓܼܵܐ ܗ̄ܘ̣ܬܼ ܒܕܼܡ ܙܲܟܵܝܵܐ|
    block |ܘܐܲܝܟ ܕܲܠܚܡܪܵܐ ܡܸܬܼܠܲܗܩܝܼܢ ܗ̄ܘ̣ܵܘ ܠܲܕܼܡܹܗ ܕܟܲܣܝܵܐ܁|
    block |܃ܠܵܐ ܨܗܝܵܐ ܗ̄ܘ̣ܵܬܼ ܗܪܘܕܝܵܐ ܠܒܸܩܝܵܐ ܕܚܲܡܪܵܐ|
    block |ܐܲܝܟ ܕܲܪܓܼܝܼܬܼܵܐ ܕܬܹܐ ܚܘܕܼ ܪܹܫܹܗ ܕܟܹܐܢܐ ܒܐܝܕܝ̈ܗ̇܁|
    block |܃ܠܲܝܬܿ ܗ̄ܘ̣ܵܐ ܪܸܓܿܬܼܵܐ ܕܗܲܓܝܢܵܐ ܗ̄ܘܵܬܼ ܠܙܲܠܝܼܠܘܼܬܼܵܗ̇|
    block |ܐܲܝܟ ܗܵܝ̇ ܪܸܓܼܬܼܵܐ ܕܬܸܚܙܹܝܗܝ ܠܲܕܼܡܹܗ ܕܪܵܕܹܐ ܒܐܲܪܥܵܐ܁|
    block |܃ܒܡܹܐܫܲܕܼ ܠܲܕܼ ܡܹܗ ܓܸܡܪܲܬ̤ ܪܓܬܼܵܗ̇ ܚܲܝܘܘܵܬܼܵܢܝܼܬܐ|
    block |ܘܒܲܕܼ ܡܘܼܬܼ ܚܲܝܘܼܬ̤ ܚܲܝܘܬܼܵܐ ܡܸܒܬܿܬܿ ܓܘܼܫܡܗ ܒܐܝܼܕܹ̈ܿܝܗ̇ ܘܵܙܘ̈ܥܹܝܗ̇܁|
    block |܃ܐܵܘ ܠܦܲܩܪܘܼܬܼܵܐ ܕܲܦܩܝܼܪܵܐ ܗ̄ܘ̣ܵܬܼ ܒܪܸܓܲܬ ܒܣܪܵܐ|
    block |ܘܕܲܓܵܐ ܣܲܒܼܥܲܬ̤ ܫܪܝܼܬ̤ ܕܬܹܐܟܘܠ ܒܸܣܪܵܐ ܕܐܢܵܫܵܐ܁|
    block |܃ܐܘ ܠܲܟܼܬܝܼܫܬܿܐ ܕܲܟܼܬܝܼܫܵܐ ܗ̄ܘ̣ܵܬܼ ܠܘܼܩܒܲܠ ܩܘܼܫܬܿܐ|
    block |[ܘ]ܠܵܐ ܬܼܬܸܪܚܝܬ̤ ܥܕܲܡܵܐ ܕܢܵܚܬ̤ ܒܕܼܡ ܫܲܪܝܼܪܵܐ܁|
  block
    block |܃ܐܵܘ ܠܫܵܛܝܼܬܼܵܐ [ܒ]ܡܸܫܬܲܛܝܵܐ ܗ̄ܘ̣ܵܬܼ ܢܲܪ̈ܓܸܝܼܵܓܬܵܐ|
    block |ܕܐܫܕܲܬ̤ ܡܸܪܬܼܵܗ̇ ܥܲܠ ܗܵܘ̇ ܕܲܕܠܵܗ̇ ܡ̣ܢ ܫܵܛܝܘܼܬܼܵܐ܁|
    block |ܫܡ݂ܲܥ ܢܸܩܒܼ̈ܬܼܵܐ ܢܘܼܢܚܵܐ ܕܣܸܥܪܲܬ̤ ܐܲܢ̄ܬܿܬܵܐ ܦܩܲܪܬܵܐ܁|
    block |ܕܲܗܘ̤ܵܬܼ ܟܲܠܒܿܬܼܵܐ ܘܢܸܟܼܬܲܬܼ ܦܲܓܼܪܹܗ ܕܓܲܒܼܪܵܐ ܟܸܐܢܵܐ|
    block |܃[ܙܘܿܘ̈ܝ ܫܵܛܝܵ̈ܬܼܵܐ ܡ̣ܢ ܫܛܝܘܼܬܼܵܐ ܕܕܼܡܵܝܵܐ ܠܲܕܼܗܵܝ̇|
    block |ܕܠܵܐ ܬܸܬܼܟܲܢܝܼ̈ܢ ܗܪܹܘܕܲܝܵܐ ܩܸܛܠܲܬ̤ ܟܹܐܢܵܐ܁]|
    block |܃ܬܡܲܗ ܘܐܬܼܕܲܪܢܸܫܹ̈ܐ ܕܫܒܼܝܼ̈ܢ ܠܲܪ̈ܓܼܝܼܓܼܵܬܼܵܐ|
    block |ܕܠܵܐ ܢܸܫܒܹܿܝܟܹܝܢ ܫܸܒܿܝܵܐ ܕܲܫܒܵܗ̇ ܠܚ̣ܵܘܵܐ ܒܲܥܕܢ܁|
    block |܃ܪܓܲܬܼ ܦܐܪܵܐ ܫܒܬܹܗ̇ ܠܚ̇ܘܵܐ ܐܲܝܟ ܕܲܠܒܼܒܼܒܼܝܵܐ|
    block |ܘܗ̤ܝ ܢܲܟܼܪܝܲܬܢ ܡ̣ܢ ܒܘܼܣܵܡܵܐ ܕܲܒܼܦܲܪ ܕܲܝܣܵܐ܁|
    block |܃ܠܲܝܬܿ ܓܲܠܝܘܼܬܼܵܐ ܕܠܵܐ ܗ̄ܘ̣ܵܐ ܐܢ̄ܬܿܝܢ ܗܘܲܝܼܬܹܿܝܢ ܥܸܠܬ̣ܵܗ̇|
    block |܃ܘܠܵܐ ܫܒ̣ܢ ܫܸܒܝܵܐ ܕܲܪ̈ܓܼܝܵܓܼܵܬܵܐ ܒܠܥܵܕܟܹܝܢ|
    block |܃ܡܲܢܘ ܕܲܚܩܹܗ ܠܪܹܫ ܫܲܪ̈ܒܼܵܬܲܢ ܡ̣ܢ ܦܲܪܕܲܝܣܵܐ|
    block |ܠܵܐ ܗ̄ܘ̣ܵܐ ܪܸܓܬܼܵܐ ܕܠܵܐ ܒܘܼܝܵܢܵܐ ܕܐܸܡܟܹܝܢ ܚܵܘܵܐ܁|
    block |܃ܡܲܢ̣ܘܼ ܕܚܒܲܠ ܒܡܲܝ̈ܐ ܕܚ̈ܝܼܠܹܐ ܟܠ ܥܲܡ ܟܠܵܐ|
    block |ܠܵܘ ܨܲܚܢܘܼܬܼܵܐ ܘܙܲܠܝܠܘܼܬܼܵܐ ܕܲܒܼܢ̈ܬܼ ܩܵܐܹܝܢ܁|
    block |܃ܡܲܫ̣ܘ ܚܲܒܼܫܹܗ ܠܝܵܘܣܸܦ ܟܹܐܢܵܐ ܒܹܝܬܼ ܐܲܣܝܼܪܹ̈ܐ|
    block |܃ܠܵܘ ܦܲܩܪܘܼܬܼܵܐ ܕܲܚܕܵܐ ܡܸܢܟܹܝܢ ܡܲܠܝܲܬܼ ܚܘܸܨܦܵܐ|
    block |܃ܡܲܢ̣ܘܼ ܡܲܠܟܗ ܠܐܝܼܘܲܒܼ ܟܹܐܢܵܐ ܕܢܵܘܠܸܕܼ ܪܸܛܢܵܐ|
    block |ܠܵܘ ܒܲܪܬ ܚܵܘ̇ܐ ܕܕܵܡ̇ܐ ܡܸܠܟܵܗ̇ ܠܚܵܘܵܐ ܐܡܵܗ̇܁|
    block |܃ܡܲܢ̣ܘܼ ܥܲܒܼܕܹܗ ܓܘܼܚܟܵܐ ܠܫܸܡܫܘܿܢ ܓܲܢܒܲܪ ܒܚܲܝܠܵܐ|
    block |ܠܵܘ ܐܵܢܝܼܬܼܵܐ ܟܪ ܘܡܬܼܢܵܝܬܼܵܐ ܕܠܵܐ ܡܸܬܼܟܚܲܕܵܐ܁|
    block |܃ܡܲܢ̣ܘ ܣܵܡ̣ ܒܹܗ ܡܘܼܡܵܐ ܒܕܼܵܘܝܼܕ ܕܟܹܐܪܥܝܵܢܵܐ|
    block |ܠܵܐ ܗ̄ܘ̣ܵܐ ܚܙܬܼܵܐ ܕܐܸܠܥܵܐ ܪܦܝܼܬܼܵܐ ܕܡ̣ܢ ܣܸܕܪ̈ܝܼܟܹܝܢ܁|
    block |܃ܡܲܢ̣ܘܼ ܣܲܟܠܹܗ ܠܚܲܟܿܝܼܡ ܡ̣ܢ ܟܠ ܡܲܠܟܿܐ ܫܠܹܝܡܘܿܢ|
    block |ܠܵܘ ܫܘܼܓܼܵܫܵܐ ܕܙܲܠܝܼܠܬܼܵܐ ܕܐܸܬܼܢܲܩܲܦܝ̈ ܠܹܗ܁|
    block |܃ܡܲܢ̣ܘ ܥܲܒܼܕܗ ܠܐܚܵܒܼ ܣܵܢܐܐ ܕܫܲܦܝܼܪ̈ܵܬܵܐ|
    block |ܠܵܐ ܗ̄ܘ̣ܵܐ ܐܝܼܙܒܸܠ ܢܒܼܥܵܐ ܣ̇ܢܝܵܐ ܕܲܫܟܼܝܼܪܵܬܐ܁|
    block |܃ܛܲܟܿܣܝ ܪܗܛܵܐ ܕܝܲܨܪܵܐ ܕܢܲܦ̣ܫܹܟܼܝ ܘܲܕܼܒܼܵܒܼܵܬܹ̈ܟܼܝ|
    block |܃ܕܠܵܐ ܢܸܬܿܬܲܩܠܘܼܢ ܪ̈ܵܕܝܲܝ ܒܐܘܼܪܚܵܐ ܒܲܫܒܼܝܠ ܥܲܝܢܲܝ̈ܟ|
    block |܃ܚܘܼܪܝ ܬܲܩܢܵܐܝܼܬ ܘܨܲܒܸܿܬܼܝ ܢܲܦ̣ܫܟܼܝ ܒܲܟܼܢܝܼܟܼܘܼܬܼܵܐ|
    block |ܕܲܠܡܵܐ ܬܦܘܼܫܝܼܢ ܠܒܲܪ ܡ̣ܢ ܬܲܪܥܵܐ ܥܲܡ ܣܲܟܼܠ̈ܬܼܵܐ܁|
    block |܃ܛܲܝܒܼܝ ܡܸܫܚܵܐ ܘܦܘܿܩܝ ܒܲܠܘܝܼܬܼܵܐ ܕܚܲܟܿܝܼ̈ܡܵܬܼܵܐ|
    block |ܕܲܠܡܵܐ ܢܕܥܟ ܠܲܡܦܹܝܕܼ ܚܘܼܒܹܟܼܝ ܘܬܸܗܘܹܝܢ ܓܘܼܚܟܵܐ܁|
    block |ܠܵܐ ܬܸܨܛܲܒܿܬܼܝܼܢ ܒܨܒܼܬܵܐ ܕܐܦܹ̈ܐ ܒܲܪ̈ܲܬܐ܁|
    block |ܕܠܵܐ ܢܲܗܠܘܢ ܒܹܗ ܚܲܝܪ̈ܝ ܫܲܦܝܼܪ ܒܫܘܼܦܪܵܐ ܕܢܲܦ̣ܫܟܼܝ܁|
    block |܃ܟܠܵܝ ܗܼ̈ܠܟܼܵܬܲܡܼܝ ܥܲܡ ܒܵܒܼ̈ܬܼܟܼܝ ܡ̣ܢ ܣܢܝܵ̈ܬܼܵܐ|
    block |ܕܠܵܐ ܢܩܸܪܘܢܹܟܼܝ ܟܹܐܦܵܐ ܨܚܲܢܬܼܐ ܐܟܫܲܕܝܵܐ ܒܫܘܼܩܵܐ܁|
    block |܃ܚܘܼܪܝ ܘܐܬܒܝܢܲܝ ܕܦܲܚܵܐ ܗ̣̄ܝ ܥܲܝܢܹܟܼܝ ܘܨܒܼܬܐ ܕܐܲܦܲܝ̈ܟܝ|
    block |ܘܒܟܼܝ ܡܸܬܿܬܲܨܝܼܕܝܼܢ ܪܸ̈ܓܼܫܹܐ ܘܙܵܘܥܹ̈ܿܐ ܐܝܟ ܕܒܼܢܫܒܹ̈ܐ܁|
    block |܃ܦܚܐ ܐܢܵܬܝ ܟܠܹܟܼܝ ܕܛܡܝܼܪ ܒܐܲܪܥܵܐ ܩܕܼܵܡ ܗܲܠܘܼ̈ܬܼܵܐ|
    block |ܘܠܵܐ ܐ̄ܢܵܫ ܝܵܕܲܥ̇ ܕܐܲ[܁܁܁] ܢܦ̇ܠ ܒܡܨܝܼܕܵܬ̈ܟܼܝ܁|
    block |܃ܒܩܸܛܪܹ̈ܐ ܨܢܝ̈ܥܹܐ ܙܩܝܼܪܝܼܢ ܢܸܫܒܹ̈ܐ ܕܲܪ̈ܓܼܝܼܓܼܵܬܼܟܼܝ|
    block |ܘܣܲܓܿܝܼ ܥܲܣܩܵܐ ܠܡܸܬܼ ܦܲܠܵܛܘܼ ܡ̣ܢ ܨܢܥܵܬܹܟ̈ܝ܁|
    block |܃ܠܚܲܓܼܠܵܐ ܕܵܡܵܝܵܐ ܐܢ̄ܬܝ ܕܩܵܪܹܐ ܠܡܵܘܬܼܵܐ ܠܲܒܼܢܲܝ̈ ܓܢܣܗ|
    block |ܘܲܒܥܸܥܡܵܬܹ̈ܗ ܩ̇ܛܸܠ ܚܲܒܼܪ̈ܘܗܝ ܘܡܼܐܸܬܼ ܐܵܦ ܗܘ̤܁|
    block |܃ܒܲܕܼ ܡܘܼܬܼ ܚܲܓܠܵܐ ܡܵܬ̇ܚܵܐ ܐܢ̄ܬܝ ܚܸܙܘܹܟܼܝ ܠܲܕܚܵܐ̇ܪ ܒܹܟܼܝ|
    block |܃ܘܲܒܼܫܘܿܓܼܫܟܼܝ ܨܵܝ̇ܕܵܐ ܐܢ̄ܬ̇ܝ ܫܲܒܼܪܹ̈ܐ ܐܝܟ ܦܪܚܬܵܐ|
    block |܃ܡܵܘܬܿܐ ܥܦܝܼܦܵܐ ܚܒܼܝܼܫ ܒܲܩܠܘܒܼܝܵܐ ܕܝܲܨܪܟܼܝ ܒܝܼܫܵܐ|
    block |ܘܩܵܪܹܐ ܠܐܢܵܫܵܐ ܠܘܵܬܼ ܐܲܒܼܕܵܢܵܐ ܐܲܝܟ ܕܲܠܫܲܝܢܵܐ܁|
    block |ܠܠܸܩܛܵܐ ܕܵܡܹ̇ܐ ܡܲܡܠܠܐ ܕܦܘܼܡܹܟܼܝ ܩܕܼܵܡ ܗܸܕܝܘ̈ܛܹܐ܃|
  block
    block |ܘܡܵܐ ܕܐܸܬܼܪܲܓܼܪܲܓܼܘ ܠܡܹܐ ܟܠ ܡܸܢܹܗ ܡܝܼܬܼ [ܘ]ܒܲܚܛܝܼܬܼܵܐ܁|
    block |܃ܠܲܝܬܿ ܨܲܝܵܕܵܐ ܕܲܡܩܝ[܁܁܁] ܡܸܢܹܟܼܝ ܠܲܡܨܵܕܼ ܐܢܵܫ̈ܐ|
    block |ܘܠܲܝܬܿ ܦܵܪܲܚܬܼܵܐ ܕܩܵܪܝܵܐ ܫܲܦܝܼܪ ܐܲܝܟ ܫܘܼܓܫܟܼܝ܁|
    block |܃ܥܪܝܼܡܵܐܬ[܁܁܁] ܣܲܓܝ ܠܐܘܼܡܵܢܘܼܬܼܵܐ ܕܨܵܝܕܵܐ ܐܢܵܫܵܐ|
    block |ܘܠܵܐ ܐ̄ܢܵܫ ܝܵܪܲܥ ܠܲܡܬܼܢܵܝܘܼ ܥܲܠ ܨܸܢ̈ܥܵܬܹܟܼܝ܁|
    block |܃ܚܲ[ܟܿܝܼܡ] ܝܲܨܪܹܟܼܝ ܠܡܸܩܪܵܐ ܒܣܸܦܪ̈ܵܘܗܝ ܕܩܵܛܹ̇ܠ ܐ̄ܢܵܫܵܐ|
    block |ܘܫܒ̣ܪ ܠܒܼܟܼܝ ܠܡܸܬܼܗܲܓܵ ܘܼܒܚܟܼܡܲܬܼ ܩܘܼܫܬܿܐ܁|
    block |܃ܗܘ̤ ܝܘܼܗܘ̤ܵܐ ܠܟܹܝ ܪܲܒܿܐ ܢܕܝܼܠܵܐ ܡ̣ܢ ܫܘܼܪܵܝܵܐ|
    block |ܘܒܲܟܼܬܼܝܼܒ̈ܬܹܗ ܩܪܝܬܿܝ ܘܐܸܬܼܗܲܓܝܼܬܿܝ ܘܲܚܛܲܝܬܿܝ ܘܐܲܚܛܝܼܬܿܝ܁|
    block |܃ܦܘܼܫ ܡ̣ܢ ܗܸܪܓܹܿܗ ܕܣܵܦܪܵܐ ܢܟܼܝܼܠܵܐ ܕܡܠܦ ܙܐܵܦܐ|
    block |ܘܬܼܵܝ ܘܐܸܬܼܗܲܓܵܝ ܒܣܸܦܪ̈ܲܝ ܪܘܼܚܵܐ ܕܡܩܢܝܢ ܚܲܝܹ̈ܐ܁|
    block |܃ܠܵܐ ܬܸܬܕܡܹܝܢ ܠܚܵܘܵܐ ܐܸܡܹܟܼܝ ܕܫܸܡܠܲܬ̤ ܡܸܠܟܹܿܗ|
    block |ܘܐܲܟܲܠܲܬ̤ ܦܸܐܪܸܵܐ ܘܝܸܠܕܲܬ̤ ܡܵܘܬܿܐ ܠܲܕܼܒܹܝܬܼ ܐܵܕܼܵܡ܁|
    block |܃ܗܵܐ ܦܣܝܼܩ ܣܲܒܼܪܵܐ ܘܲܩܛܝܼܠ ܡܵܘܬܵܐ ܒܦܹܐܪܵܐ ܕܡܸܢܹܟܼܝ|
    block |ܠܵܐ ܬܲܘܥܹܝܢ ܬܘܼܒܼ ܡܸܪܲܬܼ ܡܵܘܬܐ ܒܝܲܕܼ ܨܢܥܵܬܹ̈ܟܹܝ|
    block |܃ܟܲܕܘ ܩܛܠܬܿܝܢ ܒܐܘܼܟܼܠܵܐ ܕܦܹܐܪܵܐ ܕܪܸܓܼܬܼ ܐܸܡܹܕܝ|
    block |ܠܵܐ ܬܡܝܼܬܼܝܼܢܵܢ ܒܪܸܓܲܬܼ ܦܲܓܼܪܹܟܼܝ ܐܲܝܟ ܕܒܼܦܹܐܪܵܐ܁|
    block |܃ܦܘܼܫܝ ܠܵܐ ܬܸܗܘܹܝܢ ܡܨܝܼܕܬܿܐ ܕܥܵܘܠܵܐ ܩܕܼܵܡ ܚܲܙ̈ܝܹܐ|
    block |ܕܗܵܐ ܐܸܬܼܦܲܟܲܪ̈ܝ ܟܠ ܡܘܼܫܚ̈ܵܬܼܵܐ ܒܢܸܫܒܵܐ ܕܐܲܦܲܝܟ̈ܝ܁|
    block |܃ܠܘܲܝ ܣܢܝܐ ܗܘܲܝ̣ܬܿܝ ܒܚܸܙܘܵܐ ܕܐܲܦܲܝ̈ܟܝ ܐܲܝܟ ܪܸܥܝܵܢܹܟܼܝ|
    block |ܕܕܼܵܡ ܓܵܥ̇ܨܝܼܢ ܗ̄ܘ̣ܵܘ ܫܲܒܼܪ̈ܲܝ ܠܸܒܵܐ ܡ̣ܢ ܣܢܝܘܬܹܟܼܝ܁|
    block |܃ܠܘܲܝ ܠܵܐ ܣܓܼܝ ܠܹܟܼܝ ܨܒܼܬܵܐ ܕܕܲܗܒܼܵܐ ܘܡܲܪ̈ܓܢܝܵܬܼܵܐ|
    block |ܟܒܲܪ ܡܲܗܡܝܼܢ ܗ̄ܘ̣ܵܘ ܪ̈ܵܚܡܲܝ ܨܒܼܬܵܐ ܡ̣ܢ ܥܢܝܵܢܵܟܼܝ܁|
    block |܃ܡ̇ܢ ܕܹܝܢ ܐܲܪܡܝܼ ܩܹܐܡܵܐ ܒܥܲܝܼܢ̈ܝܟܿܝ ܘܲܒܼܗܲܠܟܼܵܬܹܟܼܝ|
    block |ܘܐܲܥܸܠ ܚܲܒ̣ܫܹܟܝ ܒܓܼܵܘ ܢܝܡܪܬܿܐ ܥܲܡ ܚܝܘ̈ܬܼܵܐ܁|
    block |܃ܡ̇ܢ ܕܹܝܢ ܐܲܪܡܝܼ ܛܵܒܼܥܵܐ ܕܫܸܬܼ ܩܵܐ ܥܲܠ ܠܸܫܵܢܹܟܼܝ|
    block |ܟܒܲܪ ܦܐܸ̇ܫ ܗ̄ܘ̣ܵܐ ܡ̣ܢ ܕܲܠܡܸܚܪܲܒܼ ܣܸܕܼܪ̈ܲܝ ܩܘܪܫܬܿܐ܁|
    block |܃ܛܘܼܒܼܵܘ̈ܗܝ ܠܲܐܝܢܵܐ ܕܣܟܲܪ ܐܸܕܢܵܘ̈ܗܝ ܘܠܵܐ ܨܵܬܼܘ ܡܸܠܲܝ̈ܟܿܝ|
    block |ܘܲܗܘ̤ܵܐ ܚܲܪܫܵܐ ܠܘܵܬܼܥܸܢܝܵܢܵܐ ܕܙܲܠܝܼܠܘܼܬܼܟܼܝ܁|
    block |܃ܛܘܼܒܼܵܘ̈ܗܝ ܠܐܲܝܢܵܐ ܕ[܁܁܁]ܕܼ ܥܲܡܹܟܼܝ ܗ̄ܘ̣ ܠܵܘ ܥܲܡܹܟܼܝ ܗ̄ܘ̣|
    block |ܘܥܲܡ݂ܲܪ ܥܲܡܸܟܼܝ ܘܲܢܛܲܪ ܢܲܦ̣ܫܹܗ ܡ̣ܢ ܢܸܟܼܝܵܢܹ̈ܟܼܝ ܛܘܼ[܁܁܁]|
    block |܃ܠܲܐܝܵܢܵܐ ܕܠܵܐ ܛܥ̣ܵܐ ܒܫܲܪ ܒܹܟܼܝ ܢܝܼܫܵܐ ܕܡܸܠܵܘ̈ܗܝ|
    block |ܘܠܵܐ ܐܸܬܿܬܿܕܵܘܲܕ ܒܲܗܦܘܼ̈ܬܐ ܕܠܝܼܠܘܼܬܼܟܼܝ|
    block |܃ܡܲܢ̣ܘܼ ܕܲܗܘ̤ܵܐ ܥܸܠܬܼܵܐ ܕܗܵܕܹܐ ܕܗܵܠܹܝܢ ܕܐܸܡ̇ܪܹܬܼ|
    block |ܠܵܐ ܗ̄ܘ̣ܵܐ ܚܘܼܨܦܵܐ ܕܗܪܘ̇ܕܝܵܐ ܕܲܥܠܲܒܼ ܠܲܕܟܼܠ܁|
    block |܃ܒܥܸܠܬܼܵܐ ܕܗܵܕܹܐ ܬܢܹ̇ܝܬܼ ܠܸܠܬܼ̈ܐ ܕܣܘܼܪ̈ܚܵܢܲܝܟܹܿܝܢ|
    block |ܕܐܸܓܼܠܹܐ ܠܐ̄ܢܵܫ̈ܐ ܕܲܟܼܡܵܐ ܒܝܼܫܵܐ ܒܝܼܫܬܐ ܕܢܸܫܹ̈ܐ܁|
    block |܃ܒܝܼܫܬܿܐ ܕܢܸܫܹ̈ܐ ܣܥܵܬ̤ ܘܐܸܬܿܬܿܪܝܼܡܲܬ̤ ܠܫܪ ܡ̣ܢ ܛܲܟܼܣܵܐ|
    block |ܘܚܸܠܛܹ̇ܬܼ ܫܲܪܒܿܐ ܕܲܫܟܼܝܼܪ̈ܵܬܼ ܟܹܝܢ ܒܫܲܪܒܹܿܗ ܕܟܹܐܢܵܐ܁|
    block |܃ܫܲܪܒܹܗ ܕܟܹܐܢܵܐ ܥܨܢܝ ܕܐܹܬܿܢܹܐ ܙܢܲܝ̈ ܣܲܟܼ̈ܠܵܬܼܵܐ|
    block |ܕܲܟܼܡܵܐ ܣܵܟ̈ܠܢ ܘܲܕܡܵܐ ܥܪ̈ܝܼܡܵܢ ܠܲܫܟܼܝܼܪ̈ܬܵܐ܁|
    block |܃ܡܵܘܬܹܿܗ ܕܟܹܐܢܵܐ ܩܪܵܢܝ ܘܐܲܥܝܼܪܵܢܝ ܐܲܝܟ ܕܡ̣ܢ ܫܸܢܬܼܵܐ|
    block |ܕܩܘܼܡ ܒܲܪ ܢܵܫܵܐ ܚܙܝܼ ܒܲܪܢܵܫܵܐ ܕܡܝܼܬܼ ܒܣܡܵܪܵܐ܁|
    block |܃ܣܡܵܕܵܐ ܕܥܵܘܠܵܐ ܥܒ݂ܲܕ ܥܵܘܠܵܐ ܠܚܲܝܠܵܘ̈ܬܹܗ|
    block |ܘܐܲܝܟ ܕܲܠܚܡܪܵܐ ܡ̣ܙܵܕܼ ܕܡ ܟܹܐܢܵܐ ܚܲܪ ܡܵܢܵܐܝܼܬܼ܁|
    block |ܡܙܵܓܼܵܐ ܕܲܕܼܡܹܗ ܚܙ̣ܵܐ ܗܵܘ̇ ܕܲܓܼܒ̣ܵܝܗܝ ܠܐܝܙܲܓܼܕܘܼܬܹܗ܃|
  block
    block |ܒܗܵܘ̇ ܐܣܟܹܿܝܡܵܐ ܕܡܸܬܼܒܲܩܹܐ ܗ̄ܘ̣ܵܐ ܒܲܕܼܡܹܗ ܕܗܵܒܹܝܠ܁|
    block |܃ܩܵܠܵܐ ܕܲܕܼܡܹܗ ܕܗܵܒܹܠ ܐܸܡ̣ܲܪ ܕܓܼܥ̇ܐ ܨܐܕܲܝ|
    block |ܘܛܵܟ ܓܵܥܹ̇ܐ ܗ̄ܘ̣ܵܐ ܕܡܹܗ ܕܝܘܿ ܚܲܢܵܢ ܝܲܬܝܼܪ ܡ̣ܢ ܕܗܵܘ̇܁|
    block |܃ܪܲܒܿ ܝܘܿܚܲܢܵܢ ܡ̣ܢ ܟܠ ܟܹܐܢܹ̈ܐ ܕܲܗܘ̤ܵܘ ܘܗܵܘܹ̇ܝܢ|
    block |ܡܵܕܹܝܢ ܝܲܩܝܼܪ ܡܵܘܬܹܗ ܚܢܝܼܓܼܵܐ ܡ̣ܢ ܟܠ ܡܵܘܬܿܝܼ̈ܢ܁|
    block |܃ܚܢܝܼܓܼ ܗ̄ܘ̣ ܡܵܘܬܹܿܗ ܕܡܝܼܬܼ ܒܲܣܡܵܟܵܐ ܡܠܹܐ ܨܲܚܢܘܼܬܼܵܐ|
    block |ܘܡܲܗ̈ ܠܵܢ ܗ̄ܘ̤̈ܝ ܒܹܗ ܙܲܠܝܼܠܵܬܼ̈ܐ ܒܲܪܬܼܵܐ ܘܐܸܡܵܗ̇܁|
    block |܃ܒܲܪܬܼܵܐ ܘܐܸܡܵܗ̇ ܛܥܝܼܢ̈ܢ ܗܘܲܝ̣̈ ܠܹܗ ܠܪܹܫܹܗ ܕܟܹܐܢܵܐ|
    block |ܘܲܡܨܲ ܥܪ̈ܵܢ ܗ̄ܘܲܝ̣̈ ܠܝܲܩܝܼܪܘܼܬܹܗ ܚܲܪܡܵܢܵܐܝܼܬܼ܁|
    block |܃ܐܘܚܲܪ̈ܡܵܬܼܵܐ ܟܡܵܐ ܣܥܲܝ̈ ܘܲܦܩܲܪ̈ܝ ܚܲܪܡܵܢܵܐܝܼܬܼ|
    block |ܕܒܲܙܚܝ̈ ܘܐܲܗܸܠܝ̈ ܒܟܼܗܢܵܐ ܕܫܲܡܸܫ ܬܲܪ̈ܬܹܝܢ ܒܲܚܕܼܵܐ܁|
    block |܃ܬܲܪ̈ܬܹܝܢ ܒܲܚܕܼܵܐ ܣܲܥ݂ܲܪ ܝܘܿܚܲܢܵܢ ܒܐܝܼܙܓܲܕܘܬܹܗ|
    block |ܕܫܲܠܸܡ ܪܲܗܛܵܐ ܐܲܪܥܵܢܵܝܵܐ ܘܲܓܼܠ̣ܵܐ ܪܘܼܚܵܐ܁|
    block |܃ܒܲܝܢܵܬܼ ܬܲܪ̈ܬܹܝܢ ܩܵܡ̣ ܟܵܪܘܿܙܵܐ ܘܡܲܠܸܠ ܩܘܼܫܬܼܵܐ|
    block |ܘܚܲܬ̣ܿܡ ܠܲܚܕܼܵܐ ܘܝܲܗ̣̄ܒܼ ܫܘܼܪܵܝܵܐ ܠܗܵܝ̇ ܕܲܥܬܼܝܼܕܵܐ܁|
    block |܃ܒܛܲܒܼܥܵܐ ܕܡܸܠܬܹܗ ܛܲܒܼܢܹܗ ܠܪܲܗܛܵܐ ܢܵܡܘܿܣܵܝܵܐ|
    block |ܘܲܦܬܲܚ̣ ܣܸܦܪܵܐ ܕܲܕܼܝܵܬܹܩܹܐ ܪܘܼܚܵܢܵܝܬܼܵܐ܁|
    block |܃ܣܸܦܪܵܐ ܒܣܸܦܪܵܐ ܚܲܠܸܦ ܣܵܦܪܵܐ ܡܗܝܼܪܵܐ ܕܣܵܦܵܦܪܹ̈ܐ|
    block |ܘܐܲܟܼܪܸܙ ܚܲܝܹ̈ܐ ܚܠܵܦ ܬܲܒܼ̈ܥܵܬܼܵܐ ܕܲܒܢܵܡܘܿܣܵܐ܁|
    block |܃ܢܚܹ̈ܐ ܚܲܕܬܹ̈ܐ ܓܠ̣ܵܐ ܠܲܢ ܣܦܵܪܵܐ ܡܚܲܟܸܿܡ ܣܵܦܪܹ̈ܐ|
    block |ܘܲܕܼܪܲܫ ܐܘܼܪܚܵܐ ܩܕܼܵܡ ܗܵܘ̇ ܕܐܵܬܹ̇ܐ ܕܢܲܚܸܐ ܠܐܢܫ̈ܐ܁|
    block |܃ܒܲܕܼ ܡܘܼܬ ܨܲܠܡܵܐ ܨܵܪܹܗ ܠܐܪܵܙܵܐ ܕܦܘܼܩܵܢ ܚܲܝܹ̈ܢ|
    block |ܘܩܲܕܼܡ ܘܲܩܪ̣ܵܝܗܝ ܒܲܫܡܵܐ ܕܐܸܡܪܵܐ ܡܸܛܠ ܕܸܒܼܚܹܗ܁|
    block |܃ܒܕܸܒܼܚܵܐ ܕܡܵܘܬܹܗ ܡܸܬܼܒܲܛܲܠ ܗ̄ܘ̣ܵܐ ܡܵܘܬܵܐ ܘܥܵܘܠܵܐ|
    block |ܘܒܲܕܩ ܐܸܢܹܝܢ ܩܕܼܵܡ ܣܘܼܥܪ̈ܵܢܹܐ ܐܲܝܟ ܗܵܘ̇ ܕܲܗܘ̤̈ܝ܁|
    block |܃ܐܹܝܘ ܝܘܚܲܢܵܢ ܡܒܲܕܸܩ ܐ̄ܪ̈ܙܹܐ ܓܼܠܹ̇ܐ ܕܟܲܣܝ̈ܵܢ|
    block |ܕܓܼܠ̣ܵܐ ܠܐܢܵܫܵܐ ܕܡܘܼܬܼܵܐ ܕܐ̄ܢܵܫܵܐ ܡܒܲܛܸܠ ܡܵܘܬܿܐ܁|
    block |܃ܐܸܝܘ ܪܲܒܵܐ ܪܲܒܿܘܼܬܼ ܛܵܒܼܬܼܵܐ ܕܐܸܬܼܝܲܗ ܒܲܬ̤ܝܲܗ ܠܵܟ|
    block |ܕܲܓܼܠܲܝ̇ܬ ܐ̄ܪܵܙܵܐ ܕܲܡܟܲܣܲܝ ܗ̄ܘ̣ܵܐ ܡ̣ܢ ܟܠ ܒܸܪ̈ܝܵܢ܁|
    block |܃ܫܒ̣ܝܼܚ ܨܒܼܝܵܢܹܗ ܕܲܨܒ̣̰ܵܐ ܘܥܲܒܼܕܵܟ ܒܲܪ ܨܒܼܝܵܢܹܗ|
    block |ܘܫܲܡܸܫ ܒܐܝܼܕܲܝ̈ܟ ܟܠܹܗ ܚܲܝܠܵܐ ܕܣܥ̇ܘܪܘܼܬܹܗ܁|
    block |܃ܫܵܘܹ̇ܐ ܠܫܘܼܒܼܚܵܐ ܗܵܘ̇ ܕܲܓܼܠܵܐ ܠܵܟ ܐܪܵܙ ܨܒܼܝܵܢܹܗ|
    block |ܘܢܲܪܡܘܢ ܐܝܼܕܵܐ ܥܝܼܪܹ̈ܐ ܘܐ̄ܢܵܫ̈ܐ ܕܫܵܘܹ̇ܐ ܠܫܘܼܒܼܚܵܐ܀|
block |ܥܲܠ ܡܵܪܬܿܝ ܡܲܪܝܲܡ|
  block
    block |ܥܲܠ ܡܵܪܬܿܝ ܡܲܪܝܲܡ|
  block
    block |ܡܸܐܡܪܵܐ܀ ܕ܀ ܕܡܵܪܬܿܝ ܡܲܪܝܲܡ܀|
    block |ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܐܲܪܒܿܥܵܐ܀|
    block |ܕܡܸܬܼ ܐܡܲܪ ܒܲܥܪܘܼܒܼܬܵܐ ܕܕܘܼܕܪܢܵܗ̇ ܕܡܵܪ ܚܬܿܝ ܡܲܪܝܲܡ܀|
    block |ܥܘܼܢܵܝܵܐ܀|
    block |ܛܘ̣ܒܲܝܕܲܢ ܡܲܪܝܲܡ ܐܸܡܵܐ ܒܢܼܘܼܠܬܵܐ ܕܟ̣ܠ ܒܸܪ̈ܝܵܬܼܵܐ ܒܹܟܼܝ|
    block |ܐܸܬܼܦܲܨܲܚ̈ ܘܥܝܼܪܹ̈ܐ ܘܐ̄ܢܵܫ̈ܐ ܒܝܲܠܕܼܟܼܝ ܐܸܬܼܦܪܹܩܘ܀|
    block |ܐܲܚܲܝ̈܀|
  block
    block |ܪܲܒܿܘܼܬܼ ܚܘܼܒܲܗ ܨܒܼܵܐ ܒܵܪܘܿܝܵܐ ܕܢܸܓܼܠܹܐ ܒܐ̄ܢܵܫ̈ܐ܆|
    block |ܘܐܲܫܡܲܪ ܩܵܠܵܐ ܠܲܫܘܿܒܲܝ̈ܢܹܐ ܕܢܸܥܒܸܿܕ ܐ̄ܢܵܫ̈ܐ܁|
    block |܃ܒܪ̣ܵܐ ܟܠܡܸܕܼܡ ܡ̣ܢ ܠܵܐ ܡܸܕܲܡ ܘܠܵܐ ܐܸܬܼܡܲܠܲܟ|
    block |ܘܨܝܕܼ ܒܲܪܢܵܫܵܐ ܬܵܘ ܠܲܡ ܢܸܥܒܸܿܕ ܐ̄ܢܵܫ̈ܐ ܒܨܲܠܡܲܢ܁|
    block |܃ܥܒ݂ܲܕ ܪ̈ܘܼܚܵܢܹܐ ܘܠܵܐ ܨܒܼܵܐ ܒܲܕܨ ܨܠܸܡ ܐܝܲܬܘܼܬܹܗ|
    block |ܘܲܒܼܬܼܘܼܩܵܢܹܗ ܕܥܲܦܪܵܐ ܫܝܼܛܵܐ ܓܠ̣ܵܐ ܟܲܣܝܘܼܬܹܗ܁|
    block |܃ܒܬܘܼܒܵܢ ܟܠܵܐ ܠܵܐ ܒ̣ܥܵܐ ܥܸܕܼܪܵܐ ܘܠܵܐ ܡܵܠܘܿܕܵܐ|
    block |ܘܲܒܼܕܲܚܝܼܚܵܐ ܕܫܝܼܠ ܡ̣ܢ ܟܠܵܐ ܥܸܕܼܪܵܐ ܘܡܸܠܟܵܐ܁|
    block |܃ܐܝܲܬܼܝ ܒܪܝܼܬܼܵܐ ܕܠܵܐ ܐܝܼܬܹܝܗ̇ ܗ̄ܘ̣ܵܬܼ ܘܠܵܐ ܩܪ̣ܵܗ̇ ܨܲܠܡܹܗ|
    block |ܘܲܫܩ݂ܲܠ ܡܸܢܵܗ̇ ܡܢܵܬܐ ܟܣܚܵܬܐ ܘܲܩܪ̣ܵܗ̇ ܨܲܠܡܹܗ܁|
    block |܃ܒܚܸܕܡܵܐ ܣܲܓܪܵܗ̇ ܠܐܝܕܵܐ ܕܲܣܥܲܪ ܚܲܟܿܝܼܡܵܐܝܼܬܼ|
    block |ܕܲܢܚܲܟܸܿܡ ܒܵܗ̇ ܠܲܥܒܼ̈ܕܼ ܐܝܼܕܼܵܘ̈ܗܝ ܠܡܸܕܲܥ ܠܲܫܡܹܗ܁|
    block |܃ܫܸܡ ܐܝܼܬܼܘܼܬܹܗ ܨܒ̣ܵܐ ܕܲܢܒܲܕܸܡ ܒܲܨܠܸܡ ܐ̄ܢܵܫܵܐ|
    block |ܕܟܲܕܼ ܛܵܒܼ ܚܲܕܼ ܗ̄ܘ̣ ܐܝܼܬܼ ܗ̄ܘ̣ ܥܲܡܹܗ ܩܢܘܿܡ̈ܐ ܕܲܫܘܹܝܢ܁|
    block |܃ܐ̄ܪܵܙܵܢܵܐܝܼܬܼ ܓܠ̣ܵܐ ܠܲܥܒܼܵܕ̈ܘܗܝ ܚܹܝܠ ܟܲܣܝܘܼܬܹܗ|
    block |ܘܲܕܼܠܵܐ ܡܲܨܝܵܐ ܚܵܘܝܼ ܐܸܢܘܿܢ ܒܨܲܠܡܵܐ ܓܲܠܝܵܐ܁|
    block |ܕܐܝܼܬܼܵܘܗܝ ܒܲܠܚܘܿܕܲ ܐܲܠܦܹܗ ܠܥܵܠܡܵܐ ܒܝܲܕܼ ܬܘܼܩܵܢܵܘ̈ܗܝ܁|
    block |ܘܕܼܐܝܟܲܢ ܐܝܼܬܼܵܘܗܝ ܠܵܐ ܨܒ̣ܵܐ ܕܢܸܓܼܠܹܐ ܥܕܲܡܵܐ ܐܗܵܫܵܐ܁|
    block |܃ܠܚܲܪܬܼܵܐ ܕܥܲܡܠܹܗ ܢܲܛܪܹܗ ܠܐ̄ܪܵܙܵܐ ܕܒܼܘܼܕܵܩ ܒܢܘ̈ܡܹܐ|
    block |ܘܐܲܠܸܦ ܟܠܵܐ ܚܹܝܠ ܐܝܼܬܼܘܼܬܹܗ ܘܚܲܝܠܵܐ ܕܥܲܡܹܗ܁|
    block |܃ܠܥܹܝܢ ܟܠ ܐܲܫܡܲܥ ܗܵܝ̇ ܒܲܪܬܼ ܩܵܠܵܐ ܕܢܸܥܒܸܿܕ ܐ̄ܢܵܫܵܐ|
    block |ܘܐܸܬܿܕ ܡܲܪܘ ܒܵܗ̇ ܚܲܝܠܲܝ̈ ܪܵܘܡܵܐ ܕܡܵܢܲܐ ܗ̄ܝ̣ ܘܥܲܠ ܡ̇ܢ܁|
    block |܃ܒܬܲܗܪܵܐ ܪܲܒܵܐ ܩܵܡ̣ܘ ܪ̈ܘܼܚܵܢܹܐ ܟܲܕ ܨܵܬܼܘܫܲܡ̣ܢܘܼܗ̇|
    block |ܘܲܒܼܚܲܕ ܬܿܘܼܬܼܵܗ̇ ܡܸܬܿܕܡܪܝܼܢ ܗ̄ܘ̣ܵܘ ܕܠܵܐ ܣܲܒܼܥܘܼܬܼܵܐ܁|
    block |܃ܡܵܢܲܐ ܗ̄ܝ̣ ܗܵܕܹ ܐܚܕܲܬܵܐ ܕܐܲܫܡܲܥ ܟܝܵܢܵܐ ܟܲܣܝܵܐ|
    block |ܘܲܠܡ̇ܢ ܩܵܪܹܐ ܥܸܕܪܵܐ ܥܲܡܹܗ ܒܬܼܘܼܩܵܢ ܨܲܠܡܹܗ܁|
    block |܃ܒܡ̇ܢ ܡܸܬܼܡܲܠܲܟ ܘܐܲܟܸܿܢ ܥܵܒܸ̇ܕ ܨܠܸܡ ܐܝܼܬܼܘܼܬܹܗ|
    block |ܘܐܲܝܟܲܢ ܡܲܨܝܵܐ ܕܢܸܬܿܕܲܡܹܐ ܠܹܗ ܥܒܼܵܕܼܵܐ ܕܐܝܼܕܼܵܘ̈ܗܝ܁|
    block |܃ܡ̇ܢ ܐܝܼܬܼ ܥܲܡܹܗ ܕܲܩܢܹܐ ܚܲܝܠܵܐ ܕܥܵܒܼܘܿܕܼܘܼܬܼܵܐ|
    block |ܕܲܡܙܡܸܢ ܠܹܗ ܠܘܬ ܬܘܼܩܵܢܵܐ ܕܲܨܠܸܡ ܨܲܠܡܹܗ܁|
    block |܃ܕܲܡܝܵܐ ܕܐܝܼܬܼܠܹܗ ܥܲܡ ܐܝܼܬܼܘܼܬܹܗ ܩܢܘܿܡܹ̈ܐ ܐ̄ܚܪ̈ܢܹܐ|
    block |܃ܘܐܸܠܵܐ ܡ̇ܢܲܐ ܗ̄ܝ̣ ܗܵܝ̇ ܕܐܸܬܼܵܐ ܡܪܲܬ̤ ܕܬܼܵܘ ܥܲܡܝ ܢܸܥܒܸܿܕ|
    block |܃ܐܸܠܘܼ ܐܸܡ݂ܲܪ ܕܬܼܵܐ ܐܲܝܟ ܕܲܠܚܲܕܼ ܡܸܣܬܲܒܼܪܵܐ ܗ̄ܘ̣ܵܬܼ|
    block |ܗܵܫܵܐ ܕܐܸܡ݂ܲܪ ܕܬܼܵܘ ܡܸܣܬܲ ܒܼܪܵܐ ܕܲܬܼܪܝܢ ܗܵܝܹ̇ܢ܁|
    block |܃ܠܵܘ ܓܲܠܝܵܐܝܼܬܼ ܝܠܸܦܘ ܪ̈ܘܼܚܵܢܹܐ ܗܵܕܹܐ ܕܐܸܡ̇ܪܹܬ|
    block |ܡ̣ܪܢܵܐ ܪܢܵܐܘܼܗ̇ ܕܡܲܢܵܘ ܚܲܝܠܵܐ ܕܲܟܼܣܹܐ ܒܫܸܡܢܵܐ܁|
    block |ܡܸܫܡܲܥ ܒܲܠܚܘܿܕܼ ܫܲܡܢܘܼܗ̇ ܒܗܵܘܢܵܐ ܐ̄ܪܵܙܵܢܵܐܝܼܬܼ܃|
    block |ܘܚܹܝܠ ܣܘܼܟܼܠܵܗ̇ ܠܵܐ ܣܦ݂ܲܩܘ ܐܲܕܼܪܸܟ̣ܘ ܚܲܬܿܝܼܬܼܵܐܝܼܬ܁|
  block
    block |܃ܗܵܕܹܐ ܒܲܠܚܘܿܕܼ ܨܒ̣ܵܐ ܒܵܪܘܿܚܵܐ ܕܢܵܘܕܲܥ ܐܸܢܘܿܢ|
    block |ܕܐܝܼܬܼ ܗ̄ܘ̣ ܥܲܡܹܗ ܡܸܕܹܗ ܕܲܟܼܣܹܐ ܥܲܡ ܟܲܣܝܘܼܬܹܗ܁|
    block |܃ܐ̄ܪܵܙܵܐ ܓܠ̣ܵܐ ܠܗܘܿܢ ܠܵܘ ܦܘܼܫܵܩܵܐ ܕܝܠܹܗ ܕܐ̄ܪܵܙܵܐ|
    block |ܕܡܵܐ ܕܡܸܬܼܒܲܕܲܩ ܠܵܐ ܢܸܬܼܟܼܪܹܐ ܩܕܼܵܡ ܥܲܝܢܲܝ̈ܗܘܿܢ܁|
    block |܃ܡܸܛܠܵܬܼܗܘܿܢ ܐܲܫܡ݂ܲܥ ܩܵܠܵܐ ܕܠܵܐ ܒܲܪܬܼ ܩܵܠܵܐ|
    block |ܘܠܲܝܘܼܠܦܢܗܘܿܢ ܬܲܗܝܼ ܥܲܡܠܹܗ ܠܸܫܬܿܐ ܝܵܘܡܝܼ̈ܢ܁|
    block |܃ܠܸܫܬܿܐ ܝܵܘܡܝܼ̈ܢ ܓܡ݂ܲܪܓܘܼ ܩܵܢܹܗ ܘܚܲܬܸܿܡ ܡܸܠܵܘ̈ܗܝ|
    block |ܘܒܲܫܒܼܝܼܥܵܝܵܐ ܢܵܚ̣ܵ ܟܲܕ ܠܵܐ ܢܚܲܚ̣ ܐܦܠܵܐ ܠܵܐܹ̇ܐ܁|
    block |܃ܒܝܵܘܡܵܐ ܕܫܬܿ ܐܲܫ̣ܡܲܥ ܩܵܠܵܐ ܗܵܘ̇ ܕܬܼܵܘܢܸܥܒܸܿܕܼ|
    block |ܘܥ̣ܒܲܕ ܨܲܠܡܵܐ ܘܐܸܣܲܪ ܒܹܗ ܡ̈ܠܝܼܠܹܗ ܘܚܲܪ̈ܫܹܐ܁|
    block |ܒܲܦܓܼܪܵܐ ܘܢܲܦ̣ܫܵܐ ܪܲܟܸܿܒ̣ ܥܒܼܵܕܗ ܐܘܼܡܵܢܵܐܝܼܬܼ|
    block |ܕܢܸܗܘܹܐ ܕܵܡܹ̇ܐ ܠܲܫܡܲܝܵܫܹ̈ܐ ܘܠܲܐܪ݁ܥܵܢܵܝܹܐ܁|
    block |܃ܐܲܝܟ ܕܲܠܨܲܠܡܵܐ ܣܵܡܹܗ ܒܥܵܠܡܵܐ ܡܕܼܝܼܢܲܬܼ ܡܠܟܿܐ|
    block |ܕܲܢܚܘܪܘܼܢ ܒܹܗ ܡܠܝܼ̈ܠܹܐ ܘܚܲܪ̈ܫܹܐ ܚܘܼܒܵܢܵܐܝܼܬܼ܁|
    block |܃ܒܲܕܼ ܡܘܼܬܼ ܟܘܼܪܵܐ ܒܢ̣ܵܝܗܝ ܠܲܦܫܝܼܛܵܐ ܠܒܼܘܼܚܪܵܢ ܟܠܵܐ|
    block |ܕܢܸܒܼܩܹܐ ܒܪܸܬܼܚܹܗ ܦܵܪܘܿܫܘܼܬܼܐܕܣܵܡ̣ ܒܲܡ̈ܠܝܼܠܹܐ܁|
    block |܃ܒܐܲܬܼܪܵܐ ܦܲܐܝܵܐ ܐܸܥܸܠ ܣܵܡܹܗ ܕܢܲܛܸܢ ܒܹܗ ܟܠ|
    block |ܕܢܸܚܙܹܐ ܡܲܢ̣ܘܼ ܕܚܵܕܹ̇ܐ ܒܚܘܼܒܹܿܗ ܘܡܟܼܪܸܐ ܒܕܲܪܓܗ܁|
    block |܃ܠܟܸܢܫܲܝ̈ ܪܵܘܡܵܐ ܒܩ̣ܵܐ ܒܐܝܼܩܵܪܹܗ ܕܥܲܦܪܵܢܵܝܵܐ|
    block |ܘܐܸܫܪܚܢ ܡܸܢܗܘܿܢ ܕܙܹܐܦܵܐ ܗ̄ܘ̣ ܕܲܗܒܼܵܐ ܕܪܸ̈ܥܝܵܢܲܝܗܘܿܢ܁|
    block |܃ܬܚܘܼܡܵܐ ܣܵܡ̣ ܠܹܗ ܟܲܕܼܝܵܕܲܥ̇ ܠܹܗ ܕܠܵܐ ܢܵܛܲܪ ܗ̄ܘ̣ܵܐ|
    block |ܕܲܒܼܝܲܕ ܗܵܕܹܐ ܢܸܓܼܠܹܐ ܝܲܨܪܹܗ ܘܨܒܼܵܝܢ ܒܝܼܵܫܐ܁|
    block |܃ܡ̣ܢ ܚܲܕܼ ܦܹܐܪܵܐ ܟܠܝܗܝ ܕܐܝܼܠܵܢܵܐ ܕܠܵܐ ܢܸܩܪܘܿܒܼ ܠܹܗ|
    block |ܘܕܐܲܪܓܸܫ ܒܝܼܫܵܐ ܚ̣ܣܲܡ ܘܐܲܛܥܝܼܢ ܒܹܗ ܘܥܲܒܼܕܼ ܗܓܘܼܚܟܵܐ܁|
    block |܃ܚܣܵܡܵܐ ܥܵܘܪܵܗ̇ ܠܦܵܪܘܿܫܘܼܬܸܗ ܕܪܹܫܵܐ ܕܐܵܐܲܪ|
    block |ܘܠܵܐ ܨܒ̣ܵܐ ܕܢܸܚܙܵܐ ܫܘܼܦܪܵܐܦܲܐܝܵܐ ܕܒܲܨܠܸܡ ܐ̄ܢܵܫܵܐ܁|
    block |܃ܠܵܐ ܗ̄ܘ̣ܵܐ ܒܐ̄ܢܵܫܵܐ ܚܣ݂ܲܡ ܚܲܣܵܡܵܐ ܕܠܝܼܚ ܒܲܚܣܵܡܵܐ|
    block |ܐܸܠܵܐ ܒܐܝܼܬܼܝܵܐ ܕܟܲܢܝܼ ܠܐ̄ܢܵܫܵܐ ܒܲܨܠܸܡ ܨܲܠܡܹܗ܁|
    block |܃ܒܐܝܼܬܼܝܵܐ ܟܲܣܝܵܐ ܚܣ݂ܲܡ ܡܵܪܘܿܕܼܵܐ ܡܲܪܵܚܵܐܝܼܬܼ|
    block |ܘܲܕܼܠܵܐ ܐܸܫܟܲܚ ܕܢܲܟܹܿܐ ܠܥܲܣܝܵܐ ܐܲܟܿܝܼ ܠܨܲܠܡܹܗ܁|
    block |܃ܐܲܝܟ ܓܵܫܘܿܫܵܐ ܥ̣ܵܠ ܢܵܟܼܘܿܠܵܐ ܠܘܵܬܼ ܬܲܡܝܼܡܵܐ|
    block |ܘܒܲܙܲܗ ܠܥܘܼܬܼܪܹܗ ܘܲܫܠܲܚ̣ ܫܲܒܼܩܹܗ ܥܲܪܛܸܠܵܐܝܼܬܼ܁|
    block |܃ܒܨܲܥܪܹܗ ܐܲܣܒܲܪ ܕܲܡܨܲܥܲܪ ܗ̄ܘ̣ܵܐ ܠܫܸܡ ܒܵܪܘܿܝܵܐ|
    block |ܘܠܵܐ ܝܵܕܲܥ ܗ̄ܘ̣ܵܐ ܥܘܝܼܪ ܒܲܚܣܵܡܵܐ ܕܠܹܗ ܗܘ̤ ܡܲܒܼܐܸܫ܁|
    block |܃ܐܲܝܟ ܠܨܲ[܁܁܁]ܡܵܐ ܕܲܡܠܸܟ ܡܲܠܟܹ̈ܐ ܪܵܓܸ̇ܡ ܗ̄ܘ̣ܵܐ ܠܹܗ|
    block |ܘܲܚܠܵܦ ܟܹܐܦܹܐ ܡܫܲܕܹܐ ܗ̄ܘ̣ܵܐ ܒܹܗ ܡܸ̈ܠܹܐ ܕܨܲܥܪܵܐ܁|
    block |܃ܒܲܚܣܵܡܵܐ ܠܲܡ ܟܠܵܟ ܒܵܪܘܿܝܵܐ ܡ̣ܢ ܐܝܼܠܵܢܵܐ|
    block |ܕܠܵܐ ܬܸܗܘܹܐ ܠܹܗ ܒܲܪܝܲܪܬܿܘܼܬܹܗ ܒܐܲܠܗܘܼܬܹܗ܁|
    block |܃ܐܲܠܵܗܘܼܬܼܵܐ ܩܢܹܐ ܐܝܼܠܵܢܵܐ ܕܲܟܼܠܵܟ ܡܸܢܹܗ|
    block |ܐܸܢ ܐܵܟܸ̇ܠ ܐܲܢ̄ܬ ܗܘ݂ܲܬܿ ܐܲܠܵܗܵܐ ܐܲܝܟ ܐܲܠܵܗܹ̈ܐ܁|
    block |܃ܗܵܠܹܝܢ ܡܸ̈ܠܹܐ ܫ̣ܕܵܐ ܒܹܗ ܒܝܼܫܵܐ ܒܲܨܠܸܡ ܛܵܒܼܵܐ|
    block |ܘܣܲܚܦܹܗ ܘܲܫ̣ܕܵܝܗܝ ܘܐܲܗܸܠ ܘܲܓܸܿܚܟ ܥܲܠ ܡܲܦܘܼܥܬܹܗ̇|
    block |܃ܒܗܵܢܵܐ ܒܸܙܚܵܐ ܚ̣ܵܪ ܐܵܦ ܛܵܒܼܵܐ ܡܠܹܐ ܛܵܒܼܘܼܬܼܵܐ|
    block |ܘܚܵܣ̣ ܥܲܠ ܨܲܠܡܹܗ ܕܠܵܐ ܒܲܙܲܚ ܡ̣ܢ ܡܵܪܘܿܕܼܵܐ܁|
    block |܃ܪܕܵܝܗܝ ܥܲܠ ܕܐܲܣܟܸܿܠ ܘܲܗܦܸܟ ܚܵܢܹ̇ܗ ܪܵܚܡܵܢܵܐܝܼܬܼ|
    block |ܕܠܵܐ ܢܸܫܬܲܒܼܗܲܪܢܐܵܐ ܕܣܲܚܦܹܗ ܚܲܪܡܵܢܵܐܝܼܬܼ܁|
    block |܃ܓܙܲܪ̣ ܠܚܘܼܡܵܐ ܕܡܠܙ ܡܵܘܬܿܐ ܥܲܠ ܣܲܟ̣ܠܘܼܬܹܗ|
    block |ܘܥܲܒܼܕܹܗ ܠܦܲܓܼܪܹܗ ܢܸܒܼܥܵܐ ܕܡܸܪܕܵܐ ܚܲܝܹ̈ܐ ܠܓܸܢܣܹܗ܁|
    block |ܬܲܦܹ̈ܐ ܕܐ̄ܢܵܫܵܐ ܪܕܵܘ ܡ̣ܢ ܦܲܓܼܪܹܗ ܠܲܐܪܒܲܥ ܦܸܢ̈ܝܵܢ܃|
  block
    block |ܘܲܡܠܵܗ̇ ܠܲܐܪܥܵܐ ܦܹܐܪܹ̈ܐ ܡܠܝܼ̈ܠܹܐ ܡ̣ܢ ܗܲܕܵܡܵܘ̈ܗܝ܁|
    block |܃ܦܹܐܪܹ̈ܐ ܚܲܝܹ̈ܐ ܐܲܦܪܝܼܘ ܡܸܢܹܗ ܕܲܩܛܝܼܠ ܒܐܘܼܟܠܵܐ|
    block |ܘܲܚ̣ܙܵܐ ܣܵܢܵܐܵܐ ܘܐܲܚܕܹܗ ܓܘܼܢܚܵܐ ܥܲܠ ܫܘܼܚܠܵܦܹܗ܁|
    block |܃ܣܒ݂ܲܪ ܕܐܸܢ ܐܵܟܸ̇ܠ ܡ̣ܢ ܐܝܼܠܵܢܵܐ ܡܝܼܬܼ ܘܲܠܥܵܠܲܡ|
    block |ܘܠܵܐ ܨܒ̣ܵܐ ܛܵܒܼܵܐ ܕܬܸܣܲܩ ܪܸܓܿܬܹܗ ܠܘܵܬܼ ܫܘܼܠܵܡܵܐ܁|
    block |܃ܣܲܡ ܚܲܝܘܼܬܼܵܐ ܕܡ̣ܢ ܚܲܝܘܼܬܹܗ ܣܡ ܒܹܗ ܦܲܓܼܪܵܐ|
    block |ܕܢܸܗܘܹܐ ܪܵܗܸ̇ܛ ܥܲܡ ܝܘܼܒܵܠܹܗ ܕܠܵܐ ܫܘܼܠܵܡܵܐ܁|
    block |܃ܒܙܲܪܥܵܐ ܕܡܸܢܹܗ ܝܲܒܸܿܠ ܢܲܛܪܹܗ ܠܲܫܡܵܐ ܕܝܲܗ̄ܒ̣ ܠܹܗ|
    block |ܕܠܵܐ ܢܸܬܼܓܲܪܕܹܐ ܡ̣ܢ ܝܲܠܕܹ̈ܬܹܗ ܫܸܡ ܪܲܒܿܘܼܬܹܗ܁|
    block |܃ܫܸܡ ܪܲܒܿܘܼܬܹܗ ܨܵܪ ܥܲܠ ܕܲܦܵܐ ܕܲܓܼܒܼܝܼܠܘܼܬܹܗ|
    block |ܘܕܲܠܚܲܝܗܝ ܒܝܼܫܵܐ ܗܦ݂ܲܟ ܬܘܼܒܼ ܨܵܪܹܿܗ ܒܫܹܝܬܼ ܬܸܢܵܝܵܢܘܼܬܼ܁|
    block |܃ܥܲܠ ܫܹܝܬܼ ܐܸܡ݂ܲܪ ܕܲܒܼܟܼܠ ܡܸܕܸܡ ܕܵܡܹ̇ܐ ܠܐܵܕܼܵܡ|
    block |ܒܗܵܝ̇ ܕܲܒܼܦܲܓܼܪܹܗ ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܝܘܼܒܵܠ ܓܸܢܣܹܗ܁|
    block |܃ܠܩܵܐܹܝܢ ܘܗܵܒܹܝܠ ܠܵܐ ܩܪ̣ܵܐ ܐܸܢܘܿܢ ܨܲܠܡܹܗ ܕܐܵܕܼܵܡ|
    block |ܕܚܲܕܼ ܡܵܐܸ̇ܬܼ ܗ̄ܘ̣ܵܐ ܘܲܐܚܪܹܝܢ ܐܵܒܼ̇ܕܼ ܒܲܓܼܙܵܪ ܕܝܼܢܵܐ܁|
    block |܃ܒܲܬܼ ܠܝܼܬܼܵܝܵܐ ܕܐܵܘ ܠܸܕܼ ܐܵܕܼܵܡ ܫܪܵܬ̤ ܚܲܝܘܼܬܼܵܐ|
    block |ܘܫܲܦܝܼܪ ܟܲܢܝܹܗ ܐܵܦ ܒܲܪ ܥܲܡܪܲܡ ܨܲܠܡܹܗ ܕܐܵܕܼܵܡ܁|
    block |܃ܨܲܠܡܹܗ ܕܐܵܕܼܵܡ ܥܬܼܝܼܕ ܗ̄ܘ̣ܵܐ ܕܢܸܣܲܒܼ ܡܵܪܹܗ ܕܐܵܕܼܵܡ|
    block |ܩܲܕܲܡ ܣܵܡܹܗ ܡ̣ܢ ܫܘܼܪܵܝܵܐ ܒܵܐܕܼܵܡ ܘܲܒܼܢܵܘ̈ܗܝ܁|
    block |܃ܐܲܝܟ ܫܲܬܼܐ̱ܣܬܼܵܐ ܣܵܡܹܗ ܠܲܫܡܹܗ ܒܒܸܢܝܵܢ ܐ̄ܢܵܫܵܐ|
    block |ܕܢܸܗܘܘܿܢ ܒܵܢܹ̇ܝܢ ܚܲܕܼ ܥܲܠ ܚܲܒܼܪܹܗ ܨܠܸܡ ܗܵܘ̇ ܕܐܵܬܹ̇ܐ܁|
    block |܃ܒܗܵܕܹܐ ܬܸܢܘܲܝ ܡܸܬܼܡܲܠܲܟ ܗ̄ܘ̣ܵܐ ܢܸܥܒ[܁܁܁] ܐ̄ܢܵܫܵܐ|
    block |ܘܲܒܼܗܵܢ ܛܲܟܼܣܵܐ ܩܵܪܹ̇ܐ ܗ̄ܘ̣ܵܐ ܠܹܗ ܨܠܸܡ ܟܲܣܝܘܼܬܹܗ܁|
    block |܃ܚܲܕ ܡ̣ܢ ܐ̄ܢܵܫܵܐ ܥܬܼܝܼܕ ܗ̄ܘ̣ܵܐ ܕܢܸܥܒܸܿܕ ܥܘܼܡܪܵܐ ܠܚܘܼܒܹܿܗ|
    block |ܘܩܲܕܡ ܘܲܩܪ̣ܵܝܗܝ ܠܬܼܘܼܩܵܢ ܐ̄ܢܵܫܵܐ ܨܠܸܡ ܟܲܣܝܘܼܬܼܵܐ܁|
    block |܃ܡ̣ܢ ܫܘܼܪܵܝܵܐ ܣܵܡ̣ ܥܲܠ ܐ̄ܢܵܫܵܐ ܫܸܡ ܐܝܼܬܼܘܼܬܹܗ|
    block |ܕܠܵܐ ܢܸܬܼܦܲܠܲܓܼ ܡܵܐ ܕܓܼܵܡܲ݁ܪ ܠܹܗ ܒܝܲܕ ܣܘܼܥܪ݁ܵܢܐ܁|
    block |܃ܠܫܘܼܠܵܡ ܙܲܒܼܢܹ̈ܐ ܢܛܝܼܪܵܐ ܗ̄ܘ̣ܵܬܼ ܠܹܗ ܗܵܕܹܐ ܕܲܣܥ݂ܲܪ|
    block |ܘܩܲܕܡ ܣܲܥܪܵܗ̇ ܐ̄ܪܵܙܵܢܵܐܝܼܬܼ ܥܲܕܓܵܡܲ݁ܪ ܠܵܗ̇܁|
    block |܃ܘܐܸܢ ܠܵܐ ܢܹܐܡܲܪ ܟܠ ܡ̇ܢ ܕܐܵܡܲܪ ܠܘܼܩܒܲܠ ܡܸܠܲܝ̈|
    block |ܕܒܲܡ̇ܢ ܕܵܡܹ̇ܐ ܨܠܸܡ ܒܲܪܢܵܫܵܐ ܠܐܲܠܵܗܘܼܬܼܵܐ܁|
    block |܃ܐܲܝܟܲܢ ܡܲܨܝܵܐ ܕܝܵܢ ܟܲܣܝܵܐ ܕܠܵܐ ܪܘܼܟܵܒ̣ܵܐ|
    block |ܢܸܬܿܕܲܡܹܐ ܠܹܗ ܟܝܵܢܵܐ ܥܒܼܝܼܕܼܵܐ ܘܡܸܬܼ ܪܲܟܵܒܼܵܢܵܐ܁|
    block |܃ܐܲܝܟܲܢ ܡܸܫܟܲܚ ܠܡܸܗܘܵܐ ܥܒܼܝܼܕܼܵܐ ܐܲܝܟ ܥܵܒܼܘܿܕܼܵܐ|
    block |ܘܐܲܝܟܲܢ ܣܵܦܹ̇ܩ ܡܸܣܬܲܝܟܵܢܵܐ ܠܲܕܼܠܵܐ ܣܵܟܼܵܐ܁|
    block |܃ܐܲܝܟܲܢ ܢܲܫܲܪ ܕܨܲܠܡܵܐ ܗ̄ܘ̣ ܐ̄ܢܵܫܵܐ ܕܐܲܠܵܗܘܼܬܼܵܐ|
    block |ܕܗܵܐ ܠܲܝܬܿ ܣܵܟܼܵܐ ܘܠܵܐ ܪܘܼܟܵܒܼܵܐ ܠܲܐܠܗܘܼܬܼܵܐ܁|
    block |܃ܘܢܸܗܘܹܐ ܕܢܸܗܘܹܐ ܨܠܸܡ ܟܲܣܝܘܼܬܼܵܐ ܐܲܝܟ ܡܵܐ ܕܟܼܬܼܝܼܒܼ|
    block |ܐܲܝܟܵܘ ܕܲܗܘ̤ܵܐ ܕܗܵܐ ܐܸܬܼܚܲܒܲܠ ܘܲܗܦ݂ܲܟ ܠܲܐܪܥܹܗ܁|
    block |܃ܘܗܵܐ ܠܟܼܠ ܕܵܪ̈ܝܼܢ ܚܲܒܸܿܠ ܡܵܘܬܿܐ ܘܬܼܘܼܒܼ ܡܸܬܼ ܚܲܒܿܠܝܼܢ|
    block |ܘܐܲܝܟܵܘ ܨܲܠܡܵܐ ܕܗܵܐ ܠܲܝܬܿܕܘܡܝܵܐ ܒܲܒܼܢܲܝܵܢܵܫ̈ܐ܁|
    block |܃ܘܐܸܢ ܐ̄ܢܵܫ ܢܹܐܡܲܪ ܕܲܥܬܼܝܼܕܼ ܕܢܸܗܘܹܐ ܡܵܐ ܕܡܸܬܼ ܚܲܕܼܬܼ|
    block |ܗܵܐ ܐܵܦ ܬܲܡ̇ܢ ܠܵܘܒܐܝܼܬܼܘܼܬܼܵܐ ܡܨܐܡܸܬܿܕܲܡܹܐ܁|
    block |܃ܠܵܐ ܒܲܪܢܵܫܵܐ ܠܲܝܬܿ ܠܐܝܼܬܼܘܼܬܼܵܐ ܨܲܠܡܵܐ ܓܲܠܝܵܐ|
    block |ܘܠܵܐ ܕܠܵܐ ܠܲܥܒܼܝܼܪܹ̈ܐ ܕܢܸܗܘܘܿܢ ܕܲܡܹ̇ܝܢ ܠܲܕܼܠܵܐ ܡܵܘܬܿܐ܁|
    block |܃ܒܚܘܼܒܵܐ ܗ̄ܘ̣ ܒܲܠܚܘܿܕܲ ܡܨܹܐ ܕܢܸܬܿܕܲܡܘܿܢ ܐ̄ܢܵܫ̈ܐ ܕܲܣܝܵܐ|
    block |ܘܐܵܦ ܥܵܒܼܘܿܕܼܵܐ ܒܚܘܼܒܵܐ ܡܕܡܹܐ ܕܝܼܠܹܗ ܒܕܼܝܼܠܹܗ܁|
    block |܃ܒܚܘܼܒܵܐ ܟܲܢܝܹܗ ܠܲܨܠܸܡ ܐ̄ܢܵܫܵܬ ܨܠܸܡ ܟܲܣܝܘܼܬܹܗ|
    block |ܘܲܒܛܲܝܒܿܘܼܬܼܵܐ ܩܪ̣ܵܝܗܝ ܒܲܫܡܵܗܹ̈ܐ ܕܪܵܡܹܝܢ ܡܸܢܹܗ܁|
    block |܃ܒܛܲܝܒܿܘܼ ܝܲܗ̣̄ܒܼ ܠܹܗ ܒܫܘܼܪܵܝ ܙܲܒܼܢܹ̈ܐ ܫܸܡ ܐܝܼܬܼܘܼܬܹܗ|
    block |ܕܲܢܨܘܼܪ ܐ̄ܪܵܙܵܐ ܕܗܵܝ̇ ܕܲܥܬܝܼܪܵܐ ܒܫܘܼܠܵܡ ܙܲܒܼܢ̈ܐ܁|
    block |ܒܫܘܼܠܵܡ ܙܲܒܼܢܹ̈ܐ ܡܫܲܪܲܪ ܗ̄ܘ̣ܵܐ ܠܹܗ ܠܲܫܡܵܐ ܕܨܲܠܡܵܐ܃|
  block
    block |ܥܲܠ ܗܵܝ̇ ܩܲܕܲܡ ܨܵܪܦܸܠܵܐܬܹ̈ܐ ܒܲܥܬܝܼܕܼܵܬܹ̈ܐ܁|
    block |܃ܒܗܵܢ ܫܘܼܠܵܡ̇ܐ ܡܸܬܼܩܹܐ ܗ̄ܘ̣ܵܐ ܡ̣ܢ ܫܘܼܪܵܝܵܐ|
    block |ܘܥܲܠ ܗܵܢ ܣܲܒܼܪܵܐ ܡܪܲܡܪܸܡ ܗ̄ܘ̣ܵܐ ܠܵܗ̇ ܠܲܓܼܒܼܝܼܠܘܼܬܹܗ܁|
    block |܃ܡܸܛܠ ܗܵܕܹܐ ܓܒ̣ܵܐ ܠܹܗ ܥܲܡܵܐ ܚܲܕܼ ܡ̣ܢ ܥܲܡܡܹ̈ܐ|
    block |ܘܦܪܲܫܹܗ ܡ̣ܢ ܟ̇ܠ ܕܢܗܘܹܐ ܢܛܝܼܪ ܒܹܗ ܚܡܝܼܪ ܚܲܝܘܼܬܼܵܐ܁|
    block |܃ܡܸܛܠ ܗܵܕܹܐ ܝܲܩܲܪ ܟܹܐܢܹ̈ܐ ܚܲܕܼ ܒܵܬܲܪ ܚܲܕ|
    block |ܕܢܸܗܘܘܿܢ ܢܵܛ̇ܪܝܼܢ ܐ̄ܪܵܙܵܐ ܕܲܟܼܣܹܐ ܒܗܲܕܵܡܲܝ̈ܗܘܿܢ܁|
    block |܃ܐܵܦ ܙܲܕܲܝܩܹ̈ܐ ܒܗܵܕܹܐ ܬܸܢܘܲܝ ܫܠܸܡܘ ܠܲܚ̈ܕܵܕܼܵܐ|
    block |ܘܝܲܒܸܿܠ ܘܐܲܫܠܸܡܘ ܚܡܝܼܪܵܐ ܕܲܒܼܗܘܿܢ ܡ̣ܢ ܚܲܕܼܠܲܐܚܪܹܝܢ܁|
    block |܃ܐܵܕܼܵܡ ܝܲܗܒܹܿܗ ܠܫܹܝܬܼ ܕܐܸܬܼܟܲܢܝܼ ܒܲܫܡܵܐ ܕܨܲܠܡܵܐ|
    block |ܘܡ̣ܢ ܫܹܝܬܼ ܠܲܚܢܘܿܟ ܘܲܠܠܡܟ ܘܲܠܢܘܿܚ ܡܢܝܼܚ ܠܲܐܠܵܗܵܐ܁|
    block |܃ܢܘܿܚ ܐܸܬܼܢܲܒܲܝܼ ܘܝܲܗ ܒܹܿܗ ܠܲܒܼܪܹܗ ܒܝܲܕ ܒܘܼܪ̈ܟܵܬܼܵܐ|
    block |ܒܪܝܼܟ ܠܲܡ ܡܵܪܝܵܐ ܐܲܠܵܗܹܗ ܕܫܹܝܡ ܕܫܲܝܢܸܢ ܒܲܒܡܹܗ܁|
    block |܃ܡ̣ܢ ܫܹܝܡ ܫܲܢܝܼ ܒܝܲܕ ܝܘܼܒܵܠܵܐ ܠܘܵܬܼܐܲܒܼܪܵܗܵܡ|
    block |ܘܐܲܒܼܪܵܡ ܢܵܛܪܹܗ ܒܲܚܦܝܼܛܘܼܬܼܵܐ ܛܵܒܼ ܡ̣ܢ ܛܠܢܵܫ܁|
    block |܃ܐܵܦ ܒܵܪܘܿܝܵܐ ܕܲܚ̣ܙܵܝܗܝ ܕܲܚܦܝܼܛ ܠܡܸܛܲܪ ܨܲܠܡܹܗ|
    block |ܓܒܼܵܝܗܝ ܘܐܲܩܝܼܡܹܗ ܐܲܦܸܛܪܘܿܦܵܐ ܠܓܲܙܵܐ ܕܲܫܡܹܗ܁|
    block |܃ܒܹܗ ܨܒ̣ܵܐ ܕܢܸܓܼܠܹܐ ܓܲܙܵܐ ܪܲܒܿܐ ܕܣ̣ܵܡ ܒܐܲܒܼܵܗܵܘ̈ [܁܁܁]|
    block |ܘܒܹܗ ܐܸܫܬܵܘܕܝܼ ܕܲܢܒܲܪܸܟ ܟܠ ܒܙܲܪܥܵܐ ܕܡܸܢܹܗ܁|
    block |܃ܠܙܲܪܥܹܗ ܐܲܩܝܼܡ ܩܝܵܡܵܐ ܪܲܒܿܐ ܕܠܵܐ ܡܸܬܿܕܲܓܲܠ|
    block |ܘܚܲܬܸܿܡ ܩܝܲܡܒܹܿܗ ܒܝܲܕܼ ܡܵܘܡ̈ܬܼܵܐ ܕܠܵܐ ܡܸܫܬܲܪܝܵܐ܁|
    block |܃ܗܵܕܲܐ ܗ̄ܝ̣ ܥܸܠܬܼܵܐ ܕܓܲܒܼܝܘܼܬܼܐܲܒܼܪܵܡ ܘܲܕܼܝܲܠܕܼܵܘ̈ܗܝ|
    block |ܕܢܸܗܘܹܐ ܢܵܛܲ̇ܪ ܣܝܼܡܲܬܼ ܚܲܝܹ̈ܐ ܥܲܕ ܡܸܬܓܲܠܝܵܐ܁|
    block |܃ܘܐܸܠܵܢܹܐ ܡܲܪܒܲܪ ܐܲܒܼܵܪܗܵܡ ܣܵܢܹ̇ܐ ܠܥܲܡܡܹ̈ܐ|
    block |ܕܡܸܛܠ ܡܵܢܵܐ ܕܒܼܵܝܗܝ ܒܵܪܘܿܝܵܐ ܝܲܬܿܝܼܪ ܡ̣ܢ ܟܠ܁|
    block |܃ܠܡ̇ܢ ܠܹܗ ܒܲܠܚܘܿܕܲ ܝܲܗ̣̄ܒܼ ܢܵܡܘܿܣܵܐ ܕܡܲܩܢܹܐ ܚܲܝܹ̈ܐ|
    block |ܘܢܲܟܼܪܝܼ ܠܥܲܡܡܹ̈ܐ ܡ̣ܢ ܢܵܡܘܿܣܵܐ ܕܲܟܼܣܹܐ ܒܓܼܵܘܹܗ܁|
    block |܃ܐܸܢ ܕܝܼܠܹܗ ܗܘ̤ ܟܠܹܗ ܓܸܢܣܵܐ ܐܕܼܵܡܵܝܵܐ|
    block |ܠܡ̇ܢ ܚܲܕܼ ܓܵܒܹ̇ܐ ܘܠܲܐ ܚܪܹܝܢ ܡܲܣܠܹܐ ܒܡܲܣܲܒܼ ܒܐܲܦܹ̈ܐ܁|
    block |܃ܡܲܣܲܒܼ ܒܲܐܢܹ̈ܐ ܗ̄ܝ̣ ܕܲܠܚܲܕܼ ܡܵܘܪܸܒܼ ܘܠܲܐܚܪܹܝܢ ܡܲܙܥܲܪ|
    block |ܘܠܵܐ ܟܹܐܢܘܼܬܼܵܐ ܕܟܲܪ̣ ܚܲܕܼ ܐܸܢܘܿܢ ܠܵܘ ܚܲܕ ܐܸܢܘܿܢ܁|
    block |܃ܐܸܢ ܒܵܪܘܿܝܵܐ ܗ̄ܘ̣ ܕܝܼܠܹܗ ܐܸܢܘܿܢ ܥܲܡܵܐ ܘܥܲܡܡܹ̈ܐ|
    block |ܠܡ̇ܢ ܫܵܘܝܵܐ ܒܵܪܘܿܝܘܼܬܹܗ ܐܲܝܟ ܕܲܫܘܹܐ ܗܘ̤܁|
    block |܃ܠܵܐ ܫܲܘܝܘܼܬܼܵܐ ܡܸܬܼܚܲܙܝܵܐ ܒܵܗ̇ ܒܓܲܒܼܝܘܼܬܼ ܥܲܡܵܐ|
    block |ܐܸܢ ܠܵܐ ܫܲܠܝܼܛ ܠܡܸܬܼܒܲܣܵܡܘܼ ܠܥܲܡܡܹ̈ܐ ܒܛܘܼܒܼܵܗ̇܁|
    block |܃ܠܵܐ ܒܲܪܐܲܒܼܪܵܡ ܠܵܐ ܬܸܦܠܓܹܝܗ̇ ܠܫܵܘܝܘܼܬܼܓܸܢܣܲܢ|
    block |ܘܠܵܐ ܬܲܪܡܹܐ ܠܲܢ ܗܸܪܬܼܵܐ ܒܹܝܬܼ ܠܲܢ ܘܲܠܥܵܒܼܘܿܕܲܢ܁|
    block |܃ܓܒܼܝܼܬܼܵܟ ܥܸܠܬܐ ܗ̄ܝ̣ ܕܟܲܣܝܵܐ ܒܓܼܵܘܗ̇ ܣܝܼܡܲܬܼ ܚܲܝܹ̈ܐ|
    block |ܫܒܼܘܿܩ ܡܸܬܼܢܲܚܡܵܐ ܡܵܝܘܿܬܼܘܼܬܲܢ ܒܝܲܚܹ̈ܐ ܕܡܸܢܵܟ܁|
    block |܃ܠܚܲܝܹ̈ܐ ܕܐ̄ܢܵܫ̈ܐ ܓܒ̣ܵܟ ܒܵܪܘܿܝܵܐ ܘܣ̣ܵܘ ܒܵܟ ܚܲܝܹ̈ܐ|
    block |ܡ̇ܢ ܟܲܪܝܵܐ ܠܵܟ ܕܚܵܐܹ̇ܝܢ ܐ̄ܢܵܫ̈ܐ ܒܚܲܘܼܬܼ ܚܲܝܹ̈ܟ܁|
    block |܃ܡܸܛܠ ܟܠܵܐ ܗ̄ܘ̣ܵܬܼ ܓܲܒܼܝܘܼܬ ܕܐܲܒܼܪܵܡ ܘܲܒܼܢܵܘ̈ܗܝ|
    block |ܕܐܲܝܟ ܗܲܕܲܝܵܐܐ ܢܚܵܘܘܿܢ ܐܘܼܪܚܵܐ ܠܐ̄ܢܵܫ̈ܐ ܠܚܲܝܹ̈ܐ܁|
    block |܃ܚܲܝܹ̈ܐ ܟܣܹܝܢ ܗ̄ܘ̣ܵܘ ܒܗܵܘ̇ ܕܘܼܒܵܪ̈ ܐܢܵܡܘܿܣܵܝܵܐ|
    block |ܘܡܸܬܼܝܲܒܠܝܼܢ ܗ̄ܘ̣ܵܘ ܡ̣ܢ ܚܲܕ ܠܲܐܚܪܹܝܢ ܐ̄ܪܵܙܵܟܵܐܝܼܬܼ܁|
    block |܃ܡ̣ܢ ܐܲܒܼܪܵܗܵܡ ܚ̣ܙܲܩ ܡܘܼܠܟܵܢܵܐ ܘܲܫ̣ܪܵܐ ܒܕ̈ܘܝܼܕܼ|
    block |ܘܡ̣ܢ ܨܹܝܕܼ ܕܵܘܝܼܕ ܡܲܢܲܥ ܘܲܡܛ̣ܵܐ ܥܕܲܡܵܐ ܠܡܲܪܝܲܡ܁|
    block |܃ܒܡܲܪܝܲܡ ܣܲܝܸܟ ܪܲܗܛܵܐ ܕܐܘܼܪܚܹܗ ܡܘܼܠܟܵܢ ܚܲܝܹ̈ܐ|
    block |ܘܲܒܼܗܲܕܵܡ̈ܝܹܗ̇ ܥܵܠ̣ ܢܵܚ̣ ܘܲܫܪ̣ܵܐ ܐܲܝܟ [܁܁܁] ܒܲܠܡܹܐܢܵܐ܁|
    block |܃ܠܡܹܐܢܵܐ ܕܫ̣ܵܝܢܵܐ ܗܘ̤ܵܬܼ ܒܲܪܬܼ ܐ̄ܢܵܫܵܐ ܠܓܸܢܣܵܐ ܕܐ̄ܢܵܫܵܐ|
    block |ܘܠܵܐ ܬܘܼܒܼ ܫܲܚܸܩܘܼܗܝ ܓܲܠ̈ܠܹܐ ܒܫ̈ܝܼܵܐ ܕܡܵܝܘܿܬܼܘܼܬܼܵܐ܁|
    block |܃ܒܲܕܼ ܡܘܼܬܼ ܐܸܠܦܵܐ ܛܥܲܢܬܹܗ ܒܥܘ̣ ܒܵܗ̇ ܠܟܼܠܹܗ ܓܸܢܣܲܢ|
    block |ܘܐܲܦܩܲܬ̤ ܘܣܵܡܬܹܗ ܒܲܣܦܲܪܝܲܡܵܐ ܕܡܲܠܟܿܘܼܬܼܪܵܘܡܵܐ܁|
    block |ܚܲܕ ܪܘܼ ܚܵܢܵܐ ܢܚܸܬܼ ܡ̣ܢ ܪܵܘܡܵܐ ܡ̣ܢ ܨܹܝܕ ܟܲܣܝܵܐ܆|
    block |ܘܬܲܪܨܵܗ̇ ܕܬܸܪܕܐ ܩܲܠܝܼܠܐܝܼܬ ܠܘܲܥܕܼܵܐ ܕܪܘܡܐ܁|
  block
    block |ܣܒܼܪܬܐ ܘܚܵܕܲܬܵܐ ܐܲܦܸܠ ܒܐܸܕܢ̈ܝܹܗ̇ ܘܒܲܪܬܼ ܡܝܘ̈ܬܹܐ܆|
    block |ܘܬܸܗܪܲܬ̤ ܣܲܓܝܼ ܒܚܲܕܬ ܘܲܬܼ ܩܵܠܵܐ ܕܡܲܠܸܠ ܥܲܡܵܗ̇܁|
    block |܃ܒܲܛܢܵܐ ܚܲܕܬܵܐ ܕܠܵܐ ܙܘܼܘܵܓܼܵܐ ܐܲܟܪܸܙ ܥܝܼܪܵܐ|
    block |ܘܩܲܒܸܠܬܹܗ ܗ̤ܝ ܒܗܲܝܡܵܢܘܼܬܼܵܐ ܕܠܵܐ ܦܘܼܠܵܓܼܵܐ܁|
    block |܃ܒܗܲܝܡܢܘܼܬܼܵܐ ܫܸܠܡܲܬ̤ ܡܲܪܝܲܡ ܠܲܫܡܲܝܢܵܐ|
    block |ܐܝܟ ܡܵܐ ܕܫܸܠܡܲܬ̤ ܐܲܪܥܵܐ ܒܵܪ̈ܫܹܝܬ ܠܩܵܠ ܒܵܪܘܿܝܵܐ܁|
    block |܃ܗ̇ܘ ܦܘܼܩܕܵܢܵܐ ܕܪܲܡܲܙ ܠܐܲܪܥܵܐ ܘܒܸܛܢܲܬ̤ ܠܐܵܕܼܵܡ|
    block |ܗܘ̤ ܨܪ ܒܐܲܪܥܵܐ ܕܡܲܪܒܲܥ ܓܘܼܫܡܵܗ̇ ܠܐܵܕܼܵܡ ܕܲܬܼܪܹ̈ܝܢ܁|
    block |܃ܗ̇ܘ ܐܘܼܡܵܢܵܐ ܕܲܫܩ݂ܲܠ ܥܲܦ[ܪܵ]ܐ ܕܠܵܐ ܒܐܝܼ̈ܕܼܵܝܵܐ|
    block |ܗܘ̤ ܪܲܟܸܿܒܼ ܒܵܗ̇ ܦܲܓܼܪܵܐ ܕܲܕܡܐ ܠܗ̇ܘ ܩܲܕܡܵܝܵܐ܁|
    block |܃ܗܵܝ̇ ܐܝܼܬܼܘܼܬܼܵܐ ܕܢܸܦܚܲܬ̤ ܒܐܵܕܼܵܡ ܪܘܼܚ ܚܲܝܘܼܬܼܵܐ|
    block |ܗ̤ܝ ܒܲܪܬܼ ܐ̄ܢܵܫ̈ܐ ܕܐܝܼܬܹܝܗ̇ ܐ̄ܚܵܢܵܬܵܐ ܠܗܵܝ̇ ܕܲܒܼܪܵܫܝܼܬܼ܁|
    block |܃ܒܲܙܢܵܐ ܚܲܕܬܵܐ ܕܕܼܵܡܹ̇ܐ ܠܵܐ ܕܼܵܡ ܓܼܒ̣ܠܹܗ ܠܐܵܕܼܵܡ|
    block |ܕܢܸܗܘܸܐ ܕܵܡܹ̇ܐ ܐܵܕܼܵܡ ܠܐܵܕܼܵܡ ܒܟܼܠܗܹܝܢ ܕܐܵܕܼܵܡ܁|
    block |܃ܡܸܢܹܗ ܕܡܸܕܼܪܵܐ ܐܵܕܼܵܡܝܵܐ ܫܩ݂ܲܠ ܨܒܼܝܵܢܹܗ|
    block |ܘܪܲܟܸܿܒܿ ܘܥܲܒܼܕܹܗ ܐܘܼܡܵܢܵܐܝܼܬܼ ܒܦܲܓܼܪܵܐ ܐܘܢܲܦ̣ܫܵܐ܁|
    block |܃ܨܠܸܡ ܗܵܘ̇ ܨܲܠܡܵܐ ܕܚܲܒܸܿܠ ܡܵܘܬܵܐ ܚܲܕ ܬܵܐܒܐܝܼܕܹܗ|
    block |ܘܒܼܵܗ̇ ܒܲܕ ܡܘܼܬܼܵܐ ܨܲܪܹܗ ܒܕܲܦܵܐ ܦܲܓܼܪܵܢܵܝܵܐ܁|
    block |܃ܣܲܡ ܚܲܝܘܼܬܼܵܐ ܡܲܕܟ ܪܸܡܙܹܗ ܥܲܡ ܨܘܼܪ̈ܬܹܗ|
    block |ܕܢܗܘܹܐ ܣܵܦܸܩ̇ ܕܢܸܬܸܿܠ ܚܲܝܹ̈ܐ ܒܦܲܓܼܪܹ̈ܐ ܡܝܼ̈ܬܹܐ܁|
    block |܃ܐܲܝܟ ܕܲܠܢܵܘܣܵܐ ܒܢ̣ܵܝܗܝ ܠܥܡܘܼܪܝܵܐ ܕܐܲܠܵܗܘܼܬܹܗ|
    block |ܕܲܢܩܲܒܸܿܠ ܒܹܗ ܣܸܓܼܕܲܬܼ ܚܘܼܒܵܐ ܡ̣ܢ ܟܠ ܒܸܪ̈ܝܵܢ܁|
    block |܃ܡ̣ܢ ܟܠ ܒܸܪ̈ܝܵܢ ܚ̣ܠܲܛ ܒܹܗ ܒܡܸܕܼܪܵܐ ܕܲܓܼܒܼܝܼܠܘܼܬܹܗ|
    block |ܕܢܹܐܣܘܿܪ ܒܹܗ ܟܠ ܒܫܲܝܢܵܐ ܫ̣ܪܵܐ ܥܒ̣ܵܪ ܦܘܼܩܕܵܢܵܐ܁|
    block |܃ܡܠܝܼ̈ܠܹܐ ܘܚܲܪ̈ܫܹܐ ܚܒ݂ܲܫ ܒܲܣܝܵܓܼܵܐ ܕܦܲܓܼܪܹܗ ܘܢܲܦ̣ܫܹܗ|
    block |ܕܲܢܚܘܼܪܘܼܢ ܒܹܗ ܐܲܝܟ ܕܲܒܼܨܠܡܵܐ ܩܢܹܐ ܟܠ ܕܡܘ̈ܢ܁|
    block |ܐܲܝܟ ܕܲܠܡܲܫܟܿܢܵܐ ܕܚܘܼܒܵܐ ܥܲܒܼܕܗ ܠܹܗ ܘܲܠܟܼܠܵܐ܁|
    block |ܕܲܢܕܲܝܪܘܼܢ ܒܹܗ ܥܒܼܝܼ̈ܕܹܐ ܒܚܘܼܒܵܐ ܘܗ̤ܘ ܒܨܒܼܝܵܢܵܐ܁|
    block |܃ܐܲܠܵܗܘܼܬܹܗ ܓ̣ܠܵܐ ܠܥܒܼܕܵܘ̈ܗܝ ܒܗܵܕܹܐ ܕܲܥܒ݂ܲܕ|
    block |ܕܢܗܘܘܿܢ ܚܵܢܹ̇ܝܢ ܠܢܝܼܫܵܐ ܬܪܝܼܨܵܐ ܕܒܼܘܼܕܵܩ ܒܢܘܿܡܹ̈ܐ܁|
    block |܃ܩܢܘܿܡܹ̈ܐ ܕܥܲܡܹܗ ܕܲܟܼܣܹܝܢ ܗ̄ܘ̣ܵܘ ܒܹܗ ܒܲܕܩ ܒܐܝܼܕܹܗ|
    block |ܘܐܲܝܟ ܕܲܒܼܨܒܼܥܵܐ ܚܵܘܝܼ ܐܸܢܘܿܢ ܒܝܲܕܼ ܪܘܼܟܵܒܹܗ܁|
    block |܃ܝܠܕܹܗ ܟܲܣܝܵܐ ܐܲܟܼܪܸܙ ܒܲܐܪܥܵܐ ܒܚܲܕ ܬܘܼܬܼ ܒܲܛܢܵܗ̇|
    block |ܘܐܲܠܸܦ ܕܐܝܼܬܼ ܠܹܗ ܝܲܠܕܵܐ ܕܲܫܘܹܐ ܥܲܡ ܐܝܼܬܼܘܼܬܹܗ܁|
    block |܃ܒܲܫܡܵܐ ܕܝܲܠܕܹܗ ܟܲܢܝܹܗ ܠܝܲܠܕܹܗ ܕܐܵܕܼܵܡ ܕܲܬܼܪܹܝܢ|
    block |ܕܢܸܕܪܘܿܫ ܐܘܼܪܚܵܐ ܕܐܲܒܼܵܗܘܼܬܼܵܐ ܘܕܼܝܼܠܝܼܕܼܘܼܬܼܵܐ܁|
    block |܃ܒܲܪ ܥܸܠܝܵܐ ܩܪ̣ܵܝܗܝ ܐܵܦ ܥܝܼܪܵܐ ܐܲܝܟ ܕܐܸܬܼܦܲܩܲܕ|
    block |ܕܢܸܓܼܠܹܐ ܒܲܫܡܹܗ ܥܲܠ ܗܵܘ̇ ܝܲܠܕܵܐ ܕܠܵܐ ܡܸܬܼܗܲܩܲܒܼ܁|
    block |܃ܠܕܲܪܓܼܵܐ ܪܵܡܵܐ ܕܡܸܠܬܹܗ ܕܐܲܒܼܵܐ ܥܬܼܝܼܕ ܗ̄ܘ̣ܵܐ ܕܢܸܣܲܩ|
    block |ܘܩܲܕܸܡ ܨܵܪܹܗ ܠܕܲܪܓܼܵܐ ܒܲܫܡܹܗ ܩܕܼܵܡ ܣܘܼܥܪ̈ܵܢܹܐ܁|
    block |܃ܚܲܕ ܥܲܡ ܝܲܠܕܵܐ ܕܠܵܐ ܫܘܼܪܵܝܵܐ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ|
    block |ܘܣܵܡ̣ ܥܲܠ ܪܹܫܹܗ ܫܸܡ ܐܝܼܬܼ ܘܼܬܹܗ ܒܲܕܼܡܘܼܬܼ ܬܵܓܼܵܐ܁|
    block |܃ܬܵܓܼܵܐ ܘܕܲܪܓܼܵܐ ܝܲܗ̣ܒܼ ܠܹܗ ܒܛܲܝܒܿܘܼ ܠܒܲܪ ܡܵܘܝܬܹ̈ܐ|
    block |ܘܐܲܠܵܗܵܐܝܼܬܼ ܪܲܡܪܸܡ ܒܲܛܢܹܗ ܘܝܼܠܝܼܕܼܘܼܬܹܗ܁|
    block |܃ܡܸܛܠ ܟܠܵܐ ܓܒܼܵܝܗܝ ܡ̣ܢ ܟܠܵܐ ܐܲܝܟ ܪܹܫܝܼܬܼܵܐ|
    block |ܕܲܢܪܲܥܹܐ ܒܹܗ ܟܠ ܥܲܡ ܝܵܬܹܗ ܘܗ̤ܘ ܟܠܵܐ܁|
    block |܃ܠܥܸܠܲܬܼ ܫܲܝܢܵܐ ܩܪ̣ܵܝܗܝ ܘܐܲܩܝܼܡܹܗ ܒܹܝܬܼ ܠܹܗ ܠܐ̄ܢܵܫ̈ܐ|
    block |ܕܢܸܗܘܹܐ ܡܫܲܝܸܢ ܦܠܝܼܓܼܘܼܬܼ ܐ̄ܢܵܫܵܐ ܒܫܲܝܢܵܐ ܕܲܫܡܹܗ܁|
    block |܃ܫܠܵܡܵܐ ܝܲܗ̣̄ܒܼ ܠܵܗ̇ ܐܵܦ ܓܲܒܼܪܝܼܠ ܠܐܸܡܹܗ ܒܒܲܛܢܹܗ|
    block |ܘܚܹܝܠ ܥܸܠܵܝܵܐ ܙܲܡܸܢ ܘܲܩ̣ܪܵܐ ܕܢܸܚܘܬܲ ܨܹܐܕܝܗ̇܁|
  block
    block |܃ܪܘܼܚܵܐ ܘܚܲܝܠܵܐ ܐܲܓܸܿܢ ܐܲܟܼܚܲܕܼ ܥܲܠ ܝܵܠܸܕܼܬܼܗ|
    block |܃ܘܓܲܡܪܘܼܗܝ ܨܐܕܼܵܘܗܝ ܠܲܫܡܵܐ ܪܲܒܵܐ ܕܥܲܡ ܒܲܪܟܲܣܝܵܐ|
    block |܃ܠܵܘ ܒܲܪܟܲܣܝܵܐ ܐܸܬ̣ܵܐ ܠܝܲܠܕܵܐ ܦܲܓܼܪܢܵܝܵܐ|
    block |ܒܲܪܒܲܪܬܼ ܐ̄ܢܵܫܵܐ ܗ̄ܘ̣ ܕܲܢܚܸܬܼ ܨܐܕܵܘܗܝ ܨܒܼܝܵܢ ܟܣܲܝܵܐ܁|
    block |܃ܨܒܼܝܵܢ ܟܲܣܝܵܐ ܢܚܸܬܼ ܡ̣ܢ ܪܵܘܡܵܐ ܠܵܘ ܟܲܣܝܘܼܬܼܵܐ|
    block |ܘܲܫ̣ܪܵܐ ܒܟܲܪܣܵܐ ܠܵܘ ܒܲܟܼܝܵܢܵܐ ܐܸܠܵܐ ܒܚܘܼܒܿܐ܁|
    block |܃ܕܲܢܨܘܼܪܵ ܨܲܠܡܵܐ ܦܲܓܼܪܵܢܵܝܵܐ ܢܚܸܬܼ ܨܒܼܝܵܢܹܗ|
    block |ܠܵܐ ܗ̄ܘ̣ܵܐ ܕܲܢܨܘܼܪ ܗܘ̤ ܠܲܩܢܘܿܡܹܗ ܕܐܝܼܬܼܵܘܗܝ ܡܸܡܬܘܿܡ܁|
    block |܃ܕܢܸܙܪܘܲܥ ܚܲܝܹ̈ܐ ܒܡܵܝܘܿܬ ܬܘܼܬܼܵܐ ܐܲܓܸܢ ܒܐܲܚܪܹܝܢ|
    block |ܘܠܵܘ ܕܲܢܓܿܝܸܢ ܡܢܝܼܢ ܚܲܝܘܼܬܼܵܐ ܒܝܲܕܼ ܬܘܼܩܵܢܵܐ܁|
    block |܃ܘܐܸܢ ܠܵܐ ܐܲܝܟܿܐ ܡܲܨܝܵܐ ܕܢܸܗܘܸܐ ܗܵܘ̇ ܡܵܐ ܕܗܵܘܹ̇ܐ|
    block |ܘܠ̇ܐ ܡܸܣܬܲܪܲܩ ܡ̣ܢ ܗܵܝ̇ ܕܐܝܼܬܼܵܘܗܝ ܘܐܲܟܸܢ ܗܵܘܹ̇ܐ܁|
    block |܃ܗܘܵܝܵܐ ܚܲܕܼܬܵܐ ܫܪܵܝܵܐ ܗ̄ܘ̣ ܟܠܹܗ ܕܗܵܘ̇ ܩܲܕܼܡܵܝܵܐ|
    block |ܕܠܵܐ ܡܹܨܐ ܕܲܢܦܘܼܫ ܟܲܕ ܡܸܬܿܬܲܩܲܢ ܐܲܝܟ ܕܐܝܼܬܼܵܘܗܝ ܗ̄ܘ̣ܵܐ܁|
    block |܃ܐܝܼܬܼܝܵܐ ܐܝܼܬܼܵܘܗܝ ܝܲܠܕܹܗ ܕܐܲܒܼܵܕܼ ܠܵܐ ܙܲܒܼܬܢܵܐ|
    block |ܘܐܸܢ ܗܘ̤ ܕܐܸܬܼܵܐ ܠܝܲܠܕܵܐ ܕܲܬܼܪܹܝܢ ܒܛܲܠ ܡ̣ܢ ܕܐܝܼܬܼܵܘܗܝ܁|
    block |܃ܕܠܵܐܪܘܼܟܵܒܼܵܐ ܗ̄ܘ̣ ܘܲܕܼܠܵܐ ܣܵܟܼܵܐ ܐܲܝܟ ܝܵܠܘܿܕܹܗ|
    block |ܘܐܸܢ ܐܸܣܬܲܝܲܟ ܒܟܲܪ ܣܵܐ ܕܲܒܸܣܪܵܐ ܗܘ̤ܵܐ ܐܲܝܟ ܟܠ ܐ̄ܢܵܫ܁|
    block |܃ܟܠ ܕܐܝܼܬܼ ܠܲܐܒܼܵܐ ܐܝܼܬܼܠܹܗ ܐܵܦ ܠܹܗ ܕܠܵܐ ܫܘܼܪܵܝܵܐ|
    block |ܘܐܸܢ ܐܸܬܿܬܲܩܲܢ ܡ̣ܢ ܪܘܿܚܩܘܼܕܼܫܵܐ ܥܒܼܝܼܕܼܵܐ ܗ̄ܘ̣ ܟܠܹܗ܁|
    block |ܪܘܼܚܵܐ ܐܸܡ݂ܲܪ ܕܓܲܒܼܠܹܗ ܒܟܲܪܣܵܐ ܠܗܵܘ̇ ܕܲܒܼܟܲܪܣܵܐ܁|
    block |ܐܸܢ ܗܵܟܲܢܵܐ ܗ̄ܘ̣ ܓܒ̣ܝܼܕܼܵܐ ܗ̄ܘ̣ ܡܵܕܝܢ ܘܠܵܘ ܥܒܼܘܕܼܵܐ܁|
    block |܃ܠܵܐ ܒܲܪܢܵܫܵܐ ܠܲܝܬܿ ܥܵܒܼܘܕܼܵܐ ܕܥܵܒܸ̇ܕܼ ܗܘ̤ ܠܹܗ|
    block |ܘܠܵܐ ܒܲܪ ܦܸܡܹܗ ܡܨܹܐ [܁܁܁]ܝܘܿܗܝ ܐܲܝܟ ܕܲܠܫܲܪܒܿܐ܁|
    block |܃ܠܲܝܬܿ ܠܲܟܼܝܵܢܵܐ ܕܐܝܼܬܼܵܘܗܝ ܡܸܡܬܼܘܿܡ ܕܢܸܗܦܘܿܟ ܢܸܗܘܸܐ|
    block |ܘܠܵܐ ܠܠܵܐ ܣܵܟܲܐ ܕܢܹܐܚܘܿܕܼ ܣܟܼܵܐ ܠܠܵܐ ܣܘܼܝܵܟܹܗ܁|
    block |܃ܠܝܼ ܠܵܐ ܢܸܗܘܸܐ ܕܐܹܡܲܪ ܕܐܝܼܬܼܝܵܐ ܗܘ̇ܝܵܐ ܩܲܒܸܿܠ|
    block |ܘܚܲܣܝ ܠܝܼ ܕܐܲܫܲܪ ܕܠܲܐ ܚܝܼܕ ܣܵܟܼܵܐ ܢܣܲܝܸܟ ܒܸܣܪܵܐ܁|
    block |܃ܠܵܐ ܡܩܲܒܸܿܠ ܐ̄ܢܵܐ ܡܸܕܼܡ ܕܲܥܣܸܩ ܠܡܸܬܼ ܩܲܒܵܠܘܼ|
    block |ܘܠܵܐ ܫܵܠܸ̇ܡ ܐ̄ܢܵܐ ܠܠܵܐ ܫܲܠܡܘܼܬܼܵܐ ܕܬܼܘܼܩܵܢ ܟܲܣܝܵܐ܁|
    block |܃ܠܵܐ ܡܗܲܝܡܸܢ ܐ̄ܢܵܐ ܕܲܕܠܵܐ ܫܘܼܪܵܝ ܗܘ̤ܵܐ ܫܘܼܪܵܝܵܐ|
    block |ܘܠܵܐ ܕܡܲܬܼܩܸܢ ܟܠ ܬܲܩܸܢ ܗܘ̤ ܠܹܗ ܒܸܣܪܵܢܵܐܝܼܬܼ܁|
    block |܃ܠܒܸܣܪܵܐ ܬܲܩܸܢ ܪܸܡܙܹܗ ܒܟܲܪܣܵܐ ܒܸܣܪܵܢܵܝܬܿܐ|
    block |ܕܲܢܚܲܕܼ ܬܼܒܹܗ ܒܸܣܪܵܐ ܕܲܒܼܠܝܼ ܒܡܵܝܘܿܬܼܘܼܬܼܵܐ܁|
    block |܃ܠܒܸܣܪܵܐ ܪܲܟܸܿܒܼ ܒܲܙܢܵܐ ܚܲܕܬܵܐ ܕܠܵܐ ܙܘܼܘܵܓܼܵܐ|
    block |ܘܲܡܠܵܝܗܝ ܪܘܼܚܵܐ ܕܢܵܘܠܸܕܼ ܐ̄ܢܵܫܵܐ ܪܘܼܚܵܢܵܐܝܼܬܼ܁|
    block |ܒܚܲܝܠܵܐ ܕܪܘܼܚܵܐ ܓܲܡܪܹܗ ܠܒܲܛܢܹܗ ܘܲܠܡܵܘܠܕܗ܁|
    block |ܘܩܲܕܲܝܼܫ ܥܲܒܼܕܗ ܗܲܝܟܲܠ ܩܘܼܕܼܫܵܐ ܠܨܒܼܝܵܢ ܚܘܼܒܹܗ܁|
    block |܃ܡ̣ܢ ܫܘܼܪܵܝܵܐ ܕܲܓܼܒܼܝܼܠܘܼܬܹܗ ܥܡܲܪ ܒܹܗ ܚܘܼܒܹܿܗ|
    block |ܘܠܵܐ ܦܪ݂ܲܫ ܡܸܢܹܗ ܘܠܵܘ ܬܘܼܒܼ ܦܵܪܸܫ ܐܘܵܡܸܬܼܪܲܚܲܩ܁|
    block |܃ܥܲܡܹܗ ܗܲܠܸܟ ܗܵܘ̇ ܨܒܼܝܵܢܵܐ ܕܨܵܪܹܗ ܒܟܲܪܣܵܐ|
    block |ܘܲܒܼܚܹܝܠ ܚܲܝܠܹܗ ܚܣܢ ܟܠ ܚܝܲܠܝܼ̈ܢ ܘܐܲܡܠܸܟ ܥܠ ܟܠ܁|
    block |܃ܚܲܕ ܐܵܡܲ݁ܪ ܐܵܢܵܐ ܠܹܗ ܘܲܠܚܲܝܠܵܐ ܕܲܣܥܲܪ ܒܹܗ ܟܠ|
    block |ܚܲܕܼ ܠܵܘ ܐܲܝܟ ܦܲܪ̈ܝܼܫܹܐ ܟܲܕܼ ܚܵܠܹ̇ܛ ܐ̄ܢܵܐ ܟܝܵܢܹ̈ܐ ܦܪ̈ܝܼܫܹܐ܁|
    block |܃ܚܲܕ ܩܵܪܹ̇ܐ ܐܢܵܐ ܠܨܒܼܝܵܢ ܟܲܣܝܵܐ ܘܦܲܓܼܪܵܐ ܓܲܠܝܵܐ|
    block |ܘܟܲܕܼ ܛܵܒܼ ܗܵܟܲܢ ܠܵܐ ܡܸܙܸ̇ܓܼ ܐ̄ܢܵܐ ܟܲܣܝܵܐ ܒܓܲܠܝܵܐ܁|
    block |܃ܠܵܐ ܛܵܥܝܵܐ ܠܝܼ ܕܐܝܼܬܼ ܦܘܼ̈ܪܫܵܢܵܐ ܒܹܝܬܼ ܚܲܕܼ ܠܲܐ ܚܪܹܝܢ|
    block |ܡܸܛܠ ܕܲܒܼܨܝܼܪ ܟܵܝܵܢܵܐ ܥܒܼܝܼܕܼܵܐ ܡ̣ܢ ܥܵܒܼܘܕܼܵܐ܁|
    block |܃ܠܵܐ ܡܕܼܵܘܸܕܼ ܐ̄ܢܵܐ ܛܲܟܼܣܵܐ ܬܲܩܢܵܐ ܕܲܟܼܝܵܢ ܟܲܣܝܵܐ|
    block |ܘܠܵܐ ܫܵܪܹ̇ܐ ܐ̄ܢܵܐ ܘܝܵܢ̈ܝܵܬܼܵܐ ܕܲܦܓܼܪܵܐ ܓܲܠܝܵܐ܁|
    block |܃ܟܲܣܝܵܐ ܟܣܝܵܐ ܗ̄ܘ̣ ܟܡܵܐ ܐܸܢ ܬܸܚܠܘܿܛ ܦܲܓܼܪ̈ܢܵܝܵܬܼܵܐ|
    block |ܘܲܦܓܼܪܵܐ ܦܲܓܼܪܵܐ ܗ̄ܘ̣ ܟܡܵܐ ܐܸܢ ܬܸܡܙܘܿܓܼ ܪ̈ܘܼܚܵܢܵܝܵܬܼܵܐ܁|
    block |ܠܵܐ ܡܸܬܡܲܙܓܼ ܟܝܵܢܵܐ ܟܣܝܵܐ ܒܦܲܓܼܪܵܐ ܐܸܠܵܐ ܒܚܘܼܒܵܐ܃|
  block
    block |ܘܠܵܐ ܡܸܬܼܚܲܠܲܛ ܓܲܠܝܵܐ ܒܟܸܣܝܵܐ ܐܸܠܵܐ ܒܲܫܡܵܐ܁|
    block |܃ܒܲܫܡܵܐ ܡܲܨܝܵܐ ܗ̄ܝ̣ ܕܢܸܩܪܹܐ ܐܸܢܘܿܢ ܚܲܕܼ ܒܐܝܼܬܼܘܼܬܼܵܐ|
    block |ܟܲܕܼ ܠܵܐ ܛܵܢܹ̇ܐ ܦܘܼܪ̈ܫܵܢܵܝܗܘܿܢ ܐܲܝܢܵܐ ܕܩܵܪܹ̇ܐ܁|
    block |܃ܒܗܵܕܹܐ ܬܸܢܘܲܝ ܩܪܹܝ̇ܬܼ ܐܸܠܵܐ ܬܪܹܝܢ ܚܲܕܼ ܚܘܼܒܵܐ|
    block |ܒܲܪ ܐܝܼܬܼܘܼܬܼܵܐ ܐܘܒܲܪ ܐ̄ܢܵܫܘܼܬܼܵܐ ܚܲܕܼ ܦܲܪܨܘܼܦܵܐ܁|
    block |܃ܒܪܵܐ ܕܐܲܠܵܗܵܐ ܨܒ̣ܵܐ ܨܒܼܝܵܢܹܗ ܒܒܲܪ ܢܵܫܘܼܬܼܵܐ|
    block |ܘܝܲܗ̣̄ܒܼ ܠܹܗ ܕܝܼܠܹܗ ܘܲܢܣܲܒ̣ ܕܝܼܠܹܗ ܠܵܘ ܒܲܟܼܝܵܢܵܐ܁|
    block |܃ܒܝܼܠܝܼܕܼܘܬܹܗ ܕܠܵܐ ܫܘܼܪ̈ܵܝܵܐ ܝܲܩܲܪ ܝܲܠܕܹܗ|
    block |ܘܒܲܫܘܼܠܛܵܢܹܗ ܕܠܵܐ ܫܘܼܠܵܡܵܐ ܪܲܡܪܸܡ ܕܲܪܓܹܗ܁|
    block |܃ܒܕܲܪܓܼܵܐ ܪܵܡܵܐ ܕܐܲܠܵܗܘܼܬܹܗ ܩ̣ܪܵܝܗܝ ܘܐܲܩܝܼܡܹܗ|
    block |ܕܢܸܗܘܸܐ ܡܡܲܠܹܐ ܕܘܼܟܲܬܼ ܟܲܣܝܵܐ ܠܲܥܒܼܵܕܼ ܐܝܼܕܼܵܘܗܝ|
    block |܃ܚܠܵܦ ܟܲܣܝܘܼܬܹܗ ܗܘ̤ܵܬܼ ܓܲܠܝܘܼܬܹܗ ܕܨܲܠܡܵܐ ܓܲܠܝܵܐ|
    block |ܕܲܒܼܓܲܠܝܘܼܬܹܗ ܢܲܟܼܪܸܙ ܚܲܝܠܵܐ ܕܲܟܣܹܐ ܒܹܗ ܟܠ܁|
    block |܃ܐܲܝܟ ܫܝܼܦܘܿܪܵܐ ܩܪ̣ܵܐ ܠܲܥܒܼܝܼ̈ܕܹܐ ܝܲܥܕܹܗܓܲܠܝܵܐ|
    block |ܥܲܠ ܗܵܘ̇ ܝܲܠܕܵܐ ܕܝܼܠܝܼܕܼ ܡܸܡܬܘܿܡ ܕܠܵܐ ܫܘܼܪܵܝܵܐ܁|
    block |܃ܕܝܼܠܹܗ ܐܝܼܬܼܵܘܗܝ ܒܲܛܢܵܐ ܘܝܲܥܕܵܐ ܦܲܓܼܪܵܢܵܝܵܐ|
    block |ܟܲܕܼ ܠܵܐ ܡܫܵܘܬܸܿܦ ܡܸܠܬܹܗ ܕܐܲܒܼܵܐ ܒܲܦܓܼܪ̈ܵܢܝܵܬܹܗ܁|
    block |܃ܕܝܼܠܹܗ ܒܲܛܢܵܐ ܘܕܲܝܠܹܗ ܝܲܠܕܵܐ ܘܕܼܝܼܠܹܗ ܕܙܘܿܪܬܵܐ|
    block |ܘܗܘ̤ܝܘܼ ܕܩܲܪܸܒܼ ܕܒܚܵܐ ܠܟܲܣܝܵܐ ܚܠܵܦ ܬܘܼܩܵܢܹܗ܁|
    block |܃ܗܘ̤ ܝܸܢܸܩ ܚܲܠܒܼܵܐ ܘܠܹܗ ܛܥܲܢ ܒܘܼܪ̈ܟܹܿܐ ܘܢܲܫܸܩ ܦܘܿܡ݂ܵܐ|
    block |ܘܗܘ̤ܝܘܼ ܕܫܲܦܸܦ ܥܲܡ ܝܲܠܘܕܹ̈ܐ ܒܲܝܢܵܬܼ ܫܘܼܩܹ̈ܐ܁|
    block |܃ܘܗܘ̤ ܐܸܬܼܪܲܒܲܝ ܒܝܲܕ ܡܘܼܫܚ̈ܵܬܼܵܐ ܕܩܲܠܝܼܠ ܩܲܠܝܼܠ|
    block |ܘܗܘ̤ ܬܘܼܒܼ ܩܲܒܸܿܠ ܚܹܝܠ ܚܸܟܼܡ̈ܵܬܼܵܐ ܒܚܲܝܠܵܐ ܕܪܘܼܚܵܐ܁|
    block |܃ܗܘ̤ ܓܡܲܪ ܙܸܕܼܩܵܐ ܕܢܵܘܟܘܿܣ ܪܘܼܚܵܐ ܫܢ̈ܝܵܐ ܬܠܵܬܼܝܼܢ|
    block |ܘܗܘ̤ ܦܪܲܥ̣ ܚܵܘܒܵܐ ܠܲܐܠܵܗ ܟܠܵܐ ܘܪܲܥܝܼ ܠܟܼܠܵܐ܁|
    block |܃ܗܘ̤ܝܘܼܕܲ ܥ̣ܡܲܕܼ ܐܲܝܟ ܚܲܣܝܼܪܵܐ ܡ̣ܢ ܝܘܿܚܲܢܵܢ|
    block |ܘܲܠܗܲܕܵܡܵܘ̈ܗܝ ܩܒܲܪܟܵܪܘܿܙܵܐ ܒܩܲܒܼܪܵܐ ܕܡܲܝܵ̈ܐ܁|
    block |܃ܗܘ̤ܝܘܼ ܕܩܲܒܸܿܠ ܚܲܝܠܵܐ ܕܪܘܼܚܵܐ ܒܐܵܬ̤ܵܐ ܕܝܵܘܢܵܐ|
    block |ܘܥܵܠܘܗܝ ܐܲܣܗܸܕ ܩܵܠܹܗ ܕܐܲܒܼܵܐ ܕܫܲܪܝܼܪ ܚܘܼܒܹܗ܁|
    block |܃ܗܘ̤ ܨܵܡ̣ ܘܲܫܦܸܢ ܠܦܘܼܬܼ ܕܲܟܼܝܵܢܵܐ ܬܵܒܲܥ̇ ܗ̄ܘ̣ܵܐ ܠܹܗ|
    block |ܗܘ̤ܝܬܼ ܕܐܸܚܲܕܼ ܕܲܟܪܐ ܒܚܘܼܪܒܿܐ ܚܲܣܝܼܢܵܐ܁|
    block |܃ܕܝܼܠܹܗ ܟܲܦܢܵܐ ܘܕܼܝܼܠܹܗ ܨܲܗܵܝܵܐ ܘܕܼܝܼܠܹܗ ܫܸܢܵܬܼܵܐ|
    block |ܘܗܘ̤ ܠܐܝ̤ ܘܝܼܬܸܒܼ ܘܲܫܐܸܠ ܡ̈ܝܵܐ ܕܲܢܦܝܼܓܼ ܨܲܗܝܹܗ܁|
    block |܃ܕܝܼܠܹܗ ܦܲܓܼܪܵܐ ܡܸܬܼܚܲܙܝܵܢܵܐ ܡܩܲܒܸܿܠ ܚܲܫܹ̈ܐ|
    block |ܘܕܲ ܝܼܠܹܗ ܢܲܦ̣ܫܵܐ ܛܥܝܼܢܲܬܼ ܝܘܼܩܪܵܐ ܕܦܪܵܘܿܫܘܼܬܼܵܐ܁|
    block |ܕܝܼܠܹܗ ܩܸܢܛܵܐ ܘܕܼܝܼܠܹܗ ܕܘܥܬܿܐ ܘܕܼܝܼܠܹܗ ܨܠܘܿܬܼܵܐ܁|
    block |ܘܗܘ̤ ܐܸܬܼܚܲܝܲܠ ܡ̣ܢ ܪܘܼܚܵܢܵܐ ܕܠܵܐܢܸܬܼ ܪܲܦܹܐ܁|
    block |܃ܗܘ̤ ܒܥܸܠܝܼܬܼܵܐ ܘܗܘ̤ ܒܹܝܬܼ ܕܝܼܢܵܐ ܘܗܘ̤ ܒܓܼܵܓܼܘܿܠܬܿܐ|
    block |ܘܗܘ̤ ܝܘܼܕܩܲܒܸܿܠ ܪܘܼܩܵܐ ܛܲܡܲܐܐ ܡ̣ܢ ܦܘܼܡ ܛܲܡ̈ܐܹܐ܁|
    block |܃ܕܝܼܠܹܗ ܨܠܝܼܒܼܵܐ ܘܕܼܝܼܠܹܗ ܨܨ̈ܐ ܘܕܼܝܼܠܹܗ ܪܘܡܚܵܐ|
    block |܃ܘܗܘ̤ܝܘܼ ܕܐܲܪܟܸܿܢ ܪܹܫܹܗ ܒܩܲܝܣܵܐ ܘܐܲܫܠܸܡ ܪܘܼܚܹܗ|
    block |܃ܦܲܓܼܪܵܐ ܗ̄ܘ̣ ܕܲܝܼܠܹܗ ܕܲܗܘ̤ܵܐ ܒܩܲܒܼܪܵܐ ܬܠܵܬܼܵܐ ܝܵܘܡܵܝܼ̈ܢ|
    block |ܘܢܲܦ̣ܫܵܐ ܗܝ̣ ܕܝܼܠܹܗ ܕܫܲܢܝܲܬ̤ ܠܲܥܸܕܢ ܘܲܦܢܵܬ̤ ܨܐܕܼܵܘܗܝ܁|
    block |܃ܘܗܘ̤ܝܘܼ ܕܐܲܓܸܿܣ ܒܹܝܬܼ ܥܲܢܝܼ̈ܕܹܐ ܕܠܵܐ ܢܸܟܼܝܵܢܵܐ|
    block |ܘܗܘ̤ ܐܸܬܼܢܲܚܡ ܒܚܝܹܠ ܒܵܪܘܿܝܵܐ ܕܼܵܟܣܹܐ ܗ̄ܘ̣ ܒܹܗ܁|
    block |܃ܒܹܗ ܗܘ̤ ܟܣܹܗ ܗ̄ܘ̣ܵܐ ܚܲܝܠܹܗ ܪܲܒܵܐ ܕܡܸܠܬܹܗ ܕܐܲܒܼܵܐ|
    block |ܘܲܒܼܚܹܝܠ ܚܲܝܠܹܗ ܡܸܬܼܚܲܝܲܠ ܗ̄ܘ̣ܵܐ ܠܡܸܚܣܲܢ ܚܲܫܘ̈ܗܝ܁|
    block |܃ܒܹܗ ܥܵܘܲܡܲ݁ܪ ܗ̄ܘ̣ܵܐ ܒܪܵܐ ܕܐܲܠܵܗܵܐ ܨܒܼܝܵܢܵܐܝܼܬܼ|
    block |ܘܟܲܕܼ ܒܹܗ ܟܣܹܐ ܗ̄ܘ̣ܵܐ ܠܵܐܡܫܵܘܬܸܦ ܗ̄ܘ̣ܵܐ ܒܲܡܚܝܼ̈ܠܬܹܗ܁|
    block |܃ܒܹܗ ܡܲܥܝܵܬܝܼܬܼ ܡ̣ܢ ܟܲܕܼ ܣܲܒܿܪܵܗ̇ ܥܝܼܪܵܐ ܠܐܸܡܹܗ|
    block |ܒܹܗ ܒܨܒܼܝܵܢܵܐ ܕܠܵܐ ܡܸܬܼܢܲܫܲܩ ܕܐܲܝܟܲܢ ܘܕܡܵܐ܁|
    block |܃ܒܹܗܩܕܼܵܡ ܚܲܫܹ̈ܐ ܘܒܼܵܬܲܪ ܚܲܫܹ̈ܐ ܕܠܵܐ ܫܘܼܢܵܝܵܐ|
    block |ܒܹܗ ܥܲܠ ܐܲܪܥܵܐ ܘܒܹܗ ܒܲܫܡܲܝܵܐ ܕܠܵܐ ܫܘܼܠܵܡܵܐ܁|
    block |ܠܵܐ ܐܵܡܲ݁ܪ ܐ̄ܢܵܐ ܕܫ̣ܵܢܝ ܡܸܢܹܗ ܚܹܝܠ ܐܝܼܬܼܘܼܬܼܵܐ܃|
  block
    block |ܠܵܐ ܒܲܦܓܼܪ ܘܠܵܐ ܟܲܕܼ ܫܲܠܚܵܗ̇ ܠܡܵܘܝܬܼܘܼܬܼܵܐ܁|
    block |܃ܚܲܕܼ ܥܲܡ ܐܝܼܬܼܝܵܐ ܡܵܢܹ̇ܐ ܐ̄ܢܵܐ ܠܹܗ ܡܸܛܠ ܕܲܪ̈ܓܹܿܗ|
    block |ܘܚܲܕܼ ܩܵܪܹܵܐ ܐ̄ܢܵܐ ܒܪܵܐ ܕܐܲܠܵܗܵܐ ܘܠܲܡܢܬܼܵܐ܁|
    block |܃ܠܵܐ ܐܵܡܲ݁ܪ ܐ̄ܢܵܐ ܬܪܹܝܟ ܕܐܵܡܲ݁ܪ ܗܲܕܵܝܘܿܛܵܐ|
    block |ܚܲܕ ܐܡ̇ܪ ܐ̄ܢܵܐ ܟܡܵܐ ܐܸܢ ܛܵܠܸܡ ܟܲܕܼܵܒܼܵܬܝܼܬܼ܁|
    block |܃ܠܐ ܛܵܠܘܡܵܐ ܠܵܐ ܬܵܛܠܘܡܲܝܢܝ ܐܲܝܟ ܕܲܡܥܵܕܼ ܐܲܢ̄ܬ|
    block |ܠܵܐ ܫܡܝܼܥ ܠܵܟ ܡܸܢܝ ܕܲܒܼܪܵܐ ܙܐܝܼܬܼ [ܘܒܼܪܵܐ] ܠܐܲܠܗܵܐ܁|
    block |܃ܟ̄ܠܵܐ ܡܲܪܵܚܵܐ ܠܵܐ ܬܸܥܕܘܼܠܲܝܢܝ ܡܲܪܵܚܵܐܝܼܬܼ|
    block |ܠܵܐ ܚܙܹܐ ܐܢܵܐ ܠܵܟ ܒܲܕ ܪܕܢܐ ܠܒܪ ܡ̣ܢ ܐܘܼܪܚܵܐ܁|
    block |܃ܠܐ ܚܸܪܝܵܝܵܐ ܠܵܐ ܬܸܬܼܥܣܩ ܠܘܼܩܒܠ ܡܸܠܲܝ̈|
    block |ܠܵܐ ܪܓܼܝܼܫ ܐܲܢ̄ܬܿ ܒܝܼ ܘܲܣܛܝܼܬܼ ܡ̣ܢ ܡܬܘܿܡ ܡ̣ܢ ܘܠܝܼܬܼܵܐ܁|
    block |܃ܠܵܐ ܙܹܐܦܵܢܵܐ ܠܵܐ ܬܸܩܛܲܪܓܼܝܼܢܝ ܩܕܡ ܙܹܐܦܵܢܹ̈ܐ|
    block |ܠܵܐ ܒܩܐ ܐ̄ܢܵܐ ܠܵܟ ܕܕܼܵܡ ܬܸܬܼܩܲܒܲܠ ܣܵܗܕܘܼܬܼ ܡܸܠܲܝ̈ܟ܁|
    block |܃ܡܵܐ ܠܵܟ ܨܐܕܲܝ ܥܘܼܝܼܪ ܒܲܚܣܵܡܵܐ ܕܠܵܐ ܒܘܼܝܵܢܵܐ|
    block |ܕܲܢܨܝܼܬܿ ܡܲܓܲܢ ܥܲܡ ܦܸܬܼܓܼܵܡܝ̈ ܐܲܝܟ ܕܲܒܼܟܹܐܢܘܼ܁|
    block |܃ܡܵܐ ܠܝܼ ܥܲܡܵܟ ܓܲܒܼܪܵܐ ܟܬܿܝܼܫܵܐ ܡܠܹܐ ܚܸܪ̈ܝܵܢܹܐ|
    block |ܕܲܡܓܲܪܸܓܼ ܐ̄ܢܵܐ ܥ̈ܠܠܹܐ ܒܪܘܼܓܼܙܵܐ ܕܬܸܬܼܟܲܬܲܫ ܥܲܡܝܼ܁|
    block |܃ܒܓܲܢܲܝ̈ܟ ܟܲܣܝܵܐ ܕܲܥܡ݂ܲܪܚܘܼܒܹܿܗ ܒܲܦܓܼܪܲܢ ܓܲܠܝܵܐ|
    block |ܕܐܝܼ ܒܡܲܪ̈ܵܚܹܐ ܕܲܡܨܲܚܝܼܢ ܠܵܟ ܒܚܵܫܘܿܫܘܼܬܼܵܐ܁|
    block |܃ܒܓܲܢ ܐܝܼܬܼܘܼܬܼܵܟ ܐܝܼܬܝܵܐ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ|
    block |ܫܲܬܸܩ ܩܠܹܐ ܕܲܡܬܲܚܡܝܼܢ ܠܵܟ ܒܟܲܪܣܵܐ ܕܒܸܣܪܵܐ܁|
    block |܃ܡܸܛܠܬܼܵܟ ܩܵܥܹ̇ܝܢ ܥܲܡ̇ܢ ܒܢܲܝ̈ ܚܸܪ̈ܝܵܢܹܐ|
    block |ܕܲܩܪܹܝܢܲܢ ܠܵܟ ܒܲܫܡܵܐ ܚܲܝܵܐ ܕܲܦܐܹܐ ܠܲܫܡܵܟ܁|
    block |܃ܥܲܠ ܚܲܝܘܼܬܼܵܟ ܟܬܼܝܼܫܝܼܢ ܟܠܫܵܥ ܕܲܢܡܝܼܬܼܘܿܢܵܗ̇|
    block |ܘܲܕܼܠܵܐ ܡܲܨܝܵܐ ܗܵܐ ܡܡܝܼܬܝܼܢ ܠܵܟ ܟܲܕܵܒܼܵܐܝܼܬܼ܁|
    block |܃ܠܡܵܘܬܿܐ ܟܼܝܼܠܵܟ ܪܓܼܝܼܓܼܝܼܢ ܣܲܓܲܝ ܡܝܼܬܹ̈ܐ ܕܥܵܘܠܵܐ|
    block |ܘܠܵܐ ܡܸܬܼܒܿܝܼܢܝܼܢ ܕܪܵܡ ܗ̄ܘ̣ ܟܝܵܢܵܟ ܡ̣ܢ ܢܸܟܼܝܵܢܹ̈ܐ܁|
    block |܃ܡ̇ܢ ܪܵܚܝܹ̇ܢ ܐܢ̄ܬܿܘܿܢ ܡܲܠܝܲܝ̈ ܪܘܼܓܼܙܵܐ ܠܡܸܩܛܲܠ ܚܲܝܹ̈ܐ|
    block |ܕܗܵܐ ܠܲܝܬܿ ܦܘܼܪܣܵܐ ܕܢܵܘܦܘܿܢ ܚܲܝܹ̈ܐ ܡ̣ܢ ܚܲܝܲܝ̈ܗܘܿܢ܁|
    block |܃ܡ̇ܢ ܠܵܐܹ̇ܝܬܿܘܿܢ ܠܡܸܚܒܲܫ ܪܘܼܚܵܐ ܒܓܼܵܘ ܗܲܕܼܵܡܹ̈ܐ|
    block |ܕܗܵܐ ܠܵܐ ܣܵܦ̇ܩܝܼܢ ܫܡܲܝܵܐ ܘܐܲܪܥܵܐ ܕܲܢܣܲܝܼܕܘܼܢܵܝܗܝ܁|
    block |܃ܠܡܢ ܣܢܝܼܢ ܐ̄ܢܬܘܿܢ ܠܐܲܝܢܵܐ ܕܐܡܪ ܕܐܝܼܬܼܝܵܐ ܠܵܐ ܡܝܼܬ|
    block |ܕܗܵܐ ܐܸܢ ܐܡܪ ܘܐܸܢ ܠܵܐ ܐܡܪ ܗܘ̤ ܠܵܐ ܡܵܐܝܬܼ܁|
    block |܃ܡ̇ܢ ܣ̇ܩܪܝܼܢ ܐܢܬܘܿܢ ܠܐܲܝܢܵܐ ܕܡܪܝܼܡ ܫܝܼܛܵܐ ܦܓܪܢ|
    block |ܕܗܵܐ ܐܸܢ ܡܵܘܪܸܒܼ ܘܐܸܢ ܠܵܐ ܡܵܘܪܸܒܼ ܒܫܘܼܒܼܚܵܐ ܡܲܡܠܸܟ܁|
    block |ܡ̇ܢ ܝ̇ܬܪܝܼܢ ܐܢܬܘܿܢ ܕܲܡܡܬܝܼܢ ܐܢܬܘܿܢ ܠܠܵܐ܁|
    block |ܡܵܝܘܿܬܼܵܐ ܘܡ̇ܢ ܚܣܪܝܼܢ ܐܢܬܘܿܢ ܕܡܡܠܟ ܦܓܼܪܲܢ ܥܡ ܐܝܼܬܘܼܬܼܵܐ܁|
    block |܃ܠܡܢ ܠܵܐ ܓܠܝܵܐ ܕܐܝܼܬܝܼܵܐ ܪܵܡ ܗܘ̤ ܡ̣ܢ ܢܸܟܼܝܵܢܹ̈ܐ|
    block |܃ܘܡ̣ܢ ܠܵܐ ܝܵܕܥ ܕܕܡܝܘܬܐ ܗܘ̣ ܚܲܫܵܐ ܘܡܘܬܐ|
    block |܃ܘܲܟܼܒܲܪ ܐܸܠܘ ܩܢܝܢ ܗܘ̣ܘ ܚܲܪ̈ܫܹܐ ܦܘܼܡܹ̈ܐ ܡܠܝܼ̈ܠܹܐ|
    block |܃ܗܵܘܹܝ̇ܢ ܗ̄ܘ̣ܵܘ ܠܲܢ ܚܲܒܼܪܹ̈ܐ ܒܗܵܕܹܐ ܕܐܝܼܬܼܝܵܐ ܠܵܐܡܝܼܬܼ|
    block |܃ܟܒܲܪ ܐܸܠܘܼ ܐܝܼܬܼ ܦܪܵܘܿܫܘܼܬܼܵܐ ܒܠܵܐ ܦܵܪ̈ܘܿܫܹܐ|
    block |ܒܵܣ̇ܪܝܼܢ ܗ̄ܘ̣ܵܘ ܠܹܗ ܠܲܐܝܢܵܐ ܕܡܲܚܸܫ ܠܲܟܼܝܵܢ ܟܲܣܝܵܐ܁|
    block |܃ܬ̇ܘ ܫܲܬܿܝܼܒܹ̈ܐ ܕܘܼܢܘ ܟܹܐܢܵܐܝܼܬܼ ܥܲܡ ܡܲܠܵܠܹܐ|
    block |ܕܲܡܚܲܦܝܼܢ ܠܹܗ ܠܲܩܘܼܫܬܐ ܓܲܠܝܵܐ ܒܣܪܵܘܿܒܼܘܼܬܼܵܐ܁|
    block |܃ܒܗܲܬܼܘ ܘܐܸܬܼܟܚܕܼܘ ܐܵܦܢ ܩܠܝܼܠ ܩܵܢܝܲܝ̈ ܡܸܠܬܐ|
    block |ܦܘܼܫܘ ܡ̣ܢ ܗܸܪܓܵܐ ܕܚܵܫܘܿܫܘܼܬܼܵܐ ܕܠܵܐ ܚܵܫܘܿܫܵܐ܁|
    block |܃ܫܠ̣ܵܘ ܠܵܐ ܬܸܩܥܘܿܢ ܡܲܪܵܚܵܐܝܼܬܼ ܥܲܡ ܐܝܼܬܼܘܼܬܼܵܐ|
    block |ܕܕܲܠܡܵܐ ܬܸܗܘܘܿܢ ܚܲܒܼܪܹ̈ܐ ܒܕܝܼܢܵܐ ܠܐܵܟܸ̇ܠ ܩܲܪܨܵܐ܁|
    block |ܠܐܵܟܸ̇ܠ ܩܲܪܨܵܐ ܕܵܡܹ̇ܐ ܛܢܵܢܵܐ ܕܪܸ̈ܥܝܵܢܲܝܟܿܘܿܢ܃|
  block
    block |ܕܒܼܐܸܣܟܹܿܝܡ ܚܘܼܒܵܐ ܡܲܨܲܚܹܐ ܐܵܦ ܗܘ̤ ܠܲܫܡܵܐ ܣܓܼܝܼܕܼܵܐ܁|
    block |܃ܠܡ̇ܢ ܗܵܘܹ̇ܝܢ ܐܢ̄ܬܿܘܿܢ ܚܲܒܼܪܹ̈ܐ ܠܒܼܝܼ̈ܫܹܐ ܓܠܝܼܙܲܝ̈ ܗ̇ܘܢܵܐ|
    block |ܘܡܸܬܼܢܲܟܼܪܝܼܢ ܐܢ̄ܬܿܘܿܢ ܡ̣ܢ ܛܵܒܼ̈ܬܼܵܐ ܕܠܵܐ ܫܘܼܠܵܡܵܐ܁|
    block |܃ܥܪܘܿܩ ܚܲܠܵܫܹ̈ܐ ܡ̣ܢ ܥܸܢܝܵܢܹܗ ܕܩܵܛܸ̇ܠ ܐ̄ܢܵܫܵܐ|
    block |ܘܬܼܵܘ ܐܸܬܼܓܵܘܲܣܘ ܒܚܲܝܹ̈ܐ ܕܲܟܼܣܹܝܢ ܒܗܲܝܡܵܢܘܼܬܼܵܐ܁|
    block |܃ܢܗܲܝܡܸܢ ܕܐܝܼܬܼܝܵܐ ܠܒܸܫ ܨܒܼܝܵܢܹܗ ܦܲܓܼܪܵܐ ܕܡܸܢܲܢ|
    block |ܘܓܲܡܪܹܗ ܒܚܲܫܹ̈ܐ ܘܐܲܓܼܙܲܪ ܒܐܝܼܕܹܗ ܚܲܝܹ̈ܐ ܠܟܠ̣ܵܗ̇܁|
    block |܃ܠܥܸܠܲܬܼ ܚܲܝܹ̈ܐ ܢܲܣܒܹܿܗ ܡܸܢܲܢ ܐܲܝܟ ܪܹܫܝܼܬܼܵܐ|
    block |ܘܲܩܪ̣ܵܝܗܝ ܒܲܫܡܹܗ ܕܢܸܬܸܿܠ ܒܲܫܡܹܗ ܚܲܝܹ̈ܐ ܠܟܠܐ܁|
    block |܃ܒܐܢܫܐ ܕܡܸܢܢ ܝܵܗ̣̄ܒܼ ܠܢ ܚܲܝܹ̈ܐ ܨܒܼܝܢ ܟܣܝܵܐ|
    block |ܘܗܘ̣ܝܘ̣ ܐ̄ܢܵܫܐ ܕܡܝܼܬܼ ܘܐܸܬܼܢܲܚܲܡ ܘܲܚܝܵܐ ܘܐܲܚܝܼ܁|
    block |܃ܗܘ̣ܝܘ̣ ܕܫ̣ܪܐ ܦܟܼܪܹ̈ܐ ܕܲܫܝܘܠ ܡ̣ܢ ܥܲܢܝܼ̈ܕܹܐ|
    block |ܘܢܦ̣ܩ ܐܲܟܼܪܸܙ ܣܒܲܪܬܵܐ ܚܕܲܬܵܐ ܕܚܝܲܬ ܡܝܼ̈ܬܹܐ܁|
    block |܃ܗܘ̤ ܡܝܼܬ ܘܲܚܝܵܐ ܒܚܹܝܠ ܚܲܝܘܼܬܼܵܐ ܕܫܪܝܵܐ ܗܘܬ ܒܹܗ|
    block |ܘܟܲܕܼ ܗܘ̤ ܒܡܵܘܬܵܐ ܚܲܝܘܼܬܼ ܚܲܝܵܘ̈ܗܝ ܠܥܸܠ ܡ̣ܢ ܡܵܘܬܵܐ܁|
    block |܃ܠܵܐ ܫܒܼܩܵܐ ܗ̄ܘ̣ܵܐ ܗܵܘ̇ ܨܒܼܝܵܢܵܐ ܕܲܠܘܹܐ ܗ̄ܘ̣ܵܐ ܠܹܗ|
    block |ܘܠܵܐ ܐܗܡܝܼ ܗ̄ܘ̣ܵܐ ܡ̣ܢ ܥܘܼܕܼܪܵܢܹܗ ܒܥܕܲܢ ܚܲܫܵܐ܁|
    block |܃ܥܲܡܹܗ ܒܕܼܝܼܢܵܐ ܘܥܲܡܹܗ ܒܩܲܝܣܵܐ ܘܥܲܡܹܗ ܒܩܲܒܼܪܵܐ|
    block |ܘܟܲܕܼ ܛܵܒܼ ܥܲܡܹܗ ܒܲܡܚܝܼ̈ܠܵܬܹܗ ܠܵܐ ܐܸܫܬܵܘܬܲܦ܁|
    block |܃ܟܝܵܢ ܡܵܝܘܿܬܹ̈ܐ ܒܕܼܝܼܠܹܗ ܩܲܒܸܿܠ ܟܝܵܢܵܝ̈ܬܹܗ|
    block |ܘܲܟܼܝܵܢ ܟܲܣܝܵܐ ܒܕܼܝܼܠܹܗ ܩܵܘܝܼ ܕܠܵܐ ܫܘܼܚܠܵܦܵܐ܁|
    block |܃ܠܵܐ ܐܸܫܬܲ ܚܠܲܦ ܘܬܼܘܼܒܼ ܐܵܡܲ݁ܪ ܐ̄ܢܵܐ ܕܠܵܐ ܐܸܫܬܲܚܠܲܦ|
    block |ܘܐܸܢ ܐ̄ܢܵܫ ܚܡܝܼܬܼ ܬܘܼܒܼ ܢܸܬܼܚܲܡܲܬܼ ܕܠܵܐ ܐܸܫܬܲ ܚܠܲܦ܁|
    block |܃ܗܵܘ̇ ܕܐܸܫܬܲ ܚܠܲܦ ܟܝܵܢ ܐܲܢܵܫܘܼܬܼܵܐ ܗ̄ܘ̣ ܩܲܢܝܼܬܼ ܚܲܫܹ̈ܐ|
    block |ܕܲܫ̣ܠܚ ܚܲܫܹ̈ܐ ܘܲܠܒܸܿܫ ܫܘܼܒܚܵܐ ܕܠܵܐ ܡܵܝܘܿܬܹ̈ܐ܁|
    block |܃ܡܵܝܘܿܬܼܵܐ ܗ̄ܘ̣ܵܐ ܕܚܲܫ̣ ܒܲܙܩܝܦܵܐ ܣܛܲܪ ܡ̣ܢ ܡܸܠܬܼܵܐ|
    block |ܘܲܒ̣ܚܹܝܠ ܡܸܠܬܐ ܚܣܢܗ ܠܡܵܘܬܵܐ ܘܦܲܠܓ ܚܲܝܹ̈ܐ܁|
    block |܃ܡܵܝܘܼܬܵܐ ܗܘ̣ܐ ܘܬܘܼܒܼ ܐܡܪ ܐ̄ܢܐ ܕܡܵܝܘܼܬܵܐ ܗܘ̣ܵܐ|
    block |ܘܟܲܕ ܛܵܒ ܗܵܟܲܢ ܚܲܕ ܩܵܪܹܐ ܐ̄ܢܵܐ ܠܹܗ ܘܲܠܡܸܬܐ܁|
    block |܃ܗܘ̤ ܒܲܕܼܝܵܢܹܗ ܣܒ̣ܠ ܡܵܟܵܬܵܐ ܕܲܡܟ̣ܵܢܲܢ ܒܹܗ|
    block |ܘܲܒܢܹܣܝܵܢܹܗ ܝܼܠܸܦ ܕܢܲܥܕ ܪܠܲܕܼܡܹܬ ܢܣܝܼܢ܁|
    block |܃ܒܝܲܕ ܙܵܟܘܼܬܹܗ ܝܗܒ̣ ܘܼܵܟܼܘܼܬܵܐ ܠܝܢܝܵܒܘܼܬܲܢ|
    block |ܘܲܒ̣ܚܘܼܡܣܵܢܹܗ ܓܼܕܠ ܠܲܟܼܝܵܢܲܢ ܟܠܝܼܠ ܬܫܒܘܼܚܬܐ܁|
    block |܃ܒܫܘܼܒܚܵܐ ܪܲܒܿܐ ܟܲܠܠܹܗ ܚܲܝܠܵܐ ܕܥܵܡܲܪ ܗܘ̣ܵܐ ܒܹܗ|
    block |ܘܙܲܡܸܢ ܙܲܩܪ̣ܵܐ ܥܝܼܪܹ̈ܐ ܘܐ̄ܢܵܫܹ̈ܐ ܕܲܢܫܲܒܚܘܼܫܵܝܗܝ܁|
    block |܃ܠܥܝܼܪܹ̈ܐ ܘܐ̄ܢܵܫܹ̈ܐ ܚܵܘܝܼ ܫܘܼܒܚܹܗ ܘܪܲܒܘܼܬܼ ܕܲܪܓܹܗ|
    block |ܘܟܲܢܸܫ ܐܸܢܘܿܢ ܕܢܸܬܼܒܲܩܘܿܢ ܒܹܗ ܒܝܘܿܡ ܣܘܼܠܵܩܹܗ܁|
    block |܃ܐܲܪܒܥܝܼܢ ܝܵܘܡܝܼ̈ܢ ܒܐܲܪܥܵܐ ܫܲܒܼܩܹܗ ܡ̣ܢ ܕܐܸܬܼܢܲܚܲܡ|
    block |ܕܲܢܫܲܪܲܪ̈ ܒܵܗ̇ ܒܲܦܓܼܪܢܘܼܬܹܗ ܦܠܝܼܓܘܼܬܼ ܓܸܢܣܹܗ܁|
    block |܃ܠܫܘܼܪܵܪ ܓܸܢܣܹܗ ܚܵܘܝܼ ܒܲܦܓܼܪܹܗ ܨܨܹ̈ܐ ܘܪܘܼܡܚܵܐ|
    block |ܘܐܸܟܲܠ̣ ܘܐܸܫܬܿܝܼ ܒܵܬܲܪ ܕܲܗܘ̤ܵܐ ܠܵܐ ܡܵܝܘܿܬܼܵܐ܁|
    block |܃ܒܟܼܠܗܝܢ ܓܲܡܪܹܗ ܚܲܝܠܐ ܟܲܣܵܝܵܐ ܕܡܲܓܸܿܢ ܗ̣ܘܵܐ ܒܹܗ|
    block |ܘܡ̣ܢ ܕܐܸܫܬܲܡܠܝܼ ܐܲܣܩܹܗ ܠܪܵܘܡܵܐ ܠܥܸܠ ܡ̣ܢ ܟܠܵܐ܁|
    block |܃ܫܒ̣ܚܼܝ ܗܘ̣ܵܐ ܣܲܓܝܼ ܝܘܿܡ ܡܲܣܲܩܬܼܗ ܡ̣ܢ ܟܠ ܝܵܘܡ̈ܝܼܢ|
    block |ܘܲܗܕܝܼܪ̈ܐ ܗܘܵܬ̤ ܐܘܼܪܚܵܐ ܕܲܕܪܲܫ ܠܐܲܦܲܝ̈ ܪܘܵܡܸܵܐ܁|
    block |܃ܟܸܢܫܝܼ̈ܢ ܟܸܢܫܝܼ̈ܢ ܩܵܡܘ ܪ̈ܘܼܚܵܢܹܐ ܕܢܸܬܒܲܩܘܿܢ ܒܹܗ|
    block |ܕܐܲܝܟܲܢ ܦܵܪܲܚ ܦܲܓܼܪܵܐ ܒܐܵܐܲܪ ܕܠܵܐ ܒܲܥܝܵܕܵܐ܁|
    block |܃ܚܕܲܬܵܐ ܚܙ̣ܘ ܒܹܗ ܥܝܼܪܹ̈ܐ ܘܐܢܫ̈ܐ ܒܪܹܫ ܐ̄ܢܵܫܘܼܬܼܵܐ|
    block |ܕܦܬ̣ܚ ܬܪ̈ܥܹܐ ܕܐܲܚܝܼܕܝܼܢ ܗܘ̣ܘ ܒܐܲܦܝ̈ ܐܢܫ̈ܐ܁|
  block
    block |܃ܚܝܵܪܵܐ ܕܟܼܠܵܗ̇ ܒܹܗ ܡܲܩܸܬܼ ܗܘ̣ܵܐ ܪܘܼܚܵܢܵܐܝܼܬܼ|
    block |ܥܕܡܵܐ ܕܡܛܐ ܠܐܲܝܟܵܐ ܕܠܵܐ ܐܝܼܬܼ ܦܘܼܪܣܵܐ ܠܡܸܚܡܙܵܐ܁|
    block |܃ܪܸܡܙܵܐ ܟܣܝܵܐ ܐܲܥܒܲܪ ܩܘܼܕܡܘܗܝ ܘܐܸܠܵܐ ܕܪܵܘܡܵܐ|
    block |ܘܥܠ ܘܐܸܬܼܒܲܩܝܼ ܒܗ̇ܘ ܬܘܼܩܵܢܵܐ ܕܠܵܐ ܡܸܬܼܚܲܒܲܠ܁|
    block |܃ܠܡܲܫܟܿܢܵܐ ܪܲܒܵܐ ܘܲܡܫܲܠܡܵܢܵܐ ܥܲܠ ܕܲܢܫܡܸܫ|
    block |ܘܠܵܐ ܬܘܼܒܼ ܡܲܫܠܸܡ ܕܲܪܓܹܗ ܠܐܚܪܝܼܢ ܒܬܪ ܙܲܒܼܢܵܐ܁|
    block |܃ܥܡ ܐܝܼܬܘܼܬܵܐ ܠܒܸܟ ܫܘܼܠܛܵܢܵܐ ܕܠܵܐ ܫܘܼܠܵܡܵܐ|
    block |ܘܠܕܪܕܪܝܢ ܡܲܡܠܸܟ ܫܲܒܸܛܹܗ ܥܠ ܟܠ ܘܒܟܼܠ܁|
    block |܃ܡ̇ܢ ܠܵܐ ܢܸܬܼܗܲܪ ܒܪܒܘܬ ܕܲܪܓܼܵܐ ܐܲܠܵܗܵܝܵܐ|
    block |ܕܥܒܕܢ ܥܡܹܗ ܝܪ̈ܬܹܐ ܒܫܘܒܼܚܹܗ ܘܲܒܼܫܘܼܠܛܵܢܹܗ܁|
    block |܃ܡ̇ܢ ܠܵܐ ܢܘܼܕܹܐ ܒܚܸܟܡܲܬ ܩܘܫܬܵܐ ܕܠܵܐ ܡܸܬܼܕܪܟܵܐ|
    block |܃ܕܥܠܝܼ ܣܡܹܗ ܠܲܥܒܲܕܼ ܐܝܼܕܼܵܘ̈ܗܝ ܥܡ ܪܒܘܼܬܹܗ|
    block |܃ܡ̇ܢ ܠܵܐ ܢܫܒܚ ܠܐܘܡܢܘܬܐ ܕܚܝܠ ܥܒܼܘܲܕܵܐ|
    block |ܕܐܣܪܹܗ ܥܠܵܡܿܐ ܒܚܲܕ ܕܒܲܪܢܵܫܵܐ ܘܩܪܝܼܡ ܒܲܫܡܹܗ܁|
    block |܃ܚܲܕܼ ܒܲܪܢܵܫܵܐ ܨܵܪ ܨܒܼܝܵܢܹܗ ܒܲܕܼܡܘܼܬܼ ܨܲܠܡܵܐ|
    block |ܘܐܲܣܸܩ ܣܵܡܹܗ ܠܥܸܠ ܡ̣ܢ ܟܠܐ ܕܲܢܕܘܼܢ ܟܠܵܐ܁|
    block |܃ܐܲܝܟ ܡܲܚܙܵܝܼܵܬܼܵܐ ܣܵܡܹܗ ܒܪܵܘܡܵܐ ܠܥܠ ܡ̣ܢ ܟܠܵܐ|
    block |ܕܲܒܼܓܼܠܝܘܬܹܗ ܢܸܚܙܘܢ ܫܘܼܦܪܐ ܕܟܲܣܝܘܼܬܼ ܟܣܝܵܐ܁|
    block |܃ܒܦܲܓܼܪܵܢܘܼܬܹܗ ܨܒܼܵܐ ܕܲܢܚܵܘܹܐ ܚܘܼܒܹܗ ܠܟܼܠܵܐ|
    block |ܕܠܵܐ ܢܸܫܬܲܚܩܘܢ ܠܡܸܒܼܥܵܐ ܒܥܵܬܼܵܐ ܕܥܲܠ ܟܲܣܝܘܼܬܹܗ܁|
    block |܃ܒܹܗ ܬܲܚܸܡ ܟܠ ܡ̣ܢ ܥܘܼܩܵܒܼܵܐ ܕܠܵܐ ܡܸܬܼܥܲܩܲܒܼ|
    block |ܘܨܐܕܼܵܘܗܝ ܐܲܦܢܝܼ ܚܝܵܪܵܐ ܕܟܼܠܵܐ ܕܠܵܐ ܬܘܼܒܼ ܢܸܦܗܘܿܢ܁|
    block |܃ܫܡܲܝܵܐ ܕܲܬܼܪܹܝܢ ܥܲܒܼܕܹܗ ܠܦܲܓܼܪܹܗ ܒܗܵܘ̇ ܬܘܼܩܵܢܵܐ|
    block |ܕܢܸܗܘܸܐ ܡܡܲܠܹܐ ܕܘܼܟܲܬܼ ܢܘܼܗܪܵܐ ܘܕܼܘܼܟܲܬܼ ܥܲܝܢܹ̈ܐ܁|
    block |܃ܢܘܼܗܪܵܐ ܗ̄ܘ̣ ܟܠܵܗ̇ ܠܲܕܼܡܸܬܼ ܒܲܩܹܐ ܒܢܲܗܝܼܪܘܼܬܹܗ|
    block |ܘܐܲܝܟ ܠܵܟ ܡܸܕܸܡ ܚܫܝܼܒ̣ ܢܲܗܝܼܪܵܐ ܒܦܸܚܡܵܐ ܕܢܘܼܗܪܹܗ܁|
    block |܃ܒܐܸܣܦܹܝܪ ܦܲܓܼܪܹܗ ܟܣܹܐ ܨܒܼܝܵܢܵܐ ܡ̣ܢ ܟܠ|
    block |ܘܗܘ̤ ܝܥܵܒܸ̇ܕ ܠܹܗ ܦܐܹܐ ܒܲܚܙܵܬܼܵܐ ܠܥܹܝܢ ܚܲܙ̈ܝܹܐ܁|
    block |܃ܐܲܝܟ ܙܲܠܝܼܩܹ̈ܐ ܢܵܦܩܵܐ ܡܸܢܹܗ ܚܸܟܼܡܲܬܼ ܩܘܼܫܬܿܐ|
    block |ܘܲܡܚܲܟܸܿܡ ܟܠ ܒܗܵܝ̇ ܝܼܕܲ ܥܬܼܵܐ ܕܠܵܐ ܡܸܬܿܕܲܪܟܵܐ܁|
    block |܃ܠܵܘ ܚ̣ܟܼܡ̈ܬܼܵܐ ܡܲܠܸܦ ܬܲܡ̇ܢ ܪܲܒܿܐ ܕܪ̈ܲܒܹܐ|
    block |ܠܬܲܠܡܝܼܕܼܘܼܬܼܵܐ ܡܢܝܼܚ ܡ̣ܢ ܥܲܡ̈ܐܹܐ ܕܠܵܐ ܬܸܬܼܦܲܫܲܚ܁|
    block |܃ܒܲܠܡܹܐܝܢ ܫܲܝܢܵܐ ܡܲܫܪܵܐ ܠܐ̄ܢܵܫ̈ܐ ܘܲܠܪ̈ܘܼܚܵܢܹܐ|
    block |ܘܠܵܐ ܬܘܼܒܼ ܗܵܪܓܝܼܢ ܒܲܐܝܠܹܝܢ ܕܲܠܐܝܼܘܒܥܘܼܡܪܵܐ ܕܙܲܒܼܢܵܐ܁|
    block |܃ܨܠܕܵܘܗܝ ܢܵܐܸܚ̇ ܪܲܗܛܹܐ ܪܗܓ[܁܁܁] ܕܡܸ̈ܠܹܐܘܲܕܼܣܘܼܥܪ̈ܢܹܐ|
    block |ܘܠܲܝܬܿ ܕܲܡܫܲܐܸܠ ܕܡܵܢܲܐ ܗ̣̄ܝ ܗܵܕܹܐ ܘܡܸܛܠ ܡܵܢܵܐ܁|
    block |܃ܠܵܐ ܐ̄ܢܵܫ ܒܵܥܹ̇ܐ ܕܐܲܝܟܵܘ ܟܲܣܝܵܐ ܕܠܵܐ ܡܸܬܼܥܲܩܲܒ̣|
    block |ܕܡܸܬܼ ܥܲܩܪܵܐ ܠܵܗ̇ ܒܥܵܬܵܐ ܕܲܥܠܵܘܗܝ ܡ̣ܢ ܪܸܥܝܵܢܵܐ܁|
    block |܃ܠܵܐ ܡܨܐ ܬܲܡ̇ܢ ܥܒܼܝܼܕܼܵܐ ܕܢܹܐܡܲܪ ܥܲܠ ܥܵܒܼܘܿܕܼܵܐ|
    block |ܕܐܲܚܝܸܕܼ ܒܲܐܦܘ̈ܗܝ ܬܪܲܥ ܨܒܼܝܵܢܵܐ ܕܠܵܐ ܡܸܫܬܼܚܠܲܦ܁|
    block |܃ܠܵܐ ܡܸܬܲܦܲܠܲܓܼ ܕܐܲܝܟܲܢ ܐܝܼܬܼܵܘܗܝ ܟܣܹܐ ܡ̣ܢ ܟܠܵܐ|
    block |ܕܲܡܫܲܠܹܐ ܠܹܗ ܚܘܼܒܵܐ ܠܝܲܨܪܹܗ ܕܠܵܐ ܢܼܬܼܦܲܠܲܓܼ܁|
    block |܃ܒܡܸܬܼܚܲܙܝܵܢܵܐ ܚܵܙܹ̇ܐ ܠܟܲܣܝܵܐ ܠܵܘ ܒܲܚܙܬܼܵܐ|
    block |ܘܒܹܗ ܡܸܬܼܡܲܠܝܵܐ ܪܸܓܲܬܼ ܢܲܦܫܹܗ ܕܠܵܐ ܚܘܼܣܪܵܢܵܐ܁|
    block |܃ܬܲܡ̇ܢ ܫܵܠܡܵܐ ܗܵܝ̇ ܕܲܟܼܬܼܝܼܒܼܵܐ ܕܨܲܠܡܵܐ ܗ̄ܘ̣ ܐܢܵܫܑܵܐ|
    block |ܕܡܸܬܼܒܲܕܲܩ ܒܹܗ ܨܠܸܡ ܐܝܼܬܼܘܼܬܼܵܐ ܠܥܹܝܢ ܟܠ ܒܸܪ̈ܝܵܢ܁|
    block |ܬܲܡ̇ܢ ܗ̄ܘ̤ܵܐ ܡܵܪܵܐ ܠܒܼܠܵ[܁܁܁] ܒܗܘܿܢ ܒܥܩ̈ܕܹܐ܃|
  block
    block |ܕܡܲܡܠܸܟ ܥܲܠ ܟܠ ܘܡܸܫܬܲ ܥܒܲܕܼ ܟܠ ܬܚܬ ܫܘܼܠܛܵܢܹܗ܁|
    block |܃ܬܡ̇ܢ ܒܵܗܬܝܼܢ ܫܐܕ̈ܐ ܕܐܲܩܠܝܼܘ ܥܠ ܡܵܪܘܿܬܹܗ|
    block |ܘܠ̇ܝܦܝܼܢ ܒܘܪܟܐ ܘܲܡܩܲܕܫܝܼܢ ܠܹܗ ܟܲܕ ܠܵܐ ܨܵܒܼܝܼܢ܁|
    block |܃ܬܡ̇ܢ ܒܲܛܠܝܼܢ ܣܸܕ̈ܩܹܐ ܦܠܝܼ̈ܓܹܐ ܕܗܲܪ̈ܵܛܝܼܩܹܐ|
    block |ܕܠܵܐ ܬܘܼܒܼ ܡܩܵܘܝܼܢ ܒܚܫܘܫܘܬܐ ܕܠܵܐ ܝܼܕܥܬܵܐ܁|
    block |ܬܡܢ ܫܵܠܹܐ ܩܪܵܒܵܐ ܕܥܲܬܼܕܘ ܠܘܩܒܲܠ ܟܲܣܝܵܐ܁|
    block |ܘܬܿܡ̇ܢ ܢܵܐܹ̇ܚ ܩܸܐܪܣܵܐ ܕܲܣܕܲܪܘ ܠܘܼܩܒܲܠ ܓܲܠܝܵܐ܁|
    block |ܬܵܡ̇ܢ ܡܵܘܕܹܝܢ ܒܬܼܪ̈ܬܝܼܢ ܕܡܘ̈ܢ ܫܪܝܼܪ̈ܬܼܵܐ܁|
    block |܃ܕܡܘܼܬܼܵܐ ܕܥܒܼܕܵܐ ܘܕܲܥܵܒܼܘܿܕܼܵܐ ܚܲܕ ܦܲܪܨܘܿܦܵܐ|
    block |ܚܲܕ ܦܲܪܨܘܼܦܵܐ ܬܵܡ̇ܢ ܡܵܘܕܝܢ ܛܠ ܠܸܫܵܢܝܼ̈ܢ܁|
    block |܃ܘܚܲܕ ܩܘܼܕܼܵܫܵܐ ܬܵܢܹ̇ܝܢ ܟܠܫܵܥ ܠܡܸܠܬܐ ܘܦܲܓܼܪܵܐ|
    block |ܠܦܲܓܼܪܵܐ ܘܡܸܠܬܐ ܣܓܲܪܝܼܢ ܟܠܫܵܥ ܒܲܚܕܼܵܐ ܐܫܘܝܘܼ܁|
    block |܃ܟܲܕ ܡܸܣܬܲܟܠܝܼܢ ܕܲܬܼܪܹܝܢ ܗܵܘܹ̇ܝܢ ܘܚܲܕ ܡܸܬܼܟܲܪ̈ܙܝܼܢ|
    block |ܬܗܪܵܐ ܪܲܒܿܐ ܚܵܙܝܹ̇ܿܢ ܬܲܡ̇ܢ ܒܝܲܕ ܣܓܼܕܲܬܼܗܘܿܢ܁|
    block |܃ܕܥܲܡ ܥܵܒ̣ܿܘܕܼܵܐ ܡܩܲܒܸܿܠ ܥܒܼܝܕܼܵܐ ܣܸܓܼܕܼܬܼ ܚܘܼܒܵܐ|
    block |ܠܬܲܗܪܵܐ ܫܲܘܝܵܐ ܘܲܙܥܘܿܪ ܗܵܘܢܵܐ ܕܢܸܬܿܕܡܪܒܵܗ̇܁|
    block |܃ܕܐܲܝܟܲܢ ܣܵܓܼܕܵܐ ܒܪ̈ܝܼܬܼܵܐ ܗ̣ܝ ܠܵܗ̇ ܒܗܲܝܟܲܠ ܦܲܓܼܪܵܐ|
    block |ܡܲܢ̣ܘ ܡܸܫܟܲܚ ܕܢܸܬܼܒܲܩܹܐ ܒܵܗ̇ ܚܲܬܝܼܬܼܵܐܝܼܬܼ܁|
    block |܃ܘܡܲܢ̣ܘܼ ܕܲܡܨܹܐ ܕܢܹܐܡܲܪ ܕܲܟܼܡܵܐ ܗ̄ܝ̣ ܘܡܵܢܵܐ ܗ̄ܘ̣ ܚܲܝܠܵܗ̇|
    block |܃ܚܹܝܠ ܐܝܼܬܘܼܬܼܵܐ ܣܵܦܸܩ ܒܠܚܘܕ ܕܢܹܐܡܲܪ ܕܟܼܡܵܐ ܗܝ̣|
    block |ܘܗܘ̤ ܝܕܥ ܠܵܗ̇ ܕܐܝܟܵܐ ܣܲܥܪܵܗ̇ ܐܘܼܡܵܢܐܝܼܬܼ܁|
    block |܃ܐܘܡܢܘܬܐ ܗ̣ܝ ܕܝܠܗ ܗܕܐ ܐܘܡܢܘܬܐ|
    block |ܕܗܘ̇ ܐܘܼܡܵܢܵܐ ܕܒܼܪܵܐ ܕܒܼܪܵܐ ܒܪܝܼܬܼܵܐ ܡ̣ܢ ܠܵܐ ܡܸܕܡ܁|
    block |܃ܐܘܡܵܢܵܐܝܼܬ ܪܲܟܸܒ ܥܲܒܼܕܹܗ ܐܲܝܟ ܬܲܪܥܝܼܬܹܗ|
    block |ܘܛܵܟ ܡ̣ܢ ܥܵܠܡ ܣܝܼܡܵܐ ܗܘܼܬܼ ܠܵܗ̇ ܘܐܲܝܟ̣ܢ ܣܲܥܪܵܗ̇܁|
    block |܃ܒܚܪܬܐ ܣܲܥܪܵܗ̇ ܟܕ ܝܕܥ ܠܵܗ̇ ܡ̣ܢ ܫܘܼܪܵܝܵܐ|
    block |ܘܚܲܙܝܵܐ ܗܘ̤ܵܬ ܠܹܗ ܟܲܕ ܠܵܐ ܬܸܗܘܸܐ ܐܲܝܟ ܗܵܝ̇ ܕܲܗܘ̤ܵܬܼ܁|
    block |܃ܒܫܘܼܠܵܡ ܙܲܒܼܢܹ̈ܐ [܁܁܁] ܨܒܼܝܵܢܹܗ ܓܡܝܼܪ ܒܐܝܼܬܼܘܼܬܹܗ|
    block |ܘܐܲܫܦܲܠ ܚܘܼܒܹܿܗ ܥܲܠ ܟܠ ܘܲܒܼܟ̣ܠ ܥܲܬܿܝܼܪܵܐܝܼܬܼ܁|
    block |܃ܥܘܼܬܼܪܵܐ ܪܲܒܵܐ ܕܐܲܠܵܗܘܼܬܹܗ ܓܠ̣ܐ ܠܥܒܼܕܘ̈ܗܝ|
    block |ܘܐܲܩܝܼܡ ܐ̄ܢܵܫܵܐ ܕܢܸܗܘܹܐ ܡܦܲܪܢܸܣ ܕܝܼܠܹܗ ܒܕܼܝܼܠܹܗ܁|
    block |܃ܚܲܕ ܫܲܠܝܼܛܵܐ ܓܒ̣ܵܐ ܡ̣ܢ ܐ̄ܢܵܫܵܐ ܐܲܝܟ ܨܒܼܝܵܢܹܗ|
    block |ܘܛܲܒܼܥܹܗ ܒܲܫܡܹܗ ܘܝܲܗ̣̄ܒ ܠܹܗ ܕܲܪܓܼܵܐ ܕܢܲܡܠܸܟ܁|
    block |܃ܘܲܢܕܘܢ ܒܕܘܼܟܲܬ ܚܘܼܒܹܗ ܩܵܪܝܗܝ ܘܐܩܝܡܹܗ ܩܕܡ ܬܘܩܵܢܵܘܗܝ|
    block |ܕܢܸܗܘܹܐ ܡܡܲܠܐ ܕܘܼܟܲܬ ܝܵܬܹܗ ܕܠܵܐ ܡܸܬܼܚܲܙܝܵܐ܁|
    block |܃ܕܘܼܟܲܬܼ ܐܝܼܬܝܵܐ ܡܡܲܠܹܐ ܬܡ̇ܢ ܠܥܝܼܪܹ̈ܐ ܘܐ̄ܢܵܫ̈ܐ|
    block |܃ܘܒܚܙܬ̣ ܦܲܓܼܪܹܗ ܢܲܚܵܐ ܚܙܬܐ ܘܫܠܝܐ ܒܥܵܬܼܵܐ|
    block |܃ܗܵܕܵܐ ܗ̣ܝ ܥܸܠܬܐ ܕܪܒܘܬ ܕܲܪܓܹܗ ܘܲܕܫܘܼܠܛܵܢܹܗ|
    block |ܕܢܗܘܐ ܡܲܟܼܪܸܙ ܚܝܠ ܟܲܣܝܘܼܬܼܵܐ ܒܝܲܕ ܓܲܠܝܘܼܬܼܵܐ܁|
    block |܃ܬܪܬܝܢ ܥܠܠ̈ܢ ܟܣܝ̈ܢ ܒܲܫܡܹܗ ܘܛܵܒܼ ܝܩܝܼܪ̈ܲܢ|
    block |܃ܚܕܵܐ ܕܐܝܼܬܘܼܬܼܵܐ ܘܚܕܵܐ ܕܚܘܒܐ ܕܠܘܬ ܟܠܐ|
    block |܃ܠܵܐ ܡܨܝܵܐ ܗܘܼܬܼ ܕܢܸܚܙܘܢ ܥܒܼܝܼܪ̈ܐ ܠܐܝܼܬܝܵܐ ܓܢܝܼܙܵܐ|
    block |ܘܒܲܝܐ ܐܢܘܢ ܒܚܙܬܼ ܦܲܓܼܪܹܗ ܕܠܵܐ ܢܸܫܬܲܚܩܘܢ܁|
    block |܃ܓܠܝܙܝܼܢ ܗܘܘܿ ܬܘܼܒܼ ܡ̣ܢ ܚܘܼܠܛܵܢܵܐ ܐܲܠܵܗܵܝܵܐ|
    block |ܘܲܥܒܼܕ ܦܘܼܣܵܐ ܕܠܵܐ ܡܸܬܼܡܲܠܲܠ ܘܵܫܬܸܦ ܘܫܘܬܦ ܐܸܢܘܿܢ܁|
    block |܃ܪܲܒܵܐ ܗܝ̣ ܣܲܓܝܼ ܘܠܵܐ ܡܸܬܕܲܪܟܿܐ ܥܸܠܲܬܼ ܚܲܝܹ̈ܢ|
    block |ܘܲܟܼܡܵܐ ܕܢܹܐܡܲܪ ܚܲܣܝܼܪܝܼܢܢ ܕܢܹܐܡܲܪܕܲܡܵܐ ܗ̄ܝ̣|
  block
    block |܃ܫܡܲܝܵܐ ܘܐܲܪܥܵܐ ܐܸܢܗܘ̤ ܕܢܗܘܘܿܢ ܦܲܘܼܡܹ̈ܐ ܚܠܵܦܲܝܢ|
    block |ܠܵܐ ܡܨܝܢ ܣܦܵܩ̇ܝܼܢ ܕܢܸܫܬܲ ܥܘܼܢܵܗ̇ ܐܲܟܼܡܵܐ ܕܐܝܼܬܹܝܗ̇܁|
    block |܃ܘܟܲܕ ܛܵܒܼ ܪܲܒܵܐ ܘܠܵܐ ܡܸܬܿܕܲܪܟܿܐ ܡ̣ܢ ܟܠ ܒܸܪ̈ܝܵܢ|
    block |ܒܢܲܝ̈ ܚܸܪ̈ܚܹܵܐ ܐܵܦ ܠܵܐ ܕܐܝܼܬܹܝܗ̇ ܡܸܕܹܡ ܚܲܫܒܿܘܼܗ̇܁|
    block |܃ܥܵܘܠܵܐ ܥܠܲܝܟܿܘܿܢ ܗܲܪ̈ܛܝܼܩܹܐ ܟܡܵܐ ܐܲܥܘܠܬܿܘܿܢ|
    block |ܕܲܛܠܲܡܬܿܘܼܢܲܝܗܝ ܠܛܒܐ ܕܠܵܐ ܐܝܼܬܼ ܦܸܚܡܵܐ ܠܚܘܼܒܹܗ܁|
    block |܃ܐܵܪܵܐ ܟܬܼܝܼ̈ܫܹܐ ܕܠܐ ܡܸܬܼܪܲܚܝܢ ܡ̣ܢ ܚܸܪ̈ܝܵܢܹܐ|
    block |ܠܡ̇ܢ ܣܵܬ̇ܪܝܼܢ ܐܢ̄ܬܿܘܿܢ ܪܵܘܡܵܐ ܪܲܒܿܐ ܕܒܸܢܝܵܢ ܩܘܼܫܬܿܐ܁|
    block |܃ܐܵܪܵܐ ܢܟܼܝܼ̈ܠܹܐ ܕܲܢܟܼܝܼܠܝܼܢ ܛܵܒ̣ ܐܵܦ ܡ̣ܢ ܒܝܼܫܹ̈ܐ|
    block |ܡ̇ܢ ܣܵܕܼܩܝܼܢ ܐܢ̄ܬܿܘܿܢ ܐܵܘܝܘܼܬܼ ܐ̄ܢܵܫ̈ܐ ܘܐܲܠܵܗܘܼܬܼܵܐ܁|
    block |܃ܐܲܠܵܗܘܼܬܼܵܐ ܨܒܼܬ̤ ܕܲܬܼܝܲܩܲܪ ܐ̄ܢܵܫܵܐ ܒܕܼܝܼܠܹܗ|
    block |ܠܟܼܘܿܢ ܡ̇ܢ ܒܝܪܫܵܐ ܕܲܗܘ̤ܵܘ ܐ̄ܢܵܫ̈ܐ ܒܢܝ̈ ܐܲܠܵܗܵܐ܁|
    block |܃ܐܝܼܬܼܝܵܐ ܫܘܼܬܿܦ ܠܲܥܒܼܕ ܐܝܼܕܼܵܘ̈ܗܝ ܒܪܲܒܿܘܼܬܼ ܕܲܪܓܹܗ|
    block |ܠܟܼܘܿܢ ܡ̇ܢ ܥܛܠܵܐ ܠܡܸܫܬܵܘܬܵܦܘܼ ܒܛܲܝܒܿܘܼ ܡܲܓܿܢ܁|
    block |܃ܦܘܼܫܘ ܚܸܪ̈ܚܵܐ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܗܵܕܹܐ|
    block |ܘܚܘܼܪܘ ܘܐܸܬܼܒܩܵܘ ܕܥܝܼܪܹ̈ܐ ܘܐܢܫ̈ܐ ܒܵܗ̇ ܬܲܗܝܼܪܝܼܢ܁|
    block |܃ܚܙ̣ܘ ܪ̈ܒܘܬܐ ܕܫܡܝ̈ܬܐ ܕܲܢܩܲܠܣܝܼܢ ܠܵܗ̇|
    block |ܘܠܵܐ ܫܠܝܼܘ ܡ̣ܢ ܡܬܘܼܡ ܠܲܡܫܲܒܵܚܘܼ ܕܲܟܼܡܵܐ ܫܒܚܵܐ܁|
    block |܃ܫܲܦܝܼܪ ܬܲܩܢܲܬ̤ ܕܲܗܘ̤ܵܘ ܐ̄ܢܵܫ̈ܐ ܐܲܠܵܗܵܝܹ̈ܐ|
    block |ܘܠܵܐ ܐ̄ܢܵܫ ܣܵܦܸܩ̇ ܕܢܸܦܪ ܘܲܥ ܛܲܝܒܿܘܼ ܠܡܬܩܢܢܗ̇܁|
    block |܃ܫܲܦܝܼܪ ܐܲܡܸܠܟ ܟܝܵܢܵܐ ܥܒܼܝܼܵܕܼܵܐ ܥܲܡ ܥܵܒܼܘܿܕܼܵܐ|
    block |ܘܠܲܝܬܿ ܒܲܥܒܼܝܼ̈ܕܐ ܕܲܡܨܹܐ ܕܢܸܥܕܘܿܠ ܕܥܲܠ ܡ̇ܢ ܗܵܟܲܢ܁|
    block |܃ܠܵܐ ܟܹܝܬܼ ܬܸܥܕܘܿܠ ܗܲܪܣܝܘܛܵܐ ܚܲܣܝܼܪ ܗܵܘܢܵܐ|
    block |ܠܗܵܝ̇ ܝܼܕܲܥܬܐ ܕܫܲܦܝܼܪ ܥܸܒܼܕܲܬ̤ ܟܠܡܵܐ ܕܥܸܒܼܕܲܬ̤܁|
    block |܃ܬܵܐ ܐܸܢ ܨܵܒܹܝܬ̇ ܩܲܠܸܣ ܘܐܵܘܪܸܒܼ ܥܲܡ ܟܠ ܒܸܪ̈ܝܵܢ|
    block |ܠܗܵܘ̇ ܐܘܼܡܵܢܵܐ ܕܫܵܘܬܦ ܥܡܠܗ ܥܲܡ ܪܲܒܿܘܼܬܹܗ܀|
block |ܥܲܠ ܡܸܣܟܹܿܢܘܼܬܼܵܐ|
  block
    block |ܥܲܠ ܡܸܣܟܹܿܢܘܼܬܼܵܐ|
  block
    block |ܡܐܡܪܐ ܬܠܬܥܣܝܪܐ|
    block |ܥܲܠ ܡܸܣܟܹܿܢܘܼܬܼܵܐ ܘܠܵܚܹ̇ܡ ܠܒܼܵܥܘܼܬܼܵܐ|
  block
    block |܃ܡܸܣܟܹܿܝܢ ܙܲܒܼܢܵܐ ܕܐܸܣܬܲܩܒܲܠ ܠܝܼ ܒܝܲܕܼ ܬܵܘܬܵܒܼܘܼܬܼܝ|
    block |ܘܲܡܙܲܠܗܲܙ ܒܹܗ ܩܸܢܝܵܢ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܒܝܼܫ ܕܘܼܒܵܪܵܐ ܕܐܸܬܼܟܲܝܲܢ ܠܝܼ ܒܹܝܬܼ ܐܲܪ̈ܥܵܢܹܐ|
    block |ܘܲܥܣܸܩ ܣܲܓܿܝܼ ܠܐܲܝܢܵܐ ܕܨܵܒܹܿܐ ܠܡܸܚܵܐ ܫܲܦܝܼܪ ܀|
    block |܃ܡܕܼܵܘܲܕܼ ܥܘܼܡܪܵܐ ܕܫܲܒܲܬܼ ܝܵܘܡܲܝ̈ ܡ̣ܢ ܟܠ ܝܵܘܡܝܼ̈ܢ|
    block |ܘܠܲܝܬܿ ܒܹܗ ܛܲܟܼܣܵܐ ܕܕܼܵܡܹ̇ܐ ܩܲܢ̈ܝܲܝ ܡܸܠܬܼܵܐ ܀|
    block |܃ܥܲܡܘܼܛ ܢܘܼܗܪܵܐ ܕܦܵܪܘܿܫܘܼܬܼܵܐ ܢܘܼܗܪܵܐ ܕܲܬܼܪܹܝܢ|
    block |ܘܠܲܝܬܿ ܕܲܡܡܲܕܸܿܟ ܠܲܕܼܦܲܟܿܝܼܗܝܼܢ ܒܡܸܠܲܬܼ ܩܘܼܫܬܵܐ ܀|
    block |܃ܡܚܝܼܠ ܒܸܢܝܵܢܵܐ ܕܗܲܝܡܵܢܘܼܬܼܵܐ ܛܥܝܼܢܲܬܼ ܟܠܵܐ|
    block |ܘܠܵܐ ܐ̄ܢܵܫ ܡܲܠܸܦ ܠܡܸܒܼܢܵܐ ܫܲܦܝܼܪ ܕܲܟܼܝܘܼܬܼ ܢܲܦܫܹܗ ܀|
    block |܃ܩܲܪܝܼܪ ܚܘܼܒܵܐ ܕܚܲܡܝܼܡ ܪܸܬܼܚܹܗ ܛܵܒܼ ܡ̣ܢ ܢܘܼܪܵܐ|
    block |ܘܪܵܬܲܚ ܟܠܢܵܫ ܒܪܘܼܓܼܙܵܐ ܩܲܫܝܵܐ ܠܘܼܩܒܲܠ ܚܲܒܼܪܹܗ ܀|
    block |܃ܡܚܝܼܠ ܣܘܼܟܵܝܵܐ ܣܲܒܼܪܵܐ ܕܐܲܚܝܼܕܼ ܬܪܲܥ ܡܲܠܟܿܘܼܬܼܵܐ|
    block |ܘܲܚܠܝܼܡ ܦܲܓܼܪܵܐ ܒܙܵܘ̈ܥܲܝ ܢܲܦܫܵܐ ܒܪܸܓܲܬܼ ܐܲܪܥܵܐ ܀|
    block |܃ܫܝܼܛܝܼܢ ܘܲܒܼܣܹܝܢ ܚܲܝܹ̈ܐ ܘܣܸܦܪܹ̈ܐ ܡܚܲܟܿܡܲܝ̈ ܐ̄ܢܵܫܵܐ|
    block |ܘܒܲܛܝܼܠ ܪܲܗܛܵܐ ܕܦܵܪܘܿܫܘܼܬܼܵܐ ܘܕܲܟܼܬܼܝܼ̈ܒܼܵܬܼܵܐ ܀|
    block |܃ܐܲܝܟ ܠܵܐ ܡܸܕܸܿܡ ܚܫܝܼܒܼ ܥܸܢܝܵܢܵܐ ܕܪ̈ܘܼܚܵܢܝܵܬܼܵܐ|
    block |ܘܗܵܪܹܓܼ ܟܠܢܵܫ ܒܐܲܪ̈ܥܵܢܵܝܵܬܼܵܐ ܕܠܵܐ ܣܲܒܼܥܘܼܬܼܵܐ ܀|
    block |܃ܒܨܝܼܪ ܕܘܼܒܵܪܵܐ ܕܩܲܕܿܝܼܫܘܼܬܼܵܐ ܡ̇ܐܢܵܐ ܕܲܟܼܝܵܐ|
    block |ܘܲܪܚܝܼܡ ܦܸܗܝܵܐ ܕܙܲܠܝܼܠܘܼܬܼܵܐ ܣܝܵܢܵܐ ܣܲܪܝܵܐ ܀|
    block |܃ܒܠܝܼܠ ܙܘܼܘܵܓܼܵܐ ܕܛܲܟܼܣܵܐ ܬܲܩܢܵܐ ܕܒܼܵܪܘܿܝܘܼܬܼܵܐ|
    block |ܘܪܵܗܹ̇ܛ ܟܠܢܵܫ ܒܐܘܼܪܚܵܐ ܫܟܼܝܼܪܬܵܐ ܕܓܼܝܵܪܘܼܬܼܵܐ ܀|
    block |܃ܕܲܓܵܠܘܼܬܼܵܐ ܘܩܸܛܠܵܐ ܘܓܼܵܘܪܵܐ ܣܓܼܝܼܘ ܥܲܠ ܐܲܪܥܵܐ|
    block |ܘܲܛ̣ܠܸܦܘ ܘܐܵܦܝܼܘ ܦܹܐܪܹ̈ܐ ܕܚܘܼܒܵܐ ܡ̣ܢ ܐ̄ܢܵܫܘܼܬܼܵܐ ܀|
    block |܃ܚܲܪ̈ܫܹܐ ܘܩܸܨܡܹ̈ܐ ܘܢܸܚܫܹ̈ܐ ܘܪ̈ܝܼܩܹܐ ܥ̣ܫܸܢܘ ܒܲܒܼܪܝܼܬܼܵܐ|
    block |ܘܪܲܕܼܦܘܼܗܝ ܠܩܘܼܫܬܵܐ ܕܠܵܐ ܢܸܫܬܲܠܲܛ ܒܲܒܼܢܲܝ̈ܢܵܫܵܐ ܀|
    block |܃ܡܬܼܝܼܚ ܫܘܼܠܛܵܢܵܐ ܕܫܹܐܕܹ̈ܐ ܩܫܲܝ̈ܵܐ ܒܣܘܼܥܪ̈ܵܢܲܝܗܘܿܢ|
    block |ܘܟܲܕܼܢܘܼܗܝ ܠܥܵܠܡܵܐ ܒܢܝܼܪܵܐ ܩܲܫܝܵܐ ܕܓܼܘܼܕܵܦܲܝ̈ܗܘܿܢ ܀|
  block
    block |܃ܙܥ݂ܲܪ ܠܹܗ ܓܲܒܵܐ ܕܲܡܫܲܡܫܵܢܹ̈ܐ ܕܙܲܕܲܝܼܩܘܼܬܼܵܐ|
    block |ܘܐܲܡܝܼܢ ܟܠܢܵܫ ܦܵܠܲܚ ܐܲܪܥܵܐ ܕܠܵܐ ܩܘܼܛܵܥܵܐ ܀|
    block |܃ܕܲܠܝܼܠܝܼܢ ܛܵܒܼ ܪ̈ܵܚܡܲܝ ܗܸܪܓܵܐ ܕܪ̈ܘܼܚܵܢܝܵܬܼܵܐ|
    block |ܘܠܲܝܬܿ ܡܸܢܝܵܢܵܐ ܠܪ̈ܵܚܡܲܝ ܚܘܼܒܵܐ ܕܐܲܪ̈ܥܵܢܝܵܬܼܵܐ ܀|
    block |܃ܒܐܲܪ̈ܥܵܢܝܵܬܼܵܐ ܥܢܹܝܢ ܐܲܪ̈ܥܵܢܹܐ ܠܹܠܲܝ ܐܝܼܡܵܡ|
    block |ܘܠܵܐ ܣܦܲܩ ܗܵܘܢܵܐ ܠܡܸܬܼܠܵܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ ܀|
    block |܃ܕܲܠܬܲܚܬܿ ܒܵܥܹ̈ܝܢ ܙܡܝܼܢܹ̈ܐ ܕܲܩܪܹܝܢ ܠܡܲܠܟܿܘܼܬܼ ܪܵܘܡ̇ܐ|
    block |ܘܗܵܪܟܵܐ ܪܓܼܝܼܓܼܝܼܢ ܠܲܡܩܵܘܵܝܘܼ ܒܥܘܼܡܪܵܐ ܕܐܲܪܥܵܐ ܀|
    block |܃ܡ̇ܝܘܿܬܼܘܼܬܼܵܐ ܐܸܣܪܲܬ̤ ܐܸܢܘܿܢ ܒܚܲܒܼܠܹ̈ܐ ܕܚܲܫܹ̈ܐ|
    block |ܘܗܲܢܝܼ ܠܟܼܠܢܵܫ ܒܹܝܬܼ ܐܲܣܝܼܪܹ̈ܐ ܕܡ̇ܝܘܿܬܼܘܼܬܼܵܐ ܀|
    block |܃ܠܵܐ ܐ̄ܢܵܫ ܡܲܪܓܸܿܫ ܒܩܲܫܝܘܼܬܼ ܙܲܝܢܵܐ ܕܚܵܫܘܿܫܘܼܬܼܵܐ|
    block |ܘܠܲܝܬܿ ܕܲܡܣܲܟܸܿܐ ܠܡܸܬܼܦܲܠܵܛܘܼ ܡ̣ܢ ܩܲܫܝܘܼܬܹܗ ܀|
    block |܃ܒܥܘܼܡܪܵܐ ܫܚܝܼܩܵܐ ܕܲܡܠܹܐ ܩܸܢܛܵܐ ܪܓܼܝܼܓܼܝܼܢ ܠܲܡܦܵܫ|
    block |ܘܠܵܐ ܡܸܬܼܝܲܐܒܼܝܼܢ ܠܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܿܠ ܀|
    block |܃ܩܸܢܝܵܢ ܙܲܒܼܢܵܐ ܡܝܲܩܲܪ ܘܲܪܚܝܼܡ ܥܲܠ ܚܲܝܲܝ̈ܗܘܿܢ|
    block |ܐܲܝܟ ܠܵܐ ܫܲܪܝܼܪ ܚܫܝܼܒܼ ܒܘܼܣܵܡܵܐ ܕܚܲܝܹ̈ܐ ܡܠܝܼܟܹ̈ܐ ܀|
    block |܃ܠܲܝܬܿ ܕܲܡܣܲܟܸܿܐ ܠܗܵܘ̇ ܣܘܼܟܵܝܵܐ ܕܲܡܠܸܐ ܛܘܼܒܹ̈ܐ|
    block |ܘܐܸܢ ܠܵܐ ܕܡܸܠܹ̈ܐ ܗܘ̤ ܐܵܡܲ݁ܪ ܠܹܗ ܘܠܵܘ ܣܘܼܥܪ̈ܵܢܹܐ ܀|
    block |܃ܒܡܸܠܹ̈ܐ ܡܬܲܢܹܝܢ ܟܠ ܛܵܒܼܵܬܼ̈ܐ ܕܠܵܐ ܡܵܬܼܡܲܠ̈ܠܢ|
    block |ܘܟܲܕܼ ܫܲܪܝܼܪ̈ܵܢ ܠܵܐ ܫܲܪܝܼܪ̈ܵܢ ܠܪܸ̈ܥܝܵܢܲܝܗܘܿܢ ܀|
    block |܃ܐܲܝܟ ܬܲܫܥܝܼܬܼܵܐ ܚܫܝܼܒܼ ܣܘܼܥܪܵܢܵܐ ܕܥܵܠܡܵܐ ܕܲܥܬܼܝܼܕܼ|
    block |ܘܕܵܚܹ̇ܠ ܟܠܢܵܫ ܟܲܕܼ ܠܵܐ ܕܵܚܹ̇ܠ ܫܲܪܝܼܪܵܐܝܼܬܼ ܀|
    block |܃ܠܵܐ ܫܲܪܝܼܪ̈ܵܢ ܫܲܪܝܼܪ̈ܵܬܼܵܐ ܠܠܵܐ ܫܲܪܝܼܪܹ̈ܐ|
    block |ܘܕܲܓܵܠܵܐܝܼܬܼ ܡܚܵܘܹܝܢ ܒܘܼܫܬܵܐ ܒܣܘܼܥܪ̈ܵܢܲܝܗܘܿܢ ܀|
    block |܃ܐܸܣܟܹܿܝܡ ܚܘܼܒܵܐ ܕܪܸܚܡܲܬܼ ܩܘܼܫܬܵܐ ܥܲܠ ܗܲܕܵܡܹ̈ܐ|
    block |ܘܙܵܘܥܲܝ̈ ܢܲܦܫܵܐ ܓܠܹܝܢ ܘܲܡܦܲܣܹܝܢ ܒܠܵܐ ܕܲܟܼܝܘܼܬܼܵܐ ܀|
    block |܃ܦܲܓܼܪܵܐ ܡܨܲܒܿܬܼܵܐ ܐܲܝܟ ܐܝܼܠܵܢܵܐ ܕܵܛܥܝܼܢ ܦܹܐܪܹ̈ܐ|
    block |ܘܲܒܼܪܸܥܝܵܢܵܐ ܠܲܝܬܿ ܒܹܗ ܣܓܼܘܼܠܵܐ ܕܐܲܡܝܼܢܘܼܬܼܵܐ ܀|
    block |܃ܒܛܲܪ̈ܦܹܐ ܡܗܲܒܹܿܒ̣ ܟܲܪܡܹܗ ܕܚܲܒܿܝܼܒܼܝ ܐܲܝܟ ܟܲܫܪܵܐ|
    block |ܘܲܒܼܓܼܵܘ ܣܵܘܟܵܘ̈ܗܝ ܟܣܹܝܢ ܚܲܪ̈ܘܼܒܹܐ ܕܠܵܐ ܡܸܬܼܐܲܟܼܠܝܼܢ ܀|
    block |ܠܣܲܬܼܘܵܐ ܕܵܡܹ̇ܐ ܙܲܒܼܢܵܐ ܕܲܡ̣ܛܵܢܝ ܥܲܡ ܐܲܪ̈ܥܵܢܹܐ܃|
  block
    block |ܘܐܲܝܟ ܐܝܼܠܵܢܹ̈ܐ ܓܠܝܼܙܝܼܢ ܐ̄ܢܵܫܵܐ ܡ̣ܢ ܛܵܒܼܵܬܹ̈ܐ ܀|
    block |܃ܥܲܪܝܵܐ ܕܥܵܘ̣ܠܵܐ ܐܸܚܲܕܼ ܒܐܲܪܥܵܐ ܕܲܡܠܝܼܠܘܼܬܼܵܐ|
    block |ܘܦܵܫ̣ܘ ܦܲܠܵܚܹ̈ܐ ܡ̣ܢ ܦܘܼܠܚܵܢܵܐ ܕܫܲܦܝܼܪ̈ܵܬܼܵܐ ܀|
    block |܃ܬܲܠܓܵܐ ܕܪܘܼܫܥܵܐ ܢܚܸ݂ܬܼ ܥܲܠ ܙܵܘܥܹ̈ܐ ܐܲܝܟ ܕܥܲܠ ܛܘܼܪܹ̈ܐ|
    block |ܘܲܟܼܠܵܗ̣̇ ܠܐܘܼܪܚܵܐ ܘܠܲܝܬܿ ܕܡܗܲܠܸܟ ܨܹܝܕܼ ܟܹܐܢܘܼܬܼܵܐ ܀|
    block |܃ܪܸܚܡܲܬܼ ܟܸܣܦܵܐ ܚܒ݂ܲܛܼܵܗ̇ ܠܢܲܦܫܵܐ ܒܲܕܼܡܘܼܬܼ ܒܲܪܕܵܐ|
    block |ܘܲܢܬ݂ܲܪܘ ܛܲܪ̈ܦܹܐ ܕܗܲܝܡܵܢܘܼܬܼܵܐ ܡ̣ܢ ܪܸܥܝܵܢܵܐ ܀|
    block |܃ܐܲܝܟ ܥܲܠܥܵܠܵܐ ܢܫܲܒܼ݂ ܣܲܢ̈ܝܵܬܼܵܐ ܒܚܲܡܵܐ ܕܗܵܘܢܵܐ|
    block |ܘܙܵܥ ܘܐܸܬܼܒܲܠܗܝܼ ܩܹܘܒܲܪܢܹܝܛܵܐ ܝܲܨܪܵܐ ܡܗܝܼܪܵܐ ܀|
    block |܃ܡܲܫܒܼܵܐ ܩܲܫܝܵܐ ܕܲܪ̈ܓܼܝܼܠܼܵܬܼܵܐ ܢܩ݂ܲܫ ܒܲܒܼܪܝܼܬܼܵܐ|
    block |ܘܡ̇ܛ̣ܘ ܚܘܼܫܵܒܹ̈ܐ ܕܠܵܐ ܒܢ̣ܵܘ ܫܲܦܝܼܪ ܒܸܢܝܵܢ ܚܘܼܒܵܐ ܀|
    block |܃ܥܵܠܘܿܒܼܘܼܬܼܵܐ ܫܓܲܪܬܼܵܗ̇ ܠܐܲܪܥܵܐ ܒܠܵܐ ܫܲܘܝܘܼܬܼܵܐ|
    block |ܘܲܚܡ̣ܵܐ ܫܲܝܼܢܵܐ ܘܝܼܒܸܫܘ̣ ܪ̈ܲܚܡܹܐ ܘܓܼܵܙ ܚܵܘܣܵܢܵܐ ܀|
    block |܃ܪܸܚܡܲܬܼ ܩܘܼܫܬܵܐ ܥܸܠܲܬ̤ ܚܸܠܕܲܬ̤ ܒܓܼܵܘ ܚܘܼܫܵܒܹ̈ܐ|
    block |ܘܐܲܝܟ ܨܲܪܨܘܼܪܵܐ ܡܚܵܬ̤ ܘܐܵܘܒܸܿܫܬܹܗ ܠܥܸܩܵܪ ܢܲܦܫܵܐ ܀|
    block |܃ܚܘܼܬܼܪܵܐ ܛܪܘܼܢܵܐ ܡ̣ܪܲܕܼ ܒܲܫܩܝܼܦܵܐ ܕܪܵܡܘܼܬܼ ܪܘܼܚܵܐ|
    block |ܘܫܲܪܝܼ ܡܲܩܪܸܒܼ ܠܘܼܩܒܲܠ ܣܸܕܼܪܹ̈ܐ ܕܡܲܟܿܝܼܟܼܘܼܬܼܵܐ ܀|
    block |܃ܚܣܵܡܵܐ ܓܵܪܣܵܐ ܟܡܝܼܢ ܒܐܘܼܪ̈ܚܵܬܼܵܐ ܩܕܼܵܡ ܚܵܙܘܼܩܹ̈ܐ|
    block |ܘܢܲܟܼܬܹܿܗ ܠܥܵܠܡܵܐ ܒܢܝܼܒܹ̈ܐ ܩܫܲܝܵ̈ܐ ܕܡܲܪܝܼܪܘܼܬܹܗ ܀|
    block |܃ܘܐܲܝܟ ܡ̇ܫܘܿܛܵܐ ܪܚ݂ܸܫ ܩܘܼܛܵܥܵܐ ܒܪܸܥܝܵܢ ܐ̄ܢܵܫܵܐ|
    block |ܘܐܸܟܲܠ̣ ܦܹܐܪܹ̈ܐ ܘܐܲܬܲܪ ܛܲܪ̈ܦܹܐ ܘܦܵܫ̣ ܥܸܩܵܪܵܐ ܀|
    block |܃ܐܲܝܟ ܥܸܩܵܪܵܐ ܦܵܫ̣ ܪܸܥܝܵܢܵܐ ܕܠܵܐ ܕܘܼܒܵܪܹ̈ܐ|
    block |ܘܩܲܠܝܼܠ ܒܲܠܚܘܼܕܼ ܩܲܝܵܡܵܐ ܒܹܗ ܚܲܝܘܼܬܼ ܚܲܝܹ̈ܐ ܀|
    block |܃ܚܪܸ݂ܒܼ ܘܐܸܬܼܝܲܒܲܫ ܟܲܪܡܵܐ ܡܠܝܼܠܵܐ ܕܣܲܬܵܘ̈ܗܝ ܕܐܵܕܼܵܡ|
    block |ܘܕܸܿܫܘܼ݂ܗܝ ܫܹܐܕܹ̈ܐ ܒܲܥܪܝܼܪ̈ܵܝܹܐ ܐܲܝܟ ܥܵܒܼܘܿܪܹ̈ܐ ܀|
    block |܃ܠܵܐ ܦܵܫܲܬ̤ ܒܹܗ ܚܕܵܐ ܛܘܿܛܝܼܬܼܵܐ ܕܠܵܐ ܐܸܬܼܢܲܟܼܝܲܬ̤|
    block |ܘܐܸܢܗܘ̤ ܕܦܵܫܲܬ̤ ܠܲܝܬܿ ܒܵܗ̇ ܚܲܡܪܵܐ ܕܗܲܢܝܼܐܘܼܬܼܵܐ ܀|
    block |܃ܘܵܝܠܲܢ ܕܲܠܡܵܐ ܕܵܐܹ̇ܝܢ ܥܲܡܲܢ ܡܵܪܹܐ ܟܲܪܡܵܐ|
    block |ܘܲܡܩܲܛܪܸܓܼ ܠܵܗ̇ ܠܛܵܠܘܿܡܘܼܬܲܢ ܐܲܝܟ ܕܝܗ̄ܘܼܕܼܵܝܹ̈ܐ ܀|
    block |܃ܘܵܝܠܲܢ ܕܲܠܡܵܐ ܡܙܲܡܸܢ ܩܵܪܹܐ ܟܝܵܢܹ̈ܐ ܚܲܪ̈ܫܹܐ|
    block |ܕܢܸܗܘܘܿܢ ܣܵܗ̈ܕܹܿܐ ܥܲܠ ܒܝܼܫܘܼܬܲܢ ܕܛܠܸܡܲܬ̤ ܚܘܼܒܹܿܗ ܀|
    block |܃ܘܵܝܠܲܢ ܢܹܐܡܲܪ ܥܲܡ ܟܵܪܘܿܙܵܐ ܢܒܼܝܼܵܐ ܕܪܘܼܚܵܐ|
    block |ܕܲܗܘ̤ܵܘ ܐ̄ܢܵܫܵܐ ܠܸܩܛܵܐ ܕܩܲܝܛܵܐ ܐܲܝܟ ܡܵܐ ܕܲܟܼܬܼܝܼܒܼ ܀|
    block |܃ܠܲܝܬܿ ܒܹܗ ܒܟܲܪܡܲܢ ܣܓܼܘܼܠܵܐ ܕܗܲܢܝܼ ܐܲܝܟ ܕܠܲܡܹܐܟܲܠ|
    block |ܘܠܵܐ ܒܲܟܵܪܬܵܐ ܕܢܸܬܼܒܲܝܲܐ ܒܵܗ̇ ܪܸܡܙܵܐ ܕܢܲܨ̣ܒܹܿܗ ܀|
    block |܃ܐܵܡܲ݁ܪ ܡ̇ܪܹܝܢ ܐܲܝܟ ܒܲܪܬܼ ܩܵܠܵܐ ܕܢܒܼܝܼܘܼܬܼܵܐ|
    block |ܕܐܸܒܲܕܼ ܚܲܣܝܵܐ ܘܠܲܝܬܿ ܬܘܼܒܼ ܕܲܬܼܪܝܼܨ ܒܲܒܼܢܲܝ̈ܢܵܫܵܐ ܀|
    block |ܒܠܸܒܿܗܘܿܢ ܢܸܟܼܠܵܐ ܘܲܒܼܣܸܦ̈ܘܵܬܼܗܘܿܢ ܟܲܕܵܒܼܘܼܬܼܵܐ܃|
  block
    block |ܘܐܲܝܟ ܨܲܝܵܕܹ̈ܐ ܛܵܡ̇ܪܝܼܢ ܦܲܚܹ̈ܐ ܒܠܸܫܵܢܲܝ̈ܗܘܿܢ ܀|
    block |܃ܩܢܹܐ ܫܘܼܠܛܵܢܵܐ ܡܲܚܨܸܦ ܫܵܐܹ̇ܠ ܥܵܘܵ݁ܠܵܐܝܼܬܼ|
    block |ܘܐܵܦ ܕܲܝܵܢܵܐ ܡܲܣܓܸܿܐ ܬܵܒܼܵܥ̇ ܚܲܪܡܵܢܵܐܝܼܬܼ ܀|
    block |܃ܪܲܒܵܐ ܡܡܲܠܸܠ ܐܲܝܟ ܨܸܒܼܝܵܢܹܗ ܘܠܵܐ ܡܸܬܼܟܲܚܲܕܼ|
    block |ܘܐܲܝܟ ܠܵܐ ܐ̄ܢܵܫܵܐ ܚܫܝܼܒܼܝܼܢ ܐ̄ܢܵܫܵܐ ܠܪܵܡܘܼܬܼ ܪܘܼܚܹܗ ܀|
    block |܃ܐܲܝܢܵܐ ܕܡܲܠܸܦ ܒܚܘܼܬܼܪܵܐ ܡܲܠܸܦ ܘܠܵܘ ܡ̣ܢ ܞܘܼܒܵܐ|
    block |ܘܐܲܝܢܵܐ ܕܝܵܠܹ̇ܦ ܒܪܸܚܡܲܬܸ ܕܲܪܓܼܵܐ ܚܦܝܼܛ ܨܹܝܕܼ ܪܲܒܹܿܗ ܀|
    block |܃ܠܵܐ ܡܲܠܦܵܢܵܐ ܚܵܢܹ̇ܐ ܠܢܝܼܫܵܐ ܕܪܲܒܵܐ ܡܫܝܼܚܵܐ|
    block |ܘܠܵܘ ܝܵܠܘܿܦܵܐ ܪܵܕܹܐ ܒܛܲܟܼܣܵܐ ܕܬܲܠܡܝܼܕܘܼܬܼܵܐ ܀|
    block |܃ܥܲܡܘܼܛ ܢܘܼܗܪܵܐ ܕܪܲܒܵܢܘܼܬܼܵܐ ܨܼܝܕ ܬܲܠܡܝܼܕܹ̈ܐ|
    block |ܘܦܲܟܿܝܼܗ ܛܲܥܡܵܐ ܕܬܲܠܡܝܼܕܘܼܬܼܵܐ ܒܦܘܼܡ ܪ̈ܲܒܢܹܐ ܀|
    block |܃ܡܸܠܹ̈ܐ ܡܲܠܸܦ ܪܲܒܵܐ ܚܬܼܝܼܪܵܐ ܘܠܵܘ ܣܘܼܥܪ̈ܵܢܹܐ|
    block |ܘܡܸܠܹ̈ܐ ܫܡܲ݁ܥ ܐܵܦ ܬܲܠܡܝܼܕܼܵܐ ܘܠܵܘ ܣܘܼܟܵܠܵܐ ܀|
    block |܃ܒܥܲܝܢܲܝ̈ ܒܸܣܪܵܐ ܡܲܗܓܹܿܐ ܠܫܲܒܼܪܹ̈ܐ ܒܡܸܠܲܝ̈ ܪܘܼܚܵܐ|
    block |ܘܲܠܗܲܕܵܡܹ̈ܐ ܡܚܵܘܸܐ ܚܲܝܠܹ̈ܐ ܕܲܣܬܼܝܼܪ̈ܵܬܼܵܐ ܀|
    block |܃ܚܵܐܲ݁ܪ ܒܸܣܪܵܐ ܒܸܣܪܵܢܵܐܝܼܬܼ ܒܪ̈ܘܼܚܵܢܝܵܬܼܵܐ|
    block |ܘܐܲܝܟ ܛܸܠܵܠܵܐ ܚܫܝܼܒܼ ܒܘܼܕܵܩܵܐ ܕܲܥܬܼܝܼ̈ܕܵܬܼܵܐ ܀|
    block |܃ܒܪ̈ܓܼܫܲܝ ܦܲܓܼܪܵܐ ܥܢܸܐ ܒܲܪܢܵܫܵܐ ܒܲܕܼܠܵܐ ܪܸ̈ܓܼܫܹܐ|
    block |ܘܐܲܝܟ ܕܲܒܼܚܸܠܡܵܐ ܦܵܗܹ̇ܐ ܒܐ̄ܪ̈ܵܙܹܐ ܐܲܠܵܗܵܝܹ̈ܐ ܀|
    block |܃ܠܚܸܠܡܵܐ ܕܵܡܹ̇ܐ ܫܪܵܪܵܐ ܒܕܼܵܪܲܢ ܟܲܕܼ ܡܸܬܿܬܿܢܹܐ|
    block |ܘܲܟܼܒܲܪ ܫܲܪܝܼܪ ܚܸܠܡܵܐ ܠܣܲܟܼܠܹ̈ܐ ܝܼܬܿܝܼܪ ܡܸܢܹܗ ܀|
    block |܃ܫܲܪܝܼܪ ܚܸܠܡܵܐ ܠܠܵܐ ܫܲܪܝܼܪܹ̈ܐ ܘܟܲܕ ܛܵܒܼ ܕܲܓܵܠ|
    block |ܘܣܵܘ̇ܚܝܼܢ ܠܐܘܼܪܥܹܗ ܟܲܕܼ ܡܸܬܿܬܿܢܹܐ ܛܵܒܼ ܡ̣ܢ ܩܘܼܫܬܵܐ ܀|
    block |܃ܩܵܥܑܹ̇ܐ ܩܘܼܫܬܵܐ ܒܲܟܼܬܼܝܼ̈ܒܼܵܬܼܵܐ ܘܠܵܐ ܐ̄ܢܵܫ ܨܵܐܹ̇ܬܼ|
    block |ܘܨܵܠܝܵܐ ܐܸܕܼܢܵܐ ܕܐܲܪ̈ܥܵܢܵܝܹܐ ܠܡܸܫܡܲܥ ܕܐܲܪܥܵܐ ܀|
    block |܃ܐܲܡܝܼܢ ܪܵܗܹ̇ܛ ܒܹܝܬܼ ܐܵܬܼ̈ܘܵܬܼܵܐ ܗܘ̤ ܒܲܠܚܘܿܕܵܘܗܝ|
    block |ܘܣܲܓܿܝܼ ܟܸܢܫܵܐ ܕܪ̈ܕܝܼܝ ܒܐܘܼܪܚܵܐ ܦܬܼܝܼܬܼܵܐ ܕܥܵܘ̣ܠܵܐ ܀|
    block |܃ܢܲܗܝܼܪ ܕܸܠܩܹܗ ܛܵܒܼ ܡ̣ܢ ܫܸܡܫܵܐ ܠܚܵܙܝܲ̈ ܫܲܦܝܼܪ|
    block |ܘܲܠܚܸܫܘܿܟܹ̈ܐ ܪܚܝܼܡ ܚܸܫܘܿܟܼܵܐ ܛܵܒ̣ ܡ̣ܢ ܢܘܼܗܪܹܗ ܀|
    block |܃ܪܓܼܝܼܓܼ ܥܸܢܝܵܢܹܗ ܛܵܒܼ ܡ̣ܢ ܕܲܗܒܼܵܐ ܘܡܲܪܓܵܢܝܵܬܼܵܐ|
    block |ܘܪ̈ܵܓܲܝ ܟܸܣܦܵܐ ܐܵܦܠܵܐ ܕܐܝܼܬܼܵܘܗܝ ܪܓܼܝܼܫܝܼܢ ܡܸܡܬܼܘܿܡ ܀|
    block |܃ܚܠܸܐ ܡ̣ܢ ܕܸܒܼܫܵܐ ܘܟܲܟܵܪܝܼܬܼܵܐ ܠܚܸܟܵܐ|
    block |ܘܥܲܠ ܥܵܘܵܠܹܐ ܡܲܪܝܼܪ ܫܸܩܝܹܗ ܘܠܵܐ ܡܸܬܼܩܲܒܲܠ ܀|
    block |܃ܠܪ̈ܵܚܡܲܝ ܚܘܼܒܹܿܗ ܪܚܝܼܡ ܥܸܢܝܵܢܹܗ ܘܗܲܢܝܼ ܐܘܼܟܼܠܹܗ|
    block |ܘܥܲܠ ܛܵܠܘܿܡܹ̈ܐ ܩܫܹܐ ܐܵܦ ܫܲܪܒܹܿܗ ܟܲܕܼ ܡܸܬܼܡܲܠܲܠ ܀|
    block |܃ܢܒܼܝܼܵܐ ܩܵܥܹ̇ܐ ܕܝܲܩܝܼܪ ܡ̣ܢ ܟܠ ܘܲܚܠܸܐ ܡ̣ܢ ܟܠ|
    block |ܘܥܲܠ ܦܲܪܝܼܗܹ̈ܐ ܦܲܟܿܝܼܗ ܛܲܥܡܹܗ ܘܫܝܼܛ ܥܵܢܝܵܢܹܗ ܀|
    block |ܕܵܘܝܼܕܼ ܩܲܒܸܿܠ ܕܢܸܛܲܪ ܡܸܠܵܘ̈ܗܝ ܒܲܙܗܝܼܪܘܼܬܼܵܐ܃|
  block
    block |ܘܥܲܛܠܲܝ̈ ܠܸܒܵܐ ܥܪܲܩܘ̣ ܡ̣ܢ ܨܹܐܕܼܵܘܗܝ ܡ̣ܢ ܒܝܼܫܵܐ ܀|
    block |܃ܒܝܼܫܵܐ ܚܲܫܒ̣ܿܘܼܗܝ ܐ̄ܢܵܫܵܐ ܒܝܼܫܹ̈ܐ ܠܥܸܢܝܵܢ ܩܘܼܫܬܵܐ|
    block |ܘܐܲܝܟ ܕܡ̣ܢ ܣܲܡܵܐ ܕܥܲܙܝܼܙ ܪܹܚܝܹܗ ܓܥ݂ܲܨܘ ܡ̣ܢ ܫܸܩܝܹܗ ܀|
    block |܃ܒܟܹܐܒܹ̈ܐ ܩ̈ܫܲܝܵܐ ܕܲܪ̈ܓܼܝܼܓܼܵܬܼܵܐ ܪܡܹܝܢ ܡ̇ܝܘܿܬܹ̈ܐ|
    block |ܥܲܠ ܗܵܝ̇ ܩܲܫܝܵܐ ܡܸܠܲܬܼ ܩܘܼܫܬܵܐ ܥܲܠ ܟܹܐܒܲܝ̈ܗܘܿܢ ܀|
    block |܃ܠܲܟܼܪܝܼܗ ܦܲܓܼܪܵܐ ܕܵܡܹ̇ܝܢ ܐ̄ܢܵܫܵܐ ܟܪ̈ܝܼܗܲܝ ܢܲܦܫܵܐ|
    block |ܕܩܲܢܝܼܛ ܕܢܸܓܼܠܸܐ ܥܲܣܩܘܼܬܼ ܟܹܐܒܹܗ ܠܐܵܣܵܘ̈ܬܼܵܐ ܀|
    block |܃ܡܸܩܢܲܛ ܩܵܢ̇ܛܝܼܢ ܐܵܦ ܚܲܛܵܝܹ̈ܐ ܥܲܠ ܚܵܘ̈ܒܲܝܗܘܿܢ|
    block |ܘܠܵܐ ܡܸܬܼܩܲܪܒܼܝܼܢ ܠܲܬܼܪܲܥ ܩܘܼܫܬܵܐ ܐܵܣܝܵܐ ܕܡܲܓܵܢ ܀|
    block |܃ܡܸܒܿܗܲܬܼ ܒܵܗ̇ܬܿܝܼܢ ܕܲܢܚܵܘܘܿܢܵܝܗܝ ܠܟܹܐܒܼܵܐ ܕܲܒܼܗܘܿܢ|
    block |ܘܠܵܐ ܡܸܬܼܒܲܝܢܝܼܢ ܕܟܹܐܒܼܵܐ ܕܲܥܬܸ̣ܩ ܥܣܸܩ ܚܘܼܠܡܵܢܹܗ ܀|
    block |܃ܒܠܑܵܐ ܝܼܕܲܥܬܼܵܐ ܡܟܲܣܹܝܢ ܫܘܼܚܢܹ̈ܐ ܕܣܘܼܥܪ̈ܵܢܲܝܗܘܿܢ|
    block |ܘܠܵܐ ܡܸܬܼܒܲܩܹܝܢ ܕܒܼܵܬܲܪ ܡ̇ܘܬܵܐ ܠܲܝܬܿ ܚܘܼܠܡܵܢܵܐ ܀|
    block |܃ܡܸܛܥܵܐ ܛܵܥܹ̇ܝܢ ܒܣܲܒܼܪܵܐ ܕܪ̈ܲܚܡܹܐ ܕܚܵܢ̇ܝܼܢ ܡܲܓܵܢ|
    block |ܘܠܵܐ ܡܸܣܬܲܟܿܠܝܼܢ ܕܐܸܢ ܐܝܼܬܼ ܪ̈ܲܚܡܹܐ ܐܵܦ ܟܹܐܢܘܼܬܼܵܐ ܀|
    block |܃ܕܐܝܼܬܼ ܗ̄ܘ̣ ܪ̈ܲܚܡܹܐ ܗ̄ܘ̣ ܠܵܟ ܐܘܿ ܒܲܪܢܵܫܵܐ|
    block |ܡ̇ܕܹܝܢ ܩܲܒܸܿܠ ܕܐܝܼܬܼ ܟܹܐܢܘܼܬܼܵܐ ܕܠܵܐ ܡܸܙܕܲܟܼܝܵܐ ܀|
    block |܃ܐܸܢܗܘ̤ ܕܙܵܟܹ̇ܝܢ ܪ̈ܲܚܡܹܐ ܒܕܝܼܢܵܐ ܠܲܝܬܿ ܟܹܐܢܘܼܬܼܵܐ|
    block |ܘܐܸܢ ܟܹܐܢܵܐܝܼܬܼ ܕܵܐܹ̇ܢ ܟܹܐܢܵܐ ܠܲܝܬܿ ܚܵܘܣܵܢܵܐ ܀|
    block |܃ܐܸܢܗܘ̤ ܕܟܹܐܢܵܐ ܗ̄ܘ̣ ܢܩܲܒܸܿܠ ܡ̇ܕܹܝܢ ܕܟܹܐܝܢ ܒܘܼܚܪܵܢܹܗ|
    block |ܘܢܹܐܠܲܦ ܫܲܦܝܼܪ ܕܟܹܐܢܵܐ ܘܛܵܒܼܵܐ ܠܵܘ ܫܝܼܥܵܐܝܼܬܼ ܀|
    block |܃ܕܟܹܐܝܢ ܒܵܪܘܿܝܵܐ ܫܲܦܝܼܪ ܡ̇ܘܕܸܿܐ ܟܠ ܕܲܥܒܼܝܼܕܼܵܐ ܗ̄ܘ̣|
    block |ܘܕܲܡܪܲܚܡܵܢܵܐ ܗ̄ܘ̣ ܣܵܗܹ̇ܕܼ ܚܘܼܒܹܿܗ ܕܲܠܘܵܬܼ ܓܸܢܣܲܢ ܀|
    block |܃ܦܵܪܘܿܫܵܐܝܼܬܼ ܘܵܠܹ̇ܐ ܕܢܸܩܪܹܝܘܗܝ ܟܹܐܢܵܐ ܘܛܵܒܼܵܐ|
    block |ܕܛܵܒܼ ܠܲܕܿܬܼܵܐܹ̇ܒܼ ܘܟܹܐܝܢ ܟܲܕܼ ܬܵܒܲܥ̇ ܠܲܕܠܵܐ ܬܵܐܹ̇ܒܼ ܀|
    block |܃ܠܲܢ ܗ̄ܘ̣ ܓܲܠܝܵܐ ܕܝܲܨܪܲܢ ܫܲܠܝ̣ܛ ܥܲܠ ܬܲܪ̈ܬܲܝܗܹܝܢ|
    block |ܘܐܸܢ ܫܵܦܲ݁ܪ ܠܹܗ ܡܫܲܚܠܸܦ ܢܸܓܼ̈ܕܲܐ ܠܘܵܬܼ ܚܵܘܣܵܢܵܐ ܀|
    block |܃ܘܐܸܢ ܒܹܗ ܣܝܼܡܵܐ ܣܝܼܡܲܬܼ ܓܲܙܹ̈ܐ ܕܚܲܝܹ̈ܐ ܘܡ̇ܘܬܵܐ|
    block |ܠܡܵܢ ܡܸܬܼܥܲܕܲܠ ܝܲܨܪܲܢ ܒܝܼܫܵܐ ܡܲܪܵܚܵܐܝܼܬܼ ܀|
    block |܃ܝܲܨܪܲܢ ܐܲܚܝܼܕ ܬܪܲܥ ܡܲܠܟܿܘܼܬܼܵܐ ܐܸܢ ܨܵܒܹ̇ܝܢܲܢ|
    block |ܘܗܘ̤ܝܘܼ ܕܡܲܥܸܠ ܘܗܘ̤ܝܘܼ ܕܡܲܦܸܩ ܐܲܝܟ ܨܸܒܼܝܵܢܹܗ ܀|
    block |܃ܐܵܦ ܗܵܘ̇ ܩܵܠܵܐ ܕܕܲܪܫܵܗ̇ ܠܐܘܼܪܚܵܐ ܕܡܲܠܟܿܘܼܬܼ ܪܵܘܡ̇ܐ|
    block |ܩ̣ܥܵܐ ܕܡܲܠܟܿܘܼܬܑܼܵܐ ܠܓܼܵܘ ܡ̣ܢ ܐ̄ܢܵܫܵܐ ܗ̄ܝܸ ܘܲܒܼܗܘܿܢ ܫܲܪܝܵܐ ܀|
    block |܃ܘܐܸܢ ܡܲܠܟܿܘܼܬܼܵܐ ܡܲܠܝܲܬܼ ܚܲܝܹ̈ܐ ܒܐ̄ܢܵܫܵܐ ܫܲܪܝܵܐ|
    block |ܠܲܝܬܿ ܟܹܝܬܼ ܕܲܣܟܲܠ ܡ̣ܢ ܒܲܪܢܵܫܵܐ ܕܣܵܢܹ̇ܐ ܚܲܝܵܘ̈ܗܝ ܀|
    block |ܐܲܝܟܲܢ ܠܵܐ ܗ̄ܘ̣ܵܐ ܣܵܢܹ̇ܐ ܠܚܲܝܵܘ̈ܗܝ ܣܵܢܹ̇ܐ ܫܪܵܪܵܐ܃|
  block
    block |ܕܫܵܒ̇ܩ ܐܘܼܪܚܵܐ ܕܪܲܗܒܼܘܿܢ ܚܲܝܹ̈ܐ ܘܪܵܕܹܐ ܒܬܼܵܘܫܵܐ ܀|
    block |܃ܠܘܼܩܒܲܠ ܝܲܨܪܹܗ ܘܠܘܼܩܒܲܠ ܩܘܼܫܬܵܐ ܩܵܐܹ̇ܡ ܐ̄ܢܵܫܵܐ|
    block |ܕܟܲܕܼ ܝܵܕܼܘܿܥܵܐ ܗ̄ܘ̣ ܛܵܠܹ̇ܡ ܗܘ̤ ܠܹܗ ܘܠܲܡܬܲܩܢܵܢܹܗ ܀|
    block |܃ܛܠܘܼܡܝܵܐ ܪܲܒܵܐ ܛܠܲܡ̣ܘ ܡ̇ܝ̈ܘܿܬܹܐ ܠܚܲܝܹ̈ܐ ܕܲܒܼܗܘܿܢ|
    block |ܕܫܵܛܘ̣ ܢܵܡܘܿܣܵܐ ܕܣܵܡ̣ ܒܵܪܘܿܝܵܐ ܠܛܘܼܟܵܣܲܝ̈ܗܘܿܢ ܀|
    block |܃ܫܒܲܩ̣ܘ ܦܘܼܩܕܵܢܵܐ ܕܪܲܡܪܸܡ ܐܸܢܘܿܢ ܠܥܸܠ ܡ̣ܢ ܟܠܵܐ|
    block |ܘܲܪܚܸܡ̣ܘ ܚܘܼܒܵܐ ܕܐܵܟܹ̇ܠܩܲܪܨܵܐ ܕܨܲܥܲܪ ܐܸܢܘܿܢ ܀|
    block |܃ܐܲܫܝܼܛܘ ܠܲܫܡܵܐ ܕܝܲܩܲܪ ܐܸܢܘܿܢ ܒܲܫܒܼܝܼ̈ܚܵܬܹܗ|
    block |ܝܲܗ̣̄ܒܼܘ ܐܝܼܩܵܪܵܐ ܕܫܸܡ ܪܲܒܿܘܼܬܼܵܐ ܠܲܕܼܠܵܐ ܐܲܠܵܗ ܀|
    block |܃ܕܵܫܘ̣ ܢܵܡܘܿܣܵܐ ܢܘܼܗܪܵܐ ܘܡܸܠܚܵܐ ܐܵܦ ܗܲܕܿܝܼܐܵܐ|
    block |ܕܕܼܵܪܹܫ ܐܘܼܪܚܵܐ ܘܡܲܩܢܸܐ ܛܲܥܡܵܐ ܘܡܲܢܗܲܪ ܗܵܘܢܵܐ ܀|
    block |܃ܬܪܲܥ̣ܘ ܦܘܼܩܕܵܢܵܘ̈ܗܝ ܫܘܼܪܵܐ ܪܵܡ̇ܐ ܕܒܲܦܲܝ̈ ܥܵܘ̣ܠܵܐ|
    block |ܘܥ݂ܲܠ ܚܲܝ̈ܘܵܬܼܵܐ ܥܝܵܕܹ̈ܐ ܒܝܼܫܹ̈ܐ ܘܚܲܒܸܿܠܘ ܦܹܐܪ̈ܵܘܗܝ ܀|
    block |܃ܥܪ̈ܵܕܹܐ ܘܕܒܹ̈ܐ ܘܐܲܪ̈ܝܵܘܵܬܼܵܐ ܙܢܲܝ̈ ܒܝܼ̈ܫܵܬܼܵܐ|
    block |ܣܥ̣ܵܘ ܥܲܠ ܟܲܪܡ̇ܐ ܢܵܡܘܿܣܵܝܵܐ ܕܦܘܼܠܚܵܢ ܐ̄ܢܵܫܵܐ ܀|
    block |܃ܒܵܩܹ̈ܐ ܘܩܲܡܨܹ̈ܐ ܐܵܦ ܕܲܒܵܒܹ̈ܐ ܪ̈ܲܚܫܵܐ ܫܝܼܛܵܐ|
    block |ܟܢܲܫܘ̣ ܥܲܠ ܛܲܪ̈ܦܵܘܗܝ ܘܐܲܬܲܪܘ ܦܹܐܪ̈ܘܗܝ ܘܒܲܕܲܪܘ ܐܸܒܹܿܗ ܀|
    block |܃ܒܲܕܼܡܘܼܬܼ ܪ̈ܲܚܫܵܐ ܪܚܸܫܘ̣ ܚܘܼܫܵܒܹ̈ܐ ܒܲܥܪܝܼܪ̈ܵܝܐ|
    block |ܘܲܣܒ݂ܲܟܼܘ ܘܲܡ̣ܛܵܘ ܠܪܵܘܡ̇ܐ ܪܲܒܵܐ ܕܢܵܡܘܣ ܪܘܼܚܵܐ ܀|
    block |܃ܦܲܓܼܪܵܐ ܘܢܲܦܫܵܐ ܦ̣ܩܲܪܘ ܘܐܸܫܬܲܚܝܲܢܘ ܒܲܪ̈ܓܼܝܼܓܼܵܬܼܵܐ|
    block |ܘܠܵܐ ܐܸܬܼܒܲܩܝܼܘ ܒܲܫܟܼܝܼܪ̈ܵܬܲܐ ܕܪܸ̈ܥܝܵܢܲܝܗܘܿܢ ܀|
    block |܃ܟܪܘܿܡ̇ܐ ܕܟܲܠܒܵܐ ܩܢܵܬ̤ ܙܵܢܝܘܼܬܼܵܐ ܠܘܼܩܒܲܠ ܩܘܼܫܬܵܐ|
    block |ܘܲܟܼܡܵܐ ܕܟܼܵܐܹ̇ܐ ܒܙܲܠܝܼܠܘܼܬܼܵܗ̇ ܗܝ̤ ܐܲܝܟ ܕܐܝܼܬܹܝܗ̇ ܀|
    block |܃ܓܲܢܵܒܲܘܼܬܼܵܐ ܠܸܒܼܟܲܬ̤ ܚܘܼܨܦܵܐ ܕܕܹܐܒܼܵܐ ܝܲܥܢܵܐ|
    block |ܘܪܸܒܿܘܿ ܩܵܠܵܝܼ̈ܢ ܐܸܢ ܩܵܥܹ̇ܝܢ ܒܵܗ̇ ܠܵܐ ܡܸܬܼܟܲܚܕܼܵܐ ܀|
    block |܃ܚܣܵܡܵܐ ܦܲܩܪܵܐ ܕܡ̇ܘܠܸܕܼ ܩܸܛܠܵܐ ܦܩ݂ܲܪ ܐܲܝܟ ܐܲܪܝܵܐ|
    block |ܘܐܲܪܝܼܡ ܩܵܠܹܗ ܥܲܠ ܕܲܝܵܢܹܐ ܘܠܘܼܚܵܡܲܝ̈ܗܘܿܢ ܀|
    block |܃ܥܵܠܘܿܒܼܘܼܬܼܵܐ ܗܘ̤ܵܬܼ ܐܲܝܟ ܕܸܒܵܐ ܟܪܘܿܡܬܼܵܢܝܼܬܼܵܐ|
    block |ܘܲܟܼܡܵܐ ܕܫܵܬܼ̇ܝܵܐ ܕܡ̇ܐ ܕܲܥܠܝܼܒܹ̈ܐ ܬܘܼܒܼ ܡܸܬܼܠܲܗܩܵܐ ܀|
    block |܃ܪܸܚܡܲܬܼ ܡܸܣܦܵܐ ܛܸܡܪܲܬ̤ ܦܲܚܹ̈ܐ ܒܝܲܡܵܐ ܘܚܲܒܼܫܑܵܐ|
    block |ܘܨܵܕܲܬ̤ ܥܲܡܡܹ̈ܐ ܘܲܡܕܼܝܼ̈ܢܵܬܼܵܐ ܠܓܼܵܘ ܡ̣ܢ ܥܘܼܒܵܗ̇ ܀|
    block |܃ܪܸܚܡܲܬܼ ܫܘܼܒܼܚܵܐ ܣܸܟܼܪܲܬ̤ ܐܸܕܢܹܝ̈ܗ̇ ܡ̣ܢ ܒܘܼܝܵܢܵܐ|
    block |ܘܐܲܝܟ ܐܵܟܹܕܢܵܐ ܫܵܛܲܬ̤ ܚܲܝܠܵܐ ܕܲܒܼܓܼܵܘ ܣܸܦܪܹ̈ܐ ܀|
    block |ܕܲܓܵܠܘܼܬܼܵܐ ܒܲܪܬܹܗ ܕܒܼܝܼܫܵܐ ܕܝܲܠܕܹܵܗ̇ ܒܲܥܕܹܢ܃|
  block
    block |ܥܒܲܪܬܹܗ ܠܐܲܒܼܘܼܗ̇ ܒܐܘܼܡܵܢܘܼܬܼܵܐ ܕܡܹܐܟܲܠ ܩܲܪܨܵܐ ܀|
    block |܃ܠܬܲܥܠܵܐ ܕܵܡ̇ܝܵܐ ܒܲܗ̈ܦܵܟܵܬܼܵܐ ܕܲܓܵܠܵܬܼ̈ܐ|
    block |ܘܐܲܝܟ ܕܲܒܼܢܸܩܥܹ̈ܐ ܚܵܠ̇ܕܵܐ ܒܐܲܪܥܵܐ ܕܠܵܐ ܬܸܬܼܦܲܪܣܸܐ ܀|
    block |܃ܚܘܼܬܼܪܵܐ ܥܪܵܕܼܵܐ ܕܪܵܕܹܐ ܒܚܘܼܪܒܵܐ ܕܠܵܐ ܒܘܼܝܵܢܵܐ|
    block |ܡ̣ܪܲܕܼ ܡ̣ܢ ܢܝܼܪܵܐ ܕܡܲܟܿܝܼܟܼܘܼܬܼܵܐ ܡܫܲܝܢܲܬܼ ܐ̄ܢܵܫܵܐ ܀|
    block |܃ܪܲܒܿܘܼܬܼ ܟܲܪܣܵܐ ܫܝܘܿܠ ܒܵܠܲܥܬܼܵܐ ܕܠܵܐ ܡܸܬܼܡܲܠܝܵܐ|
    block |ܒܠܲܥܬܹ̣ܗ ܠܥܵܠܡܵܐ ܘܠܵܐ ܐܸܬܼܝܲܕܼܥܲܬ̤ ܕܐܸܟܼܠܲܬ̤ ܡܸܕܹܿܡ ܀|
    block |܃ܪܸܛܢܵܐ ܡܢܝܼܢܵܐ ܕܫܝܼܛ ܒܲܚܙܵܬܹܗ ܘܒܼܝܼܫ ܚܘܼܒܵܠܹܗ|
    block |ܥܒ݂ܲܪ ܥܲܠ ܚܲܩܠܵܐ ܕܦܵܪܘܿܫܘܼܬܼܵܐ ܘܚܲܒܸܿܠ ܦܹܐܪܸ̈ܝܗ̇ ܀|
    block |܃ܚܸܡܬܼܵܐ ܣܸܦܲܬ̤ ܒܲܕܼܡܘܼܬܼ ܢܘܼܪܵܐ ܒܥܵܒܼܵܐ ܕܢܲܦܫܵܐ|
    block |ܘܝܼܩܸܕܼܘ ܐܲܟܲܚ̄ܕܼ ܪ̈ܲܓܼܫܹܐ ܘܙܵܘܥܹ̈ܐ ܒܚܲܡܝܼܡܘܼܬܼܵܗ̇ ܀|
    block |܃ܐܲܝܟ ܕܲܒܼܢܘܼܪܵܐ ܚ̣̄ܩܸܕܼ ܘܐܸܣܬܲܝܲܛ ܫܲܦܝܼܪ̈ܵܬܼܵܐ|
    block |ܘܠܵܐ ܦܵܫ̣ ܦܹܐܪܵܐ ܕܗܲܢܝܼܬܘܼܬܼܵܐ ܒܟܲܪܡܵܐ ܕܐ̄ܢܵܫܵܐ ܀|
    block |܃ܐܲܝܟ ܚܲܝ̈ܘܵܬܼܵܐ ܥܲܠܘ̣ ܚܘܼ̈ܬܼܚܵܬܹܐ ܠܓܼܵܘ ܕܲܝܵܢܵܐ|
    block |ܘܐܸܟܲܠܘ̣ ܦܹܐܪ̈ܵܘܗܝ ܘܫܲܒܼܩ̣ܘܼܗܝ ܥܲܪܛܸܠ ܐܲܝܟ ܕܲܒܼܣܲܬܼܘܵܐ ܀|
    block |܃ܣܲܬܼܘܵܐ ܩܲܫܝܵܐ ܕܲܪ̈ܓܼܝܼܓܼܵܬܼܵܐ ܢܓܲܪ ܒܲܒܼܪܝܼܬܼܵܐ|
    block |ܘܲܒܼܛܸܠ ܥܵܠܡܵܐ ܡ̣ܢ ܦܘܼܠܚܵܢܵܐ ܪܘܼܚܵܢܵܝܵܐ ܀|
    block |܃ܚܸܫܟܵܐ ܕܛܘܼܥܝܲܝ ܠܸܠܝܵܐ ܕܲܬܼܪܹܝܢ ܥܠܲܒ̣ ܠܲܫܪܵܪܵܐ|
    block |ܘܲܣܠܸܩ ܙܹܐܦܵܐ ܠܕܲܪܓܼܵܐ ܪܵܡܵܐ ܠܥܸܠ ܡ̣ܢ ܩܘܼܫܬܵܐ ܀|
    block |܃ܐܲܝܟ ܐܝܼܡܵܡܵܐ ܕܝܲܪ̈ܝܲܚ ܣܲܬܼܘܵܐ ܙܥܲܪ ܛܵܒܼܵܬܼ̈ܐ|
    block |ܘܐܲܝܟ ܪܲܒܿܘܼܬܼܵܐ ܕܠܲܝ̈ܠܵܘܵܬܼܵܐ ܥܫܸ݂ܢ ܒܝܼ̈ܫܵܬܼܵܐ ܀|
    block |܃ܠܲܝܬܿ ܒܹܗ ܒܕܼܵܪܲܢ ܕܘܼܡܝܵܐ ܕܩܲܝܛܵܐ ܒܦܘܼܠܚܵܢ ܚܲܝܹ̈ܐ|
    block |ܘܠܲܝܬܿ ܕܲܡܥܲܙܸܐ ܩܕܼܵܡ ܚܘܼ̈ܬܼܵܚܵܬܹܐ ܐܲܝܟ ܕܲܒܼܚܘܼܡܵܐ ܀|
    block |܃ܐܲܝܟ ܕܲܒܼܣܲܬܼܘܵܐ ܚܒܼܝܼܫ ܪܸܥܝܵܢܵܐ ܒܗܲܝܟܲܠ ܦܲܓܼܪܵܐ|
    block |ܘܲܡܥܵܘܸܟ ܠܵܗ̇ ܠܟܲܫܝܼܪܘܼܬܹܗ ܥܲܪܝܵܐ ܕܥܵܘ̣ܠܵܐ ܀|
    block |܃ܒܥܵܒܼܘܿܪ̈ܝܵܬܼܵܐ ܩܲܝܛܵܐ ܗܲܢܝܼ ܠܐܲܪ̈ܥܵܢܵܝܹܐ|
    block |ܘܒܲܥܬܼܝܼ̈ܕܼܵܬܼܵܐ ܒܣܲܬܼܘܵܐ ܟܡܝܼܪܵܐ ܡܢܵܚܝܼܢ ܠܲܡܦܵܫ ܀|
    block |܃ܠܦܠܚܵܢ ܥܵܘ̣ܠܵܐ ܙܥܘܿܪ ܫܘܼܚܠܵܦܵܐ ܕܝܲܪ̈ܚܲܝ ܫܲܢ̄ܬܵܐ|
    block |ܘܲܠܕܘܼܪܵܫܵܐ ܕܙܲܕܼܝܼܩܘܼܬܼܵܐ ܘܠܵܐ ܚܲܕܼ ܝܵܘܡܵܐ ܀|
    block |܃ܒܲܫܟܼܝܼܪ̈ܵܬܼܵܐ ܩܲܝܛܵܐ ܘܣܲܬܼܘܵܐ ܘܠܵܐ ܐ̄ܢܵܫ ܡܲܡܐܸܢ|
    block |ܘܲܒܼܬܲܩ̈ܢܵܬܼܵܐ ܦܸܠܓܿܘܼܬܼ ܝܵܘܡ̇ܐ ܘܣܲܓܿܝܼ ܪܸܛܢܵܐ ܀|
    block |܃ܡ̇ܙܘܿܢ ܙܲܒܼܢܵܐ ܠܲܝܬܿ ܣܲܒܼܥܘܼܬܼܵܐ ܠܲܡܟܲܢܵܫܘܼ|
    block |ܘܩܹܢܝܵܢ ܚܲܝܹ̈ܐ ܟܣܸܐ ܥܸܢܝܵܢܹܗ ܐܲܝܟ ܝܲܬܿܝܼܪܵܐ ܀|
    block |܃ܐܲܝܟ ܝܲܬܿܝܼܪܵܐ ܚܫܝܼܒܼ ܥܲܠ ܣܲܟܼܠܹ̈ܐ ܥܸܢܝܵܢ ܪܘܼܚܵܐ|
    block |ܘܐܲܝܟ ܕܲܒܼܠܸܠܝܵܐ ܫܠܹܝܢ ܘܲܒܼܗܝܼܠܝܼܢ ܡ̣ܢ ܛܵܒܼܵܬܹ̈ܐ ܀|
    block |܃ܐܲܝܟ ܕܲܒܼܫܸܢܬܼܵܐ ܛܲܒܿܝܼܥ ܦܲܓܼܪܵܐ ܥܲܡ ܪܸܥܝܵܢܵܐ|
    block |ܘܠܵܐ ܡܸܬܿܬܿܥܝܼܪܝܼܢ ܠܩܵܠ ܟܘܼܘܵܢܵܐ ܕܡܲܩܢܹܐ ܚܲܝܹ̈ܐ ܀|
    block |ܫܸܢܬܼܵܐ ܕܥܵܘ̣ܠܵܐ ܪܚܝܼܡܵܐ ܣܲܓܿܝܼ ܠܲܚܒܸܢܵܢܹ̈ܐ܃|
  block
    block |ܘܠܵܐ ܗܲܢܝܼ ܠܗܘܿܢ ܠܡܸܫܡܲܥ ܩܵܠܵܐ ܕܥܹܕܵܢ ܨܲܦܪܵܐ ܀|
    block |܃ܒܡܸܣܟܹܿܢܘܼܬܼܵܐ ܪܓܼܝܼܓܼܝܼܢ ܠܲܡܦܵܫ ܒܢܲܝ̈ ܡܸܣܟܹܿܢܵܐ|
    block |ܘܠܵܐ ܡܸܬܼܝܲܐܒܼܝܼܢ ܠܥܘܼܬܼܪܵܐ ܪܲܒܵܐ ܕܲܟܼܣܸܐ ܒܪܵܘܡܵܐ ܀|
    block |܃ܒܐܲܬܼܪܵܐ ܕܪܵܘܡܵܐ ܟܣܸܐ ܒܘܼܣܵܡܵܐ ܕܠܵܐ ܡܸܬܼܚܲܒܲܠ|
    block |ܘܥܲܠ ܐܲܪ̈ܥܵܢܹܐ ܐܲܪܥܵܐ ܪܚܝܼܡܵܐ ܛܵܒܼ ܡ̣ܢ ܪܵܘܡܵܐ ܀|
    block |܃ܫܡܲܝܵܢ̈ܝܵܬܼܵܐ ܕܠܵܐ ܡܸܬܼܚܲܙ̈ܝܵܢ ܡ̣ܠܲܟ ܠܲܟܼܝܵܢܲܢ|
    block |ܘܥܲܦܪ̈ܵܢܵܝܹܐ ܒܥܲܦܪܵܐ ܒܵܥܹ̇ܝܢ ܠܲܡܩܵܘܵܝܘܼ ܀|
    block |܃ܒܪܵܘܡ̇ܐ ܩܲܒܼ݂ܥܹܗ ܠܢܝܼܫܵܐ ܚܲܝܵܐ ܕܫܘܼܘܕܵܝ ܡܸܠܵܘ̈ܗܝ|
    block |ܘܠܲܝܬܿ ܕܡܕܲܡܸܐ ܐܵܦܠܵܐ ܒܡܸܠܹ̈ܐ ܠܡܸܝܢܵܐ ܠܩܘܼܒܼܠܹܗ ܀|
    block |܃ܒܚܲܝܠܵܐ ܕܪܘܼܚܵܐ ܬܲܪܓܸܿܡ ܐܸܢܹܝܢ ܠܲܥܬܼܝܼ̈ܕܼܵܬܼܵܐ|
    block |ܘܐܲܝܟ ܕܲܒܼܨܸܒܼܥܵܐ ܐܸܢܹܝܢ ܒܝܲܕܼ ܟܵܪ̈ܘܿܙܵܘܗܝ ܀|
    block |܃ܐܲܝܟ ܕܲܒܼܕܲܦܵܐ ܨܵܪ ܒܲܡܓܲܠܹ̈ܐ ܛܘܼܒܹ̈ܐ ܘܢܸܓܼ̈ܕܹܿܐ|
    block |ܕܢܸܗܘܸܐ ܫܲܠܝܼܛ ܠܥܲܝܢܲܝ̈ ܒܸܣܪܵܐ ܠܡܸܚܙܵܐ ܕܟܲܣ̈ܝܵܢ ܀|
    block |܃ܒܲܕܼܡܘܼܬܼ ܨܲܠܡܵܐ ܩ̣ܒܲܥ ܦܘܼܩܕܼܵܢܵܘ̈ܗܝ ܒܲܟܼܬܼܝܼ̈ܒܼܵܬܼܵܐ|
    block |ܕܢܸܚܙܘܿܢ ܐ̄ܢܵܫܵܐ ܫܪܵܪܵܐ ܕܲܫܡܹܗ ܒܝܲܕܼ ܓܲܠ̈ܝܵܬܼܵܐ ܀|
    block |܃ܒܓܼܵܘ ܦܵܠܵܛܝܼܢ ܕܲܟܼܬܼܝܼ̈ܒܼܵܬܼܵܐ ܪܫܲܡ̣ ܟܲܣܝܘܼܬܹܗ|
    block |ܕܢܸܥܘܿܠ ܟܠܢܵܫ ܢܚܘܼܪ ܒܐܝܼܬܼܘܼܬܼܵܐ ܒܚܲܕܼ ܐܵܬܼ̈ܘܬܼܵܐ ܀|
    block |܃ܪܲܒܿܘܼܬܼ ܚܘܼܒܹܿܗ ܨܒܼܵܐ ܕܲܢܚܵܘܸܐ ܠܲܥܒܼܵܕܼ ܐܝܼܕܵܘ̈ܗܝ|
    block |ܘܲܟܼܬ݂ܲܒܼ ܣܸܦܪܵܐ ܘܐܲܗܓܿܝܼ ܐܸܢܘܿܢ ܚܘܼܒܵܢܵܐܝܼܬܼ ܀|
    block |܃ܚܹܝܠ ܪܲܒܿܘܼܬܹܗ ܨܵܪ ܒܐܵܬܼ̈ܘܼܬܼܵܐ ܠܵܘ ܐܝܼܬܼܘܼܬܹܗ|
    block |ܘܣܵܥܘܿܪܘܼܬܹܗ ܚܒܲܫ̣ ܒܲܡܓܲܠܹ̈ܐ ܘܠܵܘ ܟܲܣܝܘܼܬܹܗ ܀|
    block |܃ܠܒܼܘܼܝܵܐ ܐ̄ܢܵܫܵܐ ܒ̣ܢܵܐ ܦܵܠܵܛܝܼܢ ܕܲܟܼܬܼܝܼ̈ܒܼܵܬܼܵܐ|
    block |ܘܐܲܥܸܠ ܣܵܡ̣ ܒܵܗ̇ ܥܘܼܗܕܵܢ ܐ̄ܪ̈ܵܙܹܐ ܕܲܣܬܝܼܪ̈ܵܬܹܗ ܀|
    block |܃ܐܲܝܟ ܒܹܝܬܼ ܓܲܙܵܐ ܥܒ݂ܲܕܼ ܢܵܡܘܿܣܵܐ ܪܘܼܚܵܢܝܵܐ|
    block |ܘܟܲܢܸܫ ܘܲܡ̣ܠܵܝܗܝ ܓܙܵܪ̈ܲܝ ܕܝܼܢܹ̈ܐ ܕܥܲܠ ܣܵܪ̈ܘܿܚܹܐ ܀|
    block |܃ܒܹܝܬܼ ܡܲܠܟܿܘܼܬܼܵܐ ܒ̣ܢܵܐ ܠܹܗ ܒܐܲܪܥܵܐ ܡܠܸܐ ܟܠ ܒܸܪ̈ܝܵܢ|
    block |ܘܐܲܫܠܸܛ ܐ̄ܢܵܫܵܐ ܕܲܢܕܲܝܪܘܼܢ ܒܹܗ ܩܲܕܿܝܼܫܵܐܝܼܬܼ ܀|
    block |܃ܐܲܣܸܢ ܣܵܡ̣ ܒܹܗ ܓܲܙܵܐ ܕܪܘܼܚܵܐ ܕܠܵܐ ܡܸܣܬܲܝܲܟ|
    block |ܕܢܸܗܘܸܐ ܣܵܦܹ̇ܩ ܠܐܲܪ̈ܥܵܢܵܝܹܐ ܘܠܲܫܡܲܝܵܢܹ̈ܐ ܀|
    block |܃ܥܒ݂ܲܕܼ ܓܹܐܙܲܒܼܪ̈ܵܘܗܝ ܒܢܲܝܵ̈ܐ ܕܚܘܼܒܹܿܗ ܩܲܪ̈ܝܲܝ ܒܲܫܡܹܗ|
    block |ܕܲܢܦܲܠܓܼܘܼܢܵܝܗܝ ܚܲܟܿܝܼܡܵܐܝܼܬܼ ܐܲܝܟ ܝܵܕܼܘܿܥܹ̈ܐ ܀|
    block |܃ܢܵܛ̇ܪ̈ܲܝ ܓܲܙ̣ܵܐ ܐܲܠܵܗܵܝܵܐ ܗܘ̤ܵܘ ܓܲܢܵܒܹ̈ܐ|
    block |ܘܚܲܠܸܦܘ ܥܘܼܬܼܪܵܐ ܕܲܫܒܼܝܼ̈ܚܵܬܼܵܐ ܒܲܨܥܝܼܪ̈ܵܬܼܵܐ ܀|
    block |܃ܒܢܲܝ̈ ܦܵܠܵܛܝܼܢ ܐܲܦܸܩܘ ܐ̄ܪ̈ܵܙܹܐ ܕܲܡܠܸܟ ܡܲܠ̈ܟܹܿܐ|
    block |ܘܐܲܪܝܼܡܘ ܐܝܼܕܼܵܐ ܥܲܠ ܒܵܪܘܿܝܵܐ ܕܝܲܩܲܪ ܐܸܢܘܿܢ ܀|
    block |܃ܥܲܒܼܕܲܝ̈ ܡܲܠܟܵܐ ܥܪܲܩ̣ܘ ܡ̣ܢ ܡܲܠܟܵܐ ܕܡܲܡܠܸܟ ܥܲܠ ܟܠ|
    block |ܘܲܩ̣ܛܲܪܘ ܐ̄ܪ̈ܵܙܹܐ ܥܲܡ ܡܵܪܘܿܕܼܵܐ ܕܢܸܗܘܘܿܢ ܕܝܼܠܹܗ ܀|
    block |܃ܒܢܲܝ̈ ܡܲܠܟܿܘܼܬܼܵܐ ܫܒܲܩ̣ܘ ܥܸܢܝܵܢܵܐ ܕܒܹܝܬܼ ܡܲܠܟܿܘܼܬܼܵܐ|
    block |ܘܫܲܪܝܼܘ ܡܬܲܢܹܝܢ ܥܲܠ ܣܘܼܥܪ̈ܵܢܹܐ ܕܐܲܟܵܪܘܼܬܼܵܐ ܀|
  block
    block |܃ܙܡܝܼܢܲܝ̈ ܚܲܬܼܢܵܐ ܣܢܵܘ ܒܘܼܣܵܡܵܐ ܪܘܼܚܵܢܵܝܵܐ|
    block |ܘܲܢܦܲܩ̣ܘ ܦܵܗܹ̇ܝܢ ܒܹܝܬܼ ܐܘܼܪ̈ܚܵܬܼܵܐ ܠܡܸܬܿܬܿܓܵܪܘܼ ܀|
    block |܃ܒܢܲܝ̈ ܐܲܠܵܗܵܐ ܕܲܫܘ̣ܵܘ ܠܲܫܡܵܐ ܕܠܵܐ ܡ̇ܝ̈ܘܿܬܹܐ|
    block |ܢܚܸܬܼܘ ܡ̣ܢ ܕܲܪܓܼܵܐ ܐܲܠܵܗܵܝܵܐ ܘܩܵܡ̣ܘ ܥܲܠ ܐܲܪܥܵܐ ܀|
    block |܃ܡ̣ܝܼܬܼܘ ܡ̇ܝܘܿܬܹ̈ܐ ܕܲܡܟܲܢܹܝܢ ܗ̄ܘ̣ܵܘ ܠܵܐ ܡ̇ܝܘܿܬܹ̈ܐ|
    block |ܘܲܦܣܲܩ̣ܘ ܣܲܒܼܪܵܐ ܕܠܵܐ ܬܘܼܒܼ ܦܵܢܹ̇ܝܢ ܠܲܫܡܵܐ ܕܐܵܘܒܸܿܕܼܘ ܀|
    block |܃ܒܟܼܠܗܹܝܢ ܛܲܠܡ̣ܘܼܗܝ ܠܪܸܡܙܵܐ ܟܲܣܝܵܐ ܕܝܲܩܲܪ ܐܸܢܘܿܢ|
    block |ܘܫܵܛ̣ܘ ܢܵܡܘܿܣܹܗ ܘܕܲܠܸ̇ܠܘ ܡܸܠܵܘ̈ܗܝ ܕܠܵܐ ܡܸܫܬܲܪ̈ܝܵܢ ܀|
    block |܃ܒܝܲܕܼ ܢܵܡܘܿܣܵܐ ܢܲܣܝܼ ܐܸܢܘܿܢ ܕܲܟܼܡܵܐ ܣܢ̣ܵܐܘܼܗܝ|
    block |ܘܒܲܟܼܬܼܝܼ̈ܒܼܵܬܼܵܐ ܒܲܚܝܼܪܹܗ ܠܙܹܐܦܵܐ ܕܪܸ̈ܥܝܵܢܲܝܗܘܿܢ ܀|
    block |܃ܐܲܝܟ ܕܲܠܟܼܘܼܪܵܐ ܐܲܥܸܠ ܐܸܢܘܿܢ ܒܝܲܕܸ ܦܘܼܩܕܵܢܵܘ̈ܗܝ|
    block |ܘܕܲܟܿܝܼ ܐܸܢܘܿܢ ܘܠܵܐ ܐܸܬܿܕܲܟܿܝܼܘ ܡ̣ܢ ܣܲܢ̈ܝܵܬܼܵܐ ܀|
    block |܃ܬܵܘ ܟܹܝܬܼ ܢܹܐܡܲܪ ܐܲܝܟ ܒܲܪܬܼ ܩܵܠܵܐ ܕܲܢܒܼܝܼܘܼܬܼܵܐ|
    block |ܕܲܣܪܝܼܩܵܐܝܼܬܼ ܨܲܪܦܲܢ ܪܘܼܚܵܐ ܒܟܼܘܼܪ ܢܵܡܘܿܣܵܐ ܀|
    block |܃ܢܬܲܢܸܐ ܚܸܣܕܲܢ ܐܲܝܟ ܐܹܪܲܡܝܵܐ ܠܲܒܼܢܲܝ̈ ܥܲܡܹܗ|
    block |ܕܲܕܠܵܐ ܝܘܼܬܼܪܵܢ ܗܘ̤ܵܬܼ ܡܲܪܕܿܘܼܬܼܵܐ ܨܼܝܕܼ ܒܝܼܫܘܼܬܿܢ ܀|
    block |܃ܣܲܓܿܝܼ ܕܵܡ̇ܝܵܐ ܛܵܠܘܿܡܘܼܬܿܢ ܠܕܲܝܗܘܼܕܵܝܹ̈ܐ|
    block |ܘܝܲܬܼܝܼܪ ܡܸܢܗܘܿܢ ܡ̣ܪܲܕܼ ܪܥܝܵܢܲܢ ܡ̣ܢ ܝܘܼܠܦܵܢܵܐ ܀|
    block |܃ܠܵܐ ܣܢ̣ܵܘ ܥܲܡܵܢ ܠܡܸܠܲܝ̈ ܪܘܚܵܐ ܐܲܝܟ ܡ̇ܐ ܕܲܚܢܲܢ|
    block |ܘܠܵܐ ܐܸܬܼܦܲܠܲܓܼܘ ܥܲܠ ܕܲܥܬܼܝܼܕܵܢ ܒܕܼܘܼܡܝܵܐ ܕܝܼܠܲܢ ܀|
    block |܃ܠܵܐ ܫܵܛ̣ܘ ܘܐܲܣܠܝܼܘ ܝܼܣܲܪ̈ܵܠܵܝܹܐ ܠܪ̈ܲܒܵܢܲܝܗܘܿܢ|
    block |ܐܲܟܼܡܵܐ ܕܨܲܚܝܼܘ ܘܨܲܥܲܪܘ ܥܲܡܡܹ̈ܐ ܠܝܵܕܼܥܲܝ̈ ܩܘܼܫܬܵܐ ܀|
    block |܃ܠܵܐ ܐܸܬܼܓܲܕܲܦ ܫܸܡ ܒܵܪܘܿܝܵܐ ܒܹܝܬܼ ܥܸܒܼܪ̈ܵܝܹܐ|
    block |ܐܲܝܟ ܨܘܿܚ̈ܝܵܬܼܵܐ ܕܨܲܚܝܼܘ ܚܲܢܦܹ̈ܐ ܠܗܲܝܡܵܢܘܼܬܲܢ ܀|
    block |܃ܫܒܲܪ ܗ̄ܘ̣ܵܐ ܥܲܡܵܐ ܠܘܵܬܼ ܕܘܼܒܵܪܵܐ ܕܲܓܼܡܝܼܪܘܼܬܼܵܐ|
    block |ܘܲܠܦܘܼܬܼ ܙܲܒܼܢܹܗ ܠܵܐ ܥܕܝܼܠ ܣܲܓܿܝܼ ܒܐܲܝܠܹܝܢ ܕܐܲܡܪܲܚ ܀|
    block |܃ܥܡܡܹ̈ܐ ܕܩܲܒܸܿܠܘ ܐܲܓܝܼܪܵܐ ܓܡܝܼܪܵܐ ܕܡܲܠܟܿܘܼܬܼ ܪܵܘܡ̇ܐ|
    block |ܗܦܲܟܼܘ ܠܲܥܝܵܕܹ̈ܐ ܕܙܲܠܝܼܠܘܼܬܼܵܐ ܛܵܒܼ ܡ̣ܢ ܫܲܒܼܪܹ̈ܐ ܀|
    block |܃ܐܲܪܦܝܼܘ ܐܘܼܟܼܠܵܐ ܕܣܝܼܡ ܒܲܟܼܬܼܵܒܼܵܐ ܕܠܵܐ ܡܸܬܼܚܲܒܲܠ|
    block |ܘܲܗܦܲܟܼܘ ܝܵܢ̇ܩܝܼܢ ܚܲܠܒܼܵܐ ܪܲܦܝܵܐ ܕܲܢܛܘܼܪ̈ܵܬܼܵܐ ܀|
    block |܃ܡܨܲܚܹܝܢ ܟܠܫܵܥ ܠܝܗ̄ܘܼܕܼܵܝܘܼܬܼܵܐ ܘܲܠܚܲܢܦܘܼܬܼܵܐ|
    block |ܘܠܵܐ ܡܸܬܼܒܲܝܢܝܼܢ ܕܲܟܼܡܵܐ ܒܣܝܼܪܝܼܢ ܡ̣ܢ ܬܲܪ̈ܬܲܝܗܹܝܢ ܀|
    block |܃ܕܵܝ̇ܢܝܼܢ ܥܲܡܗܘܿܢ ܕܥܲܠ ܡ̇ܢ ܛܵܥܹ̇ܝܢ ܡ̣ܢ ܨܹܝܕܼ ܩܘܼܫܬܵܐ|
    block |ܘܠܵܐ ܡܸܬܼܒܲܩܹܝܢ ܕܗܸܢܘܿܢ ܛܵܥܹ̇ܝܢ ܡ̣ܢ ܛܵܥܲܝܵ̈ܐ ܀|
    block |܃ܡܝܲܩܪܝܼܢ ܚܲܢܦܹ̈ܐ ܠܐܲܠܵܗܵܝ̈ܗܘܿܢ ܐܲܝܟ ܕܠܛܵܒܹ̈ܐ|
    block |ܘܐܲܠܵܗ ܟܠܵܐ ܒܣܸܐ ܠܝܼܩܵܪܹܗ ܡ̣ܢ ܣܵܓܼܘܿܕܼܵܘ̈ܗܝ ܀|
    block |ܪܚܝܼܡ ܝܘܼܠܦܵܢܵܐ ܕܟܼܠ ܗܹܪܹ̈ܣܝܼܣ ܥܲܠ ܫܵܡܘܿܥܵܘ̈ܗܝ܃|
  block
    block |ܘܝܘܼܠܦܵܢ ܩܘܼܫܬܵܐ ܫܝܼܛ ܘܲܡܨܲܥܲܪ ܡ̣ܢ ܫܡܵܫܵܘ̈ܗܝ ܀|
    block |܃ܥܢܹܝܢ ܝܗ̄ܘܼܕܵܝܹ̈ܐ ܒܲܢܛܘܼܪ̈ܵܬܼܵܐ ܕܠܵܐ ܫܲܪܝܼܪ̈ܵܢ|
    block |ܘܟܲܕܼ ܛܵܒܼ ܡܲܣܠܹܝܢ ܚܦܝܼܛܝܼܢ ܣܵܓܲܝܼ ܐܲܝܟ ܒܲܝܬܵܝܹ̈ܐ ܀|
    block |܃ܢܵܛ̇ܪܝܼܢ ܛܲܟܼܣܵܐ ܕܪ̈ܲܒܵܢܲܝܗܘܿܢ ܡ̇ܢܝܼܢܵܝܹ̈ܐ|
    block |ܘܠܵܐ ܡܸܬܼܪܲܦܹܝܢ ܡ̣ܢ ܕܘܼܒܵܪܗܘܿܢ ܟܲܕܼ ܛܵܒܼ ܙܹܐܦܵܐ ܗ̄ܘ̣ ܀|
    block |܃ܦܵܪܥܝܼܢ ܚܘܼܒܵܐ ܠܡܲܠܦܵܢܲܝ̈ܗܘܿܢ ܡܲܪ̈ܩܝܘܿܢܸܣܛܹܐ|
    block |ܘܟܲܕܼ ܕܲܓܵܠܝܼܢ ܠܒܼܝܼܫܝܼܢ ܕܘܼܡܝܵܐ ܕܫܲܪܝܼܪ̈ܵܬܼܵܐ ܀|
    block |܃ܛܲܢܵܢܝܼܢ ܛܵܒܼ ܕܒܹܝܬܼ ܐܵܪܝܼܘܿܣ ܥܲܠ ܕܲܟܼܬܼܝܼ̈ܒܼܵܢ|
    block |ܘܡܲܣܓܹܿܝܢ ܒܵܢܹ̇ܝܢ ܥܲܠ ܫܲܬܸܐܣܬܼܵܐ ܕܠܵܐ ܫܲܪܝܼܪܵܐ ܀|
    block |܃ܟܬܼܝܼܫܝܼܢ ܡܓܼܘܼܫܹ̈ܐ ܒܲܡܓܼܫܘܼܬܼܵܐ ܒܸܕܼܝܵܐ ܕܫܹܐܕܹ̈ܐ|
    block |ܘܲܡܙܲܝܚܝܼܢ ܠܵܗ̇ ܐܲܝܟ ܗܵܝ̇ ܕܐܝܼܬܹܝܗ̇ ܟܲܕܼ ܠܵܐ ܐܝܼܬܹܝܗ̇ ܀|
    block |܃ܠܲܝܬܿ ܒܲܒܼܪܝܼܬܼܵܐ ܥܲܡܵܐ ܕܛܵܥܹ̇ܐ ܠܲܕܼܣܵܓܹܕܼ ܠܹܗ|
    block |ܘܠܵܐ ܕܲܡܚܲܠܸܦ ܣܸܓܼܕܲܬܼ ܡ̇ܪܵܐ ܕܲܡܫܲܡܸܫ ܠܹܗ ܀|
    block |܃ܢܥܝܼܪܝܼܘܗܝ ܡ̇ܕܹܝܢ ܠܒܲܪ ܚܹܠܲܩܝܵܐ ܩܵܠܵܐ ܕܓܼܒܼܵܝܗܝ|
    block |ܕܲܢܩܘܼܡ ܢܲܬܼܡܲܗ ܟܝܵܢܹ̈ܐ ܚܲܪ̈ܫܹܐ ܐܲܝܟ ܕܲܒܼܩܲܕܡ̇ܐ ܀|
    block |܃ܩܘܼܡ ܐܹܪܲܡܝܵܐ ܘܕܘܼܢ ܟܹܐܢܵܐܝܼܬܼ ܐܲܝܟ ܕܲܡܥܵܕܲܬܿ|
    block |ܘܲܩܪܝܼ ܣܵܗ̈ܕܹܿܐ ܫܡܲܝܵܐ ܘܐܲܪܥܵܐ ܥܲܠ ܒܝܼܫܘܼܬܿܢ ܀|
    block |܃ܬܲܪܬܹܿܝܢ ܒܝܼ̈ܫܵܢ ܥܒ݂ܲܕܼܘ ܐܵܦ ܥܲܡܡܹ̈ܐ ܒܲܕܼܡܘܼܬܼ ܥܲܡܵܐ|
    block |ܕܲܫܒ݂ܲܩܘ ܗܸܪܓܵܘ ܕܪ̈ܘܼܚܵܢܝܵܬܼܵܐ ܘܲܪܚܸܡ̣ܘ ܕܐܲܪܥܵܐ ܀|
    block |܃ܫ̣ܒܲܩܘ ܢܵܡܘܿܣܵܐ ܢܸܒܼܥܵܐ ܚܲܠܝܵܐ ܕܡܲܪܕܸܿܐ ܚܲܝܹ̈ܐ|
    block |ܘܲܚܦ݂ܲܪܘ ܒܸܕܼܝܵܐ ܕܟܲܕܵܒܼܘܼܬܼܵܐ ܓܘܼ̈ܒܹܿܐ ܪ̈ܥܝܼܥܹܐ ܀|
    block |܃ܒܥܲܡܡܹ̈ܐ ܫܸܠܡܲܬ̤ ܐܵܦ ܗܵܝ̇ ܕܐܸܡܲܪ ܕܥܲܒܼܕܵܐ ܗ̄ܘ̣ ܥܲܡܵܐ|
    block |ܕܲܫܒܲܩ̣ܘ ܩܘܼܫܬܵܐ ܘܪܲܓܼܘ ܥܸܢܝܵܢܵܐ ܕܲܣܪ̈ܝܼܩܵܬܼܵܐ ܀|
    block |܃ܥܠܲܝܗܘܿܢ ܦܲܐܝܵܐ ܐܵܦ ܕܢܸܢ̱ܗܡܘܼܢ ܐܲܪ̈ܝܵܘܵܬܼܵܐ|
    block |ܕܗܸܢ̣ܘܿܢ ܦܲܬܼܚܘܼܗܝ ܠܦܘܼܡ̇ ܕܫܹ̈ܐܕܹܐ ܠܲܡܓܲܕܵܦܘܼ ܀|
    block |܃ܥܲܠ ܥܒܼܪ̈ܵܝܹܐ ܢܗܸܡ̣ܘ ܒܵܒܼܵܠܵܝܹ̈ܐ ܘܐܵܬܼܘܿܪ̈ܵܝܹܐ|
    block |ܥܠܲܝܢ ܗܵܐ ܢܵܗܹ̇ܡ ܐܵܟܹ̇ܠܩܲܪܨܵܐ ܐܲܪܝܵܐ ܡܠܝܼܠܵܐ ܀|
    block |ܠܥܲܡܵܐ ܕܐܲܪܫܲܥ ܒܲܙܘܼܗܝ ܥܲܡܡܹ̈ܐ ܕܒܼܝܼܫܝܼܢ ܡܸܢܹܗ܃|
  block
    block |ܘܠܲܢ ܥܲܠ ܕܲܚ̣ܛܲܝܢ ܗܵܐ ܕܵܝ̇ܫܝܼܢ ܠܲܢ ܚܲܫܹ̈ܐ ܘܫܹ̈ܐܕܹܐ ܀|
    block |܃ܬܒܲܥܬܼܵܐ ܕܥܵܘ̣ܠܹܗ ܩܲܒܸܿܠ ܥܲܡܵܐ ܒܐܝܼܕܼܵܐ ܕܥܲܡܡܹ̈ܐ|
    block |ܘܕܼܝܼܠܲܢ ܩܲܝܵܡ ܢܸܓܼܕܵܐ ܕܥܵܘ̣ܠܲܢ ܠܝܘܿܡ ܒܘܼܚܪܵܢܵܐ ܀|
    block |܃ܡ̇ܕܹܝܢ ܥܵܠ̇ܒܵܐ ܬܒܲܥܬܼܵܐ ܕܝܼܠܲܢ ܠܕܲܝܗܘܼܕܵܝܹ̈ܐ|
    block |ܕܲܠܗܘܿܢ ܢܲܓܸܿܕ ܒܐܝܼܕܵܐ ܕܐ̄ܢܵܫܵܐ ܘܠܲܢ ܒܲܩܢܘܿܡܹܗ ܀|
    block |܃ܩܲܫܝܵܐ ܣܲܓܿܝܼ ܬܒܲܥܬܼܵܐ ܕܝܼܠܹܗ ܛܵܒܼ ܡ̣ܢ ܕܐ̄ܢܵܫܵܐ|
    block |ܘܣܵܗܹ̇ܕ ܦܵܘܠܘܿܣ ܕܩܸܢܛܵܐ ܗ̄ܘ̣ ܪܲܒܵܐ ܠܡܸܦܲܠ ܒܐܝܼܕܼܵܘ̈ܗܝ ܀|
    block |܃ܚܲܝܵܐ ܗ̄ܝܼ ܡܸܠܬܹܗ ܐܵܦ ܚܲܪܝܼܦܵܐ ܛܵܒܼ ܡ̣ܢ ܣܲܝܦܵܐ|
    block |ܘܐܲܝܟ ܕܲܒܼܢܘܼܪܵܐ ܒܵܚܲ݁ܪ ܙܹܐܦܵܐ ܕܲܒܼܓܼܵܘ ܢܲܦܫܵܐ ܀|
    block |܃ܒܕܼܝܼܢܵܐ ܥܵܐܹ̇ܠ ܥܲܡ ܚܘܼܫܵܒܹ̈ܐ ܕܪܲܓܼܘ ܒܝܼܫܹ̈ܐ|
    block |ܘܲܡܦܲܪܣܸܐ ܠܗܘܿܢ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀|
    block |܃ܕܝܼܢܵܐ ܪܲܒܵܐ ܐܲܡܲ݁ܪ ܥܲܡܵܗ̇ ܕܦܵܪܘܿܫܘܼܬܿܢ|
    block |ܕܛܸܠܡܲܬ̤ ܗ̤ܝ ܠܵܗ̇ ܘܠܲܒܼ̈ܢܵܬܼ ܩܵܠܵܘ̈ܗܝ ܩܲܕܿܝܼ̈ܫܬܼܵܐ ܀|
    block |܃ܒܕܝܼܢܵܐ ܟܹܐܢܵܐ ܡܲܕܸܿܣ ܥܵܘ̣ܠܵܐ ܕܡܲܪܵܚܘܼܬܿܢ|
    block |ܕܫܵܛܲܬ̤ ܡܸܠܵܘ̈ܗܝ ܘܠܵܐ ܐܸܬܼܟܲܚܕܲܬ̤ ܡ̣ܢ ܦܘܼܩܕܵܢܵܘ̈ܗܝ ܀|
    block |܃ܚܲܟܿܝܼܡܵܐܝܼܬܼ ܡܲܣܪܲܚ ܢܸܓܼ̈ܕܹܿܐ ܥܲܠ ܒܝܼܫ̈ܬܲܢ|
    block |ܕܕܼܵܫܢ݂ܲܢ ܛܲܟܼܣܵܐ ܕܣܝܼܡ ܒܲܟܼܝܵܢܵܐ ܘܒܲܟܼܬܼܝܼ̈ܒܼܵܬܼܵܐ ܀|
    block |܃ܐܘܼܡ̇ܢܵܐܝܼܬܼ ܬܵܒܲܥ̇ ܥܲܡܠܹ̈ܐ ܒܟܲܦܬܼܵܐ ܕܪܸܡܙܹܗ|
    block |ܘܡܲܣܠܸܐ ܕܙܵܐܹ̇ܠ ܘܓܼܵܒܹ̇ܐ ܕܢܵܬܲ݁ܥ ܒܲܓܼܡܝܼܪܘܼܬܼܵܐ ܀|
    block |܃ܬܒܲܥܬܼܵܐ ܩܫܝܼܬܼܵܐ ܘܢܸܓܼ̈ܕܹܿܐ ܥܦܝܼܦܹ̈ܐ ܡܠܸܐ ܦܘܼܩܕܵܢܹܗ|
    block |ܥܲܠ ܡܪ̈ܵܚܹܐ ܕܵܠܐ ܩܲܕܸܿܡܘ ܚܲܪ̣ܘ ܒܲܓܼܙܵܪ ܕܝܼܢܵܘ̈ܗܝ ܀|
    block |܃ܥܝܵܪܵܬܵܐ ܬܲܒܼܵܬܵܐ ܬܵܒܲܥ̇ ܕܚܘܼܒܹܿܗ ܪܲܒܵܐ ܘܲܕܼܠܘܼܚܵܡܵܘ̈ܗܝ|
    block |ܕܩܲܕܸܿܡ ܚܵܘܝܼ ܚܘܼܒܹܿܗ ܘܢܸܓܕܸܵܘ̈ܗܝ ܘܠܵܐ ܦܪܲܫ̣ܘ ܘܝܼܕܲܥܘ̣ ܀|
    block |܃ܠܦܘܼܬܼ ܡܘܼܠܟܵܢܵܘ̈ܗܝ ܡܲܣܓܸܐ ܘܬܼܵܒܲܥ̇ ܡ̣ܢ ܒܲܝܬܵܝܵܘ̈ܗܝ|
    block |ܕܠܵܐ ܐܸܬܼܝܲܐܒܼܘ ܠܲܡܣܲܟܵܝܘܼ ܠܚܲܝܹ̈ܐ ܥܬܝܼ̈ܕܹܐ ܀|
    block |܃ܡܘܼܠܟܵܢ ܚܲܝܹ̈ܐ ܕܠܵܐ ܫܘܼܠܵܡܵܐ ܪܫܡ̣ ܒܲܟܼܬܼܵܒܼܵܘ̈ܗܝ|
    block |ܕܢܸܚܙܿܢ ܐ̄ܢܵܫܵܐ ܒܲܟܼܬܼܝܼ̈ܒܼܵܬܼܵܐ ܠܲܕܠܵܐ ܫܘܼܠܵܡ ܀|
    block |܃ܐܘܼܪܚܵܐ ܫܦܝܼܬܼܵܐ ܕܡܲܠܝܵܐ ܫܲܝܢܵܐ ܕܪܲܫ̣ ܒܲܢܒܼܝܼ̈ܘ̈ܗܝ|
    block |ܕܢܸܪܕܹܿܐ ܟܠܢܵܫ ܒܹܝܬܼ ܣܘܼܪ̈ܓܵܕܹܐ ܠܘܵܬܼ ܕܲܥܝܼ̈ܕܼܵܢ ܀|
    block |܃ܐܲܝܟ ܡܲܚܙܝܼܬܼܵܐ ܩܒ݂ܲܥ ܢܵܡܘܿܣܵܐ ܒܹܝܬܼ ܐܲܪ̈ܥܵܢܹܐ|
    block |ܕܲܢܚܘܼܪܘܼܢ ܒܹܗ ܘܢܸܚܘܙܿܢ ܡܘܼܡܹ̈ܐ ܕܲܩܢܘܿ ܡܲܝ̈ܗܘܿܢ ܀|
    block |܃ܬܲܪܬܹܿܝܢ ܚܵܘܝܼ ܒܲܝܕܼ ܢܵܡܘܿܣܵܐ ܠܲܕܚܵܐܲ݁ܪ ܒܹܗ|
    block |ܛܘܼܒܹ̈ܐ ܡܠܝܼܟܹ̈ܐ ܘܢܸܓܼ̈ܕܹܿܐ ܥܩܝܼܦܹ̈ܐ ܠܲܕܼܫܵܐܹ̇ܛ ܠܹܗ ܀|
    block |܃ܥܲܠ ܬܲܪ̈ܬܲܝܗܹܝܢ ܕܵܐܹ̇ܢ ܥܲܡܲܢ ܘܲܡܢܲܓܸܿܕ ܠܲܢ|
    block |ܪܲܓܲܢ ܛܘܼܒܹ̈ܐ ܘܲܣܢܲܝܢ ܢܸܓܼ̈ܕܹܿܐ ܐܲܝܟ ܦܵܪ̈ܘܿܫܹܐ ܀|
    block |܃ܠܦܵܪܘܿܫܘܿܬܿܢ ܦܠܸܐ ܗ̄ܘ̣ܵܐ ܠܡܸܦܪܲܫ ܐܲܝܕܵܐ ܕܦܲܐܝܵܐ|
    block |ܘܲܕܸܠܵܐ ܦܪܲܫܢ݂ܲܢ ܥܬܝܼܕܼ ܗ̄ܘ̣ ܕܢܸܦ̄ܪܫܲܢ ܡ̣ܢ ܡܘܼܠܟܵܢܵܘ̈ܗܝ ܀|
  block
    block |܃ܠܲܡܠܝܼܠܘܼܬܿܢ ܡܸܬܼܒܲܥܝܵܐ ܗ̄ܘ̣ܵܬܼ ܠܡܸܬܼܒܲܥ ܩܘܼܫܬܵܐ|
    block |ܘܲܕܸܠܵܐ ܬܸܒܼܥܲܬ̤ ܗܵܐ ܡܸܬܿܬܲܒܼܥܵܐ ܒܕܝܼܢܵܐ ܟܹܐܢܵܐ ܀|
    block |܃ܚܲܝܵܒܼܘܼܬܿܢ ܚܲܝܵܒܼܵܐ ܗ̄ܘ̣ܵܬܼ ܠܡܸܦܪܲܥ ܫܘܼܒܼܚܵܐ|
    block |ܘܲܕܼܠܵܐ ܦܸܪܥܲܬ̤ ܗܵܐ ܡܸܬܼܦܲܪܥܵܐ ܕܠܵܐ ܚܵܘܣܵܢܵܐ ܀|
    block |܃ܫܵܘܹ̇ܝܢܲܢ ܓܹܝܪ ܕܲܥܦܝܼܦܵܐܝܼܬܼ ܢܸܬܸܿܠ ܕܝܼܢܵܐ|
    block |ܕܠܵܐ ܩܲܛܪܸܓܼܢܲܢ ܠܲܫܟܼܝܼܪ̈ܵܬܲܢ ܒܕܼܝܼܢܵܐ ܕܢܲܦ̰ܫܲܢ ܀|
    block |܃ܡܲܢ̣ܘܼ ܕܲܣܡܸܐ ܡ̣ܢ ܒܘܼܝܵܢܵܐ ܐܲܝܟ ܡܵܐ ܕܲܚܢܲܢ|
    block |ܕܠܵܐ ܕܵܢ̄ܢ ܢܲܦ̰ܫܲܢ ܥܲܕܼܠܵܐ ܢܹܐܬܼܐ ܕܝܼܢܵܐ ܕܚܝܼܠܵܐ ܀|
    block |܃ܡܲܢ̣ܘܼ ܕܲܩܥܹܐ ܠܸܒܵܐ ܕܟܹܐܦܵܐ ܒܕܼܘܼܡܝܵܐ ܕܝܼܠܲܢ|
    block |ܕܠܵܐ ܐܸܬܼܪܲܟܲܟܼܢ ܠܵܐ ܒܫܘܼܘܕܵܝܹ̈ܐ ܘܠܵܐ ܒܠܘܼܚܵܡܹ̈ܐ ܀|
    block |ܦܲܟܿܝܼ̈ܗܵܬܼܵܐ ܗ̤ܘܲܝ̈ ܩܲܫ̈ܝܵܬܼܵܐ ܠܡܵܪܘܿܕܼܘܼܬܲܢ܁|
    block |ܘܝܲܬܿܝܼܪ̈ܵܬܼܵܐ ܗ̤ܘܲܝ̈ ܢܝܼ̈ܚܵܬܼܵܐ ܠܥܲܛܠܘܼܬܼ ܢܲܦ̰ܫܲܢ ܀|
    block |܃ܠ̣ܐܝܼܘ ܟܵܪ̈ܘܿܙܹܐ ܒܲܟܼܬܼܝܼ̈ܒܼܵܬܼܵܐ ܘܠܵܐ ܐ̄ܢܵܫܵ ܨܵܐܹ̇ܬܼ|
    block |ܘܲܬܼܚܸܒ̣ ܚܲܝܠܵܐ ܕܠܸܫܵܢܲܝ̈ܗܘܿܢ ܡ̣ܢ ܕܲܠܡܸܩܥܵܐ ܀|
    block |܃ܫܠܸܡ̣ ܕܸܡ̈ܘܵܬܼܵܐ ܘܲܡ̈ܢܵܘܵܬܼܵܐ ܘܥܵܘ̣ܠܲܢ ܩܲܝܵܡ|
    block |ܘܐܵܘܦܝ̣ܘ ܚܸܙܘܸ̈ܐ ܘܐܵܦ ܓܸܠܝܵܢܹ̈ܐ ܘܗܘ̤ ܐܲܝܟ ܕܐܝܼܬܼܵܘܗܝ ܀|
    block |܃ܩܸܛܠܲܬ̤ ܐܘܼܪܚܵܐ ܕܐܝܼܙܓܲܕܿܘܼܬܼܵܐ ܕܲܫܡܲܝܵܢܹ̈ܐ|
    block |ܘܠܵܐ ܦܵܫ̣ ܪܲܗܛܵܐ ܕܡܲܪܵܚܘܼܬܿܢ ܡ̣ܢ ܣܲܢ̈ܝܵܬܼܵܐ ܀|
    block |܃ܚܲܪ̈ܫܹܐ ܒܲܠܚܘܿܕܼ ܐܸܫܬܲܕܲܪܘ ܒܐܝܼܙܓܲܕܿܘܼܬܼܵܐ|
    block |ܘܗܵܐ ܛܵܒܼ ܓܲܠܝܵܐ ܗ̄ܝܼ ܕܐܵܦܠܵܐ ܗܸܢ̣ܘܿܢ ܦܵܫ̣ܘ ܡ̣ܢ ܗܵܕܹܐ ܀|
    block |܃ܛܵܒܼ ܟܵܘܸܢܘ ܠܲܢ ܐܵܦ ܫܲܬܼܝܼܩܹ̈ܐ ܟܲܕܼ ܛܵܒܼ ܚܲܪ̈ܫܝܼܢ|
    block |ܘܲܚܠܵܦ ܩܵܠܵܐ ܡܲܠܸܠܘ ܥܲܡܲܢ ܒܫܘܼܚܠܵܦܲܝ̈ܗܘܿܢ ܀|
    block |܃ܫܸܡܫܵܐ ܕܲܚܸܫܟ ܡ̣ܢ ܣܲܢ̈ܝܵܬܲܢ ܛܲܫܝܼ ܢܘܼܗܪܹܗ|
    block |ܘܣܲܗܪܵܐ ܕܥܲܡ݂ܲܛ ܡܼܪܵܚܘܼܬܲܢ ܗܦܲܟܼ݂ܬܹܗ ܠܲܕܼܡܵܐ ܀|
    block |܃ܒܲܪ̈ܩܹܐ ܕܐܵܘܩܸܕܼܘ ܢܘܼܪܵܐ ܕܚܸܡܢܲܢ ܫܸܓܼܪܵܬ̤ ܐܸܢܘܿܢ|
    block |ܘܪ̈ܲܥܡܹܐ ܕܐܲܙܝܼܥܘ ܒܩܵܠ ܓܘܼܕܵܦܲܢ ܩܢ̣ܵܘ ܬܵܘܣܲܦܬܵܐ ܀|
    block |܃ܐܲܪܥܵܐ ܕܙܵܥܲܬ̤ ܥܵܘ̣ܠܲܢ ܝܼܩ݂ܲܪ ܥܲܠ ܟܲܬܼܦܵܬܼ̈ܗ̇|
    block |ܘܐܲܝܟ ܕܲܒܼܦܘܼܡܵܐ ܩܥܵܬ̤ ܐܲܟܸܿܣܬܲܢ ܒܝܲܕܼ ܢܵܘܕܵܢܵܐ ܀|
    block |܃ܩܲܝܛܵܐ ܕܐܵܘܩܸܕܼ ܦܹܐܪܹ̈ܐ ܒܚܘܼܡܵܐ ܚܣܵܡܲܢ ܫܲܓܼܪܹܗ|
    block |ܘܣܲܬܼܘܵܐ ܕܐܲܓܲܪ ܒܲܩܲܪܝܼܪܘܼܬܼܵܐ ܪܸܛܢܲܢ ܡܲܬܼܚܹܗ ܀|
    block |܃ܟܹܐܒܲܝ̈ܢ ܕܲܣܓܼܝܼܘ ܒܝܼܫܘܼܬܼ ܝܲܨܪܲܢ ܝܸܠܕܲܬ̤ ܐܸܢܘܿܢ|
    block |ܘܡܵܘܬܵܐ ܪܗܝܼܒܼܵܐ ܚܢܲܢ ܣܲܪܗܸܒܼܢܵܝܗܝ ܠܡܸܕܼܒܲܪ ܢܲܦ̰ܫܲܢ ܀|
    block |܃ܥܲܡܵܐ ܕܐܲܩܪܸܒܼ ܠܘܼܩܒܲܠ ܥܲܡܵܐ ܚܢܲܢ ܕܲܚܝܼܢܵܝܗܝ|
    block |ܘܡܲܠܟܵܐ ܕܐܲܫܦܸܠ ܘܚܵܒܼ ܒܲܩܪܵܒܼܵܐ ܚܵܘ̈ܒܲܝܢ ܚܲܝܒܼܘܼܗܝ ܀|
    block |ܒܲܢ ܐܸܬܿܕܲܘܲܕܼ ܛܲܟܼܣܵܐ ܬܲܩܢܵܐ ܕܪܹܫܵܢܘܼܬܼܵܐ܃|
  block
    block |ܘܒܲܢ ܐܸܨܛܲܥܲܪ ܕܲܪܓܼܵܐ ܪܵܡ̇ܐ ܕܫܸܡ ܟܵܗܢܘܼܬܼܵܐ ܀|
    block |܃ܒܚܸܪܚܵܘܼܬܿܢ ܥܲܠ̣ ܚܸܪܝܵܢܵܐ ܘܐܲܡܠܸܟ ܒܐܲܪܥܵܐ|
    block |ܘܗܵܐ ܡܸܬܼܟܲܬܿܫܝܼܢ ܟܵܗܢܹ̈ܐ ܘܡܲܠ̈ܟܹܿܐ ܚܲܕܼ ܠܘܼܩܒܲܠ ܚܲܕܼ ܀|
    block |܃ܒܓܸܠܝܵܐ ܘܟܸܣܝܵܐ ܡܲܩܪܸܒܼ ܟܠܢܵܫ ܠܘܼܩܒܲܠ ܚܲܒܼܪܹܗ|
    block |ܘܠܲܝܬܿ ܫܘܼܠܵܡܵܐ ܠܬܲܟܼܬܿܘܼܫܲܝ̈ܗܘܿܢ ܠܹܠܲܝ ܐܝܼܡܵܡ ܀|
    block |܃ܒܩܹܐܪܣܵܐ ܩܲܫܝܵܐ ܕܠܵܐ ܫܲܘܝܘܼܬܼܵܐ ܪܡܹܝܢ ܟܠ ܬܸܓܿܡܝܼ̈ܢ|
    block |ܘܡ̣ܢ ܟܠ ܓܲܒܿܝܼ̈ܢ ܦܲܚܹ̈ܐ ܛܡܝܼܪܹ̈ܐ ܩܕܼܵܡ ܗܲܠܵܟܹ̈ܐ ܀|
    block |܃ܒܩܸܢܛܵܐ ܘܕܸܚܠܵܐ ܫܪܹܐ ܪܸܥܝܵܢܵܐ ܡ̣ܢ ܪܸܥܝܵܢܵܐ|
    block |ܘܠܲܝܬܿ ܕܲܡܗܲܝܡܸܢ ܐܵܦܠܵܐ ܕܫܲܪܝܼܪ ܚܘܼܒܹܿܗ ܒܲܐ̄ܚܪܹܝܢ ܀|
    block |܃ܒܠܸܒܵܐ ܘܠܸܒܵܐ ܡܡܲܠܸܠ ܟܠܢܵܫ ܥܲܡ ܩܪܝܼܒܹܗ|
    block |ܘܩܲܢܝܼܛ ܠܸܒܵܐ ܕܕܲܡ ܠܵܐ ܫܵܠ̈ܡܵܢ ܡܸܠܹ̈ܐ ܠܠܸܒܵܐ ܀|
    block |܃ܦܫܝܼܛ ܠܸܫܵܢܹܗ ܘܩܲܪܝܼܒܼ ܡܲܡܠܸܠܹܗ ܘܢܲܗܝܼܪ ܩܵܠܹܗ|
    block |ܘܲܦܬܼܝܼܠ ܠܸܒܵܐ ܘܪܲܓܿܘܼܙ ܩܵܠܹܗ ܘܚܸܫܘܿܟ ܓܵܘܢܹܗ ܀|
    block |܃ܣܵܘܲ݁ܚ ܘܲܦܨܝܼܚ ܦܸܓܼܥܵܐ ܕܐܲܦܹ̈ܐ ܠܘܼܩܒܲܠ ܐܲܠܹ̈ܐ|
    block |ܘܐܲܒܼܝܼܠ ܘܲܟܼܡܝܼܪ ܝܲܨܪܵܐ ܕܲܠܓܼܵܘ ܐܲܝܟ ܕܥܲܠ ܡܝܼܬܑܼܵܐ ܀|
    block |܃ܡܢܲܫܸܩ ܦܘܼܡ̇ܐ ܠܦܘܼܡ̇ܐ ܡܢܵܬܹܗ ܚܘܼܒܵܢܵܐܝܼܬܼ|
    block |ܘܗܵܘܢܵܐ ܡܥܲܡܸܩ ܛܵܡܲ݁ܪ ܦܲܚܹ̈ܐ ܚܲܪܡ̇ܢܵܐܝܼܬܼ ܀|
    block |܃ܩܸܢܛܵܐ ܗ̄ܘ̣ ܪܲܒܵܐ ܠܡܸܪܕܵܐ ܠܘܲܥܕܵܐ ܕܲܠܡܹܐܝܢ ܚܲܝܹ̈ܐ|
    block |ܕܐܲܝܟ ܕܲܒܼܫܸܢܬܼܵܐ ܡܟܲܣܹܝܢ ܚܲܫܹ̈ܐ ܒܝܲܡܵܐ ܕܢܲܦ̰ܫܵܐ ܀|
    block |܃ܡܲܢ̣ܘܼ ܡܸܫܟܲܚ ܕܢܸܚܙܘܿܩ ܒܐܘܼܪܚܵܐ ܕܡܲܠܟܿܘܼܬܼ ܪܵܘܡܵܐ|
    block |ܚܘܼܫܒܹ̈ܐ ܟܡܝܼܢܝܼܢ ܘܲܛܫܹܝܢ ܐܲܝܟ ܓܲܝܵܣܹ̈ܐ ܀|
    block |܃ܫܲܦܝܼܪ ܡ̇ܕܹܝܢ ܩܪܹܝ̇ܬܹܗ ܒܝܼܫܵܐ ܠܙܲܒܼܢܵܐ ܕܲܡ̣ܛܵܢܝ|
    block |ܕܒܼܝܼܫ ܘܲܡܙܲܠܗܲܙ ܘܲܡܠܸܐ ܩܸܢܛܵܐ ܠܲܕܼܪܵܕܹܐ ܒܹܗ ܀|
    block |܃ܫܲܦܝܼܪ ܝܸܗ̄ܒܹܿܬܼ ܘܵܝܵܐ ܠܲܩܢܘܿܡܝ ܒܫܘܼܪܵܝ ܡܸܠܲܝ̈|
    block |ܕܛܠܸ݂ܩ ܘܐܵܘܦܝܼ ܡ̇ܙܘܿܢ ܚܲܝܹ̈ܐ ܒܲܫܢܲܝ̈ ܚܲܝܹ̈ܐ ܒܲܫܢܲܝ̈ ܚܲܝܲܝ̈ ܀|
    block |܃ܒܝܵܘܡܲܝ̈ ܫܸܠܡܲܬ̤ ܗܵܝ̇ ܕܲܟܼܬܼܝܼܒܼܵܐ ܕܐܸܒܲܕܼ ܚܲܣܝܵܐ|
    block |ܘܠܲܝܬܿ ܒܲܒܼܪܝܼܬܼܵܐ ܕܲܬܼܘܵܬܼ ܢܲܦ̰ܫܵܐ ܒܓܼܵܘ ܪܸܥܝܵܢܹܗ ܀|
    block |܃ܡܹܐܡܲܪ ܐܸܡܹ̇ܪܹܬܼ ܐܵܦ ܐ̄ܢܵܐ ܘܠܵܐ ܗ̄ܘ̣ܵܐ ܡܸܣܥܲܪ ܣܸܥܵܪܬܼ|
    block |ܘܲܡܓܲܙܲܝ ܐ̄ܢܵܐ ܡ̣ܢ ܛܵܒܼܵܬܼ̈ܐ ܛܵܒܼ ܡ̣ܢ ܚܲܒܼܪ̈ܲܝ ܀|
    block |܃ܝ̣̇ܥܪܵܐ ܕܚܵܘ̈ܒܹܿܐ ܡܠܹܝܢ ܚܘܼܫܵܒܲܝ̈ ܐܲܝܟ ܕܲܟܼܢܵܘ̈ܬܼܝ|
    block |ܘܠܲܝܬܿ ܒܹܗ ܒܪܸܥܝܵܢܝ ܦܹܐܪܵܐ ܕܗܲܢܝܼ ܠܡܵܪܹܐ ܟܲܪܡ̇ܐ ܀|
    block |܃ܡܸܠܹ̈ܐ ܪܲܟܿܒܹܬܼ ܐܲܝܟ ܚܲܝܵܒܼܵܐ ܩܕܼܵܡ ܕܲܝܵܢܵܐ|
    block |ܕܕܲܡ ܢܸܬܼܪܲܟܼܢܘܼܢ ܪ̈ܲܚܡܹܐ ܒܕܝܼܢܵܐ ܠܘܵܬܼ ܚܲܝܵܒܼܘܼܬܼܝ ܀|
    block |܃ܒܥܸܠܲܬܼ ܡܠܹ̈ܐ ܥܸܠܹ̇ܬܼ ܕܐܵܘܓܲܪ ܒܫܘܼܠܵܡ ܝܵܘܡ̇ܐ|
    block |ܕܲܟܼܒܲܪ ܐܸܫܘܸܐ ܠܢܸܬܼܪܵܐ ܙܥܘܿܪܵܐ ܕܦܘܼܪܥܵܢ ܐܲܓܼܪܵܐ ܀|
  block
    block |܃ܩܵܠܵܐ ܫܸܡܥܹ̇ܬܼ ܕܗܵܝ̇ ܒܲܪܬܼ ܩܵܠܵܐ ܕܨܸܝܕܼ ܐܲܓܼܝܼܪܹ̈ܐ|
    block |ܘܗ̤ܝ ܚܲܦܸܛܬܲܢܝ ܕܐܵܘܓܲܪ ܠܸܫܵܢܝ ܒܦܘܼܠܚܵܢ ܡܸܠܹ̈ܐ ܀|
    block |܃ܪܸܡܙܵܐ ܕܲܦܩ݂ܲܕܼ ܠܡܸܬܲܠ ܐܲܓܼܪܵܐ ܕܹܝܢܵܪ ܕܹܝܢܵܪ|
    block |ܗܘ̤ ܐܸܡ݂ܲܪ ܠܝܼ ܕܩܘܼܡ ܐܸܬܼܟܲܫܲܪ ܦܵܥܠܵܐ ܫܲܦܠܵܐ ܀|
    block |܃ܪ̈ܲܚܡܹܐ ܕܐܲܓܼܪܘܼܗ̇ ܠܫܝܼܛܘܼܬܼ ܓܸܢܣܲܢ ܠܦܘܼܠܚܵܢ ܩܘܼܫܬܵܐ|
    block |ܢܲܫܘܘܿܢ ܐܵܦ ܠܝܼ ܠܦܘܼܪܥܵܢ ܐܲܓܼܪܵܐ ܕܕܹܝܢܵܪ ܚܲܝܹ̈ܐ ܀|
block |ܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ|
  block
    block |ܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ|
  block
    block |ܡܐܡܪܵܐ܀ ܠܗ܀|
    block |ܕܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ܁|
    block |ܐܵܘ ܟܹܝܬܼ ܡܝܼܚܵܐ ܕܲܓܵܠܵܐ܁|
    block |ܘܥܲܠ ܡܸܬܼܓܲܠܝܵܢܘܼܬܹܗ ܕܲܡܫܚܝܵܐ ܡܵܪܢ܀|
    block |ܡܸܬܼܐܡܲܪ ܕܹܝܢ ܒܚܲܕ ܒܫܲܒܵܐ ܕܡܲܥܵܠܲܝ ܨܵܘܡܵܐ ܕܡܵܪܝ ܐܹܠܝܵܐ܀|
    block |ܥܘܼܢܵܝܵܐ܀|
    block |ܬܲܘܢܸܙܕܲܝܢ ܒܙܲܝܵܢܵܐ ܕܛܵܒܼ̈ܬܼܵܐ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ܀|
    block |ܐܲܝܲܚ܀|
  block
    block |܃ܛܸܒܵܐ ܒܠܝܼܠܵܐ ܫܡܲܥܢܲܢ ܕܐܵܬܹ̇ܐ ܒܫܘܼܠܵܡ ܙܲܒܼܢܹ̈ܐ|
    block |ܘܲܥܣܸܩ ܣܲܓܿܝܼ ܠܲܡܬܲ ܢܵܝܘܼ ܥܲܠ ܒܘܼܠܒܵܠܹܗ܁|
    block |܃ܓܘܼܢܚܵܐ ܪܲܒܵܐ ܥܬܼܝܼܕ ܕܢܸܬܼܡܲܠܲܠ ܒܹܝܬܼ ܐܲܪ̈ܥܵܢܹܐ|
    block |ܘܠܵܐ ܡܨܐ ܦܘܼܡܵܐ ܕܢܹܐܡܲܪ ܕܲܟܼܡܵܐ ܡܲܪܝܼܪ ܫܸܡܥܹܗ܁|
    block |܃ܣܒܲܪܬܼܵܐ ܒܝܼܫܵܐ ܡܣܲܒܲܪ ܒܝܼܫܵܐ ܒܹܝܬܼ ܡܵܝܘ̈ܬܸܐ|
    block |ܘܠܲܝܬܿ ܒܲܪܢܵܫܵܐ ܕܠܵܐ ܡܸܬܿܕܵܘܲܕ ܘܦܵܗܹ̇ܐ ܗܵܘܢܹܗ܁|
    block |܃ܠܒܸܟܼܝܵܐ ܫܵܘܹ̇ܐ ܡܸܕܸܡ ܕܲܥܬܼܝܼܕ ܠܡܸܬܼ ܡܲܠܵܠܘܼ|
    block |ܘܩ̈ܠܹܐ ܚܢܝܼ̈ܓܹܐ ܦܐܸܐ ܕܲܢܪܲܟܸܒܼ ܥܲܠ ܒܘܼܕܵܩܹܗ܁|
    block |܃ܒܚܲܫܵܐ ܢܸܫܡܲܥ ܐܲܝܢܵܐ ܕܫܵܡܲ݁ܥ ܦܵܪܘܿܫܵܐܝܼܬܼ|
    block |ܘܲܒܼܟܲܪܝܘܼܬܼܵܐ ܢܕܲܡܲܥ ܐܲܝܢܵܐ ܕܨܵܐܹ̇ܬܼ ܫܲܦܝܼܪ܁|
    block |܃ܒܗܵܘܢܵܐ ܢܸܟܼܪܸܐ ܘܲܒܼܪܥܝܵܢܵܐ ܢܲܫܦܲܥ ܕܼܡ̈ܥܹܐ|
    block |ܘܲܚܠܵܦ ܢܲܚ̈ܬܹܐ ܢܸܣܕܘܿܩ ܙܵܘ̈ܥܹܐ ܥܲܠ ܡܵܐ ܕܲܥܬܼܝܼܕ܁|
    block |܃ܢܸܟܼܿܠܵܐ ܩܲܫܝܵܐ ܥܬܼܝܼܕ ܕܲܢܪܲܟܸܿܒܼ ܐܵܟܹ̇ܠܩܲܨܵܐ|
    block |ܘܲܨܢܝܼܥܵܐܝܼܬܼ ܡܙܲܝܸܢ ܢܲܦܫܹܗ ܠܘܼܩܒܲܠ ܚܲܝܹ̈ܢ܁|
    block |ܡܸܪܕܵܐ ܕܥܵܘ̣ܠܵܐ ܨܵܒܹ̇ܐ ܕܲܢܩܝܼܡ ܥܲܠ ܟܹܐܢܘܼܬܼܵܐ܃|
  block
    block |ܘܫܸܡ ܒܵܪܘܿܝܵܐ ܡܛܲܝܲܒܼ ܕܲܢܣܝܼܡ ܥܲܠ ܚܲܪ ܡܘܼܬܹܗ܁|
    block |܃ܠܕܲܪܓܼܵܐ ܪܵܡܵܐ ܒܵܥܹ̇ܐ ܕܢܸܣܲܩ ܚܬܝܼܪ ܪܸܥܝܵܢܵܐ|
    block |ܘܥܲܠ ܐܝܼܬܼܘܼܬܼܵܐ ܡܲܩܸܠܹܐ ܒܓܼܘܼܡܪܵܐ ܡܲܪܵܚܵܐܝܼܬܼ܁|
    block |܃ܚܘܼܨܦܵܐ ܢܟܼܝܼܠܵܐ ܠܵܒܸ̇ܫ ܣܲܟܼܠܵܐ ܒܲܕܡܘܼܬܼ ܙܲܝܢܵܐ|
    block |ܘܣܵܕܲ̇ܕ ܩܹܐܪܣܵܐ ܠܘܼܩܒܲܠ ܩܘܼܫܬܵܐ ܥܵܘܠ̇ܐܝܼܬܼ܁|
    block |܃ܒܫܸܡ ܙܲܟܵܝܵܐ ܡܟܲܢܹܐ ܢܲܦܫܹܗ ܡܠܹܗ ܚܵܘ̈ܬܼܐ|
    block |ܘܩܵܠ ܬܸܫܒܿܘܿܚܬܵܐ ܕܠܵܐ ܦܵܐܝܵܐ ܠܹܗ ܚܲܛܹ̇ܦ ܡܲܓܲܢ܁|
    block |܃ܐܸܢܵܐ ܐ̄ܢܵܐ ܡܫܝܼܚܵܐ ܐܵܡܲ݁ܪ [܁܁܁]ܡܵܐ ܘܠܵܐ ܡܸܬܼܟܲܚܲܕ|
    block |ܘܒܼܝܼ ܡܸܫܬܼܠܡܝܼܢ ܐ̄ܪ̈ܙܹܐ ܘܛܘܼܦܣ̈ܐ ܕܲܪܫܲܡܘ ܟܹܐܢܹ̈ܐ܁|
    block |܃ܐܲܝܟ ܕܵܠܟܹܐܢܵܐ ܡܚܲܦܸܛ ܐ̄ܢܵܫܵܐ ܕܲܢܩܲܒܿܠܘܼܢܵܝܗܝ|
    block |ܘܛܵܥܹ̇ܐ ܘܡܲܛܥܹܐ ܥܲܕ ܡܸܢܼܦܲܪܣܸܐ ܡ̣ܢ ܟܹܐܢܘܼܬܐ܁|
    block |܃ܒܛܘܼܥܝܲܝ ܡܲܛܥܹܐ ܘܲܒܼܕܼܡ̈ܘܵܬܼܵܐ ܡܚܵܘܸܐ ܚܲܝ̈ܠܹܐ|
    block |ܥܕܲܡܵܐ ܕܫܵܡܲ݁ܪ ܗܵܝ̇ ܒܲܪܬܼ ܩܵܠܵܐ ܕܲܒܼܫܘܼܠܵܡܵܐ܁|
    block |܃ܚܲܪ ܡܵܢܵܐܝܼܬܼ ܡܲܩܠܸܐ ܚܲܪܡܵܐ ܥܲܠ ܟܠ ܩܵܠ̈ܝܹܢ|
    block |܃ܘܣܵܥܹ̇ܐ ܘܣܵܠܹ̇ܩ ܠܕܲܪܓܼܵܐ ܪܵܡܵܐ ܟܲܕ ܠܵܐ ܣܵܠܹ̇ܩ|
    block |܃ܒܚܲܪܡܵܢܘܼܬܹܗ ܬܡܲܗ ܟܵܪܘܿܙܵܐ ܦܲܘܠܘܿܣ ܓܲܒܼܝܵܐ|
    block |ܘܩܲܕܸܡ ܨܵܪܵܗ̇ ܒܲܟܼܬܼ̈ܝܼܒܼܵܬܼܵܐ ܕܢܸܚܙܹܝܗ̇ ܟܠܢܵܫ܁|
    block |܃ܒܡܵܪܘܿܕܘܼܬܼܵܐ ܟܲܢܝܹܗ ܠܐܲܒܼܢܵܐ ܕܡܸܬܼܚܵܘܹܐ ܒܹܗ|
    block |ܕܲܡܩܝܼܡ ܡܸܪܕܵܐ ܘܟܼܵܠܹ̇ܐ ܫܪܵܪܵܐ ܕܠܵܐ ܢܸܬܼܡܲܠܲܠ܁|
    block |܃ܢܦܲܩ ܗ̄ܘ̣ܵܐ ܛܸܒܹܿܗ ܡ̣ܢ ܫܘܼܪܵܝܵܐ ܕܟܼܵܪ ܘܿܙܘܼܬܼܵܐ|
    block |ܘܫܲܪܝܼܘ ܐ̄ܢܵܫܵܐ ܒܵܥܹ̇ܝܢ ܒܥܵܬܼܵܐ ܕܥܲܠ ܡܹܐܬܼܝܼܬܹܗ܁|
    block |܃ܫܡܲ݁ܥ ܗ̄ܘ̣ܵܐ ܫܠܝܼܚܵܐ ܒܥܬܼܵܐ ܕܲܥܠܵܘܗܝ ܡ̣ܢ ܬܲܠܡܝܼܕܵܘ̈ܗܝ|
    block |ܘܚܲܟܸܿܡ ܐܸܢܘܿܢ ܕܠܵܐ ܢܸܬܼܪܲܗܒܼܘܼܢ ܒܛܸܒܵܐ ܕܫܸܡܥܹܗ܁|
    block |܃ܠܵܐ ܠܲܡ ܬܩܲܒܿܠܘܼܢ ܕܩܲܪܝܼܒܼ ܙܒܲܢܵܐ ܕܫܘܼܠܵܡ ܙܲܒܼܢܹ̈ܐ|
    block |ܘܠܵܐ ܬܸܬܿܛܦܝܼܣܘܢ ܠܵܐ ܠܸܐܓܲܪܬܵܐ ܘܠܵܐ ܠܓܸܠܝܵܢܵܐ܁|
  block
    block |܃ܐܸܢ ܠܵܐ ܬܹܐܬܼܐ ܡܵܪܘܿܕܘܼܬܵܐ ܓܠ̣ܵܐ ܝܵܕܘܿܥܵܐ|
    block |ܠܵܐ ܡܸܫܬܲܠܲܡ ܕܘܼܒܵܪ ܚܲܝܹ̈ܐ ܐܲܪ̈ܥܸܢܵܝܹܐ܁|
    block |܃ܐܢ ܠܵܐ ܐ̄ܬܹ̇ܐ ܒܲܪ ܐܲܒܼܪܵܢܵܐ ܕܢܸܛܥܹܐ ܘܢܲܛܥܹܐ|
    block |ܠܵܐ ܡܸܬܼܒܲܕܲܩ ܫܪܵܪܵܐ ܕܲܠܝܵܐ ܕܚܘܼܕܵܬܼ ܟ̱ܠܵܐ܁|
    block |܃ܐܸܢ ܠܵܐ ܡܚܵܘܹܐ ܒܼܝܼܫܘܼܬܼ ܝܲܨܪܹܗ ܠܥܹܝܢ ܟܠ ܒܸܪ̈ܝܢ|
    block |܃ܠܵܐ ܡܸܬܼܚܲܬܼܡܵܐ ܚܵܝܲܬܼ ܡܥܲܬܹܗ ܒܝܲܕ ܣܘܼܥܪ݁ܵܢܹܐ|
    block |܃ܙܲܒܼܢܵܐ ܡܬܲܚܸܡ ܡ̣ܢ ܥܵܒܼܘܿܕܵܐ ܠܲܥܒܼܵܕ ܐܝܼܕܵܘ̈ܗܝ|
    block |ܥܕܲܡܵܐ ܕܫܵܠܹ̇ܡ ܠܵܐ ܡܲܪܦܹܗ ܠܹܗ ܠܛܵܥܝܵܐ ܕܢܲܛܠܹܐ܁|
    block |܃ܣܝܵܓܼܵܐ ܕܪܸܡܙܵܐ ܩܵܐܹ̇ܡ ܒܐܲܦܵܘ̈ܗܝ ܒܲܕ ܡܘܼܬܼ ܫܘܼܪܐ|
    block |ܕܲܡܥܘܸܟ ܠܹܗ ܡ̣ܢ ܡܲܪܕܝܼܬܼܵܐ ܕܝܼܬܼܵܐ ܕܡܵܪܘܿܕܘܼܬܹܗ܁|
    block |܃ܪܓܸܝܼܓܼ ܗ̄ܘ̣ܵܐ ܣܲܓܝܼ ܕܢܸܓܼܡܘܿܪ ܪܸܓܿܬܹܗ ܗܵܐ ܡ̣ܢ ܙܲܒܼܢܵܐ|
    block |ܘܠܵܐ ܡܲܪܦܸܐ ܠܹܗ ܥܕܲܡܵܐ ܕܫܵܠܸ̇ܡ ܦܣܵܩܵܐ ܕܲܦܣܲܩ܁|
    block |܃ܠܗܵܘ̇ ܦܘܿܩܕܵܢܵܐ ܕܬܲܚܸܡ ܘܲܟܼܠܵܝܗܝ ܡܣܲܟܸܿܐ ܢܟܼܝܼܠܵܐ|
    block |ܕܐܸܡܲܬܼܝ ܬܸܫܠܲܡ ܦܲܪܬܿܘܼܙܡܝܐ ܘܢܸܓܼܠܹܐ ܙܹܐܦܹܗ܁|
    block |܃ܐܲܝܟ ܐܲܬܿܘܢܵܐ ܫܵܓܲ̇ܪ ܗܘ̤ ܠܹܗ ܒܩܲܝܣܲܝ̈ ܚܸܡܬܼܵܐ|
    block |ܕܐܸܡܲܬܼܝ ܢܲܣܸܦ ܢܘܼܪܵܐ ܕܪܘܼܓܼܙܹܗ ܘܢܵܘܩܸܕ ܐ̄ܢܵܫܵܐ܁|
    block |܃ܦܲܚܹ̈ܐ ܕܢܸܟܼܠܵܐ ܡܥܲܝܸܕ ܛܵܡܲܪ ܠܠܲܝ ܐܝܼܡܵܡ|
    block |ܘܝܵܬܹ̇ܒܼ ܢܵܛܲܪ ܕܐܸܡܲܬܼܝ ܢܹܐܬܹܐ ܨܵܝܕܵܐ ܠܘܲܠܕܵܐ܁|
    block |܃ܐܲܝܟ ܨܲܝܵܕܵܐ ܡܲܓܲܪ ܪܘܼܚܹܗ ܦܬܼܝܼܠ ܪܸܥܝܵܢܵܐ|
    block |ܘܐܲܡܝܼܢ ܚܵܐܲܪ ܕܐܸܡܲܬܼܝ ܬܸܣܲܩ ܠܪܹܫ ܬܲܪܥܝܼܬܹܗ܁|
    block |܃ܠܚܲܓܼܠܵܐ ܕܵܡܹ̇ܐ ܝܲܨܪܹܗ ܒܓܼܵܘܹܗ ܕܚܲܓܼܠܵܐ ܨܢܝܼܥܵܐ|
    block |ܘܛܵܒܼ ܡ̣ܢ ܚܲܠܓܼܵܐ ܪܓܼܝܼܓܼ ܘܲܡܣܵܘܲܚ ܠܝܘܿܡ ܫܘܼܠܵܡܵܐ܁|
    block |܃ܘܐܸܠܘܼܠܵܐ ܚܒܼܝܪܫ ܒܦܲܘܩܪܵܢ ܟܲܣܝܵܐ ܩܠܘܒܝܵܐ ܩܲܫܝܵܐ|
    block |ܟܒܲܪ ܣܵܥܹ̇ܐ ܗ̄ܘ̣ܵܐ ܘܒܼܠܲܥ ܗ̄ܘ̣ܵܐ ܠܹܗ ܠܓܸܢܣܲܢ ܟܠܫܵܥ܁|
    block |ܡ̣ܢ ܨܸܒܼܝܵܢܹܗ ܐܲܒܿܝܼܕܝܼܢ ܗ̄ܘ̣ܵܘ ܗܵܐ ܡ̣ܢ ܢܘܼܓܼܪܵܐ܃|
  block
    block |ܐܸܠܘܼܠܵܐ ܟܠܵܝܗܝ ܗܵܘ̇ ܦܘܼܩܘܵܢܵܐ ܕܲܩܪܲܢ ܨܲܠܡܹܗ܁|
    block |܃ܗܘܝ̤ܘ ܕܲܩܪܹܗ ܕܠܵܐ ܢܫܬܼܥܠܹܐ ܠܒܲܪ ܡ̣ܢ ܛܲܟܼܣܵܐ|
    block |ܘܬܼܘܼܒܼ ܟܵܠܹ̇ܐ ܠܹܗ̇ ܥܕܲܡܵܐ ܠܝܵܘܡܵܐ ܕܣܝܼܡ ܒܝܼܕܲܥܬܹܗ܁|
    block |܃ܚܲܟܲܝܡܵܐܝܼܬܼ ܟܠܵܝܗܝ ܒܲܬܼܚܘܼܡܵܐ ܕܪܡܙܹܗ ܟܲܣܝܵܐ|
    block |ܘܚܲܟܿܝܼܡܵܐܝܼܬܼ ܦܵܬܲܚ ܒܐܲܦܵܘ̈ܗܝ ܘܢܵܦ̇ܩ ܘܡܲܛܥܹܐ܁|
    block |܃ܠܝܘܼܬܼܪܵܢ ܗܵܘܹ̇ܐ ܝܘܿܡ ܓܸܠܝܵܢܹܗ ܕܡܵܐ ܐܸܢ ܡܲܚܣܲܝܪ|
    block |ܕܢܹܐܠܲܦ ܟܠܢܵܫ ܒܝܼܫܘܼܬܼ ܢܸܟܼܒܵܘ̈ܗܝ ܕܠܘܼܩܒܲܠ ܐ̄ܢܵܫܵܐ܁|
    block |܃ܬܼܪܬܹܿܝܢ ܡܲܠܸܦ ܡ̣ܢ ܒܝܼܫܘܼܬܹܗ ܠܥܝܼܪܹ̈ܐ ܕܐ̄ܢܵܫܵܐ|
    block |ܚܲܪܡܵܢܘܼܬܹܗ ܘܚܹܝܠ ܒܲܪܘܿܝܵܐ ܕܟܼܠܹ̇ܐ ܪܘܼܓܼܙܹܗ܁|
    block |܃ܐܲܝܟ ܕܲܒܼܨܲܒܼܥܵܐ ܡܚܵܘܸܐ ܛܵܒܼܵܐ ܚܘܼܒܹܗ ܕܥܠܲܝܢ|
    block |ܕܐܸܠܘܼܠܵܐ ܟܠܵܝܗܝ ܡܛܲܠܸܩ ܗ̄ܘ̣ܵܐ ܠܲܡ ܡ̣ܢ ܫܘܼܪܵܝܐ܁|
    block |܃ܐܸܢܗܘ̤ ܕܗܵܫܵܐ ܒܫܘܼܠܵܢ ܙܲܩܼ̈ܢܹܐ ܗܵܟܢ ܐܲܒܼܵܐܫ|
    block |ܟܡܵܐ ܡܲܒܼܐܸܫ ܗ̄ܘ̣ܵܐ ܐܸܠܘܼ ܫܲܒܼܩܹܗ ܡ̣ܢ ܝܘܿܡ ܕܲܗ̤ܘܲܝܢ܁|
    block |܃ܟܘܼܪ ܒܘܼܚܪܵܢܵܐ ܥܲܒܼܕܸܗ ܠܝܲܨܪܹܗ ܠܲܢ ܘܲܠܟܼܠܵܐ|
    block |ܕܲܒܼܒܼܝܼܫܘܼܬܹܗ ܢܸܒܼܩܸܐ ܕܲܗܒܼܵܐ ܕܦܵܪܘܿܫܘܼܬܲܢ܁|
    block |܃ܒܹܗ ܡܲܠܸܦ ܠܲܢ ܙܢܲܝ̈ ܬܲܟܼܬܘܼܫܵܐ ܕܠܘܼܩܒܲܠ ܩܘܼܫܬܵܐ|
    block |ܘܒܹܗ ܡܵܘܕܲܥ ܠܲܢ ܥܲܠ ܥܘܼܕܪܵܢܹܗ ܕܲܡܢܲܛܲܪ ܠܲܢ܁|
    block |܃ܠܚܲܪܬܹܐ ܢܲܛܪܹܗ ܠܩܹܐܪܣܵܐ ܪܲܒܵܐ ܕܲܡܥܲܬܼ ܠܹܗ|
    block |ܕܢܸܚܙܘܿܢ ܐ̄ܢܵܫܵܐ ܘܲܫܡܲܝܵ̈ܢܹܐ ܒܝܼܫܘܼܬܼ ܝܲܨܪܹܗ܁|
    block |܃ܩܕܼܵܡ ܗܵܘ̇ ܝܵܘܡܵܐ ܕܲܡܚܲܕܸܬܼ ܒܹܗ ܒܪܝܬܼܵܐ ܕܲܒܼܪܵܐ|
    block |ܝܵܗܹ̇ܒܼ ܐܲܬܼܪܵܐ ܕܢܲܝܬܸܿܐ ܠܓܸܠܝܵܐ ܥܵܘܠܘܼܬܹܗ܁|
    block |܃ܠܵܐ ܗ̄ܘ̣ܵܐ ܕܟܲܟܸܿܐ ܪܓܼܝܼܓܼ ܒܪܘܿܝܵܐ ܥܲܠ ܗܵܝ̇ ܫܲܒܼܦܩܹܗ|
    block |ܐܸܠܵܐ ܕܢܸܓܼܠܸܐ ܚܲܪ ܡܵܢܘܼܬܹܗ ܘܪܲܦܝܘܼܬܼ ܢܲܦܫܲܢ܁|
    block |܃ܐܲܝܟ ܕܲܒܼܕܝܼܢܵܐ ܡܩܲ[ܛ]ܪܸܓܼ ܠܲܢ ܒܹܗ ܚܲܪܝܼܡܵܐܝܼܬܼ|
    block |ܕܠܵܐ ܥܝܼܪܝܼܒܲܢ ܒܩܹܐܪܣܵܐ ܕܚܲܫܹ̈ܐ ܕܲܚܠܵܦ ܩܘܼܫܬܵܐ܁|
  block
    block |܃ܩܹܐܪܣܵܐ ܗ̄ܘ̣ ܪܲܒܵܐ ܕܲܡܛܝܲܒܼ ܠܲܢ ܕܢܸܥܒܸܿܕ ܥܲܡ̇ܢ|
    block |ܘܲܒܼܟܼܠ ܦܘܼܪ݁ ܣܝܼܢ ܒܵܥܹ̇ܐ ܕܢܲܛܥܹܝܢ ܡ̣ܢ ܨܹܝܕ ܩܘܼܫܬܵܐ܁|
    block |܃ܚܙܵܝܗܝ ܠܲܟܼܝܵܢܲܢ ܟܲܙܟܼܵܐ ܘܲܫܕܵܗ̇ ܠܓܲܢܒܵܪܘܼܬܹܗ|
    block |ܘܗܵܐ ܡܸܬܼ ܡܲܪܡܲܪ ܕܐܝܼܟܲܢ ܡ̣ܢ ܫܹܠܝ ܚܲܒܼ ܘܐܸܬܼܦܲܪܣ܁|
    block |܃ܚܙ̣ܵܐ ܕܐܲܗܸܠ ܒܹܗ ܚܲܕ ܡ̣ܢ ܓܸܢܣܲܢ ܘܥܲܒܼܕܹܗ ܓܘܼܚܪܵܐ|
    block |ܘܗܵܐ ܡܸܬܼܦܲܪܣ ܕܢܸܬܼܒܲܥ ܥܝܼܪܬܹܿܗ ܡ̣ܢ ܩܲܪ̈ܝܒܼܵܘܗܝ܁|
    block |܃ܚܙ̣ܵܐ ܕܐܸܬܥܲܠܝܼ ܠܕܲܪܓܼܵܐ ܪܵܡܵܐ ܕܫܸܡ ܐܝܼܬܼܘܼܬܼܵܐ|
    block |ܘܗܵܐ ܡܸܬܼܚܲܫܲܒܼ ܕܢܲܥܒܼܵܪ ܕܲܪܓܹܗ ܒܚܲܪ ܡܵܢܘܼܬܼܵܐ܁|
    block |܃ܚܙܑ̣ܵܐ ܕܐܸܫܬܼܥܒܲܕܘ ܥܝܼܪܹ̈ܐ ܘܐ̄ܢܵܫܵܐ ܬܚܹܝܬܼ ܫܘܼܠܛܵܢܹܗ|
    block |ܘܗܵܐ ܡܸܨܛܲܢܲܥ ܕܲܢܩܝܼܡ ܡܸܪܕܵܐ ܠܘܼܩܒܲܠ ܚܲܝܠܹܗ܁|
    block |܃ܫܡܲܥ ܗ̄ܘ̣ܵܐ ܕܲܥܬܼܝܼܕ ܕܢܹܐܬܹܐ ܒܚܲܪܬܼܵܐ ܠܲܡܕܵ ܟ̱ܠܵܐ|
    block |ܘܲܡܥܲܬܸܿܕ ܠܹܗ ܙܲܝܢܵܐ ܕܥܵܘ̣ܠܹܗ ܕܢܹܐܬܹܐ ܒܕܘܼܡܝܹܗ܁|
    block |܃ܫܡܲܥ ܕܲܒܼܫܘܼܒܼܚܵܐ ܕܲܫܡܲܝܵܢܹ̈ܐ ܢܵܚܹ̇ܬܼ ܠܐܲܪܥܵܐ|
    block |ܘܛܲܝܸܒܼ ܐܵܦ ܗܘ̤ ܓܘܼ̈ܕܹܐ ܕܫܹܐܕܹ̈ܐ ܕܲܢܙܲܚܝܘܼܢܵܝܗܝ܁|
    block |܃ܫܡܲܥ ܕܲܒܼܕܝܼܢܵܐ ܕܠܵܬ ܫܘܼܠܵܡܵܐ ܥܬܝܼܕ ܕܢܸܫܬܲܢܲܩ|
    block |ܘܐܲܩܠܝܼ ܒܓܼܘܼܡܕܵܐ ܠܘܼܩܒܲܠ ܚܲܝܠܵܐ ܕܡܫܲܢܸܩ ܠܹܗ܁|
    block |܃ܚܙ̣ܵܐ ܕܩܸܪܒܲܬ̤ ܠܵܗ̇ ܐܵܦܵܦܵܣܝܼܣ ܕܥܸܕܲܢ ܫܸܦܠܹܗ|
    block |ܘܗܵܐ ܡܸܫܬܲܢܹܐ ܐܲܝܟ ܩܵܛܘܿܠܵܐ ܒܥܸܕܲܢ ܡܵܘܬܹܿܗ܁|
    block |܃ܫܲܪܝܼܪܵܐ ܠܹܗ ܕܠܵܐ ܡܬܼܦܲܠܲܛ ܡ̣ܢ ܟܹܐܢܘܼܬܼܵܐ|
    block |ܘܐܲܩܠܝܼ ܘܒܲܣܲܪ ܥܲܠ ܟܠ ܕܸܚ̈ܠܵܢ ܩܲܦܣܵܩ ܣܲܒܼܪܐ܁|
    block |܃ܪܢ̣ܵܐ ܕܠܲܝܬܼ ܐܲܬܼܪܵܐ ܕܢܸܣܬܲܬܲܪ ܒܹܗ ܒܝܘܿܡ ܒܘܼܚܪܵܢܵܐ|
    block |ܘܝܼܨܸܦ ܣܲܓܿܝܼ ܕܢܸܓܼܡܘܿܪ ܪܸܓܿܬܹܗ ܥܵܘ̇ܠܵܐܝܼܬܼ܁|
    block |܃ܪܲܒܿܘܼܬܼ ܥܵܘ̣ܠܵܐ ܥܒܲܕܬܹܗ ܕܢܲܥܘܸܠ ܕܠܵܐ ܚܵܘܣܵܐ|
    block |ܘܚܸܪܚܵܘܼܬܹܗ ܥܒܲܕܬܹܗ ܕܢܸܪܫܲܥ ܠܒܲܪ ܡ̣ܢ ܛܲܟܼܣܵܐ܁|
    block |ܠܫܲܪ ܡ̣ܢ ܛܲܟܼܣܵܐ ܕܥܵܒܼܘܿܕ ܘܬܐ ܢܦܲܩ ܡܵܪܚܵܐ܃|
  block
    block |ܘܥܲܠ ܥܵܒܼܘܿܕܵܐ ܘܲܥܒܼܵܕ ܐܝܼܕܵܘ̈ܗܝ ܒܥ̣ܵܐ ܕܢܸܫܬܲܥܠܸܐ܁|
    block |܃ܠܘܼܩܒܲܠ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܡܩܐܸܐ ܚܬܼܝܼܪܵܐ|
    block |ܘܠܵܐ ܡܸܬܼܒܲܝܲܢ ܕܗܘ̤ ܠܹܗ ܡܲܟܸܿܐ ܒܚܸܪ ܚܵܘܼܬܼܗ܁|
    block |܃ܥܲܡ ܨܸܒܼܝܵܢܐ ܕܝܲܩܲܪ ܐ̄ܢܵܫܵܐ ܡܲܩܪܸܒܼ ܥܲܛܠܵܐ|
    block |ܘܲܒܼܝܲܕ ܐܢܵܫܵܐ ܓܵܣܹ̇ܐ ܡܸܪܬܹܗ ܥܲܠ ܐܝܼܬܼܘܼܬܼܵܐ܁|
    block |܃ܒܝܲܕ ܒܲܪܢܵܫܵܐ ܦܪܲܩ ܒܵܪܘܿܝܵܐ ܠܲܒܼܢܲܝ̈ܢܵܫܵܐ|
    block |ܘܲܒܼܒܲܪ ܢܵܫܵܐ ܨܵܒܹ̇ܐ ܐܵܦ ܗܘ̤ ܕܢܵܘܒܸܿܕ ܐ̄ܢܵܫܵܐ܁|
    block |܃ܠܐ̄ܢܵܫܵܐ ܓܒܼ݂ܵܐ ܠܹܗ ܐܲܠܵܗ ܟܠܵܐ ܘܚܲܪܲܪ ܒܹܗ ܟܠ|
    block |ܘܚܲܕ ܒܲܪܢܵܫܵܐ ܠܒܼ݂ܵܐ ܠܹܗ ܐܵܦ ܗܘ̤ ܕܲܢ̣ܫܲܥܒܸܕ ܟܠ܁|
    block |܃ܡܫܝܼܚܵܐ ܘܡܲܠܟܵܐ ܩܪܵܝܗܝ ܒܵܪܘܿܝܵܐ ܠܐ̄ܢܵܫܵܐ ܕܲܓܼܒܵܐ|
    block |ܘܒܼܵܗ̇ ܒܲܕܡܘܼܬܼܵܐ ܡܟܲܢܸܐ ܠܐ̄ܢܵܫܵܐ ܕܗܵ݁ܘܹܐ ܥܘܼܡܪܹܗ܁|
    block |܃ܕܠܵܐ ܙܘܼܘܓܼܵܐ ܓܲܒܼܠܹܗ ܒܟܲܪܣܵܐ ܠܡܸܦܪܲܩ ܐ̄ܢܵܫܵܐ|
    block |ܘܲܟܼܒܲܪ ܐܵܦ ܗܘ̤ ܗܵܕܹܐ ܡܲܛܸܒܼ ܥܲܠ ܗܵܘ̇ ܛܵܥܝܵܐ܁|
    block |܃ܡ̣ܢ ܝܘܼܒܵܠܵܐ ܕܒܹܝܬܼ ܐܲܒܼܪܵܗܵܡ ܢܣܲܒܼ ܪܹܫܝܼܬܼܵܐ|
    block |ܘܕܲܡ ܝܼܗ̄ܘܼܕܵܝܵܐ ܗ̄ܘ̣ ܕܗܵܘܹ̇ܐ ܡܵܐܢܵܐ ܠܗܵܝ̇ ܛܵܥܝܼܘܼܬܼܵܐ܁|
    block |܃ܒܟܼܠܗܹܝܢ ܕܲܗܘ̤̈ܝ ܒܐܵܕܼܵܡ ܕܲܬܼܪܹܝܢ ܡܸܕܡܵܐ ܐܵܦ ܗܘ̤|
    block |ܘܣܵܥܲ݁ܪ ܚܲܝܵܠܹܐ ܟܲܕ ܠܵܐ ܣܵܥܲ݁ܪ ܫܲܪܝܼܪܵܐܝܼܬܼ܁|
    block |܃ܒܗܵܘ̇ ܐܸܣܟܹܿܡܵܐ ܕܐܸܬܼܵܐ ܠܥܵܠܡܵܐ ܦܲܓܼܪܵܢܵܐܝܼܬܼ|
    block |ܒܹܗ ܗܘ̤ ܐܵܬܹ̇ܐ ܐܵܦ ܗܘ̤ ܠܥܵܠܡܵܐ ܒܦܲܓܼܪܵܐ ܕܐ̄ܢܵܫܵܐ܁|
    block |܃ܚܲܕ ܒܲܪ ܢܵܫܵܐ ܓܵܒܹ̇ܐ ܢܟܼܝܼܠ̈ܐ ܡ̣ܢ ܐ̄ܢܵܫܘܼܬܼܵܐ|
    block |ܘܲܡܕܲܝܲܪ ܒܹܗ ܐܲܟܼܡܵܐ ܕܕܲܝܲܪ ܟܲܣܝܵܐ ܒܐ̄ܢܵܫܵܐ܁|
    block |܃ܒܐ̄ܢܵܫܵܐ ܥܵܡܲ݁ܪ ܣܵܢܐܵܐ ܕܐ̄ܢܵܫܵܬ ܕܢܲܛܥܹܐ ܠܐ̄ܢܵܫܵܐ|
    block |ܘܲܡܟܲܢܸܐ ܠܹܗ ܒܪܵܐ ܕܐܲܠܵܗܵܐ ܐܲܟ ܗܵܝ̇ ܕܲܗܘ̤ܵܬܼ܁|
    block |܃ܒܲܪ ܐܲܠܵܗܵܐ ܡܟܲܢܸܐ ܢܟܼܝܼܠܵܐ ܠܒܲܪ ܐܲܒܼܕܵܢܵܐ|
    block |ܘܫܸܡ ܐܲܠܵܗܵܐ ܚܵܛܹ̇ܦ ܒܐܝܼܕܹܗ ܘܡܲܩܸܦ ܠܲܫܡܹܗ܃|
  block
    block |ܫܡܵܐ ܝܲܩܝܼܪܵܐ ܣܵܐܹ̇ܡ ܚܲܪܡܵܐ ܥܲܠ ܫܝܼܛܘܼܬܹܗ܁|
    block |܃ܘܣܵܥܹ̈ܐ ܕܢܸܣܲܩ ܠܕܲܪܓܼܵܐ ܪܵܡܵܐ [܁܁܁]ܠܐ ܡܲܦܵܣ ܠܗ|
    block |ܒܚܘܼܬܼܪܵܐ ܣܲܟܼܠܵܐ ܡܲܩܠܹܐ ܫܲܒܝܵܐ ܥܲܠ ܐܝܼܬܼܘܼܬܼܵܐ܁|
    block |܃ܘܲܒܼܚܸܪܝܵܢܵܐ ܚܵܛܹ̇ܦ ܢܵܘܡܹ̈ܐ ܕܐܲܠܵܗܘܼܬܼܵܐ|
    block |ܐܲܝܟ ܫܲܒܵܝܵܐ ܥܵܒܲ̇ܪ ܒܐܲܪܥܵܐ ܡܠܸܐ ܪܵܡܘܼܬܼܵܐ܁|
    block |܃ܘܫܵܒܸ̇ܐ ܠܐ̄ܢܵܫܵܐ ܕܢܗܘܘܿܢ ܥܲܒܼ̈ܕܹܐ ܠܡܵܪܘܿܕܘܼܬܹܗ|
    block |܃ܒܪܹܫ ܓܵܠܘܼܬܼܵܐ ܡܲܦܲܩ ܐ̄ܢܵܫܵܐ ܡ̣ܢ ܗܵܘ ܢܲܝ̈ܗܘܿܢ|
    block |ܘܲܚܠܵܦ ܢܟܼܣܸ̈ܐ ܒܵܐܹ̇ܙ ܥܘܼܬܼܪܵܐ ܕܪܸ̈ܥܝܵܢܲܝܗܘܿܢ܁|
    block |܃ܠܗܵܘܢܵܐ ܫܵܒܹ̇ܐ ܘܲܠܪܸܥܝܵܢܵܐ ܡܲܫܠܲܚ ܥܲܪܛܸܠ|
    block |ܘܲܚܠܵܦ ܦܲܓܼܪܵܐ ܒܢܲܦܫܵܐ ܡܒܲܙܲܚ ܘܲܡܨܲܥܲܪ ܠܵܗ̇܁|
    block |ܥܲܡ ܚܘܿܫܵܒܹ̈ܐ ܟܣܲܝ̈ܐ ܡܲܩܪܸܒܼ ܐܘܼܡܵܢܵܐܝܼܬܼ܁|
    block |ܕܢܸܗܘܸܐ ܡܫܲܥܒܸܿܕ ܟܠܹܗ ܐ̄ܢܵܫܵܐ ܠܲܪ̈ܓܼܝܼܓܼܵܬܹܗ܁|
    block |܃ܐܘܡܵܢܵܐܝܼܬܼ ܡܪܲܟܸܿܒܼ ܩܹܐܪܣܵܐ ܕܲܡܛܲܝܒܼ ܠܹܗ|
    block |ܘܫܹܐ̈ܕܹܐ ܨܢܝܼ̈ܥܹܐ ܡܥܲܬܿܕܝܼܢ ܙܲܒܼܢܵܐ ܕܲܡܛܲܝܲܩ ܠܹܗ܁|
    block |܃ܒܐܘܼܡܵܢܘܼܬܼܵܐ ܕܕܲܝ̈ܘܹܐ ܡܲܛܥܹܐ ܩܕܼܵܡ ܚܲܙܵܝܹ̈ܐ|
    block |ܘܛܠܵܢ̈ܝܵܬܼܵܐ ܕܠܵܐ ܫܲܪܝܼܪ̈ܢ ܡܚ̤ܵܘܹܐ ܠܥܲܝ̈ܢܹܐ܁|
    block |܃ܒܡܹܐ ܚܲܕ ܥܲܝ̈ܢܹܐ ܡܩܝܼܡ ܗܲܓܵܓܹܐ ܩܕܼܵܡ ܒ̈ܒܼܵܬܼܵܐ|
    block |ܘܥܲܠ ܠܵܐ ܡܸܕܡ ܣܲܣܡܸܟ ܪܸ̈ܓܼܫܹܐ ܐܲܝܟ ܕܥܲܠ ܡܸܕܸܡ܁|
    block |܃ܕܘܼܡܝܵܐ ܕܪܸ̈ܓܼܫܹܐ ܡܸܬܼܚܲܙ̈ܝܵܢܹܐ ܨܵܐܲܪ ܒܐܲܪܥܵܐ|
    block |ܘܲܡܕܲܡܹܐ ܠܗܘܿܢ ܐܲܝܟ ܗܵܘ̇ ܕܲܗܘ̤ܵܘ ܟܲܕ ܠܵܐ ܗܵܘܹ̇ܝܢ܁|
    block |܃ܫܸܐ̈ܕܹܐ ܗܵܘܹ̇ܝܢ ܚܙܵܬܼܵܐ ܕܐܝܼܬܹܝܗ̇ ܟܲܕ ܠܵܐ ܐܝܼܬܹܝܗ̇|
    block |ܘܲܡܫܲܪܪܝܼܢ ܠܵܗ̇ ܒܝܲܕ ܕܸܡ̈ܘܬܼܵܐ ܕܠܵܐ ܫܲܪܝܼܪ̈ܵܢ܁|
    block |ܗܸܢ̣ܘܿܢ ܗܵܘܹ̇ܝܢ ܣܡܲܝ̈ܐ ܘܚܲܪ̈ܫܹܐ ܘܦܹܐܦܲܐ ܘܠܲܠ̈ܓܹܐ܁|
    block |ܘܒܲܪ ܐܲܒܼܕܵܢܵܐ ܡܲܐܣܸܐ ܒܛܘܼܥܝܲܝ ܟܲܕ ܠܵܐ ܡܲܐܣܸܐ܁|
    block |ܗܸܢ̣ܘܿܢ ܩܵܥܹ̇ܝܢ ܐܲܝܟ ܐܲܠܝܨܹ̈ܐ ܩܕܼܵܡ ܦܲܩܪܘܼܬܹܗ܃|
  block
    block |ܘܗܘ̤ ܡܸܫܬܲܩܲܠ ܘܡܵܘܫܸܛ ܐܝܼܕܹܗ ܠܘܵܬܼ ܚܘܼܠܡܵܢܵܐ܁|
    block |܃ܠܵܘ ܚ̇ܘܼܠܡܵܢܵܐ ܕܩܘܼܫܬܵܐ ܝܵܗܹ̇ܒܼ ܟܪܝܼܗ ܒܲܚܛܝܼܬܼܵܐ|
    block |ܠܚܘܼܠܡܵܢ ܢܲܦܫܵܐ ܪܓܼܝܼܓܼ ܕܲܢܚܲܒܸܿܠ ܠܫܘܼܘܕܵܝ ܡܸܠܵܘ̈ܗܝ܁|
    block |܃ܐ̄ܣܟܹܿܡ ܗܵܘ̇ ܐܵܣܝܵܐ ܕܐܲܬ̤ܵܐ ܠܥܠܡܵܐ ܥܛܝܼܦ ܙܹܐܦܵܢܵܐ|
    block |ܘܩܪܵܐ ܠܐ̄ܢܵܫܵܐ ܕܬܵܘ ܐܸܬܼܐܲܣܵܘ ܗܵܢ̇ܘ ܕܹܝܢ ܡܘܼܬܼܘ܁|
    block |܃ܡܵܘܬܵܐ ܩܲܫܝܵܐ ܡܠܸܐ ܚܘܼܠܡܵܢܹܗ ܕܐܵܣܝܵܐ ܢܟܼܝܼܠܵܐ|
    block |ܘܒܸܐܣܟܹܿܡ ܛܵܒܼܬܵܐ ܡܦܲܠܸܓܼ ܬܵܘܟܵܐ ܠܡܸܫܬܲܡܥܵܢܵܘ̈ܗܝ܁|
    block |܃ܒܐܸܣܟܹܿܡ ܡܫܝܼܚܵܐ ܡܕܼܵܡܸܐ ܡܸܫܝܼܚܵܐ ܕܕܲܓܵܠܘܼܬܼܵܐ|
    block |ܘܢܵܓܸܕ ܨܐܕܼܵܘܗܝ ܟܸܢ̈ܫܹܐ ܕܥܲܡܡܹ̈ܐ ܕܲܢܙܚܝܘܼܢܵܝܗܝ܁|
    block |܃ܐܲܝܟ ܙܲܕܝܼܩܵܐ ܡܪܝܼܡ ܒܲܪܬܼ ܩܵܠܹܗ ܠܨܹܝܕ ܚܲܛܵܝܹ̈ܐ|
    block |ܕܬܼܵܘ ܣܲܒܼܘ ܡܲܓܲܢ ܫܛܲܪ ܚܵܘܒܲܝ̈ܟܿܘܿܢ ܗܵܢ̇ܘ ܕܝܼܢ ܚܘܼܒܼܘ܁|
    block |܃ܐܲܝܟ ܡܲܟܿܝܼܟܼܵܐ ܡܲܪܟܸܿܢ ܡܸܠܵܘ̈ܗܝ ܡܠܸܐ ܪܵܡܘܼܬܼܵܐ|
    block |ܘܡܲܟܿܝܼܟܼܵܐܝܼܬܼ ܙܵܪܲܥ̇ ܡܸܠܬܹܗ ܒܪܸܥܝܵܢ ܐ̄ܢܵܫܵܐ܁|
    block |܃ܘܲܟܼܒܲܪ ܐܵܡܲ݁ܪ ܚܲܪ ܡܵܢܵܐܝܼܬ ܐܲܝܟ ܦܵܪܘܿܩܲܢ|
    block |ܕܚܘܼܪܘ ܒܝܼ ܕܢܝܼܚ ܐ̄ܢܵܐ ܘܢܘܼܚܘ ܡ̣ܢ ܚܘܼܬܼܪܵܐ ܒܐܣܟܸܿܡ ܢܝܼܚܘܼܬܼܝ܁|
    block |܃ܘܲܟܒܲܪ ܡܲܟܼܪܸܙ ܫܘܼܒܼܩܵܢ ܥܵܘ̣ܠܵܐ ܥܵܘܼ̇ܠ ܟܠܹܵܗ|
    block |ܘܟܼܵܐܹ̇ܐ ܒܒܼܝܼ̈ܫܹܐ ܒܝܼܫܵܐ ܕܠܵܐ ܐܝܼܬܼ ܦܸܚܡܵܐ ܠܪܘܼܫܠܹܗ܁|
    block |܃ܘܲܟܼܒܲܪ ܫܵܪܸܐ ܩܸܨܡܸ̈ܐ ܘܢܸܚ̈ܫܹܐ ܕܟܲܠܕܵܝܘܼܬܼܵܐ|
    block |ܐܲܝܟ ܕܲܢܫܲܪܲܪ ܙܹܐܦܵܢܘܼܬܹܗ ܕܠܵܐ ܙܘܼܥܙܵܥܵܐ܁|
    block |܃ܘܲܟܼܒܲܪ ܗܵܘܹ̇ܐ ܗܘ̤ ܕܲܠܩܘܼܒܼܠܵܐ ܕܐܘܼܡܵܢܘܼܬܹܗ|
    block |ܡܸܣܲܬܼ ܕܢܲܕ ܢܲܚ ܝܲܨܪܸܗ ܒܝܼܫܵܐ ܠܘܼܩܒܲܠ ܡܵܪܹܗ܁|
    block |܃ܘܲܟܼܒܲܪ ܟܦܲܪ ܒܲܐܚܝܵܢܘܼܬܼܵܐ ܕܲܒܼܢܲܝ̈ ܐ̄ܪܵܙܹܗ|
    block |ܡܸܣܲܬܼ ܕܢܸܚܛܘܿܦ ܫܡܵܐ ܝܲܩܝܼܪܵܐ ܕܢܘܼܟܼܪܵܝ ܠܲܫܡܹܗ܁|
    block |܃ܘܲܟܼܒܲܪ ܓܵܥܲܪ ܒܟܼܘܼܡܪܹ̈ܐ ܕܐܩܝܼܡ ܒܹܝܬܼ ܣܸܓܼܕܵܬܹ̈ܗ|
    block |ܡܸܣܲܬܼ ܕܲܢܩܝܼܡ ܗܵܝ̇ ܬܲܪܥܝܼܬܼܵܐ ܕܡܸܣܬܲܓܼܕܵܢܵܐ ܗ̄ܘ̣܁|
  block
    block |܃ܘܲܟܼܒܲܪ ܬܵܢܹ̇ܐ ܕܡ̇ܢ ܛܵܥܹ̇ܝܢ ܐܢ̄ܬܲܘܿܢ ܒܵܬܲܪ ܛܘܥܝܲܝ|
    block |ܕܠܵܐ ܐ̄ܢܵܫ ܢܲܟܠ ܕܡ̣ܢ ܨܹܝܕ ܩܘܼܫܬܵܐ ܡܲܛܥܸܐ ܠܐ̄̈ܢܵܫܵܐ܁|
    block |܃ܐܘܿ ܟܡܵܐ ܐܘܼܡܵܢ ܣܵܢܐܵܐ ܕܐ̄ܢܵܫܵܐ ܘܲܕ ܥܵܒܼܘܿܕܵܐ|
    block |ܐܸܠܵܐ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܠܵܐ ܚܵܣܹ̇ܝܢ ܠܹܗ܁|
    block |܃ܐܘܿ ܟܡܵܐ ܡܲܪܵܚ ܛܪܘܼܢܵܐ ܕܪܵܪܸܕ ܥܲܠ ܐܝܼܬܼܘܼܬܼܵܐ|
    block |ܘܐܸܠܵܐ ܐܝܼܬܼܝܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܠܵܐ ܡܫܲܥܒܲܕ ܠܹܗ܁|
    block |܃ܥܲܠ ܐܝܼܬܼܘܼܬܼܵܐ ܡܪܲܕ ܡܵܪܘܿܕܵܐ ܒܪܵܡܘܼܬܼ ܪܘܼܚܹܗ|
    block |ܘܥܲܠ ܗܵܘ̇ ܪܸܡܙܵܐ ܕܲܒܼܪܵܝܗܝ ܥܲܡ ܟܠ ܐܲܩܠܝܼ ܘܒܲܣܲܪ܁|
    block |܃ܒܲܫܡܵܐ ܚܲܝܵܐ ܩܵܪܹܐ ܢܲܦܫܹܗ ܡܝܼܬܼ ܒܲܚܛܵܝܗܵܘ̈ܗܝ|
    block |ܘܐܲܠܵܗܵܐܝܼܬܼ ܡܚܵܘܸܐ ܥܘܼܬܼܪܹܗ ܠܥܹܝܢ ܚܲܙܵܝܵܘ̈ܗܝ܁|
    block |܃ܡܫܝܼܚܵܐ ܘܡܲܠܟܵܐ ܐܡܲ݁ܪ ܕܐܝܼܬܲܝ ܡܫܝܼܚ ܒܲܚܛܝܼܬܼܵܐ|
    block |ܘܠܲܡܫܲܡܫܵܢܵܘ̈ܗܝ ܩܵܪܹܐ ܫܠܝܼܚܹ̈ܐ ܕܙܲܕܝܼܩܘܼܬܼܵܐ܁|
    block |܃ܫܹܐ̈ܕܹܐ ܡܫܲܕܲܪ ܐܲܝܟ ܟܵܪ̈ܘܿܙܹܐ ܠܟܼܠ ܐܲܬܼܪ̈ܘܵܢ|
    block |ܘܢܦܩܝܼܢ ܙܵܪܥܝܼܢ ܛܸܒܵܐ ܣܲܢܝܵܐ ܕܝ̣ܘܿܡ ܡܹܐܬܼܝܼܬܹܗ܁|
    block |܃ܩܠܹ̈ܐ ܫܓܼܝ̈ܫܹܐ ܡܲܪܡܹܝܢ ܒܐܸܕܢܹ̈ܐ ܕܫܵܡܘܿܥܲܝ̈ܗܘܿܢ|
    block |ܘܠܲܝܬܿ ܡܲܫܡܲܥܬܼܵܐ ܕܠܵܐ ܡܸܫܬܲܓܼܫܵܐ ܒܣܘܼܥܪ̈ܢܲܝܗܘܿܢ܁|
    block |܃ܫܠܸܩ ܠܹܗ ܙܲܒܼܢܵܐ ܕܐܪ̈ܙܸܐ ܘܛܘܼ̈ܦܣܹܐ ܩܵܥܹ̇ܝܢ ܚܲܪ̈ܡܹܐ|
    block |ܘܐܸܬ̣ܵܐ ܫܪܵܪܵܐ ܕܨܝܕ ܗ̄ܘ̣ܵܐ ܒܣܸܦܪܸ̈ܐ ܪܘܼܚܵܢܵܐܝܼܬܼ܁|
    block |܃ܩܘܼܡܘ ܦܘܿܩܘ ܩܲܒܸܿܠܘ ܩܘܼܫܬܵܐ ܓܲܠܝܵܐ ܒ̈ܢܲܝ ܡܘܼܠܟܵܢܵܐ|
    block |ܘܣܲܒܼܘ ܛܵܒܼܬܼ̈ܐ ܕܲܡܠ݂ܲܟ ܛܵܒܼܵܐ ܠܨܸܒܼܝܵܢܲܝ̈ܟܿܘܿܢ܁|
    block |܃ܦܘܼܫܘ ܡ̣ܢ ܗܸܪܓܵܐ ܘܡ̣ܢ ܥܸܢܝܵܢܵܐ ܕܫܘܼܡܠܵܝ ܐ̄ܪ̈ܙܹܐ|
    block |ܘܲܚܬܼܘܿܡܘ ܣܸܦܪܹ̈ܐ ܕܲܢܛܘܼܪ̈ܬܵܐ ܦܲܓܼܪ̈ܢܝܵܬܼܵܐ܁|
    block |܃ܠܡ̇ܢ ܡܸܬܼܒܲܥܝܵܐ ܡܲܚܙܝܼܬܼ ܛܘܼܦܵܣܹ̈ܐ ܠܪܸ̈ܥܝܵܢܲܝܟܿܘܿܢ|
    block |ܚܘܼܪܘ ܘܐܸܬܼܒܲܩܵܘ ܚܲܬܿܝܼܬܼܵܐܝܼܐܬܼ ܒܹܗ ܒܲܫܪܵܪܵܐ܁|
    block |ܦܘܼܫܘ ܡ̣ܢ ܥܲܡܠܵܐ ܕܙܲܕܝܼܩܘܼܬܼܵܐ ܕܣܲܓܿܝܼ ܥܲܡܠܹܗ܃|
  block
    block |ܘܢܘܼܚܘ ܒܲܠܡܹܐ ܢܵܐ ܕܲܥܬܼ̈ܝܼܕܼܵܬܼܵܐ ܕܟܼܵܣ̈ܝܵܢ ܒܲܩܢܘܿܡܝ܁|
    block |܃ܐܘܿ ܡ̣ܢ ܦܘܼܡܵܐ ܡܡܲܠܸܠ ܪܘܼܫܥܐ [ܕ]ܠܵܐ ܡܸܬܼ ܡܲܠܲܠ|
    block |ܟܡܵܐ ܡܸܫܬܲ ܥܠܸܐ ܘܠܵܐ ܡܸܬܼܟܲܚܲܕ ܐܵܦܸܢ ܩܲܠܝܼܠ܁|
    block |܃ܐܘܿ ܡ̣ܢ ܦܲܩܪܵܐ ܕܦܲܩܝܼܪ ܝܲܨܪܹܗ ܛܵܒܼ ܡ̣ܢ ܟܲܠܒܵܐ|
    block |ܘܐܲܡܝܼܢ ܢܵܒܲ݁ܚ ܘܠܵܐ ܡܸܬܼ ܒܲܝܲܢ ܕܲܒܼܡ̇ܢ ܢܵܒܲ݁ܚ܁|
    block |܃ܐܘ ܠܲܟܼܬܼܝܫܵܐ ܕܟܵܬܹ̇ܫ ܢܲܦܫܹܗ ܟܲܕ ܠܵܐ ܐܲܠܝܼܚܨ|
    block |ܘܡܲܪܡܸܐ ܗܸܪܬܼܵܐ ܒܹܝܬܼ ܐܪ̈ܥܵܢܹܐ ܘܠܲܫܡܲܝܵܢܹ̈ܐ܁|
    block |܃ܠܥܝܼܪܹ̈ܐ ܘܐ̄ܢܵܫܵܐ ܕܵܠܲܚ̇ ܪܘܼܓܼܙܹܗ ܕܪܲܓܲܘܼܙܬܼܵܢܵܐ|
    block |ܘܥܲܠ ܪ̈ܘܼܚܵܢܹܐ ܘܥܲܠ ܦܲܓܼܪ̈ܢܹܐ ܓܵܣܸ̇ܐ ܡܸܪܬܹܗ܁|
    block |܃ܒܐ̄ܢܵܫܵܐ ܥܵܡܲܪ ܐܲܝܟ ܡܵܐ ܕܲܥܵܡ݂ܲܪ ܒܚܸܘܝܵܐ ܒܪܵܫܝܼܬܼ|
    block |ܘܲܡܢܲܟܸܿܬܼ ܒܹܗ ܠܲܒܼܢܲܝ̈ܢܵܫܵܐ ܐܲܝܟ ܕܲܠܚܵܘܵܐ܁|
    block |܃ܐܲܝܟ ܕܲܒܼܢܲܝܬܵܐ ܡܟܲܣܸܐ ܟܝܵܢܹܗ ܒܦܲܓܼܪܵܢܘܼܬܵܐ|
    block |ܐܲܝܟ ܕܐܸܬܼܟܲܣܝܼ ܒܚܸܘܝܵܐ ܒܥܕܸܢ ܘܲܛܥܵܐ ܘܐܲܛܠܝܼ܁|
    block |܃ܐܲܝܟ ܐܹܘܪܓܵܢܘܿܢ ܗܵܘܹ̇ܐ ܦܲܓܼܪܵܐ ܠܩܲܛܝܼܢܘܼܬܹܗ|
    block |ܘܲܒܼܗܲܕܡܹ̈ܐ ܡܬܲܪܓܸܿܡ ܩ̈ܐܐ ܕܲܡܠܹܝܢ ܪܘܼܫܥܵܐ܁|
    block |܃ܗܘ̤ ܘܠܸܓܝܘܿܢܵܘ̈ܗܝ ܥܵܐܹ̇ܠ ܫܵܪܹܐ ܒܢܘܿܣܵܐ ܛܲܡܵܐܐ|
    block |ܘܲܡܩܲܒܿܠܝܼܢ ܒܹܗ ܣܸܓܼܕܲܬ̤ ܥܵܘ̣ܠܵܐ ܡ̣ܢ ܪ̈ܲܫܝܼܓܹܐ܁|
    block |܃ܟܠܹܗ ܚܲܝܠܹܗ ܡܙܲܡܸܢ ܫܵܪܹ̇ܐ ܠܘܲܥܕܼܵܐ ܕܦܲܓܼܪܹܗ|
    block |ܕܢܸܐ ܬܸܘܿܢ ܢܙܲܚܝܘܢ ܦܵܩܪܸ̈ܐ ܠܦܲܩܪ̈ܵܐ ܕܲܦܩܝܼܪ ܡܸܢܗܘܿܢ܁|
    block |܃ܟܠܗܘܢ ܕܲܝ̈ܘܹܿܐ ܡܲܪܗܸܛ ܩܘܼܕܡܵܘܗܝ ܕܲܝܘܵܐ ܡܓܲܫܡܵܐ|
    block |ܕܲܢܣܲܒܿܪܘܼܢܵܝܗܝ ܐܲܝܟ ܫܲܪܝܼܪܵܐ ܠܕܲܓܵܠ ܟܠܹܗ܁|
    block |܃ܟܠܗܘܿܢ ܫܸܐܕܹ̈ܐ ܫܵܓܼܫܝܼܢ ܠܐܲܪܥܵܐ ܒܝܘܿܡ ܓܸܠܝܵܢܹܗ|
    block |ܕܢܸܗܘܸܐ ܪܵܗܹ̇ܛ ܫܸܡ ܛܵܥܝܘܼܬܹܗ ܩܲܠܝܼܠܵܐܝܼܬܼ܁|
    block |܃ܥܲܠ ܟܠ ܘܲܒܼܟܼܠ ܦܵܪܣܝܼܢ ܢܸܫ̈ܒܸܐ ܕܲܡܨܝܼ̈ܕܵܬܹܗ|
    block |ܕܲܢܨܘܼܕܘܼܢܵܝܗܝ ܠܥܵܠܡܵܐ ܒܪܝܼܪܵܐ ܒܲܥܪܝܼܡܘܼܬܹܗ܁|
  block
    block |܃ܘܵܝ ܠܲܟܼܝܵܢܲܢ ܡ̣ܢ ܡܲܟܿܝܵܢܲܢ ܕܲܟܼܡܵܐ ܡܕܲܪܲܡ|
    block |ܕܒܲܢ ܡܲܛܥܹܐ ܠܲܢ ܡ̣ܢ ܨܸܝܕ ܩܘܼܫܬܵܐ ܕܠܑܵܐ ܪܓܼܝܼܫܝܼܢܲܢ܁|
    block |܃ܘܵܝ ܠܹܗ ܠܓܸܢܣܲܢ ܡ̣ܢ ܓܲܝܵܣܵܐ ܕܥܲܡܝܼܢ ܥܲܡܹܗ|
    block |ܘܲܡܓܲܝܸܣ ܠܹܗ ܘܠܵܐ ܡܸܬܼܒܲܝܲܢ ܒܲܢܟܼܝܼܠܘܼܬܹܗ܁|
    block |܃ܘܵܝ ܠܹܗ ܠܛܘܼܗܡܲܢ ܡ̣ܢ ܒܲܪ ܛܘܼܗܡܵܐ ܕܪ̈ܘܼܚܵܢܵܝܹܐ|
    block |ܘܲܡܒܲܙܲܚ ܒܹܗ ܘܗܲܢܝܼ ܒܸܙܚܸܗ[܁܁܁] ܥܲܠ ܪܸܥܝܵܢܹܗ܁|
    block |܃ܘܵܝܠܲܢ ܡ̣ܢ ܗܵܘ̇ ܫܒܼܵܒܼܵܐ ܒܝܼܫܵܐ ܕܐܝܼܬܼ ܒܲܬܼܚܘܼܡܲܢ|
    block |ܕܥܵܠܹ̇ܒܼ ܟܠܝܘܿܡ ܘܠܵܐ ܡܸܬܼܡܲܠܝܵܐ ܥܵܠܘܿܒܼܘܲܬܹܿܗ܁|
    block |܃ܗܵܐ ܒܨܝܼܪ ܩܲܠܝܼܠ ܐܲܠ̈ܦܹܐ ܐܸܫܬܵܐ ܡܸܥܠܲܒܼ ܥܵܠܹ̇ܒܼ|
    block |ܘܬܼܘܼܒܼ ܣܝܼܡܵܐ ܠܹܗ ܕܐܵܦ ܗ̤ܝ ܢܵܘ̈ܡܹܐ ܕܚܲܝܲܝ̈ܢ ܢܸܣܲܒܼ܁|
    block |܃ܠܚܲܝܹ̈ܢ ܒܵܥܹ̇ܐ ܕܢܲܥܕܸܐ ܡܸܢܲܢ ܒܫܘܼܠܵܡ ܙܲܒܼ̈ܢܹܐ|
    block |ܘܠܵܐ ܡܲܪ ܫܸܠ ܠܹܗ ܗܵܘ̇ ܨܸܒܼܝܵܢܵܐ ܕܲܩܪܵܢ ܨܲܠܡܹܗ܁|
    block |܃ܒܗܵܕܹܐ ܬܸܢܘܲܝ ܐܸܬܸܐ ܨܹܐܕܲܝܢ ܒܐ̄ܢܵܫܵܐ ܕܡܸܢܲܢ|
    block |ܕܒܹܗ ܒܲܟܼܝܵܢܲܢ ܢܨܘܼܕ ܠܲܟܼܝܵܢܲܢ ܐܲܝܟ ܕܲܒܼܦܲܚܵܐ܁|
    block |܃ܦܲܚܵܐ ܗܵܘܹ̇ܐ ܗܵܘ̇ ܒܲܪܢܵܫܵܐ ܠܗܵܘ̇ ܨܲܝܵܕܵܐ|
    block |ܘܥܵܐܹ̇ܠ ܟܵܡܹ̇ܢ ܠܓܼܵܘ ܡ̣ܢ ܦܲܓܼܪܢ ܕܲܢܨܘܼܕܵܢ ܒܹܗ܁|
    block |܃ܚܙ̣ܵܐ ܕܲܒܼܐ̄ܢܵܫܵܐ ܦܲܪܩܲܢ ܛܵܒܼܵܐ ܡ̣ܢ ܒܝܼܫܘܼܬܹܗ|
    block |ܘܗܵܐ ܡܸܬܼܦܲܪܲܣ ܕܢܲܦܢܹܝܢ ܨܹܐܕܼܵܘܗܝ ܒܝܲܕ ܒܲܪܢܵܫܵܐ܁|
    block |܃ܚܙ̣ܵܐ ܕܠܵܐ ܡܸܫܟܲܚ ܕܗܘ̤ ܒܲܠܚܘܿܕܼܵܘܗܝ ܢܲܩܪܸܒܼ ܠܲܢܝܼ̈ܢ|
    block |ܘܐܸܓܲܪ ܐ̄̈ܢܵܫܵܐ ܕܢܸܬܼ ܟܲܬܲܫ̈ ܒܹܗ ܥܲܡ ܚܹܐܪܘܼܬܲܢ܁|
    block |܃ܒܐܝܼܕܵܐ ܕܐ̄ܢܵܫܵܐ ܡܵܘܚܸܕ ܣܲܝܦܵܐ ܕܡܲܪܝܼܪܘܼܬܹܗ|
    block |ܘܚܵܪܹܒܼ ܣܸܕܪܸ̈ܐ ܕܲܒܼܢܲܝ̈ܢܵܫܵܐ ܕܠܵܐ ܚܵܘܣܵܢܵܐ܁|
    block |܃ܠܓܼܵܘ ܡ̣ܢ ܦܲܓܼܪܵܐ ܡܸܬܼܚܲܙܝܵܢܵܐ ܥܵܐܹ݁ܠ ܟܵܡܹ̇ܢ|
    block |ܘܲܡܫܲܕܸܐ ܒܹܗ ܒܲܟܼܝܵܢ ܐ̄ܢܵܫܵܐ ܓܹܐܪܹ̈ܐ ܕܪܘܼܓܼܙܹܗ܁|
    block |ܠܵܐ ܗ̄ܘ̣ܵܐ ܒܓܸܠܝܵܐ ܡܲܩܪܸܒܼ ܥܲܡ̇ܢ ܢܲܟܿܘܼܠܬܼܵܢܵܐ܃|
  block
    block |ܘܠܵܘ ܒܲܩܛܝܼܪܵܐ ܥܵܨܸ̇ܐ ܠܝܲܨܪܢ ܕܢܸܫܬܲܥܒܲܕ ܠܹܗ܁|
    block |܃ܒܐ̄ܢܵܫܵܐ ܡܬܼܪܓܸܿܡ ܥܲܡ ܚܹܐ ܪܘܼܬܲܢ ܩ̈ܐܹܐ ܢܟܼܝܼ̈ܠܹܐ|
    block |ܘܲܡܚܲܬܼ ܚܸܬܼ ܠܲܢ ܐܲܝܟ ܨܲܝܵܕܵܐ ܠܘܲܥܕܵܐ ܕܢܸܟܼܠܵܘ̈ܗܝ܁|
    block |܃ܐ̄ܢܵܫܵܐ ܗ̄ܘ̣ ܕܲܡܪܝܼܡ ܩܵܠܹܗ ܒܐܲܪܥܵܐ ܘܩܵܥܹ̇ܐ ܠܐ̄ܢܵܫܵܐ|
    block |ܕܐ̄ܢܵܐ ܐ̄ܢܵܐ ܐ̄ܢܵܫܵܐ ܕܦܸܪܩܸ̇ܬܼ ܐ̄ܢܵܫܵܐ ܘܬܼܘܼܒܼ ܦܵܪܸܩ ܐ̄ܢܵܐ܁|
    block |܃ܬܵܘ ܣܲܒܼܘ ܒܐܝܼ̈ܕܲܝ ܚܲܝܹ̈ܐ ܚܲ[܁܁܁]ܬܹ̈ܐ ܩܵܥܹ̇ܐ ܢܟܼܝܼܠܵܐ|
    block |ܟܲܕ ܡܵܘܗܒܼܬܹܗ ܡܵܘܬܵܐ ܗ̄ܝ̣ ܟܠܵܗ̇ ܕܠܵܐ ܫܘܼܠܵܡܵܐ܁|
    block |܃ܠܡܵܘܬܿܢ ܨܵܒܸ̇ܐ ܘܲܒܟܼܠ ܥܸ̈ܠܠܲܢ ܪܓܼܝܼܓܼ ܕܲܢܡܝܼܬܲܢ|
    block |ܘܐܸܠܘܼܠܵܐ ܣܝܵܓܼ ܪܸܡܙܵܐ ܒܐܲܦܵܘ̈ܗܝ ܡܛܲܠܸܩ ܗ̄ܘ̣ܵܐ ܠܲܢ܁|
    block |܃ܪܸܡܙܵܐ ܟܲܣܝܵܐ ܟܠܵܝܗܝ ܒܲܬܼܚܘܼܡܵܐ ܠܪܘܼܓܼܙܹܗ ܩܲܫܝܵܐ|
    block |ܘܡܵܐ ܕܡܲܪܫܸܠ ܠܹܗ ܬܘܼܒܼ ܟܠܹ̇ܿܐ ܠܹܗ ܕܠܵܐ ܢܵܘܒܸܕ ܠܲܢ܁|
    block |܃ܗܘ̤ ܡܲܪ ܫܸܠ ܠܹܗ ܕܢܸܓܼܡܘܿܪ ܪܸܓܿܬܹܗ ܨܲܗܝܲܬ̤ ܠܲܕ ܡ̇ܢ|
    block |ܘܗܘ̤ ܟܵܠܹ̇ܐ [ܠܹܗ] ܕܢܵܘܕܲܥ ܚܘܼܒܹܗ ܕܲܠܘܵܬܼ ܓܸܢܣܲܢ܁|
    block |܃ܡܸܢܹܗ ܕܓܸܢܣܲܢ ܡܫܲܕܲܪ ܪܸܡܙܹܗ ܘܟܼܠܹ̇ܿܐ ܪܘܓܼܙܹܗ|
    block |ܕܢܸܚܙܸܐ ܘܢܸܒܼܗܲܬܼ ܕܐܝܼܬܼ ܒܹܗ ܒܓܸܢܣܲܢ ܕܢ̇ܦܹܩ ܠܐܘܪܥܹܗ܁|
    block |܃ܚܲܕ ܐܝܙܓܲܕܵܐ ܡܫܲܕܲܪ ܡܸܢܲܢ ܨܹܝܕ ܒܝܼܫܘܼܬܗ|
    block |܃ܘܲܡܫܲܠܸܐ ܠܵܗ̇ ܠܲܫܓܸܝܫܘܼܬܹܗ ܒܩܵܠ ܦܸܬܼܓܼܵܡܵܘ̈ܗܝ|
    block |܃ܒܲܕ ܡܘܼܬܼ ܨܸܡܚܵܐ ܡ̣ܢ ܐܸܣܦܹܝܪܵܐ ܕܵܢܲܚ̇ ܡ̣ܢ ܫܠܸܝ|
    block |ܘܪܵܕܼ̇ܦ ܚܸܫܟܵܐ ܕܲܫܟܼܝܼܪ̈ܬܹܗ ܡ̣ܢ ܐ̄ܢܵܫܘܼܬܼܵܐ܁|
    block |܃ܐܲܝܟ ܪܲܒܿ ܚܲܝܠܵܐ ܢܵܦ̇[܁܁܁]ܦ ܠܐܘܼܪ ܥܹܗ ܒܲܪ ܬܵܘ̈ܬܒܹܐ|
    block |ܘܡܲܥܕܐ ܡܸܢܹܗ ܫܒܝܼܬܼܵܐ ܕܐ̄ܢܵܫܵܐ ܒܚܲܝܠܵܐ ܕܪܘܼܚܵܐ܁|
    block |܃ܒܚܝܠܵܐ ܕܪܘܼܚܵܐ ܐܬܸ̇ܐ ܒܚܲܪܬܼܵܐ ܢܒܼܝܼܵܐ ܕܪܘܼܚܵܐ|
    block |ܕܢܸܦܘܿܩ ܢܲܩܪܸܒܼ ܥܲܡ ܡܵܪܘܿܕܵܐ ܡܬܲܪܓܲܡ ܙܹܐܦܵܐ܁|
    block |܃ܪܘܼܚܵܢܵܐܝܼܬܼ ܡܲܩܪܸܒܼ ܥܲܡܹܗ ܕܙܹܐܦܵܢܵܝܵܐ|
    block |ܘܲܡܚܵܘܸܐ ܠܹܗ ܕܐܝܼܬܼ ܒܹܗ ܒܦܲܓܼܪܢ ܚܲܝܠܵܐ ܕܪܘܼܚܵܐ܁|
  block
    block |܃ܒܙܲܒܼܢܵܐ ܕܣܵܒܲܪ̇ ܕܓܼܵܡܲ݁ܪ ܪܸܓܿܬܗ ܒܦܲܓܼܪ̈ܢܵܝܹܐ|
    block |ܡܕܝܼܡ ܦܲܓܼܪܵܢܵܐ ܘܲܡܦܲܪܣܸܬ ܠܵܗ̇ ܠܪܓܵܠܘܼܬܹܗ܁|
    block |܃ܒܝܵܘܡܵܐ ܕܪܵܢܹ̇ܐ ܕܗܵܐ ܡ̣ܢ ܟܲܕܘܼ ܐܲܡܠܸܟ ܥܲܠ ܟܠ|
    block |ܡܪܝܼܡ ܚܲܕ ܓܲܒܼܪܵܐ ܡܸܠܲܬܼ ܦܘܼܡܹܗ ܘܲܡܫܲܠܸܦ ܠܹܗ܁|
    block |ܡܸܢܲܢ ܢܵܦܹ̇ܩ ܓܲܒܼܪܵܐ ܠܩܘܼܒܼܠܹܗ ܕܲܡܠܸܐ ܚܘܼܬܼܪܵܐ܁|
    block |ܘܐܵܚܹ̇ܕ ܥܲܡܹܗ ܕܲܪܵܐ ܒܓܸܠܝܵܐ ܠܥܹܝܢ ܟܠ ܒܸܪ̈ܝܵܢ܁|
    block |܃ܡ̣ܢ ܡܲܫܪܝܼܬܲܢ ܡܙܲܝܸܢ ܪܘܼܚܵܐ ܚܲܕ ܒܲܪ ܚܲܝܠܵܐ|
    block |ܘܲܡܫܲܕܲܪ ܠܹܗ ܕܢܸܜܒܸܿܕ ܩܹܐܪܣܵܐ ܥܲܡ ܦܵܩܪܘܼܬܹܗ܁|
    block |܃ܒܦܲܓܼܪܢ ܐܲܦܪܸܒܼ ܥܲܡ ܚܐܪܘܼܬܲܢ ܘܚܵܒܲܬܼ ܡܸܢܹܗ|
    block |ܘܡܸܢܹܗ ܕܦܲܓܼܪܢ ܚܵܐܹ̇ܒܼ ܐܵܦ ܗܘ̤ ܘܡܲܗܸܠ ܒܹܗ ܟܠ܁|
    block |܃ܒܦܲܓܼܪܵܐ ܕܲܚܙܵܝܗܝ ܟܲܕ ܡܸܬܼܚܲܒܲܠ ܒܲܪ̈ܓܼܝܼܓܼܵܬܹܗ|
    block |ܒܹܗ ܡܚܵܘܹܐ ܠܹܗ ܐܵܦ ܐܠܝܼܵܐ ܓܲܢ̄ܒܵܪܘܼܬܹܗ܁|
    block |܃ܦܲܓܼܪܵܐ ܕܲܡܪܲܕ ܡ̣ܢ ܚܘܼܒܵܠܵܐ ܕܡܵܘܬܵܐ ܝܲܥܢܵܐ|
    block |ܥܵܒܹ̇ܕ ܩܹܐܪܣܵܐ ܥܲܡ ܡܵܪܘܿܕܼܵܐ ܕܐܲܥܠ ܡܵܘܬܵܐ܁|
    block |܃ܩܹܐܪܣܵܐ ܪܲܒܵܬ ܗܵܘܹ̇ܐ ܒܐܲܪܥܵܐ ܒܫܘܼܠܵܡ ܙܲܒܼ̈ܢܹܐ|
    block |ܕܡܸܬܼܟܲܬܿܫܝܼܢ ܒܹܗ ܬܪܹܝܢ ܦܲܓܼܪ̈ܢܹܐ ܒܲܢܼܪܹܝܢ ܚܲܝ̈ܠܹܐ܁|
    block |܃ܩܘܼܫܬܵܐ ܘܙܹܐܦܵܐ ܠܵܒܼܫܝܼܢ ܙܲܝܢܵܐ ܥܲܠ ܪܸ̈ܓܼܫܝܗܘܿܢ|
    block |ܘܫܵܕܹ̇ܝܢ ܓܹܐܪܹ̈ܐ ܕܦܸܬܼܓܼܵܡܲܝ̈ܗܘܿܢ ܚܲܕ ܠܘܼܩܒܲܠ ܚܲܕ܁|
    block |܃ܒܩܘܫܬܵܐ ܡܚܲܙܲܩ ܒܲܪ ܬܵܘ̈ܬܵܒܹܐ ܟܠܹܗ ܒܟܼܠܹܗ|
    block |ܘܒܲܪ ܐܲܒܼܕܵܢܵܐ ܥܛܝܼܦ ܐܸܣܟܹܿܡܵܐ ܕܕܲܓܵܠܘܼܬܼܵܐ܁|
    block |܃ܒܲܪ ܝܲܡܝܼܢܵܐ ܠܒܼܝܼܫ ܫܸܪܝܵܢܵܐ ܕܙܲܕܝܼܩܘܼܬܼܵܐ|
    block |ܘܒܲܪ ܐܲܒܼܕܵܢܵܐ ܡܟܲܒܲܡ ܪ̈ܘܼܩܥܹܐ ܕܥܵܘ̣ܠܵܐ ܢܕܝܼܕܵܐ܁|
    block |܃ܢܒܼܝܼܵܐ ܕܩܘܼܫܬܵܐ ܣܝܼܡ ܣܲܢܘܼܪܬܵܐ ܕܗܲܝܡܵܢܘܼܬܼܵܐ|
    block |ܘܦܵܥܠܵܐ ܢܟܼܝܼܠܵܐ ܩܪܝܼܡ ܥܲܠ ܪܹܫܹܗ ܛܵܣܵܐ ܕܙܹܐܦܵܐ܁|
    block |ܟܹܐܢܵܐ ܡܲܩܪܸܒܼ ܒܫܸܡ ܟܸܐܢܘܼܬܼܵܐ ܓܲܢ̄ܒܵܪܵܐܝܼܬ܃|
  block
    block |ܘܥܵܘܲ݁ܠ ܟܠܹܗ ܡܫܵܕܹܐ ܡܸ̈ܠܹܐ ܕܟܲܕܵܒܼܘܼܬܼܵܐ܁|
    block |܃ܟܲܕܵܒܼܵܐܝܼܬܼ ܡܲܩܪܸܒܼ ܒܝܼܫܵܐ ܒܒܼܝܼܫܵܐ ܟܢܵܬܹܗ|
    block |ܘܫܲܪܝܼܪܵܐܝܼܬܼ ܢܵܨ̇ܚ ܩܘܼܫܬܵܐ ܒܦܘܼܡ ܐܸܠܝܼܵܐ܁|
    block |܃ܟܲܕ ܒܼܘܼܬܼܵܐ ܗ̄ܘ̣ ܟܠܹܗ ܙܲܝܢܹܗ ܕܒܲܪ ܐܲܒܼܕܵܢܵܐ|
    block |ܘܪܘܼܚܵܐ ܡܝܲܚܸܨ ܠܟܼܵܪܘܿܙܘܼܬܹܗ ܕܚܼܨ ܪܸܥܝܵܢܵܐ܁|
    block |܃ܒܪܘܼܚܵܐ ܩܵܥܹ̇ܐ ܐܲܝܟ ܫܝܦܘܿܪܵܐ ܢܒܼܝܼܵܐ ܕܪܘܼܚܵܐ|
    block |ܘܨܵܝ̇ܬܲܝܢ ܩܵܠܹܗ ܒܢܲܝ̈ ܦܵܠܚܘܼܬܼܵܐ ܪܘܼܚܵܢܵܝܵܬܵܐ܁|
    block |܃ܒܛܘܼܥܝܲܝ ܠܵܥܹ̇ܙ ܫܠܝܼܚܵܐ ܢܟܼܝܼܠܵܐ ܥܲܡ ܟܲܕܵܒܹ̈ܐ|
    block |܃ܘܡܸܫܬܡܥܝܼܢ ܠܹܗ ܐܲܝܟ ܗܵܘ̇ ܫܸܡܠܵܐ ܕܚܵܘܵܐ ܠܚܸܘܿܝܵܐ|
    block |܃ܠܒܼܘܼܛܵܠ ܢܸܟܼܠܹܗ ܕܢܲܟܿܘܼܠܬܼܵܢܵܐ ܐܵܬܹ̇ܐ ܢܒܼܝܼܵܐ|
    block |ܕܠܵܐ ܬܸܣܬܲܬܲܬ ܛܘܼܥܝܲܝ ܕܝܼܠܹܗ ܒܪܸܥܝܵܢ ܐ̄ܢܵܫܵܐ܁|
    block |܃ܕܢܸܐܢܸܐ ܢܫܲܠܸܡ ܗܵܝ̇ ܕܲܟܼܬܼܝܼܒܼܵܐ ܐܵܬܹ̇ܐ ܒܚܲܪܬܼܵܐ|
    block |ܕܢܲܦܢܸܐ ܠܸܒܵܐ ܕܥܵܛ̈ܠܲܝ ܠܸܒܵܐ ܠܘܵܬܼ ܣܘܼܟܵܠܵܐ܁|
    block |܃ܠܡܸܠܲܬܼ ܩܘܼܫܬܵܐ ܡܚܵܬܸܿܡ ܩܵܠܹܗ ܕܟܼܵܪܘܿܙ ܩܘܼܫܬܵܐ|
    block |ܕܩܲܕܡܲܬ̤ ܙܲܥܩܲܬ̤ ܕܗܵܐ ܐܹܠܝܼܵܐ ܐܸܬ݂ܵܐ ܘܐܵܬܹ̇ܐ܁|
    block |܃ܐܹܠܝܼܵܐ ܠܲܡ ܐܵܬܹ̇ܐ ܕܢܲܟܲܪܸܙ ܐܘܼܪܚܵܐ ܕܩܘܼܫܬܵܐ|
    block |ܡܵܕܹܝܬ ܓܲܠܝܵܐ ܗ̄ܝ̣ ܕܒܹܗ ܡܸܬܼܚܲܬܲܡ ܟܠܡܵܐ ܕܲܟܼܬܼܝܼܒܼ܁|
    block |܃ܠܫܘܼܪܵܪ ܡܸ̈ܠܹܐ ܕܲܢܒܼܝܼܘܼܬܼܵܐ ܐܵܬܹܐ ܢܲܟܸܦܵܐ|
    block |ܘܛܵܐܸ̇ܢ ܣܲܓܿܝܼ ܘܲܡܦܲܪܣܸܐ ܠܹܗ ܠܙܹܐܦܵܐ ܒܓܼܠܝܵܐ܁|
    block |܃ܐܲܝܟ ܐܲܬܼܠܹܝܛܵܐ ܢܵܚܹ̇ܬܼ ܩܵܐܹ̇ܡ ܒܡܸܨܥܲܬܼ ܫܹ̈ܐܕܹܐ|
    block |ܘܐܵܚܹ̇ܕ ܕܲܪܵܐ ܥܲܡ ܚܲܣܝܼܢܵܐ ܘܚܲܝ̈ܠܵܘܬܹܗ܁|
    block |܃ܟܠܗܘܿܢ ܫܹ̈ܐܕܹܐ ܐܵܚ̇ܕܝܼܢ ܥܲܡܹܗ ܕܲܪܵܐ ܩܲܫܝܵܐ|
    block |ܘܗܘ̤ ܥܲܡ ܟܠܗܘܿܢ ܘܠܵܐ ܚܵܣ̇ܢܝܼܢ ܠܵܗ̇ ܠܓܼܢ̄ܒܵܪܵܘܼܬܹܗ܁|
    block |܃ܚܲܝܠܵܗ ܕܪܘܼܚܵܐ ܡܚܲܝܹܠ ܦܲܓܼܪܹܗ ܘܙܵܘ̈ܥܝܲ ܢܲܦܫܹܗ|
    block |ܘܠܵܐ ܡܸܬܼܪܲܦܸܐ ܡ̣ܢ ܬܼܟܲܬܘܼܫܵܐ ܕܲܚܠܵܦ ܡܵܪܹܗ܁|
  block
    block |܃ܗܵܘ̇ ܦܘܼܩܕܵܢܵܐ ܕܙܲܟܿܝܹܗ ܒܩܹܐܪܣܵܐ ܕܟܼܟܼܡܪ̈ܝ ܒܲܥܵܐܐ|
    block |ܗܘ̤ ܡܙܲܟܸܿܐ ܠܹܗ ܐܵܦ ܒܲܩܪܵܒܼܵܐ ܕܥܲܡ ܡܵܪܘܿܕܵܐ܁|
    block |܃ܒܗܵܕܹܐ ܬܸܢܘܲܝ ܝܲܗ̣̄ܒ ܒܹܗ ܚܲܝܠܵܐ ܒܝܵܘ̈ܗܝ ܐܵܚܵܒܼ|
    block |ܕܢܸܟܼܪܵܘܿܫ ܐܘܼܪܚܵܐ ܠܗܵܝ̇ ܙܟܼܵܘܼܬܼܵܐ ܕܲܒܼܫܘܼܠܵܡܵܐ܁|
    block |ܪܲܗܒܘܿܢܵܐ ܗܲܘ̣ܵܬ̤ ܚܲܪ ܒܵܐ ܕܲܥܒܼܵܕ ܒܟܼܘܼܡܪ̈ܝ ܒܲܥܠܵ܁|
    block |ܕܗܵܕܹܐ ܚܲܪܒܵܐ ܕܲܥܬܼܝܼܕ ܕܢܸܬܼܒܲܥ ܒܡܲܫܪܝܼܬܼ ܫܹ̈ܐܕܹܐ܁|
    block |܃ܐ̄ܪܙܵܐ ܨܵܪ ܒܹܗ ܪܸܡܙܵܐ ܕܲܓܼܒܼܵܝܗܝ ܠܲܢܒܼܝܼܘܼܬܼܵܐ|
    block |ܘܲܥܬܼܝܼܕ ܕܢܸܓܼܡܘܿܪ ܫܪܵܪܵܐ ܕܡܸܠܵܘ̈ܗܝ ܒܝܲܕ ܣܘܼܥܪ̈ܢܹܐ܁|
    block |܃ܒܐ̄ܪܙܵܐ ܩܵܛܹ̇ܠ ܢܒܼ̈ܝܹܐ ܕܫܘܼܩܪܵܐ ܢܒܼܝܼܵܐ ܕܩܘܼܫܬܵܐ|
    block |ܕܲܟܼܡܵܐ ܕܲܗܘ̤ܵܬ̤ ܗܵܟܼܢ ܗܵܘܝܵܐ ܒܫܘܼܠܵܡ ܙܲܒܼ̈ܢܹܐ܁|
    block |܃ܒܐܝܼܕ̈ܵܘܗܝ ܢܲܟܸܣ ܠܦܵܠܲܝܲܚ̈ ܫܹ̈ܐܕܹܐ ܠܒܸܗܬܲܬܼ ܫܹ̈ܐܕܹܐ|
    block |ܘܒܹܗ ܡܸܬܼܦܲܪܣܸܐ ܐܵܦ ܗܘ̤ ܪܲܒܵܐ ܕܕܲܓܵܠܘܼܬܼܵܐ܁|
    block |܃ܠܕܲܓܵܠܘܼܬܼܵܐ ܕܗܵܘ̇ ܕܲܓܵܠܵܐ ܡܦܲܪܣܸܐ ܟܹܐܢܵܐ|
    block |ܘܲܡܟܲܐܲܪ ܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܫܐ܁|
    block |܃ܒܙܲܒܹܢܵܐ ܕܬܼܵܩܦܵܐ ܕܲܓܵܠܘܼܬܹܗ ܡܲܩܪܸܒܼ ܥܲܡܹܗ|
    block |ܘܲܡܩܲܛܪܓ ܠܹܗ ܕܕܲܓܵܠܵܐܝܼܬܼ ܡܲܩܠܹܐ ܒܓܼܘܼܡܕܵܐ܁|
    block |܃ܗܘ̤ ܒܲܠܚܘܿܕܵܘܗܝ ܡܲܒܼܗܸܬܼ ܚܘܼܬܼܪܵܐ ܕܲܛܪܘܿܢܘܼܬܹܗ|
    block |ܘܲܡܫܵܘܕܲܥ ܠܹܗ ܚܹܝܠ ܒܵܪܘܿܝܵܐ ܕܣܝܼܡ ܒܲܟܼܝܵܢܲܢ܁|
    block |܃ܒܝܲܨܪܹܗ ܒܝܼܫܵܐ ܚܵܪ ܒܵܪܘܝܵܐ ܡ̣ܢ ܫܘܼܪܝܵܐ|
    block |ܘܩܲܕܸܡ ܣܵܡ ܒܲܢ ܚܹܝܠ ܥܘܼܕܵܪܵܢܹܗ ܕܢܲ[ܩ]ܪܸܒܼ ܥܲܡܹܗ܁|
    block |܃ܒܝܲܕ ܐܹܠܝܼܵܐ ܡܲܩܪܸܒ ܥܲܡܹܗ ܟܠܹܗ ܓܸܢܣܲܢ|
    block |ܘܲܡܚܲܝܸܒܼ ܠܵܗ̇ ܠܓܲܢܒܵܪܘܼܬܹܗ ܒܲܡܚܝܼܠܘܼܬܲܢ܁|
    block |܃ܐܹܝܟ ܕܲܠܣܲܟܿܪܵܐ ܐܵܚܹ̇ܕ ܒܐܲܦܵܘ̈ܗܝ ܚܙܵܬܹܗ ܕܢܲܟܼܦܵܐ|
    block |ܘܲܡܣܲܦܸܩ ܒܹܗ ܟܠܗܘܿܢ ܓܹܐܪ̈ܘܗܝ ܘܠܵܐ ܡܲܟܸܿܐ ܠܹܗ܁|
    block |ܠܒܘܼܒܼܠܹܗ ܚܵܢ̇ܝܼܢ ܟܠܗܘܿܢ ܫܹ̈ܐܕܐ ܒܒܲܪ ܐܲܒܼܕܵܢܵܐ܃|
  block
    block |ܘܠܵܐ ܡܵܛܹ̇ܐ ܠܹܗ ܚܲܕ ܡ̣ܢ ܢܸܟܼ̈ܠܐ ܕܢܸܘܼܝܵܢܲܝ̈ܗܘܿܢ܁|
    block |܃ܬܲܗܪܵܐ ܗ̄ܘ̣ ܪܲܒܵܐ ܩܹܐܪܣܵܐ ܕܥܵܒܼ̇ܕ ܒܲܪ ܬܵܘ̈ܬܵܒܹܐ|
    block |ܕܗܘ̤ ܒܲܠܚܘܿܕܵܘܗܝ ܠܘܼܩܠܲܠ ܐܲܠܦܹ̈ܐ ܘܠܵܐ ܡܸܬܼܪܲܦܹܐ܁|
    block |܃ܠܬܲܗܪܵܐ ܫܵܘܹ̇ܐ ܚܹܝܠ ܐܝܼܬܼܘܼܬܼܵܐ ܕܲܡܚܝܠ ܠܹܗ|
    block |ܕܐܲܝܟܢ ܡܲܩܠܸܐ ܚܲܕ ܒܪܢܵܫܵܐ ܥܲܠ ܣܲܓܝܸ̈ܐܐ܁|
    block |܃ܟܡܵܐ ܟܵܝ ܚܲܣܝܼܢ ܗܵܘ̇ ܥܘܼܕܪܵܢܵܐ ܕܲܒܹܗܲܕܵܡܵܘ̈ܗܝ|
    block |ܕܠܵܐ ܡܸܨܝܢ ܕܲܝ̈ܘܹܐ ܩܲܢܢܼ̈ܝ ܚܲܝܠܵܐ ܠܡܲܟܵܝܘܼܬܹܗ܁ [܁܁܁]܁|
    block |܃ܟܡܵܐ ܟܐܝܢ ܗܵܘܢܵܐ ܘܡܸܠܲܬܼ ܦܘܼܡܹܗ ܕܦܲܓܼܪܵܢܵܝܵܐ|
    block |ܕܲܡܫܲܠܸܐ ܠܗܘܿܢ ܠܩܵܐܹ̈ܐ ܫܓܼܝܼ̈ܫܹܐ ܕܗܵܝ̇ ܡܲܫܪܝܼܬܼܵܐ܁|
    block |܃ܬܵܘ ܢܸܬܼܗܲܪ ܒܹܗ ܒܗܵܘ̇ ܬܲܟܼܬܘܪܫܵܐ ܥܲܕܠܵܐ ܢܸܗܘܸܐ|
    block |ܕܐܸܡܲܬܼܝ ܕܢܸܗܘܸܐ ܠܵܐ ܢܸܬܼܪܦܸܐ ܒܩܲܫܝܼܘܼܬܼ ܫܸܡܥܹܗ܁|
    block |܃ܬܵܘ ܢܸܬܿܕܲܡܲܪ ܦܵܪܘܿܫܵܐܝܼܬܼ ܒܓܲܒܼܪܵܐ ܕܡܸܢܲܢ|
    block |ܕܥܵܒܹ̇ܕ ܩܹܐܪܣܵܐ ܥܲܡ ܪ̈ܘܼܚܵܢܹܐ ܕܲܩܫܹܝܢ ܡܸܢܹܗ܁|
    block |܃ܬܵܘ ܢܸܬܼܒܲܩܸܐ ܚܲܬܿܝܼܬܼܵܐܝܼܬܼ ܒܙܲܝܢܵܐ ܕܲܥܠܵܘܗܝ|
    block |ܕܚܵܣܹ̇ܝܢ ܣܸܕܪܹ̈ܐ ܕܲܩܪܲܒܼܬܵܢܹܐ ܘܠܵܐ ܡܸܬܼܒܲܨܪ܁|
    block |܃ܡܲܢܘܼ ܡ̣ܢ ܡܬܼܘܿܡ ܚܙܑ̣ܵܐ ܒܲܪܢܵܫܵܐ ܐܲܝܟ ܐܹܠܝܼܵܐ|
    block |ܕܲܟܼܪܝܼܟܼܝܼܢ ܠܹܗ ܐܲܠ̈ܦܹܐ ܕܫܹ̈ܐܕܹܐ ܘܠܵܐ ܡܲܟܹܿܝܢ ܠܹܗ܁|
    block |܃ܡ̇ܢ ܐܸܬܼܒܲܩܝܼ ܒܓܲܒܼܪܵܐ ܕܲܙܟܼܵܐ ܠܡܵܘܬܵܐ ܝܲܥܢܵܐ|
    block |ܘܲܗܦܲܟ ܕܵܫܹܗ ܐܵܦ ܠܲܢܟܼܝܼܠܵܐ ܕܐܲܥܸܠ ܡܵܘܬܵܐ܁|
    block |܃ܡܵܘܬܵܐ ܘܒܼܝܼܫܵܐ ܒܵܗ̇ܬܝܼܢ ܡܸܢܹܗ ܕܒܲܪ ܡܲܝ̈ܘܿܬܹܐ|
    block |ܘܠܵܐ ܡܸܨܝܢ ܕܵܝܫܝܼܢ ܠܪܲܒܘܼܬܼ ܕܲܪܓܼܵܐ ܕܐܸܬܼܝܲܩܲܪ ܒܹܗ܁|
    block |܃ܓܘܼܢܚܵܐ ܪܲܒܵܐ ܢܵܦܹ̇ܿܠ ܡ̣ܢ ܫܹܠܝ ܥܲܠ ܣܵܛܵܢܵܐ|
    block |ܟܲܕ ܚܵܙܹ̇ܐ ܠܹܗ ܕܐܬܹ̇ܐ ܒܝܲܚܠܵܐ ܠܘܼܩܒܲܠ ܚܲܝܠܹܗ܁|
    block |܃ܡܸܒܼ̈ܠܹܐ ܡܵܚܹ̇ܝܢ ܠܚܲܝ̈ܠܘܵܬܹܗ ܒܩܵܠ ܦܲܬܼܓܼܵܡܵܘ̈ܗܝ|
    block |ܡܵܐ ܕܫܵܡ̇ܥܝܼܢ ܠܹܗ ܕܲܡܪܝܼܡ ܩܵܠܹܗ ܥܲܠ ܣܸܕܪ̈ܝܗܘܿܢ܁|
  block
    block |܃ܠܵܘ ܡ̣ܢ ܩܵܠܹܗ ܕܦܲܓܼܪܵܢܵܝܵܐ ܕܲܚܠܝܼܢ ܦܵܩܪܹ̈ܐ|
    block |ܐܸܠܵܐ ܡ̣ܢ ܗܵܘ̇ ܚܲܝܠܵܐ ܕܲܟܼܣܸܐ ܠܓܼܵܘ ܡ̣ܢ ܡܸܠܵܘ̈ܗܝ܁|
    block |܃ܐܸܒܼܠܵܐ ܪܲܒܵܐ ܣܵܓܸ̇ܐ ܥܠܲܝܗܘܿܢ ܕܲܩܢܲܝ̈ ܚܸܫܒܵܐ|
    block |ܡܵܐ ܕܡܸܬܼܒܲܩܹܝܢ ܒܢܘܼܗܪܵܐ ܕܡܸܠܵܘ̈ܗܝ ܕܒܲܪ ܡܵܝ̈ܘܿܬܹܐ܁|
    block |܃ܒܝܘܿܡ ܙܵܟܼܘܼܬܼܗܘܿܢ ܚܵܝ̇ܒܲܝܼܢ ܫܵܦ̈ܠܹܐ ܡ̣ܢ ܒܲܪ ܫܵܦ̈ܠܹܐ|
    block |ܘܡܸܬܿܕܲܡܪܝܼܢ ܒܹܗ ܕܐܲܝܟܲܢ ܚܵ[܁܁܁]ܢ ܠܲܟܼܡܹܐ ܢܲܝ̈ܗܘܿܢ܁|
    block |܃ܟܠܗܘܿܢ ܐܲܟܼܚܕܵܐ ܠܘܼܝܢ ܒܐܵܘܝܘܼܬܼܵܐ ܠܚܲܕ ܒܲܪܢܵܫܵܐ|
    block |ܘܲܡܣܲܝܥܝܼܢ ܠܹܗ ܘܠܵܐ ܡܸܨܝܢ ܙܵܟܹ̇ܿܝܢ ܠܚܲܕ ܒܲܪܢܵܫܐ܁|
    block |܃ܚܲܕ ܒܲܪܢܵܫܵܐ ܩܪ̈ܲܝܬܿ ܠܐܠܝܼܵܐ ܒܲܪ ܬܵܘܬܵܒܹ̈ܐ|
    block |ܘܲܐ̄ܚܪܹܝܢ ܟܲܢܝܼܬܿ ܒܲܪ ܐܲܒܼܕܵܢܵܐ ܕܐܵܒܹ̇ܕ ܠܲܓܼܡܲܪ܁|
    block |܃ܐ̄ܢܵܫܵܐ ܘܐ̄ܢܵܫܵܐ ܥܵܒܼ̇ܕܝܼܢ ܩܹܐܪܣܵܐ ܚܲܕ ܠܘܼܩܒܲܠ ܚܲܕ|
    block |ܢܒܼܝܼܵܐ ܒܪܣܚܵܐ ܘܒܲܪ ܐܲܒܼܕܵܢܵܐ ܒܚܹܝܠ ܣܵܛܵܢܵܐ܁|
    block |܃ܒܲܪܢܵܫܵܐ ܗ̄ܘ̣ ܓܝܼܪ ܗܵܘ̇ ܒܲܪܢܵܫܵܐ ܕܐܬܹ̇ܐ ܕܢܲܛܥܹܐ|
    block |ܘܣܵܢܵܐܐ ܕܐ̄ܢܵܫܵܐ ܓܵܡ̇ܪ ܒܐܝܼܕܼܵܘ̈ܗܝ ܛܘܼܥܝܲܝ ܕܲܫܡܹܗ܁|
    block |܃ܠܵܐ ܡܨܸܐ ܕܢܲܛܥܹܐ ܒܸܠܥܵܕ ܐ̄ܢܵܫܵܐ ܠܲܒܢܲܝ̈ܢܵܫܵܐ|
    block |ܘܥܲܠ ܗܵܝ̇ ܓܵܒܹ̇ܐ ܐ̄ܢܵܫܵܐ ܠܪܘܼܫܥܵܐ ܕܢܲܪܫܲܥ ܒܐܝܼܕܹܗ܁|
    block |܃ܪܘܼܫܥܵܐ ܪܲܒܵܐ ܣܸܥܲ݁ܪ ܒܐܝܼܕܼܵܘ̈ܗܝ ܕܗܵܘ̇ ܒܲܪ ܢܵܫܵܐ|
    block |ܘܥܲܠ ܥܒܘܿܕܵܐ ܘܲܥܒ̣ܵܕ ܐܝܼܕܼܵܘ̈ܗܝ ܡܸܫܬܲܩܲܠ ܒܹܗ܁|
    block |܃ܥܵܘ̣ܠܵܐ ܩܫܝܵܐ ܓܵܣܹ̇ܐ ܦܘܼܡܹܗ ܥܲܠ ܐܝܼܬܼܘܼܬܼܵܐ܃ ܘ̄|
    block |ܘܲܒܼܣܸܦܘ̈ܬܹܗ ܡܨܲܚܹܐ ܠܲܫܡܵܐ ܕܩܲܕܹܩ ܡ̣ܢ ܟܠ܁|
    block |܃ܫܡܵܐ ܩܲܕܝܼܫܵܐ ܨܵܒܹ̇ܐ ܕܢܸܚܛܘܿܦ ܛܲܡܐܐ ܕܛܲܡ̈ܐܹܐ|
    block |ܘܣܸܓܼܕܲܬܼ ܡܵܪܵܐ ܪܓܼܝܼܓܼ ܕܲܢܩܲܒܸܿܠ ܥܲܒܼܕܵܐ ܕܥܒܼ̈ܕܹܐ܁|
    block |܃ܒܗܲܝܟܲܠ ܩܘܼܕܫܵܐ ܥܵܐ̇ܠ ܝܵܬܹ̇ܒܼ ܥܘܼܡܪܵܐ ܕܫܹ̈ܐܕܐ|
    block |ܘܣܵܥܸ̇ܐ ܘܐܲܡܲ݁ܪ ܐ̄ܢܵܐ ܐ̄ܢܵܐ ܡܫܝܼܚܵܐ ܘܒܲܪ ܐܲܠܵܗܵܐ܁|
    block |ܐܵܦ ܫܲܡܵܫܵܘ̈ܗܝ ܗܵܕܹܐ ܩܵܥܹ̇ܝܢ ܥܵܘ̇ܠܵܐܝܼܬܼ܃|
  block
    block |ܕܐܹܝܢ ܐܲܠܵܗܵܐ ܗ̄ܘ̣ ܐܘܿܗ ܡ̣ܢ ܪܲܒܵܐ ܘܡ̣ܢ ܬܲܠܡܝܼܪܘ̈ܗܝ܁|
    block |܃ܒܫܸܡ ܐܲܠܵܗܵܐ ܛܵܥܹ̇ܐ ܘܡܲܛܥܸܐ ܠܲܕܛܵܥܹ̇ܝܢ ܒܹܗ|
    block |ܘܟܲܕ ܣܵܢܹ̇ܐ ܠܹܗ ܡܟܲܣܸܐ ܒܲܫܡܹ ܣܲܝܢܘܼܬܼ ܢܲܦܫܹܗ܁|
    block |܃ܣܲܢܝܵܐ ܒܕܲܟܼܝܵܐ ܒܵܥܹ̇ܐ ܕܢܸܫܦܲܪ ܠܵܐ ܗ̄ܘ̣ܵܐ ܕܢܸܫܦܲܪ|
    block |ܐܸܠܵܐ ܕܢܲܣܢܸܐ ܦܲܐܝܘܼܬܼ ܫܘܼܦܪܹܗ ܒܲܫܘܼܝܼܪܘܼܬܹܗ܁|
    block |܃ܠܵܘ ܠܹܗ ܡܲܣܢܹܐ ܣܲܢܝܵܐ ܠܒܲܦܝܵܐ ܕܠܵܐ ܡܸܫܬܲܚܠܲܦ|
    block |ܕܗܘ̤ ܠܹܗ ܡܲܣܢܸܐ ܒܐܲܝܕܵܐ ܕܣܵܥܲܪ ܡܲܪܵܚܵܐܝܼܬܼ܁|
    block |܃ܡܲܪܵܚܘܼܬܼܵܐ ܗ̄ܝ̣ ܕܥܲܒܼܕܵܐ ܢܼܚܛܘܿܦ ܫܸܡ ܥܵܒܼܘܿܕܵܐ|
    block |ܘܪܘܫܥܵܐ ܡܲܠܝܵܐ ܕܛܝܼܢܵܐ ܓܒܼܝܼܠܵܐ ܢ[ܫ]ܘܼܛ ܓܵܒܼܘܿ ܠܵܐ܁|
    block |܃ܥܲܠ ܓܵܒܼܘܿ ܠܹܗ ܣܥܹ̇ܐ ܚܲܪܡܵܐ ܚܲܪ ܡܵܢܵܐܝܼܬܼ|
    block |ܘܲܠܚܲܪ ܡܵܢܵܐ ܝܵܗܹ̇ܿܒܼ ܕܲܪܲܓܼܵܐ ܕܪܹܫܵܢܘܼܬܼܵܐ܁|
    block |܃ܠܪܹܫܵܐ ܕܐܵܐܲܪ ܩܵܪܹܐ ܢܸܟܼܝܼܠܵܐ ܪܹܫ ܟܠ ܡܸܕܸܡ|
    block |ܘܠܹܗ ܗܘ̤ ܡܙܲܕܸܩ ܣܸܓܼܕܲܬ̤ ܐ̄ܢܵܫܵܐ ܠܩܵܛܹ̇ܠ ܐ̄ܢܵܫܵܐ܁|
    block |܃ܩܛܹ̇ܠ ܐ̄ܢܵܫܵܐ ܗ̄ܘ̣ ܕܲܡܕܲܝܲܪ ܒܹܗ ܒܐܲܒܲܝܼܕ ܚܲܝܹ̈ܐ|
    block |ܘܗܘ̤ ܡܚܲܦܸܛ ܠܹܗ ܠܡܸܩܛܲܠ ܐ̄ܵܢܵܫܵܐ ܒܣܲܝܦܵܐ ܕܥܵܘ̣ܠܵܐ܁|
    block |܃ܣܲܝܦܵܐ ܕܥܵܘ̣ܠܵܐ ܐܚܹ̇ܕ ܒܐܝܼܕܹܗ ܕܲܡܠܸܐ ܥܵܘ̣ܠܵܐ|
    block |ܘܚܵܪܹܒܼ ܣܸܕܪܹ̈ܐ ܕܲܒܼܢܲܝ̈ܢܵܫܵܐ ܥܵܘ̇ܠܵܐܝܼܬܼ܁|
    block |܃ܒܐܸܣܟܸܡ ܫܲܝܢܵܐ ܓܵܢܸ̇ܒܼ ܫܲܝܢܵܐ ܣܵܢܹ̇ܐ ܫܲܝܢܵܐ|
    block |ܘܐܲܝܟ ܣܲܡ ܚܲܝܹ̈ܐ ܙܵܪܲܥ ܡܸܠܬܹܗ ܒܐܲܕܢܲܝ̈ ܐ̄ܢܵܫܵܐ܁|
    block |܃ܫܠܵܡܵܐ ܡܲܟܼܪܸܙ ܒܝܘܿܡ ܓܸܠܝܵܢܹܗ ܕܠܝܼܚ ܒܲܚܣܵܡܵܐ|
    block |ܘܒܲܕܡܘܼܬܼ ܪܵܚܡܵܐ ܡܚܵܘ̣ܐ ܐܲܦܹ̈ܐ ܕܟܲܕܵܒܼܘܼܬܼܵܐ܁|
    block |܃ܟܠ ܝܘܼܠܦܵܢ̈ܝܼܢ ܕܲܙܪܲܥ ܒܐܲܪܥܵܐ ܡܒܲܛܠ ܛܲܢܦܵܐ|
    block |ܘܗܵܦ̇ܟ ܒܵܢܹ̇ܐ ܒܸܢܝܵܢ ܙܸܐܦܹܗ ܒܲܨܢܝܼܥܘܼܬܼܵܐ܁|
    block |܃ܐܘܲܡܵܢܵܐܝܼܬܼ ܡܩܝܼܡ ܝܘܼܠܦܵܢܹܗ ܪܲܒܵܐ ܕܛܘܼܥܝܲܝ|
    block |ܘܠܵܐ ܐ̄ܢܵܫ ܝܵܕܲܥ̇ ܕܢܸܬܼܒܲܩܸܐ ܒܵܗ̇ ܒܐܘܼܡܵܢܘܼܬܹܗ܁|
  block
    block |܃ܡܒܲܛܸܠ ܟܘܡܪܹ̈ܐ ܐܵܦ ܩܵܨܘ̈ܡܹܐ ܘܲܥ̈ܠܵܘܬܼܵܐ|
    block |܃ܘܥܵܨ̇ܐ ܠܐ̄ܢܵܫܵܐ ܕܲܢܕܲܒܿܚܘܼܢ ܠܹܗ ܨܸܒܼܝܵܢܲܝ̈ܗܘܿܢ|
    block |ܫܵܪܹܐ ܡܲܠ̈ܟܹܐ ܘܡܲܥܒܲܪ ܛܲܟܼܣܹ̈ܐ ܕܪܹܫܵܢܘܼܬܼܵܐ܁|
    block |ܘܗܘ̤ ܒܲܠܚܘܿܕܵܘܗܝ ܩܵܪܹܐ ܢܲܦܫܹܗ ܡܲܠܟܵܐ ܘܡܵܪܵܐ܁|
    block |܃ܬܚܹܝܬܼ ܡܵܪܘܼܬܹܗ ܟܵܕܹܢ ܨܵܘܪܵܐ ܕܲܒܼܫܲܝ̈ ܚܹܐܪܹ̈ܐ|
    block |ܘܲܡܩܲܪܒܼܝܼܢ ܠܹܗ ܪܸ̈ܥܝܵܢܲܝ̈ܗܘܿܢ ܚܠܵܦ ܡܲܕܲܐܬܼܵܐ܁|
    block |܃ܟܠܝܼܠ ܩܘܼܠܵܣܹ̈ܐ ܓܵܕ ܠܝܼܢ ܣܵܝ̇ܡܝܼܢ ܒܪܹܫ ܚܲܪ ܡܘܼܬܹܗ|
    block |ܘܲܡܟܼܠܠܝܼܢ ܠܹܗ ܐܲܝܟ ܕܲܠܡܲܠܟܵܐ ܒܦܸܬܼܓܼܵܡܲܝ̈ܗܘܿܢ܁|
    block |܃ܟܹܐܢܹ̈ܐ ܒܲܠܚܘܕ ܠܵܐ ܡܸܬܼܟܲܕܢܝܼܢ ܬܚܹܝܬܼ ܫܘܼܠܛܵܢܹܗ|
    block |ܘܠܵܐ ܡܸܬܿܛܦܝܼܣܝܼܢ ܠܩܵܠ ܫܘܼܓܼܵܫܵܘ̇ܗܝ ܕܢܲܟܿܘܼܠܬܼܵܢܵܐ܁|
    block |܃ܪܸ̈ܒܿܘܼ ܦܲܚ̈ܝܼܢ ܡܥܲܡܸܩ ܛܵܡܲܪ ܕܲܢܨܘܼܕ ܐܸܢܘܿܢ|
    block |ܘܲܒܼܟܼܠ ܦܘܼܪ̈ܣܝܼܢ ܡܲܛܝܼ ܟܹܐܢܹ̈ܐ ܕܲܢܨܘܼܕ ܐܸܢܘܿܢ܁|
    block |܃ܠܲܒܼܢܲܝ̈ ܓܲܒܹܗ ܡܓܲܪܸܓܼ ܚܲܪܡܵܐ ܠܘܼܩܒܲܠ ܟܹܐܢܹ̈ܐ|
    block |ܘܒܲܡܫܲܡܫܵܢܵܘ̈ܗܝ ܡܫܲܕܹܐ ܓܹܐܪܹ̈ܐ ܒܦܵܠܝܲܝ̈ ܩܘܼܫܬܵܐ܁|
    block |܃ܒܐܝܼܕܵܐ ܕܥܲܡܡܹ̈ܐ ܐ̄ܚ̇ܕ ܕܪܵܬ ܥܲܡ ܙܲܕܝܼ̈ܩܹܐ܃ ܘ̄|
    block |ܘܲܒܼܗܲܕܵܡܹ̈ܐ ܡܸܬܼܚܲܙܝܵܙܹ̈ܐ ܡܥܝܼܩ ܠܲܬܼܪ̈ܝܼܨܐ܁|
    block |܃ܒܓܼܘܼܫܡܵܐ ܡܲܩܪܸܒܼ ܠܵܐ ܓܘܼܫܡܵܢܵܐ ܥܲܡ ܓܘܼܫܡܵܢܵܐ|
    block |ܘܲܒܼܣܲܦܣܹܪܵܐ ܕܡܸܠܬܼܵܐ ܚܵܪܹ̈ܒܼ ܠܩܵܢܝܲܝ̈ ܡܸܠܬܼܵܐ܁|
    block |܃ܩܪܵܒܐ ܪܲܒܵܐ ܥܵܒܹ̇ܕ ܥܲܡ ܟܠ ܕܠܵܐ ܫܵܠܹ̇ܡ ܠܹܗ|
    block |ܥܕܲܡܵܐ ܕܫܵܡܲ݁ܥ ܗܵܝ̇ ܒܲܪܬܼ ܩܵܠܵܐ ܕܲܡܛܲܠܩܵܐ ܠܹܗ܁|
    block |܃ܩܹܐܪܣܵܐ ܣܵܕܲܪ ܠܘܼܩܒܲܠ ܟܠܢܫ ܕܠܵܐ ܡܵܘܕܸܐ ܒܹܗ|
    block |ܥܕܲܡܵܐ ܕܒܼܵܗܹ̇ܬܼ ܡ̣ܢ ܦܘܼܩܕܵܢܵܐ ܕܫܲܠܝܼܛ ܥܲܠ ܟܠ܁|
    block |܃ܥܲܠ ܟܠ ܡܲܩܠܸܐ ܘܲܠܟܼܠ ܫܵܐܹܛ̇ ܚܬܼܝܼܪ ܪܸܥܝܵܢܵܐ|
    block |ܥܕܲܡܵܐ ܕ[܁܁܁]ܢܲܚ̇ ܡܲܠܟܵܐ ܕܥܲܠ ܟܠ ܘܲܡܦܲܪܣܸܐ ܠܹܗ܁|
    block |ܠܟܼܠ ܐܲܬܼܪ̈ܘܵܢ ܦܵܪ̇ܚ ܛܸܒܵܐ ܕܲܫܓܼܝܼܫܘܼܬܹܗ܃|
  block
    block |ܥܕܲܡܵܐ ܕܩܵܥܹ̇ܝܢ ܚܲܝ̈ܠܝ ܪܵܘܡܵܐ ܘܡܫܲܠܹܝܢ ܠܹܗ܁|
    block |܃ܥܲܠ ܟܠ ܦܸܢ̈ܝܵܢ ܦܵܪܹܣ ܢܸܫ̈ܒܹܐ ܕܲܨܢܝܼܥܘܼܬܹܗ|
    block |ܥܕܲܡܵܐ ܕܚܵܙܹ̇ܐ ܠܲܡܫܲܝܵܢܹ̈ܐ ܕܢܵܦ̇ܩܝܼܢ ܠܐܘܼܪܥܹܗ܁|
    block |܃ܒܐܲܪܥܵܐ ܡܩܵܘܹܐ ܘܛܵܒܹ̇ܐ ܘܡܲܛܥܹܐ ܠܐܲܪ̈ܥܵܢܵܝܹܐ|
    block |ܥܕܲܡܵܐ ܕܲܡܕܝܼܩ ܢܝܼܫܵܐ ܒ[܁܁܁]ܠܵܟܵܐ ܘܪܵ ܥܸ̇ܠ ܡܸܢܹܗ܁|
    block |܃ܗܘ̤ ܘܐܹܠܝܼܵܐ ܣܵܕܪܝܼܢ ܩܹܐܪܣܵܐ ܚܲܕ ܠܘܼܩܒܼܵܠ ܚܲܕ|
    block |ܥܕܲܡܵܐ ܕܫܵܠܡܵܐ ܦܪܵܬܿܘܿܙܡܝܼܵܐ ܕܥܘܼܡܪܵܐ ܕܙܲܒܼܢܵܐ܁|
    block |܃ܒܹܗ ܒܐܵܓܼܘܿܢܵܐ ܡܩܵܘܹܐ ܟܹܐܢܵܐ ܥܲܡ ܥܵܘ̇ܠܵܐ|
    block |܃ܥܕܲܡܵܐ ܕܦܵܬܲܚ̇ ܪܸܡܙܵܐ ܟܹܿܣܝܵܐ ܬܲܪ̈ܥܲܝ ܪܵܘܡܵܐ|
    block |܃ܒܹܗ ܒܲܩܪܵܒܼܵܐ ܪܡܸܐ ܫܲܪܝܪܵܐ ܥܲܡ ܕܲܓܵܠܵܐ|
    block |ܥܕܲܡܵܐ ܕܬܼܵܩܹ̇ܢ ܟܘܼܪܣܲܝ ܕܩܵܐ ܠܲܡܕܵܢ ܟܠܵܐ܁|
    block |܃ܒܹܗ ܒܲܫܚܵܩܵܐ ܪܡܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ|
    block |ܥܕܲܡܵܐ ܕܲܡܢܝܼܚ ܚܲܕ ܦܘܼܩܕܵܢܵܐ ܠܟܼܠܗܘܿܢ ܬܸܓܼܡܹ̈ܐ܁|
    block |܃ܥܝܪܹ̈ܐ ܘܐ̄ܢܵܫܵܐ ܩܵܥܹ̇ܝܢ ܐܲܟܲܚ̄ܕ ܒܪܸ̈ܥܝܵܢܲܝܗܘܿܢ|
    block |ܟܲܕ ܡܸܬܼܝܲܐܒܼܝܼܢ ܕܐܸܡܲܬܼܝ ܢܫܲܠܸܡ ܩܪܵܒܼܵܐ ܕܥܵܘ̣ܠܵܐ܁|
    block |܃ܟܸܐܢܹ̈ܐ ܘܢܲܟܼ̈ܦܹܐ ܛܥܝܼܢܝܼܢ ܝܲܬܿܝܼܪ ܝܘܼܩܪܹܗ ܕܚܲܫܵܐ|
    block |ܘܛܵܒܼ ܡ̣ܢ ܟܠܢܵܫ ܚܲܫܝܼܫܝܼܢ ܒܵܗ̇ ܒܒܲܝܼܫܘܼܬܼ ܒܝܼܫܵܐ܁|
    block |܃ܚܸܒܼ̈ܠܸܐ ܩܫܲܝ̈ܐ ܡܵܚܹ̇ܝܢ ܟܠܫܵܥ ܠܚܘܼܫܵܒܲܝ̈ܗܘܿܢ|
    block |ܘܐܲܝܟ ܝܵܠܸܕܬܵܐ ܡܣܲܟܹܿܝܢ ܠܥܘܼ̈ܠܹܐ ܕܚܵܝܑܬܼ ܡܝܼ̈ܬܹܐ܁|
    block |܃ܐܸܒܼܠܵܐ ܠܒܼܫܝܼܢ ܫܡܲܝܵܐ ܘܬܲ[܁܁܁]ܥܵܐ ܘܟܼܠܡܵܐ ܕܲܒܼܗܘܿܢ|
    block |ܕܐܸܡܲܬܼܝ ܢܸܐܬܹܐ ܗܵܘ̇ ܚܘܼܕܵܬܵܐ ܕܠܵܐ ܡܸܫܬܲ ܚܠܲܦ܁|
    block |܃ܐܲܝܟ ܕܲܠܡܝܼܬܼܵܐ ܒܵܟܼܝܵܐ ܒܪܝܼܬܼܵܐ ܗ̤ܝ ܠܲܩܢܘܿܡܵܗ̇|
    block |ܕܐܸܡܲܬܼܝ ܬܸܚܸܐ ܒܗܵܝ̇ ܚܲܝܘܼܬܼܵܐ ܕܠܵܐ ܡܸܬܼܚܲܒܿܠܵܐ܁|
    block |܃ܐܲܝܟ ܥܲܢܝܼܕܵܐ ܣܝܼܡ ܠܵܗ̇ ܚܲܫܵܗ̇ ܩܕܼܵܡ ܒܵܒܼܵܬܹ̈ܗ̇|
    block |ܘܡܸܬܼܒܲܩܝܵܐ ܒܹܗ ܕܐܸܡܲܬܼܝ ܬܸܚܙܹܝܘܗܝ ܒܚܲܝܹ̈ܐ ܚܲܕ̈ܬܹܐ܁|
  block
    block |܃ܩܵܠ ܬܢܚ̈ܬܼܵܐ ܡܲܙܥܸܩ ܒܐܲܪܥܵܐ ܡ̣ܢ ܟܠ ܦܘܼ̈ܡܝܼܢ|
    block |܃ܘܡܲܪܝܼܪܵܐܝܼܬܼ ܒܵܟܹ̇ܝܢ ܚܲܪ̈ܫܹܐ ܥܲܠ ܡܲܠܵܠܐ|
    block |܃ܠܚܲܕ ܣܘܼܟܵܝܵܐ ܡܣܲܟܹܿܝܢ ܟܠܗܘܿܢ ܒܲܚܕܵܐ ܫܲܘܝܘܼ|
    block |ܥܕܲܡܵܐ ܕܢܵܚ̇ܝܼܢ ܒܵܠܡܹܐܝܢ ܚܘܼܒܹܗ ܠܵܐ ܡܸܬܿܬܿܢܝܼܚܢ܁|
    block |܃ܩܵܠ ܗܵܝ̇ ܩܲܪܢܵܐ ܕܵܒܼܫܘܼܠܵܡܵܐ ܪܓܼܝܼܓܼܝܼܢ ܠܲܡܨܵܬܼ|
    block |ܘܐܸܠܵܐ ܫܲܡܥܘܼܪ ܠܵܐ ܡܸܬܼܒܲܝܐܝܼܢ ܡ̣ܢ ܟܲܪܝܘܼܬܼܵܐ܁|
    block |܃ܡܸܫܡܲܥ ܒܲܠܚܘܿܕ ܫܡܲܠܘ ܕܲܥܬܼܝܼܕܵܐ ܕܬܸܩܪܸܬ ܒܚܲܪܬܼܵܐ|
    block |ܘܝܘܿܡ ܒܘܼܕܸܩܵܗ̇ ܟܣܸܐ ܘܲܡܣܲܬܲܪ ܡ̣ܢ ܟܠ ܒܸܪ̈ܝܵܢ܁|
    block |܃ܚܲܕܘ ܒܲܠܚܘܿܕ ܝܵܕܲܥ ܝܵܘܡܵܐ ܕܡܸܫܬܲܡܥܵܐ ܒܹܗ|
    block |ܗܵܘ̇ ܕܲܟܼܣܸܐ ܒܹܗ ܨܲܒܼܝܵܢ ܟܲܣܝܵܐ ܕܲܓܼܠܸܐ ܠܹܗ ܟܠ܁|
    block |܃ܗܘ̤ ܥܲܡ ܟܲܣܝܵܐ ܝܵܕܲܥ ܝܵܘܡܵܐ ܕܝܘܿܡ ܓܸܠܝܵܢܵܗ̇|
    block |ܘܐܲܡܲܬܼܝ ܕܨܵܒܹ̇ܐ ܓܵܠܹ̇ܐ ܚܲܝܠܹܗ ܘܲܡܚܵܘܸܐ ܠܹܗ܁|
    block |܃ܠܡܸܢܝܵܢ ܚܲܝܹ̈ܐ ܕܥܘܼܡܪܵܐ ܕܙܲܒܢܵܐ ܡܩܵܘܸܐ ܪܸܡܙܹܗ|
    block |ܥܕܲܡܵܐ ܕܫܵܠܹ̇ܡ ܘܐܟ̇ܢ ܓܵܡ̇ܪ ܫܘܼܘܕܵܝ ܡܸܠܵܘ̈ܗܝ܁|
    block |܃ܡ̣ܢ ܫܹܠܝ ܕܵܢܲܚ̇ ܒܲܕ ܡܘܼܬܼ ܩܲܪܩܵܐ ܥܲܠ ܥܵܡܲܪܬܵܐ|
    block |ܘܲܡܟܲܣܸܐ ܠܹܗ ܠܪܵܘܡܵܐ ܘܥܘܡܩܵܐ ܒܢܘܼܗܪܵܐ ܕܡܸܠܵܘ̈ܗܝ܁|
    block |܃ܢܘܼܗܪܵܐ ܪܲܒܵܐ ܕܠܵܐ ܡܸܬܼܡܲܠܲܠ ܡܲܒܼܪܸܩ ܡܸܢܹܗ|
    block |ܘܗܵܘܹ̇ܐ ܢܘܼܗܪܵܐ ܐܲܝܟ ܠܵܐ ܢܘܼܗܪܵܐ ܒܦܸܚܡܵܐ ܕܢܘܼܗܪܹܗ܁|
    block |܃ܪܡܝܼܢܵܐ ܦܵܬܲܚ ܒܝܲܕ ܡܲܚܲܬܬܹܗ ܘܐܟܿܢ ܢܵܚܹ̇ܬܼ|
    block |ܘܚܲܝ̈ܠܲܝ ܪܵܘܡܵܐ ܡܙܲܡܸܢ ܩܵܪܹܐ ܕܲܢܙܲܚܝܘܼܢܵܝܗܝ܁|
    block |܃ܟܠܗܘܿܢ ܐܲܟܼܚ̄ܕܵܐ ܟܵܢ̇ܫܝܼܢ ܨܹܐܕܵܘܗܝ ܡ̣ܢ ܟܠ ܕܘܼܟܵܐ|
    block |ܘܲܡܙܲܚܝܼܢ ܠܹܗ ܒܚܘܼܒܵܐ ܕܲܦܐܹܐ ܠܪܲܒܿܘܼܬܼ ܕܲܪܓܹܗ܁|
    block |܃ܐܸܠܹܦ ܐܲܠܦܝܼ̈ܢ ܩܵܥܹ̇̄ܝܢ ܫܘܼܒܼܚܹܗ ܕܠܵܐ ܣܲܒܼܥܘܼܬܼܵܐ|
    block |ܘܪܸ̈ܒܿܘܼ ܪܸ̈ܒܿܘܿܢ ܬܵܢܹ̇ܝܢ ܫܘܼܒܼܚܹܗ ܕܠܵܐ ܩܘܼܛܵܥܵܐ܁|
    block |ܫܘܼܒܼܚܵܐ ܘܩܘܼܕܫܵܐ ܛܥܝܼܢܝܼܢ ܟܠܗܘܿܢ ܒܙܘ̈ܵܥܹܐ ܕܲܒܼܘܗܘܿܢ܃|
  block
    block |ܘܲܡܩܲܪ ܒܼܝܼܢ ܠܹܗ ܟܠܝܼܠ ܙܵܟܼܘܼܬܼܵܐ ܕܦܵܐܝܵܐ ܠܲܫܡܹܗ܁|
    block |܃ܒܪܝܼܟ ܙܲܟܵܝܵܐ ܩܵܥܹ̇ܝܢ ܟܠܗܘܿܢ ܬܸܓܼܡܹ̈ܐ ܠܬܓܼܡܹ̈ܐ|
    block |ܘܲܡܙܲܝܼܥܝܼܢ ܠܵܗ̇ ܠܐܲܪܥܵܐ ܒܩܵܠܵܐ ܕܩܘܼܕܵܫܲܝ̈ܗܘܿܢ܁|
    block |܃ܫܒܼܝܼܚ ܡܲܚܸܐ ܟܠ ܩܵܥܹ̇ܝܢ ܣܸܕܪܹ̈ܐ ܕܛܘܼܟܵܝ̈ܗܘܿܢ|
    block |ܘܲܡܒܲܠܗܝܼܢ ܠܹܗ ܠܥܵܠܡܵܐ ܒܬܲܗܪܵܐ ܕܦܸܬܼܓܼܵܡܲܝ̈ܗܘܿܢ܁|
    block |܃ܬܲܗܪܵܐ ܪܲܒܵܐ ܡܲܠܝܵܐ ܩܥܵܬܼܵܐ ܕܫܝܼܦܘܿܪ̈ܝܗܘܿܢ|
    block |܃ܘܠܵܐ ܡܨܸܐ ܦܘܼܡܵܐ ܠܲܡܬܼܵܢܵܝܘܼ ܥܲܠ ܩܲܫܝܼܘܼܬܼܵܗ̇܁ ܕ̄|
    block |܃ܕܚܝܼܠܵܐ ܣܲܓܿܝܼ ܚܙܵܬܼܵܐ ܕܐܲܦܹ̈ܐ ܕܡܸܬܼܚܵܘܹܝܬ ܒܵܗ̇|
    block |ܘܲܒܼܨܝܼܪ ܢܘܼܗܪܵܐ ܕܥܲܝܢܲܝ̈ ܒܸܣܪܵܐ ܕܢܸܬܼܒܲܩܸܐ ܒܲܗ̇܁|
    block |܃ܒܲܪ̈ܩܹܐ ܕܢܘܼܗܪܵܐ ܢܵܦ̇ܩܝܼܢ ܡܸܢܗܘܿܢ ܕܢܘܼܪ̈ܢܵܝܹܐ|
    block |ܘܫܵܓ̇[ܓܼܵ]ܐ ܚܙܵܬܹܐ ܠܲܡܚܵܪ ܠܥܘܼܙܵܐ ܕܦܲܪ̈ ܨܘܼܦܲܝܗܘܿܢ܁|
    block |܃ܩܸܢܛܵܐ ܘܚܘܼܒܵܐ ܡܲܠܝܵܐ ܚܙܵܬܼܗܘܿܢ ܘܩܵܠ ܡܸܠܲܬܗܘܿܢ|
    block |ܩܸܢܛܵܐ ܠܒܼܝܼ̈ܫܹܐ ܘܛܘܒܼܵܐ ܠܛܵܒܹ̈ܐ ܛܘܼܒܼ ܠܲܕ ܡܲܚܸܒܼ܁|
    block |܃ܛܘܼܒܹ̈ܐ ܘܢܸܓܼ̈ܕܸܐ [܁܁܁]ܝܢ ܒܐܸܣܟܹܿܡܵܐ ܕܡܸܬܼܚܵܘܹܝܢ ܒܹܗ|
    block |ܛܘܼܒܹ̈ܐ ܠܟܹܐܢܹ̈ܐ ܘܢܸ̈ܓܼܕܹܐ ܠܕܲܐܣܟܸܿܠܘ ܘܵܝ ܠܲܕܠܵܐ ܬܵܒܼܘ܁|
    block |܃ܣܒܲܪܬܼܵܐ ܛܵܒܼܬܼܵܐ ܕܚܘܼܕܵܬܼ ܟ̱ܠܵܐ ܙܵܪܥܝܼܢ ܒܐܲܪܥܵܐ|
    block |ܘܐܲܝܟ ܕܲܠܙܲܪ̈ܥܹܐ ܡܟܲܢܫܝܼܢ ܦܲܓܼܪܹ̈ܐ ܠܐܸܕܪܵܐ ܕܚܲܝܹ̈ܐ܁|
    block |܃ܩܕܼܵܡ ܦܲܪܨܘܿܦܵܐ ܕܚܲܕ ܩܲܪܨܘܿܦܵܐ ܟܵܢ̇ܫܝܼܢ ܩܵܝ̇ܡܝܼܢ|
    block |ܘܲܡܣܲܟܹܿܝܢ ܠܹܗ ܕܢܸܣܥܘܿܪ ܚܲܝܠܹܗ ܒܫܘܼܠܛܵܢܲܝ̈ܗܘܿܢ܁|
    block |܃ܬܚܹܝܬܼ ܫܘܼܠܛܵܢܹܗ ܟܕܝܼܢܝܼܢ ܟܠܗܘܿܢ ܐܲܝܟ ܕܲܒܼܢܝܼܪܵܐ|
    block |ܘܗܲܢܝܼܵܐܐ ܠܗܘܿܢ ܛܥܲܡܬܼܵܐ ܕܲܫܡܹܗ ܡ̣ܢ ܟܠ ܦܘܼܡܝܼ̈ܢ܁|
    block |܃ܥܲܠ ܡܲܪ ܟܲܒܼܬܼܵܐ ܕܪܘܼܚܵܐ ܝܵܬܸ̇ܒܼ ܡܲܠܟܵܐ ܕܡܲܠܟܹ̈ܐ|
    block |ܘܲܟܼܕܝܼܢܝܼܢ ܒܵܗ̇ ܐܲܠ̈ܦܸܐ ܕܪܘܼܚܵܐ ܕܠܵܐ ܡܸܢܝܵܢܵܐ܁|
    block |܃ܚܲܬܿ ܡܸܢܝܵܢܵܐ ܠܚܲܝ̈ܠܘܵܬܼܵܐ ܕܲܡܙܲܚܝܼܢ ܠܹܗ|
    block |ܘܠܵܐ ܫ[܁܁܁]ܡܵܐ ܠܩܵܠ ܩܘܼܕܵܫܵܐ ܕܲܡ̣ܩܲܕ ܫܵܢܵܘ̈ܗܝ܁|
  block
    block |܃ܒܗܸܕܪܵܐ ܪܲܒܵܐ ܡܚܵܘܸܐ ܢܲܦܫܹܗ ܠܥܹܝܢ ܟܠ ܒܸܪ̈ܝܵܢ|
    block |ܘܲܒܼܬܸܫܒܿܘܿܚܬܹܗ ܡܫܲܒܿܚܝܼܢ ܐ̄ܢܵܫܵܐ ܘܲܫܡܲܝܵܢܹ̈ܐ܁|
    block |ܢܝܼܫܵܐ ܕܚܲܫܹܗ ܘܲܕ ܙܵܟܼܘܼܬܹܗ ܐܵܬܹ̇ܐ ܩܕܼܵܡܵܘܗܝ܁|
    block |ܘܬܹܵܗܪܵܐ ܒܪܝܼܬܼܵܐ ܒܓܲܒܼܪܵܐ ܙܩܝܼܦܵܐ ܟܡܵܐ ܐܸܬܼܪܲܡܪܲܡ܁|
    block |܃ܒܗܵܘ̇ ܥܸܕܵܢܵܐ ܒܵܗ̇ܬܝܼܢ ܫܹ̈ܐܕܹܐ ܥܲܡ ܙܵܩ̈ܘܿܦܹܐ|
    block |ܕܚܵܙܹ̇ܝܢ ܢܝܼܫܵܐ ܕܲܒܲܙܚܘ ܗ̄ܘ̣ܵܘ ܒܹܗ ܟܲܕ ܡܸܙܕܲܝܲܚ܁|
    block |܃ܒܬܲܗܪܵܐ ܪܲܒܵܐ ܩܵܝ̇ܡܝܼܢ ܕܲܝ̈ܘܹܐ ܘܲܝܗܘܼ̈ܕܵܝܹܐ|
    block |ܟܲܕ ܡܸܬܼܒܲܩܹܝܢ ܒܓܲܒܼܪܵܐ ܕܲܙܒܲܦܘ ܕܐܲܡܠܸܟ ܥܲܠ ܟܠ܁|
    block |܃ܓܘܼܢܚܵܐ ܓܢܝܼܚܵܐ ܢܵܦܹ̇ܠ ܡ̣ܢ ܫܹܠܝ ܥܲܠ ܣܵܛܵܢܵܐ|
    block |ܕܲܫܡܵܐ ܕܨܲܚܝܼ ܩܵܥܹ̇ܝܢ ܫܘܼܒܚܹܗ ܫܡܲܝܵܐ ܘܐܲܪܥܵܐ܁|
    block |܃ܐܸܒܼܠܵܐ ܗ̄ܘ̣ ܩܲܫܝܵܐ ܕܠܵܐ ܒܘܼܝܵܐܵܐ ܠܒܲܪ ܐܲܒܼܕܵܢܵܐ|
    block |ܕܐܵܒܹ̇ܕ ܟܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ܁|
    block |܃ܩܵܠܵܐ ܕܚܝܼܠܵܐ ܡܲܫܡܲܥ ܨܹܐܕܵܘܗܝ ܫܡܵܐ ܕܲܟܼܦܲܪ ܒܹܗ|
    block |ܘܲܡܟܲܦܲܪ ܠܹܗ ܡ̣ܢ ܚܲܝܘܼܬܼܵܐ ܒܢܲܦܫܹܗ ܘܦܲܓܼܪܹܗ܁|
    block |܃ܟܠܗ ܒܟܼܠܹܗ ܐܒܹܕ ܥܲܛܠܵܐ ܕܐܵܘܒܸܿܕ ܗܘ̤ ܠܹܗ|
    block |܃ܘܠܵܐ ܦܵܐܹ̇ܫ ܒܹܗ ܣܪܝܼܕܼܵܐ ܒܝܼܚܹ̈ܐ ܠܵܐ ܡܵܝ̈ܘܬܹܐ|
    block |܃ܚܕܵܐ ܒܲܪܬܼ [ܩܐܐ] ܡܲܙܥܸܩ ܨܹܐܕܵܘܗܝ ܡܫܝܼܚܵܐ ܡܲܠܟܵܐ|
    block |ܘܛܵ[ܠܸ]ܛ ܟܠܹܗ ܘܒܼܿܗܹ̇ܬܼ ܚܘܬܼܪܵܐ ܕܪܵܒܹܿܗ ܢܟܼܝܼܠܵܐ܁|
    block |܃ܚܕܲܬܵܐ ܚܵܙܹ̇ܝܢ ܥܝܼܪܹ̈ܐ ܘܐ̄ܢܵܫܵܐ ܒܝܘܿܡ ܐܲܒܼܕܵܢܹܗ|
    block |ܘܬܵܗ̇ܪܝܼܢ ܣܲܓܿܝܼ ܒܚܹܝܠ ܥܵܒܼܘܿܕܵܐ ܕܚܹܝܠ ܟܠ ܡܸܫܟܲܚ܁|
    block |܃ܚܕܲܬܵܐ ܡܚܵܘܸܐ ܡܵܪܐ ܠܥܲܒܼܕܵܘ̈ܗܝ ܒܲܥܒܼܵܕ ܐܝܼܕܵܘ̈ܗܝ|
    block |ܘܟܲܕ ܡܸܕܸܡ ܗ̄ܘ̣ ܡܨܸܐ ܥܵܒܹ̇ܕ ܠܹܗ ܐܲܝܟ ܠܵܐ ܡܸܕܹܡ܁|
    block |܃ܡ̣ܢ ܠܵܐ ܡܸܕܸܡ ܒ̣ܪܵܐ ܟܠ ܡܸܕܸܡ ܐܲܝܟ ܕܲܫܦܲܪ ܠܹܗ|
    block |ܘܲܕ ܫܵܦܲ̇݁ܪ ܠܹܗ ܡܲܗܦܸܟ ܡܸܕܸܡ ܠܘܵܬܼ ܠܵܐ ܡܸܕܸܡ܁|
    block |ܫܲܦܝܼܪ ܐܲܝܬܿܝܼ ܟܠ ܠܲܗܘܝܵܐ ܡ̣ܢ ܠܵܐ ܡܸܕܸܡ܃|
  block
    block |ܘܫܲܦܝܼܪ ܡܵܘܒܸܿܕ ܠܒܲܪ ܐܲܒܼܪܵܢܵܐ ܕܠܵܐ ܚܵܘܣܵܢܵܐ܁|
    block |܃ܠܲܡܠܝܼܠܘܼܬܼܵܐ ܡܚܲܟܸܿܡ ܛܵܒܼܵܐ ܒܝܲܕ ܐܲܒܼܕܵܢܹܗ|
    block |ܕܙܵܕܸ̇ܩ ܗ̄ܘ̣ܵܐ ܠܵܗ̇ ܕܬܸܛܲܪ ܛܲܟܼܣܵܐ ܕܒܼܵܪܘܿܝܼܬܹܗ܁|
    block |܃ܠܒܲܪ ܡ̣ܢ ܛܲܟܼܣܵܐ ܕܒܼܵܪܘܝܘܼܬܼܵܐ ܢܦܲܩ̣ ܚܲܪܡܵܢܵܐ|
    block |ܥܲܠ ܗܵܕ ܡܵܘܒܸܕ ܘܲܡܛܲܠܸܩ ܠܹܗ ܡ̣ܢ ܚܲܝܘܼܬܼܵܐ܁|
    block |܃ܐܸܒܼܠܵܐ ܥܦܝܼܦܵܐ ܣܵܓܹ̇ܐ ܠܪܲܒܹܿܗ ܒܝܲܕ ܐܲܒܼܕܵܢܹܗ|
    block |ܘܢܸܓܼܕܵܐ ܩܲܫܝܵܐ ܡܸܬܿܬܵܘܣܲܦ ܠܹܗ ܒܛܘܼܠܵܩ ܚܲܝܵܘ̈ܗܝ܁|
    block |܃ܡܢܚ ܗ̄ܘ̣ܵܐ ܐܵܦ ܗܘ̤ ܕܢܹܐܒܲܕ ܠܲܓܼܡܲܪ ܥܲܡ ܬܲܠܡܝܼܕܹܗ|
    block |ܘܠܵܐ ܕܢܸܫܬܲܢܲܫ ܥܲܙܝܼܙܵܐܝܼܬܼ ܕܠܵܐ ܫܘܼܠܵܡܵܐ܁|
    block |܃ܚܲܟܿܝܼܡܵܐܝܼܬܼ ܣܵܥܲ݁ܪ ܨܹܐܕܵܘܗܝ ܪܸܡܙܵܐ ܕܲܒܼܪܵܝܗܝ|
    block |ܘܠܵܐ ܐ̄ܢܵܫ ܝܵܕܲܥ ܕܢܹܐܡܲܪ ܕܲܟܼܡܵܐ ܗ̄ܝ̣ ܪܸܚܡܲܬܼ ܚܘܼܒܹܿܗ܁|
    block |܃ܚܘܼܒܵܐ ܪܲܒܵܐ ܡܠܸܐ ܣܘܼܥܪܵܢܵܐ ܕܣܵܥܲ݁ܪ ܬܲܡ̇ܢ|
    block |ܕܠܵܐ ܡܵܘܩܸܕ ܠܹܗ ܠܓܲܒܵܐ ܕܒܼܝܼ̈ܫܹܐ ܐܲܝܟ ܕܲܠܗܵܘ̇ ܚܲܕ܁|
    block |܃ܒܚܲܕ ܕܲܡܚܲܒܸܿܠ ܡܚܵܘܸܐ ܕܟܹܐܢܵܐ ܗ̄ܘ̣ ܐܵܦ ܪܲܚܡܵܢܵܐ ܗ̄ܘ̣|
    block |ܕܐܲܝܟ ܕܐܸܘܒܸܿܕ ܚܲܕ ܡܨܸܐ ܗ̄ܘ̣ܵܐ ܕܢܵܘܒܸܿܕ ܐܵܦ ܣܲܓܿܝܼ̈ܐܐ܁|
    block |܃ܠܵܘ ܠܐܲܒܼܕܵܢܵܐ ܪܓܼܝܼܓܼ ܠܐܲܒܼܕܵܢܹܗ ܕܒܲܪ ܐܲܒܼܕܵܢܵܐ|
    block |ܐܸܠܵܐ ܕܢܸܓܼܠܸܐ ܥܲܠ ܟܹܐܢܘܼܬܹܗ ܘܒܲܣܝܡܘܼܬܹܗ܁|
    block |܃ܠܬܲܪܬܹܿܝܢ ܡܵܘܕܲܥ ܠܲܬܼܪܹܝܢ ܓܲܒܹ̈ܐ ܕܛܵܒܹ̈ܐ ܘܒܼܝܼ̈ܫܹܐ|
    block |ܕܟܲܕ ܛܵܒܼ ܛܵܒܼܵܐ ܗ̄ܘ̣ ܚܠܝܼܛܵܐ ܒܛܲܒܼܬܹܗ ܐܵܦ ܟܹܐܢܘܼܬܼܵܐ܁|
    block |܃ܠܛܵܒܼ ܡܸܣܬܼܥܪܵܐ ܟܠ ܡܲܪܕܘܼܬܼܵܐ ܕܡ̣ܢ ܝܼܕܲܥܬܹܗ|
    block |ܘܝܵܕܥܲܝ̈ ܚܘܼܒܹܗ ܝܵܕܥܝܼܢ ܒܲܠܚܘܿܕ ܕܲܢܩܲܠܣܘܼܢܵܝܗܝ܁|
    block |܃ܫܲܦܝܼܪ ܪܵܕܸܐ ܠܣܵܢܝܲܝ̈ ܥܘܼܬܼܪܵܐ ܕܒܲܣܝܼܡܘܼܬܹܗ|
    block |ܘܫܲܦܝܼܪ ܩܵܢܹ̇ܐ ܠܢܵܛܪ̈ܝ ܐ̄ܪܵܙܵܐ ܕܗܲܝܡܵܢܘܼܬܹܗ܁|
    block |܃[܁܁܁]ܕܝܼܢܵܐ ܟܹܐܢܵܐ ܒܵܚܲ݁ܪ ܥܵܘ̣ܠܵܐ ܘܙܲܕܝܼܩܘܼܬܼܵܐ|
    block |ܘܲܩܕܵܡ ܪܸܡܙܹܗ ܡܩܝܼܡ ܠܲܡ̈ܠܝܼܠܹܐ ܒܣܘܼܥܪ̈ܢܲܝܗܘܿܢ܁|
  block
    block |܃ܠܟܼܘܪ ܒܘܼܚܪܵܢܵܐ ܡܲܥܸܠ ܟܠ̱ܵܐ ܒܝܲܕ ܚܲܕ ܓܲܒܪܵܐ|
    block |ܘܝܵܗܹ̇ܒܼ ܒܐܝܼܕܵܘ̈ܗܝ ܛܘܼܒܼܵܐ ܠܛܵܒܹ̈ܐ ܘܢܸܓܼܪܵܐ ܠܒܼܝܼ̈ܫܹܐ܁|
    block |܃ܠܗܵܕܹܐ ܦܲܪܫܹܗ ܡ̣ܢ ܫܘܼܪܵܝܵܐ ܕܲܓܼܒܼܝܼܠܘܼܬܹܗ|
    block |ܕܲܢܦܲܪܸ̈ܫ ܒܹܗ ܬܸܓܼܡܹ̈ܐ ܕܟܹܐܢܹ̈ܐ ܘܲܕܥܵܘ̈ܠܹܐ܁|
    block |܃ܠܗܵܕܹܐ ܣܵܡܹܗ ܡ̣ܢ ܟܲܕ ܨܵܪܹܗ ܕܠܵܐ ܙܘܘܵܓܼܵܐ|
    block |ܕܲܢܚܲܕܼܬܼ ܒܹܗ ܒܪܝܼܬܼܵܐ ܕܥܸܬܼܩܲܬ̤ ܒܡܝܘܿܬܼܘܼܵܬܼܵܐ܁|
    block |܃ܠܟܼܠܵܗ̇ ܒܪܝܼܬܼܵܐ ܡܚܲܕܸܬܼ ܪܸܡܙܹܗ ܒܡܸܨܥܵܝܘܼܬܹܗ|
    block |ܘܲܡܚܲܟܸܿܡ ܠܵܗ̇ ܕܬܸܕܲܥ ܗ̤ܝ ܠܵܗ̇ ܘܲܠܥܒܼܘܿܕܵܗ̇܁|
    block |܃ܒܲܕ ܡܘܼܬܼ ܐܲܡܬܼܵܐ ܡܩܝܼܡ ܠܵܗ̇ ܩܕܼܵܡܵܘܗܝ ܒܝܘܿܡ ܓܸܠܝܵܢܹܗ|
    block |ܘܲܡܙܲܚܝܵܐ ܠܹܗ ܒܩܵܠ ܬܸܫܒܿܘܿܚܬܵܐ ܕܠܵܐ ܡܬܿܕܲܪܟܵܐ܁|
    block |܃ܥܵܠܡܵܐ ܟܠܹܗ ܥܲܡ ܥܵܡܘܪ̈ܘܗܝ ܡܲܦܸܩ ܠܐ̄ܘܪܥܹܗ|
    block |ܕܢܸܓܼܕܘܿܠ ܠܲܫܡܹܗ ܟܠܝܼܠ ܩܘܼܠ̈ܣܹܐ ܕܲܦܐܹܝܢ ܠܲܫܡܹܗ܁|
    block |܃ܫܡܵܐ ܩܲܕܝܼܫܵܐ ܕܝܲܠܕܵܐ ܕܡܸܢܹܗ ܟܣܸܐ ܒܲܚܙܵܬܹܗ|
    block |ܘܒܹܗ ܡܸܬܼܩܲܕܲܫ ܡ̣ܢ ܪ̈ܘܼܚܵܢܐ ܘܡ̣ܢ ܦܲܓܼܪ̈ܢܹܐ܁|
    block |܃ܫܒܼܚܼܝ ܓܸܠܝܵܢܹܗ ܘܠܵܐ ܡܸܬܼܡܲܠܠܵܐ ܚܙܵܬܼܵܐ ܕܦܲܓܸܪܹܗ|
    block |ܘܲܙܥܘܿܪ ܦܘܼܡܵܐ ܕܩܵܢܝܲܝ̈ ܡܸܠܬܐ ܕܢܹܐܡܲܪ ܕܲܟܼܡܲܐ ܗ̄ܝ̣܁|
    block |܃ܐܲܠ̈ܦܸܐ ܕܥܝܼܪܹ̈ܐ ܘܲܕܡܲܠܲܐܟܹ̈ܐ ܛܥܝܼܢܝܼܢ ܢܝܼܫܹܗ|
    block |ܘܲܡܙܲܚܝܼܢ ܠܹܗ ܘܡܸܙܕܲܚܝܼܢ ܒܹܗ ܐܲܝܟ ܡܵܐ ܕܫܵܘܹ̇ܝܢ܁|
    block |܃ܒܐܲܦܲܝ̈ ܪܵܘܡܵܐ ܡܛܲܝܒܼܝܼܢ ܩܵܝ̇ܡܝܼܢ ܟܲܕ ܡܸܬܹܚܵܘܹܐ|
    block |ܘܲܡܩܲܒܿܠܝܼܢ ܠܹܗ ܒܩܵܠܹܵ̇ܐ ܕܟܲܝ̈ܐ ܕܩܘܼܕܵܫܲܝ̈ܗܘܿܢ܁|
    block |܃ܒܲܕܡܘܼ[܁܁܁]ܡܫܵܐ ܡܕܝܼܩ ܡ̣ܢ ܪܵܘܡܵܐ ܠܐܲܦܲܝ̈ ܐܲܪܥܵܐ|
    block |܃ܘܢܵܗܲ݁ܪ ܥܵܠܡܵܐ ܡ̣ܢ ܙܲܠܝܼܩܹ̈ܐ ܕܪܲܒܿܘܼܬܼ ܢܘܼܗܪܹܗ|
    block |܃ܥܵܪܹܩ ܫܸܡܫܵܐ ܘܛܲܫܹ̇ܐ ܣܲܗܪܵܐ ܐܵܦ ܙܲܠܲܝܩܵܘ̈ܗܝ|
    block |ܘܒܼܵܛܹ̇ܠ ܪܲܗܛܵܐ ܕܟܼܵܘܟܲܒܼ ܢܘܼܓܼܗܵܐ ܘܕܲܟܼܢܵܘ̈ܬܹܗ܁|
    block |ܫܵܠܹ̇ܐ ܐܵܐܲܪ ܡ̣ܢ ܡܲܪܕܝܼܬܼܵܐ ܕܩܲܠܝܼܠܘܼܬܹܗ܃|
  block
    block |ܘܢܵܐܲܚ ܝܲܡܵܐ ܬܲܟܼܬܘܼܫܵܐ ܫܓܼܝܼܫܵܐ ܕܓܲܠܠܵܘ̈ܗܝ܁|
    block |܃ܗܵܦ̇ܟܿܝܼܢ ܚܲܪ̈ܫܹܐ ܠܘܵܬܼ ܗܵܘ̇ ܡܸܕܹܗ ܕܲܗܘ̤ܵܘ ܡܸܢܹܗ|
    block |ܘܗܵܘܹ̇ܐ ܥܵܠܡܵܐ ܐܲܝܟ ܗܵܘ̇ ܕܲܗܘ̤ܵܐ ܒܪܵܫܝܼܬܼ ܕܲܗܘ̤ܵܐ܁|
    block |܃ܟܝܵܢ ܡܲܠ̈ܠܹܐ ܡܩܵܘܹܐ ܒܲܠܚܘܿܕ ܘܠܵܐ ܡܸܬܼܚܲܒܲܠ|
    block |ܘܗܘ̤ ܒܲܠܚܘܿܕܵܘܗܝ ܥܵܐ̇ܐ ܠܟܼܘܼܪܵܐ ܕܒܘܼܚܪܵܢ ܝܲܨܪܹܗ܁|
    block |܃ܠܒܼܠܼܐ ܚܪܵܢ ܟ̱ܠܵܐ ܐܵܬܹ̇ܐ ܒܚܲܪܬܼܵܐ ܕܵܐܹ̇ܢ ܟܠܵܐ|
    block |ܘܩܵܥܹ̇ܐ ܒܐܲܪܥܵܐ ܚܕܼܵܐ ܒܲܪܬܼ ܩܵܐܐ ܕܡܲܠܝܵܐܬܲܗܘܵܐ܁|
    block |܃ܒܐܲܪ̈ܒܲܥܦܸܢܝܵܢ ܪܵܗܹ̇ܛ ܩܵܠܹܗ ܐܲܝܟ ܐܝܼܙܓܲܕܵܐ|
    block |ܘܢܵܕܵܐ ܒܪܝܼܬܼܵܐ ܐܲܝܟ ܡ̣ܢ ܫܢܬܼܵܐ ܕܝܲܩܝܼܪܘܼܬܼܵܐ܁|
    block |܃ܚܹܝܠ ܚܲܝܘܼܬܼܵܐ ܙܵܪܲܥ ܒܐܪܥܵܐ ܒܡܸܠܲܬܼ ܦܘܼܡܹܗ|
    block |ܘܪܵܦܹܬܼ ܥܲܦܪܵܐ ܘܩܵܢܹ̇ܐ ܪܸ̈ܓܼܫܹܐ ܪ̈ܲܓܼܘܼܫܬܼܵܢܹܗ܁|
    block |܃ܐܲܝܟ ܙܲܪ̈ܥܘܿܢܹܐ ܝܵܥܹ̇ܝܢ ܦܲܓܼܪܹ̈ܐ ܡ̣ܢ ܕܲܚܝܼܚܵܐ|
    block |ܘܢܵܗ̇ܪܵܐ ܚܙܵܬܼܵܐ ܕܪܸ̈ܥܝܵܢܲܝܗܘܿܢ ܛܵܒܼ ܡ̣ܢ ܫܸܡܫܵܐ܁|
    block |܃ܟܠܹܗ ܦܲܓܼܪܵܐ ܦܲܢܹ̇ܐ ܠܚܲܝܹ̈ܐ ܠܵܐ ܡܵܝ̈ܘܿܬܹܗ|
    block |ܘܠܵܐ ܛܵܥܝܵܐ ܒܹܗ ܐܵܦܠܵܐ ܡܢܵܬܼܵܐ ܙܥܘܿܪܬܼܵܐ ܕܣܲܥܪܵܐ܁|
    block |܃ܟܠܹܗ ܒܟܼܠܹܗ ܩܵܐܹ̇ܡ ܐܲܟܲܚ̄ܕ ܟܠ ܟܵܪ ܕܲܢܦ̣ܠ|
    block |ܘܠܵܐ ܦܵܐܹ̇ܫ ܒܵܗ̇ ܒܐܲܪܥܵܐ ܡ̣ܢܹܗ ܐܵܦܠܵܐ ܛܲܪܦܵܐ܁|
    block |ܪܸܡܙܵܐ ܕܓܲܒܼܠܹܗ ܡܒܥܪ ܡܸܕܪܹܡ ܡ̣ܢ ܓܵܘ ܡܸܕܪܵܐ܆|
    block |ܘܲܡܪܲܟܸܿܒܼ ܠܹܗ ܐܘܼܡܵܢܵܐܝܬܼ ܕܠܵܐ ܬܘܼܒܼ ܢܹܐܒܲܕ܁|
    block |܃ܕܝܼܢܵܐ ܐܵܡܲ݁ܪ ܥܲܡ ܣܵܛܵܢܵܐ ܘܡܵܘܬܵܐ ܚܠܵܦܵܘܗܝ|
    block |ܘܬܼܵܒܲܥ ܡܸܢܗܘܿܢ ܥܝܵܪܬܵܐ ܕܨܲܥܪܹܗ ܘܲܕܫܘܼܠܛܵܢܹܗ܁|
    block |܃ܒܒܹܝܬܼ ܐܲܣܝܼܪܹ̈ܐ ܕܚ̣ܫܘܵܐ ܡܲܪܡܹܐ ܠܫܹ̈ܐܕܹܐ ܕܕܵܪܫܘܼܗܝ|
    block |ܘܲܒܼܫܸܫ̈ܠܵܬܼܵܐ ܕܫܲܠܗܹܒܼܝܼܬܼܵܐ ܡܦܲܟܲܪ ܕܲܝ̈ܘܹܐ܁|
    block |܃ܒܣܵܢܐܘ̈ܗܝ ܐܣܲ݁ܪ ܘܡܲܪܡܸܐ ܒܦܘܼܡܗܘܿܢ ܩܹܐܡܵܐ ܕܫܸܬܼܩܵܐ|
    block |ܘܠܹܗ ܫܵܪܹܐ ܠܹܗ ܡ̣ܢ ܫܸܢ̈ܠܵܬܼܵܐ ܕܡܵܝܘܿܬܼܘܼܬܼܵܐ܁|
  block
    block |ܒܡܲܝ̈ܐ ܕܪ̈ܲܚܡܹܐ ܡܫܝܼܓܼ ܨܵܐܘܼܬܼܵܐ ܕܥܲܠ ܗܲܕܵܡܵܘ̈ܗܝ܁|
    block |ܘܲܡܨܲܒܸܿܬܼ ܠܹܗ ܒܢܲܚܬܵܐ ܕܫܘܼܒܼܚܵܐ ܕܠܵܐ ܡܸܬܼܚܲܒܲܠ܁|
    block |܃ܚܒܼܵܠܵܐ ܘܡܵܘܬܵܐ ܡܵܪܹܩ ܡܸܢܹܗ ܕܡܸܬܼ ܚܲܒܿܠܵܢܵܐ|
    block |ܘܲܚܠܵܦ ܦܲܓܼܪܵܐ ܡܲܦܪܲܚ ܦܲܓܸܪܹܗ ܠܪܵܘܡܵܐ ܕܲܠܥܸܠ܁|
    block |܃ܒܝܲܩܝܼܪܘܼܬܹܗ ܬܵܗ̇ܪܝܼܢ ܟܸܢ̈ܫܹܐ ܪ̈ܘܼܚܵܢܝܵܢܹܐ|
    block |ܕܐܲܝܟܢ ܦܵܪܲܚ ܟܝܵܢܵܐ ܥܲܒܼܝܵܐ ܕܠܵܐ ܒܲܥܥܝܵܕܼܵܐ܁|
    block |܃ܐܵܦ ܗܘ̤ ܩܢܘܿܡܹܗ ܒܹܗ ܡܸܬܿܕܲܡܲܪ ܕܠܵܐ ܣܲܒܼܥܘܼܬܼܵܐ|
    block |ܕܒܲܐܝܢܵܐ ܚܲܝܠܵܐ ܩܢܵܬ̤ ܪܲܦܝܘܼܬܹܗ ܦܵܪܘܿܚܘܼܬܼܵܐ܁|
    block |܃ܘܲܟܼܒܲܪ ܐܵܡܲ݁ܪ ܟܝܵܢ ܡܵܝ̈ܘܿܬܹܐ ܗܘ̤ ܠܲܟܝܢܹܗ|
    block |ܕܐ̄ܢܵܐ ܐ̄ܢܵܐ ܟܝܵܢܵܐ ܐܵܘ ܕܲܠܡܵܐ ܟܵܝ ܐ̄ܚܪܹܝܢ ܗ̄ܘ̣ ܚܘܼܠܦ܁|
    block |܃ܐܸܠܘܼ ܡܲܨܝܵܐ ܕܪܵܢܹ̇ܐ ܗܵܕܹܐ ܟܒܲܪ ܪ̈ܵܢܹܐ ܗ̄ܘ̣ܵܐ|
    block |ܐܸܠܵܐ ܠܵܐ ܡܨܹܐ ܕܡܸܬܼܥܲܩܪܵܐ ܠܵܗ̇ ܠܵܐ ܝܼܕܲܥܬܼܵܐ܁|
    block |܃ܗܵܘ̇ ܕܲܡܢܲܚܸܡ ܠܡܵܝܘܿܬܹ[܁܁܁]ܬܹܗ ܡ̣ܢ ܕܲܚܝܼܚܵܐ|
    block |ܗܘ̤ ܡܚܲܝܸܠ ܠܹܗ ܕܠܵܐ ܢܸܬܼܦܲܠܲܓܼ ܥܲܠ ܫܘܼܚܠܵܦܹܗ܁|
    block |܃ܥܲܡ ܚܘܼܕܵܬܹܗ ܩܵܢܹ̇ܐ ܚܲܝܠܵܐ ܕܚܲܣܝܼܢ ܡ̣ܢ ܟܠ|
    block |ܘܠܵܐ ܡܨܸܝܢ ܚܲܫܹ̈ܐ ܠܡܸܫܬܲ ܠܵܛܘܼ ܥܲܠ ܚܘܼܫܲܒܼܵܘ̈ܗܝ܁|
    block |܃ܒܪܲܒܿܘܼܬܼ ܚܲܝܠܵܐ ܕܡܸܬܼ ܝܲܗ̄ܒܵܐ ܠܹܗ ܬܸܗ̇ܪܸܬܼ ܐܵܦ ܐ̄ܢܵܐ|
    block |ܘܐܲܣܛܝܼܬܼ ܡܸܠܲܬܼܝ ܡ̣ܢ ܡܲܪܕܝܼܬܹܗ ܠܘܵܬܼ ܪܲܒܿܘܼܬܹܗ܁|
    block |܃ܒܫܲܪܒܵܐ ܕܛܵܥܝܵܐ ܚܙܲܩܘ ܚܘܼܫܵܒܲܝ̈ ܡ̣ܢ ܫܲܘܼܪܵܝܵܐ|
    block |ܘܲܒܼܬܲܫܥܝܼܬܹܗ ܕܒܲܪ ܐܲܒܼܕܵܢܵܐ ܨܒܹ̇ܝܬܼ ܕܐܸܬܼܗܲܓܹܿܐ܁|
    block |܃ܠܘܼܩܒܲܠ ܚܘܼܬܼܪܹܗ ܒܥܹ̇ܝܬܼ ܕܐܸܙܕܲܝܲܢ ܒܡܲܢܵܐ ܕܡܸܠܹ̈ܐ|
    block |ܘܕܲܚܙܹ̇ܝܬܼ ܕܲܥܬܼܝܼܕ ܠܡܸܬܼ ܦܲܪܣܵܝܘܼ ܫܠܹ̇ܝܬܼ ܠܝܼ ܡܸܢܹܗ܁|
    block |܃ܠܪܲܡܘܼܬܼ ܪܘܼܚܹܗ ܒܨܹ̇ܝܬܼ ܠܝܼ ܕܐܸܡܲܪ ܒܩܵܠ ܦܸܬܼܓܼܵܡܲܝ̈|
    block |ܘܩܲܕܡܹ̇ܬܼ ܚܵܪܹ̇ܬܼ ܒܝܲܕ ܡܲܦܘܼܠܬܹܿܗ ܕܲܟܼܡܵܐ ܩܲܫܝܵܐ܁|
    block |ܒܡܲܪܵܚܘܼܬܹܗ ܕܲܕܠܵܐ ܢܵܡܘܿܣ ܬܸܗ̇ܪܹܬܼ ܣܲܓܿܝܼ܃|
  block
    block |ܘܲܒܼܫܘܼܢܵܩܹܗ ܕܲܕܠܵܐ ܫܘܼܠܵܡ ܬܸܡܗܹ̇ܬܼ ܪܲܒܲܬܼ܁|
    block |܃ܚܸܪܚܵܘܼܬܹܗ ܩܪܵܬ̤ ܓܲܪܓܼܬܲܢܝ ܕܐܸܬܼܢܸܐ ܢܸܟܼܠܹܗ|
    block |ܘܲܦܗ̣ܵܐ ܠܹܗ ܠܹܒܿܝ ܒܲܓܼܙܵܪ ܕܝܼܢܵܐ ܕܲܡܛܲܝܲܒܼ ܠܹܗ܁|
    block |܃ܒܩܲܫܝܘܼܬܼ ܢܸܓܼܕܵܘ̈ܗܝ ܦܸܟܗܲܬ̤ ܡܸܠܲܬܝ ܡ̣ܢ ܩܲܫܝܘܼܬܹܗ|
    block |ܘܐܸܡ̇ܪܹܬܼ ܐ̄ܢܵܐ ܠܝܼ ܕܡ̇ܢ ܡܲܒܼܐܸܫ ܐ̄ܢܵܐ ܠܒܼܝܼܫܵܐ ܕܐܲܒܝܼܕ܁|
    block |܃ܢܸܫܠܸܐ ܡܵܕܹܝܢ ܡ̣ܢ ܒܝܘܼܛܪܵܓܹܗ ܕܲܡܛܝܛܪ̈ܓܼ ܗ̄ܘ̣|
    block |ܘܢܸܡܠܘܿܟ ܢܲܦܫܲܢ ܕܠܵܐ ܬܸܬܼܪܲܦܸܐ ܒܩܹܐ ܪܣܵܐ ܕܥܲܡܹܗ܁|
    block |܃ܩܹܐܪܣܵܐ ܪܲܒܵܐ ܥܬܝܼܕ ܗ̄ܘ̣ ܕܢܸܣܕܘܿܪ ܠܘܼܩܒܲܠ ܥܲܡ̇ܢ|
    block |ܬܵܘ ܢܸܚܫܘܿܠ ܠܲܢ ܙܵܝܼܢܵܐ ܕܚܵܣܹ̇ܢ ܠܲܛܪܘܿܢܘܼܬܹܗ܁|
    block |܃ܓܹܐܪܹ̈ܐ ܕܪܘܼܓܼܙܵܐ ܡܛܲܝܸܒܼ ܫܵܕܹܐ ܒܡܲܫܪܝܼܬܼ ܓܸܢܣܲܢ|
    block |ܢܹܐܚܘܿܕ ܒܐܲܦܵܘ̈ܗܝ ܣܲܟܪܵܐ ܕܟܼܝܼܬܼܵܐ ܕܗܲܝܡܵܢܘܼܬܼܵܐ܁|
    block |܃ܒܣܲܝܦܵܐ ܕܝܲܨܪܸܗ ܪܓܼܝܼܓܼ ܕܲܢܛܲܠܸܩ ܚܲܝܘܼܬܼ ܚܲܝܹ̈ܢ|
    block |ܢܣܝܼܡ ܣܲܢܘܼܪܬܵܐ ܕܣܲܒܼܪܵܐ ܛܵܒܼܵܐ ܒܪܹܫ ܪܸܥܝܵܢܲܢ܁|
    block |܃ܒܢܲܝܙܟܼܵܐ ܕܚܸܡܬܹܗ ܣܝܼܡ ܠܹܗ ܕܢܸܥܩܘܿܪ ܒܸܢܝܵܢ ܢܲܦܫܲܢ|
    block |ܢܸܠܒܲܫ ܚܘܼܒܵܐ ܐܲܝܟ ܫܸܪܝܵܢܵܐ ܕܠܵܐ ܢܸܬܼܪܲܦܸܐ܁|
    block |܃ܒܟܼܠ ܐܘܼܡܵܢܘܼ ܡܸܬܼܦܲܪܲܣ ܠܲܢ ܕܐܲܝܟܢ ܢܸܙܟܹܿܝܢ|
    block |ܬܵܘ ܢܸܙܕܲܝܲܢ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ܀|
    block |ܫܘܼܠܵܡܹܗ܁ ܫܘܼܒܼܚܵܐ ܠܚܲܝܠܵܟ ܦܵܪܘܿܩܲܢ ܕܒܹܗ ܙܟܲܝܬܵܝܗܝ ܠܐ̄ܟܹ̇ܠܩܲܪܨܵܐ܀ ܐ̄ܚܪܹܢܵܐ|
    block |ܡܛܲܛܸܠ ܩܪ̈ܒܹܐ ܡ̣ܢ ܣܵܪ̈ܦܹܝܗ̇ ܕܐܲܪܥܵܐ܃ ܒܲܛܸܠ ܡܸܢܲܢ ܩܪ̈ܒܼܵܘܗܝ ܕܲܢܟܼܝܼܠܵܐ܀|
block |ܥܲܠ ܣܘܼܠܵܩܹܗ ܕܡܵܪܲܢ|
  block
    block |ܥܲܠ ܣܘܼܠܵܩܹܗ ܕܡܵܪܲܢ|
  block
    block |ܕܝܼܠܹܗ ܟܲܕ ܕܝܼܠܹܗ܀|
    block |ܡܸܐܡܪܵܐ ܕܲܬܠܵܬܼܝܼܢ ܘܸܫܬܼܵܐ܀|
    block |ܕܥܲܠ ܣܘܼܠܵܩܹܗ ܕܡܵܪܲܢ܀|
    block |ܥܘܼܢܵܝܵܐ܀|
    block |܃ܒܪܝܼܟܘܼ ܡܫܝܼܚܵܐ ܕܲܒܝܘܿܡ ܣܘܼܠܵܩܹܗ|
    block |ܐܲܣܩܲܝ ܘܐܵܘܬܒܲܢ ܥܲܡܹܗ ܒܲܫܡܲܝܵܐ܀|
    block |ܐܚܲܝ̈܀|
  block
    block |܃ܒܫܝܛܘܼܬ ܡܸܕܪܲܢ ܬܗܪܸܬܼ ܣܲܓܿܝܼ ܕܟܼܡܐ ܝܼܪܸܒܼ|
    block |ܕܟܲܕ ܕܚܝܼܚܵܐ ܗ̄ܘ̣ ܩܥ̣ܵܐ ܫܘܼܠܛܵܢܵܐ ܘܐܲܡܠܟ ܥܲܠܘܠ܁|
    block |܃ܒܚܨܦܵܐ ܫܝܼܛܵܐ ܦܗ̇ܘ ܚܘܫܒܲܝ̈ ܟܡܵܐ ܐܬܪܡܪܲܡ|
    block |ܕܗܘ̤ܵܐ ܡܵܐܝܵܐ ܕܚ̇ܫܚ ܣܲܓܿܝܼ ܠܲܫܒܼܚܵܝ̈ܬܐ܁|
    block |܃ܒܡܝܘܬܘܬܐ ܡܥܝܬܼ ܚܫ̈ܐ ܒܨܝܬ ܕܬܐܒܩܹܐ|
    block |ܕܗܘ̤ܬ ܡ̣ܢܫܸܠܝ ܢܒܼܥܵܐ ܕܡܲܪܕܹܐ ܚܲܝܹ̈ܐ ܠܟܼܠܐ܁|
    block |܃ܒܛܝܢܵܐ ܓܒܝܐܐ ܕܪܘܟܵܒܼ ܦܓܼܪܢ ܫܚܩܢܝ ܪܸܥܝܵܢܝ|
    block |ܕܩܢܵܐ ܓܦ̈ܐ ܕܦܪܘܿܚܘܼܬܼܵܐ ܠܐܦܲܝ̈ ܪܵܘܡܵܐ܁|
    block |܃ܟܝܢܵܐ ܫܝܼܛܵܐ ܪܡܲܙܠܝܼ ܒܫܸܬܩܵܐ ܕܚܙܝܼ ܬܲܗܪܐ|
    block |ܕܟܼܡܵܐ ܝܪܒܲܬ̤ ܡܲܟܝܟܘܼܬܼܵܐ ܕܥܲܦܪܹܗ ܕܐܵܕܵܡ܁|
    block |܃ܚܫܘܿܫܘܼܬܼܵܐ ܡܥܝܲܬ̤ ܚܲܫܹ̈ܐ ܩܪܬ̤ ܚܦܛܬܢܝ|
    block |ܕܚܘܪ ܒܟܼܝܵܢܵܐ ܡ̣ܬܚܠܥܵܐ ܕܠܒܝܼܫ ܫܘܼܒܼܚܵܐ܁|
    block |܃ܡܸܕܪܵܐ ܪܦܝܵܐ ܕܡܬܪܝ ܩܚܫ̈ܐ ܩܪܢܝ ܘܐܥܝܼܪܵܢܝ|
    block |ܕܩܘܡ ܘܐܸܒܩܵܐ ܒܒܲܪ ܕܲܚܝܼܚܵܐ ܕܡܛܐ ܠܪ[܁܁܁]ܥܐ܁|
    block |܃ܦܪܘܿܫܘܼܬܼܵܐ ܕܒܝܼ ܟܚܕܬܢܝ ܐܲܝܟ ܕܲܠܚܪܫܵܐ|
    block |ܕܢܫܡܲܝ ܚܸܟܵܐ ܦܪܘܿܥ ܬܵܘܕܝܼܬܼܵܐ ܠܡܵܘܪܸܒܼ ܓܸܢܣܵܟ܁|
    block |܃ܝܲܨܪܵܐ ܕܩܢܘܿܡܝ ܠܥܸܙ ܠܝܼ ܒܫܸܬܩܵܐ ܐ̄ܪܙܢܵܐܝܼܬܼ|
    block |ܕܐܦܸܢ ܡܠ݁̈ܐ ܗܲܒܼ ܪܘܡܪܡܵܐ ܠܚܲܬܼܢܵܐ ܕܪܵܘܡܵܐ܁|
    block |܃ܪܥܥܝܵܢܝ ܡܲܠܟܢܝ ܕܲܬܠܝܼ ܚܝܵܪܵܟ ܠܐܦܲܝ̈ ܪܵܘܡܵܐ|
    block |ܡܝܘܪ ܒܲܪܩܝܥܐ ܕܦܬܚ ܬܪ̈ܥܘܗܝ ܠܡܲܠܟܵܐ ܚܲܕܬܵܐ܁|
    block |܃ܠܩܵܠ ܟܵܪܘܿܙܵܐ ܪܘܼܚܵܢܵܝܵܐ ܢܵܕܘܚܘܫܒܲܝ̈|
    block |ܕܩܵܥܹܐ ܒܪܘܼܚܵܐ ܘܲܡܚܘܐ ܠܲܢ ܨܠܸܡ ܙܟܘܬܐ܁|
    block |܃ܠܣܦܪܵܐ ܚܲܕܬܵܐ ܕܕܝܬܩܹܐ ܚܲܕܬܵܐ ܫܸܡܥܸܬ|
    block |ܕܡܬܪܓܸܡ ܠܹܗ ܒܝܲܕ ܓܸܠܝܵܢܵܐ ܠܫܡܠܵܝ ܚܲܝܲܝ̈ܢ܁|
    block |ܠܬܪܹܥܣܲܪܬܵܐ ܕܣܗܕܹ̈ܐ ܒܚܝܼܪܹ̈ܐ ܚ̇ܙܹܝܬ ܕܲܟܢܝܼܫܝܼܢ܃|
  block
    block |ܘܡܫܐܠܝܼܢ ܗ̄ܘ̣ܵܘ ܥܲܠ ܦܘܼܢܝܵܐ ܕܡܲܠܟܘܼܬ ܪܵܘܡܵܐ܁|
    block |܃ܒܢܲܝ̈ ܦܠܛܝܼܢ ܟܢܫܘ ܨܝܕ ܡܲܠܟܵܐ ܕܲܢܫܲܐܠܘܼܢܵܝܗܝ|
    block |ܕܒܲܐܝܢܵܐ ܙܲܒܼܢܵܐ ܡܚܘܐ ܐ̄ܢܬ ܬܵܓܼܵܬ ܕܪܹܫܵܢܘܼܬܵܟ܁|
    block |܃ܓܠܝܼ ܘܒܕܸܩ ܠܲܢ ܐܸܢܗܘ̤ ܕܩܪܝܼܒ ܡܘܼܠܟܵܢ ܡܸܠܲܝ̈ܟ|
    block |ܘܝ̇ܗܒ ܐ̄ܢܵܐ ܐܲܓܼܪܵܐ ܠܙܪܥܹܗ ܕܐܒܼܪܵܡ ܐܲܝܟ ܕܐܫܬܘܕܝܼܬ܁|
    block |܃ܪܲܒܵܐ ܡܗܝܼܪܵܐ ܚܙܵܐ ܬܪܥܝܼܬܼܵܐ ܕܫܒܪ̈ܝ ܠܸܒܵܐ|
    block |ܘܲܟܼܠܵܐ ܐܸܢܘܿܢ ܡ̣ܢ ܫܘܼܐܠܵܐ ܒܸܪܪܢܵܝܵܐ܁|
    block |܃ܒܣܪܢܐܝܼܬ ܫܲܐܸܠܘ ܫܒܪܹ̈ܐ ܥܲܠ ܡܲܠܟܘܼܬܼܵܐ|
    block |ܘܲܡܚܕܸܡ ܟܠ ܒܪܸܒܼ ܐܸܢܘܿܢ ܠܲܓܼܡܝܲܪܘܼܬܼܵܐ܁|
    block |܃ܠܵܘ ܕܝܠܟܼܘܿܢ ܗ̄ܝ̣ ܠܡܸܕܲܥ ܙܲܒܼܢܵܐ ܕܫܘܼܠܵܡ ܙܲܒܼܢܹ̈ܐ|
    block |ܠܵܐ ܢܸܫܬܲܝܩܘܿܢ ܠܡܵܒܼܗܵܐ ܚܲܝܠܵܐ ܕܣܲܬܝܼܪ̈ܵܬܵܐ܁|
    block |܃ܕܝܼܠܟܘܿܢ ܗܕܐ ܗ̄ܝ̣ ܠܡܓܼܡܪ ܚܲܝܠܵܐ ܕܟܵܪܘܿܙܘܼܬܼܵܐ|
    block |ܘܬܸܗܘܘܿܢ ܣܵܗ̈ܕܐ ܕܐܘܼܪܚܵܐ ܚܲܕܬܵܐ ܕܕܪܫܬ̣ ܒܲܩܢܘܿܡܝ܁|
    block |܃ܠܟܼܘܿܢ ܒܥ̇ܐ ܐ̄ܢܵܐ ܕܲܬܚܲܬܡܘܼܢܵܗ̇ ܒܐܪܡܝܼ ܐܝܕܵܐ|
    block |ܠܕܝܵܬܸܩܹܐ ܕܡܬܒܸܬ ܒܲܕܡܵܐ ܠܲܒܼܢܘ̈ܗܝ ܕܐܵܕܵܡ܁|
    block |܃ܠܟܼܘܿܢ ܫܠ̇ܚ ܐ̄ܢܵܐ ܐܲܝܟ ܐܝܙܓܕ̈ܐ ܠܐܪ̈ܒܲܥܦܸܢܝܵܢ|
    block |ܕܬܦܢܘܿܢ ܥܡܡܹ̈ܐ ܠܲܐ̄ܚܡܵܘܼܬܵܐ ܕܒܹܝܬܼ ܐܲܒܼܪܗܵܡ܁|
    block |܃ܠܟܘܿܢ ܡܲܠܒܸܫ ܐ̄ܢܐ ܙܲܝܢܵܐ ܕܪܘܼܚܵܐ ܚ̇ܣܢ ܟܠܵܐ|
    block |ܠܡܵܐܚܲܕ ܕܪܼܵܐ ܥܲܡ ܚܲܣܝܼܢܵܐ ܕܫܥܒܸܕ ܐ̄ܢܫ̈ܐ܁|
    block |܃ܒܟܼܘܿܢ ܐܲܝܟ ܢܘܼܗܪܵܐ ܪܕܿܦ ܐ̄ܢܐ ܠܹܗ ܠܚܸܫܟܵܐ ܕܛܘܼܥܝܲܝ|
    block |ܡܲܕܠܸܩܲܝ̈ܗܘܿܢ ܡܲܢܗܲܪ ܐ̄ܢ̇ܐ ܠܹܗ ܠܥܵܠܡܵܐ ܣܡܝܵܐ܁|
    block |܃ܒܟܘܿܢ ܓ̇ܠܐ ܐ̄ܢ̇ܐ ܬܲܚܦܝܬ ܥܵܘ̣ܠܵܐ ܕܦܪ̣ܣ ܒܝܼܫܵܐ|
    block |ܘܣܕܸܩ ܐ̄ܢܵܐ ܠܹܗ ܠܢܚܬܐ ܣܢܝܵܐ ܕܙܩܪ ܒܲܥܕܢ܁|
    block |܃ܠܟܘܿܢ ܩܒܥ ܐ̄ܢܵܐ ܐܲܝܟ ܡܚܙܝܵܬܐ ܩܕܼܵܡ ܚܲܙܝܹ̈ܐ|
    block |ܕܢܸܚܙܘܿܢ ܐ̄ܢܫ̈ܐ ܠܲܩܢܘܿܡܲܝ̈ܗܘܿܢ ܘܢܸܣܢܘܿܢ ܥܘ̣ܠܵܐ܁|
    block |܃ܒܟܼܘܿܢ ܦܬܚ ܐ̄ܢܵܐ ܓܲܙܵܐ ܕܪܘܼܚܵܐ ܡܥܬܪ ܠܟܼܠܐ|
    block |ܦܘܩܘ ܗܒ̣ܘ ܐܓܼܪܐ ܚܪܘܪ̈ܐ ܕܚܲܝܹ̈ܐ ܠܡܝܘܿܬܘܼܬܼܵܐ܁|
    block |܃ܒܟܼܘܿܢ ܓ̇ܡܪ ܐ̄ܢܵܐ ܘܡܫܡܠܹܐ ܐ̄ܢܵܐ ܐ̄ܪ̈ܙܹܐ ܘܛܘܼܦ̈ܣܹܐ|
    block |ܦܫܸܩܘ ܘܐܕܢܚܘ ܒܐܕܢܝ̈ ܟܠ ܐ̄ܢܵܫ ܚܹܝܠ ܦܠܐܬ̈ܐ܁|
    block |܃ܒܟܼܘܿܢ ܕܪܸܫ ܐ̄ܢܵܐ ܐܘܼܪܚܵܐ ܕܪܘܼܚܵܐ ܠܐܪ̈ܥܢܝܹܐ|
    block |ܚܵܘܘ ܐܸܢܘܢ ܫܒܝܼܠ ܬܘܼܩܢܵܐ ܕܠܵܐ ܡܸܬܚܒܲܠ܁|
    block |܃ܒܟܼܘܿܢ ܓ̇ܠܹܐ ܐ̄ܢܵܐ ܕܝܼܢܹ̈ܐ ܩܫܲܝ̈ܵܐ ܘܪ̈ܲܚܡܹܐ ܫܦܝܼܥܹ̈ܐ|
    block |ܟܲܘܼܢܘ ܘܐܲܟܸܣܘ ܕܠܵܐ ܬܬܚܒܘܿܢ ܒܓܼܙܪ ܕܝܼܢܵܐ܁|
    block |܃ܫܲܠܸܡ ܪܲܒܵܐ ܠܘܵܬ ܬܲܠܡܝܼܵܕ̈ܘܗܝ ܛܲܟܼܣܹ̈ܐ ܕܲܦܐܹܝܢ|
    block |ܘܫܲܪܝ ܕܢܸܪܕܐ ܒܐܘܪܚܵܐ ܚܲܕܬܵܐ ܕܠܐܦܲܝ̈ ܪܵܘܡܵܐ܁|
    block |܃ܓܡܪ ܨܒܼܝܢܵܐ ܕܡܫܕܪܢܹܗ ܒܦܘܼܪܩܵܢ ܐ̄ܢܵܫ̈ܐ|
    block |ܘܫܲܡܠܝܼ ܥܒܕܐ ܕܣܵܥܘܿܪܘܼܬܹܗ ܕܚܠܦ ܟܠܐ܁|
    block |܃ܫܩܲܠ ܙܟܼܘܬܐ [ܠܘܩܒܼܵܠ] ܠܥܹܝܢ ܪ̈ܘܼܚܵܢܹܐ ܘܦܓܼܪ̈ܢܝܹܐ|
    block |ܘܙܚܲܝܘ ܛܥܢܘܼܗܝ ܡܠܝܼ̈ܠܐ ܘܚܪ̈ܫܹܐ ܒܚܘܼܒܵܐ ܕܲܦܐܹܐ܁|
    block |܃ܟܢܲܫܘ ܐܪ̈ܥܢܐ ܘܫܡܝ̈ܢܐ ܕܲܢܠܵܘܘܼܢܵܝܗܝ|
    block |܃ܟܲܕ ܚܵܙܸܩ ܗ̄ܘ̣ܵܐ ܕ[ܐܙܠ] ܢܣܒ ܡܲܠܟܘܼܬ ܪܵܘܡܵܐ|
    block |܃ܪܡܙܐ ܟܣܝܵܐ ܟܕܢ ܡܲܪܟܲܒܼܬܼܵܐ ܒܥܪܲܩܲܝ ܪܘܼܚܵܐ|
    block |ܘܦܲܓܸܕ ܠܵܐܐܲܪ ܠܲܪܟܼܘܿܒܼ ܡܲܠܟܵܐ ܕܲܙܟܼܵܐ ܘܲܣܠܸܩ܁|
    block |܃ܦܪܲܣ ܟܬܢ̈ܐ ܥܢ̈ܢܐ ܕܢܘܼܗܪܵܐ ܥܲܠ ܡܲܪܟܲܒܬܼܵܐ|
    block |ܘܝܬܸܒܼ ܡܲܠܟܵܐ ܘܣܡ ܠܹܗ ܪܸܡܙܵܐ ܬܓܼܵܐ ܒܪܸܫܹܗ܁|
    block |܃ܟܕܢܘ ܩܠܲܝ̈ܗܘܿܢ ܡܠܝܼܠܹ̈ܐ ܘܚܪ̈ܫܹܐ ܬܚܝܹܠ ܡܲܪܟܩܐ|
    block |ܘܲܡܙܲܚܝܼܢ ܗ̄ܘ̣ܵܘ ܟܲܣܝܵܐ ܒܓܲܠܝܵܐ ܐܝܼܬܝܐ ܒܦܲܓܼܪܵܐ܁|
    block |܃ܬܪܲܨ ܗܸܢܝܘܿܟܼܵܐ ܪ̈ܟܫܐ ܕܢܘܼܪܵܐ ܠܐܦܲܝ̈ ܪܵܘܡܵܐ|
    block |ܘܐܲܠܸܦ ܐܸܢܘܿܢ ܕܢܸܪܕܘܿܢ ܒܐܘܼܪܚܵܐ ܕܠܵܐ ܐܸܬܕܪܫܲܬ̤܁|
    block |܃ܗܘ̤ܵܐ ܦܘܩܕܢܵܐ ܐܲܝܟ ܫܝܼܦܘܿܪܵܐ ܒܐܕܢܲܝ̈ ܚܲܪ̈ܫܹܐ|
    block |ܕܦܬܲܚܘ ܬܲܪ̈ܥܹܐ ܕܢܥܘܿܠ ܡܲܠܟܵܐ ܒܫܘܼܒܼܚܵܐ܁|
    block |܃ܐܪܝܼܡ ܪܸܡܙܵܐ ܠܐܦܵܝ̈ ܬܲܪܥܵܐ ܢܚܬܐ ܕܡܲܝ̈ܵܐ|
    block |ܘܦܬܲܚ ܬܲܪܥܵܐ ܕܡܪܟܲܒܼ ܗ̄ܘ̣ܵܐ ܒܕܦܝ̈ ܡܲܝ̈ܵܐ܁|
    block |܃ܬܪܥܵܐ ܚܲܕܬܵܐ ܦܬܲܚ ܠܹܗ ܪܹܡܙܵܐ ܠܡܲܠܟܵܐ ܚܲܕܬܵܐ|
    block |ܕܠܵܐ ܕܪܟܲܬ̤ ܒܹܗ ܪܓܼܠܵܐ ܕܐ̄ܢܫ̈ܐ ܒܝܲܕ ܡܠܬܼܵܐ܃|
  block
    block |ܗܘ̤ ܒܲܠܚܘܿܕܵܘ̈ܗܝ ܕܪܫܵܗ̇ ܠܐܘܼܪܚܵܐ ܕܡܠܟܘܼܬ ܪܵܘܡܵܐ܁|
    block |ܘܥ̣ܠ ܕܢܟܗܸܢ ܒܩܕܘܿܫ ܩܘܼܕܫܹ̈ܐ ܐܲܝܟ ܪܲܒܟܘܼܡܪܹ̈ܐ܁|
    block |܃ܒܩܘܼܕܫܵܐ ܕܪܵܘܡܵܐ ܡܛܵܝܗܝ ܕܲܢܟܗܸܢ ܪܘܼܚܵܢܵܐܝܼܬܼ|
    block |ܒܐܲܬܪܵܐ ܕܲܗܝܵܐ ܕܠܵܐ ܡܸܬܟܲܬܲܡ ܒܐܪ̈ܥܢܝܵܬܵܐ܁|
    block |܃ܐܹܝܘ ܠܲܟܼܝܢܵܢ ܕܝܼܪܸܒܼ ܒܲܫܡܵܐ ܘܲܒܼܣܘܼܥܪ̈ܵܢܹܐ|
    block |ܕܲܣܠܸܩ ܘܐܸܡܠܸܟ ܠܥܸܠ ܡ̣ܢ ܪ̈ܫܹܐ ܘܫܠܝܼܛܢܹܐ܁|
    block |܃ܐܹܝܘ ܠܕܚܝܲܝܲܢ ܕܲܩܢܹܐ ܕܲܪܓܼܵܐ ܕܪܫܢܘܼܬܼܵܐ|
    block |ܘܫܥܒܸܕ ܕܠܵܐ ܬܚܹܝܬ ܫܘܼܠܛܵܫܹܗ ܡܠܝܼ̈ܠܹܐ ܘܚܲܪ̈ܫܹܐ܁|
    block |܃ܗܲܠܸܟ ܒܐܲܪܥܵܐ ܘܲܫܒܼܵܐ ܫܒܝܼܬܵܐ ܡ̣ܢ ܚܲܣܝܼܢܵܐ|
    block |ܘܲܕܒܼܪܗ̇ ܘܲܣܠܸܩ ܠܐܬܪܐ ܕܡܲܪܝܼܕ ܡ̣ܢ ܢܸܟܼܝ̈ܢܹܐ܁|
    block |܃ܡܲܟܸܿܟ ܘܫܕܹܐ ܛܪܘܼܢܵܐ ܕܲܡܪܲܕ ܡ̣ܢ ܡܲܥܟܘܼܬܹܗ|
    block |ܘܐܲܠܒܸܫ ܙܲܝܢܵܐ ܪܘܼܚܵܢܵܝܵܐ ܠܚܝܠܘ̈ܬܹܗ܁|
    block |܃ܐܠܸܦ ܐܢܘܿܢ ܚܹܝܠ ܬܟܼܬܘܼܫܵܐ ܪܘܼܚܵܢܵܐܝܼܬ|
    block |ܕܢܸܗܘܘܿܢ ܚܢܝܢ ܠܘܼܩܒܼܵܠ ܢܝܼܫܵܐ ܕܙܟܼܵܐ ܒܹܗ ܗܘ̤܁|
    block |܃ܚܘܝܼ ܐܸܢܘܿܢ ܫܒܝܼܠ ܡܲܣܩܬܼܵܐ ܕܐܘܼܪܚܵܐ ܕܪܵܘܡܵܐ|
    block |ܒܐܬ̤ܐ ܕܦܲܓܪܹܗ ܕܡܸܙܕܲܝܲܚ ܗ̄ܘ̣ܵܐ ܠܥܸܠ ܡ̣ܢ ܐܐܪ܁|
    block |܃ܓܲܪܓ ܐܸܢܘܿܢ ܕܢܚܘܪܘܢ ܒܹܗ ܗܲܢܝܼܵܐܝܼܬ|
    block |ܕܢܚܙܘܿܢ ܫܘܼܒܼܚܹܗ ܘܢܸܩܢܘܿܢ ܣܲܒܼܪܵܐ ܠܘ̇ܬ ܡܘܼܠܟܵܢܵܘ̈ܗܝ܁|
    block |܃ܓܲܫܸܡ ܠܐܐܲܪ ܐܲܝܟ ܡܲܪܟܼܒܼܬܵܐ ܩܕܼܵܡ ܥܲܝܢܝ̈ܗܘܿܢ|
    block |ܘܪܲܟܸܒ ܪܘܼܚܵܐ ܦܓܼܪܐ ܓܲܠܝܐ ܘܡܛܵܐ ܠܪܘܡܵܐ܁|
    block |܃ܫܠܲܚ ܨܐܕܲܝܗܘܿܢ ܡ̣ܢ ܪ̈ܘܚܢܹܐ ܕܲܡܙܲܚܝܼܢ ܠܹܗ|
    block |ܘܐܬܡܗܘ ܐܸܢܘܿܢ ܒܝܲܕ ܚܸܘܵܪܹ̈ܐ ܕܠܒܼܝܼܫܝܼܢ ܗ̄ܘ̣ܵܘ܁|
    block |܃ܒܲܠܒܘܿܫ ܢܘܼܗܪܵܐ ܚܵܘܝܼ ܐܸܢܘܿܢ ܠܫܡܝ̈ܢܹܐ|
    block |ܕܐܸܢ ܐܝܙܓܲܕܵܘ̈ܗܝ ܢܘܼܗܪܵܐ ܥܛܝܼܦܝܼܢ ܟܡܵܐ ܟܲܝ ܕܝܼܠܹܗ܁|
    block |܃ܢܚܬܐ ܕܢܘܼܗܪܐ ܣܓܼ ܒܐܦܲܝ̈ܗܘܿܢ ܕܠܵܐ ܢܸܫܬܲܚܩܘܿܢ|
    block |ܟܲܕ ܒܵܥܹܝܢ ܗ̄ܘ̣ܵܘ ܕܢܸܚܙܘܿܢ ܡܸܕܡ ܕܠܵܐ ܡܲܦܣ ܗ̄ܘ̣ܵܐ܁|
    block |܃ܬܪܹܝܢ ܚܘܫܒܹ̈ܐ ܓܲܪܸܓܼܘ ܐܸܢܘܿܢ ܠܐܪ̈ܥܢܝܐ|
    block |ܘܡܸܛܠ ܬܪܬܹܝܢ ܡܬܒܩܝ ܗ̣̄ܘܵܘ ܠܐܦܲܝ̈ ܪܵܘܡܵܐ܁|
    block |܃ܚܪܘ ܕܐܸܢ ܡܵܨܝܵܐ ܢܸܚܙܘܿܢ ܬܲܪ̈ܥܹܐ ܟܲܕ ܡܸܬܦܲܬܚܝܼ|
    block |ܐܘ ܕܲܠܡܵܐ ܟܲܝ ܡܫܬܚܠܦ ܠܗ̇ ܪܙܟܵܒܼ ܦܓܼܪܹܗ܁|
    block |܃ܪܢܹܝܢ ܗ̄ܘ̣ܵܘ ܓܹܝܪ ܕܐܲܝܟܵܢ ܣ̇ܠܸܩ ܦܲܓܼܪܵܐ ܠܪܘ[܁܁܁]ܐ|
    block |ܘܐܝܟܢ ܥܵܐܸ̇ܠ ܩܢܹܐ ܪܘܼܟܵܒܼܵܐ ܒܬܲܪܥܵܐ ܕܐܲܚܝܼܕ܁|
    block |܃ܒܗܵܕܹܐ ܬܢܘܝ ܫܠܲܚ ܨܐܕܲܝܗܘܿܢ ܠܪ̈ܘܼܚܵܢܵܝܹܐ|
    block |ܕܢ̣ܫܪܹܐ ܩܸܢܛܵܐ ܐܵܦ ܦܘܼܠܓܼܵܐ ܕܪܸ̈ܥܝܵܢܲܝܗܘܿܢ܁|
    block |܃ܩܡ̣ܘ ܡ̣ܢ ܫܠܸܝܵܐ ܩܕܼܵܡ ܥܲܝܢܲܝ̈ܗܘܿܢ ܘܐܬܡܗܘ ܐܸܢܘܿܢ|
    block |ܕܠܵܐ ܒܲܗ ܠܟܼܝܵܬܐ ܩܪܸܒܘ ܨܐܕܝܗܘܿܢ ܐܠܐ ܡ̣ܢܫܸܠܝ܁|
    block |܃ܓܠܝܼܠܵܝܹ̈ܐ ܕܹܝܢ ܟܲܢܝܼܘ ܐܸܢܘܿܢ ܒܫܡܵܐ ܓܠܝܵܐ|
    block |ܘܚܵܘܝܼܘ ܐܸܢܘܿܢ ܕܡܦܣܝܼܢ ܗ̄ܘ̣ܵܘ ܒܗ̇ܘ ܕܐܣܬܠܲܩ܁|
    block |܃ܡ̇ܢ ܩܝܡܝܼܡ ܐ̄ܢܬܘܢ ܘܡܬܒܩܝܢ ܐ̄ܢܬܘܢ ܒܪܘܡܵܐ ܕܲܠܥܸܠ|
    block |ܡ̇ܢ ܫ̇ܚܩܝܼܢ ܐ̄ܢܬܘܿܢ ܒܐܝܕܐ ܕܥܣܩܐ ܠܚܢܲܝ̈ ܒܸܣܪܵܐ܁|
    block |܃ܝܠܦܘ ܡܢܢ ܐܲܝܟ ܫܪܝܼܪ̈ܐ ܕܣܬܿܝܪ̈ܬܐ|
    block |ܕܗܢܵܐ ܝܼܫܘܿܥ ܗܵܟܼܵܢ ܐܬ̇ܐ ܐܲܝܟ ܕܐܣܬܠܲܩܝ ܒܵܗ̇|
    block |܃ܒܚܙܵܬܵܐ ܕܲܚܙܲܝܬܘܼܢܵܝܗܝ ܒܪ̈ܓܫܲܝ ܦܲܓܼܪܐ|
    block |ܒܵܗ ܗܘ̤ ܡܩܵܘܹܐ ܕܠܵܐ ܫܘܼܓܼܫܵܝܵܐ ܒܦܓܼܪܵܐ ܘܢܲܦܫܵܐ܁|
    block |܃ܒܵܗ̇ ܒܚܙܬܿܐ ܡܩܵܘܹܐ ܒܫܘܦܪܵܐ ܕܠܵܐ ܡܸܬܡܠܲܠ|
    block |ܘܲܥܬܝܼܕ ܕܢܸܐܬܹܐ ܒܫܘܼܠܵܡ ܙܒܢܹ̈ܐ ܠܒܘܼܚܪܵܢ ܟܠܵܐ܁|
    block |܃ܒܵܗ̇ ܒܲܚܙܵܬܵܐ ܕܦܓܼܪܐ ܓܲܠܝܵܐ ܡܦܫܵܐ ܟܣܝܼܬܼܵܐ|
    block |ܕܲܣܠܸܩ ܘܐܲܡܸܠܟ ܥܲܡ ܨܒܼܝܵܢܵܐ ܕܓܼܒܝܼܗܝ ܡ̣ܢ ܟܠ܁|
    block |܃ܒܵܗ̇ ܒܚܙܬܵܐ ܟܡܵܐ ܐܸܢ ܢܵܨܝܢ ܗܲܪ̈ܛܝܼܩܹܐ|
    block |ܒܵܗ̇ ܡܵܘܕܹܐ ܐ̄ܢܵܐ ܘܠܵܐ ܟ̇ܦܪ ܐ̄ܢܵܐ ܒܣܗܕܘܼܬ ܥܝܼܪܹ̈ܐ܁|
    block |܃ܠܵܐ ܡܕܓܠ ܐ̄ܢܵܐ ܠܪ̈ܘܚܢܝܹܐ ܣܗ̈ܕܹܐ ܒܚܝܼܪܹ̈ܐ|
    block |ܘܠܵܐ ܘܫܲܚܠܹܦ ܐ̄ܢܵܐ ܠܛܒܼܥܐ ܓܲܠܝܵܐ ܕܩܵܠ ܡܸܠܲܝ̈ܗܘܿܢ܁|
    block |܃ܠܵܐ ܡܥܒܲܪ ܐ̄ܢܵܐ ܠܒܢ̈ܬ ܩ̈ܠܐ ܕܥܒܕܝ̈ ܡܲܠܟܵܐ|
    block |ܘܠܵܐ ܡܥܨܐ ܐ̄ܢܵܐ ܠܐܦܛܪ̈ܘܦܹܐ ܕܪܸܡܙܵܐ ܟܣܝܐ܁|
    block |ܫܪܝܼܪ ܘܲܒܼܚܝܼܪ ܫܛܪ ܡܣܲܩܬܵܐ ܕܪܫܝܼܬ ܓܸܢܣܲܢ܃|
  block
    block |ܘܐܵܦ ܪ̈ܘܼܚܵܢܹܐ ܐܪܡܝܼܘ ܐܝܼܕܵܐ ܘܚܬܡܘ ܘܫܠܸܡܘ܁|
    block |܃ܒܐܘܼܪܚܵܐ ܕܡܠܬܹܗ ܕܗ̇ܘ ܕܐܣܬܠܲܩ ܪܕܵܘ ܐܦ ܗܸܢܘܿܢ|
    block |ܕܓܼܠܐ ܘܒܲܕܩ ܕܒܲܐܝܢܵܐ ܟܝܢܵܐ ܩܡ ܡ̣ܢ ܩܲܒܼܪܵܐ܁|
    block |܃ܓܘܫܘܠܲܡ ܘܚܙ̣ܵܘ ܕܘܟܲܬܼ ܪܘܼܡܚܵܐ ܘܕܘܟܲܬ ܨܨ̈ܐ|
    block |ܘܕܲܥܘ ܘܐܬܒܝܲܢܘ ܕܠܵܐ ܩܢܐ ܪܘܼܚܵܐ ܒܸܣܪܵܐ ܘܓܲܪ̈ܡܹܐ܁|
    block |܃ܒܸܣܪܵܐ ܘܓܲܪ̈ܡܹܐ ܚܵܘܝܼ ܐܸܢܘܿܢ ܠܣܗ̈ܕܐ ܕܡܵܘܬܹܗ|
    block |ܕܠܵܐ ܢܬܦܠܓܘܿܢ ܥܲܠ ܢܘܼܚܵܡܹܗ ܕܕܼܵܡ ܠܘ ܗܘ̤ܝܘ܁|
    block |܃ܚܵܘܝܼ ܒܦܓܼܪܗ ܨܨܹ̈ܐ ܘܪܘܼܡܚܵܐ ܠܒܢܲܝ̈ ܐ̄ܪܙܹܗ|
    block |ܒܵܬܲܪ ܕܗܘ̤ܵܐ ܠܵܐ ܡܝܘܬܐ ܘܠܵܐ ܚܵܫܘܿܫܵܐ܁|
    block |܃ܚܘܝܼ ܚܕܬܵܐ ܒܵܬܲܪ ܡܵܘܬܹܗ ܠܒܲܪ ܡ̣ܢ ܛܲܟܼܣܵܐ|
    block |ܕܐܟܲܠ ܘܐܫܬܼܝ ܥܲܡ ܟܵܪ̈ܘܿܙܵܘܗܝ ܘܫܲܪܪ ܐܸܢܘܿܢ܁|
    block |܃ܥܨ̣ܵܐ ܠܟܼܝܵܢܹܐ ܕܒܠܥܗ̇ ܫܘܼܒܚܵܐ ܠܚܵܫܘܿܫܘܼܬܹܗ|
    block |ܘܚܘܝܹܗ ܒܚܲܫܵܐ ܘܩܒܸܠ ܐܘܼܟܼܠܵܐ ܐܲܝܟ ܚܲܣܝܼܪܵܐ܁|
    block |܃ܕܚܵܘܝܼ ܚܲܫܵܐ ܒܠܵܐ ܚܵܫܘܿܫܵܐ ܫܲܪܝܼܪܵܐ ܠܲܢ|
    block |ܘܕܐܝܟܵܢ ܚܵܘܝܼ ܗܘ̤ܝܘ ܒܲܠܚܘܿܕ ܝ̇ܕܲܥ ܕܐܲܟܵܢ܁|
    block |܃ܕܐܸܟܲܠ ܘܐܸܫܬܝܼ ܠܵܐ ܡܕܓܠܝܼܢܢ ܠܲܒܼܢ̈ܬ ܩܵܠܵܘ̈ܗܝ|
    block |ܘܕܐܝܟܢ ܐܟܠ ܠܗ ܗܘ̤ ܓܠܝܐ ܕܐܣܗܕ ܕܐܟܠ܁|
    block |܃ܠܫܘܼܘܕܵܝ ܡܠܵܘ̈ܗܝ ܩܲܕܸܡ ܚܲܬܸܡ ܒܗܕܐ ܕܣܥ̣ܪ|
    block |ܕܐܡ̣ܪ ܕܥܬܝܼܕ ܕܢܹܐ ܟܘܿܠ ܥܲܡܗܘܿܢ ܒܡܲܠܟܘܼܢ ܪܵܘܡܵܐ܁|
    block |܃ܘܐܠܵܐ ܢܐܡܪܘܿܢ ܥܛܚ̈ܝ ܦܲܓܼܪܐ ܘܡܚܫܲܝ̈ ܡܠܬܼܵܐ|
    block |ܕܐܝܟܢ ܢܫܡܲܥ ܕܚܘܝ ܚܲܫܹ̈ܐ ܘܐܟܲܢ ܘܐܸܫܬܝܼܢ[܁܁܁]|
    block |܃ܬܵܘ ܬܪܓܡܘ ܠܲܢ ܣܦܪ̈ܐ ܚܕܬ̈ܐ ܕܟܵܪܘܿܙܘܼܬܼܵܐ|
    block |ܕܡܢܘ ܦܓܼܪܐ ܕܩܲܒܸܠ ܚܲܫܹ̈ܐ ܘܲܠܫܟ̈ܝܗܝ ܐܝܼܕܹ̈ܐ܁|
    block |܃ܐܸܢܗܘ̤ ܕܟܣܝܐ ܐܬ̣ܐ ܠܓܠܝܵܐ ܘܗܘ̤ܐ ܒܸܣܪܐ|
    block |ܠܡ̇ܢ ܚܘܝܼ ܠܲܢ ܚܲܫܹ̈ܐ ܒܦܲܓܪܹܗ ܡ̣ܢ ܕܐܸܬܢܚܲܡ܁|
    block |܃ܕܲܠܡܵܐ ܟܝܵܢܹܗ ܚܫܘܿܫܐ ܗ̄ܘ̣ܵܐ ܩܕܼܵܡ ܡܹܐܬܝܼܬܹܗ|
    block |ܘܲܠܫܘܼܪܵܪܵܐ ܕܚܫܘܿܫܘܼܬܹܗ ܚܵܘܝܼ ܚܲܫܹ̈ܐ܁|
    block |܃ܚܣ ܠܵܘ ܨܒܼܝܵܢܝ ܐܘܠܕ ܗܕܐ ܡܲܪܚܘܼܬܵܐ|
    block |ܛܢܵܢܵܐ ܣܟܼܠܐ ܕܡܡܙܓܼ̈ܢܹܐ ܥܨܢܝ ܘܐܡܪܬܿܗ܁|
    block |܃ܠܘ ܡ̣ܢ ܪܓܬܝ ܣܒܿܟܬܼ ܕܐܣܩ ܠܪܘܡܵܐ ܕܠܥܠ|
    block |ܠܗܘܿܢ ܨ̇ܒܐ ܐ̄ܢܐ ܕܐܚܸܬ ܠܐܲܪܥܵܐ ܕܟܼܡܵܐ ܐܡܪܲܚܘ܁|
    block |܃ܠܵܘ ܫܘܼܒܼܗܵܪܵܐ ܚܛܦܢܝ ܕܐܗܪܘܿܓܼ ܒܣܬܝܪ̈ܬܐ|
    block |ܠܫܘܥܠܝ ܡ̈ܠܐ ܕܓܘܕܵܦܲܝ̈ܗܘܿܢ ܒܥ̇ܝܬ ܕܐܩܦܝܝ܁|
    block |܃ܠܵܘ ܗ̄ܘ̣ܵܐ ܕܪܓܼܐ ܕܪܲܒܢܘܼܬܼܵܐ ܒܥ̇ܝܬ ܕܐܚܛܘܿܦ ܠܝܼ|
    block |ܫܒܪܼ̈ܝ ܠܸܒܵܐ ܩܪ̣ܵܘ ܗܦܢܐܝܼܬ ܘܠܵܐ ܒܣܡܬ̤ ܠܝܼ܁|
    block |܃ܢܗܘܢ ܗܲܦܟܼܘܗܝ ܠܢܝܼܫܵܐ ܕܩܒܲܠ ܒܪܸܫ ܙܵܟܘܼܬܹܗ|
    block |ܘܡܸܛܠ ܗܕܐ ܫܕܝܬ ܠܘܼܩܒܵܠܗܘܿܢ ܓܸܐܪܹ̈ܐ ܕܡܸܠܲܝ̈܁|
    block |܃ܥܡܝܪܐ ܘܚܒܬܐ ܒܥܘ ܪܸܢܣܝܼܡܘܿܢ ܒܒܸܢܝܢ ܩܘܼܫܬܼܵܐ|
    block |ܘܚܡܘ ܚܘܫܒܲܝ̈ ܐܲܝܟ ܕܒܼܢܘܼܪܵܐ ܕܐܘܩܸܕ ܐܸܢܘܿܢ܁|
    block |܃ܘܐܠܵܐ ܢܚܵܘܿܘܢ ܒܝܲܕ ܣܘܼܥܪ̈ܢܹܐ ܕܐܝܟܲܢ ܒܢܹܝܢ|
    block |ܘܐܠܸܦ ܢܝܫܵܐ ܕܪ̈ܥܝܢܲܝܗܘܿܢ ܕܐܝܟܢ ܚܵܢܝܼܢ܁|
    block |܃ܐܸܢ ܡ̣ܢ ܓܘܼܫܡܵܐ ܕܥܕܬܵܐ ܐܸܢܘܿܢ ܐܲܝܟ ܗܲܕܡܹ̈ܐ|
    block |ܡ̇ܢ ܣܢ̇ܝܢ ܠܹܗ ܠܫܡܵܐ ܡܫܝܼܚܵܐ ܪܫܵܐ ܕܓܘܼܫܡܵܐ܁|
    block |܃ܠܡܵܢܵܐ ܡܢܲܟܼܪܝܼܢ ܫܸܡ ܒܲܪܢܵܫܵܐ ܕܣܝܼܡ ܒܲܟܬ̈ܒܹܐ|
    block |ܘܡ̇ܢ ܥܛܝܢ ܠܫܸܡ ܐܝܼܩܵܪܵܐ ܕܩܒܸܠ ܓܸܢܣܲܢ܁|
    block |܃ܠܡܵܢܵܐ ܚܵܠܛܝܢ ܟܝܢܵܐ ܓܢܝܼܙܵܐ ܕܠܐ ܡܸܬܚܠܛ|
    block |ܘܡܵܢܵܐ ܡܡܲܙܓܝܼܢ ܐܦ ܟܣܝ̈ܬܐ ܕܠܵܐ ܡܸܬܡܙ̈ܓܼܵܢ܁|
    block |܃ܠܵܐ ܡܸܬܼܡܢܲܓܼ ܟܝܢܵܐ ܟܲܣܝܵܐ ܒܲܦܓܼܪܐ ܓܲܠܝܵܐ|
    block |ܡܵܐ ܡܣܬܼܝܼܟ ܠܵܐ ܩܵܢܹܐ ܣܟܼܵܐ ܒܡܸܣܬܝܟܢܵܐ܁|
    block |܃ܠܲܝܬ ܠܹܗ ܐܬܪܐ ܠܐܚܝܼܕ ܟܠܐ ܕܢܸܚܙܘܿܩ ܡܦܘܿܫ|
    block |ܕܠܒܲܪ ܡ̣ܢ ܟܠ ܘܠܓܼܘ ܡ̣ܢ ܟܠ ܟܝܵܢܹܗ ܡܲܡܠܸܟ܁|
    block |܃ܡܛܠ ܗܵܕܹܐ ܡܬܟܬܲܫ ܐ̄ܢܵܐ ܒܙܲܝܢܵܐ ܕܡܸܠܲܝ̈|
    block |ܕܐܸܚܪܘܿܒ ܣܸܕܪܹ̈ܐ ܕܡܚܫܲܝ̈ ܡܸܠܬܼܵܐ ܘܲܥܛܚ̈ ܦܲܓܼܪܵܐ܁|
    block |ܡܬܚܬܝܼܢ ܡܠܬܐ ܠܚܵܫܘܿܫܘܼܬܼܵܐ ܕܒܸܣܪܵܐ ܫܝܼܛܵܐ܃|
  block
    block |ܘܕܚܩܝܼܢ ܦܲܓܼܪܵܐ ܡ̣ܢ ܐܝܩܵܪܵܐ ܕܥܲܡ ܐܝܼܬܘܼܬܵܐ܁|
    block |܃ܩ̇ܥܝܢ ܥܝܼܪܹ̈ܐ ܕܣܠܸܩ ܘܐܲܡܠܸܟ ܒܹܗ ܒܲܟܼܝܢܹܗ|
    block |ܘܣܟܼܝܼܪ ܦܘܼܡܵܐ ܕܥܛܠܝ̈ ܠܸܒܵܐ ܡ̣ܢ ܒܘܼܝܵܢܵܐ܁|
    block |܃ܕܒܹܗ ܬܘܼܒ ܐܬ̇ܐ ܒܫܘܼܠܵܡ ܙܲܒܼܢܹ̈ܐ ܓܠ̣ܘ ܠܲܫܠܝܼܚܹ̈ܐ|
    block |ܘܠܵܐ ܨܝ̇ܬܝܢ ܠܵܗ̇ ܠܟܼܵܪܘܿܙܘܼܬܼܵܐ ܕܪ̈ܘܚܢܝܹܐ܁|
    block |܃ܒܲܪ ܓܢܣܢ ܗ̄ܘ̣ ܕܲܣܠܸܩ ܘܐܲܡܠܸܟ ܥܲܡ ܐܝܼܬܘܼܬܼܵܐ|
    block |ܘܠܵܘ ܐܝܼܬܘܼܬܼܵܐ ܢܚܬܲܬ̤ ܠܐܲܪܥܵܐ ܘܐܟܢ ܣܸܠܩܲܬ̤܁|
    block |܃ܟܝܵܢܵܐ ܗ̄ܘ̣ ܕܝܼܠܲܢ ܕܪܟܸܒ ܪܘܼܚܵܐ ܘܦܓܸܕ ܠܐܐܲܪ|
    block |ܘܙܝܲܚܘ ܛܲܥܢܘܼܗܝ ܡܠܝܼ̈ܠܹܐ ܘܚܲܪ̈ܫܹܐ ܡܛܠ ܟܣܝܵܐ܁|
    block |܃ܗܘܝ̤ܘ ܕܕܪܲܫ ܐܘܼܪܚܵܐ ܚܲܕܬܵܐ ܒܐܲܐܪ ܪܲܓܼܝܵܐ|
    block |ܘܐܵܝܥܝ ܓܼܦܹ̈ܐ ܕܦܪܘܿܚܘܼܬܼܵܐ ܕܠܵܐ ܒܲܟܼܝܢܹܗ܁|
    block |܃ܗܘܝ̤ܘ ܕܦܬܲܚ ܬܪ̈ܥܲܝ ܪܵܘܡܵܐ ܩܕܼܵܡ ܐܪ̈ܥܢܹܐ|
    block |ܘܥܲܠ ܕܢܟܗܢ ܒܩܕܘܿܫ ܩܘܼܕ̈ܫܐ ܚܠܵܦ ܚܲܝܲܝ̈ܗܘܿܢ܁|
    block |܃ܠܵܐ ܗ̄ܘ̣ܵܐ ܒܛܲܟܼܣ̇ܐ ܢܡܘܣܝܵܐ ܥܲܠ ܕܲܢܟܗܸܢ|
    block |ܐܠܐ ܒܕܡܵܐ ܕܕܝܵܬܸܩܹܐ ܚܲܕܬܵܐ ܕܝܼܠܹܗ܁|
    block |܃ܠܵܘ ܕܢܫܡܸܫ ܒܐܲܪ̈ܥܵܢܝܵܬܼܵܐ ܡܛܝܗܝ ܐܲܝܟ ܟܘܡܪܹ̈ܐ|
    block |ܠܫܡܝܵܐ ܥܲܠ ܕܲܢܚܣܹܐ ܟܠ ܒܕܸܒܚܵܐ ܕܢܲܦܫܹܗ܁|
    block |܃ܚܕܵܐ ܡܥܠܬܐ ܥܲܠ ܘܐܢܩܒܲܠ ܒܩܕܘܿܫ ܩܘܼܕ̈ܫܹܐ|
    block |ܘܠܵܐ ܬܘܼܒܼ ܦܣܸܩ ܙܲܒܼܢܵܐ ܠܡܲܚܬܹܗ ܘܪܲܒܘܼܬ ܕܲܪܓܹܗ܁|
    block |܃ܥܠ̣ ܘܐܬܚܘܼܝ ܩܕܵܡ ܚ̇ܙܐ ܟܠ ܕܲܚܙܹܐ ܗ̄ܘ̣ܵܐ ܠܹܗ|
    block |ܘܝܗ̣ܒ ܠܹܗ ܕܪܲܓܼܵܐ ܘܣܵܡ ܠܹܗ ܬܵܓܼܵܐ ܕܫܸܡ ܐܝܼܬܘܼܬܼܵܐ܁|
    block |܃ܩܲܪܒܹܗ ܒܚܲܝܵܠܐ ܕܪܸܡܙܵܐ ܟܲܣܝܵܐ ܠܕܪܓܼܵܐ ܕܲܠܥܸܠ|
    block |ܠܗ̇ܝ ܪܲܒܘܼܬܵܐ ܕܠܵܐ ܡܸܬܦܚܡܵܐ ܥܲܡ ܕܥܒܼܝܼ̈ܕܹܐܘ|
    block |܃ܫܥܒܸܕ ܠܹܗ ܟܠ ܘܐܡܸܠܸܟ ܥܠ ܟܠ ܒܚܹܝܠ ܢܵܣܘܿܒܹܗ|
    block |ܘܩܒܸܠ ܕܢܕܘܢ ܠܪ̈ܘܚܵܢܹܝܵܐ ܘܦܓܼܪ̈ܢܝܹܐ܁|
    block |܃ܒܕܝܼܢܹܗ ܒܚ̇ܪ ܠܦܪܘܿܫܘܼܬܼܵܐ ܕܡܲܠܝܼܠܘܬܐ|
    block |܃ܘܡܲܚܬܐ ܒܥ̇ܕܐ ܘܡ̈ܠܐ ܘܪܡܙܠ ܕܥܝ̈ܢܐ|
    block |܃ܒܝܲܕ ܓܠܝܘܼܬܼܵܐ ܕܦܓܼܪܹܗ ܚܵܙܹܝܬ ܒܙܘ̈ܥܐ ܟܣܝ̈ܐ|
    block |ܠܗ̇ܝ ܟܣܝܘܼܬܼܵܐ ܕܡܣܝܵܐ ܡ̣ܢܟܠ ܘܓܼܠܐ ܠܗ̇ ܟܠ܁|
    block |܃ܒܹܗ ܡܸܬܒܩܝܼܢ ܒܪ̈ܓܼܫܹܐ ܕܲܠܒܲܪ ܐܲܝܟ ܕܒܓܠܝܐ|
    block |ܘܒܪܥܝܢܵܐ ܒܚܹܝܠ ܐܝܼܬܼܘܼܬܼܵܐ ܕܟܣܝܐ ܒܓܘܗ܁|
    block |܃ܒܢܝܪܐ ܕܚܘܼܒܹܗ ܟܕܝܼܢܝܼܢ ܐ̄ܟܚܕ ܥܝܼܪܹ̈ܐ ܘܐ̄ܢ̈ܫܐ|
    block |܃ܘܲܡܙܲܚܝܢ ܠܹܗ ܐܲܝܟ ܕܠܨܠܡܵܐ ܕܡܲܠܟܵܐ ܟܲܣܝܵܐ|
    block |܃ܒܦܓܼܪܹܗ ܚܵܙܹܝܢ ܦܓܼܪ̈ܢܝܐ ܠܗܕܡܲܝ̈ܗܘܿܢ|
    block |ܘܪ̈ܘܚܢܝܹܐ ܒܙܘܲܥܝ̈ ܠܲܩܢܘܿܡܲܝ̈ܗܘܿܢ܁|
    block |܃ܬܢܝܿܢ ܫܘܼܒܼܚܵܐ ܒܩܠܵܐ ܕܪ̈ܓܫܹܐ ܪܘܼܚܵܢܵܐܝܼܬ|
    block |ܘܡܩܕܫܝܼܢ ܠܹܗ ܒܗܲܢܝܼܐܘܼܬܵܐ ܕܪ̈ܥܝܢܲܝܗܘܿܢ܁|
    block |܃ܣܓܼܕܝܢ ܟܠܫܵܥ ܒܗܝܟܠ ܦܲܓܼܪܹܗ ܠܗܘܿ ܕܟܼܣܹܐ ܒܹܗ|
    block |ܘܡܩܪܒܝܼܢ ܠܹܗ ܕܒܼܚܹ̈ܐ ܟܣܝ̈ܐ ܕܪ̈ܥܝܢܲܝܗܘܿܢ܁|
    block |܃ܒܲܠܡܐܝܢ ܦܓܼܪܗ ܢܚܝܼܢ ܙܘ̈ܥܐ ܕܚܘܼܫܵܒܲܝ̈ܗܘܿܢ|
    block |ܡܵܐ ܕܡܸܫܬܲܚܩܝܼܢ ܒܒܥܬ ܟܣܝܵܐ ܕܠܵܐ ܡܬܕܪܟܵܐ܁|
    block |܃ܡܸܛܠܗܵܕܹܐ ܓܼܒܝܗܝ ܡ̣ܢ ܟܠܐ ܡܬܩܢ ܟܠܐ|
    block |ܕܢܡܠܐ ܒܗ̇ ܒܓܼܠܝܘܼܬܼ ܦܓܼܪܗ ܣܘܢܩ̇ܢ ܟܠܐ܁|
    block |܃ܣܢܝܼܩ ܗ̄ܘ̣ܵܐ ܥܒܼܝܼܕܵܐ ܕܬܒܼܥܹܐ ܟܠܫܵܥ ܡܕܡ ܕܟܼܣܹܐ|
    block |ܘܢܐܠܲܦ ܚܲܝܠܵܐ ܕܲܣܬܝܼܪ̈ܬܵܐ ܘܒܘܼܕܵܩܲܝ̈ܗܘܿܢ܁|
    block |܃ܘܕܠܵܐ ܡܨܝܐ ܕܟܝܢ ܟܣܝܐ ܢܐܬܐ ܠܓܠܝܐ|
    block |ܬܚܡ ܐܢܘܿܢ ܠܫܘܼܐܵܠܲܝܗ̈ܘܿܢ ܒܨܠܡܵܐ ܓܼܠܝܵܐ܁|
    block |܃ܪܗܛܝܼܢ ܟܠܫܵܥ ܒܐܸܣܛܵܕܝܘܿܢ ܕܫܸܡ ܐܝܼܬܘܼܬܼܵܐ|
    block |ܘܡܵܐ ܕܐܬܡܛܝܼܘ ܠܬܪܲܥ ܦܓܼܪܹܗ ܫܩܲܠܘ ܙܵܟܼܘܼܬܼܵܐ܁|
    block |܃ܗܘ̤ ܝ̇ܗܒܠܗ̇ ܠܐܲܬܼܠܹܝܛܘܼܬܼܵܐ ܕܪܸܥܝܢܲܝܗܘܿܢ|
    block |ܟܠܝܼܠܵܐ ܕܡܵܘܸܫܛ ܟܣܝܐ ܒܐܝܼܕܹܗ ܚܠܵܦ ܥܲܡܠܲܝ̈ܗܘܿܢ܁|
    block |܃ܒܐܝܕܵܐ ܕܦܓܼܪܹܗ ܝ̇ܗܒ ܐܲܕܼܪܵܐ ܡܵܪܹܐ ܟܪܡܵܐ|
    block |ܠܦܥ̈ܠܹܐ ܕܲܠܐܝܼܘ ܡܸܛܠ ܣܲܒܼܪܵܐ ܕܚܲܝܹ̈ܐ ܚܲܕܬܹ̈ܐ܁|
    block |ܘܒܹܗ ܡܬܦܢ̈ܝܢ ܟܲܪܪܹ̈ܐ ܕܪܘܼܚܵܐ ܠܥܒܕܹ̈ܐ ܛܵܒܹ̈ܐ܃|
  block
    block |ܕܢܣܲܒܼܘ ܟܸܣܦܵܐ ܘܦܲܪܢܸܣܘ ܫܲܦܝܼܪ ܘܫܬܲܪܘ ܘܐܲܥܬܲܪܘ܁|
    block |܃ܡܢܹܗ ܫܡ̇ܥ ܥܒܼܕܵܐ ܒܝܼܫܵܐ ܠܗܝ̇ ܒܲܪܬܵ ܩܵܠܵܐ|
    block |ܕܡܛܠ ܡܵܢܵܐ ܛܫܝܼܬ ܟܟܪܐ ܕܝܸܗܒܿܬܼ ܒܐܝܼܕܲܝ̈ܟ܁|
    block |܃ܥܡܹܗ ܥܐ̈ܠܢ ܚܟܝ̈ܡܬܼܵܐ ܠܓܼܢܘܿܢ ܚܲܬܼܢܵܐ|
    block |ܟܲܕ ܡܬܓܲܐ̈ܝܵܢ ܒܠܒܘܿܫ ܫܘܼܒܚܵܐ ܕܠܵܐ ܡܬܚܼܒܹܠ܁|
    block |܃ܗܘ̤ܝܘ ܡܦܢܹܐ ܠܘܵܬ ܣܟ̈ܠܬܐ ܕܠܵܐ ܩܢܝ̈ ܡܸܫܚܵܐ|
    block |ܕܙ̈ܠ ܐܬܒܣ̈ܡ ܡ̣ܢ ܥܡܠܝܟܝܢ ܐܲܝܟ ܕܲܕܚܸܡܬܹ̇ܝܢ܁|
    block |܃ܒܩܵܠ ܦܬܓܡܵܘ̈ܗܝ ܩܵܢܹܝܢ ܣܲܒܼܪܵܐ ܢܛܪ̈ܝ ܚܘܼܒܹܗ|
    block |ܘܢܦܩ̈ܢ ܠܐܘܪܥܹܗ ܠܡܸܣܒ ܐܲܓܼܪܵܐ ܚܠܦ ܥܡܠܲܝ̈ܗܘܿܢ܁|
    block |܃ܥܡܹܗ ܦܪܚܝܼܢ ܠܐܦܲܝ̈ ܪܵܘܡܵܐ ܒܓܸܦܹ̈ܐ ܕܪܘܼܚܵܐ|
    block |ܟܕ ܡܸܙܕܲܝܚܝܼܢ ܥܲܠ ܡܲܪܟܲܒܼܬܼܵܐ ܕܚܨܗ ܕܐܵܐܲܪ܁|
    block |܃ܒܐܬܸܐ ܓܠܝܼܵܬܐ ܕܐܣܬܠܲܩ ܒܗ̇ ܦܲܓܼܪܗ ܕܝܼܠܹܗ|
    block |ܒܵܗ̇ ܡܬܥܠܝܼܢ ܦܓܼܪ̈ܐ ܕܲܗܘ̤ܵܘ ܥܘܼܡܪܵܐ ܠܚܘܼܒܹܗ܁|
    block |܃ܥܢܢܵܐ ܛܥܢܬܹܗ ܐܲܝܟ ܡܪܟܒܬܼܵܐ ܟܕ ܣܵܠܸܩ ܗ̄ܘ̣ܵܐ|
    block |ܘܪܡܙܵܐ ܟܣܝܐ ܡܕܒܲܪ ܗܘ̣ܵܐ ܠܗ̇ ܐܝܟ ܗܢܝܟܐ܁|
    block |܃ܒܗ̇ ܒܕܡܘܬܵܐ ܥܢܢܹ̈ܐ ܕܢܘܼܗܪܵܐ ܛܥܢ̈ܐ ܦܓܪܹ̈ܐ|
    block |ܒܗ̇ܘ ܦܘܩܕܢܵܐ ܕܦܓܼܕ ܠܐܐܲܪ ܘܙܲ[܁܁܁]ܝ ܦܲܓܼܪܹܗ܁|
    block |܃ܒܗ ܨܵܪܐܢܝܢ ܠܡܚ̈ܠܬܢ ܘܠܫܒܝܼܚܵܝ̈ܬܼܵܢ|
    block |ܘܪܫܡ ܐܢܝܢ ܠܟܬܝܒ̈ܬܐ ܒܕܦܐ ܕܦܓܼܪܹܗ܁|
    block |܃ܒܹܗ ܚܵܘܝܼ ܠܲܢ ܥܲܠ ܡܦܘܼܠܬܲܢ ܕܟܼܡܵܐ ܥܫܢܲܬ̤|
    block |ܘܒܹܗ ܒܕܸܩ ܠܲܢ ܥܲܠ ܦܘܪܩܢܲܢ ܕܟܼܡܵܐ ܡܥܠܲܝ܁|
    block |܃ܒܒܲܛܢܗ ܨܪܗ̇ ܠܓܼܒܝܼܠܘܼܬܲܢ ܡ̣ܢ ܕܲܝܚܝܼܝܵܐ|
    block |ܘܒܡܘ ܠܕܹܗ ܕܕܠܵܐ ܢܸܩܦܵܐ ܝܠܕܬܢ ܐܲܪܥܵܐ܆|
    block |܃ܒܝܲܕ ܬܪܒܝܼܬܹܗ ܕܒܐܪ̈ܥܢܝܵܬܐ ܓ̣ܠܐ ܕܡܢܲܢ ܗ̄ܘ̣|
    block |ܘܕܣܒܼܠ ܚܫ̈ܐ ܚܘܝܼ ܟܝܢܹܗ ܕܡ̣ܢ ܡܵܝܘ̈ܬܐ ܗ̄ܘ̣܁|
    block |܃ܒܡܵܘܹܗ ܐܟܪܸܙ ܥܲܠ ܬܲܪܥܘܼܬܼܵܐ ܕܗܘ̤ܝܬ ܒܐܝܼܕܹܗ|
    block |ܘܒܢܘܚܡܹܗ ܫܪ̣ܐ ܠܲܚܛܝܼܬܵܐ ܘܒܲܛܸܠ ܡܵܘܬܵܐ܁|
    block |܃ܒܝܲܕ ܣܦܩܬܹܗ ܕܪܲܫ ܠܲܢ ܐܘܼܪܚܵܐ ܕܢܸܣܲܩ ܠܪܘܡܵܐ|
    block |ܘܲܒܼܙܘܼܚܵܝܹܗ ܪܲܡܪܵܡ ܦܓܼܪܢ ܡ̣ܢ ܕܲܚܝܼܚܵܐ܁|
    block |܃ܒܕܘܟܲܬ ܨܦܪܐ ܗܘ̤ܵܐ ܠܲܢ ܕܢܚܹܗ ܐܲܪܥܢܝܵܐ|
    block |ܘܫܘܼܠܡ ܝܘܡܵܐ ܪܗܛܵܐ ܕܐܘܪܚܹܗ ܕܠܐܦܝ̈ ܪܵܘܡܵܐ܁|
    block |܃ܢܦ̣ܩ ܡ̣ܢ ܨܦܪܐ ܘܠܚܗ̇ ܒܚ̈ܫܐ ܠܐܸܫܘܵܪ ܦܓܼܪܢ|
    block |ܘܢܚ ܒܠܡܹܐܢܵܐ ܕܪܘܡܵܐ ܕܠܥܸܠ ܐܝܟ ܕܒܪܡܵܫܐ܁|
    block |܃ܒܝܲܕ ܡܲܣܩܬܹܗ ܦܬܚܢܲܢ ܬܲܪ̈ܥܹܐ ܕܐܚܝܼܕܝܼܢ ܗ̄ܘ̣ܵܘ|
    block |ܘܐܥܠܲܢ ܥܡܗ ܠܩܕܘܿܫ ܩܘܿܕ̈ܫܐ ܕܠܐ ܡܲܦܣ ܗ̄ܘ̣ܵܐ܁|
    block |܃ܣܠܸܩ ܕܚܝܼܢܲܢ ܥܲܡ ܪܘܡܪܡܹܗ ܠܘܵܬ ܐܝܼܬܘܼܬܼܵܐ|
    block |ܘܝܼܬܼܒܼ ܥܲܦܪܲܢ ܒܛܲܟܸܣܵܐ ܕܡܲܠܟܵܐ ܩܢܹܐ ܫܘܼܠܛܢܵܐ܁|
    block |܃ܐܚܲܕ ܫܲܒܛܵܐ ܕܪܫܢܘܼܬܼܵܐ ܘܐܡܠܸܟ ܥܲܠ ܟܠ|
    block |ܘܫܪܝܼ ܦܩܕ ܒܕܠܐ ܕܝܼܠܹܗ ܐܲܝܟ ܥܒܼܘܿܕܵܐ܁|
    block |܃ܐܹܝܘ ܕܚܝܼܚܵܐ ܕܟܼܡܵܐ ܝܼܪܸܒܼ ܒܲܕܠܵܐ ܕܝܼܠܹܗ|
    block |ܐܝܘ ܡܝܘܬܵܐ ܕܦܠܓܼ ܚܲܝܹ̈ܐ ܡ̣ܢ ܕܐ̄ܚܪ̈ܢܹܐ܁|
    block |܃ܐܝܘ ܐܪܥܢܵܐ ܕܫܒܲܩ ܐܪܥܵܐ ܐܸܡܵܐ ܕܦܓܼܪܹܗ|
    block |ܘܥ݂ܲܠ ܕܢܕܝܲܪ ܒܥܘܼܒܵܐ ܕܐܸܡܵܐ ܕܠܵܐ ܒܲܟܼܝܵܢܹܗ܁|
    block |܃ܐܝܘ ܥܦܪܢܵܐ ܕܐܪܦܝܼ ܐܬܼܪܹܗ ܥܘܼܡܪܵܐ ܕܙܒܼܢܵܐ|
    block |ܘܲܣܠܸܩ ܠܐܲܬܪܵܐ ܕܠܲܝܢ ܫܘܼܠܡܵܐ ܠܐܡܝܢܘܼܬܼ|
    block |܃ܐܹܝܘ ܒܲܪ ܛܘܗܡܵܐ ܐܕܡܝܵܐ ܓܒܝܼܠ ܡ̣ܢ ܐܲܪܥܵܐ|
    block |ܕܩܢܵܐ ܕܪܓܼܐ ܘܫܸܡ ܫܘܼܠܛܢܵܐ ܕܐܠܗܘܼܬܵܐ܁|
    block |܃ܪܟܒܼ ܝܩܝܼܪܵܐ ܓܸܦܹ̈ܐ ܕܪܘܼܚܵܠ ܘܦܪܚ ܒܐܐܪ|
    block |ܘܐܬܗܲܪ ܐܢܘܿܢ ܠܟܢܫܲܝ̈ ܪܵܘܡܵܐ ܒܩܲܠܝܼܠܘܼܬܹܗ܁|
    block |܃ܒܬܗܪܐ ܪܲܒܵܐ ܩܡ̣ܘ ܟܢܫܝ̈ܗܘܢ ܕܫܡܝ̈ܢܐ|
    block |ܟܲܕ ܚܙܝܢ ܗ̄ܘ̣ܵܘ ܦܓܼܪܵܐ ܕܦ̇ܪܚ ܕܠܵܐ ܒܲܥܝܕܵܐ܁|
    block |܃ܟܠܝܼܠܵܐ ܕܫܘܼܒܼܚܵܐ ܓܕܲܠܘ ܠܹܗ ܥܝܼܪܹ̈ܐ ܟܲܕ ܣ̇ܠܸܩ ܗ̄ܘ̣ܵܐ|
    block |ܕܚܙ̣ܘ ܕܲܕܲܪܲܫ ܐܘܼܪܚܵܐ ܠܐ̄ܢ̈ܫܐ ܠܘܵܬܼ ܟܸܢܫܲܝ̈ܗܘܿܢ܁|
    block |܃ܗܘ̤ܘ ܐܝܙܓܲܕܹ̈ܐ ܠܘܵܬ ܬܠܡܝܼ̈ܕܹܐ ܕܟܼܡܝܼܪܝܼܢ ܗ̄ܘ̣ܵܘ|
    block |ܘܐܦܨܚ ܐܸܢܘܿܢ ܒܝܲܕ ܚܸܘܪܹ̈ܐ ܕܠܒܼܝܼܫܝܼܢ ܗ̄ܘ̣ܵܘ܁|
    block |ܚܘܼܒܵܐ ܘܪ̈ܚܡܹܐ ܩܢܵܘ ܨܝܕ ܓܸܢܣܲܢ ܒܝܲܕ ܡܲܣܲܩܬܹܗ܃|
  block
    block |ܘܫܪܝܼܘ ܪܕܝܢ ܒܐܘܼܪܚܵܐ ܕܫܝܢܵܐ ܠܘܵܬ ܐ̄ܢܫܘܬܢ܁|
    block |܃ܟܡܝܼܪܝܼܢ ܗ̄ܘ̣ܵܘ ܛܵܒܼ ܥܲܠ ܡܦܘܠܬܲܢ ܡ̣ܢ ܫܘܼܒܵܝܵܐ|
    block |ܘܕܚܙ̣ܘ ܩܘܡܲܢ ܒܝܲܓ ܒܲܪ ܓܢܣܢ ܚܕܝܘ ܐ̄ܬ̄ܒ ܘܐܬܒܝܲܐܘ܁|
    block |܃ܒܥܪ ܦܘܩܕܢܵܐ ܣܓܼܗ̇ ܠܐܘܼܪܚܵܐ ܒܝܢܲܢ ܘܲܠܗܘܿܢ|
    block |ܘܲܫܪܝܗܝ ܒܕܡܹܗ ܠܓܼܙܪ ܕܝܼܢܵܐ ܕܣܓܼ ܚܘ̈ܒܬܲܢ܁|
    block |܃ܒܡܨܥܝܘܼܬܹܗ ܫܝܢ ܟܠܐ ܒܝܲܕ ܡܪܟܠ|
    block |ܘܫܪܪܗ ܠܫܝܢܵܐ ܕܚܘܕܬ ܟܠܐ ܒܝܲܕ ܡܣܲܩܬܹܗ܁|
    block |܃ܫܪ̣̰ܐ ܠܐܣܝܼܪܹ̈ܐ ܕܚܒܝܼܫܝܼܢ ܗ̄ܘ̣ܵܘ ܒܚܸܣܢܹ̈ܐ ܕܥܵܡ̣ܐ|
    block |ܘܒܲܝܐ ܐܢܘܿܢ ܒܲܫܒܼܚ̈ܝܵܬܵܐ ܕܩܲܒܸܿܠ ܘܝܼܪܬ܁|
    block |܃ܗܘ̤ ܒܲܩܢܘܿܡܹܗ ܗܘ̤ܐ ܡܲܚܙܝܼ̈ܬܐ ܕܫܦܝܼܪ̈ܵܬܵܐ|
    block |ܘܓܕܠ ܐܝܢܝܢ ܟܠܝܼ̈ܠܹܐ ܦܐܝܐ ܠܪܸܫ ܙܵܟܘܼܬܹܗ܁|
    block |܃ܒܒܛܢܗ ܫܘܼܒܼܚܵܐ ܠܐܠܗ ܟܠܐ ܡ̣ܢ ܬܘܼܩܵܢܵܘ̈ܗܝ|
    block |ܘܫܝܢܵܐ ܒܐܪܥܵܐ ܘܣܲܒܼܪܵܐ ܛܵܒܼܵܐ ܠܲܕܠܵܐ ܣܲܒܼܪܵܐ|
    block |܃ܒܩܘܼܪܵܒܼ ܕܒܼܚܹ̈ܐ ܩܵܠ ܒܘܼܕܩܵܐ ܕܬܒܝܼܘܼܬܼܵܐ|
    block |ܕܗܵܐ ܣܝܼܡ ܠܓܙܪ ܕܝܼܢܵܐ ܘܠܐܬ̤ܐ ܕܫܲܝܢܵܐ܁|
    block |܃ܥܡܲܕܹܗ ܩܪܐ ܐܲܝܟ ܫܝܼܦܘܿܪܵܐ ܥܲܠ ܪܲܒܘܼܬܹܗ|
    block |ܘܩܵܠܹܗ ܕܐܒܼܐ ܡܲܟܼܪܸܙ ܚܘܼܒܹܗ ܘܪܒܘܼܬ ܕܲܪܓܹܗ܁|
    block |܃ܨܘܡܹܗ ܡܲܟܼܪܸܙ ܥܲܠ ܙܵܟܘܼܬܹܗ ܕܒܓܼܘ ܚܘܼܪܒܵܐ|
    block |ܕܚܣܢܹܗ ܒܪܸ̈ܓܼܫܹܐ ܦܓܼܪ̈ܢܹܝܐ ܠܚ̇ܣܸܢ ܟܠܵܐ܁|
    block |܃ܒܥܕܵܢ ܡܵܘܬܹܗ ܐܵܦ ܫܬܼܝܩܹ̈ܐ ܗܘ̤ܵܘ ܡܠܠܹ̈ܐ|
    block |ܕܥ̣ܨܐ ܐܢܘܿܢ ܪܸܡܙܵܐ ܟܲܣܝܵܐ ܘܲܩܢ̣ܵܘ ܚܲܝܠܵܐ܁|
    block |܃ܩܵܠ ܢܡܝܡܹܗ ܩܛܠܹܗ ܠܡܵܘܬܵܐ ܘܕܵܫ ܠܚܛܝܼܬܵܐ|
    block |ܘܩܥ̣ܘ ܡܝ̈ܬܐ ܒܐܕܢܲܝ̈ ܡܵܘܬܼܵܐ ܕܐܲܝܟܿܘܿ ܥܘܼܩܣܵܟ܁|
    block |܃ܒܝܘܿܡ ܡܲܣܩܬܹܗ ܩܪ̣ܵܐ ܠܐܪ̈ܥܢܹܐ ܘܲܠܫܡܝܼܢܹ̈ܐ|
    block |ܘܚܘܝܼ ܐܢܘܿܢ ܐܘܪܚܵܐ ܚܲܕܬܵܐ ܠܡܪܕܐ ܠܪܘܡܵܐ܁|
    block |܃ܢܦ̣ܩܘ ܒܲܠܘܼܝܬܹܗ ܪ̈ܘܼܚܢܝܹܐ ܘܦܓܼܪ̈ܢܝܹܐ|
    block |ܕܢܸܚܙܘܿܢ ܦܓܼܪܗ ܐܲܝܟ ܦܪܚ ܪܘܼܚܵܢܵܐܝܼܬܼ܁|
    block |܃ܗܲܢܝܼܵܐ [ܗ̄ܘ̣ܵܬ] ܚܙܵܬܵܐ ܕܦܲܓܼܪܹܗ ܠܐܪ̈ܥܢܝܹܐ|
    block |ܘܪܚܝܼܡ ܗ̄ܘ̣ܵܐ ܛܵܒܼ ܥܸܢܝܵܢ ܢܦܫܹܗ ܠܲܡܫܲܝ̈ܢܹܐ܁|
    block |܃ܠܵܐ ܣܒܼܥܐ ܗ̄ܘ̣ܵܬ ܥܲܝܢܵܐ ܕܒܸܣܪܵܐ ܠܡܸܬܒܲܩܵܝܘܼ|
    block |ܒܪ̈ܓܼܫܝ ܦܓܼܪܗ ܟܲܕ ܡܙܕܝܲܚ ܥܲܠ ܡܲܪܟܲܫܵܬܐ܁|
    block |܃ܠܐ ܡܢܚܝܢ ܗ̄ܘ̣ܵܘ ܪ̈ܘܚܢܝܹܐ ܢܦܘܫܘܢ ܡܸܢܹܗ|
    block |ܘܡܬ ܚܦܛܝܼܢ ܗ̄ܘ̣ܵܘ ܕܐܲܝܟܵܐ ܢܸܥܸܠܘܿܒܼ ܒܚܘܼܒܵܐ ܨܐܹܕܵܘܗܝ܁|
    block |܃ܦܐܹܐ ܗ̄ܘ̣ܵܐ ܘܪܓܝܼܓ ܐܦܗܘ̤ ܙܲܒܼܢܵܐ ܕܐܣܬܠܲܩ ܒܹܗ|
    block |ܘܥܸܠܒ ܗ̄ܘ̣ܵܐ ܠܹܗ ܠܐܣܦܹܝܪ ܫܡܫܵܐ ܪܲܗܛܵܐ ܕܐܘܼܪܚܹܗ܁|
    block |܃ܥܲܡ ܙܵܟܘܬܵܐ ܕܫܡܫܵܐ ܪܲܒܵܐ ܥܒܲܕ ܙܟܘܬܹܗ|
    block |ܘܦܪܣ ܢܘܼܗܪܵܐ ܕܟܼܵܪܘܿܙܘܼܬܹܗ ܠܐܲܪܘܥ ܦܸܢ̈ܝܵܢ܁|
    block |܃ܒܝܲܪܚܵܐ ܕܙܟܼܐ ܢܘܼܗܪܵܐ ܠܚܫܟܵܐ ܕܟ̣ܵܗ̇ ܠܲܚܛܝܼܬܵܐ|
    block |ܘܪܕܦܗ̇ ܠܛܘܥܝܲܝ ܢܚܬܐ ܣܢܝܵܐ ܕܙܩܪ ܒܝܼܫܵܐ܁|
    block |܃ܙܟܼܐ ܒܚܙܝܼܪܢ ܢܘܼܗܪܵܐ ܘܢܘܼܗܪܵܐ ܥܒܕܐ ܘܡܵܪܵܐ|
    block |ܘܚܒܼ ܚܫܘܟܼܵܐ ܥܲܡ ܚܸܫܘܿܟܼܵܐ ܠܸܠܚܐ ܕܛܘܼܥܝܲܝ܁|
    block |܃ܩܡ ܢܗܝܼܪܵܐ ܒܪܗܛܵܐ ܕܐܘܼܪܚܹܗ ܒܕܲܪܓܼܵܐ ܕܲܠܥܸܠ|
    block |ܘܣܡܹܗ ܠܚܸܫܟܵܐ ܒܕܪܓܼܵܐ ܕܲܠܬܲܚܬ ܐܲܝܟ ܕܲܒܼܩܲܒܼܪܵܐ܁|
    block |܃ܣܠܸܩ ܐܵܦ ܫܸܡܫܵܐ ܕܙܲܕܝܼܩܘܼܬܵܐ ܠܪܘܡܵܐ ܕܲܠܥܸܠ|
    block |܃ܘܣܲܚܦܵܗ̇ ܠܛܘܥܝܲܝ ܘܠܕܵܪ̈ܵܘܙܝܗ̇ ܠܥܘܼܡܩܵܐ ܕܲܠܬܚܬ|
    block |܃ܒܬܠܬ ܫܥܝܼ̈ܬ ܕܫܩܠ ܢܘܼܗܪܵܐ ܡ̣ܢ ܚܸܫܘܿܟܼܵܐ|
    block |ܘܦܣܩܗ ܠܪܗܛܗ ܘܬܚܡ ܡܠܝܗܝ ܒܕܪܓܼܐ ܕܲܠܬܲܚܬ܁|
    block |܃ܫܡܗܹ̈ܐ ܬܠܵܬܐ ܝܗ̣ܒ ܐܵܦ ܡܲܠܟܲܢ ܠܲܬܪܹܥܣܲܪܬܹܗ|
    block |ܘܒܼܗܘܢ ܦܣܩܘܼܗ̇ ܠܐܘܼܪܚܵܐ ܕܡܵܘܬܼܵܐ ܕܕܲܪܲܫ ܒܝܼܫܵܐ܁|
    block |܃ܢܚܸܬܘ ܙܠܝܼܩܵܘ̈ܗܝ ܠܐܲܪܥܵܐ ܟܠܵܗ̇ ܒܲܕܡܘ̣ܬ ܡܸܛܪܵܐ|
    block |ܘܪܓܝܼ ܥܘܼܒܵܗ̇ ܡܲܫܸܠܘ ܦܸܐܪܹ̈ܝܗ ܒܚܲܡܝܼܡܘܼܬܹܗ܁|
    block |ܛܲܠܵܐ ܕܪ̈ܲܚܡܹܐ ܪܵܣ ܒܵܪܘܿܝܵܐ ܒܝܲܕ ܪܹܫܝܼܬܲܢ܃|
  block
    block |ܘܲܫܘܿܚܘ ܦܸܐܪܹ̈ܐ ܕܙܲܕܝܼܩܘܼܬܼܵܐ ܒܲܐܪܥܵܐ ܕܲܢܦܫܲܢ܁|
    block |܃ܒܝܲܪܚܵܐ ܕܝܵܒܸܒܼ ܦܸܐܪܹ̈ܐ ܘܙܲܪ̈ܥܹܐ ܠܚܲܝܹ̈ܐ ܕܙܲܒܼܢܵܐ|
    block |ܒܟܪ ܦܸܐܪܹ̈ܐ ܕܡܲܩܢܼܐ ܚܲܝܹ̈ܐ ܕܠܵܐ ܫܘܼܠܵܡܵܐ܁|
    block |܃ܒܛܢܹܗ ܒܢܝܼܵܣܢ ܝܲܪܚܵܐ ܕܐܝܼܬܵܘܗܝ ܒܘܼܟܼܪܵܐ ܕܫܲܢ̄ܬܐ|
    block |ܘܝܲܠܕܹܗ ܒܟܵܢܘ̣ܿܢ ܝܲܪܚܵܐ ܕܒܐܙ ܢܘܼܗܪܵܐ ܠܚܸܫܟܵܐ܁|
    block |܃ܨܵܡ ܘܐܸܬܼܢܲܣܝܼ ܒܝܲܪܚܵܐ ܟܡܝܼܪܵܐ ܓܠܝܼܙ ܡ̣ܢ ܦܸܐܪܹ̈ܐ|
    block |ܘܒܟܪ ܦܸܐܪܹ̈ܐ ܕܚܘܼܡܣܵܢ ܢܲܦܫܹܗ ܡ̣ܢ ܚܘܼܬܚܵܬܹ̈ܐ܁|
    block |܃ܕܒܲܚ ܠܩܲܢܘܿܡܹܗ ܒܙܲܒܼܢܵܐ ܕܚܵܒܼ ܒܹܗ ܐܵܕܼܵܡ ܒܐܘܼܟܼܠܵܐ|
    block |ܘܿܪܥܝܼ ܒܕܒܼܚܹܗ ܠܡܵܪܵܐ ܘܥܲܒܼܕܵܘ̈ܗܝ ܘܐܲܦܨܚ ܐܸܢܘܿܢ܁|
    block |܃ܒܝܲܪܚܵܐ ܕܥܸܫܢܲܬ̤ ܚܲܝܵܒܘܼܬܹܗ ܕܐܵܕܵܡ ܒܲܥܕܢ|
    block |ܒܹܗ ܐܝܬ ܢܲܨܚ ܐܵܕܼܵܡ ܕܲܬܼܪܹܝܢ ܕܲܙܟܼܵܐ ܠܡܵܘܿܬܼܵܐ܁|
    block |܃ܒܙܲܒܼܢܵܐ ܕܲܢܦܲܩ ܝܵܪܬܵܐ ܫܦܐܵܐ ܡ̣ܢ ܝܲܪܬܘܼܬܹܗ|
    block |ܥܲܠ̣ ܟܲܫܝܼܪܵܐ ܠܐ ܬܲܪܐ ܕܚܲܝܹ̈ܐ ܕܠܵܐ ܡܸܬܼܚܲܒܲܠ܁|
    block |܃ܒܝܲܕ ܙܵܟܼܘܬܼܵܐ ܦܪܲܥ ܠܐܸܫܛܵܐ ܕܚܲܝܒܼܘܼܬܲܢ|
    block |ܘܟܲܬܒܢ ܥܲܡܹܗ ܒܫܲܝ̈ܐ ܘܝܵܪ̈ܬܹܐ ܕܥܘܼܬܼܪܵܐ ܕܲܢܣܲܒܼ܁|
    block |܃ܐܲܦܢܝܼ ܫܒܝܬܿܢ ܡ̣ܢ ܚܲܣܝܼܫܵܐ ܕܲܫܒܼܵܐ ܠܓܸܢܣܲܢ|
    block |ܘܐܲܣܩܵܗ̇ ܠܐܬܼܪܵܐ ܕܠܵܐ ܚܵܣܸܢ ܠܗ̇ ܙܲܝܢܵܐ ܕܢܸܟܼܠܹܗ܁|
    block |܃ܣܵܡܹܗ ܠܥܘܼܬܪܲܢ ܪܘܼܚܵܫܵܝܵܐ ܒܪܵܘܡܵܐ ܕܲܠܥܸܠ|
    block |ܕܠܵܐ ܡܸܬܚܲܒܲܠ ܡ̣ܢ ܢܸܟܼܝܵܢܹ̈ܐ ܕܲܪܓܼܝܼܓܼܵܬܐ܁|
    block |܃ܢܓܕ ܪܸܥܝܵܢܵܐ ܠܘܵܬܼ ܣܝܼ̈ܡܵܬܼܵܐ ܕܣܝܼܡܲܬ̣ ܢܲܦܫܲܢ|
    block |ܕܢܸܪܕܹܐ ܒܕܝܼܠܲܢ ܘܠܵܐ ܢܸܬܦܲܫܲܟ ܒܲܕܠܵܐ ܕܝܼܠܲܢ܁|
    block |܃ܚܵܘܹܝܢ ܕܝܼܠܲܢ ܕܢܸܪܚܲܡ ܕܝܠܸܢ ܐܲܝܟ ܦܵܪ̈ܘܿܫܹܐ|
    block |ܘܠܵܐ ܢܸܦܲܟܪ ܒܲܕܠܵܐ ܕܝܠܸ̇ܢ ܐܲܝܟ ܗܕܝܘ̈ܛܹܐ܁|
    block |܃ܚܕܡ ܢܲܦܫܲܢ ܒܝܲܕ ܡܘܼܠܟܵܢܹܐ ܕܲܥܬܼܝܼܕܵܬܵܐ|
    block |ܕܠܵܐ ܢܸܐܣܪܘܼܒܲܢ ܪܸ̈ܓܼܫܲܝ ܦܲܓܼܪܵܐ ܒܲܪܓܲܝܵܬܼܵܐ܁|
    block |܃ܣܵܡ ܠܲܢ ܡܝܼܠܵܐ ܕܫܝܼܢܵܐ ܒܐܘܼܪܚܵܐ ܕܲܪܕܵܐ ܒܵܗ̇ ܗܘ̤|
    block |ܘܐܲܠܦܲܢ ܕܲܕܡܵܐ ܘܐܲܝܟܵܢ ܢܸܪܕܹܐ ܠܘܥܪ̈ܐ ܕܚܲܝܹ̈ܐ܁|
    block |܃ܒܬܲܪܬܹ̇ܝܢ ܐܘܼܕ̈ܚܵܢ ܚܵܘܝܼ ܪܲܗܛܵܐ ܕܲܬܼܪܹܝܢ ܓܲܒ̈ܐ|
    block |ܕܟܼܠܢܵܫ ܢܸܪܕܹܐ ܒܐܲܝܕܵܐ ܕܨܵܒܹܐ ܒܝܲܕ ܚܹܐܕܘܬܹܗ܁|
    block |ܠܐܘܼܪܚܵܐ ܕܚܲܝܹ̈ܐ ܩܪܵܗ̇ ܕܐܲܠܨܵܐ ܡܛܠ ܥܲܡܠܵܗ̇܁|
    block |܃ܘܗ̇ܝ ܕܐܲܒܼܪܵܢܵܐ ܩܪܵܗ̇ ܕܲܪܘܚܵܝܐ ܒܲܪ̈ܓܝܼܓܼܵܬܐ|
    block |܃ܗܘ̤ ܒܲܩܢܘܿܡܹܗ ܓܡܪܹܗ ܠܪܲܗܛܵܐ ܕܐܘܼܪܚܵܐ ܕܚܲܝܹ̈ܐ|
    block |ܕܠܵܐ ܢܬܪܦܹܐ ܐܲܝܢܵܐ ܕܚܵܙܸܩ ܒܵܬܲܪ ܡܸܠܵܘ̈ܗܝ܁|
    block |܃ܗܵܐ ܚܙܲܩ ܡܲܠܟܵܐ ܒܐܘܼܪܚܵܐ ܚܲܕܬܐ ܕܡܲܠܟܵܐ ܕܪܵܘܡܵܐ|
    block |ܢܸܪܕܹܐ ܥܲܡܹܗ ܕܠܵܐ ܢܸܬܬܲܫܠܲܚ̇ ܡ̣ܢ ܓܲܝܵܣܹ̈ܐ܁|
    block |܃ܗܵܐ ܩܒܲܠ ܢܝܼܫܵܐ ܠܚܲܝܠܘܵܬܹܗ ܒܲܬܕܥ ܪܵܘܡܵܐ|
    block |ܢܸܚܢܹܐ ܠܩܘܼܒܼܠܹܗ ܒܙܲܘܥܲܝ̈ ܢܲܦܫܵܐ ܚܠܵܦ ܗܲܕܵܡܹ̈ܐ܁|
    block |܃ܗܵܐ ܦܬܲܚ ܬܲܪܥܵܐ ܕܐܸܣܛܵܕܝܼܘܿܢ ܠܒܹܝܬܼ ܡܲܠܟܘܼܬܼܵܐ|
    block |ܢܹܐܚܘܿܕ ܕܲܪܵܐ ܥܲܡ ܚܘܼܬܚܵܬܹܐ ܒܗܵܘܢܵܐ ܟܲܣܝܵܐ܁|
    block |܃ܗܵܐ ܚܫܲܠ ܙܲܝܢܵܐ ܪܘܼܚܵܢܵܝܵܐ ܠܢܲܦܫܵܐ ܘܦܲܓܼܪܵܐ|
    block |ܢܹܐܚܘܿܕ ܣܲܝܦܵܐ ܕܡܸܠܲܬܼ ܪܵܘܼܚܵܐ ܒܪܸܫ ܠܸܫܵܢܲܢ܁|
    block |܃ܒܚܲܫܵܘ̈ܗܝ ܦܲܠܚܵܗ̇ ܠܐܲܪܥܵܐ ܕܦܲܓܲܪܢ ܡܲܠܝܲܬ̤ ܝܲܥܪܵܐ|
    block |ܬܵܘ ܢܲܪܡܹܐ ܒܵܗ̇ ܙܲܪܥܵܐ ܛܵܒܼܵܐ ܘܢܘܥܐ ܚܲܝܹ̈ܐ܁|
    block |܃ܒܲܕܡܹܗ ܕܟܼܝܼ ܡܘܼܡܹ̈ܐ ܕܢܲܦܫܲܢ ܘܕܲܗܲܕܵܡܲܝ̈ܢ|
    block |ܕܠܵܐ ܢܸܬܟܲܬ̣ܿܡ ܒܲܪ̈ܓܼܝܼܓܼܵܬܐ ܕܝܲܨܪ̈ܢ ܒܝܼܫܵܐ܁|
    block |܃ܒܕܒܼܚܹܗ ܫܲܝܸܢ ܪܵܘܡܵܐ ܘܥܘܼܡܩܵܐ ܥܲܡ ܫܵܠܘܿܚܹܗ|
    block |ܠܵܐ ܢܸܬܼܦܲܟܲܗ ܫܲܝܢܵܐ ܕܟܼܠܵܐ ܒܝܲܕ ܪܲܦܝܘܲܬܢ܁|
    block |܃ܒܝܲܕ ܡܲܣܲܩܬܹܗ ܐܲܣܸܩ ܦܲܕܼܪܲܢ ܝܲܩܝܼܪ ܪܸ̈ܓܼܫܹܐ|
    block |ܢܸܩܢܹܐ ܓܸܦܹ̈ܐ ܒܙܵܘܥ[܁܁܁]ܘܦܫܵܐ ܠܐܲܝܟܵܐ ܕܐܝܼܬܼܵܘܗܝ܁|
    block |܃ܦܵܘܠܘܿܣ ܩܵܥܹܐ ܒܲܘܼܬܼܝ̈ܩܵܬܹܗ ܐܲܝܟ ܫܝܼܦܘܿܪܵܐ|
    block |ܕܐܲܣܩܲܢ ܥܲܡܹܗ ܒܕ[܁܁܁] ܕܲܡܛܵܝܗܝ ܡ̣ܢ ܝܲܡܝܼܢܵܐ܁|
    block |ܡܝܼܬܢܲܢ ܥܲܡܹܗ ܘܐܲܚܝܢ ܥܲܡܹܗ ܕܡܸܬܲܢ ܐܝܼܬܼܵܘܗܝ܁|
    block |ܘܐܲܣܩܲܢ ܥܲܡܹܗ ܐܲܝܟ ܗܲܕܵܡܹ̈ܐ ܡ̣ܢ ܪܸܫ ܓܘܼܫܡܵܐ܁|
    block |܃ܕܩܵܡ ܘܐܸܬܼܢܚܲܡ ܘܲܐܝܼܚ ܠܟܼܠܵܐ ܡܗܝܡܲܢ ܠܒܢ|
    block |ܣܠܸܩ ܬܲܐܡܸܠܟ ܠܥܸܠ ܡ̣ܢ ܟܠܵܐ ܫܲܪܝܼܪܵܐ ܠܲܢ܁|
    block |ܒܚܘܼܒܵܐ ܕܢܲܦܫܲܢ ܢܛܪܚܘܼܒܹܗ ܗ̇ܘ ܕܲܦܐܹܐ ܠܹܗ܃|
  block
    block |ܘܠܵܐ ܢܸܬܼܦܲܠܲܓ ܥܲܠ ܡܘܼܠܟܢܵܘ̈ܗܝ ܒܲܕܪ̈ܚܝܩܝܼܢ܁|
    block |܃ܥܲܡ ܪ̈ܘܼܚܵܢܹܐ ܢܸܣܗܸܕ ܟܠܫܵܥ ܥܲܠ ܡܲܣܲܩܬܹܗ|
    block |ܕܥܬܝܼܕ ܕܢܸܐܬܹܐ ܒܵܗ̇ ܒܲܚܙܵܬܵܐ ܕܐܸܣܬܲܠܲܩ ܒܵܗ̇܁|
block |ܥܲܠ ܣܵܗ̈ܕܹܿܐ|
  block
    block |ܥܲܠ ܣܵܗ̈ܕܹܿܐ|
  block
    block |ܡܹܐܡܪܵܐ܀ ܠ܀|
    block |ܕܣܵܗ̈ܕܹܐ܀|
    block |ܐܲܚܲܝ̈܁|
  block
    block |ܚܲܝܠܵܐ ܕܲܢܚܬܼ ܥܲܡ ܐܲܬܼ̈ܠܹܝܛܐ ܒܐܵܓܼܘܿܢܲܝ̈ܗܘܿܢ܁|
    block |܃ܒܵܟ ܐܸܬܼܚܲܝܲܠ ܠܡܸܬܼܢܵܐ ܫܘܼܦܪܵܐ ܕܢܸܨܚܵܢܲܝ̈ܗܘܿܢ|
    block |ܒܪܵܐ ܕܲܒܼܚܘܼܒܹܗ ܣܲܝܒܲܪܘ ܣܵܗ̈ܕܹܐ ܩܹܐܪ̈ܣܹܐ ܟܲܕܡܵܐ܁|
    block |܃ܗܲܒܼܠܝܼ ܡܸܠܬܐ ܕܡܛܝܵܐ ܕܐܸܬܼܢܸܐ ܩܘܠܵܣܲܝ̈ܗܘܿܢ|
    block |ܐܘܿ ܕܲܒܼܚܘܼܒܹܗ ܐܲܪܘܝܼ ܠܐ̄ܢܵܫܵܐ ܘܕܼܵܫܘ ܥܲܠ ܡܵܘܬܵܐ܁|
    block |܃ܐܲܫܩܵܢܝ ܚܘܼܒܵܟ ܕܐܹܡܲܠܸܠ ܒܵܟ ܩܘܼ̈ܠܣܲܝܗܘܿܢ|
    block |ܩܛܝܼܠܵܐ ܕܲܟܼܪ̣ܫ ܐܘܼܪܚܵܐ ܕܚܲܫܹ̈ܐ ܠܚܲܝ̈ܠܵܘܵܬܹܗ܁|
    block |܃ܢܥܝܼܪܵܝ ܚܲܫܵܟ ܥܲܠ ܫܲܪ̈ܒܲܝܗܘܿܢ ܦܵܪܘܿܫܵܐܝܼܬܼ|
    block |ܚܲܬܼܢܵܐ ܩܛܝܼܠܵܐ ܕܲܒܼܡܸܫܬܿܘܼܬܹܗ ܫܹܐܕܹ̈ܐ ܪܡܹܝܢ ܗ̄ܘ̣ܵܘ܁|
  block
    block |ܗܲܒܼܠܝܼ ܕܐܸܡܙܘܿܓܼ ܛܸܒܹܿܗ ܕܩܸܛܠܵܟ ܒܹܝܬܼ ܫܵܪܘܼܬܼܵܟ܁|
    block |܃ܒܵܟ ܡܵܪܝ ܐܸܩܪܘܿܒܼ ܠܲܡܡܲܠܵܠܘܼ ܥܲܠ ܚܲܫܲܝ̈ܗܘܿܢ|
    block |ܕܐܸܠܵܐ ܐܸܢ ܒܵܟ ܠܵܐ ܡܸܬܼܝܲܕ ܝܲܕܥܝܼܢ ܢܸܨܚܵܢܲܝ̈ܗܘܿܢ܁|
    block |܃ܐܲܢ̄ܬܘܼ ܫܘܼܦܪܵܐ ܕܟܼܠ ܕܐܸܬܼܩܲܪܲܒܼ ܠܲܓܼܡܝܼܪܘܼܬܼܵܐ|
    block |ܘܐܲܢ̄ܬܿܘܼ ܟܠܝܼܠܵܐ ܕܟܼܠ ܕܐܸܬܼܢܲܨܲܚܘ ܒܐܵܓܼܘܿܢܲܝ̈ܗܘܿܢ܁|
    block |܃ܒܚܲܫܵܟ ܕܝܼܠܵܟ ܐܲܡܣܲܪܘ ܣܵܗ̈ܕܹܐ ܥܲܠ ܚܲܫܝ̈ܗܘܿܢ|
    block |ܘܥܲܠ ܕܲܚ̣ܙܵܘ ܒܵܟ ܟܹܐܒܹ̈ܐ ܣܲܝܒܲܪܘ ܐܘܼܠܨܵܢܲܝ̈ܗܘܿܢ܁|
    block |܃ܗܲܒܼܠܝܼ ܡܵܪܢ ܕܐܸܓܼܕܘܿܠ ܫܘܼܦܪܵܐ ܕܲܠܝܼܠܲܝ̈ܗܘܿܢ|
    block |ܡ̣ܢ ܒܹܝܬܼ ܓܲܙܵܟ ܕܲܡܠܸܐ ܥܘܼܬܼܪܵܐ ܠܲܕܩܵܪܸܒܼ ܠܹܗ܁|
    block |܃ܗܠܹܝܢ ܕܲܛܥܲܢܘ ܝܘܼܩܪܹܗ ܕܚܲܫܵܟ ܥܲܠ ܦܲܓܼܪ̈ܝܗܘܿܢ|
    block |ܘܲܒܼܡܲܚ̈ܘܵܬܗܘܿܢ ܐܣܸܩܘ ܨܲܠܡܵܟ ܠܲܙܩܝܼܦܘܼܬܼܵܐ܁|
    block |܃ܗܵܠܹܝܢ ܕܐܲܩܠܝܼܘ ܥܲܠ ܣܲܦܣܹܪܵܐ ܘܥܲܠ ܓܵܘܙܲܠܬܵܐ|
    block |ܘܕܲܫܘ ܥܲܠ ܓܡ[܁܁܁]ܪܹ̈ܐ ܒܪܹܬܚܵܐ ܕܚܘܼܒܵܟ ܡܸܛܠܵܬܼܵܟ܁|
    block |܃ܗܵܠܹܝܢ ܕܲܓܼܚܸܕܘ ܠܘܼܩܒܲܠ ܣܲܝܦܵܐ ܟܲܕ ܡܸܬܼܩܲܛܠܝܼܢ|
    block |ܘܲܦܨܝܼܚܵܐܝܼܬܼ ܝܲܗ̣̄ܒܼܘ ܠܲܦܣܵܩܵܐ ܗܲܕܵܡܲܝ̈ܗܘܿܢ܁|
    block |܃ܗܵܠܹܝܢ ܕܲܪܗܸܛܘ ܠܘܼܩܒܼܵܠ ܩܸܛܠܵܬ ܒܚܹܐܦܵܐ ܪܲܒܵܐ|
    block |ܘܩܲܒܸܿܠܘ ܣܲܝܦܵܐ ܐܲܝܟ ܡܵܘܗܲܒܼܬܼܵܐ ܕܡܲܠܝܵܐ ܛܘܼܒܹ̈ܐ܁|
    block |܃ܗܵܠܹܝܬ ܕܲܗܘ̤ܵܘ ܐܘܼܟܼܠܵܐ ܠܢܘܼܪܵܐ ܘܲܠܚܲܝ̈ܘܵܬܵܐ|
    block |ܘܠܵܐ ܙܵܥܘ ܘܐܲܫܦܸܠܘ ܟܲܕ ܡܸܬܼܚܲܪܒܝܼܢ ܡܸܛܠܵܬܼܵܟ܁|
    block |܃ܗܵܠܹܝܢ ܕܲܫܒܲܩܘ ܥܵܠܡܵܐ ܘܓܸܢܣܵܐ ܡܸܛܠܵܬܼܵܟ|
    block |ܘܲܣܢ̣ܵܘ ܒܵܬܹ̈ܐ ܘܐܲܚܹ̈ܐ ܘܛܘܼܗ̈ܡܹܐ ܕܠܵܟ ܢܸܬܼܩܲܪܒܼܘܼܢ܁|
    block |܃ܪܵܚܡܵܐ ܕܫܲܪܝܼܪ ܐܸܠܵܐ ܒܩܘܼܫܬܵܐ ܠܵܐ ܡܸܬܼܢܲܨܲܚ|
    block |ܘܐܸܢ ܠܵܐ ܡܵܐܲܬܼ ܡܸܛܠ ܪܵܚܡܹܐ ܠܵܐ ܡܲܚܸܒܼ ܠܹܗ܁|
    block |܃ܗܵܢܵ̇ܘ ܚܘܼܒܵܐ ܘܲܕܪܲܒܿ ܡܸܢܹܗ ܐ̄ܚܪܹܢܵܐ ܠܵܐ ܐܝܼܬܼ|
    block |ܕܡܸܛܠ ܪܵܚܡܹܗ ܐ̄ܢܵܫ ܟܲܕ ܚܵܕܹܐ ܠܡܵܘܬܵܐ ܢܸܩܪܘܿܒܼ܁|
  block
    block |ܒܚܲܝܹ̈ܐ ܪ̈ܚܝܼܡܹܐ ܘܲܒܼܓܹܐܘ̈ܬܼܵܐ ܘܲܒܼܒܼܘܼܣܵܡܹ̈ܐ܃|
    block |ܐܲܝܢܵܐ ܕܡܲܚܸܒܼ ܠܵܐ ܒܚܝܼܪ ܚܘܼܒܹܗ ܒܹܝܬܼ ܦܵܪ̈ܘܿܫܹܐ܁|
    block |܃ܢܘܼܪܵܐ ܒܚܵܪܵܐ ܠܕܲܗܒܼܵܐ ܕܲܟܝܼܵܐ ܐܸܢ ܫܲܦܝܼܪ ܗ̄ܘ̣|
    block |ܘܡܵܘܬܵܐ ܒܚܲܫܹ̈ܐ ܒܵܩܹ̇ܐ ܠܡܘܼܒܵܐ ܕܐܸܢ ܫܲܪܝܼܪ ܗ̄ܘ̣܁|
    block |܃ܐܸܢ ܠܵܐ ܥܸܐܸ̇ܠ ܕܲܗܒܼܵܐ ܠܟܼܘܼܪܵܐ ܘܡܸܬܼܦܲܚܲܪ ܒܹܗ|
    block |ܕܢܸܬܿܬܨܝܼܪ ܥܠܵܘܗܝ ܨܲܠܡܵܐ ܕܡܲܠܟܵܐ ܦܘܼܪܣܵܐ ܠܵܐ ܐܝܼܬܼ܁|
    block |ܘܐܸܢ ܠܵܐ ܩܵܪܹܒܼ ܐ̄ܢܵܫ ܠܐܘܼܠܨܵܢܵܐ ܥܕܲܡܵܐ ܠܡܵܘܬܵܐ܁|
    block |ܠܵܐ ܡܸܬܿܬܿܨܝܼܪ ܒܹܗ ܨܲܠܡܵܐ ܕܚܘܼܒܵܐ ܕܐܠܸܵܗܘܼܬܿܐ܁|
    block |܃ܕܲܗܒܼܵܐ ܒܟܼܘܼܪܵܐ ܡܩܲܒܹܠ ܛܲܒܼܒܼܐ ܕܢܸܗܘܸܐ ܨܲܠܡܵܐ|
    block |ܘܐ̄ܢܵܫܵܐ ܒܚܲܫܹ̈ܐ ܡܩܝܼܡ ܒܹܗ ܨܲܠܡܵܐ ܕܐܲܠܵܗܘܼܬܼܵܐ܁|
    block |܃ܒܵܠܲܥ ܕܲܗܒܼܵܐ ܪܸܒܿܘܼ ܙܲܒܼܢ̈ܝܼܢ ܥܲܠ ܣܸܕܵܢܵܐ|
    block |ܘܟܸܢ ܥܵܒ̇ܕܝܼܢ ܠܹܗ ܚܫܠܬܼܵܐ ܠܬܼܵܓܼܐ ܒܫܘܼܦܪܵܐ ܕܩܢܐ܁|
    block |܃ܘܗܵܟܢ ܣܵܗ̈ܕܹܐ ܒܝܲܕ ܡܲܚ̈ܘܼܬܼܗܘܿܢ ܫܘܼܦܪܵܐ ܐܸܫܟܲܚܘ|
    block |ܘܗܵܐ ܒܟܼܠܝܼܠܹܗ ܕܡܲܠܟܵܐ ܓܕܝܼܠܝܼܢ ܟܲܕ ܡܸܬܼܢܲܨܚܝܼܢ܁|
    block |܃ܛܪ̈ܘܼܢܹܐ ܕܐ̄ܢܵܫܵܐ ܗܘ̤ܵܘ ܐܘܼܡܵܢܹ̈ܐ ܡܗܝܼܪܹ̈ܐ ܕܲܚܫܲܠܘ|
    block |ܐ̄ܢܵܫܵܐ ܒܚܲܫܹ̈ܐ ܘܲܣܕܲܪ ܐܸܢܘܿܢ ܒܹܝܬܼ ܡܲܠܟܿܘܼܬܼܵܐ܁|
    block |܃ܦܲܓܼܪܵܐ ܕܣܵܗ̈ܕܹܐ ܐܲܝܟ ܕܲܠܕܲܗܒܼܵܐ ܒܢܘܼܪܵܐ ܣܵܡܘܼܗܝ|
    block |ܘܲܥܒܲܕܘ ܡܸܢܹܗ ܬܵܓܼܐ ܕܬܲܗܪܵܐ ܠܡܲܠܟܵܐ ܪܲܒܵܐ܁|
    block |܃ܒܢܸ̈ܓܼܕܹܐ ܚܲܫܠܘܼܗܝ ܘܲܒܼܡܲܚ̈ܘܼܬܼܵܐ ܣܵܡ̣ܘ ܒܹܗ ܫܘܼܦܪܵܐ|
    block |ܒܚܲܪ ܬܹܗ ܢܘܼܪܵܐ ܘܩܲܒܸܿܠ ܨܘܼܪܬܵܐ ܕܠܵܐ ܡܸܬܼܚܲܒܿܠܵܐ܁|
    block |܃ܒܠܲܥܘ ܐܲܝܟ ܕܲܗܒܼܵܐ ܘܲܩܢ̣ܵܘ ܫܘܼܦܪܵܐ ܐܲܝܟ ܚܸܫ̈ܠܵܬܼܵܐ|
    block |ܕܲܠܬܲܨܒܿܝܼܬܼܵܐ ܕܟܲܠܬܼܵܐ ܢܸܗܘܘܿܢ ܒܹܝܬܼ ܡܸܫܬܿܘܼܬܼܵܐ܁|
    block |܃ܚܲܬܼܢܵܐ ܩܛܝܼܠܵܐ ܙܲܡܸܢ ܐܸܢܘܿܢ ܠܒܹܝܬܼ ܡܸܫܬܘܼܬܼܵܐ|
    block |ܘܐܲܝܬܿܝܼܘ ܗܸܢ̣ܘܿܢ ܕܸܡܗܘܿܢ ܥܲܡܗܘܿܢ ܪ̈ܘܼܡܝܵܢܲܝܗܘܿܢ܁|
    block |ܣܡܵܟܼܵܐ ܕܢܘܼܗܪܵܐ ܕܲܡܠܸܐ ܚܪ̈ܝܼܒܹܐ ܗܵܐ ܚܵܙܹ̇ܐ ܐ̄ܢܵܐ܁|
  block
    block |ܨܵܘܪܹ̈ܐ ܦܣܝ̈ܩܹܐ ܘܦܲܓܼܪܹ̈ܐ ܢܣܝܼܪܹ̈ܐ ܘܓܼܘܼܫ̈ܡܹܐ ܣܪ̈ܝܼܩܹܐ܁|
    block |܃ܪܹ̈ܫܹܐ ܩܛ̈ܝܼܠܹܐ ܘܲܫܪܲܟܼܘܿܕܹܐ ܕܟܼܠ ܣܘܼܪ̈ܕܝܼܢ|
    block |ܘܲܡܠܸܐ ܡܸܢܗܘܿܢ ܒܲܝܬܵܐ ܪܲܒܵܐ ܕܒܹܝܬܼ ܡܸܫܬܿܘܼܬܼܵܐ܁|
    block |܃ܘܒܲܝܫܵܬܼ ܗܵܠܹܝܢ ܟܲܠܬܵܐ ܒܬܼܘܼܠܬܵܐ ܦܨܝܼܚܲܬ̤ ܪܲܒܲܬܼ|
    block |ܘܚܲܒܿܝܼܒܼܝܼܢ ܠܵܗ̇ ܚܸܙ̈ܘܸܐ ܡܫܲܟܼܪܹ̈ܐ ܕܦܘܼܣܵܩܲܝ̈ܗܘܿܢ܁|
    block |܃ܡܢܲܓܲܕ ܗܵܢܵܐ ܘܲܦܠܝܼܥ ܗܵܢܵܐ ܘܲܩܛܝܼܠ ܗܵܢܵܐ|
    block |ܡܒܲܣܒܲܣ ܗܵܢܵܐ ܘܲܣܪܝܼܩ ܗܵܢܵܐ ܘܲܫܩܝܼܠ ܗܵܢܵܐ܁|
    block |܃ܐܝܼܬܼ ܕܲܦܟܼܝܼܪܝܼܢ ܘܐܝܼܬܼ ܕܲܩܛܝܼܠܝܼܢ ܡ̣ܢ ܪ̈ܕܘܿܦܹܐ|
    block |ܚܲܕ ܡܸܬܼܦܲܫܲܚ ܘܚܲܕܼ ܡܸܬܼܢܲܬܲܦ ܡ̣ܢ ܚܵܝܵܬܼܵܐ܁|
    block |܃ܘܐܝܼܬܼ ܕܡ̣ܢ ܢܘܼܪܵܐ ܣܵܠܩܵܐ ܣܘܵܬܹܗ ܐܲܝܟ ܗܹܪܘܿܡܹܐ|
    block |ܐ̄ܚܪܹܢܵܐ ܡܦܲܫܲܚ ܟܲܕ ܡܸܬܢܲܬܲܦ ܡ̣ܢ ܥܵܘ̈ܠܹܐ܁|
    block |܃ܗܵܘ̇ ܐܸܬܼܦܲܪܣܝܼ ܘܗܵܘ̇ ܐܸܬܼܒܲܣܒܲܣ ܘܗܵܘ̇ ܐܸܬܼܦܲܣܲܩ|
    block |ܟܠܗܘܿܢ ܣܲܝܒܲܪܘ ܟܠ ܐܘܼܠܨܵܢ̈ܝܼܢ ܥܵܘܠܹ̇ܐܝܼܬܼ܁|
    block |܃ܣܡܵܟܼܵܐ ܪܲܒܵܐ ܕܲܙܩܝܼܦܘܼܬܼܵܐ ܡܵܪܲܬ̤ ܚܲܫܹ̈ܐ|
    block |ܘܐܝܢܵܐ ܕܥܲܠ̣ ܠܹܗ ܚܲܡܪܵܐ ܕܟܹܐܒܸ̈ܐ ܥܨܲܪ ܠܹܗ ܘܐܸܫܬܿܝܼ܁|
    block |܃ܙܡܝܼ̈ܢܹܐ ܕܲܩܪܵܐ ܚܲܬܼܢܵܐ ܕܪܵܘܡܵܐ ܘܥܲܡܹܗ ܥܲܠ̣ܘ ܗ̄ܘ̣ܵܘ|
    block |ܦܸܓܼܥܲܬ̤ ܗ̄ܘ̣ܵܬܼ ܒܗܘܿܢ ܚܲܪܒܵܐ ܠܛܝܼܫܬܵܐ ܒܹܝܬܼ ܡܸܫܬܿܘܼܬܹܗ܁|
    block |܃ܢܘܼܪܵܐ ܕܝܲܩܕܵܐ ܥܲܡ ܣܲܦܣܹܪܐ ܕܨܲܗܝܵܬ ܠܲܕܡܵܐ|
    block |ܢܩܵܫܵܐ ܕܟܹܐܦܹ̈ܐ ܘܚܘܼܪܵܩ ܫܸܢܹ̈ܐ ܕܐܲܪ̈ܝܵܘܵܬܼܵܐ܁|
    block |܃ܥܲܡ ܬܸܢܵܢܵܐ ܪܲܒܵܐ ܕܣܵܠܹ̇ܩ ܡ̣ܢ ܝܲܩܕܵܢܵܐ|
    block |ܚܸܡܬܼܵܐ ܕܚܲܢ̈ܦܹܐ ܕܕܲܡܝܵܐ ܒܓܲܠ̈ܠܹܝܗ̇ ܠܝܲܡܵܐ ܪܲܒܵܐ܁|
    block |܃ܒܗܵܢ ܐܸܣܟܹܿܡܵܐ ܕܗܵܠܹܝܢ ܚܲܫܹ̈ܐ ܥܝܲܕܘ ܩܲܕܝܼ̈ܫܐ|
    block |ܘܲܦܨܝܼܚܵܐܝܼܬܼ ܣܲܝܒܲܪܘ ܟܹܐܒܹ̈ܐ ܕܠܵܐ ܪܘܼܥܵܡܵܐ܁|
    block |܃ܦܫܝܼܩ ܗ̄ܘ̣ ܠܚܘܼܒܵܐ ܕܠܵܐ ܢܸܬܼܪܲܥܲܡ ܟܲܕ ܡܸܨܛܲܥܲܪ|
    block |ܕܟܼܠ ܓܹܝܪ ܣܵܒܹ̇ܠ ܘܲܡܣܲܝܒܲܪ ܟܠ ܐܲܟܼܡܵܐ ܕܲܟܼܬܼܝܼܒܼ܁|
  block
    block |ܟܹܐܒܹ̈ܐ ܘܚܲܫܹ̈ܐ ܥܲܡ ܐܘܼܠܨܵܒܹ̈ܐ ܘܢܸܓܼ̈ܕܹܐ ܣܲܝܒܲܪܘ܃|
    block |ܣܵܗ̈ܕܹܐ ܒܚܘܼܒܿܗܘܿܢ ܟܲܕ ܡܸܬܼܩܲܙܚܝܼܢ ܡ̣ܢ ܥܵܘ̈̇ܠܹܐ܁|
    block |܃ܣܓܼܘܼܠܵܐ ܕܚܲܝܹ̈ܐ ܕܲܒܼܝܲܕܼ ܪܘܼܡܚܵܐ ܥܨܲܪܘ ܝܗ̄ܘܼ̈ܕܵܝܹܐ|
    block |ܐܲܪܘܝܼ ܠܣܵܗ̈ܕܹܐ ܒܚܲܡܪܹܗ ܕܢܸܛܠܘܿܢ ܐܘܼܠܨܵܢܲܝ̈ܗܘܿܢ܁|
    block |܃ܐܲܣܓܝܘ ܘܐܸܫܬܿܝܼܘ ܡ̣ܢ ܗܵܘ̇ ܚܲܡܣܵܐ ܕܲܙܩܝܼܦܘܼܬܼܵܐ|
    block |ܥܕܲܡܵܐ ܕܐܵܦܵܠܵܐ ܒܢܘܼܪܵܐ ܐܲܪܓܸܿܫܘ ܒܐܵܓܼܘܿܢܲܝ̈ܗܘܿܢ܁|
    block |܃ܥܒܲܕ ܗ̄ܘ̣ܵܐ ܐܸܢܘܿܢ ܚܲܡܪܵܐ ܕܐܸܫܬܿܝܼܘ ܡ̣ܢ ܓܵܓܼܘܼܠܬܵܐ|
    block |ܕܢܸܗܘܘܿܢ ܡܗܲܠܟܼܝܼܢ ܥܲܠ ܓܵܘܙܲܠܬܼܵܐ ܟܲܕ ܚܵܕܹܝܢ ܗ̄ܘ̣ܵܘ܁|
    block |܃ܕܡܵܐ ܡ̣ܢ ܣܸܛܪܹܗ ܕܡܲܠܟܿܐ ܡܫܝܼܚܵܐ ܡܫܲܚܘ ܒܐܵܓܼܘܿܢܵܐ|
    block |ܘܫܸܪܥܲܬ̤ ܡܸܢܗܘܿܢ ܐܝܼܕܹܗ ܪܵܡܬܼܵܐ ܕܵܒܼܥܸܠܕܒܼܵܒܼܵܐ܁|
    block |܃ܕܵܘܝܵܐ ܕܐܲܩܪܸܒܼ ܘܐܲܪܡܝܼ ܠܐܵܕܵܡ ܒܹܝܬܼ ܐܝܼܠܵܢܹ̈ܐ|
    block |ܗܘ̤ ܐܸܬܼܟܲܬܲܫ ܕܢܲܪܡܸܐ ܠܣܵܗ̈ܕܹܐ ܩܕܼܵܡ ܕܲܝ̈ܢܹܐ܁|
    block |܃ܪܘܚܵܐ ܕܫܘܼܩܪܵܐ ܕܙܸܡܪܲܬ̤ ܢܸܟܼܠܵܐ ܠܚܵܘܵܐ ܒܐܸܕܢܹܝ̈ܗ̇|
    block |ܫܲܕܠܲܬ̤ ܐܸܢܘܿܢ ܕܬܲܟܼܦܲܪ ܐܸܢܘܿܢ ܒܲܥܪܝܼܡܘܼܬܼܵܗ̇܁|
    block |܃ܠܵܐ ܕܹܝܢ ܩܲܒܸܿܠܘ ܡܲܠܟܵܐ ܒܝܼܫܵܐ ܘܡܹܐܡܪܹܗ ܣܲܢܝܵܐ|
    block |ܕܲܥܪܝܼܡܝܼܢ ܗ̄ܘ̣ܵܘ ܡ̣ܢ ܬܲܢܼܝܼܢܵܐ ܕܐܲܛܥܝܼ ܐܸܢܘܿܢ܁|
    block |܃ܡ̣ܢ ܝܘܼܠܦܢܹܗ ܡܗܝܼܪܵܐ ܕܝܼܫܘܿܥ ܐܸܬܼܚܲܟܲܡܘ ܗ̄ܘ̣ܵܘ|
    block |ܘܐܸܬܿܕܲܪܲܫܘ ܗ̄ܘ̣ܵܘ ܒܲܗܪܝܼܡܘܼܬܼܵܐ ܘܬܲܡܝܼܡܘܼܬܼܵܐ܁|
    block |܃ܗܘ̤ ܒܲܣܒܲܪܬܹܗ ܦܲܩܸܕ ܐܸܢܘܿܢ ܘܐܵܠܸܦ ܐܸܢܘܿܢ|
    block |ܕܢܼܗܘܘܿܢ ܕܵܡܼ̇ܝܢ ܐܵܦ ܠܝܵܘ̈ܢܹܐ ܘܠܲܚ̈ܘܵܘܵܬܼܵܐ܁|
    block |܃ܒܬܲܡܝܼܡܘܼܬܼܵܐ ܠܝܵܘ̈ܢܹܐ ܕܵܡܹ̇ܝܢ ܐܲܝܟ ܕܝܼܠܸܦܘ ܗ̄ܘ̣ܵܘ|
    block |ܘܟܲܕ ܡܸܬܼܩܲܛܠܝܼܢ ܫܠܹܝܢ ܘܲܦܫܝܼܛܝܼܢ ܒܹܝܬܼ ܩܵܛ̈ܘܿܠܹܐ܁|
    block |܃ܐܸܠܘܼ ܐܝܼܬܼ ܗ̄ܘ̣ܵܐ ܪܘܼܓܼܙܵܐ ܒܝܵܘܢܵܐ ܠܵܐ ܥܵܡܪܵܐ ܗ̄ܘ̣ܵܬܼ|
    block |ܥܲܡ ܗܵܘ̇ ܕܲܠܚܝܼܡ ܥܲܠ ܦܲܪ̈ܘܼܓܹܝܗ̇ ܠܲܡܩܲܛܵܠܘ܁|
    block |܃ܘܲܕܫܲܦܝܼܪܵܐ ܗ̄ܝ̣ ܗܵܕܹܐ ܩܢܵܐ ܘܼܗ̇ ܐܵܦ ܬܲܠܡܝܼ̈ܕܹܐ|
  block
    block |ܕܠܵܐ ܢܸܬܼܚܲܡܬܼܘܼܢ ܡܵܐ ܕܡܸܬܼܚܲܪܒܿܝܼܢ ܡ̣ܢ ܥܵܘ̈̇ܠܹܐ܁|
    block |܃ܠܪܝܼܡ ܗ̄ܘ̣ ܚܸܘܝܵܐ ܕܢܛܲܪ ܢܲܦܫܹܗ ܡ̣ܢ ܢܸܟܼܝܵܢܹ̈ܐ|
    block |ܘܲܙܗܝܼܪܵܐܝܼܬܼ ܚܵܝܹ̇ܐ ܟܠܝܘܿܡ ܐܲܝܟ ܚܲܟܿܝܼ̈ܡܹܐ܁|
    block |܃ܝܵܕܲܥ ܗ̄ܘ̣ ܓܹܝܪ ܒܲܥܪܝܼܡܘܼܬܹܗ ܐܲܝܟܵܐ ܕܡܸܬܬܿܚܸܕ|
    block |ܕܪܹܫܹܗ ܪܵܨܝܼܢ ܘܥܲܠ ܗܵܝ̇ ܥܵܪܹܩ ܡ̣ܢ ܣܵܩܘܪ̈ܘܗܝ܁|
    block |܃ܐܸܢ ܓܹܝܪ ܓܲܪܣܵܐ ܕܡܸܬܿܬܿܚܸܕ ܕܲܒܼܵܠ̇ܥ ܛܲܫܝܼ ܪܹܫܹܗ|
    block |ܘܐܲܫܠܸܡ ܟܠܹܗ ܦܲܓܼܪܹܗ ܠܚܲܫܹ̈ܐ ܘܠܲܡܚ̈ܘܵܬܼܵܐ܁|
    block |܃ܪܹܫܵܐ ܕܢܲܦܫܵܐ ܗܲܝܡܵܢܘܼܬܼܵܐ ܗ̄ܝ̣ ܒܹܝܬܼ ܦܵܪ̈ܘܿܫܹܐ|
    block |ܘܠܵܗ̇ ܢܵܛ̇ܪܝܼܢ ܗ̄ܘ̣ܵܘ ܣܵܗ̈ܕܹܐ ܒܕܼܝܼܢܵܐ ܕܗ̤ܝ ܠܵܐ ܬܸܒܲܠܲܥ܁|
    block |܃ܫܪܵܪܗܘܿܢ ܒܲܠܚܘܿܕ ܝܲܨܝܦܝܼ̈ܢ ܗ̄ܘ̣ܵܘ ܠܲܡܛܵܪܘ|
    block |ܒܲܥܪܝܼܡܘܼܬܼܵܐ ܕܲܚ̈ܘܘܵܬܵܐ ܕܲܡܠܹܝܢ ܡܸܪܬܼܵܐ܁|
    block |܃ܠܗܲܝܡܵܢܘܼܬܼܵܐ ܪܹܫܵܐ ܕܚܲܝܹ̈ܐ ܠܒܲܟܼܘ ܒܲܙܗܝܼܪܘܼ|
    block |ܘܝܲܗ̄ܒܼ݂ܘ ܠܲܦܣܵܩܵܐ ܘܲܠܒܼܘܼܣܒܵܣܵܐ ܗܲܕܵܡܲܝ̈ܗܘܿܢ܁|
    block |܃ܚܲܝܹ̈ܐ ܕܚܸܘܝܵܐ ܒܪܹܫܹܗ ܐܸܢܘܿܢ ܘܐܸܢ ܪܵܨܝܼܢ ܠܹܗ|
    block |ܐܵܘܒܸܕ ܚܲܝܵܘ̈ܗܝ ܘܥܲܠ ܗܵܘ̄ ܪܹܫܹܗ ܡܛܲܫܸܐ ܛܠܝܘܼܡ܁|
    block |܃ܘܚܲܝܹ̈ܐ ܕܢܲܦܫܵܐ ܒܗܲܝܡܵܢܘܼܬܼܵܐ ܬܠܹܝܢ ܘܲܢܛܝܼܪܝܼܢ|
    block |ܘܐܸܢ ܐܸܬܼܢܲܟܲܝܲܬ̤ ܗܲܝܡܵܢܘܼܬܼܵܐ ܚܲܝܹ̈ܐ ܐܸܒܲܕܘ܁|
    block |܃ܘܐܵܠܵܨܵܐ ܕܢܛܲܪ ܗܲܝܡܵܢܘܼܬܼܵܐ ܡ̣ܢ ܡܲܟܼܫܘܼ̈ܠܹܐ|
    block |ܐܲܝܟ ܕܐܵܦ ܚܸܘܝܵܐ ܡܛܲܫܸܐ ܪܹܫܹܗ ܡ̣ܢ ܡܲܚ̈ܘܵܬܼܵܐ܁|
    block |܃ܗܲܟܲܢ ܣܵܗ̈ܕܹܐܐ ܒܕܼܚܵܠܐ ܢܲܛܪܘܼܗ̇ ܠܗܲܝܡܵܢܘܼܬܼܵܐ|
    block |ܘܟܲܕ ܒܵܠܥܝܼܢ ܗ̄ܘ̣ܵܘ ܡ̣ܢ ܕܲܝ̈ܢܐ ܗ̤ܝ ܠܵܐ ܒܸܠܥܲܬ̤܁|
    block |܃ܒܚܲܝܹ̈ܐ ܐ̄ܚܪ̈ܢܹܐ ܕܲܥܬܼܝܼܕܝܼܢ ܗ̄ܘ̣ܵܘ ܐܲܪܓܹܿܫܘ ܣܵܗ̈ܕܹܐ|
    block |ܘܡܸܛܠ ܗܵܕܹܐ ܝܲܗ̣̄ܒܼܘ ܦܲܓܼܪ̈ܝܗܘܿܢ ܠܡܸܣܒܲܠ ܚܲܫܹ̈ܐ܁|
    block |܃ܒܚܲܫܹ̈ܐ ܕܣܲܝܒܲܪܘ ܘܲܒܼܡܲܚ̈ܘܵܬܼܗܘܿܢ ܐܲܙܝܼܥܘ ܠܐܲܪܥܵܐ|
    block |ܕܥܵܠܡܵܐ ܐ̄ܚܪܹܢܵܐ ܐܝܼܬܼ ܠܐܲܠܵܗܵܐ ܕܪܲܒܿ ܡ̣ܢ ܗܵܢܵܐ܁|
  block
    block |܃ܣܲܝܒܲܪܘ ܚܲܫܹ̈ܐ ܒܥܸܠܲܬܼ ܚܲܢ̈ܦܹܐ ܥܕܲܡܵܐ ܕܗܲܝܡܸܢܘ|
    block |ܘܐܫܲܪܘ ܕܐܝܼܬܹ ܗ̄ܘ̣ ܡܸܕܸܢ ܟܲܣܝܵܐ ܕܲܪܓܸܝܫܝܼܢ ܒܹܗ܁|
    block |܃ܚܙ̣ܵܘ ܪ̈ܕܘܿܦܹܐ ܕܲܟܼܡܵܐ ܦܨܝܼܚܝܼܢ ܠܘܼܩܒܲܠ ܡܵܘܡܵܐ|
    block |ܘܐܲܙܝܼܥ ܐܸܢܘܿܢ ܬܲܗܪܵܐ ܪܲܒܵܬ ܠܲܡܩܲܠܵܣܘ܁|
    block |܃ܘܫܲܪܝܼܘ ܪܵܢܹ̇ܝܢ ܕܐܸܠܘܼ ܚܲܝܹ̈ܐ ܐ̄ܚܪ̈ܢܹܐ ܠܵܐ ܐܝܼܬܼ|
    block |ܠܵܐ ܡܒܲܣܪܝܼܢ ܗ̄ܘ̣ܵܘ ܐ̄ܢܵܫܵܐ ܗܵܕܢ ܥܲܠ ܚܲܝܲܝ̈ܗܘܿܢ܁|
    block |܃ܒܡܸܕܸܡ ܪܲܒܵܐ ܕܲܟܼܣܸܐ ܚܬܼܝܼܪܝܼܢ ܟܲܕ ܡܸܬܼܩܲܛܠܝܼܢ|
    block |ܘܥܲܠ ܗܵܝ̇ ܪܵܗ̇ܛܝܼܢ ܐܘܼܩܒܲܠ ܣܲܝܦܵܐ ܒܠܸܒܵܬ ܕܲܟܼܝܵܐ܁|
    block |܃ܒܣܲܒܼܪܵܐ ܛܵܒܼܵܐ ܕܲܫܒܝܼܚ ܘܲܟܼܣܸܐ ܪܓܼܝܼܫܝܼܢ ܗܵܠܹܝܢ|
    block |ܘܒܲܕܓܼܘܿܢ ܫܵܛܝܼܢ ܠܟܼܠ ܡܲܚ̈ܘܵܬܼܵܐ ܘܲܠܠܘܼܚܵܡܹ̈ܐ܁|
    block |܃ܡܲܢܘܼ ܗܵܢܵܐ ܝܼܫܘܿܥ ܕܡܵܝܬܹܿܝܢ ܡܸܛܠܵܬܹܗ|
    block |ܘܲܠܡ̇ܢ ܒܲܫܡܹܗ ܚܬܼܝܼܪܝܼܢ ܗܵܠܹܝܢ ܟܲܕ ܡܸܬܼܩܲܛܠܝܼܢ܁|
    block |܃ܠܡ̇ܢ ܡܵܘܕܹܝܢ ܒܹܗ ܥܕܲܡܵܐ ܠܡܵܘܬܵܐ ܚܲܒܿܝܼܒܼܵܐܝܼܬܼ|
    block |ܘܣܵܒܼܠܝܼܢ ܚܲܫܹ̈ܐ ܘܠܵܐ ܟܦܵܪܝܼܢ ܒܹܗ ܒܐܘܼܠܨܵܢܲܝ̈ܗܘܿܢ܁|
    block |܃ܕܲܙܩܝܼܦ ܐܵܡ̇ܪܝܼܢ ܘܕܲܩܛܝܼܠ ܡܲܟܼܪܙܝܼܢ ܘܲܠܡܵܢܵܐ ܟܵܝ|
    block |ܘܲܚܬܼܝܼܪܝܼܢ ܒܹܗ ܟܲܕ ܣܵܓܸ̇ܕܝܼܢ ܠܹܗ ܠܥܹܝܢ ܣܲܓܹ̇ܝ̈ܐܹܐ܁|
    block |܃ܠܡ̇ܢ ܣܵܓܲܕܝܼܢ ܠܹܗ ܐܸܢ ܒܲܪܢܵܫܵܐ ܗ̄ܘ̣ ܕܲܡܐܐ ܚܲܫܹ̈ܐ|
    block |ܘܐܸܢ ܠܵܘ ܚܲܝܵܐ ܗ̄ܘ̣ ܐܲܝܟܲܢ ܡܵܝ̇ܬܿܝܼܢ ܡܸܛܠܵܬܹܗ܁|
    block |܃ܚܲܝܠܵܐ ܪܲܒܵܐ ܐܝܼܬܼ ܒܗܵܘ̇ ܕܲܙܩܝܼܦ ܡ̣ܢ ܝܗ̄ܘܼܕܼܵܝܹ̈ܐ|
    block |ܘܫܵܘܹ̇ܐ ܒܚܘܼܒܹܗ ܠܲܒܼܢܵܝ̈ܢܵܫܵܐ ܕܲܢܗܲܝܡܢܘܼܢ ܒܹܗ܁|
    block |܃ܐܵܘ ܐܲܠܵܗܵܐ ܗ̄ܘ̣ ܐܵܘ ܒܲܪܢܵܫܵܐ ܗ̄ܘ̣ ܒܪܹܗ ܕܐܲܠܵܗܵܐ|
    block |ܚܲܝܠܵܐ ܐܝܼܬܼ ܒܹܗ ܕܢܵܓܹ̇ܕ ܐ̄ܢܵܫܵܐ ܠܗܲܝܡܵܢܘܼܬܹܗ܁|
    block |܃ܒܝܲܕ ܐܘܼ̈ܠܨܵܢܹܐ ܕܣܲܝܒܲܪܘ ܣܵܗ̈ܕܹܐ ܡ̣ܢ ܪ̈ܕܘܿܦܹܐ|
    block |ܗܵܠܹܝܢ ܡܲܠܸܠܘ ܚܲܢ̈ܦܹܐ ܕܲܚܙ̣ܵܘ ܛܘܼܪ̈ܦܲܝܗܘܿܢ܁|
    block |܃ܘܡܸܛܠ ܗܵܠܹܝܢ ܚܲܢ̈ܦܹܐ ܕܝܲܩܲܪܘ ܠܲܐܩܝܼܦܘܼܬܼܵܐ|
  block
    block |ܡ̣ܢ ܚܲܫܲܝ̈ܗܘܿܢ ܟܲܢܸܫܘ ܥܲܡܵܐ ܠܟܼܵܪܘܿܙܘܼܬܼܵܐ܁|
    block |܃ܬܗܲܪܘ ܚܲܙܝܹ̈ܐ ܟܲܕܡܵܐ ܕܣܲܝܒܲܪܘ ܟܠ ܡܲܚ̈ܘܵܬܼܵܐ|
    block |ܘܲܕܠܵܐ ܡܲܓܿܢ ܒܵܠܥܝܼܢ ܗܲܝܡܸܢܘ ܥܵܠܡܵܐ ܟܠܹܗ܁|
    block |܃ܗܘ̤ܵܘ ܠܹܗ ܣܵܗ̈ܕܹܐ ܠܲܒܼܪܵܬ ܩܘܿܟܼܪܵܐ ܒܐܘܼ ܠܨܵܢܲܝ̈ܗܘܿܢ|
    block |ܕܚܲܝܹ̈ܐ ܐ̄ܚܪ̈ܢܹܐ ܐܝܼܬܼ ܠܹܗ ܕܢܸܬܸܿܠ ܠܲܕܪܵܚܸ̇ܡ ܠܹܗ܁|
    block |܃ܒܕܼܡܗܘܿܢ ܟܲܬܼܒܿܘܼܗ̇ ܠܗܲܝܡܵܢܘܼܬܼܵܐ ܕܐܲܠܵܗ ܟܠܵܐ|
    block |ܘܲܒܼܡܵܘܬܿܝ̈ܗܘܿܢ ܗܘ̤ܵܘ ܡܲܠܵܦܢܹ̈ܐ ܕܫܲܪܝܼܪ̈ܬܼܵܐ܁|
    block |܃ܠܵܘ ܡܸܠܲܝ̈ܗܘܿܢ ܐܸܬܼܩܲܒܲܠ ܗ̄ܘ̣̈ܝ ܥܲܠ ܫܵܡܘ̈ܥܹܐ|
    block |ܘܠܵܘ ܒܲܥܒܼ̇ܕܵܐ ܕܗܲܝܡܵܢܘܼܬܼܗܘܿܢ ܕܲܟܼܡܵܐ ܫܲܪܝܼܪ܁|
    block |܃ܡ̣ܢ ܡܲܚ̈ܘܵܬܼܵܐ ܘܚܲܫܹ̈ܐ ܕܲܣܒܲܠ̣ܘ ܥܲܠ ܦܲܓܼܪ̈ܝܗܘܿܢ|
    block |ܝܼܕܝܥ ܟܠܢܵܫ ܕܠܵܐ ܣܪܝܼܩ ܥܲܡܠܵܐ ܕܦܘܼܪ̈ ܫܵܢܲܝܗܘܿܢ܁|
    block |܃ܗܵܐ ܣܵܗܕܘܼܬܼܗܘܿܢ ܨܝܼܪܵܬ ܒܚܲܫܹ̈ܐ ܕܲܩܢܘܿܡܲܝ̈ܗܘܿܢ|
    block |ܘܡܲܠܦܵܢܘܼܬܼܗܘܿܢ ܟܬܼܝܼܒܼܵܐ ܒܢܸܓܼ̈ܕܹܐ ܕܥܲܠ ܦܲܓܼܪ̈ܝܗܘܿܢ܁|
    block |܃ܘܲܠܣܵܗܕܘܼܬܼܗܘܿܢ ܡܲܫܲܪ ܟܠܢܵܫ ܠܲܡܩܲܒܵܠܘ|
    block |ܥܲܠ ܕܲܒܼܕܸܡܗܘܿܢ ܚܬܲܡܘ ܗ̄ܘ̣ܵܘ ܘܩܲܒܸܿܠܘ ܦܘܼܪ̈ܫܵܢܲܝܗܘܿܢ܁|
    block |܃ܡܝܼܬܼܘ ܥܲܠ ܣܲܒܼܪܵܐ ܕܲܚܙ̣ܵܘ ܣܵܗ̈ܕܹܐ ܕܐܝܼܬܼ ܢܘܼܚܵܡܵܐ|
    block |ܒܪܝܼܟܼܘܼ ܡܝܼܫܚܵܐ ܕܟܵܠܸܠܘ ܠܣܵܗ̈ܕܵܘ̈ܗܝ ܒܐܓܼܵܘܿܢܲܝ̈ܗܘܿܢ܀|
    block |ܫܘܼܠܵܡܹܗ܃ ܫܘܼܒܼܚܵܐ ܠܵܟ ܡܵܪܵܐ ܕܟܼܠܵܐ܁ ܕܠܵܐ ܒܵܗ̇ܬܿܝܼܢ ܕܲܡܪܒܿܪܝܼܢ ܒܵܟ ܀|
block |ܥܲܠ ܥܲܬܿܝܼܪܵܐ ܘܠܵܥܵܙܵܪ|
  block
    block |ܥܲܠ ܥܲܬܿܝܼܪܵܐ ܘܠܵܥܵܙܵܪ|
  block
    block |ܡܐܡܪܐ ܕܥܣܪܝܢ ܘܬܡܢܝܐ|
    block |ܥܲܠ ܥܲܬܿܝܼܪܵܐ ܘܠܵܥܵܙܵܪ|
  block
    block |܃ܨܠܸܡ ܦܸܠܐܬܼܵܐ ܨܵܪ ܦܵܪܘܿܩܲܢ ܒܕܲܦܵܐ ܕܡܸܠܵܘ̈ܗܝ|
    block |ܘܲܩܒܲܥ ܐܸܢܹܝܢ ܒܓܼܵܘ ܦܵܠܵܛܝܼܢ ܕܟܼܵܪܘܿܙܘܼܬܹܗ ܀|
    block |܃ܐܲܝܟ ܕܲܠܝܘܼܩܢܵܐ ܪܲܟܸܿܒܼ ܐܸܢܹܝܢ ܠܡܸܠܲܝ̈ ܦܘܼܡܹܗ|
    block |ܘܟܲܢܝܼ ܐܸܢܹܝܢ ܒܫܸܡ ܣܘܼܥܪ݁ܵܢܹܐ ܐܲܝܟ ܗܵܘ̇ ܕܲܗ̤ܘܲܝ̈ ܀|
    block |܃ܚܲܬܿܝܼܬܼܵܐܝܼܐܬܼ ܦܲܚܸܡ ܡܸܠܹ̈ܐ ܠܘܼܒܩܲܠ ܡܸܠܹ̈ܐ|
    block |ܘܐܲܪܡܝܼ ܥܠܲܝܗܹܝܢ ܛܲܒܼܥܵܐ ܕܡܲܬܼܠܹ̈ܐ ܕܠܵܐ ܢܸܬܼܒܲܣ̈ܝܵܢ ܀|
    block |܃ܒܟܼܠ ܐܸܣܟܹܿܡܝܼ̈ܢ ܕܲܡܝܼ ܐܸܢܹܝܢ ܒܗܵܘ̇ ܡ̇ܐ ܕܲܗܘ̤ܵܐ|
    block |ܘܟܲܣܝܼ ܐܸܢܹܝܢ ܒܢܲܚܬܵܐ ܦܲܐܝܵܐ ܕܫܸܡ ܦܸܠ̈ܐܬܼܵܐ ܀|
    block |܃ܒܫܸܡ ܦܸܠ̈ܐܬܼܵܐ ܟܲܣܝܹܗ ܠܚܲܝܠܵܐ ܕܲܟܼܣܸܐ ܒܡܸܠܵܘ̈ܗܝ|
    block |ܕܠܵܐ ܢܸܬܼܒܲܣ̈ܝܵܢ ܡ̣ܢ ܬܲܪܥܝܼܬܼܵܐ ܕܪ̈ܲܦܝܲܝ ܢܲܦܫܵܐ ܀|
    block |܃ܒܦܲܩܝܼܘܼܬܼ ܢܲܦܫܵܐ ܕܪ̈ܲܦܝܲܝ ܢܲܦܫܵܐ ܡܸܬܼܒܲܩܸܐ ܗ̄ܘ̣ܵܐ|
    block |ܟܲܕܼ ܨܵܐܲܪ ܗ̄ܘ̣ܵܐ ܨܠܸܡ ܣܘܼܥܪ̈ܵܢܹܐ ܕܛܵܒܹ̈ܐ ܘܒܼܝܼܫܹ̈ܐ ܀|
    block |܃ܠܛܵܒܹ̈ܐ ܘܒܼܝܼܫܹ̈ܐ ܚܵܘܝܼ ܫܘܼܦܪܵܐ ܕܦܲܐܝܘܼܬܼ ܡܸܠܵܘ̈ܗܝ|
    block |ܘܚܲܬܼܚܸܬܼ ܐܸܢܘܿܢ ܠܡܸܫܡܲܥ ܡܸܠܹ̈ܐ ܕܡܲܠ̈ܝܵܢ ܬܲܗܪܵܐ ܀|
    block |܃ܬܲܗܪܵܐ ܪܲܒܵܐ ܟܣܸܐ ܗ̄ܘ̣ܵܐ ܒܡܸܠܹ̈ܐ ܕܟܼܵܪܘܿܙܘܼܬܹܗ|
    block |ܘܡܸܬܼܚܲܘ̈ܝܵܢ ܗ̣̄ܘܲܝ̈ ܘܠܵܐ ܡܸܬܼܚܲܙ̈ܝܵܢ ܚܲܬܿܝܼܬܼܵܐܝܼܬܼ ܀|
    block |܃ܡܸܬܼܚܲܙ̈ܝܵܢ ܗ̣̄ܘܲܝ̈ ܐܲܝܟ ܗܵܘ̇ ܕܲܗ̤ܘܲܝ̈ ܒܝܲܕܼ ܣܘܼܥܪ̈ܵܢܹܐ|
    block |ܘܠܵܐ ܡܸܬܼܚܲܙ̈ܝܵܢ ܒܲܕܼܪܲܚܝܼܩ ܗ̄ܘ̣ܵܐ ܥܒܼܵܕܼܵܐ ܕܲܒܼܗܹܝܢ ܀|
  block
    block |܃ܥܒܼܵܕܼܵܐ ܓܵܡܲ݁ܪ ܠܚܲܣܝܼܪܘܼܬܼܵܐ ܕܲܒܼܝܲܕܼ ܡܸܠܹ̈ܐ|
    block |ܘܐܵܝܟ ܕܲܒܼܢܘܼܗܪܵܐ ܡܚܵܘܸܐ ܫܘܼܦܪܵܐ ܕܫܲܦܝܼܪ̈ܵܬܼܵܐ ܀|
    block |܃ܫܲܦܝܼܪ̈ܵܬܼܵܐ ܡܲܠ̈ܝܵܢ ܡܸܠܹ̈ܐ ܕܟܼܵܪܘܿܙܘܼܬܼܵܐ|
    block |ܘܐܲܝܟ ܕܲܒܼܓܲܙܵܐ ܡܣܲܬܲܪ ܚܲܝܠܵܐ ܕܦܸܬܼܓܼܵܡܲܝ̈ܗܹܝܢ ܀|
    block |܃ܚܲܝܠܵܐ ܪܲܒܵܐ ܟܣܸܐ ܒܲܒܼܥܵܬܼܵܐ ܠܐܲܝܢܵܐ ܕܒܼܵܥܹ̇ܐ|
    block |ܘܐܸܠܵܐ ܒܵܥܹ̇ܐ ܒܪܸܚܡܲܬܼ ܚܘܼܒܵܐ ܠܵܐ ܡܸܫܟܲܚ ܠܹܗ ܀|
    block |܃ܪܸܚܡܲܬܼ ܚܘܼܒܵܐ ܩܪܵܬܲܢܝܼ ܕܐܸܩܪܸܐ ܒܣܸܦܪܹܗ ܕܡ̇ܪܲܢ|
    block |ܘܡ̣ܢ ܩܸܪܝܵܢܵܐ ܢܲܓܼܕܲܢܝ ܡܲܬܼܠܵܐ ܨܹܝܕܼ ܣܘܼܟܵܠܵܐ ܀|
    block |܃ܗܘ̤ ܩܸܪܝܵܢܵܐ ܓܲܪܓܲܢܝ ܕܐܸܒܼܥܸܐ ܒܥܵܬܼܵܐ ܕܡܸܠܹ̈ܐ|
    block |ܘܡ̣ܢ ܨܹܝܕܼ ܡܸܠܹ̈ܐ ܢܦܲܠ̣ ܠܝܼ ܗܸܪܓܵܐ ܕܟܲܣܝܘܼܬܼ ܡܸܠܹ̈ܐ ܀|
    block |܃ܟܲܣܝܼܘܼܬܼ ܡܸܠܹ̈ܐ ܚܙܹ̇ܝܬܼ ܕܲܡܟܲܣܝܵܐ ܒܢܲܚܬܵܐ ܕܡܸܠܹ̈ܐ|
    block |ܘܓܼܪܓܿܢܝ ܪܸܥܝܵܢܝ ܠܡܸܓܼܠܵܐ ܡܸܠܹ̈ܐ ܕܒܲܐܦܲܝ̈ ܡܸܠܹ̈ܐ ܀|
    block |܃ܠܓܼܵܘ ܡ̣ܢ ܬܲܪܥܵܐ ܕܲܟܼܬܼܝܼ̈ܒܼܵܬܼܵܐ ܥܸܠܹ̇ܬܼ ܩܵܡܹ̇ܬܼ|
    block |ܘܐܲܝܟ ܕܲܠܝܘܼܩܢܵܐ ܚܙܹ̇ܝܬܼ ܐܵܬܼ̈ܘܵܬܼܵܐ ܕܝܘܼܩܢܵܐ ܕܲܒܼܥܹ̇ܝܬܼ ܀|
    block |܃ܒܚܘܼܩܵܐ ܦܲܐܝܵܐ ܕܲܒܼܦܸܠ̈ܐܵܬܼܵܐ ܒܥܹ̇ܝܬܼ ܕܐܸܬܼܒܲܩܸܐ|
    block |ܕܡܸܛܠ ܡܵܢܵܐ ܫܸܡ ܦܸܠ̈ܐܵܬܼܵܐ ܥܲܠ ܐܵܬܼ̈ܘܵܬܼܵܐ ܀|
    block |܃ܫܸܡ ܦܵܠ̈ܐܵܬܼܵܐ ܚܙܹ̇ܝܬܼ ܟܲܕܼ ܪܵܗܹ̇ܛ ܒܹܝܬܼ ܐܵܬܼ̈ܘܵܬܼܵܐ|
    block |ܘܲܨܒܹ̇ܝܬܼ ܕܐܸܕܲܥ ܥܲܡ ܫܘܼܡ̇ܗܵܐ ܐܵܦ ܣܘܼܟܵܠܵܐ ܀|
    block |܃ܬܪܹܝܢ ܦܲܪ̈ܨܘܿܦܹܐ ܚܙܹ̇ܝܬܼ ܟܲܕܼ ܨܝܪܝܼܢ ܒܣܲܡܵܐ ܕܡܸܠܹ̈ܐ|
    block |ܘܟܲܕܼ ܕܵܡܹ̇ܝܢ ܗ̄ܘ̣ܵܘ ܠܵܐ ܕܵܡܹ̇ܝܢ ܗ̄ܘ̣ܵܘ ܝܘܼܩܢܵܐ ܠܝܘܼܩܢܵܐ ܀|
    block |܃ܫܸܡ ܥܲܬܿܝܼܪܵܐ ܘܫܸܡ ܡܸܣܟܹܿܢܵܐ ܪܫܝܼܡ ܗ̄ܘ̣ܵܐ ܥܠܲܝܗܘܿܢ|
    block |ܘܲܦܣܝܼܫܝܼܢ ܗ̄ܘ̣ܵܘ ܒܲܫܡܵܗܲܝ̈ܗܘܿܢ ܘܣܘܼܥܪ̈ܵܢܲܝܗܘܿܢ ܀|
    block |܃ܫܸܡ ܥܲܬܿܝܼܪܵܐ ܪܫܝܼܡ ܗ̄ܘ̣ܵܐ ܠܘܼܩܕܵܡܼ ܒܪܹܫ ܣܘܼܪܓܵܕܼܵܐ|
    block |ܘܲܒܼܫܘܼܠܵܡܹܗ ܫܸܡ ܡܸܣܟܹܿܝܢܵܐ ܕܡܸܣܟܹܿܝܢ ܘܲܨܪܝܼܟ ܀|
    block |܃ܒܦܲܐܝܘܼܬܼ ܢܲܚ̈ܬܹܿܐ ܨܝܼܪ ܗ̄ܘ̣ܵܐ ܝܘܼܩܢܹܗ ܕܲܩܬܸܐ ܥܘܼܬܼܪܵܐ|
    block |ܘܲܕܼܡܸܣܟܹܿܢܵܐ ܒܐܸܣܟܹܿܝܡ ܒܵܝ̇ܫܵܐ ܕܲܟܼܒܼܝܼܢ ܪ̈ܘܼܩܥܹܐ ܀|
    block |܃ܦܠܸܐ ܗ̄ܘ̣ܵܐ ܚܸܙܘܵܐ ܕܲܒܼܨܘܼܪ̈ܵܬܹܗ ܕܠܵܐ ܫܲܦܝܼܪܵܐ|
    block |ܘܲܫܟܼܝܼܪܵܐ ܗ̄ܘ̣ܵܬܼ ܚܙܵܬܼܵܐ ܕܐܲܦܵܘ̈ܗܝ ܕܫܲܦܝܼܪ ܢܲܦܫܵܐ ܀|
    block |܃ܢܲܗܝܼܪܝܼܢ ܗ̄ܘ̣ܵܘ ܙܢܲܝ̈ ܣܲܡܡܵܢܹ̈ܐ ܕܝܘܼܩܢܹܗ ܕܣܲܢܝܵܐ|
    block |ܘܚܸܫܘܿܟܼܝܼܢ ܗ̄ܘ̣ܵܘ ܡ̣ܢ ܚܸܫܘܿܟܼܵܐ ܕܗܵܘ̇ ܫܲܦܝܼܪܵܐ ܀|
    block |ܐܘܿ ܬܸܕܼܡܘܼܪܬܵܐ ܕܒܲܬܼܪܹܝܢ ܝܘܼܩܢܹ̈ܐ ܡܸܬܼܚܲܙܝܵܐ ܗ̄ܘ̣ܵܐ܃|
  block
    block |ܕܫܲܦܝܼܪܝܼܢ ܗ̄ܘ̣ܵܘ ܘܠܵܐ ܫܲܦܝܼܪܝܼܢ ܫܲܪܝܼܪܵܐܝܼܬܼ ܀|
    block |܃ܠܵܐ ܫܲܦܝܼܪ ܗ̄ܘ̣ܵܐ ܗܵܘ̇ ܥܲܬܿܝܼܪܵܐ ܐܲܝܟ ܡ̇ܐ ܕܫܲܦܝܼܪ|
    block |ܘܠܵܐ ܡܫܲܟܲܪ ܗ̄ܘ̣ܵܐ ܗܵܘ̇ ܡܸܣܟܹܿܢܵܐ ܠܦܘܼܬܼ ܣܲܢܝܘܼܬܹܗ ܀|
    block |܃ܒܲܪܵܢܵܐܝܼܬܼ ܣܢܸܐ ܗ̄ܘ̣ܵܐ ܚܸܙܘܵܐ ܕܡܲܟܿܝܼܟ ܢܲܦܫܵܐ|
    block |ܘܓܼܵܘܘܵܢܵܐܝܼܬܼ ܣܢܸܐ ܗ̄ܘ̣ܵܐ ܘܲܫܟܼܝܼܪ ܚܬܼܝܼܪ ܪܸܥܝܵܢܵܐ ܀|
    block |܃ܒܢܲܦܫܹܗ ܣܢܸܐ ܗ̄ܘ̣ܵܐ ܣܲܢܝܵܐ ܕܲܣܢܸܐ ܟܠܹܗ ܒܟܼܠܹܗ|
    block |ܘܲܒܼܪܸܥܝܵܢܹܗ ܦܠܸܐ ܗ̄ܘ̣ܵܐ ܘܲܪܓܼܝܼܓܼ ܫܲܦܝܼܪ ܟܠܹܗ ܀|
    block |܃ܫܘܼܦܪܵܐ ܕܲܠܒܲܪ ܒܵܣܲ݁ܪ ܗ̄ܘ̣ܵܐ ܠܹܗ ܠܣܵܢܹ̇ܐ ܢܲܦܫܵܐ|
    block |ܘܣܲܢܝܘܼܬܼ ܦܲܓܼܪܵܐ ܡܩܲܠܣܵܐ ܗ̄ܘ̣ܵܬܼ ܠܹܗ ܠܫܲܦܝܼܪ ܢܲܦܫܵܐ ܀|
    block |܃ܒܦܲܓܼܪܹܗ ܣܢܸܐ ܗ̄ܘ̣ܵܐ ܗܵܘ̇ ܡܸܣܟܹܿܢܵܐ ܣܢܸܐ ܨܘܼܪ̈ܵܬܼܵܐ|
    block |ܘܲܒܼܪܸܥܝܵܢܹܗ ܢܕܝܼܕܼ ܘܲܡܫܲܟܲܪ ܦܠܸܐ ܗܲܕܵܡܹ̈ܐ ܀|
    block |܃ܥܲܠ ܗܲܕܵܡ̇ܘ̈ܗܝ ܡܸܬܼܚܲܙܝܵܐ ܗ̣̄ܘܵܬܼ ܦܲܐܝܘܼܬܼ ܫܘܼܦܪܵܐ|
    block |ܘܲܒܼܓܼܵܘ ܢܲܦܫܹܗ ܚܙܵܬܼܵܐ ܕܣܲܢܝܵܐ ܡ̣ܢ ܟܠ ܕܲܣܢܸܐ ܀|
    block |܃ܒܢܲܚ̈ܬܹܿܐ ܕܒܼܘܼܨܵܐ ܡܸܬܓܲܠܸܐ ܗ̄ܘ̣ܵܐ ܣܢܸܐ ܪܸܥܝܵܢܵܐ|
    block |ܘܲܒܼܦܘܼܢܵܩܹ̈ܐ ܕܠܵܐ ܡܸܢܝܵܢܵܐ ܡܸܬܼܦܲܪܦܲܥ ܗ̄ܘ̣ܵܐ ܀|
    block |܃ܦܠܹܝܢ ܗ̄ܘ̣ܵܘ ܢܲܚܬܵܘ̈ܗܝ ܘܲܪܓܼܝܼܓܼܝܼܢ ܗ̄ܘ̣ܵܘ ܐܵܦ ܬܘܼܩܵܢܵܘ̈ܗܝ|
    block |ܘܠܵܐ ܣܵܒܲܥ̇ ܗ̄ܘ̣ܵܐ ܠܡܸܬܼܦܲܢܵܩܘܼ ܒܪܲܒܿܘܼܬܿ ܛܘܼܒܼܵܘ̈ܗܝ ܀|
    block |܃ܣܒܼܝܼܣ ܗ̄ܘ̣ܵܐ ܥܘܼܬܼܪܹܗ ܘܲܡܫܲܪܬܿܝܚ ܗ̄ܘ̣ܵܐ ܡ̇ܘܙܿܢ ܚܲܝܵܘ̈ܗܝ|
    block |ܘܠܲܝܬܿ ܗ̄ܘ̣ܵܐ ܐܲܬܼܪܵܐ ܒܹܝܬܼ ܦܘܼܢܵܩܹ̈ܐ ܘܲܠܦܘܼܢܵܩܹ̈ܐ ܀|
    block |܃ܣܲܓܿܝܼܵܐܝܼܬܼ ܟܫܹܝܢ ܗ̄ܘ̣ܵܘ ܛܘܼܒܹ̈ܐ ܠܥܸܠ ܡ̣ܢ ܛܘܼܒܹ̈ܐ|
    block |ܘܠܵܐ ܥܵܢ̇ܕܿܝܼܢ ܗ̄ܘ̣ܵܘ ܙܢܲܝ̈ ܬܘܼܩܵܢܹ̈ܐ ܡ̣ܢ ܕܘܼܟܲܬܼܗܘܿܢ ܀|
    block |܃ܒܟܼܠ ܬܘܼܩܵܢܝܼ̈ܢ ܡܸܬܼܒܲܣܲܡ ܗ̄ܘ̣ܵܐ ܗܵܘ̇ ܒܲܣܵܡܵܐ|
    block |ܘܲܟܼܡܵܐ ܕܒܼܵܣܹ̇ܡ ܬܘܼܒܼ ܡܸܬܼܝܲܐܲܒܼ ܕܬܼܵܘ ܢܸܬܼܒܲܣܲܡ ܀|
    block |܃ܠܵܐ ܦܵܛܲ݁ܪ ܗ̄ܘ̣ܵܐ ܙܢܵܐ ܕܒܼܘܼܣܵܡܵܐ ܡ̣ܢ ܦܵܬܼܘܿܪܹܗ|
    block |ܕܥܲܕܼ ܦܵܛܲ݁ܪ ܗ̄ܘ̣ܵܐ ܗܵܘ̇ ܩܲܕܼܡ̇ܝܵܐ ܩܲܕܼܡܹܗ ܐ̄ܚܪܹܢܵܐ ܀|
    block |܃ܐܲܝܟ ܥܲܕܼܥܹܕܼܵܐ ܥܒܼܝܼܕܼ ܗ̄ܘ̣ܵܐ ܒܲܝܬܹܿܗ ܕܐܵܣܘܿܛ ܢܲܦܫܵܐ|
    block |ܘܒܲܕܼܡܘܼܬܼ ܪܲܥܡܵܐ ܛܵܟ ܪܵܥܹ̇ܡ ܗ̄ܘ̣ܵܐ ܩܵܠ ܚܲܕ̈ܘܵܬܼܵܐ ܀|
    block |܃ܒܩܵܠ ܚܲܕܼ̈ܘܵܬܹܗ ܡܸܫܬܿܢܲܩ ܗ̄ܘ̣ܵܐ ܗܵܘ̇ ܡܸܣܟܹܿܢܵܐ|
    block |ܘܲܡܪܲܟܸܿܒܼ ܗ̄ܘ̣ܵܐ ܩܵܠܹ̈ܐ ܕܐܸܒܼܠܵܐ ܥܲܠ ܥܵܩܵܬܹ̈ܗ ܀|
    block |܃ܠܦܘܼܬܼ ܚܲܕܼ̈ܘܵܬܹܗ ܕܗܵܘ̇ ܚܲܕܵܝܵܐ ܡܥܵܩ ܗ̄ܘ̣ܵܐ ܡܥܵܩܵܐ|
    block |ܘܐܲܝܟ ܡܸܢܝܵܢܵܐ ܕܲܙܡܝܼܪ݁ܵܬܹܗ ܐܵܦ ܐܘܼܠܝܵܬܹ̈ܗ ܀|
    block |܃ܗܵܘ̇ ܙܵܡܲܪ ܗ̄ܘ̣ܵܐ ܘܗܵܘ̇ ܒܵܟܹ̇ܐ ܗ̄ܘ̣ܵܐ ܡܲܪܝܼܪܵܐܝܼܬܼ|
    block |ܘܡܲܢ ܠܵܐ ܢܸܬܼܡܲܗ ܒܚܲܕܘܲܬܼ ܢܲܦܫܵܐ ܘܟܲܪܝܘܼܬܼ ܢܲܦܫܵܐ ܀|
    block |܃ܚܲܕܼ ܪܵܩܹܕܼ ܗ̄ܘ̣ܵܐ ܘܚܲܕܼ ܡܲܪܩܸܕܼ ܗ̄ܘ̣ܵܐ ܐܲܝܟ ܕܥܲܠ ܡܝܼܬܼܵܐ|
    block |ܘܡܲܢ ܠܵܐ ܢܸܬܼܘܲܪ ܥܲܠ ܣܘܼܥܪ݁ܵܢܹܐ ܕܠܵܐ ܟܹܐܢܝܼܢ ܗ̄ܘ̣ܵܘ ܀|
  block
    block |܃ܚܲܕܼ ܡܲܥܘܸܠ ܗ̄ܘ̣ܵܐ ܘܚܲܕܼ ܡܲܥܡܸܠ ܗ̄ܘ̣ܵܐ ܢܲܦܫܹܗ ܒܟܹܐܢܘܼ|
    block |ܘܡܲܢ ܠܵܐ ܢܹܐܡܲܪ ܕܠܵܐ ܟܹܐܢܝܼܢ ܗ̄ܘ̣ܵܘ ܦܘܼܪ̈ܥܵܢܲܝܗܘܿܢ ܀|
    block |܃ܠܵܐ ܟܹܐܢܵܐܝܼܬܼ ܡܸܬܓܲܠܸܐ ܗ̄ܘ̣ܵܐ ܗܵܘ̇ ܚܲܪܡ̇ܢܵܐ|
    block |ܘܠܵܐ ܙܵܕܼܩܵܐܝܼܬܼ ܡܸܫܬܲܢܲܩ ܗ̄ܘ̣ܵܐ ܗܵܘ̇ ܡܲܟܿܝܼܟܼܵܐ ܀|
    block |܃ܠܵܐ ܫܲܘܝܘܼܬܼܵܐ ܡܸܬܼܚܲܙܝܵܐ ܗ̄ܘ̣ܵܬܼ ܒܐܸܣܟܹܿܡܲܝ̈ܗܘܿܢ|
    block |ܘܕܲܠܩܘܼܒܼܠܵܐܝܼܬܼ ܡܸܬܼܒܲܣܡܝܼܢ ܗ̄ܘ̣ܵܘ ܘܡܸܫܬܲܢܩܝܼܢ ܗ̄ܘ̣ܵܘ ܀|
    block |܃ܠܵܐ ܫܵܘܹ̇ܐ ܗ̄ܘ̣ܵܐ ܗܵܘ̇ ܚܲܪܡ̇ܢܵܐ ܠܗܵܘ̇ ܒܘܼܣܵܡܵܐ|
    block |܃ܘܠܵܐ ܙܵܕܹܩ ܗ̄ܘ̣ܵܐ ܗܵܘ̇ ܫܘܼܢܵܩܵܐ ܠܗܵܘ̇ ܡܲܟܿܝܼܟܼܵܐ|
    block |܃ܙܲܒܼܢܵܐ ܒܝܼܫܵܐ ܫܲܚܠܸܦ ܙܲܒܼܢܵܐ ܕܛܵܒܹ̈ܐ ܘܒܼܝܼܫܹ̈ܐ|
    block |ܘܲܠܚܲܕܼ ܝܲܩܲܪ ܘܲܠܚܲܕܼ ܨܲܥܲܪ ܒܲܕܼܠܵܐ ܦܲܐ̈ܝܵܢ ܀|
    block |܃ܒܠܵܐ ܦܲܐܝܘܼܬܼܵܐ ܡܸܫܬܲܢܲܩ ܗ̄ܘ̣ܵܐ ܪܵܚܹ̇ܡ ܩܘܼܫܬܵܐ|
    block |ܘܲܒܼܫܒܼܝܼ̈ܚܵܬܼܵܐ ܡܸܬܼܦܲܢܢܲܩ ܗ̄ܘ̣ܵܐ ܪܵܚܹ̇ܡ ܙܹܐܦܵܐ ܀|
    block |܃ܒܛܘܼܒܹ̈ܐ ܛܵܒܹ̈ܐ ܫܪܸܐ ܗ̄ܘ̣ܵܐ ܟܠܚܘܿܡ ܓܠܝܼܙ ܡ̣ܢ ܪ̈ܲܚܡܹܐ|
    block |ܘܠܵܐ ܚܵܐܹ̇ܝܢ ܗ̄ܘ̣ܵܐ ܠܗܵܘ̇ ܡܸܣܟܹܿܢܵܐ ܕܲܪܡܸܐ ܒܬܲܪܥܹܗ ܀|
    block |܃ܒܬܲܪܥܹܗ ܕܚܲܪܡ̇ܐ ܗ̄ܘ̣ܵܐ ܪܚܘܼܡܵܐ ܕܡܸܣܟܹܿܝܢ ܒܲܫܡܹܗ|
    block |ܘܡܸܬܼܝܲܐܲܒܼ ܗ̄ܘ̣ܵܐ ܘܠܵܐ ܐ̄ܢܵܫ ܡܲܪܘܲܚ ܠܲܣܢܝܼܩܘܼܬܹܗ ܀|
    block |܃ܣܢܝܼܩ ܗ̄ܘ̣ܵܐ ܘܲܨܪܝܼܟ ܗ̄ܘ̣ܵܐ ܡ̣ܢ ܟܠ ܛܵܒܼ̈ܢ|
    block |ܘܲܥܦܝܼܦܵܐ ܗ̣̄ܘܵܬܼ ܡܸܣܟܹܿܢܘܼܬܹܗ ܘܲܟܼܪܝܼܗܘܼܬܹܗ ܀|
    block |܃ܒܲܬܼܪܹܝܢ ܟܹܐܒܼܝܼ̈ܢ ܕܥܲܣܩܝܼܢ ܣܲܓܿܝܼ ܡܸܬܼܢܵܘܲܠ ܗ̄ܘ̣ܵܐ|
    block |ܒܡܸܣܟܹܿܢܘܼܬܼܵܐ ܡܡܲܟܿܟܲܬܼ ܐ̄ܢܵܫܵܐ ܘܫܘܼܚܢܹ̈ܐ ܣܢܲܝ̈ܝܵܐ ܀|
    block |܃ܫܘܼܚܢܹ̈ܐ ܣܢܲܝܵ̈ܐ ܡܠܸܐ ܗ̄ܘ̣ܵܐ ܘܲܣܒܼܝܼܣ ܟܠܹܗ ܒܟܼܠܹܗ|
    block |ܘܠܲܝܬܿ ܗ̄ܘ̣ܵܐ ܕܘܼܟܿܬܼܵܐ ܕܲܚܠܝܼܡܵܐ ܗ̄ܘ̣ܵܐ ܡ̣ܢ ܟܘܼ̈ܬܼܡ̇ܬܼܵܐ ܀|
    block |܃ܢܸܒܼܥܵܐ ܕܫܘܼܚܢܹ̈ܐ ܥܒܼܝܼܕܼ ܗ̄ܘ̣ܵܐ ܓܘܼܫܡܹܗ ܕܚܝܼܨ ܪܸܥܝܵܢܵܐ|
    block |ܘܪܵܕܹܐ ܡܸܢܹܗ ܪܸܗܠܵܐ ܣܲܢܝܵܐ ܕܕܼܵܠܲܚ ܢܲܦܫܵܐ ܀|
    block |܃ܬܲܦܹ̈ܐ ܕܪܸܗܠܵܐ ܡܸܫܬܲܦܥܝܼܢ ܗ̄ܘ̣ܘ ܡ̣ܢ ܗܲܕܵܡܵܘ̈ܗܝ|
    block |ܘܕܲܠܲܚ ܗ̄ܘ̣ܵܐ ܠܹܗ ܪܹܚ ܣܲܪܝܘܼܬܼܵܐ ܕܪܵܕܹܐ ܡܸܢܹܗ ܀|
    block |܃ܟܲܠ̈ܒܹܿܐ ܝܲܥܥܢܹ̈ܐ ܫܵܬܹ̇ܝܢ ܗ̄ܘ̣ܵܘ ܠܹܗ ܠܪܸܗܠܵܐ ܕܦܲܓܼܪܹܗ|
    block |ܘܡܸܬܿܬܲܪܣܹܝܢ ܗ̄ܘ̣ܵܘ ܡ̣ܢ ܒܘܼܣܵܡܵܐ ܕܲܚܒܼܵܪ̈ܵܬܹܗ ܀|
    block |܃ܠܪܹܝܚ ܣܲܪܝܘܼܬܹܗ ܡܸܬܼܡܲܢܥܝܼܢ ܗ̄ܘ̣ܵܘ ܝܲܥܢܲܝ̈ ܢܲܦܫܵܐ|
    block |ܘܣܵܥ̇ܪܝܼܢ ܗ̄ܘ̣ܵܘ ܠܹܗ ܘܡܸܣܬܲܥܪܝܼܢ ܗ̄ܘ̣ܵܘ ܡ̣ܢ ܫܘܼ̈ܡ̇ܬܹܗ ܀|
    block |܃ܐܘܿ ܠܒܲܪܢܵܫܵܐ ܕܟܲܕܼ ܒܲܪܢܵܫܵܐ ܗ̄ܘ̣ ܒܲܦܓܲܪ ܘܲܒܼܪܘܼܚ|
    block |ܥܒܼܝܼܕܼ ܢܘܼܟܼܪܵܝܵܐ ܠܣܵܥܘܿܪܘܼܬܼܵܐ ܕܲܒܼܢܲܝ̈ܢܵܫܵܐ ܀|
    block |܃ܐܘܿ ܠܦܲܓܼܪܵܢܵܐ ܕܲܢܕܲܝܼܕܼ ܦܲܓܼܪܹܗ ܥܲܠ ܦܲܓܪ̈ܵܢܹܐ|
    block |ܘܥܵܪܩܵܐ ܡܸܢܹܗ ܚܙܵܬܼܵܐ ܕܥܲܝܼܢܹ̈ܐ ܕܲܒܼܢܲܝ̈ ܓܸܢܣܹܗ ܀|
  block
    block |܃ܐܘܿ ܠܗܵܝ̇ ܢܲܦܫܵܐ ܕܫܲܪܝܵܐ ܢܲܦܫܵܗ̄ ܒܦܲܓܼܪܵܐ ܡܝܼܬܼܵܐ|
    block |ܘܲܡܕܲܝܪܵܐ ܒܹܗ ܕܠܵܐ ܚܲܝܘܼܬܼܵܐ ܕܲܒܼܗܲܕܵܡܹ̈ܐ ܀|
    block |܃ܐܘܿ ܠܗܲܕܵܡܹ̈ܐ ܕܟܲܕܿ ܐܝܼܬܲܝܗܘܿܢ ܠܵܐ ܐܝܼܬܲܝܗܘܿܢ|
    block |ܘܲܡܙܲܝܼܥܵܐ ܠܗܘܿܢ ܢܲܦܫܵܐ ܒܚܲܝܹ̈ܐ ܕܠܵܐ ܚܲܝܘܼܬܼܵܐ ܀|
    block |܃ܐܘܿ ܠܗܵܝ̇ ܢܲܦܫܵܐ ܕܲܟܼܡܵܐ ܛܥܸܢܲܬ̤ ܝܘܼܩܪܹܗ ܕܓܼܘܼܫܡܵܐ|
    block |ܘܠܵܐ ܐܸܬܼܪܲܦܝܲܬ̤ ܒܗܵܘ̇ ܬܲܟܼܬܿܘܼܫܵܐ ܥܡܝܼܠܵܐ ܘܩܲܫܝܵܐ ܀|
    block |܃ܥܡܝܼܠ ܗ̄ܘ̣ܵܐ ܘܲܩܫܸܐ ܗܵܘ̇ ܐܵܓܼܘܢܵܐ ܕܣܲܝܒܲܪ ܟܹܐܢܵܐ|
    block |ܘܠܲܝܬܿ ܗ̄ܘ̣ܵܐ ܦܸܚܡܵܐ ܠܗܵܘ̇ ܚܘܼܡܣܵܢܵܐ ܕܗܵܝ̇ ܬܲܪܥܝܼܬܼܵܐ ܀|
    block |܃ܡܲܢ̣ܘܼ ܡܸܡܬܼܘܿܡ ܚܙ̣ܵܐ ܐܵܓܼܘܿܢܵܐ ܕܲܥܡܝܼܠ ܗܵܟܲܢ|
    block |ܘܡܲܢ ܐܸܬܼܒܲܩܝܼ ܒܐܵܓܼܘܿܢܸܣܛܵܐ ܕܕܼܵܡܹ̇ܐ ܠܗܵܢܵܐ ܀|
    block |܃ܡܲܢ̣ܘܼ ܕܐܲܩܪܸܒܼ ܩܪܵܒܼܵܐ ܒܦܲܓܼܪܵܐܬ ܟܲܕܼ ܠܲܝܬܿ ܦܲܓܼܪܵܐ|
    block |ܘܡܲܢ̣ܘܼ ܕܐܸܚܲܕܼ ܕܲܪܵܐ ܒܪܸ̈ܓܼܫܹܐ ܒܸܠܥܵܕܼ ܪ̈ܓܼܫܹܐ ܀|
    block |܃ܠܲܝܬܼ ܗ̄ܘ̣ܵܐ ܪܸ̈ܓܼܫܹܐ ܐܵܚܕܲܝ̈ ܕܲܪܵܐ ܠܗܵܘ̇ ܕܲܪܵܪܵܐ|
    block |ܒܲܕܼܡܲܫܝܼܢ ܗ̄ܘ̣ܵܘ ܡ̣ܢ ܚܘܼܒܵܠܵܐ ܕܥܲܣܒܘܼܬܼ ܟܹܐܒܵܐ ܀|
    block |܃ܒܟܹܐܒܼܵܐ ܩܲܫܝܵܐ ܡܸܫܬܲܢܲܩ ܗ̄ܘ̣ܵܐ ܚܠܝܼܡ ܪܸܥܝܵܢܵܐ|
    block |ܘܟܲܕܼ ܚܵܐܹ̇ܫ ܗ̄ܘ̣ܵܐ ܠܵܐ ܚܵܐܹ̇ܫ ܗ̄ܘ̣ܵܐ ܒܝܲܕܼ ܚܘܼܡܣܵܢܵܐ ܀|
    block |܃ܠܵܐ ܚܵܐܹ̇ܫ ܗ̄ܘ̣ܵܐ ܒܲܕܼܚܵܐܲܪ ܗ̄ܘ̣ܵܐ ܒܫܘܼܠܵܡ ܥܲܡܠܹܗ|
    block |ܘܛܵܒܼ ܚܵܐܹ̇ܿܫ ܗ̄ܘ̣ܵܐ ܡ̇ܐ ܕܡܸܬܼܒܲܩܸܐ ܒܚܘܼܒܵܠ ܦܲܓܼܪܹܗ ܀|
    block |܃ܒܦܲܓܼܪܹܗ ܘܢܲܦܫܹܗ ܡܸܫܬܲܢܲܩ ܗ̄ܘ̣ܵܐ ܒܐܵܓܼܘܿܢ ܥܲܡܠܵܘ̈ܗܝ|
    block |ܦܲܓܼܪܹܗ ܒܟܹܐܒܼܵܐ ܘܢܲܦܫܹܗ ܒܚܲܫܵܐ ܕܡܲܐܝܼܢܘܼܬܼܵܐ ܀|
    block |܃ܡܲܐܝܼܢܘܼܬܼܵܐ ܫܚܝܼܩܵܐ ܗ̣̄ܘܵܬܼ ܠܹܗ ܠܠܵܐ ܡܲܐܝܼܢܵܐ|
    block |ܟܲܕܼ ܚܵܙܹ̇ܐ ܗ̄ܘ̣ܵܐ ܙܢܲܝ̈ ܫܘܼܢܵܩܹܗ ܘܒܼܘܼܣܵܡ ܚܲܒܼܪܹܗ ܀|
    block |܃ܒܪܲܒܿܘܼܬܼ ܛܘܼܒܼܵܘ̈ܗܝ ܕܗܵܘ̇ ܥܲܬܿܝܼܪܵܐ ܡܸܬܼܒܲܩܸܐ ܗ̄ܘ̣ܵܐ|
    block |ܘܡܸܬܼܝܲܐܲܒܼ ܗ̄ܘ̣ܵܐ ܘܠܵܐ ܐ̄ܢܵܫ ܡܲܪܘܲܚ ܠܲܨܪܝܼܟܼܘܼܬܹܗ ܀|
    block |܃ܐܘܿ ܟܡܵܐ ܨܪܝܼܟ ܗ̄ܘ̣ܵܐ ܗܵܘ̇ ܠܵܐ ܨܪܝܼܟܼܵܐ ܕܲܨܪܝܼܟ ܒܲܫܡܹܗ|
    block |ܘܲܟܼܡܵܐ ܥܦܝܼܦ ܗ̄ܘ̣ܵܐ ܥܘܼܬܼܪܵܐ ܕܲܟܣܸܐ ܒܫܘܼܠܵܐ ܥܲܡܠܹܗ ܀|
    block |܃ܐܘܿ ܟܡܵܐ ܡܢܝܼܚ ܗ̄ܘ̣ܵܐ ܗܵܘ̇ ܥܲܬܿܝܼܪܵܐ ܦܠܸܐ ܒܲܫܡܵܗܹ̈ܐ|
    block |ܘܲܟܼܡܵܐ ܥܦܝܼܦ ܗ̄ܘ̣ܵܐ ܗܵܘ̇ ܫܘܼܢܵܩܵܐ ܕܐܸܬܼܡܲܢܲܥ ܠܹܗ ܀|
    block |܃ܐܘܿ ܟܡܵܐ ܚܪܸܡ ܗ̄ܘ̣ܵܐ ܗܵܘ̇ ܥܲܪܡ̇ܢܵܐ ܩܢܸܐ ܚܲܪܡܘܼܬܼܵܐ|
    block |ܕܡܸܬܼܒܲܩܸܐ ܗ̄ܘ̣ܵܐ ܒܗܵܘ̇ ܫܘܼܢܵܩܵܐ ܕܠܵܐ ܚܵܘܣܵܐ ܀|
    block |܃ܐܘܿ ܟܡܵܐ ܛܪܘܼܢ ܗ̄ܘ̣ܵܐ ܘܲܩܫܸܐ ܠܸܒܹܿܗ ܡ̣ܢ ܛܲܪܵܢܵܐ|
    block |ܕܠܵܐ ܡܲܪܘܲܚ ܗ̄ܘ̣ܵܐ ܡ̣ܢ ܦܲܪ̈ܟܿܘܼܟܼܵܘܗܝ ܠܡܲܟܿܝܼܢ ܢܲܦܫܵܐ ܀|
    block |܃ܐܘܿ ܟܡܵܐ ܒܗܝܼܠ ܗ̄ܘ̣ܵܐ ܐܵܦ ܡܲܟܿܝܼܟܼܵܐ ܒܡܲܝܼܟܼܘܼܬܹܗ|
    block |ܟܲܕܼ ܚܵܐܲܪ ܗ̄ܘ̣ܵܐ ܒܲܫܦܝܼܥܘܼܬܹܗ ܕܗܵܘ̇ ܦܘܼܪܦܵܥܵܐ ܀|
    block |ܚܙܵܬܼܵܐ ܕܛܘܼܒܹ̈ܐ ܫܚܝܼܩܵܐ ܗ̄ܘ̣ܵܬܼ ܠܹܗ ܛܵܒܼ ܡ̣ܢ ܟܹܐܒܹܗ܃|
  block
    block |ܘܲܥܦܝܼܦܵܐܝܼܬܼ ܡܸܫܬܿܢܲܩ ܗ̄ܘ̣ܵܐ ܘܲܡܕܲܡܲܥ ܗ̄ܘ̣ܵܐ ܀|
    block |܃ܐܸܠܝܵܐ ܘܒܸܟܼܝܵܐ ܡܠܸܐ ܗ̄ܘ̣ܵܐ ܦܘܼܡܹܗ ܠܹܠܲܝ ܐܝܼܡܵܩ|
    block |ܘܡܸܬܿܬܿܢܲܚ ܗ̄ܘ̣ܵܐ ܠܩܵܠ ܚܲܘܼܘܵܬܹ̈ܗ ܕܗܵܘ̇ ܐܵܣܘܿܛܵܐ ܀|
    block |܃ܟܡܵܐ ܕܐܵܣܘܿܛܵܐ ܡܸܬܼܦܲܢܲܩ ܗ̄ܘ̣ܵܐ ܒܲܪ̈ܓܼܝܼܓܼܵܬܼܵܐ|
    block |ܕܝܼܠܹܗ ܥܵܐܹ̇ܦ ܐܸܒܼܠܵܐ ܕܟܹܐܒܹܗ ܘܕܲܨܪܝܼܟܼܘܼܬܹܗ ܀|
    block |܃ܟܡܵܐ ܕܚܲܪܡܵܝܵܐ ܡܸܬܼܩܲܫܸܐ ܗ̄ܘ̣ܵܐ ܒܲܛܪܘܼܢܘܼܬܹܗ|
    block |ܗܵܘ̇ ܡܲܣܓܸܿܐ ܗ̄ܘ̣ܵܐ ܘܡܸܬܼܡܲܟܲܟ ܗ̄ܘ̣ܵܐ ܒܲܨܥܝܼܪ̈ܵܬܼܵܐ ܀|
    block |܃ܟܡܵܐ ܕܲܚܬܼܝܼܪܵܐ ܡܸܫܬܿܩܲܠ ܗ̄ܘ̣ܵܐ ܒܪܲܒܿܘܼܬܼ ܢܸܟܼܣܵܘ̈ܗܝ|
    block |ܡܲܟܿܝܼܟ ܢܲܦܫܵܐ ܡܸܬܿܬܲܚܬܸܿܐ ܗ̄ܘ̣ܵܐ ܠܡܸܚܙܵܐ ܫܸܦܠܹܗ ܀|
    block |܃ܟܡܵܐ ܕܦܲܐܝܘܼܬܹܗ ܕܗܵܘ̇ ܠܵܐ ܦܲܐܝܵܐ ܡܸܬܼܪܲܒܼܝܵܐ ܗ̄ܘ̣ܵܬܼ|
    block |ܫܟܼܝܼܪܘܼܬܼ ܟܹܐܒܹܗ ܕܗܵܘ̇ ܫܲܦܝܼܪܵܐ ܡܸܬܼܥܲܫܵܢܵܐ ܗ̄ܘ̣ܵܬܼ ܀|
    block |܃ܟܡܵܐ ܕܦܲܛܒܼܵܓܵܘ̈ܗܝ ܕܩܲܒܼܪܵܐ ܕܐܘܼܟܼܠܵܐ ܡܸܣܬܲܕܼܪܝܼܢ ܗ̄ܘ̣ܵܘ|
    block |ܨܪܝܼܟ ܡ̣ܢ ܐܘܼܟܼܠܵܐ ܙܢܲܝ̈ ܚܘܼܡܣܵܢܵܐ ܡܸܬܼܥܲܛܲܦ ܗ̄ܘ̣ܵܐ ܀|
    block |܃ܟܡܵܐ ܕܲܠܝܲܥܢܵܐ ܙܢܲܝ̈ ܛܵܒܼܵܬܼ̈ܐ ܡܚܲܕܿܝܵܢ ܗ̣̄ܘܲܝ̈ ܠܹܗ|
    block |ܠܚܲܣܝܵܐ ܘܕܲܟܼܝܵܐ ܟܹܐܒܹܗ ܘܟܲܦܢܵܐ ܡܕܲܘܸܕܼ ܗ̄ܘ̣ܵܐ ܠܹܗ ܀|
    block |܃ܐܘܿ ܠܐܵܓܼܘܿܢܵܐ ܕܲܟܼܡܵܐ ܫܚܝܼܩ ܗ̄ܘ̣ܵܐ ܐܵܓܲܘܿܢܸܣܛܹܗ|
    block |ܐܘܿ ܠܦܘܼܪܦܵܥܵܐ ܕܲܟܼܡܸܐ ܪܦܸܐ ܗ̄ܘ̣ܵܐ ܡܸܬܼܒܲܣܡܵܢܹܗ ܀|
    block |܃ܐܘܿ ܠܟܼܘܼܪܗܵܢܵܐ ܕܲܟܼܡܵܐ ܚܠܝܼܡ ܗ̄ܘ̣ܵܐ ܗܵܘ̇ ܕܲܪܡܸܐ ܒܹܗ|
    block |ܐܘܿ ܠܚܘܼܠܡܵܢܵܐ ܕܲܟܼܡܵܐ ܟܪܝܼܡ ܗ̄ܘ̣ܵܐ ܗܵܘ̇ ܕܲܫܪܸܐ ܒܹܗ ܀|
    block |܃ܐܘܿ ܠܲܚܙܵܬܼܵܐ ܕܲܬܼܪܹܝܢ ܝܘܼܩܢܹ̈ܐ ܕܚܲܕܼ ܠܘܼܩܒܲܠ ܚܲܕܼ|
    block |ܒܣܵܡܵܐ ܕܠܵܐ ܣܵܟ ܛܘܼܪܵܦܵܐ ܕܠܵܐ ܒܲܡܫܘܼܚܬܼܵܐ ܀|
    block |܃ܕܠܵܐ ܣܲܒܼܥܘܼܬܼܵܐ ܡܸܬܼܒܲܣܲܡ ܗ̄ܘ̣ܵܐ ܗܵܘ̇ ܥܲܬܿܝܼܪܵܐ|
    block |ܘܲܕܼܠܵܐ ܟܲܝܠܵܐ ܡܸܫܬܲܢܲܩ ܗ̄ܘ̣ܵܐ ܗܵܘ̇ ܡܸܣܟܹܿܢܵܐ ܀|
    block |܃ܒܠܵܐ ܫܲܘܝܘܼܗܹܝܢ ܡܸܬܼܒܲܩܸܐ ܗ̄ܘܹ̇ܝܬܼ ܕܲܟܼܡܵܐ ܦܪܝܼܫܵܐ|
    block |ܘܲܟܼܡܵܐ ܥܲܦܝܼܦ ܒܣܵܡܹܗ ܕܚܲܪܡ̇ܐ ܘܚܲܫܹܗ ܕܟܹܐܢܵܐ ܀|
    block |܃ܒܣܵܡܵܐ ܘܚܲܫܵܐ ܚܙܹ̇ܝܬܼ ܕܲܠܚܝܼܛܝܼܢ ܒܝܲܕܼ ܬܘܼܪܓܵܡܵܐ|
    block |ܘܩܸܪܒܹܿܬܼ ܕܐܸܚܙܸܐ ܚܙܵܬܼܵܐ ܕܡܲܠܝܵܐ ܠܵܐ ܫܲܘܝܘܼܬܼܵܐ ܀|
    block |܃ܠܵܐ ܫܲܘܝܘܼܬܼܵܐ ܥܨܵܬܲܢܝ ܕܐܸܒܼܥܹܐ ܒܥܵܬܼܵܐ ܕܡܸܠܹ̈ܐ|
    block |ܘܗܵܐ ܫܚܝܼܩ ܪܸܥܝܵܢܝ ܕܢܵܘܠܸܕܼ ܡܸܠܹ̈ܐ ܕܡܸܕܸܿܡ ܕܲܒܼܥܵܐ ܀|
    block |܃ܬܵܐ ܪܸܥܝܝܵܢܵܐ ܩܪܘܿܒܼ ܠܲܒܼܥܵܬܼܵܐ ܕܗܵܘ̇ ܡ̇ܐ ܕܲܒܼܥܲܝܬܿ|
    block |ܘܚܵܘܵܐ ܒܓܸܠܝܵܐ ܙܢܲܝ̈ ܬܘܼܪܓܵܡܵܐ ܕܲܡܛܲܝܲܒܼ ܠܵܟ ܀|
  block
    block |܃ܡ̇ܢܲܐ ܗ̄ܝܼ ܥܸܠܬܼܵܐ ܕܫܸܡܥܲܬܿܝܼܪܵܐ ܘܫܸܡ ܡܸܣܟܹܿܢܵܐ|
    block |ܘܡܸܛܠ ܡ̇ܢܵܐ ܪܫܝܼܡ ܥܘܼܗܕܵܢܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܗܘ̤ܵܘ ܒܲܥܵܒܼܵܕܵܐ ܣܘܼܥܪ̈ܵܢܲܝܗܘܿܢ ܐܲܝܟ ܕܲܟܼܬܝܼܒܼܝܼܢ|
    block |ܐܵܘ ܕܲܠܡܵܐ ܟܲܝ ܡܸܗܘܵܐ ܗܵܘܹ̇ܝܢ ܒܵܬܲܪ ܙܲܒܼܢܵܐ ܀|
    block |܃ܗܘ̤ܵܬܼ ܟܲܝ ܘܲܚܕܼܝܼ ܗܵܘ̇ ܥܲܬܿܝܼܪܵܐ ܘܐܲܟܼܪܝܼ ܡܥܵܩܵܐ|
    block |ܘܗܵܘ̇ ܐܸܬܼܓܲܐܝܼ ܘܗܵܘ̇ ܐܸܬܼܢܵܘܲܠ ܥܕܲܡ̇ܐ ܠܡܵܘܬܵܐ ܀|
    block |܃ܫܠܸܡ ܟܲܝ ܙܲܒܼܢܵܐ ܘܚܲܕܼܘܲܬܼ ܠܸܒܵܐ ܘܟܲܪܝܼܘܼܬܼ ܢܲܦܫܵܐ|
    block |ܘܐܲܦܛܲܪ ܡ̇ܘܬܵܐ ܠܲܪ̈ܓܼܝܼܓܼܵܬܼܵܐ ܘܲܠܥܵܩܵܬܼܵܐ ܀|
    block |܃ܚ̣ܙܲܩ ܟܲܝ ܘܐܸܙܲܠ ܗܵܘ̇ ܡܸܣܟܹܿܢܵܐ ܠܥܘܼܒܹܿܗ ܕܐܲܒܼܪܵܡ|
    block |ܘܦܵܫ̣ ܥܲܬܿܝܼܪܵܐ ܟܲܕܼ ܡܸܫܬܲܢܲܩ ܒܗܵܘܬܼܵܐ ܕܲܫܝܘܿܠ ܀|
    block |܃ܠܵܐ ܫܵܡ̇ܘܿܥܵܐ ܠܵܐ ܗܘ̤ܵܬܼ ܗܵܕܹܐ ܒܝܲܕܼ ܣܘܼܥܪ݁ܵܢܹܐ|
    block |ܘܠܵܐ ܐܸܬܼܓܲܡܪܲܬ̤ ܐܲܝܟ ܬܘܼܪ̈ܓܵܡܹܐ ܕܡܸܠܹ̈ܐ ܕܲܥܠܹܝܗ̇ ܀|
    block |܃ܠܵܐ ܥܲܬܿܝܼܪܵܐ ܒ̣ܣܸܡ ܘܐܸܬܼܓܲܐܝܼ ܒܲܪ̈ܓܼܝܼܓܼܵܬܼܵܐ|
    block |ܘܠܵܐ ܡܸܣܟܹܿܢܵܐ ܫܲܚܩܹܗ ܟܹܐܒܼܵܐ ܘܲܨܪܝܼܟܼܘܼܬܼܵܐ ܀|
    block |܃ܒܡܸܠܹ̈ܐ ܗ̄ܘ̣ ܒܲܠܚܘܿܕܼ ܗܘ̤ܵܐ ܬܘܼܪܓܵܡܵܐ ܒܗܵܘܡ̇ܐ ܕܲܟܼܬܼܝܼܒܼ|
    block |ܘܲܠܝܘܼܠܦܵܢܵܐ ܟܬܲܒܼ ܟܵܬܼܘܿܒܼܵܐ ܙܢܲܝ̈ ܦܸܠ̈ܐܵܬܼܵܐ ܀|
    block |܃ܠܝܘܼܠܦܵܢ ܐ̄ܢܵܫܵܐ ܨܵܪ ܦܸܠ̈ܐܵܬܼܵܐ ܪܵܚܹ̇ܡ ܐ̄ܢܵܫܵܐ|
    block |ܕܲܒܼܦܸܠ̈ܐܵܬܼܵܐ ܢܨܘܼܕܼ ܐ̄ܢܵܫܘܼܬܼܵܐ ܨܹܝܕܼ ܝܘܼܠܦܵܢܹܗ ܀|
    block |܃ܐܲܝܟ ܨܲܝܪܵܐ ܡܲܕܸܿܟ ܡܸܠܹ̈ܐ ܕܟܼܵܪܘܿܙܘܼܬܹܗ|
    block |ܘܨܵܪܹܗ ܠܥܵܠܡܵܐ ܒܲܬܼܪܹܝܢ ܨܲܠܡܹ̈ܐ ܕܲܬܼܪܹܝܢ ܠܸܓܼܡܹ̈ܐ ܀|
    block |܃ܬܪܹܝܢ ܦܲܪ̈ܨܘܿܦܹܐ ܘܲܬܼܪܹܝܢ ܬܸܓܼܡܹ̈ܐ ܨܵܪ ܒܲܣܒܲܪܬܹܗ|
    block |ܥܘܼܬܼܪܵܐ ܚܠܝܼܡܵܐ ܘܡܸܣܟܹܿܢܘܼܬܼܵܐ ܛܥܝܼܢܲܬܼ ܟܹܐܢܹ̈ܐ ܀|
    block |܃ܥܘܼܬܼܪܵܐ ܚܠܝܼܡܵܐ ܨܵܪ ܒܐܸܣܟܹܿܡܵܐ ܕܗܵܘ̇ ܥܲܬܿܝܼܪܵܐ|
    block |ܘܡܸܣܟܹܿܢܘܼܬܼܵܐ ܒܫܸܡ ܠܵܥܵܙܵܪ ܫܡܵܐ ܡܸܣܟܹܿܢܵܐ ܀|
    block |܃ܫܒܸܡ ܠܵܥܵܙܵܪ ܟܲܢܹܝܗ ܠܓܲܒܵܐ ܕܡܸܣܟܹܢܘܼܬܼܵܐ|
    block |ܘܐܲܩܸܦ ܠܲܫܡܹܗ ܚܠܝܼܨܘܼܬܼ ܢܲܦܫܵܐ ܕܠܵܐܠ ܡܸܙܕܲܟܼܝܵܐ ܀|
    block |܃ܒܫܸܡ ܥܲܬܿܝܼܪܵܐ ܩܪ̣ܵܐ ܠܲܡܢܵܚܹ̈ܐ ܘܒܲܢ̈ܝܲܝ ܥܘܼܬܼܪܵܐ|
    block |ܘܲܒܼܦܘܼܢܵܩܹܗ ܨܵܪ ܦܘܼܢܵܩܵܐ ܕܡܸܬܼܦܲܢܩܵܢܹ̈ܐ ܀|
    block |܃ܒܠܵܐ ܚܵܘܣܵܢܹܗ ܡܬܲܠ ܚܲܪܡ̇ܘܼܬܼܵܐ ܕܠܵܐ ܪ̈ܲܚܡܵܢܹܐ|
    block |ܘܲܒܼܒܼܝܼܫܘܼܬܹܗ ܐܲܟܸܿܣ ܝܲܨܪܵܐ ܕܢܲܟܿܘܼܠܬܼܵܢܹ̈ܐ ܀|
    block |܃ܒܪܲܒܿܘܼܬܼ ܚܘܼܬܼܪܹܗ ܡܲܟܸܿܟ ܚܘܼܬܼܪܵܐ ܕܼܪ̈ܲܡܝܲܝ ܢܲܦܫܵܐ|
    block |ܘܐܲܠܸܦ ܐܸܢܘܿܢ ܕܠܵܐ ܢܸܬܼܚܲܬܿܪܘܼܢ ܒܐ̄ܢܵܫܵܝܵ̈ܬܼܵܐ ܀|
    block |܃ܒܐܵܣܘܿܛܘܼܬܹܗ ܦܲܪܣܝܼ ܘܲܓܼܠܵܗ̇ ܠܪܲܒܿܘܼܬܼ ܟܲܪܣܵܐ|
    block |ܕܠܵܐ ܬܸܬܼܝܲܥܲܢ ܕܠܵܐ ܢܸܣܓܿܘܿܢ ܠܵܗ̇ ܢܸܓܼ̈ܕܹܿܐ ܥܦܝܼ̈ܦܹܐ ܀|
    block |܃ܢܸܓܼ̈ܕܹܿܐ ܥܦܝܼܦܹ̈ܐ ܓܙܲܪ ܥܲܠ ܝܲܥܢܹ̈ܐ ܒܝܲܕܼ ܗܵܘ̇ ܝܲܥܢܵܐ|
    block |ܕܐܸܢ ܠܵܐ ܚܵܢ̇ܝܼܢ ܠܵܐ ܡܸܬܼܚܲܢܢܝܼܢ ܒܕܼܘܼܡܝܵܐ ܕܝܼܠܹܗ ܀|
  block
    block |܃ܠܵܐ ܚܲܢܵܢܵܐ ܗܘ̤ܿܐ ܗܵܘ̇ ܚܲܪܡ̇ܐ ܒܟܼܠܗܘܿܢ ܚܲܝܵܘ̈ܗܝ|
    block |ܘܠܵܐ ܐܸܬܿܬܲܚܬܿܝܼ ܠܘܵܬܼ ܚܵܘܣܵܢܵܐ ܕܗܵܝ̇ ܕܥܲܠ ܬܲܪܥܹܗ ܀|
    block |܃ܥܲܠ ܓܢܹ̄ܒܼ ܬܲܪܥܹܗ ܟܬܼܝܼܒܼ ܗ̄ܘ̣ܵܐ ܕܲܪܡܸܐ ܗܵܘ̇ ܡܸܣܟܹܿܢܵܐ|
    block |ܕܢܸܕܲܥ ܟܠܢܵܫ ܕܲܟܼܡܵܐ ܒܝܼܫܵܐ ܚܲܕܼܡܢܼܘܼܬܼܵܐ ܀|
    block |܃ܠܚܲܪܡ̇ܢܘܼܬܼܵܐ ܐܲܟܸܿܣ ܒܲܫܡܹܗ ܕܗܵܘ̇ ܚܲܪܡ̇ܢܵܐ|
    block |ܘܠܲܨܪܝܼܟܼܘܼܬܼܵܐ ܒܲܝܲܐ ܒܲܫܡܹܗ ܕܗܵܘ̇ ܡܸܣܟܹܿܢܵܐ ܀|
    block |܃ܒܫܸܡ ܡܸܣܟܹܿܢܵܐ ܥܲܨܒܹܗ ܠܟܹܐܒܼܵܐ ܕܡܸܣܟܹܿܢܘܼܬܼܵܐ|
    block |ܘܣܵܡ̣ ܠܹܗ ܣܲܡܵܐ ܡܲܓܿܪܿܬܼ ܪܘܼܚܵܐ ܕܠܵܐ ܡܸܘܙܿܕܲܟܼܝܵܐ ܀|
    block |܃ܒܡܸܡܟܹܿܢܘܼܬܹܗ ܕܲܡܝܹܗ ܠܥܘܼܡܪܵܐ ܕܡܸܣܟܹܿܢܘܼܬܼܵܐ|
    block |ܘܼܒܼܚܘܼܡܣܵܢܹܗ ܙܢܲܝ̈ ܪܸܥܝܵܢܵܐ ܕܠܵܐ ܡܸܬܼܪܲܦܸܐ ܀|
    block |܃ܒܚܘܼܡܣܵܢ ܢܲܦܫܹܗ ܠܲܒܸܿܒܼ ܢܲܦܫܵܐ ܕܩܲܢ̈ܝܲܝ ܟܹܐܒܹ̈ܐ|
    block |ܘܐܲܩܸܠ ܡܸܢܗܘܿܢ ܝܘܼܩܪܵܐ ܕܟܹܐܒܹ̈ܐ ܒܲܫܡܐ ܕܫܘܼܚܢܵܘ̈ܗܝ ܀|
    block |܃ܒܗܵܝ̇ ܕܲܨܪܝܼܟ ܗ̄ܘ̣ܵܐ ܘܡܸܬܼܝܲܐܲܒܼ ܗ̄ܘ̣ܵܐ ܘܠܵܐ ܐܵܟܹ̇ܠ ܗ̄ܘ̤ܵܐ|
    block |ܠܲܨܪܝܼܒܼܟܼܘܼܬܼܵܐ ܪܡܲܙ ܕܲܬܼܥܲܙܐ ܩܕܼܵܡ ܣܘܼܢܩܵܢܵܐ ܀|
    block |܃ܕܲܩܕܼܵܡ ܬܲܪܥܹܗ ܕܗܵܘ̇ ܚܲܪܡ̇ܢܵܐ ܫܕܹܐ ܗ̄ܘ̣ܵܐ ܘܲܒܼܣܸܐ|
    block |ܠܫܝܼܛܘܼܬܼ ܐ̄ܢܵܫܵܐ ܩܪ̣ܵܐ ܠܲܚܙܵܬܼܵܐ ܕܲܒܼܫܝܼܛܘܼܬܹܗ ܀|
    block |܃ܡܲܓܿܪܲܬܼ ܪܘܼܚܵܐ ܐܲܩܢܝܼ ܠܐ̄ܢܵܫܵܐ ܒܡܲܓܿܪܲܬܼ ܪܘܼܚܹܗ|
    block |ܕܠܵܐ ܐ̄ܢܵܫ ܢܵܘܠܸܕܼ ܪܸܛܢܵܐ ܣܲܢܝܵܐ ܒܝܘܿܡ ܢܸܣܝܘܿܢܹܗ ܀|
    block |܃ܒܣܲܪܝܘܼܬܼ ܫܘܼܚܢܵܘ̈ܗܝ ܐܲܝܟ ܕܲܒܼܩܵܠܵܐ ܩܪ̣ܵܐ ܠܲܟܼܪ̈ܝܼܗܹܐ|
    block |ܕܲܚܠܝܼܨܵܐܝܼܬܼ ܢܹܐܪܥܘܼܢ ܩܹܐܪܣܵܐ ܕܠܘܼܩܒܲܠ ܟܹܐܒܹ̈ܐ ܀|
    block |܃ܒܗܵܝ̇ ܕܡ̣ܢ ܟܲܠ݁̈ܒܹܿܐ ܡܸܬܼܟܲܦܲܪ ܗ̄ܘ̣ܵܐ ܪܸܗܠܵܐ ܕܦܲܓܼܪܹܗ|
    block |ܦܝܵܣܵܐ ܩܲܪܸܒܼ ܠܲܡ̈ܡܲܝܲܝܵܐ ܠܡܸܩܢܵܐ ܣܲܒܼܪܵܐ ܀|
    block |܃ܒܟܼܠܗܹܝܢ ܕܲܣܒ݂ܲܠ ܒܡܸܣܟܹܿܢܘܼܬܹܗ ܘܥܲܣܩܘܼܬܼ ܟܹܐܒܹܗ|
    block |ܣܲܒܼܪܵܐ ܛܵܒܼܵܐ ܙܪܲܥ ܒܲܡܚܝܼܠܹ̈ܐ ܕܠܵܐ ܢܸܬܼܪܲܦܘܿܢ ܀|
    block |܃ܠܪܲܦܝܘܼܬܼ ܐ̄ܢܵܫܵܐ ܨܒܼܵܐ ܕܲܢܚܲܝܸܨ ܒܝܲܕܼ ܒܲܪ ܐ̄ܢܵܫܵܐ|
    block |ܕܠܵܐ ܢܸܬܼܪܲܦܘܿܢ ܡ̇ܐ ܕܡܸܬܼܢܲܣܹܝܢ ܒܲܡܚܲܝܼ̈ܠܵܬܼܵܐ ܀|
    block |܃ܠܟܼܠܹܗ ܬܸܓܼܡܵܐ ܕܡܸܣܟܹܿܢܘܼܬܼܵܐ ܩ̣ܪܵܐ ܒܠܵܥܵܙܵܪ|
    block |ܕܢܹܐܬܼܘܿܢ ܢܸܚܙܘܿܢ ܨܠܸܡ ܚܲܝܲܝ̈ܗܘܿܢ ܒܚܲܕܼ ܡܸܣܟܹܿܢܵܐ ܀|
    block |܃ܒܲܕܡܘܼܬܼ ܨܲܠܡܵܐ ܨܵܪ ܬܲܫܥܝܼܬܹܗ ܩܪ̣ܵܡ ܡܸܣܟܹܿܢܹ̈ܐ|
    block |ܕܲܒܼܨܘܼܪ̈ܵܬܹܗ ܢܨܘܼܘܼܢ ܣܲܒܼܪܵܐ ܒܪܸ̈ܥܝܵܢܲܗܘܿܢ ܀|
    block |܃ܐܲܝܟ ܡܲܚܙܝܼܬܼܵܐ ܩ̣ܒܲܥ ܚܘܼܣܡܵܢܹܗ ܩܕܼܵܡ ܥܲܝܢܲܝ̈ܗܘܿܢ|
    block |ܕܲܢܚܘܼܪܘܼܢ ܡ̇ܐ ܕܡܸܬܼܢܲܣܹܝܢ ܒܲܨܥܝܼܪ̈ܵܬܼܵܐ ܀|
    block |܃ܒܡܲܬܼܠܵܐ ܕܲܗܠܵܘܗܝ ܠܒܸ݂ܫ ܟܠ ܚܲܫܝܼ̈ܢ ܕܲܒܼܚܵܫܘܿܫܹ̈ܐ|
    block |ܘܲܒܼܚܘܼܡܣܵܢܹܗ ܟܠ ܪܸ̈ܥܝܵܢܝܼܢ ܚܣ̈ܢܲܝ̈ ܚܲܫܹ̈ܐ ܀|
    block |܃ܚܲܬܿܝܼܬܼܵܐܝܼܬܼ ܨܵܪ ܢܸܣܝܘܼܢܹܗ ܠܲܕܼܡܸܬܼܢܲܣܹܝܢ|
    block |ܘܟܲܠܸܠ ܐܸܢܘܿܢ ܩܲܟܼܠܝܼܠ ܥܲܡܠܹ̈ܐ ܕܐܸܬܼܦܲܢܝܼ ܠܹܗ ܀|
    block |ܟܠܝܼܠ ܦܘܼܪܥܵܢܵܐ ܓܕܲܠ ܠܲܠ̈ܐܲܝܵܐ ܕܡܸܬܿܕܲܡܹܝܢ ܒܹܗ܃|
  block
    block |ܘܩܲܫܝܼܘܼܬܼ ܢܸܓܼ̈ܕܹܿܐ ܓܙܲܪ ܥܲܠ ܒܝܼܫܹ̈ܐ ܕܣܵܢܹ̇ܝܢ ܛܵܒܹ̈ܐ ܀|
    block |܃ܒܹܗ ܘܲܒܼܚܲܒܼܪܹܗ ܨܵܪ ܟܠ ܬܸܓܼܡܝܼ̈ܢ ܪܲܒܿ ܨܲܝܵܪܹ̈ܐ|
    block |ܒܚܲܕܼ ܡܸܣܟܹܿܢܹ̈ܐ ܘܒܲܐ̄ܚܪܹܝܢ ܬܸܓܼܡܵܐ ܕܩܲܢ̈ܝܼܝ ܥܘܼܬܼܪܵܐ ܀|
    block |܃ܠܩܲܢ̈ܝܲܝ ܥܘܼܬܼܪܵܐ ܒܣܲܪ ܒܲܣܲܪ ܒܲܟܼܐܵܬܹܗ ܕܗܵܘ̇ ܥܲܬܿܝܼܪܵܐ|
    block |ܕܢܸܗܘܘܿܢ ܢܵܕܲܝܼܢ ܡ̣ܢ ܚܲܪܡܘܼܬܼܵܐ ܠܕܝܼܠܹܗ ܀|
    block |܃ܠܚܲܪܡ̇ܢܘܼܬܹܗ ܒܣܲܪ ܒܲܟܼܐܵܬܼܵܐ ܕܲܒܼܝܲܕܼ ܡܸܠܹ̈ܐ|
    block |ܕܢܸܕܲܥ ܟܠܢܵܫ ܠܡܸܒܼܣܲܪ ܢܲܦܫܹܗ ܒܲܬܼܘܵܬܼ ܢܲܦܫܵܐ ܀|
    block |܃ܒܡܵܘܬܹܿܗ ܒܲܕܸܿܩ ܥܲܠ ܝܘܿܡ ܡ̇ܘܬܵܐ ܡܲܪܗܸܒܼ ܒܝܼܫܹ̈ܐ|
    block |ܘܲܒܼܥܘܼܢܵܕܵܢܹܗ ܕܗܵܘ̇ ܡܸܣܟܹܿܢܵܐ ܢܝܵܚܵܐ ܕܛܵܒܹ̈ܐ ܀|
    block |܃ܢܝܼܚܵܐ ܗ̄ܘ̣ ܡ̇ܘܬܵܐ ܠܐܲܝܢܵܐ ܕܲܠܐܸܐ ܒܲܥܡܝܼ̈ܠܵܬܼܵܐ|
    block |ܘܣܵܗܹ̇ܕܼ ܩܵܠܵܐ ܕܝܲܗ̣̄ܒܼ ܦܘܼܪܥܵܢܵܐ ܠܫܸܡ ܠܵܥܵܙܵܪ ܀|
    block |܃ܡܝܼܬܼ ܠܵܥܵܙܵܪ ܟܬܲܒܼ ܟܵܬܼܘܿܒܼܵܐ ܥܲܠ ܠܵܥܵܙܵܪ|
    block |ܘܐܲܣܩܘܼܗܝ ܣܵܡ̣ܘܼܗܝ ܟܸܢܫܲܝ̈ ܪܵܘܡ̇ܐ ܒܥܘܼܒܹܿܗ ܕܐܲܒܼܪܵܐ ܀|
    block |܃ܨܹܝܕܼ ܐܲܒܼܪܵܐܗܵܡ ܣܠܸ݂ܩ ܡܸܣܟܹܿܢܵܐ ܕܕܼܵܡܹ̇ܐ ܠܐܲܒܼܪܵܐ|
    block |ܘܢܵܚ̣ ܒܲܠܡܹܐܢܹܗ ܕܗܵܘ̇ ܕܲܡܢܝܼܚ ܗ̄ܘ̣ܵܐ ܠܐܲܝܵ̈ܐ ܒܥܘܼܡܪܹܗ ܀|
    block |܃ܐܲܒܼܪܵܡ ܟܹܐܢܵܐ ܐܲܢܝܼܚ ܥܲܡܠܹܗ ܕܗܵܘ̇ ܟܲܫܝܼܪܵܐ|
    block |ܠܵܘ ܕܐܲܢܝܼܚܹܗ ܐܸܠܵܐ ܕܲܡܢܝܼܚ ܒܝܘܿܡ ܢܘܼܚܵܡܵܐ ܀|
    block |܃ܠܵܘ ܐܲܒܼܪܵܗܵܩ ܡܢܝܼܚ ܠܲܠ̈ܐܲܝܵܐ ܡ̣ܢ ܥܲܡܠܲܝ̈ܗܘܿܢ|
    block |ܘܠܵܘ ܗܘ̤ ܝܵܗܹ̇ܒܼ ܦܘܼܪܥܵܢ ܐܲܓܼܪܵܐ ܠܲܕܿܕܼܵܡܹ̇ܝܢ ܠܹܗ ܀|
    block |܃ܡ̇ܪܵܐ ܗ̄ܘ̣ ܕܥܲܠ ܟܠ ܝܵܗܹ̇ܒܼ ܐܲܓܼܪܵܐ ܠܥܲܡܠܹ݁̈ܐ ܫܚܝܼܩܹ̈ܐ|
    block |ܘܒܲܓܼܙܵܐ ܕܝܼܢܹܗ ܡܢܲܓܸܿܕܼ ܒܝܼܫܹ̈ܐ ܕܠܵܐ ܚܲܢ̣ܘ ܘܐܲܪܘܲܚܘ ܀|
    block |܃ܠܵܐ ܗ̄ܘ̣ܵܐ ܡܸܗܘܵܐ ܗܘ̤ܵܐ ܦܘܼܪܥܵܢܵܐ ܐܲܝܟ ܕܐܸܬܼܡܲܠܲܠ|
    block |ܘܠܵܐ ܬܘܼܒܼ ܢܸܓܼܕܹܿܐ ܕܲܓܼܙܵܪ ܕܝܼܢܵܐ ܥܒ݂ܲܪܘ ܥܲܠ ܒܝܼܫܹ̈ܐ ܀|
    block |܃ܠܚܲܪܬܼܵܐ ܗܵܘ̇ܝܵܐ ܗܵܕܹܐ ܕܲܗܘ̤ܵܬܼ ܐ̄ܪܵܙܵܢܵܐܝܼܬܼ|
    block |ܘܲܒܼܫܘܼܠܵܡܵܐ ܫܵܠܹ̇ܐ ܚܲܝܠܵܐ ܕܲܟܼܣܸܐ ܒܐ̄ܪܵܙܵܗ̇ ܀|
    block |܃ܐ̄ܪܵܙܵܢܵܐܝܼܬܼ ܡܬܝܼܠ ܡܸܣܟܹܿܢܵܐ ܕܢ̣ܵܚ ܡ̣ܢ ܥܲܡܠܹܗ|
    block |ܘܒܼܵܗ̇ ܒܲܕܼܡܘܼܬܼܵܐ ܐܵܦ ܥܲܬܿܝܼܪܵܐ ܕܩܵܘܝܼ ܒܲܫܝܘܼܠ ܀|
    block |܃ܒܲܫܝܘܿܠ ܐܲܡܝܼܪ ܕܦܵܫ̣ ܥܲܬܿܝܼܪܵܐ ܟܲܕܼ ܡܸܫܬܲܢܲܩ|
    block |ܒܗܵܝ̇ ܕܲܥܬܝܼܕܼܝܼܢ ܢܦܘܼܫܘܼܢ ܒܝܼܫܹ̈ܐ ܒܐܲܬܼܪܵܐ ܕܲܠܬܲܚܬܿ ܀|
    block |܃ܒܐܲܬܼܪܵܐ ܕܲܠܬܲܚܬܿ ܦܵܝ̇ܫܝܼܢ ܒܝܼܫܹ̈ܐ ܠܡܸܬܼܢܲܓܵܕܼܘ|
    block |ܥܲܠ ܗܵܝ̇ ܐܲܡܝܼܪ ܕܦܵܫ̣ ܥܲܬܿܝܼܪܵܐ ܘܩܵܘܝܼ ܒܲܫܝܘܿܠ ܀|
    block |܃ܒܲܫܝܘܿܠ ܩܵܘܝܼ ܗܵܘ̇ ܚܲܪܡ̇ܢܵܐ ܠܵܐ ܩܢܸܐ ܪ̈ܲܚܡܹܐ|
    block |ܘܠܵܐ ܐܸܬܼܥܲܠܝܼ ܥܲܡ ܠܵܥܙܵܪ ܠܐܲܬܼܪܵܐ ܕܲܠܥܸܠ ܀|
    block |܃ܝܘܼܩܪܵܐ ܕܝܘ̈ܒܹܿܐ ܬܠܸܐ ܗ̄ܘ̣ܵܐ ܒܢܲܦܫܹܗ ܕܝܲܩܝܼܪ ܠܸܒܵܐ|
    block |ܘܠܵܐ ܡܸܫܟܲܚ ܗ̄ܘ̣ܵܐ ܠܡܸܦܪܲܚ ܒܐܵܐܲܪ ܥܲܡ ܩܲܠܝܼܠܵܐ ܀|
    block |ܓܸܦܹ̈ܐ ܕܪܘܼܚܵܐ ܐܵܘܥܝܼ ܦܲܓܼܪܹܗ ܕܲܢܣܝܼܣ ܦܲܓܼܪܵܐ܃|
  block
    block |ܘܐܲܝܟ ܦܵܪܚܬܼܵܐ ܦܪ̣ܵܚ ܡ̣ܢ ܐܲܪܥܵܐ ܠܐܲܦܲܝ̈ ܪܵܘܡ̇ܐ ܀|
    block |܃ܐܲܝܟ ܐܲܒܼܵܪܵܐ ܗܘ̤ܵܘ ܗܲܕܵܡ̇ܘ̈ܗܝ ܕܲܠܒܼܝܼܫ ܒܘܼܚܵܐ|
    block |ܘܲܛܒ݂ܲܥ ܒܲܫܝܘܿܠ ܐܲܝܟ ܐܲܒܼܵܪܵܐ ܒܥܘܼܡܩܵܐ ܕܡܲܝܵ̈ܐ ܀|
    block |܃ܦܲܐܝܘܼܬܼ ܢܲܚܬܵܘ̈ܗܝ ܗܘ̤ܵܘ ܠܹܗ ܦܲܚܹ̈ܐ ܠܲܚܬܼܝܼܪ ܢܲܦܫܵܐ|
    block |ܘܨܵܕܼܘܼܗܝ ܡܸܢܫܹܠܝ ܘܝܲܗ̣̄ܒܿܘܼܗܝ ܐܘܼܟܼܠܵܐ ܠܡܵܘܬܼܵܐ ܝܲܥܢܵܐ ܀|
    block |܃ܐܘܼܟܼܠܹܗ ܗܘ̤ܵܐ ܠܹܗ ܐܲܝܟ ܒܵܠܘܿܥܵܐ ܠܒܼܵܠܲܥ̇ ܚܲܒܼܪ̈ܵܘܗܝ|
    block |ܕܠܵܐ ܐܸܫܟܲܚ ܗ̄ܘ̣ܵܐ ܠܡܸܬܼܦܲܠܵܛܘܼ ܡ̣ܢ ܦܘܼܡ ܡ̇ܘܬܵܐ ܀|
    block |܃ܡ̇ܘܬܵܐ ܒܲܠܥܹ݂ܗ ܠܗܵܘ̇ ܒܵܠܘܿܥܵܐ ܕܲܪ̈ܓܼܝܼܓܼܵܬܼܵܐ|
    block |ܘܠܵܐ ܦܵܫ̣ ܡܸܢܹܗ ܡܪܝܼܕܵܐ ܒܲܝܢܵܬܼ ܚܲܝܹ̈ܐ ܀|
    block |܃ܒܥܘܼܡܩܵܐ ܕܲܫܝܘܿܠ ܢܦ݂ܲܠ ܡ̣ܢ ܪܵܘܡ̇ܐ ܕܲܪ̈ܓܼܝܼܓܼܵܬܹܗ|
    block |ܘܫܲܪܝܼ ܡܲܝܠܸܠ ܥܲܠ ܥܵܩܵܬܼ̈ܐ ܕܚܲܕܼܪ̈ܵܝܗܝ ܡܸܢܫܹܠܝ ܀|
    block |܃ܓܘܼܢܚܵܐ ܪܲܒܵܐ ܐܲܚܟܹܿܗ ܡܸܢܫܹܠܝ ܥܲܠ ܡ̇ܐ ܕܲܗܘ̤ܝܗܝ|
    block |ܘܡܸܬܿܕܲܡܲܪ ܗ̄ܘ̣ܵܐ ܘܡܸܬܿܬܲܡܲܗ ܗ̄ܘ̣ܵܐ ܒܫܘܼܠܵܦ ܙܲܒܼܢܵܐ ܀|
    block |܃ܙܲܒܼܢܵܐ ܒܝܼܫܵܐ ܡ̣ܛܵܝܗܝ ܗ̄ܘ̣ܵܐ ܠܚܲܪܬܼܵܐ ܕܠܵܐ ܒܘܼܝܵܢܵܐ|
    block |ܕܠܵܐ ܦܪ݂ܲܫ ܙܲܒܼܢܵܐ ܐܲܟܿܣܵܗ̇ ܒܝܼܫܵܐ ܠܲܚܬܼܝܼܪܬܹܗ ܀|
    block |܃ܕܠܵܐ ܒܘܼܝܵܢܵܐ ܚܵܪ̣ ܒܹܗ ܒܙܲܒܼܢܵܐ ܕܟܲܗܝܼܢܘܼܬܹܗ|
    block |ܘܲܕܼܠܵܐ ܒܛܲܟܼܣܵܐ ܒܣܲܪܬܹܗ ܢܲܦܫܹܗ ܒܝܘܿܡ ܫܘܼܢܵܩܵܐ ܀|
    block |܃ܒܝܘܿܡ ܫܘܼܢܵܩܹܗ ܡܸܬܟܲܫܲܦ ܗ̄ܘ̣ܵܐ ܚܲܣܝܼܪ ܗܵܘܢܵܐ|
    block |ܘܠܵܐ ܝܵ̇ܕܲܥ ܗ̄ܘ̣ܵܐ ܕܲܥܒܲܪ ܙܲܒܼܢܵܐ ܕܲܬܼܘܵܬܼ ܢܲܦܫܵܐ ܀|
    block |܃ܒܢܲܦܫܹܗ ܐܲܛܥܝܼ ܛܵܥܝܵܐ ܕܲܛܥܵܐ ܒܟܼܠܗܘܿܢ ܚܲܝܪ̈ܵܗܝ|
    block |ܟܲܕܼ ܣܵܒܲ݁ܪ ܗ̄ܘ̣ܵܐ ܕܩܵܐܹ̇ܡ ܗ̄ܘ̣ܵܐ ܠܹܗ ܦܝܵܣܵܐ ܕܡܸܠܹ̈ܐ ܀|
    block |܃ܦܝܵܣܵܐ ܕܡܸܠܹ̈ܐ ܨܒܼܵܐ ܕܲܡܪܲܟܸܿܒܼ ܠܵܐ ܝܵܕܲܘܿܥܵܐ|
    block |ܘܫܲܪܝܼ ܕܲܢܦܝܼܣ ܦܝܵܣܵܐ ܕܒܲܛܝܼܠ ܡ̣ܢ ܝܘܼܬܼܪ̈ܵܢܹܐ ܀|
    block |܃ܐܵܒܼܝ ܐܲܒܼܪܵܗܵܡ ܩܪ̣ܵܐ ܗܸܕܼܝܘܿܛܵܐ ܠܘܵܬܼ ܐܲܒܼܪܵܗܵܡ|
    block |ܘܲܥܢ̣ܵܝܗܝ ܐܲܒܼܪܵܡ ܩܵܠܵܐ ܕܡܲܟܸܿܣ ܠܗܸܕܼܝܘܿܛܝܼܬܹܗ ܀|
    block |܃ܩܛܝܼܪܵܐ ܕܚܲܫܵܐ ܥܨܵܝܗܝ ܠܲܚܬܼܝܼܪܵܐ ܟܲܕܼ ܠܵܐ ܨܵܒܹ̇ܐ|
    block |ܘܐܸܡ݂ܲܪ ܡܸܠܬܼܵܐ ܕܪܲܚܝܼܩܵܐ ܗ̄ܘ̣ܵܬܼ ܡ̣ܢ ܣܘܼܥܪ݁ܵܢܹܐ ܀|
    block |܃ܐܲܒܼܘܼܗܝ ܟܲܢܝܹܗ ܠܐܲܒܼܪܵܡ ܟܹܐܢܵܐ ܥܵܘ̇ܠ ܟܠܹܗ|
    block |ܘܠܵܐ ܚܵܪ̣ ܫܲܦܝܼܪ ܠܡܸܦܪܲܫ ܥܵܘ̣ܠܵܐ ܡ̣ܢ ܟܹܢܘܼܬܼܵܐ ܀|
    block |܃ܒܲܪ ܐܲܒܼܪܵܗܵܡ ܟܲܢܝܼ ܢܲܦܫܹܗ ܒܪܵܐ ܕܲܚܛܝܼܬܼܵܐ|
    block |ܟܲܕܼ ܣܵܒܲ݁ܪ ܗ̄ܘ̣ܵܐ ܕܡܲܛܥܸܐ ܒܐܲܒܼܪܵܡ ܘܡ̇ܪܹܗ ܕܐܲܒܼܪܵܡ ܀|
    block |܃ܐ̄ܚܝܵܢܘܼܬܼ ܛܘܿܗܡ̇ܐ ܕܒܹܝܬܼ ܐܲܒܼܪܵܗܵܡ ܥܗ݂ܲܕܼ ܚܸܪܝܵܝܵܐ|
    block |ܘܠܵܐ ܐܸܬܼܪܲܥܝܼ ܒܢܘܼܟܼܪܵܝ ܛܘܿܗܡ̇ܐ ܠܒܼܝܼܫܘܼܬܼ ܝܲܨܪܵܐ ܀|
    block |܃ܒܝܼܫܘܼܬܼ ܝܲܨܪܹܗ ܥܒ݂ܲܕܼܬܹܗ ܣܲܢܝܵܐ ܠܘܵܬܼ ܐܲܒܼܪܵܗܵܡ|
    block |ܘܲܫܡܲܥ ܡܸܠܬܼܵܐ ܕܡܲܠܝܵܐ ܓܘܼܢܚܵܐ ܘܲܦܣܵܩ ܣܲܒܼܪܵܐ ܀|
    block |܃ܥܲܠ ܐܲܒܼܵܪܵܗܵܡ ܬܟܼܝܼܠ ܗ̄ܘ̣ܵܐ ܚܬܝܼܪܵܐ ܒܲܪ ܐܲܒܼܪܵܗܵܡ|
    block |ܥܲܠ ܗܵܝ̇ ܐܲܣܓܿܝܼ ܩܪ̣ܵܝܗܝ ܠܐܲܒܼܪܵܗܵܡ ܕܢܹܐܬܸܐ ܢܥܲܕܿܪܹܗ ܀|
  block
    block |܃ܒܥܘܼܒܹܿܗ ܕܐܲܒܼܪܵܡ ܚܙ̣ܵܝܗܝ ܚܲܪܡ̇ܢܵܐ ܠܗܵܘ̇ ܡܸܣܟܹܿܢܵܐ|
    block |ܘܲܒܼܥ̣ܵܐ ܘܐܲܦܝܼܣ ܕܢܸܚܘܿܬܼ ܢܲܪܘܲܚ ܠܐܲܠܝܼܨܘܬܹܗ ܀|
    block |܃ܫܲܕܲܪ ܨܨܹܐܕܲܝ ܠܐܵܚܝ ܠܵܥܵܙܵܪ ܐܸܡ݂ܲܪ ܠܐܲܒܼܪܵܡ|
    block |ܘܠܵܐ ܐܸܬܼܟܲܚܲܕܼ ܠܡܸܩܪܵܐ ܫܡܵܗܹ̈ܐ ܕܢܘܼܟܼܪܵܝܝܼܢ ܠܹܗ ܀|
    block |܃ܢܘܼܟܼܪܵܝܝܼܢ ܗ̄ܘ̣ܵܘ ܠܒܼܝܼܫܘܼܬܼ ܝܲܨܪܵܐ ܫܡܵܗܹ̈ܐ ܕܲܩ̣ܪܵܐ|
    block |ܘܛܵܒܼ ܢܘܼܟܼܪܵܝ ܗ̄ܘ̣ܵܐ ܫܸܡ ܣܘܼܥܪ̈ܵܢܵܘܗܝ ܠܲܥܒܼܵܕܲܝ̈ܗܘܿܢ ܀|
    block |܃ܝܲܨܪܹܗ ܐܲܠܫܹܗ ܠܗܵܘ̇ ܝܲܨܪܵܐ ܡܲܪܝܼܪ ܝܲܨܪܵܐ|
    block |ܘܲܒܼܥ̣ܵܐ ܕܲܢܬܝܼܚ ܩܲܫܝܟܼܘܼ ܢܸܓܼܕܵܘ̈ܗܝ ܒܫܸܡ ܐܲܒܼܪܵܗܵܡ ܀|
    block |܃ܫܲܠܗܹܒܹܝܼܬܼܵܐ ܕܠܵܐ ܡܸܬܼܚܲܙܝܵܐ ܫܚܲܩܬܹܗ ܣܲܓܿܝܼ|
    block |ܘܲܩܪ̣ܵܡ ܕܢܲܪܘܲܚ ܪ̈ܲܚܡܹܐ ܥܲܠ ܝܲܩܕܵܢܹܗ ܀|
    block |܃ܡܲܝܵ̈ܐ ܕܪ̈ܲܚܡܹܐ ܫܐܸ݂ܠ ܗ̄ܘ̣ܵܐ ܚܲܪܡ̇ܐ ܒܝܲܕܼ ܠܵܘܙܵܪ|
    block |ܕܢܲܩܠ ܝܘܼܩܪܵܐ ܕܫܲܠܗܹܒܼܝܼܬܼܵܐ ܡ̣ܢ ܠܸܫܵܢܹܗ ܀|
    block |܃ܪܹܫ ܠܸܫܵܢܹܗ ܡܸܫܬܲܢܲܩ ܗ̄ܘ̣ܵܐ ܛܵܒܼ ܡ̣ܢ ܟܠܹܗ|
    block |ܗܵܘ̇ ܕܲܥܒܼܝܼܕܼ ܗ̄ܘ̣ܵܐ ܣܢܹܐܓܼܪܵܐ ܕܡܸܠܹ̈ܐ ܕܠܘܼܩܒܲܠ ܩܘܼܫܬܵܐ ܀|
    block |܃ܠܘܼܩܒܲܠ ܩܘܼܫܬܵܐ ܡܸܬܼܟܲܬܲܫ ܗ̄ܘ̣ܵܐ ܟܬܼܝܼܫ ܪܸܥܝܵܢܵܐ|
    block |ܐܵܦ ܗܘ̤ ܩܘܼܫܬܵܐ ܐܲܚܕܹܿܗ ܠܬܲܪܥܵܐ ܒܐܲܦܲܝ̈ ܡܸܠܵܘ̈ܗܝ ܀|
    block |܃ܠܵܐ ܨܒܼܵܐ ܩܘܼܫܬܵܐ ܕܲܢܦܝܼܣ ܠܐܲܒܼܪܵܡ ܕܲܢܚܘܼܢ ܠܲܒܼܪܹܗ|
    block |ܐܵܦ ܐܲܒܼܪܵܗܵܡ ܥܢ̣ܵܝܗܝ ܦܸܬܼܓܼܵܡܵܐ ܕܲܦܣܵܩ ܣܲܒܼܪܵܐ ܀|
    block |܃ܥܗܲܕܼ ܒܹܪܝ ܐܸܡ݂ܲܪ ܐܲܒܼܪܵܐ ܠܲܒܼܪܹܗ ܕܠܵܐ ܐܲܒܼܪܵܗܵܡ|
    block |ܕܦܲܣ݂ܩܹܗ ܠܪܲܗܛܵܐ ܕܝܘܿܡ ܛܵܒܼܵܬܼ̈ܟ ܝܵܘܡ̇ܐ ܕܕܼܝܼܢܵܐ ܀|
    block |܃ܛܵܒܼ ܐܸܬܼܒܲܣܲܡܬܿ ܒܗܵܘ̇ ܒܘܼܣܵܡܵܐ ܦܲܓܼܪܵܢܵܝܵܐ|
    block |ܦܘܿܩ ܘܐܸܫܬܲܢܲܩ ܠܦܘܼܬܼ ܗܵܘ̇ ܙܲܒܼܪܵܐ ܕܲܪ̈ܓܼܓܼܵܬܼܵܟ ܀|
    block |܃ܥܗܲܕܼ ܗܵܘ̇ ܙܲܒܼܪܵܐ ܕܲܣܒܼܝܼܣܝܼܢ ܗ̄ܘ̣ܵܘ ܙܢܲܝ̈ ܛܵܒܼܵܬܼ̈ܟ|
    block |ܦܲܚܸܡ ܫܲܦܝܼܪ ܠܦܘܼܬܼ ܦܘܼܪܥܵܢܵܐ ܕܐܸܣܬܲܩܒܲܠ ܠܵܟ ܀|
    block |܃ܕܘܼܢ ܟܹܐܢܵܐܝܼܬܼ ܕܟܹܐܝܢ ܒܘܼܚܪܵܢܵܐ ܕܒܲܚܪܹܗ ܠܙܹܐܦܵܟ|
    block |ܘܚܲܟܿܝܼܡܵܐܝܼܬܼ ܝܲܗ̣̄ܒ ܠܵܟ ܐܲܓܼܪܵܐ ܕܫܵܘܹ̇ܐ ܠܥ̣ܡܠܵܟ ܀|
    block |܃ܪܲܒܿ ܕܲܝܵܢܹ̈ܐ ܦܲܣܒܹܗ ܠܕܼܝܼܢܵܐ ܕܥܲܡ ܒܝܼܫܘܼܬܼܵܟ|
    block |ܘܠܵܐ ܐ̄ܢܵܫ ܡܲܡܪܲܚ ܠܡܸܗܦܲܟ ܡܸܠܬܼܵܐ ܕܲܓܼܙܵܪ ܕܝܼܢܹܗ ܀|
    block |܃ܒܲܓܼܙܵܪ ܕܝܼܢܹܗ ܬܲܚܸܡ ܘܲܟܼܠܵܢ ܡ̣ܢ ܥܸܢܝܵܢܵܟ|
    block |ܘܠܵܐ ܐ̄ܢܵܫ ܡܸܢܲܢ ܡܸܫܟܲܚ ܕܢܸܚܘܿܬܼ ܠܐܲܝܟܵܐ ܕܐܝܼܬܿܝܟ ܀|
    block |܃ܗܵܘܬܼܵܐ ܪܲܒܿܬܼܵܐ ܐܝܼܬܼ ܒܲܡܨܲܥܬܼܵܐ ܒܹܝܬܼ ܠܲܢ ܘܲܠܟܼܘܿܢ|
    block |ܘܠܲܝܬܿ ܒܲܥܒܼܝܼ̈ܕܹܐ ܕܲܡܨܸܐ ܥܵܒܲ݁ܪ ܒܥܸܒܼܪܵܐ ܕܲܥܠܹܝܗ̇ ܀|
    block |ܗܵܠܹܝܢ ܬܲܪܓܸܿܡ ܗܘ̤ ܐܲܒܼܪܵܗܵܡ ܠܵܘ ܒܲܥܒܼܵܕܼܵܐ܃|
  block
    block |ܐܸܠܵܐ ܒܡܸܠܹ̈ܐ ܠܦܘܼܬܼ ܪܸܥܝܵܢܵܐ ܕܐܸܬܼܡܲܠܲܠ ܒܹܗ ܀|
    block |ܠܦܝܘܼܬܼ ܪܸܥܝܵܢܵܐ ܬܲܪܓܸܿܡ ܐܲܒܼܪܵܐ ܟܲܕܼ ܠܵܐ ܬܲܪܓܸܿܡ܁|
    block |ܘܲܠܦܘܼܬ ܡܸܠܹ̈ܐ ܫ̣ܡܲܥ ܥܲܬܿܝܼܪܵܐ ܗܵܘ̇ ܡ̇ܐ ܕܲܫܡܲܥ ܀|
    block |܃ܫܸܡܥܵܐ ܕܚܝܼܠܵܐ ܫܡ݂ܲܥ ܥܲܬܿܝܼܪܵܐ ܡ̣ܢ ܐܲܒܼܪܵܗܵܡ|
    block |ܘܫܲܪܝܼ ܡܪܲܟܸܿܒܼ ܦܘܼܪ̈ܣܹܐ ܐ̄ܚܪ̈ܵܢܹܐ ܕܕܲܡ ܢܸܬܼܦܲܠܲܛ ܀|
    block |܃ܦܘܼܪ̈ܣܹܐ ܐ̄ܚܪ̈ܵܢܹܐ ܪܲܟܸܿܒܼ ܛܵܥܝܵܐ ܠܦܘܼܬܼ ܪܸܥܝܵܢܹܗ|
    block |ܘܠܵܐ ܝܵ̇ܕܲܥ ܗ̄ܘ̣ܵܐ ܕܐܲܚܝܼܕܼ ܬܲܪܥܵܐ ܒܐܲܦܲܝ̈ ܦܘܼܪ̈ܣܵܘܗܝ ܀|
    block |܃ܒܥܸܠܬܼܵܐ ܕܐܲܚܵܘ̈ܗܝ ܣܵܓܼܵܗ̇ ܠܥܸܠܬܼܵܐ ܕܦܲܟܿܝܼܗܘܼܬܹܗ|
    block |ܘܲܦܢ̣ܵܐ ܕܲܢܦܝܼܣ ܦܝܵܣܵܐ ܕܲܡܠܸܐ ܕܲܓܵܠܘܼܬܼܵܐ ܀|
    block |܃ܚܲܡܫܵܐ ܐܲܚܝܼ̈ܢ ܐܸܡ݂ܲܪ ܕܐܝܼܬܼ ܠܹܗ ܠܠܵܐ ܪܲܚܡܵܢܵܐ|
    block |ܘܲܡܚܵܘܸܐ ܗ̄ܘ̣ܵܐ ܕܝܲܨܝܼܦ ܣܲܓܼܝܼ ܕܪܸܚܡܲܬܼ ܐܲܚܵܘ̈ܗܝ ܀|
    block |܃ܕܲܓܵܠܵܐܝܼܬܼ ܐܸܡ݂ܲܪ ܕܐܝܼܬܼ ܠܹܗ ܐܲܚܹ̈ܐ ܚܲܡܫܵܐ|
    block |ܒܲܕܼܠܵܐ ܩܢܸܐ ܗ̄ܘ̣ܵܐ ܢܝܼܫܵܐ ܕܬܼܵܒܲܥ ܪܸܚܡܲܬܼ ܐܲܚܹ̈ܐ ܀|
    block |܃ܡܸܛܠ ܐܲܚܵܘ̈ܗܝ ܡܦܝܼܣ ܗ̄ܘ̣ܵܐ ܠܐܲܒܼܪܵܡ ܠܵܐ ܒܲܪ ܐܲܒܼܪܵܡ|
    block |ܕܐ̄ܢܵܫ ܡ̣ܢ ܡܝܼܬܹ̈ܐ ܢܹܐܙܲܠ ܢܲܟܼܪܸܙ ܬܒܲܥܬܼܵܐ ܕܕܝܼܢܵܐ ܀|
    block |܃ܠܵܐ ܐ̄ܢܵܫ ܝܵ̇ܕܲܥ ܬܒܲܥܬܼܵܐ ܕܕܝܼܢܵܐ ܕܐܸܬܿܬܲܚܕܲܬܼ ܒܹܗ|
    block |ܘܐܵܠܨܵܐ ܕܢܹܐܙܲܠ ܐ̄ܢܵܫ ܡ̣ܢ ܡܝܼܬܹ̈ܐ ܢܣܲܗܸܕܼ ܚܲܝܹ̈ܐ ܀|
    block |܃ܣܵܗ̈ܕܹܿܐ ܒܵܥܹ̇ܝܢ ܠܵܐ ܝܵܕܲܘܿܥܹ̈ܐ ܕܗܵܠܹܝܢ ܕܲܬܼܢܵܢ|
    block |ܕܕܲܠܡܵܐ ܢܹܐܬܼܘܿܢ ܠܗܵܢ ܫܘܼܢܵܩܵܐ ܕܲܪܡܸܐ ܐ̄ܢܵܐ ܒܹܗ ܀|
    block |܃ܐܵܪܵܐ ܚܲܪܡ̇ܐ ܐܸܡܲܬܼܝ ܘܐܲܝܵܟܵܐ ܗ̤ܘܲܝܬܼ ܪܲܚܡܵܢܵܐ|
    block |ܕܗܵܐ ܝܲܨܝܼܦ ܐܲܢ̄ܬܿ ܕܬܸܟܼܠܸܐ ܐ̄ܢܵܫܵܐ ܡ̣ܢ ܫܘܼܢܵܩܵܐ ܀|
    block |܃ܐܵܪܵܐ ܒܬܲܪܥܵܟ ܫܕܹܐ ܗ̄ܘ̣ܵܐ ܘܲܒܼܣܸܐ ܚܲܕܼ ܡܸܣܟܹܿܢܵܐ|
    block |ܘܠܵܐ ܝܲܝܼܢ ܝܲܨܪܵܟ ܠܗܵܘ̇ ܡܘܼܟܵܟܼܵܐ ܕܲܪܡܸܐ ܗ̄ܘ̣ܵܐ ܒܹܗ ܀|
    block |܃ܐܸܡܲܬܼܝ ܒܝܼܫܵܐ ܚܵܘܝܼܬܿ ܚܘܼܒܵܟ ܨܹܝܕܼ ܕܡܥܵܩܝܼܢ|
    block |ܕܢܲܫܲܪ ܗܵܫܵܐ ܕܠܵܐ ܪܵܓܵܐ ܠܵܟ ܒܐܲܒܼܕܵܢ ܐ̄ܢܵܫܵܐ ܀|
    block |܃ܐ̄̇ܣܟܹܿܝܡ ܚܵܘܣܵܐ ܕܥܲܠ ܒܲܪܢܵܫܵܐ ܪܲܟܸܿܒܼ ܚܲܣܡ̇ܐ|
    block |ܘܐܲܦܝܼܣ ܘܲܒܼܥ̣ܵܐ ܘܲܗ̤ܘܲܝ̈ ܡܸܠܵܘ̈ܗܝ ܝܲܬܿܝܼܪ̈ܵܬܼܵܐ ܀|
    block |܃ܡ̣ܢ ܝܲܬܿܝܼܪܘܼ ܗܘ̤ܵܐ ܕܘܼܟܵܒܼܵܐ ܕܦܘܼܪ̈ܣܹܐ ܕܐܵܘܠܸܕܼ|
    block |ܒܕܲܫܡܲܥ ܡܸܠܬܼܵܐ ܕܣܲܬܿܪܲܬ̤ ܪܵܘܡ̇ܐ ܕܡܸܠܹ̈ܐ ܕܲܒܼܢܵܐ ܀|
    block |܃ܡܸܠܬܼܵܐ ܕܓܼܘܼܢܚܵܐ ܘܕܸܦܣܵܩ ܣܲܒܼܪܵܐ ܫܡ݂ܲܥ ܒܲܪ ܐܲܒܼܪܡ|
    block |ܒܗܵܝ̇ ܕܐܸܡ݂ܲܪ ܠܹܗ ܕܐܝܼܬܼ ܗ̄ܘ̣ ܡܲܝ̈ܵܐ ܢܦܝܼܣܘܼܢ ܐܸܢܘܿܢ ܀|
    block |܃ܐܝܼܬܼ ܠܲܡ ܬܲܡ̇ܢ ܡܘܼܫܹܐ ܪܲܒܵܐ ܘܲܟܼܢܵܘܵܬܹ̈ܗ|
    block |ܢܲܠܦܘܼܢ ܐܸܢܘܿܢ ܕܡ̇ܢܵܐ ܚܵܫܲ̇ܚ ܬܲܡ̇ܢ ܘܲܬܼܢܵܢ ܀|
  block
    block |܃ܣܵܦܹ̇ܩ ܡܘܼܫܹܐ ܘܡܸܠܲܬܼ ܚܲܒܼܪ̈ܵܘܗܝ ܠܝܘܼܠܦܵܢ ܐ̄ܢܵܫܵܐ|
    block |ܘܠܵܐ ܡܸܬܼܒܲܥܝܵܐ ܕܐ̄ܢܵܫ ܡ̣ܢ ܡܝܼ̈ܬܹܗ ܢܸܦܠܸܐ ܠܚܲܝܹ̈ܐ ܀|
    block |܃ܠܵܐ ܡܨܹܝܢ ܡܝܼ̈ܬܹܐ ܬܦܝܼܣܘܼܢ ܚܲܝܹ̈ܐ ܐܲܝܟ ܕܲܠܚܲܝܹ̈ܐ|
    block |ܘܠܵܐ ܬܘܼܒܼ ܚܲܝܹ̈ܐ ܢܨܘܼܬܼܘܼܢ ܫܸܡܥܵܐ ܡ̣ܢ ܠܵܐ ܚܲܝܹ̈ܐ ܀|
    block |܃ܣܝܵܓܼܵܐ ܪܲܒܵܐ ܣܝܼܓܼ ܒܐܲܦܲܝ̈ܗܘܿܢ ܕܐܲܝܠܹܝܢ ܕܲܥܢܲܕܼܘ|
    block |ܘܠܵܐ ܐ̄ܢܵܫ ܡܸܢܗܘܿܢ ܡܨܼܐ ܬܵܪܲܥ ܠܵܗ̇ ܠܚܲܣܝܼܢܘܼܬܹܗ ܀|
    block |܃ܚܲܣܝܼܢ ܫܘܼܪܵܐ ܕܲܒܼܢ̣ܵܐ ܡ̇ܘܬܵܐ ܒܐܲܦܲܝ̈ ܡܝܼܬܹ̈ܐ|
    block |ܘܡ̇ܢ ܠܵܐܹ̇ܐ ܐܲܢ̄ܬܿ ܒܡܸܕܹܿܡ ܕܲܥܣܸܩ ܦܝܵܣܵܐ ܕܲܥܠܵܘܗܝ ܀|
    block |܃ܦܣܵܝܵܐ ܕܠܵܐ ܦܝܵܣ ܗܘ̤ܵܬܼ ܒܵܥܘܼܬܹܗ ܕܗܵܘ̇ ܥܲܬܿܝܼܪܵܐ|
    block |ܘܲܓܼܡܲܪ ܡܸܠܵܘ̈ܗܝ ܘܠܵܐ ܓܼܡܲܪܘ ܢܸܓܼ̈ܕܹܿܐ ܕܲܓܼܙܵܪ ܕܝܼܢܹܗ ܀|
    block |܃ܕܝܼܢܵܐ ܥܦܝܼܦܵܐ ܐܸܬܿܬܵܘܣܲܦ ܠܹܗ ܒܫܘܼܠܵܡ ܡܸܠܵܘ̈ܗܝ|
    block |ܘܲܫܬܸ̣ܩ ܒܲܫܝܘܿܠ ܐܲܝܟܵܐ ܕܡܲܡܠܸܟ ܫܸܠܝܵܐ ܘܫܸܬܼܩܵܐ ܀|
    block |܃ܗܵܫܵܐ ܕܲܫܠܝܼ ܩܵܠ ܥܲܬܿܝܼܪܵܐ ܘܲܦܝܵܣ ܡܸܠܵܘ̈ܗܝ|
    block |ܬܵܘ ܢܸܬܼܩܲܪܲܒܼ ܨܹܝܕܼ ܣܘܼܟܵܠܵܐ ܕܲܟܼܣܸܐ ܒܫܲܪܒܹܿܗ ܀|
    block |܃ܣܘܼܟܵܠ ܡܸܠܹ̈ܐ ܟܣܸܐ ܒܲܒܼܥܵܬܼܵܐ ܕܡܸܠܹ̈ܐ ܕܲܥܠܵܘܗܝ|
    block |ܘܐܸܠܵܐ ܒܡܸܠܹ̈ܐ ܠܵܐ ܡܸܬܓܲܠܝܵܐ ܬܲܚܦܝܼܬܼ ܡܸܠܹ̈ܐ ܀|
    block |܃ܡܸܠܹ̈ܐ ܦܪ̈ܝܼܣܵܢ ܥܲܠ ܬܲܫܥܝܼܬܹܗ ܕܡܲܣܓܸܿܐ ܡܸܠܹ̈ܐ|
    block |ܢܵܘܫܸܛ ܡܸܠܹ̈ܐ ܘܲܢܪܝܼܡ ܢܲܚܬܵܐ ܕܒܲܐܦܲܝ̈ ܡܸܠܹ̈ܐ ܀|
    block |܃ܡܸܠܵܘ̈ܗܝ ܫܲܚ̈ܩܵܢܝ ܡ̣ܢ ܫܘܼܪܵܝܵܐ ܕܬܲܫܥܝܼܬܼ ܡܸܠܵܘ̈ܗܝ|
    block |ܕܐܸܕܲܥ ܘܐܵܘܕܲܥ ܕܡ̇ܢܲܐ ܗ̄ܝܼ ܥܸܠܬܼܵܐ ܕܪܘܼܟܵܒܼ ܡܸܠܵܘ̈ܗܝ ܀|
    block |܃ܥܸܠܬܹܗ ܗܵܕܲܐ ܗ̄ܝܼ ܕܝܘܼܠܦܵܢ ܐ̄ܢܵܫܵܐ ܟܣܸܐ ܒܵܗ̇ ܒܥܸܠܬܹܗ|
    block |ܘܠܵܐ ܡܸܬܼܒܲܥܝܵܐ ܥܸܠܬܼܵܐ ܐ̄ܚܪܹܬܼܵܐ ܕܬܼܵܘܕܲܥ ܥܸܠܬܹܗ ܀|
    block |܃ܠܝܘܼܠܦܵܢ ܐ̄ܢܵܫܵܐ ܟܬܼܝܼܒܼ ܦܘܼܢܵܒܹܗ ܐܵܦ ܫܘܼܢܵܩܹܗ|
    block |ܕܢܹܐܠܦܘܼܢ ܐ̄ܢܵܫܵܐ ܠܡܸܛܲܪ ܛܲܟܼܣܵܐ ܕܲܬܼܪܹܝܢ ܥܵܠܡܹ̈ܐ ܀|
    block |܃ܥܵܠܡܵܐ ܘܥܵܠܡܵܐ ܚܵܘܝܲܢܝ ܡܲܬܼܠܵܐ ܕܲܬܪܹܝܢ ܐ̄ܢܵܫܵܐ|
    block |ܚܲܕܼ ܥܲܬܿܝܼܪܵܐ ܘܚܲܕܼ ܡܸܣܟܹܿܢܵܐ ܫܪܵܪܵܐ ܘܛܘܩܣܵܐ ܀|
    block |܃ܫܪܵܪܵܐ ܘܛܘܼܩܣܵܐ ܕܲܬܼܪܹܝܢ ܥܵܠܡܹ̈ܐ ܟܣܸܐ ܒܲܬܼܪ̈ܲܝܗܘܿܢ|
    block |ܘܲܨܥܝܼܪ݁ܵܬܼܵܐ ܘܲܫܒܼܝܼ̈ܚܵܢܬܼܵܐ ܕܗܵܢܵܐ ܥܵܠܡܵܐ ܀|
    block |܃ܥܵܠܡܵܐ ܕܙܲܒܼܢܵܐ ܡܲܟܼܪܸܙ ܙܲܒܼܢܹܗ ܕܗܵܘ̇ ܥܲܬܿܝܼܪܵܐ|
    block |ܘܥܵܠܡܵܐܠܐ ܕܲܥܬܼܝܼܕܼ ܡܚܵܘܸܐ ܥܲܡܠܹܗ ܕܗܵܘ̇ ܡܸܣܟܹܿܢܵܐ ܀|
    block |܃ܒܡܸܣܟܹܿܢܘܼܬܼܵܐ ܕܲܒܼܗܵܢ ܥܵܠܡܵܐ ܡܬܼܝܼܠ ܗ̄ܘ̣ ܥܵܠܡܵܐ|
    block |ܘܥܘܼܬܼܪܹܗ ܕܗܵܢܵܐ ܒܡܸܣܟܹܿܢܘܼܬܹܗ ܕܗܵܘ̇ ܕܲܠܥܵܠܲܡ ܀|
    block |܃ܕܡܸܣܟܹܿܝܢ ܗܵܪܟܵܐ ܕܠܵܐ ܩܘܼܛܵܥܵܐ ܠܗܲܠ ܥܲܬܿܝܼܪܵܐ ܗ̄ܘ̣|
    block |ܘܕܲܩܢܸܐ ܥܘܼܬܼܪܵܐ ܘܪܵܡ̇ܐ ܪܘܼܚܹܗ ܠܗܲܠ ܡܸܣܟܹܿܢܵܐ ܗ̄ܘ̣ ܀|
    block |܃ܕܡ̇ܘܒܸܿܕܼ ܢܲܦܫܹܗ ܐܲܝܟ ܡ̇ܐ ܕܲܟܼܬܼܝܼܒܼ ܫܟܼܝܼܚ ܗ̄ܘ̣ ܬܲܡ̇ܢ|
    block |ܘܲܕܡܸܫܟܲܚ ܠܵܗ̇ ܒܗܵܢ ܬܘܼܩܵܢܵܐ ܒܗܵܘ̇ ܕܐܲܒܿܝܼܕܼܵܐ ܗ̄ܘ̣ ܀|
  block
    block |܃ܫܟܼܵܚܬܵܐ ܪܲܒܿܬܼܵܐ ܩܢܸܐ ܗ̄ܘ̣ܵܐ ܒܐܲܪܥܵܐ ܗܵܘ̇ ܥܲܬܿܝܼܪܵܐ|
    block |ܘܲܒܼܝܘܿܡ ܡ̇ܘܬܹܿܗ ܛܠܸ݂ܩ ܛܵܒܼܵܬܼܵܐ ܘܝܼܪܸܬܼ ܘܵܝܵܐ ܀|
    block |܃ܚܲܣܝܼܪ ܡ̣ܢ ܟܠ ܡܸܫܬܿܡܲܗ ܗ̄ܘ̣ܵܐ ܗܵܘ̇ ܠܵܥܵܙܪ|
    block |ܘܲܒܼܗܵܘ̇ ܥܵܠܡܵܐ ܩܢܸܐ ܛܵܝܒܼܵܬܼܵܐ ܕܠܵܐ ܡܸܫܬܲܪ̈ܝܵܢ ܀܆|
    block |܃ܛܘܼܒܹ̈ܐ ܕܠܵܐ ܚܒܼܵܠ ܛܲܝܸܒܼ ܩܘܼܕܼܡ̇ܘܗܝ ܚܒܼܵܠܵܐ ܕܦܲܓܼܪܹܗ|
    block |ܘܥܘܼܬܼܪܵܐ ܕܠܵܟ ܣܵܟ ܢܒ݂ܲܥ ܡ̣ܢ ܥܘܼܡܩܵܐ ܕܡܸܣܟܹܿܢܘܼܬܹܗ ܀|
    block |܃ܘܵܝܵܐ ܥܦܝܼܦܵܐ ܥܲܦ̣ܘ ܠܹܗ ܨܸܒܼܬܵܘ̈ܗܝ ܠܲܠܒܼܘܼܫ ܒܘܼܨܵܐ|
    block |ܕܡ̣ܢ ܦܘܼܢܵܩܵܘ̈ܗܝ ܩܢ̣ܵܐ ܦܘܼܢܵܩܵܐ ܕܫܲܠܗܹܒܼܝܼܬܼܵܐ ܀|
    block |܃ܕܲܠܩܘܼܒܼܠܵܐܝܼܬܼ ܓܕܲܫ̣ܘ ܣܘܼܥܪ̈ܵܢܹܐ ܠܲܝܬܼܪܹܝܢ ܐ̄ܢܵܫܵܐ|
    block |ܘܛܵܟ ܠܵܘ ܠܲܬܼܪܹܝܢ ܐܸܠܵܐ ܠܟܼܠܢܵܫ ܕܕܼܵܡܹ̇ܐ ܠܗܵܠܹܝܢ ܀|
    block |܃ܗܵܠܹܝܢ ܓܵܕܼ̈ܫܵܢ ܠܩܲܢ̈ܝܲܝ ܥܘܼܬܼܪܵܐ ܘܡܸܣܟܹܿܢܘܼܬܼܵܐ|
    block |ܘܲܥܦܝܼܦܵܐܝܼܬܼ ܡܩܲܒܿܠܝܼܢ ܐܲܓܼܪܵܐ ܕܣܘܼܥܪ̈ܵܢܲܝܗܘܿܢ ܀|
    block |܃ܕܥܲܬܿܝܼܪ ܘܲܚܪܸܡ ܥܦܝܼܦ ܫܘܼܢܵܩܹܗ ܐܲܝܟ ܥܲܬܿܝܼܪܵܐ|
    block |ܘܕܲܨܪܝܼܟ ܘܲܥܡܝܼܠ ܫܦܝܼܥ ܒܘܼܣܵܡܹܗ ܐܲܝܟ ܡܸܣܟܹܿܢܵܐ ܀|
    block |܃ܠܡܸܣܟܹܿܢܘܼܬܼܵܐ ܡܠܲܒܸܿܒ ܫܲܪܒܹܿܗ ܕܗܵܘܚ ܡܸܣܟܹܿܢܵܐ|
    block |ܘܪܲܒܿܘܼܬܼ ܥܘܼܬܼܪܵܐ ܡܩܲܦܲ ܕܝܼܢܹܗ ܕܗܵܘ̇ ܥܲܬܿܝܼܪܵܐ ܀|
    block |܃ܗܵܝ̇ ܒܲܪ̄ܬܼ ܩܵܠܵܐ ܕܲܫ̣ܡܲܥ ܚܲܡ̇ܐ ܡ̣ܢ ܐܲܒܼܪܵܗܵܡ|
    block |ܠܵܗ̇ ܗ̄ܘ̣ ܫܵܡ̇ܥܝܼܢ ܩܲܢ̈ܝܲܝ ܥܘܼܬܼܪܵܐ ܕܚܲܪܡܝܼܢ ܗܵܟܲܢ ܀|
    block |܃ܒܲܠܡܹܐܝܢ ܫܲܝܢܵܐ ܕܢܵܚ̣ ܠܵܥܵܙܵܪ ܡ̣ܢ ܛܘܼܪ̈ܵܦܵܘܗܝ|
    block |ܒܹܗ ܡܬܿܬܿܢܝܼܚܝܼܢ ܛܥܝܼܢܲܝ̈ ܝܘܼܩܪܵܐ ܕܲܥܡܝܼ̈ܠܠܵܬܼܵܐ ܀|
    block |܃ܠܥܲܡܠܹ̈ܐ ܠܐܲܝܵܐ ܐܲܢܝܼܚ ܡ̇ܪܲܢ ܒܝܲܕܼ ܠܵܥܵܙܵܪ|
    block |ܘܲܠܚܲܪܡܘܼܬܼܵܐ ܕܠ̣ܵܐ ܡ̣ܢ ܪܲܗܛܵܗ̇ ܒܫܸܡ ܥܲܬܿܝܼܪܵܐ ܀|
    block |܃ܠܥܘܼܬܼܪܵܐ ܦܲܪܣܝܼ ܡ̇ܐ ܕܠܵܘ̇ܝܵܐ ܠܹܗ ܚܲܪܡ̇ܢܘܼܬܼܵܐ|
    block |ܘܠܲܨܪܝܼܟܼܘܼܬܼܵܐ ܕܠܵܐ ܩܘܼܛܵܥܵܐ ܓܕܲܠ ܩܘܼܠܵܣܹ̈ܐ ܀|
    block |܃ܚܲܪܡ̇ܢܘܼܬܼܵܐ ܗ̄ܝܼ ܕܦܵܫܲܬ̤ ܒܲܫܝܘܿܠ ܒܫܘܼܢܵܩ ܢܘܼܪܵܐ|
    block |ܘܡܸܣܟܹܿܢܘܼܬܼܵܐ ܗ̄ܝܼ ܕܣܸܠܩܲܬ̤ ܢܵܚܲܬ̤ ܒܥܘܼܒܹܿܗ ܕܐܲܒܼܪܵܡ ܀|
    block |܃ܡܢܝܼܚ ܡܸܣܟܹܿܢܹ̈ܐ ܗܘܵܐ ܐܲܒܼܪܵܗܵܡ ܒܟܼܠ ܟܲܪ ܕܲܗܘ̤ܵܐ|
    block |ܘܚܲܝܘܼܣܬܼܵܢܵܐ ܘܲܡܠܸܐ ܪ̈ܲܚܡܹܐ ܥܲܠ ܣܵܪ̈ܘܿܚܹܐ ܀|
    block |܃ܒܥܘܼܡܪܵܐ ܕܐܲܪܥܵܐ ܐܲܢܝܼܚ ܐ̄ܢܵܫܵܐ ܘܪ̈ܘܼܚܵܢܵܝܹܐ|
    block |ܘܲܒܼܗܵܘ̇ ܕܲܠܥܸܠ ܠܟܼܠ ܕܲܡܥܵܩܝܼܢ ܒܝܲܕܼ ܠܵܥܵܙܵܪ ܀|
    block |܃ܒܲܣܕܼܘܿܡ ܐܲܦܝܼܣ ܕܐܸܢ ܐܝܼܬܼ ܟܹܐܢܹ̈ܐ ܢܦܘܼܫ ܠܘܼܚܵܡܵܐ|
    block |ܘܲܠܥܲܬܼܝܼܪܵܐ ܠܵܐ ܡܨܸܐ ܚܵܐܹ̇ܢ ܠܐܲܠܝܼܨܘܼܬܹܗ ܀|
    block |܃ܠܵܐ ܠܲܡ ܡܲܨܝܵܐ ܕܢܸܥܒܲܪ ܨܹܐܕܲܝܟ ܥܢ̣ܵܝܗܝ ܠܐܲܠܝܼܨܵܐ|
    block |ܘܗܵܕܹܐ ܕܪ̈ܲܚܡܹܐ ܗ̄ܝܼ ܘܠܵܘ ܕܲܬܼܒܲܥܬܼܵܐ ܕܠܵܐ ܚܵܘܣܵܢܵܐ ܀|
    block |܃ܠܵܐ ܗ̄ܘ̣ܵܐ ܬܒܲܥܬܼܵܐ ܕܠܵܐ ܚܵܘܣܵܢܵܐ ܬܲܒܼܥܹܗ ܠܚܲܪܡ̇ܐ|
    block |ܐܸܠܵܐ ܕܝܼܢܵܐ ܡܠܸܐ ܟܹܐܢܘܼܬܼܵܐ ܘܗܲܝܡܵܢܘܼܬܼܵܐ ܀|
  block
    block |܃ܠܵܘ ܒܘܼܣܵܡܵܐ ܕܡܲܣܲܒܼ ܒܐܲܦܹ̈ܿܐ ܝ̄ܪܸܬܼ ܡܸܣܟܹܿܢܵܐ|
    block |ܐܸܠܵܐ ܐܲܓܼܪܵܐ ܕܫܵܘܹ̇ܐ ܠܥܲܡܠܹ̈ܐ ܕܟܲܫܝܼܪܘܼܬܹܗ ܀|
    block |܃ܫܵܘܹ̇ܝܢ ܗ̄ܘ̣ܵܘ ܓܹܝܪ ܠܗܵܠܹܝܢ ܕܲܓܼܕܲܫ ܬܪܹܝܢ ܕܲܟܼܬܼܝܼܒܼܝܼܢ|
    block |ܘܠܵܐ ܐ̄ܢܵܫ ܝܵ̇ܕܲܥ ܕܢܸܒܼܚܘܿܪ ܕܝܼܢܵܐ ܐܲܝܟ ܕܲܝܵܢܗܘܿܢ ܀|
    block |܃ܟܹܐܝܢ ܗ̄ܘ̣ ܕܝܼܢܵܐ ܕܕܼܵܢ ܠܲܬܼܪ̈ܲܝܗܘܿܢ ܒܲܬܼܪܹܝܢ ܕܝܼܢܹ̈ܐ|
    block |ܠܚܲܕܼ ܫܘܼܢܵܩܵܐ ܘܲܠܚܲܕܼ ܛܘܼܒܼܵܐ ܕܥܲܡ ܐܲܒܼܪܵܗܵܡ ܀|
    block |܃ܨܹܝܕܼ ܐܲܒܼܵܪܵܗܵܡ ܙܲܡܸܢ ܘܲܩ̣ܪܵܐ ܠܟܼܠ ܕܐܲܠܝܼܨܝܼܢ|
    block |ܘܥܲܡ ܥܲܬܿܝܼܪܵܐ ܫܕܼܵܐ ܒܫܘܼܢܵܩܵܐ ܠܟܼܠ ܕܲܡܢܵܚܝܼܢ ܀|
    block |܃ܠܚܲܝܹ̈ܐ ܕܙܲܒܼܢܵܐ ܬܲܚܸܡ ܘܲܓܼܠ̣ܵܐ ܒܗܵܘ̇ ܕܲܡܢܵܚ ܗ̄ܘ̣ܵܐ|
    block |ܘܚܘܼܡܣܵܢ ܢܲܦܫܵܐ ܐܲܩܢܝܼ ܠܟܼܠܢܵܫ ܒܗܵܘ̇ ܕܲܡܥܵܩ ܗ̄ܘ̣ܵܐ ܀|
    block |܃ܡܥܵܩܹ̈ܐ ܠܲܒܸܿܒܼ ܒܫܸܡ ܠܵܥܵܙܵܪ ܕܲܡܛܲܪܲܦ ܗ̄ܘ̣ܵܐ|
    block |ܘܡܸܬܼܦܲܢܩܵܢܹ̈ܐ ܪܫܵܡ ܒܲܬܼܒܲܥܬܼܵܐ ܕܡܸܬܼܦܲܢܩܵܢܵܐ ܀|
    block |܃ܠܝܘܼܬܼܪܲܢ ܐ̄ܢܵܫܵܐ ܗ̤ܘܲܝ̈ ܟܠ ܕܲܗ̤ܘܲܝ̈ ܡ̣ܢ ܗܵܘ̇ ܕܲܗ̤ܘܲܝ̈|
    block |ܘܚܲܟܿܝܼܡܵܐܝܼܬܼ ܪܲܟܸܿܒܼ ܐܸܢܹܝܢ ܐܲܝܟ ܕܲܒܼܓܲܙܵܐ ܀|
    block |܃ܣܲܬܲܪ ܐܸܢܹܝܢ ܠܲܣܬܼܝܼܪ̈ܵܬܹܗ ܗܵܠܹܝܢ ܕܲܗ̤ܘܲܝ̈|
    block |ܘܐܲܠܸܦ ܐ̄ܢܵܫܵܐ ܕܢܸܒܼܥܘܿܢ ܐܸܢܹܝܢ ܚܘܼܒܵܢܵܐܝܼܬܼ ܀|
    block |܃ܢܘܼܪܵܐ ܕܚܘܼܒܹܿܗ ܐܲܪܡܝܼ ܒܐ̄ܢܵܫܵܐ ܪܵܚܹ̇ܡ ܐ̄ܢܵܫܵܐ|
    block |ܘܚܵܘܝܼ ܐܸܢܘܿܢ ܕܲܢܚܵܘܘܿܢܵܝܗܝ ܠܕܸܠܩܵܐ ܕܢܘܼܗܪܹܗ ܀|
    block |܃ܐܘܼܡ̇ܢܵܐܝܼܬܼ ܐܸܨܛܲܢܲܥ ܗ̄ܘ̣ܵܐ ܠܚܹܝܠ ܝܘܼܠܦܵܢܹܗ|
    block |ܕܢܸܗܘܸܐ ܡܣܲܬܲܬܼ ܒܙܵܘܥܲܝ̈ ܢܲܦܫܵܐ ܕܠܵܐ ܙܘܼܥܙܵܥܵܐ ܀|
    block |܃ܒܢܲܦܫܵܐ ܢܲܨܒܹܿܗ ܐܲܝܟ ܫܸܬܼܠܬܼܵܐ ܒܥܘܼܡܩܵܐ ܕܐܲܪܥܵܐ|
    block |ܘܪܲܣ ܦܸܬܼܓܼܵܡܵܘ̈ܗܝ ܒܲܕܼܡܘܼܬܼ ܛܲܠܵܐ ܥܲܠ ܙܲܪ̈ܥܘܿܢܹܐ ܀|
    block |܃ܐܸܣܟܹܿܝܡ ܦܵܠܵܚܵܐ ܠܒܸ݂ܫ ܒܲܬܼܒܲܥܬܼܵܐ ܕܨܹܝܕܼ ܣܵܪ̈ܘܿܚܹܐ|
    block |ܘܘܲܣܝܼ ܡܸܢܗܘܿܢ ܙܢܲܝ̈ ܒܝܼ̈ܫܵܬܼܵܐ ܐܲܝܟ ܫܵܒܼܘܿܩܹ̈ܐ ܀|
    block |܃ܣܲܪ̈ܥܸܦܝܵܬܼܵܐ ܕܲܙܢܲܝ̈ ܥܵܘ̣ܠܵܐ ܛܥܲܢܘ̣ ܥܵܘܠܹ̈ܐ|
    block |ܘܲܦܣ݂ܲܩ ܐܸܢܹܝܢ ܐܲܝܟ ܣܵܘ̈ܟܵܬܼܵܐ ܡ̣ܢ ܐܝܼܠܵܢܹ̈ܐ ܀|
    block |܃ܐܲܝܟ ܕܲܠܝܲܥܪܵܐ ܥܲܕܹܿܗ ܠܝܲܥܪܵܐ ܕܲܫܟܼܝܼܪ̈ܵܬܼܵܐ|
    block |ܕܠܵܐ ܢܸܬܼܚܲܒܲܠ ܙܲܪܥܵܐ ܛܵܒܼܵܐ ܕܐܲܪܡܝܼ ܒܐ̄ܢܵܫܵܐ ܀|
    block |܃ܒܲܕܼܡܘܼܬܼ ܐܵܣܝܵܐ ܥܲܠ̣ ܨܹܐܕܲܝܗܘܿܢ ܕܲܡ̈ܡܲܚܲܝܵܐ|
    block |ܘܟܼܠܚܲܕܼ ܡܸܢܗܘܿܢ ܣܵܡ̣ ܠܹܗ ܣܲܡܵܐ ܕܥܵܗܹ̇ܢ ܗ̄ܘ̣ܵܐ ܠܹܗ ܀|
    block |܃ܠܪܲܒܿܘܼܬܼ ܥܵܘ̣ܠܵܐ ܓܲܙܪܹܗ ܒܦܲܪܙܠܵܐ ܕܲܓܼܙܵܪ ܕܝܼܢܵܐ|
    block |ܘܠܲܡܚܝܼܠܘܼܬܼܵܐ ܫܲܪܪܵܗ̇ ܒܣܲܒܼܪܵܐ ܕܲܥܬܼܝܼ̈ܕܼܵܬܼܵܐ ܀|
    block |܃ܠܚܲܪܡ̇ܢܘܼܬܼܵܐ ܣܵܡ̣ ܠܵܗ̇ ܟܘܵܝܵܐ ܕܫܸܡ ܓܹܗܲܢܵܐ|
    block |ܘܠܲܡܪ̈ܲܚܡܵܢܹܐ ܚܲܕܲܝܼ ܒܲܫܡܵܐ ܕܠܲܡܦܹܝܕܲܝ̈ܗܘܿܢ ܀|
    block |܃ܠܟܲܫܝܼܪܘܼܬܼܵܐ ܠܲܒܿܒܼܵܗ̇ ܒܐܲܓܼܪܵܐ ܕܲܥܦܝܼܦ ܛܘܼܒܹܗ|
    block |ܘܠܲܚܒܸܢܵܢܹ̈ܐ ܚܲܣܸܕܼ ܐܸܢܘܿܢ ܒܚܲܕܼ ܕܐܸܬܼܚܲܣܲܕܼ ܀|
  block
    block |܃ܠܟܼܠ ܥܲܡ ܟܠܵܐ ܐܲܩܢܝܼ ܛܲܥܡܵܐ ܕܫܲܦܝܝܼܪ̈ܵܬܼܵܐ|
    block |ܘܐܲܝܟ ܕܲܒܼܡܸܠܚܵܐ ܡܲܕܸܿܟ ܐܸܢܘܿܢ ܒܚܲܠܝܘܼܬܼ ܡܸܠܵܘ̈ܗܝ ܀|
    block |܃ܚܲܠܝܘܼܬܼ ܡܸܠܵܘ̈ܗܝ ܐܲܫܩܝܼ ܠܐ̄ܢܵܫܵܐ ܟܪ̈ܝܼܗܲܝ ܢܲܦܫܵܐ|
    block |ܘܢܲܦܸܨ ܡܸܢܗܘܿܢ ܝܘܼܩܪܵܐ ܣܲܢܝܵܐ ܕܲܫܟܼܝܼܪ̈ܵܬܼܵܐ ܀|
    block |܃ܗܵܐ ܣܲܡܡܵܢܵܘ̈ܗܝ ܛܵܒܹ̈ܐ ܕܐܲܣܝܼܘ ܠܓܸܢܣܲܢ ܡܝܼܬܼܵܐ|
    block |ܬܵܘ ܢܸܬܼܒܲܩܸܐ ܒܪܸܚܡܲܬܼ ܚܘܼܒܵܐܐ ܒܚܲܝܠܵܐ ܕܲܒܼܗܘܿܢ ܀|
    block |܃ܗܵܐ ܦܘܼܩܕܼܵܢܵܘ̈ܗܝ ܕܪܲܒܵܐ ܡܗܝܼܪܵܐ ܕܚܲܟܸܿܡ ܢܲܦܫܲܢ|
    block |ܬܵܘ ܢܸܬܼܚܲܦܲܛ ܠܡܸܛܲܪ ܛܲܟܼܣܵܐ ܕܛܲܟܸܿܣ ܐܸܢܘܿܢ ܀|
    block |܃ܗܵܐ ܫܒܼܝܼܠ ܫܲܝܢܵܐ ܕܚܵܘܝܼ ܠܐ̄ܢܵܫܵܐ ܗܘ̤ ܒܲܩܡܘܿܡܹܗ|
    block |ܬܵܘ ܢܸܪܕܸܿܐ ܒܹܗ ܐܲܝܟ ܡܘܼܫ̈ܚܵܬܼܵܐ ܕܬܲܚܸܡ ܚܘܼܒܹܿܗ ܀|
    block |܃ܗܵܐ ܣܵܡ̣ ܩܘܼܕܼܡܲܝܢ ܬܪܹܝܢ ܬܘܼܩܵܢܹ̈ܐ ܕܙܲܒܼܢܵܐ ܘܕܲܥܬܼܝܼܕܼ|
    block |ܬܵܘ ܢܸܬܼܝܲܐܲܒܼ ܠܗܵܘ̇ ܬܘܼܩܵܢܵܐ ܕܠܵܐ ܫܘܼܠܵܡܵܐ ܀|
    block |܃ܗܵܐ ܣܲܒܲܪ ܠܲܢ ܥܲܠ ܡܲܠܟܿܘܼܬܼܵܐ ܕܐܝܼܬܼ ܠܹܗ ܒܪܵܘܡ̇ܐ|
    block |ܬܵܘ ܢܸܨܛܲܒܲܬܼ ܒܢܲܚ̈ܬܹܿܐ ܕܲܦܐܹܝܢ ܠܝܘܿܡ ܡܸܫܬܿܘܼܬܹܗ ܀|
    block |܃ܗܵܐ ܟܠܡܸܕܸܿܡ ܡܛܲܝܲܒܼ ܘܲܢܛܝܼܪ ܡܸܛܠܵܬܲܢ|
    block |ܬܵܘ ܢܸܬܼܟܲܫܲܪ ܠܡܸܣܲܒܼ ܥܘܼܬܼܪܵܐ ܕܠܵܐ ܡܸܬܼܡܲܣܟܲܢ ܀|
    block |܃ܗܵܐ ܠܲܝܬܿ ܡܸܕܸܿܡ ܕܠܵܐ ܐܸܬܿܬܲܪܓܲܡ ܩܕܼܵܡ ܪܸܥܝܵܢܲܢ|
    block |ܬܵܘ ܢܸܫܬܲܪܲܪ ܒܣܘܼܟܵܠ ܡܸܠܹ̈ܐ ܕܐܸܬܼܦܲܫܲܩ ܠܲܢ ܀|
    block |܃ܗܵܐ ܐܸܬܼܦܲܫܲܩܘ ܙܢܲܝ̈ ܟܲܣ̈ܝܵܬܼܵܐ ܕܠܵܐ ܓܲܠ̈ܝܵܢ ܗ̤̄ܘܲܝ̈|
    block |ܬܵܘ ܢܸܬܼܗܲܓܸܿܐ ܒܗܸܓܼܝܵܢ ܚܲܝܠܵܐ ܕܦܘܼܫܵܩܲܝ̈ܗܹܝܢ ܀|
    block |܃ܗܵܐ ܢܦܲܩ̣ ܪܲܗܛܵܐ ܕܟܼܵܣܘܿܙܘܼܬܼܵܐ ܠܐܲܪܒܲܥܦܸܢ̈ܝܵܢ|
    block |ܢܨܘܼܬܼ ܥܲܡ ܟܠܢܵܫ ܫܸܡܥܵܐ ܛܵܒܼܵܐ ܕܡܲܩܢܸܐ ܚܲܝܹ̈ܐ ܀|
    block |܃ܫܸܡܥܵܐ ܛܵܒܼܵܐ ܙܪܲܥ̣ܘ ܟܵܪ̈ܘܿܙܹܐ ܕܟܼܵܪܘܿܙܘܼܬܼܵܐ|
    block |ܘܗܲܒܸܿܒܼܘ ܦܹܐܪܹ̈ܐ ܕܙܲܕܿܝܼܩܘܼܬܼܵܐ ܒܹܝܬܼ ܡܵܝܘܿܬܹ̈ܐ ܀|
    block |܃ܬܵܘ ܡ̇ܝܘܬܹ̈ܐ ܢܪܲܒܸܿܒܼ ܦܹܐܪܹ̈ܐ ܕܙܲܕܿܝܼܩܘܼܬܼܵܐ|
    block |ܥܲܕܼ ܐܝܼܬܼ ܙܲܒܼܢܵܐ ܠܲܡܪܲܒܵܝܘܼ ܙܢܲܝ̈ ܛܵܒܼܵܬܼ̈ܐ ܀|
    block |܃ܒܚܘܼܒܵܐ ܢܸܦܠܘܿܚ ܗܵܝ̇ ܦܵܠܚܘܼܬܼܵܐ ܕܨܸܒܼܝܵܢ ܢܲܦܫܲܢ|
    block |ܕܢܸܚܨܘܿܕܼ ܦܹܐܪܹ̈ܐ ܠܵܐ ܡ̇ܝܘܿܬܹ̈ܐ ܕܠܵܐ ܣܲܒܼܥܘܼܬܼܵܐ ܀|
block |ܥܲܠ ܥܹܐܕܵܐ ܕܲܫܟܼܵܚܬܵܐ ܕܲܨܠܝܼܒܼܵܐ ܩܲܕܿܝܼܫܵܐ|
  block
    block |ܥܲܠ ܥܹܐܕܵܐ ܕܲܫܟܼܵܚܬܵܐ ܕܲܨܠܝܼܒܼܵܐ ܩܲܕܿܝܼܫܵܐ|
  block
    block |ܡܐܡܪܐ ܕܬܠܬܝܢ|
    block |ܥܲܠ ܥܹܐܕܵܐ ܕܲܫܟܼܵܚܬܵܐ ܕܲܨܠܝܼܒܼܵܐ ܩܲܕܿܝܼܫܵܐ|
    block |ܥܘܼܢܵܝܵܐ|
    block |ܒܪܝܼܟܼܘܼ ܡܫܝܼܚܵܐ ܕܒܲܨܠܝܼܒܹܗ ܟܲܢܸܫ ܥܹܕܿܬܹܿܗ ܘܒܲܕܲܪ|
    block |ܐܸܢܘܿܢ ܠܨܵܠܘܿܒܼܵܘ̈ܗܝ܃ ܐܲܚܲܝ̈܁|
  block
    block |܃ܒܓܲܒܼܪܵܐ ܨܠܝܼܒܼܵܐ ܓܠ̣ܵܐ ܒܵܪܘܿܝܵܐ ܠܥܵܠܡܵܐ ܟܠܹܗ|
    block |ܫܸܡ ܐܝܼܬܼܘܼܬܹܗ ܘܚܲܝܠܵܐ ܪܲܒܵܐ ܕܐܲܠܵܗܘܼܬܹܗ ܀|
    block |܃ܠܲܕܼܡܘܼܬܼ ܫܸܡܫܵܐ ܐܵܣܸܩ ܣܵܡܹ݂ܗ ܥܲܠ ܪܹܫ ܩܲܝܣܵܐ|
    block |܁ܢܸܗܪܲܬ̤ ܡܵܢܹܗ ܟܠܵܗ̇ ܬܹܒܹܝܠ ܕܚܸܫܘܿܟܼܵܐ ܗ̣̄ܘܵܬܼ ܀|
    block |܃ܒܓܲܒܼܪܵܐ ܨܠܝܼܒܼܵܐ ܨܵܕܹܗ ܠܥܵܠܡܵܐ ܒܲܥܪܝܼܪܵܐ|
    block |ܘܐܲܥܸܠ ܚܲܒܼܫܹܗ ܬܚܹܝܬܼ ܢܵܡܘܿܣܹ̈ܐ ܕܟܼܵܪܘܿܙܘܼܬܹܗ ܀|
    block |܃ܒܪܹܫ ܓܵܓܼܵܘܠܬܵܐ ܡܲܬܼ݂ܚܹܗ ܠܢܝܼܫܵܐ ܕܚܹܝܠ ܙܵܟܼܘܼܬܹܗ|
    block |ܕܲܢܟܲܢܸܫ ܒܹܗ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀|
    block |܃ܒܝܲܕܼ ܒܲܪܢܵܫܵܐ ܗܘ̤ܵܬܼ ܫܘܼܪܥܬܼܵܐ ܠܲܒܼܢܲܝ̈ܢܵܫܵܐ|
    block |ܘܚܵܒܼ݂ܘ ܒܲܚܛܝܼܬܼܵܐ ܘܲܢܦ݂ܲܠܘ ܒܵܗܘܬܼܵܐ ܕܡ̇ܝܘܿܬܼܘܿܬܼܵܐ ܀|
    block |܃ܒܝܲܕܼ ܒܲܪܢܵܫܵܐ ܨܒܼܵܐ ܡ̇ܪܹܟܿܠ ܕܢܲܚܸܐ ܠܐ̄ܢܵܫܵܐ|
    block |ܘܩܲܒܼܥܹܗ ܒܩܲܝܣܵܐ ܕܲܢܒܲܛܸܠ ܒܹܗ ܚܛܝܼܬܼܵܐ ܕܐ̄ܢܵܫܵܐ ܀|
    block |܃ܒܲܙܩܝܼܦܘܼܬܹܗ ܙܲܩ̣ܩܹܗ ܥܲܡܹܗ ܠܟܼܠܹܗ ܓܸܢܣܲܢ|
    block |ܕܲܢܚܲܪܲܪ ܒܹܗ ܟܝܵܢ ܡ̇ܝܘܿܬܹ̈ܐ ܡ̇ܘܠܸܕܼ ܚܲܫܹ̈ܐ ܀|
    block |܃ܒܡܵܘܬܹܿܗ ܡܝܼܬܼ ܒܹܗ ܡ̇ܘܬܵܐ ܝܲܥܢܵܐ ܩܵܛܹ̇ܠ ܐ̄ܢܵܫܵܐ|
    block |ܘܲܒܼܢܘܼܚܵܡܹܗ ܦܲܠܸܓܼ ܚܲܝܹ̈ܐ ܠܟܼܠܹܗ ܓܸܢܣܲܢ ܀|
    block |܃ܡܸܛܠܵܬܲܢ ܐܸܬܼܵܐ ܠܥܵܠܡܵܐ ܡ̇ܪܹܗ ܕܥܵܠܡܵܐ|
    block |ܘܒܸܐܣܛܲܠ ܦܲܓܼܪܲܢ ܚܵܘܝܼ ܚܵܢܢܹܗ ܕܲܠܘܵܬܼ ܐ̄ܢܵܫܵܐ ܀|
    block |܃ܒܕܼܝܼܢܵܐ ܕܚܵܒܼ ܒܹܗ ܐܵܕܼܵܡ ܒܲܥܕܹܢ ܒܓܼܵܘ ܦܲܪܕܲܝܣܵܐ|
    block |ܒܹܗ ܙܟܼܵܐ ܘܐܲܡ̣ܠܸܟ ܐܵܕܼܵܡ ܕܲܬܼܪܹܝܢ ܒܪܹܫ ܓܵܓܼܘܼܠܬܵܐ ܀|
    block |܃ܒܲܙܩܝܼܦܘܼܬܹܗ ܐܲܒܼܗܸܬܼ ܠܐܲܪ̈ܟܿܘܼܣ ܘܲܠܫܘܼܠܛܵܢܹ̈ܐ|
    block |ܘܒܲܫܠܵܚ ܒܸܣܪܹܗ ܦܲܪܣܝܼ ܐܸܢܘܿܢ ܠܥܹܝܢ ܚܲܙܵܝܹ̈ܐ ܀|
    block |ܡܸܛܠ ܗܵܟܹܝܠ ܕܲܒܼܚܸܟܼܡܬܹܗ ܕܐܲܠܵܗ ܟܠܵܐ܃|
  block
    block |܃ܠܵܐ ܐܸܣܬܲܟܲܠ ܥܵܠܡܵܐ ܟܠܹܗ ܚܹܝܠ ܚܸܟܼܡܵܬܹ̈ܗ|
    block |܃ܨܒܼܵܐ ܒܵܪܘܿܝܵܐ ܕܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܼܵܐ|
    block |ܢܲܚܸܐ ܘܢܸܦܪܘܿܩ ܠܲܒܼܢܲܝ̈ܢܵܫܵܐ ܒܓܲܒܼܪܵܐ ܙܩܝܼܦܵܐ ܀|
    block |܃ܠܵܐ ܐܸܬܼܚܲܟܲܡ ܡ̣ܢ ܒܸܪ̈ܝܵܬܼܵܐ ܕܐܲܬܼܩܸܢ ܪܸܡܙܹܗ|
    block |ܫܡܲܝܵܐ ܕܲܠܥܸܠ ܒܲܡܬܼܝܼܚܘܼܬܹܗ ܘܒܲܫܛܝܼܚܘܼܬܹܗ ܀|
    block |܃ܪܩܝܼܥ ܡ̣ܢ ܡܲܝܵ̈ܐ ܐܲܝܟ ܬܲܛܠܝܼܠܵܐ ܠܥܸܠ ܡ̣ܢ ܐ̄ܢܵܫܵܐ|
    block |ܘܲܒܼܩܘܼܝܵܡܹܗ ܡܚܵܘܸܐ ܫܘܼܒܼܚܹܗ ܕܡܲܬܼܩܸܢ ܟܠܵܐ ܀|
    block |܃ܘܐܵܦ ܢܲܗܝܼܪܹ̈ܐ ܕܣܝܼܡܝܼܢ ܠܙܲܒܼܢܹ̈ܐ ܠܢܘܼܗܪܵܐ ܕܐ̄ܢܵܫܵܐ|
    block |ܒܝܲܕܼ ܕܸܠܩܲܝ̈ܗܘܿܢ ܘܛܘܼܟܵܣܲܝ̈ܗܘܿܢ ܡܚܵܘܹܝܢ ܚܲܝܠܹܗ ܀|
    block |܃ܐܵܐܲܪ ܗܸܵܟܹܝܠ ܒܝܲܕܼ ܫܘܼܚܵܠܵܦܵܘ̈ܗܝ ܘܲܒܼܡܘܼܙܵܓܼܵܘ̈ܗܝ|
    block |ܚܲܕܼ ܥܵܒ̇ܒܼܘܿܕܼܵܐ ܡܚܵܘܸܐ ܒܙܵܘܥܸܵܘ̈ܗܝ ܠܲܒܼܢܲܝ̈ܢܵܫܵܐ ܀|
    block |܃ܒܲܙܒܲܢ ܡܸܬܼܠܒܸܕܼ ܘܗܵܘ̈ܝܵܢ ܡܸܢܹܗ ܐܵܦ ܥܢܵܢܹ̈ܐ|
    block |ܘܡܸܢܹܗ ܡܸܬܼܚܙܹܝܢ ܒܼܲ̈ܩܹܐ ܘܪ̈ܲܥܡܹܐ ܥܲܙܝܼܙܵܐܝܼܬܼ ܀|
    block |܃ܝܗ̇ܒܿܝܼܢ ܩܵܠܹ̈ܐ ܪ̈ܲܥܡܹܐ ܩ̈ܫܲܝܵܐ ܒܐܲܦܲܝ̈ ܪܵܘܡ̇ܐ|
    block |܃ܘܡܸܬܼܓܿܒܸܠ ܒܲܪܕܼܵܐ ܘܡܸܬܼܠܒܸܕܼ ܬܲܠܓܵܐ ܩܲܠܝܼܠܐܝܼܬܼ|
    block |܃ܐܲܪܥܵܐ ܒܫܸܛܚܵܗ̇ ܘܲܒܼܡܵܘܥܝܼܬܼܵܗ̇ ܘܲܒܼܡܼܒܿܘܼܥܹ̈ܝܗ̇|
    block |ܡܲܦܩܵܐ ܡܚܵܘܝܵܐ ܟܠ ܐܸܣܟܹܿܡܝܼ̈ܢ ܠܥܹܝܢ ܚܲܙܵܝܹ̈ܐ ܀|
    block |܃ܙܓܼܵܪܹܗ ܕܝܲܡܵܐ ܬܚܘܼܡ̇ܐ ܕܚܸܠܵܐ ܣܵܡ̣ ܠܹܗ ܪܸܡܙܵܐ|
    block |ܘܐܲܪܡܝܼ ܒܓܼܵܘܹܗ ܩܹܐܡ̇ܐ ܩܲܫܝܵܐ ܕܠܵܐ ܢܸܬܼܒܲܥܪܲܪ ܀|
    block |܃ܐܲܪܥܵܐ ܢܛܝܼܪܵܐ ܘܠܵܐ ܡܸܫܬܿܪܝܵܐ ܒܚܹܐܦܵܐ ܕܡܲܝ̈ܵܐ|
    block |ܘܗܸܢ̣ܘܿܢ ܡܲܝ̈ܵܐ ܠܵܐ ܡܸܬܿܛܲܠܩܝܼܢ ܡ̣ܢ ܓܵܘ ܐܲܪܥܵܐ ܀|
    block |܃ܢܛܝܼܪ ܬܘܼܩܵܢܵܗ̇ ܕܟܼܠܵܗ̇ ܒܪܝܼܬܼܵܐ ܐܲܝܟ ܡ̇ܐ ܕܲܗܘ̤ܵܐ|
    block |ܘܠܵܘ ܡܸܬܼܓܲܡܪܝܼܢ ܟܝܵܢܹ̈ܐ ܕܐܝܼܬܼ ܒܵܗ̇ ܚܲܕܼ ܡ̣ܢ ܚܲܒܼܪܹܗ ܀|
    block |܃ܒܝܲܕܼ ܚܸܟܼܡܬܼܵܐ ܠܵܐ ܐܸܣܬܲܟܲܠ ܥܵܠܡܵܐ ܠܡܵܪܹܗ|
    block |ܘܠܵܐ ܐܸܬܼܒܲܝܲܢ ܒܲܡܕܲܒܿܪܵܢܵܐ ܐܲܚܝܼܕܼ ܟܠܵܐ ܀|
    block |܃ܒܡܲܕܿܥܵܐ ܗܵܟܹܝܠ ܣܝܼܡ ܒܘܼܝܵܢܵܐ ܕܲܒܼܢܲܝ̈ܢܵܫܵܐ|
    block |ܠܵܐ ܝܼܠܸܦܘ ܒܹܗ ܚܲܕܼ ܒܵܪܘܿܝܵܐ ܡܲܬܼܩܸܢ ܟܠܵܐ ܀|
    block |܃ܒܪܝܼܬܼܵܐ ܟܠܵܗ̇ ܡܚܵܘܝܵܐ ܫܘܼܒܼܚܹܗ ܐܲܝܟ ܣܵܦܲܪܬܵܐ|
    block |ܘܡܲܠܦܵܐ ܠܐ̄ܢܵܫܵܐ ܚܲܕܼ ܝܘܼܠܦܵܢܵܐ ܕܥܲܠ ܚܲܕܼ ܐܝܼܬܼܝܵܐ ܀|
    block |܃ܥܵܡܠܵܡ ܟܠܹܗ ܒܥܲܛܠܘܼܬܼ ܠܸܒܹܿܗ ܠܵܐ ܐܸܬܼܒܲܝܲܢ|
    block |ܘܠܵܐ ܐܸܬܼܚܲܟܲܡ ܡ̣ܢ ܒܸܪ̈ܝܵܬܼܵܐ ܠܡܸܕܲܥܜ ܠܡܵܪܹܗ ܀|
    block |܃ܡܸܛܠ ܗܵܕܹܐ ܨܒܼܵܐ ܒܵܪܘܿܝܵܐ ܒܚܲܪܬܼܵܐ ܕܙܲܒܼܢܹ̈ܐ|
    block |ܕܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܼܵܐ ܢܲܚܸܡ ܠܐ̄ܢܵܫܵܐ ܀|
    block |܃ܒܓܲܒܼܪܵܐ ܨܠܝܼܒܼܵܐ ܫܝܵܛܵܐ ܡ̣ܢ ܟܵܦܘܿܪܹ̈ܐ|
    block |ܨܒܼܵܐ ܡܲܚܸܐ ܟܠ ܕܒܲܙܩܝܼܦܘܼܬܹܗ ܢܲܚܸܐ ܠܐ̄ܢܵܫܵܐ ܀|
  block
    block |܃ܫܝܼܛ ܗ̄ܘ̣ܵܐ ܡ̇ܘܬܹܿܗ ܘܲܨܥܝܼܪ ܚܲܫܹܗ ܡ̣ܢ ܡܲܪ̈ܵܚܹܐ|
    block |ܘܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܹܗ ܦܪ̣ܵܩ ܠܐܲܒܿܝܼ̈ܕܹܐ ܀|
    block |܃ܒܗܸܬܼܘ ܡܲܠܵܠܹ̈ܐ ܫܬܸ݂ܩܘ ܚܲܟܿܝܼܡܹ̈ܐ ܢܦܲܠ̣ܘ ܡ̇ܪ̈ܘܿܕܹܐ|
    block |ܘܲܟܼܕܲܢ ܐܸܢܘܿܢ ܓܲܒܼܪܵܐ ܙܩܝܼܦܵܐ ܬܚܹܿܝܬܼ ܡ̇ܪܘܼܬܹܗ ܀|
    block |܃ܐܲܝܟܵܐ ܐܸܢܘܿܢ ܦܝܼܠܵܣܘܿܦܹ̈ܐ ܕܒܹܝܬܼ ܝܵܘܢܵܝܹ̈ܐ|
    block |ܕܲܚܬܼܿܝܼܪܝܼܢ ܗ̄ܘ̣ܵܘ ܒܲܗ̈ܦܵܟܼܵܬܼܵܐ ܕܝܘܼܠܦܵܢܲܝ̈ܗܘܿܢ ܀|
    block |܃ܣܵܒܝܼܢ ܗ̄ܘ̣ܵܘ ܓܹܝܪ ܕܲܒܼܗܸܪ̈ܓܲܝܗܘܿܢ ܢܵܗܲ݁ܪ ܥܵܠܡܵܐ|
    block |ܘܲܕܼܢܲܚ ܨܠܝܼܒܼܵܐ ܘܚܲܦܝܼ ܐܸܢܘܿܢ ܠܣܘܼܟܵܠܲܝ̈ܗܘܿܢ ܀|
    block |܃ܟܲܕܼ ܐܸܬܼܒܲܝܲܢܘ ܒܚܹܝܠ ܪܲܒܿܘܼܬܼܵܐ ܕܓܲܒܼܪܵܐ ܨܠܝܼܒܼܵܐ|
    block |ܐܲܪܦܝܼܘ ܕܝܼܠܗܘܿܢ ܘܲܪܗܸܛܘ ܟܠܗܘܿܢ ܘܐܸܬܼܢܲܩܲܦܘ ܠܹܗ ܀|
    block |܃ܒܛܸܠܘ ܟܢܘܼ̈ܫܵܬܼܗܘܿܢ ܘܝܘܼܠܦܵܢܲܝ̈ܗܘܿܢ ܡ̣ܢ ܥܵܡܲܪܬܵܐ|
    block |ܕܫܪ̣ܵܐ ܐܸܢܘܿܢ ܨܠܝܼܒܼܵܐ ܒܕܼܢܚܹܗ ܡ̣ܢ ܓܵܘ ܬܹܒܹܝܠ ܀|
    block |܃ܫܸܠܡܲܬ̤ ܗܵܟܹܝܠ ܡܸܠܬܹܗ ܕܦܵܘܠܘܿܣ ܟܲܪܘܿܙ ܪܘܼܚܵܐ|
    block |ܕܲܒܼܛܸܠܘ ܘܐܸܒܸܿܕܼܘ ܐܵܦ ܚܲܟܿܝܼܡܹ̈ܐ ܡ̣ܢ ܝܵܘܢܵܝܹ̈ܐ ܀|
    block |܃ܘܐܵܦ ܥܸܒܼܪ̈ܵܝܹܐ ܕܲܒܼܣܸܦܪ̈ܲܝܗܘܿܢ ܡܸܬܿܬܼܿܪܝܼܡܝܼܢ ܗ̄ܘ̣ܵܘ|
    block |ܒܲܛܸܠ ܐܸܢܘܿܢ ܨܠܝܼܒܼܵܐ ܕܲܨܠܲܒܼܘ ܡ̣ܢ ܕܲܪ̈ܓܲܝܗܘܿܢ ܀|
    block |܃ܫܪ̣ܵܐ ܢܵܡܘܿܣܹ̈ܐ ܘܡܲܠܦܵܢܲܝ̈ܗܘܿܢ ܕܲܝܗܘܼܕܵܝܝܹ̈ܐ|
    block |܃ܘܒܲܕܲܪ ܐܸܘܢܘܿܢ ܒܚܲܝܠܹܗ ܪܲܒܵܐ ܒܐܲܪܒܲܥ ܦܸܢ̈ܝܵܢ|
    block |܃ܝܗ̄ܘܼܕܵܝܹ̈ܐ ܠܲܡ ܥܲܛܠܲܝ̈ ܠܸܒܵܐ ܫܐܸ݂ܠܘ ܐܵܬܼܵܘܬܼܵܐ|
    block |ܐܲܟܼܡܵܐ ܕܲܚܙ̣ܵܘ ܒܝܵܘܡܲܝ̈ ܡܘܼܫܹܐ ܟܲܕܼ ܦܲܪܩ ܐܸܢܘܿܢ ܀|
    block |܃ܢܹܐܡܲܪ ܥܲܡܗܘܿܢ ܕܲܝܗܘܼܕܵܝܹ̈ܐ ܡ̇ܢܵܐ ܝܼܬܲܪ|
    block |ܥܵܠܡܵܐ ܟܠܹܗ ܡ̣ܢ ܐܵܬܼ̈ܘܬܼܵܐ ܕܲܥܒ݂ܲܪ ܡܘܼܫܹܐ ܀|
    block |܃ܥܣܲܪ ܠܲܡ ܡܲܚ̈ܘܵܢ ܣܥ݂ܲܪ ܙܲܕܿܝܼܩܵܐ ܒܐܲܪܥܵܐ ܕܡܸܨܪܹܝܢ|
    block |ܘܚܲܕܼ ܡܸܨܪܵܝܵܐ ܠܵܐ ܐܲܦܢܝܼ ܗ̄ܘ̣ܵܐ ܡ̣ܢ ܥܲܛܠܘܼܬܼܵܐ ܀|
    block |܃ܢܦܲܩ̣ ܗ̄ܘ̣ܵܐ ܛܸܒܵܐ ܕܚܹܝܠ ܐܵܬܼܵܘܵܬܹ̈ܗ ܒܐܲܪܥܵܐ ܟܠܵܗ̇|
    block |ܘܠܵܐ ܐܸܬܼܩܲܪܲܒܼ ܚܲܕܼ ܒܲܪܢܵܫܵܐ ܨܹܝܕܼ ܝܘܼܠܦܵܢܹܗ ܀|
    block |܃ܠܵܐ ܗ̄ܘ̣ܵܐ ܒܲܠܚܘܿܕܼ ܥܲܡܡܹ̈ܐ ܥܘܼܪ̈ܠܹܗ ܠܵܐ ܦܢ̣ܵܘ ܨܹܐܕܼܵܘܗܝ|
    block |ܐܸܠܵܐ ܐܵܦܠܵܐ ܥܲܡܵܐ ܕܝܼܠܹܗ ܢܛ݂ܲܪ ܢܵܡܘܿܣܵܘ̈ܗܝ ܀|
    block |܃ܣܲܥ݂ܲܪ ܐܵܬܼ̈ܘܼܬܼܵܐ ܘܚܵܘܝܼ ܚܲܝܠܹ̈ܐ ܫܒܸܡ ܒܵܪܘܿܝܵܐ|
    block |ܘܥܲܡܵܐ ܥܲܛܠܵܐ ܡܲܪܓܸܿܙ ܗ̄ܘ̣ܵܐ ܠܹܗ ܒܛܸܠܵܠ ܡ̇ܘܬܵܐ ܀|
    block |܃ܨܲܚܝܘܼܗܝ ܠܡܘܼܫܹܐ ܛܥ̣ܵܘ ܒܲܦܬܲܟܼܪܹ̈ܐ ܣܓܸܕܼܘ ܠܲܢܣܝܼܪܹ̈ܐ|
    block |ܘܐܸܒܲܕܼܘ ܟܠܗܘܿܢ ܒܲܓܼܙܵܪ ܕܝܼܢܵܐ ܕܡ̣ܢ ܐܲܠܵܗܵܐ ܀|
    block |܃ܚܙܼܵܘ ܠܲܨܠܝܼܒܼܵܐ ܒܚܲܪܬܼܵܐ ܕܙܲܒܼܢܹ̈ܐ ܡ̇ܢܵܐ ܫܲܡܠܝܼ|
    block |ܕܟܲܕܼ ܣܒܼܝܼܪ ܫܝܼܛܵܐ ܢܲܓܼܕܹܿܗ ܠܥܵܠܡܵܐ ܒܵܬܲܪ ܫܘܼܒܼܚܹܗ ܀|
    block |܃ܪܗܸܛ̣ܘ ܝܗ̄ܘܼܕܼܵܝܹ̈ܐ ܘܐܸܣܬܲܬܲܪܘ ܗ̄ܘ̣ܵܘ ܒܟܵܪܪܘܿܙܘܼܬܹܗ|
    block |ܘܫܸܚܠܵܐ ܕܡܸܢܗܘܿܢ ܗܵܐ ܐܸܬܼܒܲܕܲܪܘ ܒܐܲܪܒܲܥܦܸܢ̈ܝܵܢ ܀|
    block |܃ܥܲܡܡܹ̈ܐ ܟܠܗܘܿܢ ܒܲܚܕܼܵܐ ܫܲܘܝܘܼ ܫܩܲܠܘ̣ ܗ̄ܘ̣ܵܘ ܢܝܼܪܹܗ|
    block |ܘܗܵܐ ܣܵܓܼ̇ܕܲܝܼܢ ܠܹܗ ܒܫܲܦܝܘܼܬܼ ܠܸܒܵܐ ܠܓܲܒܼܪܵܐ ܨܠܝܼܒܼܵܐ ܀|
  block
    block |܃ܐܵܬܼܵܐ ܕܫܲܝܢܵܐ ܗܘ̤ܵܐ ܠܲܟܼܝܵܢܲܢ ܨܠܝܼܒܼܵܐ ܒܕܸܢܚܹܗ|
    block |ܘܐܲܝܼܡ ܣܵܡ̣ܹܗ ܒܲܠܡܹܐܝܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܒܐܪܵܙ ܢܘܿܚ ܟܹܐܢܵܐ ܐܲܢܝܼܚ ܠܹܐܘܬܹܗ ܕܥܵܠܡܵܐ ܫܚܝܼܩܵܐ|
    block |ܘܒܲܙܩܝܼܦܘܼܬܹܗ ܦܲܠܸܛ ܐ̄ܢܵܫܵܐ ܡ̣ܢ ܐܲܒܼܕܵܢܵܐ ܀|
    block |܃ܒܢܘܿܚ ܙܲܕܿܝܼܩܵܐ ܐܸܬܿܬܿܢܝܼܚ ܥܵܠܡܵܐ ܡ̣ܢ ܒܝܼ̈ܫܵܬܼܵܐ|
    block |ܘܲܗܘ̤ܵܐ ܚܠܲܦܬܼܵܐ ܠܥܵܠܡܵܐ ܟܠܹܗ ܒܝܲܕܼ ܟܹܐܘܸܠܵܐ ܀|
    block |܃ܢܘܿܚ ܕܲܫܪܵܪܵܐ ܡܫܝܼܚܵܐ ܡܲܠܟܲܢ ܡܫܲܝܸܢ ܟܠܵܐ|
    block |ܣܵܡܹ݂ܗ ܠܥܵܠܡܵܐ ܒܲܠܡܹܐܝܢ ܫܲܝܢܵܐ ܕܲܨܠܝܼܒܼܘܼܬܹܗ ܀|
    block |܃ܐܲܝܟ ܩܹܒܼܘܿܬܼܵܐ ܗܘ̤ܵܐ ܠܲܟܼܝܵܢܲܢ ܨܠܝܼܒܹܗ ܚܲܝܵܐ|
    block |ܘܒܹܗ ܐܸܬܼܦܲܠܲܛܢ ܡ̣ܢ ܡ̇ܡܘܿܠܵܐ ܕܵܓܼܙܵܪ ܕܝܼܢܵܐ ܀|
    block |܃ܬܵܘ ܢܸܬܼܒܲܩܸܐ ܒܪܲܒܿܘܼܬܼ ܚܲܝܠܹ̈ܐ ܕܲܣܥ݂ܲܪ ܨܠܝܼܒܼܵܐ|
    block |ܕܐܲܝܟܲܢ ܐܲܩܢܝܼ ܣܲܒܼܪܵܬܐ ܠܐ̄ܢܵܫܵܐ ܒܝܲܕܼ ܓܸܠܝܵܢܹܗ ܀|
    block |܃ܒܪܸܒܿܘܿ ܒܝܼ̈ܫܵܢ ܢܦ݂ܲܠ ܗ̄ܘ̣ܵܐ ܓܸܢܣܵܐ ܕܲܒܼܢܲܝ̈ܢܵܫܵܐ|
    block |܃ܘܲܡܢܲܟܼܪܲܝ ܗ̄ܘ̣ܵܐ ܡ̣ܢ ܦܘܼܠܚܵܢܵܐ ܐܲܠܵܗܵܝܵܐ|
    block |܃ܓܠܝܼܙܝܼܢ ܗ̄ܘ̣ܵܘ ܓܹܝܪ ܡ̣ܢ ܝܼܕܲܥܬܼܵܐ ܕܫܸܡ ܒܵܪܘܿܝܵܐ|
    block |ܘܡܸܛܠܵܗܵܕܹܐ ܝܲܠܸܦܘ ܫܘܼܒܼܚܹܗ ܒܲܥ̇ܒܼܵܕܼ ܐܝܼܕܼܵܘ̈ܗܝ ܀|
    block |܃ܫܲܡܸܫܘ ܘܲܣܓܸܕܼܘ ܩܕܼܵܡ ܒܸܪ̈ܝܵܬܼܵܐ ܐ̄ܢܵܫܵܐ ܒܛܘܼܥܝܲܝ|
    block |ܘܠܵܐ ܐܸܬܼܒܲܝܲܢܘ ܒܗܵܘ̇ ܒܵܪܘܿܝܵܐ ܕܐܲܬܼܩܸܢ ܐܸܢܹܝܢ ܀|
    block |܃ܦܠܲܚ̣ܘ ܠܲܓܼܝܼܦܹ̈ܐ ܘܝܲܩܲܪܘ ܨܲܠܡܹ̈ܐ ܕܲܕܼܠܵܐ ܪܓܸܫܬܵܐ|
    block |ܘܲܛܠ݂ܲܡܘ ܫܘܼܒܼܚܹܗ ܕܗܵܘ̇ ܥܵܒܲ݁ܘܿܕܵܐ ܕܲܒܼܪܵܐ ܐܸܢܘܿܢ ܀|
    block |܃ܕܲܝܘܹ̈ܐ ܟܠܗܘܿܢ ܡܸܫܬܿܒܿܚܝܼܢ ܗ̄ܘ̣ܵܘ ܡ̣ܢ ܟܵܦܘܿܪܹ̈ܐ|
    block |ܘܡܸܬܼܝܲܩܪܝܼܢ ܗ̄ܘ̣ܵܘ ܡ̣ܢ ܛܵܥܲܝ̈ܐ ܐܲܝܟ ܐܲܠܵܗܵܐ ܀|
    block |܃ܒܲܛܝܼܠܵܐ ܗ̄ܘ̣ܵܬܼ ܐܵܦ ܬܸܫܒܿܘܿܚܬܹܿܗ ܕܐܲܠܵܗ ܟܠܵܐ|
    block |ܡ̣ܢ ܦܘܼܡܲܝ̈ܗܘܿܢ ܘܠܸܫܵܢܲܝ̈ܗܘܿܢ ܕܲܒܼܢܲܝ̈ܢܵܫܵܐ ܀|
    block |܃ܥܡܝܼܠܝܼܢ ܗ̄ܘ̣ܵܘ ܓܹܝܪ ܠܸܫܵܢܲܝ̈ܗܘܿܢ ܒܲܣܪ̈ܝܼܩܵܬܼܵܐ|
    block |ܒܫܘܼܒܼܚܵܐ ܕܫܹܐܕܹ̈ܐ ܘܲܒܼܫܘܼܠܵܣܵܐ ܕܕܲܝܘܹ̈ܐ ܛܲܡܐܹ̈ܐ ܀|
    block |܃ܠܵܐ ܣܸܦܩܲܬ̤ ܠܗܘܿܢ ܠܲܡܝܲܩܵܪܘܼ ܠܫܹܐܕܹ̈ܐ ܛܪ̈ܘܼܢܹܗ|
    block |ܒܕܸܡ ܚܲܝ̈ܘܵܬܼܵܐ ܘܲܒܼܩܘܼܪ̈ܒܵܢܹܐ ܕܡ̣ܢ ܙܲܪ̈ܥܘܿܢܹܐ ܀|
    block |܃ܐܸܠܵܐ ܒܗܵܕܹܐ ܟܠܵܗ̇ ܪܸܓܼܬܼܵܐ ܐܸܫܬܲܝܚܲܢܘ ܗ̄ܘ̣ܵܘ|
    block |ܕܲܒܼܕܸܡ ܒܢܲܝ̈ܗܘܿܢ ܡܪܲܥܹܝܢ ܗ̄ܘ̣ܵܘ ܠܗܘܿܢ ܠܩܵܛ̇ܠܲܝ̈ ܐ̄ܢܵܫܵܐ ܀|
    block |܃ܒܸܗܬܿܬܼܵܐ ܦܠܲܚ̣ܘ ܐ̄ܢܵܫܵܐ ܟܬܼܝܼܫܹ̈ܐ ܠܫܹܐܕܹ̈ܐ ܒܝܼܫܹ̈ܐ|
    block |ܘܒܲܕܼܡ̇ܐ ܕܲܟܼܝܵܐ ܡܢܝܼܚܝܼܢ ܗ̄ܘ̣ܵܘ ܠܗܘܿܢ ܠܨܲܗܝܲܝ̈ ܠܲܕܼܡ̇ܐ ܀|
    block |܃ܒܗܵܕܹܐ ܗܵܘܬܼܵܐ ܕܥܘܼܡܩܵܐ ܕܥܵܘ̣ܠܵܐ ܪܡܸܐ ܗ̄ܘ̣ܵܐ ܓܸܢܣܲܢ|
    block |ܘܕܼܵܝ̇ܫܝܼܢ ܗ̄ܘ̣ܵܘ ܠܹܗ ܒܡܵܪܘܿܕܼܘܼܬܼܗܘܿܢ ܕܲܝܘܹ̈ܐ ܚܲܪ̈ܡܹܐ ܀|
    block |܃ܦܣܝܼܩ ܗ̄ܘ̣ܵܐ ܣܲܒܼܪܹܗ ܕܲܟܼܝܵܢ ܐ̄ܢܵܫܵܐ ܡ̣ܢ ܛܵܒܼܵܬܼ̈ܐ|
    block |ܘܒܲܦܣܵܩ ܣܲܒܼܪܵ ܦܠ݂ܲܚ ܥܲܒܼܕܼܿܘܼܬܼܵܐܠ ܠܲܪ̈ܓܼܝܼܓܼܵܬܹܗ ܀|
    block |ܡܸܛܠ ܗܵܕܹܐ ܐܲܪܦܝܼ ܐܸܢܘܿܢ ܗܵܘ̇ ܝܵ̇ܕܲܥ ܟܠ܃|
  block
    block |ܘܐܲܫܠܸܡ ܐܸܢܘܿܢ ܠܲܪ̈ܓܼܝܼܓܼܵܬܼܵܐ ܕܒܸܕܼܝܵܐ ܕܠܸܒܿܗܘܿܢ ܀|
    block |܃ܛܲܢܸܦܘ ܘܐܲܣܠܝܼܘ ܒܲܪ݁ܓܼܝܼܓܼܵܗܘܿܢ ܐܵܦ ܦܲܓܼܪ̈ܲܝܗܘܿܢ|
    block |ܘܲܠܒܸܫ̣ܘ ܒܸܣܬܿܬܼܵܐ ܡ̣ܢ ܗܘܼܦܵܟܼܵܐ ܕܙܲܠܝܼܠܘܼܬܼܗܘܿܢ ܀|
    block |܃ܒܐ̄ܪܵܙܵܐ ܕܫܹܐܕܹ̈ܐ ܚܲܒܸܿܠܘ ܛܲܟܼܣܵܐ ܕܣܝܼܡ ܒܲܟܼܝܵܢܵܐ|
    block |ܘܲܗܦܝܼܟܼܵܐܝܼܬܼ ܐܸܫܬܵܘܬܵܦܘ ܗ̄ܘ̣ܵܘ ܐܲܝܟ ܚܲܝ̈ܘܵܬܼܵܐ ܀|
    block |܃ܕܸܟܼܪܵܐ ܘܢܸܩܒܿܬܼܵܐ ܛܲܢܸܦܘ ܥܲܪܣܵܐ ܕܫܵܘܬܵܦܘܼܬܼܵܐ|
    block |ܒܝܲܕܼ ܒܘܼܠܒܵܠܵܐ ܘܲܒܼܫܘܼܚܵܛܵܐ ܕܥܲܡ ܣܲܓܿܝܼ̈ܠܹܐ ܀|
    block |܃ܦܠܲܚ̣ܘ ܗ̄ܘ̣ܵܘ ܓܵܘܪܵܐ ܐܵܦ ܙܵܢܝܘܼܬܼܵܐ ܠܒܲܪ ܡ̣ܢ ܛܲܟܼܣܵܐ|
    block |ܒܲܫܟܼܝܼܪܘܼܬܼܵܐ ܘܙܲܠܝܼܠܘܼܬܼܵܐ ܕܲܕܼܠܵܐ ܢܵܡܘܿܣ ܀|
    block |܃ܟܠܗܹܝܢ ܒܐ̄ܪܵܙܵܐ ܕܫܹܐܕܹ̈ܐ ܓܡ݂ܲܪܘ ܪ̈ܲܫܝܼܥܹܐ|
    block |ܘܲܚܫܸ݂ܟ ܡܸܢܗܘܿܢ ܢܘܼܗܪܵܐ ܒܲܒܵܐ ܕܲܡܠܝܼܠܵܘܼܬܼܵܐ ܀|
    block |܃ܐܸܬܼܡܠܝܼܘ ܫܘܼܩܹ̈ܐ ܘܲܡܕܼܝܼ̈ܢܵܬܼܵܐ ܡܲܕܼܒܿܚܹ̈ܐ ܛܲܡ̈ܠܹܐ|
    block |ܘܲܒܼܟܼܠ ܒܵܬܿܝܼ̈ܢ ܐܲܬܼܩܸܢܘ ܓܠܝܼܦܹ̈ܐ ܘܲܣܕ݂ܲܪܘ ܨܲܠܡܹ̈ܐ ܀|
    block |܃ܕܠܵܐ ܡܼܢܝܵܢܵܐ ܗܘ̤ܵܘ ܐܲܠܵܗܹ̈ܐ ܕܣܵܓܼ̇ܕܿܝܼܢ ܗ̄ܘ̣ܵܘ ܠܗܘܿܢ|
    block |ܘܲܕܼܠܵܐ ܛܲܟܼܣܵܐ ܐܲܠܵܗ̈ܬܼܵܐ ܕܡܸܬܼܦܵܠ̈ܚܵܢ ܗ̣̄ܘܲܝ̈ ܀|
    block |܃ܣܸܕܼܩܵܐ ܪܲܒܵܐ ܗܘ̤ܵܐ ܒܹܝܬܼ ܟܘܼܡܪܹ̈ܐ ܠܟܼܘܼܡܪܹ̈ܐ ܐ̄ܚܪ̈ܢܹܐ|
    block |ܘܟܼܠܢܵܫ ܒܕܼܝܼܠܹܗ ܐܲܚܸܒܼ ܛܘܼܥܝܲܝ ܒܒܼܝܼܫܘܼܬܼ ܝܲܨܪܹܗ ܀|
    block |܃ܣܓܼܝܼܘ ܚܸܪ̈ܝܵܢܹܐ ܐܵܦ ܦܘܼܠܵܓܼ̈ܐ ܒܲܝܢܵܬܼ ܥܲܡܡܹ̈ܐ|
    block |ܘܲܥܫܸ݂ܢܘ ܩܪ̈ܵܒܹܐ ܕܠܵܐ ܡܸܢܝܵܢܵܐ ܠܟܼܠܗܘܿܢ ܕܵܪܹ̈ܐ ܀|
    block |܃ܡ̣ܢ ܒܝܼܫܘܼܬܼܵܐ ܕܫܹܐܕܹ̈ܐ ܚܲܪ̈ܡܹܐ ܒܝܼ̈ܫܵܬܼܵܐ|
    block |ܘܲܗܘ̤ܵܘ ܚܲܪ̈ܡܹܐ ܠܡܹܐܫܲܕܼ ܠܲܕܼܡ̇ܐ ܕܲܟܼܢܵܘܵܬܼ̈ܗܘܿܢ ܀|
    block |܃ܠܵܐ ܡܸܬܼܡܲܠܠܵܐ ܚܛܝܼܬܼܵܐ ܕܲܣܥ݂ܲܪ ܥܵܠܡܵܐ ܡ̣ܢ ܩܕܼܝܼܡ|
    block |ܘܠܵܐ ܡܸܬܼܦܲܫܲܩ ܪܘܼܫܥܵܐ ܕܲܦܠܲܚ̣ ܒܟܼܠܗܘܿܢ ܙܲܒܼܢܹ̈ܐ ܀|
    block |܃ܙܥܘܿܪܝܵܐ ܗ̄ܝܼ ܡܸܠܬܼܵܐ ܕܬܹܐܡܲܪ ܙܢܲܝ̈ܵܐ ܕܥܵܘ̣ܠܵܐ ܕܲܣܥ݂ܲܪܘ|
    block |ܐ̄ܢܵܫܵܐ ܟܠܗܘܿܢ ܩܕܼܵܡ ܡܹܐܬܼܝܼܬܹܗ ܕܡܲܠܟܵܐ ܨܠܝܼܒܼܵܐ ܀|
    block |܃ܗܵܠܹܝܢ ܟܠܗܹܝܢ ܒܲܛܸܠ ܨܠܝܼܒܼܵܐ ܒܝܲܕܼ ܓܸܠܝܵܢܹܗ|
    block |ܡ̣ܢ ܓܵܘ ܥܲܡܵܐ ܐܵܦ ܡ̣ܢ ܥܲܡܡܹ̈ܐ ܕܲܒܼܥܵܡܲܪܬܵܐ ܀|
    block |܃ܥܲܡܡܹ̈ܐ ܟܠܗܘܿܢ ܗܵܐ ܣܵܓܼ̇ܕܿܝܼܢ ܠܹܗ ܒܲܚܕܼܵܐ ܫܲܘܝܘܼ|
    block |ܠܚܲܕܼ ܐܵܠܵܗܵܐ ܕܐܲܦܢܝܼ ܐܸܢܘܿܢ ܒܓܲܒܼܪܵܐ ܨܠܝܼܒܼܵܐ ܀|
    block |܃ܘܟܼܵܦ̇ܪܝܼܢ ܟܠܗܘܿܢ ܒܫܸܡ ܐܲܠܵܗܹ̈ܐ ܕܐܲܦܲܬ̤ ܛܘܼܥܲܝܲܝ|
    block |ܘܡ̇ܘܕܹܿܝܢ ܒܝܼܫܘܿܥ ܕܐܲܚܝܼ ܐܸܢܘܿܢ ܒܚܹܝܠ ܙܵܟܼܘܼܬܹܗ ܀|
    block |܃ܘܩܵܥܹ̇ܝܢ ܟܠܗܘܿܢ ܚܕܼܵܐ ܬܵܘܕܿܝܼܬܼܵܐ ܒܠܸܫܢܲܝ̈ܗܘܿܢ|
    block |ܠܗܵܘ̇ ܕܒܲܨܠܝܼܒܹܗ ܐܲܡܠܸܟ ܫܲܝܢܵܐ ܒܪܵܘܡ̇ܐ ܘܥܘܼܡܩܵܐ ܀|
    block |܃ܐܹܝܘ ܠܲܨܠܝܼܒܼܵܐ ܕܒܲܙܩܝܼܦܘܼܬܹܗ ܩܲܛܝܼܠܹܗ ܠܡܵܘܬܵܐ|
    block |ܘܣܲܒܲܪ ܫܠܵܡܵܐ ܠܟܼܠ ܪ̈ܲܚܝܼܩܹܐ ܘܲܠܩܲܪ̈ܝܼܒܹܐ ܀|
    block |܃ܗܘ̤ܝܘܼ ܫܲܝܢܲܢ ܕܲܥܒ݂ܲܕܼ ܬܲܪܬܹܿܝܢ ܒܲܚܕܼܵܐ ܫܲܘܝܘܼ|
    block |ܘܲܫܪ̣ܵܐ ܣܝܵܓܼܵܐ ܗܵܘ̇ ܕܩܵܐܹ̇ܡ ܗ̄ܘ̣ܵܐ ܒܐܲܦܲܝ̈ ܐ̄ܢܵܫܵܐ ܀|
  block
    block |܃ܠܟܼܠ ܢܵܡܘܿܣܝܼ̈ܢ ܒܚܲܕܼ ܦܘܼܩ̈ܕܵܢܵܘܗܝ ܒܲܛܸܠ ܐܸܢܘܿܢ|
    block |ܘܪܲܥܝܼ ܠܟܼܠܵܐ ܒܕܸܒܼܚܵܐ ܕܦܲܓܼܪܹܗ ܥܲܡ ܐܲܠܵܗܵܐ ܀|
    block |܃ܐܹܝܘ ܠܲܨܠܝܼܒܼܵܐ ܕܲܒܼܓܸܠܝܵܢܹܗ ܚ̣ܝܵܘ ܡ̇ܝܘܿܬܹ̈ܐ|
    block |ܘܒܹܗ ܐܸܫܬܲܝܲܢܘ ܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀|
    block |܃ܐܹܝܘ ܠܲܨܠܝܼܒܼܵܐ ܕܫܲܚܠܸܦ ܘܒܲܛܸܠ ܟܠ ܓܘܼܕܵܦܝܼ̈ܢ|
    block |ܘܲܥܩܲܪ ܛܘܼܥܝܲܝ ܡ̣ܢ ܥܲܡܵܐ ܘܥܲܡܡܹ̈ܐ ܥܘܼܪ̈ܠܹܐ ܀|
    block |܃ܐܹܝܘ ܠܲܨܠܝܼܒܼܵܐ ܕܫܲܚܠܸܦ ܘܒܲܛܸܠ ܟܠ ܓܘܼܕܵܦܝܼ̈ܢ|
    block |ܘܲܥܩ݂ܲܪ ܛܘܼܥܝܲܝ ܡ̣ܢ ܓܵܘ ܥܲܡܵܐ ܘܥܲܡܡܹ̈ܐ ܥܘܼܪ̈ܠܹܐ ܀|
    block |܃ܐܹܝܘ ܠܲܨܠܝܼܒܼܵܐ ܕܐܲܫܘܝܼ ܠܛܘܿܗܡ̇ܐ ܕܓܼܢܣܵܐ ܕܐ̄ܢܵܫܵܐ|
    block |ܕܡ̣ܢ ܓܵܘ ܐܲܪܥܵܐ ܢܸܗܘܘܿܢ ܝܵܪ̈ܵܬܹܿܐ ܒܡܲܠܟܿܘܼܬܼ ܪܵܘܡܵܐ ܀|
    block |܃ܗܵܢܵܘ̇ ܨܠܝܼܒܼܵܐ ܕܐܲܫܝܼܓܼ ܒܪܝܼܬܼܵܐ ܡ̣ܢ ܙܲܦܪܘܼܬܼܵܐ|
    block |ܘܟܲܦܲܪ ܡܸܢܵܗ̇ ܪܹܝܚܵܐ ܣܲܢܝܵܐ ܕܲܫܟܼܝܼܪ̈ܵܬܼܵܐ ܀|
    block |܃ܗܵܢܵܘ ܨܠܝܼܒܼܵܐ ܕܒܹܗ ܐܸܬܼܟܲܢܲܫ ܛܘܿܗܡ̇ܐ ܕܐ̄ܢܵܫܵܐ|
    block |ܠܲܚܕܼܵܐ ܥܹܕܿܬܵܐ ܠܡܹܐܢܵܐ ܕܫܲܝܢܵܐ ܕܚܲܕܼ ܐܲܠܵܗܵܐ ܀|
    block |܃ܘܐܸܢ ܨܵܒܹ̇ܐ ܐܲܢ̄ܬܿ ܠܡܹܐܠܲܦ ܚܲܝܠܹܗ ܕܓܲܒܼܪܵܐ ܨܠܝܼܒܼܵܐ|
    block |ܚܘܼܪ ܒܪܸܥܝܵܢܵܟ ܕܠܲܐܝܟܵܐ ܡܸܬܼܚܲܬ̤ ܟܵܪܘܿܙܘܼܬܹܗ ܀|
    block |܃ܚܙܝܼ ܠܲܡ ܒܡܲܕܼܢܚܵܐ ܐܲܝܟܲܢ ܫܲܡܲܪ ܚܹܝܠ ܙܲܠܝܼܩܵܘ̈ܗܝ|
    block |ܘܢܸܗܪܲܬ̤ ܦܵܪܹܣ ܕܚܸܫܘܿܟܼܵܐ ܗ̄ܘ̣ܵܬܼ ܒܲܦܬܲܟܼܪܘܼܬܼܵܐ ܀|
    block |܃ܢܸܬܼܥܲܠܸܐ ܕܹܝܢ ܪܸܥܝܵܢ ܠܐܲܦܲܝ̈ ܡܲܥܪܒܼܵܐ|
    block |ܘܲܚܙܝܼ ܬܲܡ̇ܢ ܪܲܒܿܘܼܬܼ ܚܲܝܠܹܗ ܒܝܲܕܼ ܣܵܓܼ̇ܘܿܕܼܵܘ̈ܗܝ ܀|
    block |܃ܟܠܗܘܿܢ ܡܲܠ̈ܟܹܿܐ ܘܲܩܪ݁ܵܒܼܬܼܵܢܹܐ ܟܕܲܢ ܒܲܡܨܝܼܕܲܬܹܿܗ|
    block |ܘܫܲܪܲܪ ܐܸܢܘܿܢ ܥܲܠ ܫܲܬܼܐܸܣܬܼܵܐ ܕܗܲܝܡܵܢܘܼܬܹܗ ܀|
    block |܃ܚܘܼܪ ܒܚܘܼܫܵܒܲܝ̈ܟ ܥܕܲܡ̇ܐ ܠܬܲܝܡܢܵܐ ܘܐܸܬܼܒܲܩܵܐ ܒܵܗ̇|
    block |ܕܡ̇ܢܵܐ ܫܲܡܠܝܼ ܨܠܝܼܒܼܵܐ ܒܕܸܢܚܹܗ ܨܹܝܕܼ ܥܵܡܘܿܪܹ̈ܝܗ̇ ܀|
    block |܃ܣܲܩ ܒܝܼܕܲܥܬܼܵܟ ܐܵܦ ܠܲܦܢܝܼܬܼܵܐ ܕܓܲܪܒܿܝܵܐ ܟܠܵܗ̇|
    block |ܘܲܚܙܝܼ ܚܲܝܠܵܐ ܕܫܸܡ ܙܵܟܼܘܼܬܹܗ ܕܓܲܒܼܪܵܐ ܙܩܝܼܦܵܐ ܀|
    block |܃ܚܘܼܪ ܘܐܸܬܿܕܲܡܲܪ ܒܟܼܠ ܝܘܼܠܦܵܬܝܼ̈ܢ ܕܲܗܘ̤ܵܘ ܒܐܲܪܥܵܐ|
    block |ܕܐܲܝܟܲܢ ܓܲܡܲܪ ܘܛܲܠܸܩ ܐܸܢܘܿܢ ܓܲܒܼܪܵܐ ܨܠܝܼܒܼܵܐ ܀|
    block |܃ܡ̣ܢ ܙܲܠܝܼܩܹ̈ܐ ܕܢܝܼܩܹ̈ܐ ܕܢܝܼܫܹܗ ܚܲܝܵܐ ܢܦ݂ܲܠ ܕܸܚ̈ܠܵܬܼܵܐ|
    block |ܘܲܥܪ݂ܲܩܘ ܫܹ̈ܐܕܹܐ ܙܲܒܼܗܸܬܼܘ ܘܲܒܼܛܸܠܘ ܡܫܲܡܫܵܢܲܝ̈ܗܘܿܢ ܀|
    block |܃ܐܲܪܒܿܥܵܐ ܐܲܠܦܹ̈ܐ ܫ̈ܢܲܝܵܐ ܐܸܚܕܲܬ̤ ܟܲܠܕܼܵܝܘܼܬܼܵܐ|
    block |ܘܕܲܬܼܫܲܥܒܸܿܕܼ ܟܠ ܨܹܝܕܼ ܝܘܼܠܦܵܢܵܗ̇ ܠܵܐ ܐܸܬܼܡܲܨܝܲܬ̤ ܀|
    block |܃ܘܟܲܕܼ ܛܵܒܼ ܐܸܚܕܲܬ̤ ܢܘܼܡܹܗ ܒܐܲܪܥܵܐ ܒܥܲܬܿܝܼܩܬܼܵܗ̇|
    block |ܨܠܝܼܒܼܵܐ ܒܕܸܢܚܹܗ ܥܲܩܪܵܗ̇ ܘܲܫܕܵܗ̇ ܘܦܲܪܣܝܼ ܙܹܐܦܵܗ̇ ܀|
    block |܃ܐܵܠܹܦ ܗܵܟܹܝܠ ܥܲܡ ܚܲܡܸܫܡܠܵܐ ܫܲܢܝܵ̈ܐ ܐܸܚܲܕܼ|
    block |ܐܵܜ ܢܵܡܘܿܣܵܐ ܕܡܘܼܫܹܐ ܒܘܼܟܼܪܵܐ ܕܲܢܒܼܝܼܘܼܬܼܵܐ ܀|
    block |܃ܘܟܲܕܼ ܛܵܒܼ ܢܒܼܝܹ̈ܐ ܘܟܼܵܗܢܹ̈ܐ ܘܡܲܠ̈ܟܹܿܐ ܗܘ̤ܵܘ ܟܵܪ̈ܘܿܙܵܘܗܝ|
    block |ܚܲܕܼ ܡ̣ܢ ܥܲܡܡܹ̈ܐ ܠܵܐ ܦܢ̣ܵܐ ܘܐܸܬܼܵܐ ܨܹܝܕܼ ܝܘܼܠܦܵܢܹܗ ܀|
    block |܃ܐܵܠܹܦ ܫ̈ܢܲܝܵܐ ܗܵܐ ܡ̣ܢ ܕܫܲܪܝܲܬ̤ ܐܵܦ ܡܓܼܘܼܫܘܼܬܼܵܐ|
    block |ܘܐܸܚܕܲܬ̤ ܢܘܼܡܹܐ ܕܲܫܓܼܝܼܫܘܼܬܵܗ̇ ܒܹܝܬܼ ܣܲܓܿܝܼ̈ܠܹܐ ܀|
  block
    block |܃ܠܵܐ ܓܹܝܪ ܣܸܦܩܲܬ̤ ܟܲܕܼ ܛܵܒܼ ܡܲܠ̈ܟܹܿܐ ܩܵܡ̣ܘ ܒܥܘܼܕܼܪܵܢܵܗ̇|
    block |ܥܲܡ ܕܲܝܵܢܹ̈ܐ ܕܣܲܝܥܘܼܗ̇ ܒܪܘܼܓܼܙܵܐ ܕܠܘܼܚܵܡܲܝ̈ܗܘܿܢ ܀|
    block |܃ܒܫܸܢ̈ܕܹܿܐ ܕܚܝܼܠܹ̈ܐ ܘܡ̇ܘ̈ܬܹܿܐ ܩ̈ܫܲܝܵܐ ܩܛܲܠ̣ܘ ܟܠ ܡܘܼܫ̈ܚܵܢ|
    block |ܘܠܵܐ ܐܸܫܟܲܚܘ ܗ̄ܘ̣ܵܘ ܕܢܲܦܢܘܿܢ ܚܲܕܼ ܐ̄ܢܵܫ ܨܹܝܕܼ ܝܘܼܠܦܵܘܢܗܘܿܢ ܀|
    block |܃ܘܟܲܕܼ ܛܵܒܼ ܐܲܡ̣ܪܵܚܘ ܘܐܲܩܪܸܒܼܘ ܠܘܼܩܒܲܠ ܥܲܡܹܗ ܕܝܼܫܘܿܥ|
    block |ܗܦܲܟܼܘ ܡ̣ܢ ܕܝܼܠܗܘܿܢ ܕܠܵܐ ܡܸܢܝܵܢܵܐ ܘܗܲܝܡܸܢܘ ܒܝܼܫܘܿܥ ܀|
    block |܃ܛܥܸܡ̣ܘ ܡ̣ܢ ܥܹܕܲܬܵܐ ܢܸܒܼܥܵܐ ܚܲܠܝܵܐ ܕܡܲܥܡܘܿܕܼܝܼܬܼܵܐ|
    block |ܘܲܗܘ̤ܵܘ ܣܢܹܐܓܼܪܹ̈ܐ ܚܠܵܦ ܬܸܘܕܿܝܼܬܼܵܐ ܕܗܲܝܡܵܢܘܼܬܲܢ ܀|
    block |܃ܚܵܒܼ݂ܘ ܫܸܢܕܲܝ̈ܗܘܿܢ ܕܐ̄ܢܵܫܵܐ ܚܲܪ̈ܡܹܐ ܠܗܝܼܩܲܝ̈ ܠܲܕܼܡ̇ܐ|
    block |ܘܲܣܓܼܝܼܘ ܝܲܠܕܹܿܝ̈ܗ̇ ܕܥܹܕܲܬܼ ܩܘܼܕܼܫܵܐ ܕܠܵܐ ܡܸܢܝܵܢܵܐ ܀|
    block |܃ܛܘܼܥܝܲܝ ܟܠܵܗ̇ ܕܲܡܓܼܘܼܫܘܼܬܼܵܐ ܗܵܟܲܢ ܐܸܚܕܲܬ̤|
    block |ܒܫܲܠܝܼܛܵܢܹ̈ܐ ܘܡܲܠ̈ܟܹܿܐ ܩ̈ܫܲܝܵܐ ܕܲܢܒܲܥ̣ܘ ܡܸܢܵܗ̇ ܀|
    block |܃ܨܠܝܼܒܼܵܐ ܗܵܟܹܝܠ ܝܲܬܼܝܼܪ ܚܲܣܝܼܪ ܚܲܡܸܫܡܠܵܐ ܫܢܝܼ̈ܢ|
    block |ܠܟܼܠܗܘܿܢ ܥܲܡܡܹ̈ܐ ܩܲܪܸܒܼ ܐܸܢܘܿܢ ܠܘܵܬܼ ܝܘܼܦܵܢܹܗ ܀|
    block |܃ܒܲܛܸܠ ܚܲܝܠܹܗ ܠܟܲܠܕܵܝܘܼܬܼܵܐ ܢܸܒܼܥܵܐ|
    block |ܘܦܲܪܣܝܼ ܪܘܼܫܥܵܐ ܕܕܲܓܵܠܘܼܬܼܵܗ̇ ܠܥܹܝܢ ܚܲܙܵܝܹ̈ܐ ܀|
    block |܃ܡܕܲܝܼܢܲܬܼ ܨܸܗܝܘܿܢ ܕܠܵܐ ܩܲܒܸܿܠܬܹܗ ܣܲܚܦܵܗ̇ ܒܐܲܪܥܵܐ|
    block |ܘܒܲܛܸܠ ܡܸܢܵܗ̇ ܢܒܼܝܼܵܐ ܘܟܼܵܗܢܵܐ ܘܲܡܕܲܒܿܪܵܢܵܐ ܀|
    block |܃ܣܲܬܼܪܹܗ ܠܗܲܝܟܿܠܵܐ ܕܒܹܝܬܼ ܙܵܩܘܿܦܹ̈ܐ ܥܲܡܵܐ ܦܲܩܪܵܐ|
    block |ܘܐܲܩܝܼܡ ܚܠܵܦܵܘܗܝ ܗܲܝܟܲܠܹ̈ܐ ܕܝܼܠܹܗ ܒܟܼܠ ܐܲܬܼܪ̈ܵܘܵܢ ܀|
    block |܃ܫܪ̣ܵܐ ܠܢܵܡܘܿܣܵܐ ܩܢܸܐ ܙܘܼܗܵܪܹ̈ܐ ܦܲܓܼܪ̈ܵܢܵܝܹܐ|
    block |ܘܕܲܪܸܫ ܐܸܢܘܿܢ ܠܫܲܒܼܪ̈ܲܝ ܠܸܒܵܐ ܒܚܹܝܠ ܚܸܟܼܡܵܬܹ̈ܗ ܀|
    block |܃ܐܲܫܠܝܼ ܪܸ̈ܛܢܹܐ ܕܲܡܓܼܘܼܫܘܼܬܼܵܐ ܒܸܕܼܝܵܐ ܕܛܘܼܥܝܲܝ|
    block |ܘܲܥܩ݂ܲܪ ܡܲܕܼܒܿܚܹ̈ܐ ܕܲܒܲܢܵܬ̤ ܛܘܼܥܝܲܝ ܠܐܵܟܹ̇ܠܩܲܪܨܵܐ ܀|
    block |ܕܲܟܿܝܼ ܠܐܵܐܲܪ ܡ̣ܢ ܬܸܢܵܢܵܐ ܟܡܝܼܪܵܐ ܕܼܕܸܒܼܚܹ̈ܐ ܀|
    block |ܘܫܲܦܝܼ ܡܲܝ̈ܵܐ ܡ̣ܢ ܣܘܼܚܵܝܵܐ ܕܲܒܼܫܸܡ ܫܹܐܕܹ̈ܐ ܀|
    block |܃ܚܵܘܝܼ ܐܸܢܘܿܢ ܠܲܒܼܢܲܝ̈ ܚܸܫܟܵܐ ܫܪܵܪܵܐ ܓܲܠܝܵܐ|
    block |ܘܕܲܪܲܫ ܐܸܢܘܿܢ ܒܢܘܼܗܪܵܐ ܫܒܼܝܼܚܵܐ ܕܟܼܵܪܘܿܙܘܼܬܹܗ ܀|
    block |܃ܬܘܼܩܦܵܐ ܕܚܲܝܠܹܗ ܚܵܘܝܼ ܒܕܸܢܚܹܗ ܠܦܘܼܪܩܵܢ ܚܲܝܲܝܹ̈ܢ|
    block |ܘܒܲܨܠܝܼܒܼܘܼܬܹ̈ ܡ̣ܠܵܗ̇ ܠܲܒܼܪܝܼܬܼܵܐ ܫܸܡ ܙܵܟܼܘܼܬܹܗ ܀|
    block |ܨܠܝܼܒܼܵܐ ܕܲܗܘ̤ܵܐ ܠܵܘܛܬܼܵܐ ܠܐ̄ܢܵܫܵܐ ܒܲܓܼܙܵܪ ܕܝܼܢܹܗ ܀|
    block |ܩܢ̣ܵܐ ܫܘܼܚܠܵܦܵܐ ܘܚܲܪܲܪ ܐ̄ܢܵܫܵܐ ܡ̣ܢ ܠܵܘ̈ܛܵܬܼܵܐ ܀|
    block |܃ܨܠܝܼܒܼܵܐ ܕܲܚܫܝܼܒܼ ܚܸܣܕܵܐ ܠܥܲܡܡܹ̈ܐ ܘܠܲܝܗܘܼܕܵܝܹ̈ܐ|
    block |ܒܲܛܸܠ ܚܸܣܕܵܐ ܘܲܓܼܙܵܪ ܕܝܼܢܵܐ ܡ̣ܢ ܚܲܝܵܒܹ̈ܐ ܀|
  block
    block |܃ܚܛܝܼܬܼܵܐ ܕܸܥܟܲܬ̤ ܘܡ̇ܘܬܵܐ ܐܸܫܬܿܪܝܼ ܒܓܲܒܼܪܵܐ ܙܩܝܼܦܵܐ|
    block |ܘܲܢܒܲܥ̣ܘ ܚܲܝܹ̈ܐ ܕܠܵܐ ܫܘܼܠܵܡܵܐ ܠܓܸܢܣܹܐ ܕܐܵܕܼܵܡ ܀|
    block |܃ܓܢܘܿܢܵܐ ܕܪܵܘܡ̇ܐ ܦܬ݂ܲܚ ܒܲܨܠܝܼܒܹܗ ܚܲܬܼܢܵܐ ܕܪܵܘܡ̇ܐ|
    block |ܘܐܲܣܸܩ ܐܸܢܘܿܢ ܠܐܲܪ̈ܥܵܢܵܝܹܐ ܕܢܸܬܼܒܲܣܡܘܼܢ ܒܹܗ ܀|
    block |܃ܒܪܝܼܬܼܵܐ ܟܠܵܗ̇ ܛܥܝܼܢܵܐ ܛܘܼܦܣܵܐ ܕܗܵܢܵܐ ܢܝܼܫܵܐ|
    block |ܘܡܲܚܵܘܝܵܐ ܠܹܗ ܠܢܝܼܫܵܐ ܕܝܼܠܹܗ ܐܲܝܟ ܕܲܒܼܨܸܒܥܵܐ ܀|
    block |܃ܢܝܼܫܵܗ ܕܡ̇ܪܲܢ ܫܩܝܼܠܵܐ ܟܠܵܗ̇ ܘܲܡܙܲܝܚܵܐ ܠܹܗ|
    block |ܘܲܒܼܬܘܼܩܵܢܵܗ̇ ܛܥܝܼܢܵܐ ܐ̄ܪܵܙܵܐ ܘܛܘܼܦܣܵܐ ܕܫܘܼܒܼܚܹܗ ܀|
    block |܃ܠܒܸܗܬܲܬܼ ܐܲܦܹ̈ܐ ܕܲܒܼܠܕܲܒܼܵܒܹ̈ܐ ܕܠܵܐ ܡܸܬܿܛܦܝܼܣܝܼܢ|
    block |ܘܲܠܚܲܕܼܘܼܬܼܵܐ ܕܟܼܠܗܘܿܢ ܝܲܠܕܹܿܝ̈ܗ̇ ܕܥܹܕܲܬܼ ܩܘܼܕܼܫܵܐ ܀|
    block |܃ܥܵܠܡܵܐ ܟܠܹܗ ܒܝܲܕܼ ܐܸܣܟܹܿܡܵܘ̈ܗܝ ܛܥܝܼܢ ܙܵܟܼܘܼܬܹܗ|
    block |ܕܡܲܠܟܵܐ ܨܠܝܼܒܼܵܐ ܕܐܸܬܼܓܿܠܝܼ ܒܚܲܪܬܼܵܐ ܠܦܘܼܪܩܵܢ ܐ̄ܢܵܫܵܐ ܀|
    block |܃ܡܚܲܙܲܩ ܥܵܠܡܵܐ ܒܛܘܼܦܣܵܐ ܕܝܼܠܹܗ ܒܝܲܕܼ ܦܸܢ̈ܝܵܬܹܗ|
    block |ܘܲܡܫܲܡܸܫ ܠܹܗ ܠܗܵܢܵܐ ܐ̄ܪܵܙܵܐ ܒܝܲܕܼ ܩܘܼܝܵܡܹܗ ܀|
    block |܃ܒܲܕܼܡܘܼܬܼ ܨܠܝܼܒܼܵܐ ܕܠܲܐܪܒܿܥܵܐ ܓܲܒܹܿܗ ܡܪܲܟܲܒܼ ܛܘܼܦܣܹܗ|
    block |ܡܚܵܘܸܐ ܥܵܠܡܵܐ ܒܓܼܘܼܫܡܵܐ ܕܝܵܬܹܗ ܕܲܛܥܝܼܢ ܢܝܼܫܹܗ ܀|
    block |܃ܒܐܲܪܒܿܥܵܐ ܐ̄ܣܛܘܼܟܼܣܝܼ̈ܢ ܒܲܕܼܡܘܼܬܼ ܨܠܝܼܒܼܵܐ ܩܵܝ̇ܡܵܐ ܫܲܢ̄ܬܵܐ|
    block |ܘܐܸܢ ܡܸܬܼܥܵܘܟܼܵܐ ܒܚܲܕܼ ܡ̣ܢ ܗܵܠܹܝܢ ܠܵܐ ܡܸܬܓܼܡܪܵܐ ܀|
    block |ܐܵܦ ܢܲܗܝܼܪܵܐ ܕܡܲܢܗܲܪ ܢܘܼܗܪܹܗ ܠܥܵܠܡܵܐ ܟܠܹܗ ܀|
    block |ܒܸܠܥܵܕܼ ܛܲܟܼܣܵܐ ܕܢܝܼܫܵܐ ܨܠܝܼܒܼܵܐ ܠܵܐ ܡܸܫܬܿܡܠܸܐ ܀|
    block |܃ܒܝܲܕܼ ܡܲܣܲܩܬܵܐ ܘܲܒܼܡܲܚܬܿܬܵܐ ܕܕܲܪ̈ܓܹܐ ܕܝܼܠܹܗ|
    block |ܒܝܲܪ̈ܚܹܐ ܐܲܪܒܿܥܵܐܠ ܡܚܵܘܸܐ ܢܝܼܫܹܗ ܕܓܲܒܼܪܵܐ ܨܠܝܼܒܼܵܐ ܀|
    block |܃ܒܥܸܣܪܝܼܢ ܘܐܲܪܒܿܥܵܐ ܒܹܗ ܒܲܚܙܝܼܪܵܢ ܠܘܼܩܒܲܠ ܟܵܢܘܿܢ|
    block |ܗܵܠܹܝܢ ܒܪܵܘܡ̇ܐ ܘܗܵܠܹܝܢ ܒܥܘܼܡܩܵܐ ܒܲܬܼܪܹܝܢ ܓܼܒܹ̈ܐ ܀|
    block |܃ܒܥܸܣܪܝܼܢ ܘܐܲܪܒܿܥܵܐ ܒܐܵܕܼܵܪ ܝܲܪܚܵܐ ܠܘܼܩܒܲܠ ܐܝܼܠܘܿܠ|
    block |ܡܫܘܼܚܬܼܵܐ ܬܪܝܼܨܬܵܐ ܕܲܬܼܪܹܝܢ ܓܲܒܿܝܼ̈ܢ ܛܥܝܼܢܝܼܢ ܐܲܟܲܚ̄ܕܼ ܀|
    block |܃ܒܥܸܣܪܝܼܢ ܘܐܲܪܒܿܥܵܐ ܕܚܲܪ̈ܚܹܐ ܐܲܪܒܿܥܵܐ ܡܚܵܘܸܐ ܫܸܡܫܵܐ|
    block |ܢܝܼܫܵܐ ܨܠܝܼܒܼܵܐ ܒܝܲܕܼ ܡܲܚܲܬܿܬܹܿܗ ܘܲܒܼܡܲܣܲܩܬܹܿܗ ܀|
    block |܃ܡܲܕܼܢܚܵܐ ܘܡܲܥܪܒܼܵܐ ܘܓܲܪܒܿܝܵܐ ܘܬܲܝܡܢܵܐ ܠܘܼܩܒܲܠ ܚܕܼܵܕܹ̈ܐ|
    block |ܛܘܼܦܣܵܐ ܓܡܝܼܪܵܐ ܕܲܨܠܝܼܒܼܘܼܬܼܵܐ ܫܩܝܼܠܝܼܢ ܐܲܟܲܚ̄ܕܼ ܀|
    block |܃ܐܸܢ ܕܹܝܢ ܗܵܟܹܝܠ ܚܕܼܵܐ ܡܸܣܬܲܕܿܩܵܐ ܡ̣ܢ ܚܲܒܼܪ̈ܵܬܼܵܗ̇|
    block |ܫܪܵܝܵܐ ܕܡܝܼܪܵܐ ܗܵܘܹ̇ܐ ܠܟܼܠܗܹܝܢ ܕܠܵܐ ܩܘܼܝܵܡܵܐ ܀|
    block |܃ܚܘܼܪ ܒܦܵܪܲܚܬܼܵܐ ܕܦܵܪܚܵܐ ܒܐܵܐܲܪ ܐܲܝܟܲܢ ܨܵܝܪܵܐ|
    block |ܨܠܝܼܒܼܵܐ ܒܓܼܘܼܫܡܵܗ̇ ܘܲܡܚܵܘܝܵܐ ܠܹܗ ܠܥܹܝܢ ܣܲܓܿܝܼ̈ܠܹܐ ܀|
    block |܃ܡ̇ܬܿܚܵܐ ܪܹܫܵܗ̇ ܘܦܵܫ̇ܛܵܐ ܪܸ̈ܓܼܠܹܝܗ̇ ܘܦܵܪܣܵܐ ܓܸܦܝ̈ܗ̇|
    block |ܘܟܸܢ ܡܙܲܝܲܚ ܠܵܗ̇ ܐܵܐܲܪ ܫܲܦܝܵܐ ܠܥܸܠ ܡ̣ܢ ܚܲܨܹܗ ܀|
  block
    block |܃ܗܵܢܵܐ ܐ̄ܪܵܙܵܐ ܗ̄ܘ̣ ܕܟܼܠ ܡܲܢ ܕܡ̇ܘܕܸܿܐ ܒܢܝܼܫܹܗ ܕܝܼܫܘܿܥ|
    block |ܦܵܪܲܚ ܣܵܠܹ̇ܩ ܒܝܘܿܡ ܢܘܼܚܵܡܵܐ ܠܪܵܘܡܵܐ ܕܲܠܥܸܠ ܀|
    block |܃ܘܡܲܢ ܕܠܵܐ ܥܵܡܹ̇ܕܼ ܘܪܸܫܹ̇ܡ ܨܠܝܼܒܼܵܐ ܥܲܠ ܦܲܪܨܘܿܦܹܗ|
    block |ܦܵܐܹ̇ܫ ܒܐܲܪܥܵܐ ܘܡܸܬܿܬܿܚܸܕܼ ܒܐܲܦܵܘ̈ܗܝ ܬܲܪܥܵܐ ܕܪ̈ܲܚܡܹܐ ܀|
    block |܃ܐܵܦ ܐܝܼܠܵܢܹ̈ܐ ܥܲܡ ܙܲܪ̈ܥܘܿܢܹܐ ܥܲܡ ܟܠ ܓܸܢܣܝܼ̈ܢ|
    block |ܛܥܝܼܢܝܝܼܢ ܢܝܼܫܵܐ ܕܐܲܪܒܿܥܵܐ ܓܲܒܹ̈ܐ ܕܦܲܓܼܪܵܐ ܨܠܝܼܒܼܵܐ ܀|
    block |܃ܢܸܩܪܘܿܒܼ ܗܵܟܹܝܠ ܠܣܸܦܪ̈ܲܝ ܪܘܼܚܵܐ ܘܢܸܚܙܸܐ ܢܝܼܫܹܗ|
    block |ܟܲܕܼ ܡܸܬܼܒܲܕܸܿܩ ܡ̣ܢ ܩܕܼܵܡ ܕܵܪܹ̈ܐ ܒܐܝܼܕܼܵ ܕܟܹܐܢܹ̈ܐ ܀|
    block |܃ܐܲܒܼܪܵܡ ܣܵܗܹ̇ܕܼ ܕܐܲܝܟܲܢ ܩܲܒܿܠ ܡܘܼܠܟܵܢ ܐܲܪܥܵܐ|
    block |ܡ̣ܢ ܐܲܠܵܗܵܐ ܕܲܫܦܝܼܥ ܚܘܼܒܹܿܗ ܥܲܠ ܒܲܝܬܵܝܘ̈ܗܝ ܀|
    block |܃ܝܵܪܬܿܘܼܬܼ ܐܲܪܥܵܐ ܩܲܒܸܿܠ ܐܲܒܼܪܵܐ ܒܝܲܕܼ ܫܘܼܘܕܵܝܹ̈ܐ|
    block |ܕܟܲܕܼ ܡܸܫܬܲܪܲܪ ܒܗܲܝܡܵܢܘܼܬܼܵܐ ܢܸܗܘܸܐ ܡ̇ܪܵܗ̇ ܀|
    block |܃ܐܲܪܦܝܼ ܐܲܪܥܹܗ ܘܒܹܝܬܼ ܐܲܒܼܵܗܵܘ̈ܗܝ ܒܐܘܿܪ ܕܟܲܠܕܵܝܹ̈ܐ|
    block |ܘܐܸܙܲܠ ܒܵܬܲܪ ܩܵܠܵܐ ܕܲܩܪ̣ܵܝܗܝ ܨܹܝܕܼ ܡܘܼܠܟܵܢܹܗ ܀|
    block |܃ܐܲܪܥܵܐ ܟܠܵܗ̇ ܕܐܵܡܘܿܪ̈ܵܝܹܐ ܡ̣ܠܲܟ ܕܝܵܗܹ̇ܒܼ ܠܹܗ|
    block |ܗܵܘ̇ ܝܵ̇ܕܲܥ ܟܠ ܕܲܫܪܝܼܪ ܚܘܼܒܹܿܗ ܘܠܵܐ ܡܸܬܿܕܲܓܲܠ ܀|
    block |܃ܐܲܗܩܩܹܗ ܠܐܲܒܼܪܵܡ ܒܝܲܕܼ ܓܸܠܝܵܢܹܗ ܕܢܸܚܙܹܝܗ̇ ܠܐܲܪܥܵܐ|
    block |ܟܲܕܼ ܦܵܩܹ̇ܕܼ ܠܹܗ ܕܲܢܗܲܠܸܟ ܒܵܗ̇ ܒܲܕܼܡܘܼܬܼ ܡܵܪܵܐ ܀|
    block |܃ܠܐܘܼܪܟܵܗ̇ ܗܵܟܹܝܠ ܐܵܦ ܠܲܦܬܼܵܝܵܗ̇ ܐܲܠܦܹܗ ܕܢܸܪܕܸܿܐ|
    block |ܕܲܒܼܝܲܕܼ ܗܵܕܹܐ ܢܸܓܼܠܸܐ ܢܝܼܫܵܐ ܕܒܹܗ ܝܵܪܹܬܼ ܠܵܗ̇ ܀|
    block |܃ܨܠܝܼܒܼܵܐ ܨܵܪ ܗ̄ܘ̣ܵܐ ܒܝܲܕܼ ܗܲܠ̈ܟܼܵܬܹܗ ܟܲܕܼ ܝܵܪܹܬܼ ܠܵܗ̇|
    block |ܕܢܵܘܕܲܥ ܠܹܗ ܒܹܗ ܕܲܒܼܗܵܢ ܢܝܼܫܵܐ ܝܵܪܹܬܼ ܐܲܪܥܵܐ ܀|
    block |܃ܚܵܙܘ ܝܗ̄ܘܼܕܼܵܝܹ̈ܐ ܕܐܲܝܝܟܲܢ ܪܲܫܡܹܗ ܪܹܫ ܫܲܪ̈ܒܼܵܬܼܟܼܘܿܢ|
    block |ܠܛܘܼܦܣܵܐ ܪܲܒܵܐ ܕܢܝܼܫܵܐ ܨܠܝܼܒܼܵܐ ܒܐܲܪܥܵܐ ܕܝܼܪܸܬܼ ܀|
    block |܃ܕܘܼܡܝܵܐ ܕܪܵܘܡ̇ܐ ܫܩܝܼܠܵܐ ܐܲܪܥܵܐ ܕܝܼܪܸܬܼ ܐܲܒܼܪܵܡ|
    block |ܗܵܘ̇ ܬܘܼܩܵܢܵܐ ܕܲܥܬܼܝܼܕܼ ܕܢܸܬܼܓܿܠܸܐ ܒܓܲܒܼܪܵܐ ܨܠܝܼܒܼܵܐ ܀|
    block |܃ܢܚܵܬܵܐ ܕܬܲܪܬܹܿܝܢ ܣܵܡ̣ ܠܲܫܡܲܝܵܐ ܡܲܠܟܵܐ ܕܪܵܘܡ̇ܐ|
    block |ܘܒܼܵܗ̇ ܨܒܼܵܐ ܕܢܢܝܝܼܚ ܠܐܸܠܦܹܗ ܕܥܵܠܡܵܐ ܒܲܠܡܹܐܝܢ ܛܘܼܒܹ̈ܐ ܀|
    block |܃ܟܠܡܲܢ ܕܪܵܫܹ̇ܡ ܥܲܠ ܒܹܝܬܼ ܥܲܝܢܵܘ̈ܗܝ ܢܝܼܫܵܐ ܨܠܝܼܒܼܵܐ|
    block |ܗܘ̤ ܥܵܐܹ̇ܠ ܠܵܗ̇ ܠܗܵܝ̇ ܡܲܠܟܿܘܼܬܼܵܐ ܕܠܵܐ ܡܸܫܬܲܪܝܵܐ ܀|
    block |܃ܕܵܡ̇ܝܵܐ ܠܗܵܕܹܐ ܐܵܦ ܦܸܠܐܬܼܵܐ ܕܲܠܘܵܬܼ ܐܝܼܣܚܵܩ|
    block |ܕܡ̣ܢ ܣܲܝܒܿܘܼܬܼܵܐ ܘܡ̣ܢ ܥܲܩܪܘܼܬܼܵܐ ܗܘ̤ܵܐ ܡ̇ܘܠܵܕܹܗ ܀|
    block |܃ܣܠܸܩ̣ ܠܲܥܠܵܬܼܵܐ ܒܲܕܼܡܘܼܬܼ ܐܸܡܪܵܐ ܐܲܝܟ ܦܘܼܩܕܵܢܵܐ|
    block |ܘܡ̣ܢ ܩܕܼܵܡ ܕܲܢܡܘܼܬܼ ܦܲܠܛܹܗ ܐܸܡܪܵܐ ܕܡ̣ܢ ܐܝܼܠܵܢܵܐ ܀|
    block |܃ܒܲܓܼܙܵܪ ܕܝܼܢܵܐ ܕܒܼܝܼܫܵܐ ܘܡ̇ܘܬܵܐ ܚܵܒܼܘ ܡ̇ܝܘܿܬܹ̈ܐ|
    block |ܘܚܲܪܲܪ ܐܸܢܘܿܢ ܐܸܡܪܵܐ ܚܲܝܵܐ ܒܲܙܩܝܼܦܘܼܬܹܗ ܀|
  block
    block |܃ܠܐܝܼܣܚܵܩ ܦܲܪܩܹܗ ܕܸܟܼܪܵܐ ܕܐܸܬܿܬܿܠܝܼ ܒܓܼܵܘ ܐܝܼܠܵܢܵܐ|
    block |ܘܠܵܗ̇ ܠܲܒܼܪܝܼܬܼܵܐ ܦܲܪܩܵܗ̇ ܒܲܕܼܡ̇ܐ ܚܲܝܵܐ ܕܐܸܨܛܠܸܒܼ ܀|
    block |܃ܝܲܥܩܘܿܒܼ ܣܵܒܼܵܐ ܚ̣ܙܵܐ ܒܓܸܠܝܵܢܵܐ ܐܵܦ ܣܸܒܿܠܬܵܐ|
    block |ܕܣܝܼܡܵܐ ܒܐܲܪܥܵܐ ܘܐܝܼܬܼܵܘܗܝ ܪܹܫܵܗ̇ ܠܥܸܠ ܒܲܡܫܲܝܵܐ ܀|
    block |܃ܗܵܢ ܓܸܠܝܵܢܵܐ ܐ̄ܪܵܙܵܐ ܐܝܼܬܼܵܘܗܝ ܕܓܲܒܼܪܵܐ ܨܠܝܼܒܼܵܐ|
    block |ܕܒܹܗ ܒܲܨܠܝܼܒܼܵܐ ܣܵܠ̇ܩܝܼܢ ܐ̄ܢܵܫܵܐ ܠܪܵܘܡܵܐ ܕܲܠܥܸܠ ܀|
    block |܃ܒܲܪܸܟ ܝܲܥܩܘܿܒܼ ܐܲܟܼܡܵܐ ܕܝܼܠܸܦ ܡ̣ܢ ܓܸܠܝܵܢܵܐ|
    block |ܘܚܵܘܝܼ ܐ̄ܪܵܙܵܐ ܕܲܨܠܝܼܒܼܘܼܬܼܵܐ ܒܲܒܼܢܲܝ̈ ܝܵܘܣܸܦ ܀|
    block |܃ܐܲܩܝܼܡ ܝܵܘܣܸܦ ܩܕܼܵܡ̇ܘܗܝ ܕܐܲܒܼܘܼܗܝ ܠܲܒܼܢܵܘ̈ܗܝ ܬܪ̈ܲܝܗܘܿܢ|
    block |ܡ̣ܢ ܝܲܡܝܼܢܹܗ ܡܢܲܫܸܐ ܘܠܲܐܦܪܹܝܡ ܡ̣ܢ ܣܸܡܵܠܹܗ ܀|
    block |܃ܫܲܚܸܠܦ ܕܪ̈ܵܥܵܘܗܝ ܚܲܕܼ ܥܲܠ ܚܲܒܼܪܹܗ ܒܲܕܼܡܘܼܬܼ ܨܠܝܼܒܼܵܐ|
    block |ܘܐܵܘܪܸܒ ܘܐܲܙܥܲܪ ܠܲܒܼܢܲܝ̈ ܝܵܘܣܸܦ ܒܢܝܼܫܵܐ ܨܠܝܼܒܼܵܐ ܀|
    block |܃ܠܐܲܦܪܹܝܡ ܐܵܘܪܸܒܼ ܒܝܲܕܼ ܝܲܡܢܹܗ ܐܲܒܼܘܼܢ ܝܲܥܩܘܿܒܼ|
    block |ܘܲܒܼܣܸܡܵܠܹܗ ܐܲܙܥܲܪ ܠܐܲܚܘܼܗܝ ܕܐܝܼܬܼܵܘܗܝ ܒܘܼܟܼܪܵܐ ܀|
    block |܃ܗܵܢܵܐ ܐ̄ܪܵܙܵܐ ܗܵܐ ܐܸܬܼܦܲܫܲܩ ܒܓܲܒܼܪܵܐ ܨܠܝܼܒܼܵܐ|
    block |ܕܐܵܘܪܸܒܼ ܐܸܢܘܿܢ ܠܥܲܡܡܹ̈ܐ ܫܝܼܛܹ̈ܐ ܕܲܥܡ݂ܲܕܼܘ ܒܲܫܡܹܗ ܀|
    block |ܥܲܡܵܐ ܕܲܗܘ̤ܵܐ ܒܘܼܟܼܪܵܐ ܠܥܲܡܡܹ̈ܐ ܫܲܒܒܼܝܼܚܵܬܹ̈ܐ ܀|
    block |ܙܥܲܪ ܒܲܨܠܝܼܒܼܵܐ ܘܲܗܘ̤ܵܐ ܫܝܼܛܵܐ ܒܡܲܪܵܚܘܼܬܹܗ ܀|
    block |܃ܒܹܗ ܒܲܨܠܝܼܒܼܵܐ ܪܫܲܡ̣ ܒܘܼܪ̈ܟܵܬܹܗ ܝܝܲܥܩܘܿܒܼ ܣܵܒܼܵܐ|
    block |ܕܢܹܐܠܲܦ ܟܠܢܵܫ ܕܒܸܠܥܵܕܼ ܨܠܝܼܒܼܵܐ ܠܵܐ ܡܸܬܼܓܲܡܪ̈ܵܢ ܀|
    block |܃ܡ̣ܢ ܕܫܲܠܸܡ ܗ̄ܘ̣ܵܐ ܟܠܡܵܐ ܕܐܸܡ݂ܲܪ ܩܵܡ̣ ܡ̣ܢ ܥܲܪܣܹܗ|
    block |ܘܐܵܕܿܝܼ ܠܡܵܪܹܗ ܘܦܲܪܥܹܗ ܣܸܓܼܕܿܬܼܵܐ ܥܲܠ ܪܹܫ ܚܘܼܛܪܹܗ ܀|
    block |܃ܐ̄ܪܵܙܵܐ ܓܲܠܝܵܐ ܕܐܵܦ ܗܘ̤ ܡ̇ܪܲܢ ܣܥ݂ܲܪ ܒܲܩܢܘܿܡܹܗ|
    block |ܘܫܲܡܠܝܼ ܘܲܓܼܡ݂ܲܪ ܟܠܹܗ ܪܲܗܛܵܐ ܕܟܼܵܘܿܙܘܼܬܹܗ ܀|
    block |܃ܐܲܪܟܸܿܢ ܪܹܫܹܗ ܥܲܠ ܪܹܫ ܩܲܣܝܵܐ ܘܐܲܫܠܸܡ ܪܘܼܚܹܗ|
    block |ܘܒܹܗ ܒܲܨܠܝܼܒܼܵܐ ܓܲܡܪܹܗ ܠܐ̄ܪܵܙܵܐ ܕܦܘܼܩܵܢܢ ܐ̄ܢܵܫܵܐ ܀|
    block |܃ܬܵܐ ܠܘܵܬܼ ܚܘܼܛܪܹܗ ܕܡܘܼܫܹܐ ܢܒܼܝܼܵܐ ܕܒܹܝܬܼ ܥܵܒܼܪܵܝܼܐ|
    block |ܘܲܚܙܝܼ ܕܐܲܝܟܲܢ ܨܝܼܕ ܒܹܗ ܐ̄ܪܵܙܵܐ ܕܓܲܒܼܪܵܐ ܨܠܝܼܒܼܵܐ ܀|
    block |܃ܟܲܕܼ ܓܹܝܪ ܒܐܲܪܥܵܐ ܣܵܐܹ̇ܡ ܗ̄ܘ̣ܵܐ ܠܹܗ ܙܲܗܗܝܵܐ ܡܘܼܫܹܐ|
    block |ܢܲܦܝܼܠܵܐ ܗ̄ܘ̣ܵܬܼ ܣܵܥܘܿܘܼܬܹܗ ܘܒܲܛܝܼܠܵܐ ܗ̄ܘ̣ܵܬܼ ܀|
    block |܃ܘܟܲܕܼ ܡܸܙܕܲܩܸܦ ܗ̄ܘ̣ܵܐ ܠܐܲܦܲܝ̈ ܪܵܘܡ̇ܐ ܒܐܝܼܕܼܵܐ ܕܡܘܼܫܹܐ|
    block |ܡܸܫܬܲܡܥܝܼܢ ܠܹܗ ܟܠܗܘܿܢ ܟܝܵܢܹ̈ܐ ܡܠܝܼܠܹ̈ܐ ܘܚܲܪ݁ܫܹܐ ܀|
    block |ܡ̇ܐ ܕܡܸܬܿܬܿܪܝܼܡ ܗ̄ܘ̣ܵܐ ܒܐܝܼܕܲܐ ܕܡܘܼܫܹܐ ܠܐܲܪܥܵܐ ܕܡܸܨܪܹܝܢ܃|
  block
    block |ܣܓܼܝܼ ܐܵܬܼ̈ܘܼܬܼܵܐ ܕܠܵܐ ܡܸܢܝܵܢܵܐ ܥܲܠ ܡܸܨܪ̈ܵܝܹܐ ܀|
    block |܃ܚܲܝܠܹ̈ܐ ܪܵܘܪ̈ܒܹܐ ܣܥ݂ܲܪ ܒܵܪܘܿܝܵܐ ܒܚܘܼܛܪܹܗ ܕܟܹܐܢܵܐ|
    block |ܗܵܘ̇ ܕܲܛܥܝܼܢ ܗ̄ܘ̣ܵܐ ܐ̄ܪܵܙܵܐ ܕܩܲܝܣܵܐ ܕܲܨܠܝܼܒܼܘܼܬܹܗ ܀|
    block |܃ܐܲܪܝܼܡ ܡܘܼܫܹܐ ܚܘܼܛܪܵܐ ܕܒܼܐܝܼܕܼܵܘ̈ܗܝ ܠܘܼܩܒܲܠ ܝܡܵܐ|
    block |ܘܦܲܠܓܹܗ ܒܝܲܡܵܐ ܘܩܵܡ̣ܘ ܗ̄ܘ̣ܵܘ ܡܲܝ̈ܵܐ ܒܲܕܼܡܘܼܬܼ ܫܘܼܪܵܐ ܀|
    block |܃ܗܲܠܸܟ ܥܲܡܵܐ ܒܥܘܼܡܩܵܐ ܕܡܲܝܵܐ ܕܠܵܐ ܒܲܥܝܵܕܼܵܐ|
    block |ܘܲܢ̣ܣܲܒܼܘ ܡܸܢܫܹܠܚ ܚܪܘܼܪܹ̈ܐ ܓܡܝܼܪܹ̈ܐ ܕܠܵܐ ܣܘܼܟܵܝܵܐ ܀|
    block |܃ܐܵܦ ܡܸܨܪ̈ܵܝܹܐ ܕܐܲܡ̣ܪܲܚܘ ܘܲܪܕܲܦܸܘ ܒܵܬܲܪ ܥܲܡܵܐ|
    block |ܐܲܪܝܼܡ ܚܘܼܛܪܹܗ ܘܛܲܒܲܥ ܐܸܢܘܿܢ ܒܡܸܨܥܲܬܼ ܝܲܡܵܐ ܀|
    block |܃ܡܸܚܕܼܵܐ ܗܵܟܹܝܠ ܕܐܸܬܿܬܿܪܝܼܡ ܨܠܝܼܒܼܵܐ ܥܲܠ ܓܵܓܼܘܼܠܬܵܐ|
    block |ܕܲܝܘܹ̈ܐ ܟܠܗܘܿܢ ܛܒ݂ܲܥܘ ܒܲܨܠܝܼܒܼܵܐ ܐܲܝܟ ܕܲܒܼܝܲܡܵܐ ܀|
    block |܃ܐܲܝܟ ܡܸܨܪ̈ܵܝܹܐ ܛܒܲܥ̣ܘ ܡ̇ܪ̈ܘܿܕܹܐ ܒܓܲܒܼܪܵܐ ܨܠܝܼܒܼܵܐ|
    block |ܘܛܲܠܸܩ ܐܸܢܘܿܢ ܚܲܝܠܹܗ ܪܲܒܵܐ ܡ̣ܢ ܓܵܘ ܬܹܒܹܝܠ ܀|
    block |܃ܝܗ̄ܘܼܕܼܵܝܝܘܼܬܼܵܐ ܘܫܵܡܪܲܝܘܼܬܼܵܐ ܥܲܡ ܚܲܢܦܘܼܬܼܵܐ|
    block |ܫܪ̣ܵܐ ܒܲܨܠܝܼܒܹܗ ܡܲܠܟܵܐ ܣܓܼܝܼܕܼܵܐ ܘܐܲܡܠܸܟ ܥܲܠ ܟܠ ܀|
    block |܃ܒܙܲܒܼܢܵܐ ܕܲܗܘ̤ܵܐ ܩܪܵܒܵܐ ܪܲܒܵܐ ܠܲܥܡܲܠܩܵܝܹ̈ܐ|
    block |ܙܲܩܦܹܗ ܡܘܼܫܹܐ ܠܘܼܩܒܲܠ ܥܡܵܠܹܝܩ ܠܚܘܼܛܪܵܐ ܕܒܼܐܝܼܕܹܗ ܀|
    block |܃ܟܲܕܼ ܡܸܬܼܪܟܸܢ ܗ̄ܘ̣ܵܐ ܚܘܼܛܪܵܐ ܕܒܼܐܝܼܕܹܗ ܬܵܩܹ̇ܦ ܥܡܵܠܹܝܩ|
    block |ܘܡ̇ܐ ܕܡܸܬܿܬܿܪܝܼܡ ܗ̄ܘ̣ܵܐ ܝܵܪܹܒܼ ܥܲܡܵܐ ܒܝܲܕܼ ܙܵܟܼܘܼܬܼܵܐ ܀|
    block |܃ܗ̤ܘܲܝ̈ ܠܲܡ ܐܝܼܕܼܵܘ̈ܗܝ ܕܡܘܼܫܹܐ ܓܼܒܲܝܵܐ ܒܗܲܝܝܡܵܢܘܼܬܼܵܐ|
    block |ܘܒܲܙܩܝܼܦܘܼܬܹܗ ܕܚܘܼܛܪܵܐ ܕܒܼܐܝܼܕܼܵܘ̈ܗܝ ܙܟܼܵܘ ܒܢܲܝ̈ ܥܲܡܹܗ ܀|
    block |܃ܝܼܫܘܿܥ ܒܲܪܢܘܿܢ ܒܐ̄ܪܵܙܹܗ ܕܝܼܫܘܿܥ ܙܟܼܵܐ ܠܥܡܵܠܹܝܩ|
    block |ܘܐܲܒܼܗܸܬܼ ܐܸܢܘܿܢ ܒܬܼܘܼܩܦܵܐ ܕܙܲܝܢܵܐ ܕܚܘܼܛܪܹܗ ܕܡܘܼܫܹܐ ܀|
    block |܃ܒܪܵܐ ܕܐܲܠܵܗܵܐ ܝܼܫܘܿܥ ܡܲܠܟܲܢ ܙܟܼܵܐ ܒܲܨܠܝܼܒܼܵܐ|
    block |ܘܒܲܙܩܝܼܦܘܼܬܹܗ ܚܵܒܼ ܣܵܛܵܢܵܐ ܘܲܒܼܛܸܠ ܡ̇ܘܬܵܐ ܀|
    block |܃ܡܘܼܫܹܐ ܕܥܲܒܼܕܵܐ ܗ̄ܘ̣ ܐ̄ܪܵܙܵܐ ܛܥܝܼܢ ܗ̄ܘ̣ܵܐ ܕܲܨܠܝܼܒܼܘܼܬܼܵܐ|
    block |ܘܝܼܫܘܿܥ ܕܐܝܼܬܼܵܘܗܝ ܡ̇ܪܹܐ ܐ̄ܪ̈ܵܙܹܐ ܙܩܝܼܦܵܐ ܛܲܥ̣ܢܹܗ ܀|
    block |܃ܗܵܠܹܝܢ ܐ̄ܪ̈ܵܙܹܐ ܒܚܘܼܛܪܹܗ ܪܫܲܡ̣ ܗ̄ܘ̣ܵܐ ܒܲܪ ܥܸܒܼܪ̈ܵܝܹܐ|
    block |ܘܒܲܨܠܝܼܒܼܘܼܬܹܗ ܕܒܲܪ ܐܲܠܵܗܵܐ ܫܩ݂ܲܠܘ ܫܘܼܠܵܡܵܐ ܀|
    block |܃ܒܩܲܝܣܵܐ ܕܡܲܪܝܼܪ ܚܲܠܝܼ ܡܘܼܫܹܐ ܡܲܝ̈ܵܐ ܒܡܘܼܪܲܬܼ|
    block |ܘܬܸܫܬ݂ܼܿܝ ܥܲܡܵܐ ܘܐܸܬܼܦܲܝܲܓܼ ܗ̄ܘ̣ܵܐ ܡ̣ܢ ܨܲܗܝܘܼܬܹܗ ܀|
    block |܃ܨܠܝܼܒܹܗ ܕܝܼܫܘܿܥ ܚܲܠܝܼ ܥܲܡܡܹ̈ܐ ܕܡܲܪܝܼܪܝܼܢ ܗ̣̄ܘܵܘ|
    block |ܘܐܲܩܢܝܼ ܐܸܢܘܿܢ ܛܲܥܡܵܐ ܚܲܠܝܵܐ ܕܫܸܡ ܒܵܪܘܿܝܵܐ ܀|
  block
    block |܃ܒܚܸܘܝܵܐ ܕܲܙܩܲܦ̣ ܡܘܼܫܹܐ ܒܡܲܕܼܒܿܪܵܐ ܡ̇ܢܵܐ ܢܹܐܡܲܪ|
    block |ܕܲܡܚܵܘܸܐ ܠܹܗ ܠܐ̄ܪܵܙ ܓܸܠܝܵܢܹܗ ܕܓܲܒܼܪܵܐ ܨܠܝܼܒܼܵܐ ܀|
    block |܃ܚܸܘܝܵܐ ܗܵܟܹܝܠ ܕܲܢܚܵܫܵܐ ܗ̄ܘ̣ܵܐ ܗܵܘ̇ ܕܐܸܬܿܬܲܩܲܢ|
    block |ܕܒܲܙܩܝܼܦܘܼܬܹܗ ܐܲܚܝܼ ܠܥܲܡܵܐ ܡ̣ܢ ܚܲܪ̈ܡ̇ܢܹܐ ܀|
    block |܃ܒܲܡܬܼܝܼܚܘܼܬܹܗ ܕܚܸܘܝܵܐ ܚܲܪܫܵܐ ܚܝ̣ܵܘ ܥܸܒܼܪ̈ܵܝܹܐ|
    block |ܘܒܹܗ ܐܸܬܼܦܲܠܲܛܘ ܡ̣ܢ ܢܘܼܟܼ̈ܬܵܬܼܵܐ ܕܚ̈ܘܵܘܵܬܼܵܐ ܀|
    block |܃ܐ̄ܪܵܙܵܐ ܪܲܒܵܐ ܕܓܼܒܼܪܵܐ ܙܩܝܼܦܵܐ ܫܩܝܼܠ ܗ̄ܘ̣ܵܐ ܚܸܘܝܵܐ|
    block |ܘܒܲܨܠܝܼܒܼܘܼܬܹܗ ܡܲܐܣܸܐ ܟܹܐܒܹ̈ܐ ܡ̣ܢ ܚܵܫܘܿܫܹ̈ܐ ܀|
    block |܃ܥܲܠ ܓܵܓܼܘܼܠܬܵܐ ܐܸܙܕܿܩܸܦ ܐܵܦ ܗܘ̤ ܒܲܕܼܡܘܼܬܼ ܚܸܘܝܵܐ|
    block |ܕܢܸܦܪܘܿܩ ܐ̄ܢܵܫܵܐ ܡ̣ܢ ܟܘܼܪܗܵܢܵܐ ܕܡܸܪܲܬܼ ܫܹܐܕܹ̈ܐ ܀|
    block |܃ܓܸܢܣܹܗ ܕܐܵܕܼܵܡ ܕܢܲܟܼܬܹܿܗ ܚܸܘܝܵܐ ܒܹܝܬܼ ܐܝܼܠܵܢܹ̈ܐ|
    block |ܚܵܪ̣ ܒܲܨܠܝܼܒܼܵܐ ܘܲܩܢ̣ܵܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܚܘܼܪܘ ܒܐܹܠܝܼܫܵܥ ܥܒܼܝܼܵܐ ܕܪܘܼܚܵܐ ܡ̇ܢܵܐ ܫܲܡܠܝܼ|
    block |ܟܲܕܸ ܡܢܲܚܸܢ ܠܹܗ ܠܝܼܚܝܼܕܼܵܝܵܗ̇ ܕܫܝܼܠܘܿܡܵܝܬܵܐ ܀|
    block |܃ܐܲܡܝܼܪ ܗܵܟܹܝܠ ܕܲܢܦܲܠ ܢܒܼܝܼܵܐ ܠܥܸܠ ܡ̣ܢ ܛܲܠܝܵܐ|
    block |ܘܲܦܫ݂ܲܛ ܪܸ̈ܓܼܠܵܘܗܝ ܘܲܡ̣ܬܲܚ ܐܝܼܕܼܵܘ̈ܗܝ ܒܲܕܼܡܘܼܬܼ ܨܠܝܼܒܼܵܐ ܀|
    block |܃ܩܵܡ̣ ܐܹܠܝܼܫܫܵܥ ܡܸܢܹܗ ܕܡܝܼܬܼܵܐ ܟܲܕܼ ܚܲܡ̣ ܒܸܣܪܹܗ|
    block |ܘܫܲܪܝܼ ܨܵܐܲܪ ܨܠܝܼܒܹܗ ܕܝܼܫܘܿܥ ܒܝܲܕܼ ܗܲܠ̈ܟܼܵܬܹܗ ܀|
    block |܃ܒܒܲܝܬܵܐ ܗܲܠܸܟ ܚܕܼܵܐ ܠܟܼܵܐ ܠܐܘܼܪܟܹܿܗ ܚܕܼܵܐ ܠܲܦܬܼܵܝܹܗ|
    block |ܕܲܒܼܗܵܢ ܢܝܼܫܵܐ ܢܦܲܠܸܛ ܡܝܼܬܼܵܐ ܡ̣ܢ ܝܲܕܼ ܡ̇ܘܬܵܐ ܀|
    block |܃ܐܸܬܼܡܬܲܚ ܢܒܼܝܼܵܐ ܥܠܵܘܗܝ ܬܘܼܒܼ ܕܡܝܼܬܼܵܐ ܬܠܵܬܼ ܙܲܒܼ̈ܢܵܬܼܵܐ|
    block |ܘܟܸܢ ܐܸܬܼܦܵܘܲܩ ܡܝܼܬܼܵܐ ܘܲܚ̣ܝܵܐ ܘܩܵܡ̣ ܥܲܠ ܪܸ̈ܓܼܠܵܘܗܝ ܀|
    block |܃ܬܠܵܬܼ ܙܲܒܼ̈ܢܵܬܼܵܐ ܬܠܝܼܬܼܵܝܘܼܬܼܵܐ ܪܫܲܡ̣ ܥܲܠ ܛܲܠܝܵܐ|
    block |ܛܘܼܦܣܵܐ ܪܲܒܵܐ ܕܒܹܗ ܡܸܬܼܢܲܚܡܝܼܢ ܟܠܗܘܿܢ ܡܝܼ̈ܬܹܐ ܀|
    block |܃ܗܵܝ̇ ܕܐܲܡܝܼܪܵܐ ܕܐܸܬܼܡܬܲܚ ܢܒܼܝܼܵܐ ܠܥܸܠ ܡ̣ܢ ܡܝܼܬܼܵܐ|
    block |ܐ̄ܪܵܙܹܗ ܕܡܵܪܲܢ ܕܲܥܬܼܝܼܕܼ ܕܢܸܬܼܡܬܲܚ ܥܲܠ ܪܹܫ ܩܲܝܣܵܐ ܀|
    block |܃ܒܛܘܼܦܵܣܹ̈ܐ ܗܵܠܹܝܢ ܐܸܫܟ݂ܲܚ ܢܒܼܝܼܵܐ ܕܢܲܚܸܐ ܡܝܼܬܼܵܐ|
    block |ܕܲܢܚܵܘܸܐ ܠܲܢ ܕܲܒܼܗܵܢ ܐ̄ܪܵܙܵܐ ܩܵܝ̇ܡܝܼܢ ܡܝܼܬܹ̈ܐ ܀|
    block |܃ܪܲܒܵܐ ܗ̄ܝܼ ܗܵܟܹܝܠ ܐܵܦ ܡ̣ܢ ܟܠܗܹܝܢ ܗܵܕܹܐ ܕܲܗܘ̤ܵܬܼ|
    block |ܟܲܕܼ ܢܦܲܠ̣ ܦܲܪܙܠܵܐ ܡ̣ܢ ܒܢܲܝ̈ ܢܒܼܝܹ̈ܐ ܒܥܘܼܡܩܵܐ ܕܡܲܝܹ̈ܐ ܀|
    block |܃ܟܬܼܝܼܒܼ ܠܲܡ ܕܲܦܣܲܩ̣ ܢܒܼܝܼܵܐ ܩܲܣܝܵܐ ܘܐܲܡܝܼ ܬܲܡ̇ܢ|
    block |ܘܛܲܒ݂ܲܥ ܘܛܵܦ̣ ܗ̄ܘ̣ܵܐ ܦܲܪܙܠܵܐ ܠܥܸܠ ܡ̣ܢ ܡܲܝܝ̈ܵܐ ܀|
    block |܃ܚܙ̣ܵܘ ܬܸܡܘܼܪܬܵܐ ܗܵܝ̇ ܕܒܹܐܠܝܼܫܵܥ ܡܸܬܼܚܵܘܝܵܐ ܗ̄ܘ̣ܵܬܼ|
    block |ܕܲܒܼܐ̄ܪܵܙ ܡ̇ܪܹܗ ܐܲܣܓܿܝܼ ܚܲܝܠܹ̈ܐ ܒܹܝܬܼ ܥܵܒܼܪ̈ܵܝܝܹܐ ܀|
    block |܃ܒܲܕܼܡܘܼܬܼ ܦܲܪܙܠܵܐ ܛܒ݂ܲܥ ܗ̄ܘ̣ܵܐ ܟܝܵܢܲܢ ܒܗܵܘܬܼܵܐ ܕܡܵܘܬܵܐ|
    block |ܘܲܢܚܸ݂ܬܼ ܨܠܝܼܒܼܵܐ ܘܲܣܠܸ݂ܩ ܓܸܢܣܲܢ ܠܥܸܠ ܡ̣ܢ ܡ̇ܘܬܵܐ ܀|
  block
    block |܃ܒܪ̣ܵܐ ܕܐܲܠܵܗܵܐ ܢܚܸ݂ܬܼ ܒܲܨܠܝܼܒܹܗ ܠܝܲܡܵܐ ܕܲܫܝܘܿܠ|
    block |ܘܲܣܠܸܩ̣ܘ ܡܝܼܬܹ̈ܐ ܡ̣ܢ ܨܵܡܲܪܬܵܐ ܕܡ̇ܝܘܿܬܼܘܼܬܼܵܐ ܀|
    block |܃ܒܩܲܝܣܵܐ ܨܠܝܼܒܼܵܐ ܙܟܼܵܘ̣ ܡ̇ܝܘܿܬܹ̈ܐ ܕܚܵܒܼ݂ܘ ܒܐܝܼܠܵܢܵܐ|
    block |ܘܲܚܠܵܦ ܚܵܘܒܿܬܼܵܐ ܕܡ̣ܢ ܐܝܼܠܵܢܵܐ ܚܝ̣ܵܘ ܒܲܨܠܝܼܒܼܵܐ ܀|
    block |܃ܐܲܝܢܵܐ ܕܡܲܡܪܲܚ ܘܡܸܬܼܚܪܸܐ ܠܘܼܩܒܲܠ ܗܵܠܹܝܢ ܐ̄ܪ̈ܵܙܹܐ|
    block |ܝܵ̇ܕܲܥܥ ܗܵܢܵܐ ܕܚܸܪܝܵܝܘܬܹܗ ܠܵܘ ܠܘܵܬܲܢ ܗ̄ܝܼ ܀|
    block |܃ܠܘܼܩܒܲܠ ܡ̇ܪܹܗ ܕܲܪܫܲܡ̣ ܐ̄ܪ̈ܵܙܵܘܗܝ ܒܟܼܠܗܘܿܢ ܕܵܪܹ̈ܐ|
    block |ܥܲܡܹܗ ܡܲܩܪܸܻܒܼ ܠܘܼܩܒܲܠ ܛܘܼܦܵܣܵܘ̈ܗܝ ܢܘܼܟܼܪܵܝܵܐ ܀|
    block |܃ܢܹܐܡܲܪ ܡܸܟܸܿܝܠ ܠܘܼܩܒܲܠ ܚܲܢܦܹ̈ܐ ܘܥܲܡ ܝܗ̄ܘܼܕܼܵܝܹ̈ܐ|
    block |ܕܲܒܲܥܲܛܠܘܼܬܗܘܿܢ ܡܒܲܙܚܝܼܢ ܐܲܟܲܚ̄ܕܼ ܒܟܼܵܪܘܿܙܘܼܬܲܢ ܀|
    block |܃ܣܒ݂ܲܪܘ ܛܵܥܲܝ̈ܵܐ ܕܥܹܕܲܬܼ ܩܘܼܕܼܫܵܐ ܠܩܲܝܣܵܐ ܣܵܓܼ̇ܕܵܐ|
    block |ܘܠܹܗܘ̣ ܡܝܲܩܪܵܐ ܐܲܝܟ ܐܲܠܵܗܵܐ ܚܠܵܦ ܐܲܠܵܗܵܐ ܀|
    block |܃ܡܸܛܠ ܕܗܸܢܘ̣ܿܢ ܣܓܸܕܼܘ ܠܲܒܼܝܼܕܹ̈ܐ ܚܠܵܦ ܥܵܒܼ̇ܘܿܕܼܵܐ|
    block |ܩܵܡ̣ܘ ܒܲܥܫܘܼܩܝܵܐ ܘܲܡܨܨܲܚܹܝܢ ܠܲܢ ܒܩܲܝܣܵܐ ܨܠܝܼܒܼܵܐ ܀|
    block |܃ܛܵܥܹ̇ܝܢ ܟܬܼܝܼܫܹ̈ܐ ܒܕܲܓܵܠܘܼܬܹܗ ܕܐܵܟܹ̇ܠܩܲܪܨܵܐ|
    block |ܘܓܼܵܣܹ̇ܝܢ ܥܵܘ̣ܠܵܐ ܡܲܪܝܼܪܵܐܝܼܬܼ ܥܲܠ ܫܲܪܝܼܪܹ̈ܐ ܀|
    block |܃ܠܵܘ ܠܲܡܠܘܿܠܵܐ ܡܸܬܼܚܲܙܝܵܢܵܐ ܣܵܓܼ̇ܕܵܐ ܥܹܕܲܬܵܐ|
    block |ܐܸܠܵܐ ܠܢܝܼܫܵܐ ܕܡܲܠܟܵܐ ܨܠܝܼܒܼܵܐ ܕܲܙܟܼܵܐ ܒܩܲܝܣܵܐ ܀|
    block |܃ܐܸܢ ܕܹܝܢ ܠܩܲܝܣܵܐ ܣܵܓܼ̇ܕܵܐ ܥܹܕܿܬܵܐ ܐܲܟܼܡܵܐ ܕܲܣܒ݂ܲܪܘ|
    block |ܠܡܵܢܵܐ ܐܵܦ ܡ̣ܢ ܐܵܕܼܫܹ̈ܐ ܐ̄ܚܪ̈ܵܢܹܐ ܨܠܝܼܒܼܵܐ ܀|
    block |܃ܡ̣ܢ ܟܠ ܐܵܕܼܫܝܼ̈ܢ ܙܥܘܿܪ̈ܒܹܐ ܘܪܵܘܪ̈ܒܹܐ ܐܵܦ ܝܲܩܝܼܪܹ̈ܐ|
    block |ܥܵܒܼ̇ܕܵܐ ܥܹܕܿܬܵܐ ܨܲܠܡܹܗ ܓܲܠܝܵܐ ܕܡܲܠܟܵܐ ܟܲܣܝܵܐ ܀|
    block |܃ܒܢܝܼܫܹܗ ܚܲܝܵܐ ܩܢܸܐ ܙܵܟܼܘܼܬܼܵܐ ܠܒܼܝܼܟܼܵܐ ܓܵܘܣܵܐ|
    block |ܘܲܡܢܲܫܩܵܐ ܠܹܗ ܒܚܘܼܒܵܐ ܕܲܟܼܝܵܐ ܕܠܵܐ ܦܘܼܠܵܓܼܵܐ ܀|
    block |܃ܠܵܐ ܛܥܵܬ̤ ܥܹܕܿܬܵܐ ܠܵܐ ܒܐܝܼܠܵܢܹ̈ܐ ܐܵܦܠܵܐ ܒܨܲܠܡܹ̈ܐ|
    block |ܘܠܵܐ ܒܲܡܠ̈ܘܿܠܹܐ ܘܒܼܵܐܕܼܫܹ̈ܐ ܕܲܗܘ̤ܵܘ ܡܸܛܠ ܐ̄ܢܵܫܵܐ ܀|
    block |܃ܟܲܕܼ ܣܵܓܼ̇ܕܵܐ ܠܹܗ ܠܢܝܼܫܵܐ ܚܲܝܵܐ ܐܲܝܟܵܐ ܕܲܪܫܝܼܡ|
    block |ܠܡܵܪܲܢ ܣܵܓܼ̇ܕܵܐ ܘܠܵܘ ܠܲܡܠ̈ܘܿܠܹܐ ܡܸܬܼܚܲܒܿܠܵܢܹ̈ܐ ܀|
    block |܃ܥܲܡܵܐ ܦܲܩܪܵܐ ܕܲܝܗܘܼܕܵܝܹ̈ܐ ܣܓܸܕܼܘ ܠܲܦܬܲܟܼܪܹ̈ܐ|
    block |ܘܝܲܩܲܪܘ ܨܲܠܡܹ̈ܐ ܘܨܲܚܝܼܘ ܠܡܵܪܵܐ ܕܲܦܪ݂ܲܩ ܐܸܢܘܿܢ ܀|
    block |܃ܗܵܟܲܢ ܐܸܡ݂ܲܪܘ ܩܕܼܵܘ ܗܵܘ̇ ܥܸܓܼܠܵܐ ܕܲܥܒ݂ܲܕܼܘ ܒܚܘܿܪܝܼܒܼ|
    block |ܟܲܕܼ ܣܵܓܼ̇ܕܼܝܼܢ ܠܹܗ ܘܲܡܝܲܩܪܝܼܢ ܠܹܗ ܐܲܝܟ ܐܲܠܵܗܵܐ ܀|
    block |܃ܗܵܢܵܘ̇ ܡ̇ܪܵܟ ܐܘܿ ܝܼܣܪܵܝܹܠ ܐܸܡ݂ܲܪܘ ܥܲܛܠܹ̈ܐ|
    block |ܘܗܵܢܵܘ̇ ܕܦܲܪ̣ܩܵܟ ܡ̣ܢ ܓܵܘ ܡܸܨܪܹܝܢ ܡ̣ܢ ܥܲܒܼܕܿܘܼܬܼܵܐ ܀|
    block |܃ܓܠܝܼܦܹ̈ܐ ܘܨܲܠܡܹ̈ܐ ܝܲܩܲܪ ܥܲܡܵܐ ܪܫܝܼܡ ܒܲܟܼܬܼܵܒܹ̈ܐ|
    block |ܘܗܵܐ ܡܸܬܼܩܲܛܪܓܼܵܐ ܛܵܠܘܿܡܘܼܬܹ̈ ܡ̣ܢ ܓܵܘ ܣܸܦܪܹ̈ܐ ܀|
    block |ܫܪܝܼܚ ܗ̄ܘ̣ܵܐ ܠܸܒܹܿܗ ܕܥܲܡܵܐ ܥܲܛܠܵܐ ܒܵܬܲܪ ܫܹܐܕܹ̈ܐ܃|
  block
    block |ܘܡܸܛܠ ܗܵܢܵܐ ܐܲܚܸܒܼ ܨܲܠܡܹ̈ܐ ܒܕܼܘܼܟܲܬܼ ܚܲܝܵܘ̈ܗܝ ܀|
    block |܃ܚܲܢܦܹ̈ܐ ܟܠܗܘܿܢ ܣܛ̣ܵܘ ܡ̣ܢ ܐܘܼܪܚܵܐ ܕܫܲܦܝܵܐ ܘܕܲܟܼܝܵܐ|
    block |ܘܲܣܓܸܕܼܘ ܠܟܹܐܦܹ̈ܐ ܘܲܠܚܲܝ̈ܘܵܬܼܵܐ ܘܐܵܦ ܠܐܝܼܠܵܢܹ̈ܐ ܀|
    block |܃ܝܲܩܲܪܘ ܐܸܢܘܿܢ ܐܲܝܟ ܕܠܲܐܠܵܗܵܐ ܒܦܘܼܠܚܵܢܲܝܝ̈ܗܘܿܢ|
    block |ܘܫܲܡܸܫܘ ܐܸܢܘܿܢ ܒܲܪ̈ܓܼܝܼܓܼܵܬܼܵܐ ܕܡܲܠ݁ܝܵܢ ܪܘܼܫܥܵܐ ܀|
    block |܃ܚܙ̣ܸܵܘ ܢܲܗܝܼܪܹ̈ܐ ܕܲܒܼܪ̣ܵܐ ܒܚܲܝܠܹܗ ܡܲܬܼܩܸܢ ܟܠܵܐ|
    block |ܘܲܛܥ̣ܵܘ ܘܲܣܓܸܕܼܘ ܩܕܼܵܡ ܫܲܬܿܝܼܩܹ̈ܐ ܐܲܝܟ ܕܠܲܐܠܵܗܵܐ ܀|
    block |܃ܠܗܵܢܵܐ ܪܘܼܫܥܵܐ ܢܚܸ̣ܬܼܘ ܒܢܲܝ̈ ܛܘܼܥܝܲܝ ܘܠܵܐ ܐܸܬܼܟܲܚܲܕܼܘ|
    block |ܘܲܣܓܸܕܼܘ ܘܲܦܠ݂ܲܚܘ ܠܡܸܕܸܿܡ ܕܝܼܗܝܲܒܼ ܠܲܒܼܢܲܝ̈ܢܵܫܵܐ ܀|
    block |܃ܠܗܵܢܵܐ ܪܘܼܫܥܵܐ ܢܚܸ̣ܬܼܘ ܒܢܲܝ̈ ܛܘܼܥܝܲܝ ܘܠܵܐ ܐܸܬܼܟܲܓܲܕܸܘ|
    block |ܘܲܣܓܸܕܼܘ ܘܲܦܠ݂ܲܚܘ ܠܡܸܕܸܿܡ ܕܝܼܗܝܼܒܼ ܠܲܒܼܢܲܝ̈ܢܵܫܵܐ ܀|
    block |܃ܚܵܣ ܠܵܗ̇ ܠܥܹܕܿܬܵܐ ܕܬܼܵܘܕܸܿܐ ܒܗܵܠܹܝܢ ܐܲܝܟ ܟܵܦܘܿܪܹ̈ܐ|
    block |ܘܚܵܣ ܠܵܗ̇ ܕܬܸܩܢܸܐ ܕܘܼܡܝܵܐ ܢܕܼܝܼܕܼܵܐ ܕܲܒܼܢܲܝ̈ ܛܘܼܥܝܲܝ ܀|
    block |܃ܠܢܼܫܹܗ ܕܡ̇ܪܲܢ ܕܒܹܗ ܐܸܬܼܡܲܟܼܪܲܬ̤ ܡܩܲܠܣܵܐ ܒܫܘܼܒܼܚܵܐ|
    block |ܘܲܡܝܲܩܪܵܐ ܠܹܗ ܐܲܝܟ ܕܲܠܛܲܒܼܥܵܐ ܕܲܡܠܸܟ ܡܲܠ̈ܟܹܿܐ ܀|
    block |܃ܡܸܕܸܿܡ ܕܡܲܠܟܵܐ ܡܝܲܩܲܪ ܥܲܠ ܟܠ ܡܸܛܠ ܡܲܠܟܵܐ|
    block |ܘܐܸܢܗܘ̤ ܕܫܝܼܛ ܗ̄ܘ̣ ܡܸܛܠ ܡܲܠܟܵܐ ܐܸܬܼܝܲܩܲܪ ܠܹܗ ܀|
    block |܃ܩܲܝܣܵܐ ܨܠܝܼܒܼܵܐ ܟܲܕܼ ܒܲܟܼܝܵܢܹܗ ܒܨܝܼܪܵܐ ܐܝܼܬܼܵܘܗܝ|
    block |ܐܸܠܵܐ ܒܥܸܠܬܹܗ ܛܵܒܼ ܝܲܩܝܼܪ ܗ̄ܘ̣ ܡܸܛܠ ܝܼܫܘܿܥ ܀|
    block |܃ܚܵܬܼܡ̇ܐ ܐܝܼܬܼܵܘܗܝ ܨܠܝܼܒܹܗ ܕܝܼܫܘܿܥ ܠܗܲܝܡܵܢܘܼܬܲܢ|
    block |ܕܒܹܗ ܐܸܬܼܓܲܡܪܲܬ̤ ܡܕܲܒܿܪܵܢܘܼܬܹܗ ܚܠܵܦ ܦܘܼܪܩܵܢܲܢ ܀|
    block |܃ܐܵܦ ܕܹܝܢܵܪܵܐ ܕܲܛܥܝܼܢ ܨܲܠܡܵܐ ܕܡܲܠܟܵܐ ܕܐܲܪܥܵܐ|
    block |ܗܵܐ ܡܩܲܒܿܠܝܼܢ ܠܹܗ ܢܒܲܝ̈ ܐܘܼܚܵܕܼܵܢܵܐ ܐܲܝܟ ܕܲܠܡܲܠܟܵܐ ܀|
    block |܃ܡܸܛܠ ܥܸܠܬܼܵܐ ܕܛܲܒܼܥܵܐ ܕܡܲܠܟܵܐ ܝܲܩܝܼܪ ܥܲܠ ܟܠ|
    block |܃ܘܡܲܢ ܕܠܹܗ ܡܲܣܠܸܐ ܠܡܲܠܟܵܐ ܕܐܝܼܬܼܵܘܗܝ ܕܝܼܠܹܗ|
    block |܃ܒܗܵܢܵܐ ܛܲܟܼܣܵܐ ܢܝܼܫܵܐ ܣܓܼܝܼܕܼܵܐ ܕܲܨܠܝܼܒܼܘܼܬܼܵܐ|
    block |ܛܥܝܼܢ ܒܲܚܙܵܬܹܗ ܨܲܠܡܹܗ ܪܲܒܵܐ ܕܡܲܠܟܵܐ ܡܫܝܼܚܵܐ ܀|
    block |܃ܠܚܲܬܼܢܵܐ ܕܡܲܠܟܵܐ ܘܲܠܨܘܼܪ̈ܵܬܼܵܐ ܕܲܟܼܬܼܝܼ̈ܒܼܵܬܹܗ|
    block |ܡܢܲܫܩܝܼܢ ܐ̄ܢܵܫܵܐ ܘܲܡܝܲܩܪܝܼܢ ܠܹܗ ܐܲܝܟ ܕܲܠܡܲܠܟܵܐ ܀|
    block |܃ܛܝܼܢܵܐ ܫܝܼܛܵܐ ܐܵܦ ܩܲܪܛܲܝܣܵܐ ܡܸܕܸܿܡ ܕܲܒܼܨܝܼܪ|
    block |ܫܝܼܛ ܒܲܟܼܝܵܢܹܗ ܘܠܵܘ ܚܫܝܼܒܼ ܡܸܕܸܿܡ ܠܘܵܬܼ ܝܵܕܼܘܿܥܹ̈ܐ ܀|
    block |܃ܡ̇ܐ ܓܹܝܪ ܕܪܵܫܹ̇ܡ ܡܲܠܟܵܐ ܡܸܠܵܘ̈ܗܝ ܒܓܼܵܘ ܩܲܪܛܲܝܣܵܐ|
    block |ܝܲܩܪܹܗ ܟܠܢܵܫ ܐܲܝܟ ܕܠܲܡܠܘܿܠܵܐ ܘܕܲܗܒܼܵܐ ܣܢܝܼܢܵܐ ܀|
    block |܃ܛܝܼܢܵܐ ܫܝܼܛܵܐ ܡܸܕܼܪܵܐ ܪܲܦܝܵܐ ܕܡ̣ܢ ܓܵܘ ܐܲܪܥܵܐ|
    block |ܡܵܐ ܕܛܵܒܼ̇ܥܝܼܢ ܠܹܗ ܡܲܠ̈ܟܹܿܐ ܕܐܲܪܥܵܐ ܩܢܸܐ ܬܸܫܒܿܘܿܚܬܵܐ ܀|
    block |܃ܡ̇ܐ ܕܡܸܫܬܲܕܲܪ ܣܲܩܪܵܐ ܕܡܲܠܟܵܐ ܒܛܲܒܼܥܵܐ ܕܐܝܼܕܼܵܘ̈ܗܝ|
    block |ܩܵܐܹ̇ܡ ܟܠܢܵܫ ܘܲܡܢܲܫܸܩ ܠܹܗ ܐܲܝܟ ܕܲܠܡܲܠܟܵܐ ܀|
    block |ܒܛܲܒܼܥܵܐ ܕܲܫܡܹܗ ܡܚܵܘܸܐ ܡܲܠܟܵܐ ܫܘܼܘܕܵܝ ܡܸܠܵܘ̈ܗܝ܃|
  block
    block |ܘܠܵܐ ܡܸܫܬܲܕܲܪ ܡܸܕܸܿܡ ܒܐܝܼܕܵܘ̈ܗܝ ܠܒܲܪ ܡ̣ܢ ܛܲܒܼܥܹܗ ܀|
    block |܃ܟܡܵܐ ܓܹܝܪ ܡ̇ܕܹܝܢ ܫܲܪܝܼܪ ܛܲܒܼܥܹܗ ܕܝܼܫܘܿܥ ܡܲܠܟܲܢ|
    block |ܕܚܲܬܸܿܡ ܡܸܠܵܘ̈ܗܝ ܒܛܲܒܼܥܵܐ ܪܲܒܵܐ ܕܲܨܠܝܼܒܼܘܼܬܹܗ ܀|
    block |܃ܗܲܠܸܟ ܒܐܲܪܥܵܐ ܘܫܲܠܸܡ ܟܠܵܗ̇ ܡܕܲܒܿܪܵܢܘܼܬܹܗ|
    block |ܘܚܵܘܝܼ ܫܪܵܪܵܐ ܕܫܘܼܘܕܵܝ ܡܸܠܵܘ̈ܗܝ ܒܲܙܩܝܼܦܘܼܬܹܗ ܀|
    block |܃ܐܸܢ ܕܹܝܢ ܛܲܒܼܥܹ̈ܐ ܕܡܲܠ̈ܟܹܿܐ ܕܙܲܒܼܢܵܐ ܡܝܲܩܪܝܼܢ ܒܐܲܪܥܵܐ|
    block |ܟܡܵܐ ܟܹܝܬܼ ܢܝܲܩܲܪ ܠܛܲܒܼܥܵܐ ܨܠܝܼܒܼܵܐ ܕܡܲܠܟܵܐ ܕܪܵܡ̇ܐ ܀|
    block |܃ܐܸܢܕܲܝܹܢ ܥܲܡܡܹ̈ܐ ܡܢܲܫܩܝܼܢ ܘܣܵܓܼ̇ܕܿܝܼܢ ܠܛܲܒܼܥܵܐ ܕܡܲܠ̈ܟܹܿܐ|
    block |ܝܲܬܿܝܼܪ ܦܲܐܝܵܐ ܕܠܹܗ ܠܲܨܠܝܼܒܼܵܐ ܢܝܲܩܲܪ ܟܠܢܵܫ ܀|
    block |܃ܢܲܫܸܩܘ ܘܲܣܓܼܘܿܕܼܘ ܠܢܝܼܫܹܗ ܕܝܼܫܘܿܥ ܡܸܛܠ ܝܼܫܘܿܥ|
    block |ܕܒܹܗ ܬܸܬܼܚܲܪܪܘܼܢ ܡ̣ܢ ܢܸܟܼܝܵܢܵܘ̈ܗܝ ܕܐܵܟܹ̇ܠܩܲܪܨܵܐ ܀|
    block |܃ܚܵܬܼܡܹܗ ܕܡ̇ܪܲܢ ܨܠܝܼܒܼܵܐ ܐܝܼܬܼܵܘܗܝ ܩܢܸܐ ܙܵܟܼܘܼܬܼܵܐ|
    block |ܕܒܹܗ ܢܦ݂ܲܠ ܡ̇ܘܬܵܐ ܘܒܸܛܠܲܬ̤ ܛܘܼܥܝܲܝ ܡ̣ܢ ܥܵܡܲܪܬܵܐ ܀|
    block |܃ܠܗܵܢܵܐ ܢܝܼܫܵܐ ܩܲܒܼܥܹܗ ܒܥܹܕܿܬܹܿܗ ܡܲܠܟܵܐ ܣܓܼܝܼܕܼܵܐ|
    block |ܕܠܹܗ ܢܸܬܼܩܲܪܒܼܘܼܢ ܐܲܝܟ ܕܲܠܨܲܠܡܵܐ ܕܲܡܠܸܟ ܡܲܠ̈ܟܹܿܐ ܀|
    block |܃ܒܹܗ ܡܸܬܼܩܲܕܿܫܝܼܢ ܐܵܦ ܡܸܬܼܓܲܙܪܝܼܢ ܥܲܡܡܹ̈ܐ ܥܘܼܪ̈ܠܹܐ|
    block |ܘܗܵܘܹ̇ܝܢ ܥܲܡܵܐ ܠܡܲܠܟܵܐ ܪܲܒܵܐ ܕܐܲܡܠܸܟ ܥܲܠ ܟܠ ܀|
    block |܃ܟܠܗܘܿܢ ܐܲܝܠܹܝܢ ܕܨܵܒܹ̇ܝܢ ܠܡܸܥܡܲܕܼ ܒܹܗ ܡܸܬܼܪܲܫܡܝܼܢ|
    block |ܘܒܸܠܥܵܕܼ ܢܝܼܫܹܗ ܠܵܐ ܡܸܬܼܟܲܢܹܝܢ ܥܹܕܿܬܹܿܗ ܕܝܼܫܘܿܥ ܀|
    block |܃ܐܵܦ ܟܵܗܢܘܼܬܼܵܐ ܒܹܗ ܡܸܬܼܪܲܫܡܵܐ ܠܫܘܼܡܠܵܝ ܐ̄ܪ̈ܵܙܹܐ|
    block |ܘܒܲܫܡܹܗ ܓܵܡ̇ܪܵܐ ܛܲܟܼܣܹ̈ܐ ܘܐ̄ܪ̈ܵܙܹܐ ܒܥܹܕܲܬܼ ܩܘܼܕܼܫܵܐ ܀|
    block |܃ܒܹܗ ܡܸܬܼܪܲܫܡܝܼܢ ܗܲܝܟܿܠܹ̈ܐ ܟܠܗܘܿܢ ܥܲܡ ܒܝܼܪ̈ܵܬܼܵܐ|
    block |ܘܡ̇ܐ ܕܐܸܬܼܩܲܕܲܫܘ ܒܗܵܢܵܐ ܢܝܼܫܵܐ ܫܪ̣ܵܐ ܒܗܘܿܢ ܪܘܼܚܵܐ ܀|
    block |܃ܚܵܬܼܡܹܗ ܕܝܼܫܘܿܥ ܛܵܒܲ݁ܥ ܟܵܗܢܵܐ ܒܗܲܝܟܲܠ ܩܘܼܕܼܫܵܐ|
    block |ܕܢܸܗܘܸܐ ܠܡܹܐܢܵܐ ܕܲܡܠܸܐ ܚܲܝܹ̈ܐ ܠܓܸܢܣܵܐ ܕܐ̄ܢܵܫܵܐ ܀|
    block |܃ܒܗܵܢܵܐ ܨܠܝܼܒܼܵܐ ܐܵܦ ܡܸܬܼܩܲܕܿܫܝܼܢ ܐ̄ܪ̈ܵܙܹܐ ܕܥܹܕܿܬܵܐ|
    block |ܘܗܵܘܹ̇ܝܢ ܒܲܫܡܹܗ ܪܲܗܒܼܘܿܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀|
    block |܃ܗܵܠܹܝܢ ܟܠܗܹܝܢ ܡܫܲܡܠܸܐ ܨܠܝܼܒܼܵܐ ܒܗܲܝܟܲܠ ܩܘܼܕܼܫܵܐ|
    block |ܘܲܡܚܲܣܸܐ ܒܹܗ ܘܲܡܩܲܕܸܿܫ ܒܹܗ ܠܲܒܼܢܲܝ̈ܢܵܫܵܐ ܀|
    block |܃ܫܪܵܪܹܗ ܕܝܼܫܘܿܥ ܒܹܗ ܡܸܬܼܒܲܕܲܩ ܠܐܲܪ̈ܥܵܢܵܝܹܐ|
    block |ܘܒܲܨܠܸܡ ܢܝܼܫܹܗ ܢܵܣ̇ܒܿܝܼܢ ܛܘܼܒܹ̈ܐ ܕܠܵܐ ܡܸܬܼܝܲܒܿܠܝܼܢ ܀|
    block |܃ܒܹܗ ܡܸܬܿܛܲܪܕܿܝܼܢ ܕܲܝܘܹ̈ܐ ܛܲܡ̈ܠܹܐ ܡ̣ܢ ܥܘܼܡܪ̈ܲܝܗܘܿܢ|
    block |ܘܡ̣ܢ ܙܲܠܝܼܩܵܘ̈ܗܝ ܥܼܵܩܝܼܢ ܘܛܵܫܹ̇ܝܢ ܐܲܝܟ ܦܪ̈ܲܚܕܲܘܼܕܹܐ ܀|
    block |܃ܒܗܵܢܵܐ ܢܝܼܫܵܐ ܒܵܛܹ̇ܠ ܩܹܐܪܣܵܐ ܘܚܲܝܠܵܐ ܕܫܹܐܕܹ̈ܐ|
    block |ܘܒܹܗ ܡܸܬܼܐܲܣܹܝܢ ܟܠ ܡܘܼܪ̈ܗܵܢܝܼܢ ܘܟܼܠ ܢܸܟܼܝܵܢܝܼ̈ܢ ܀|
    block |ܗܵܢܵܐ ܙܲܝܢܵܐ ܢܣܲܒ݂ܼܘ ܙܲܕܿܝܼܩܹ̈ܐ ܘܒܹܗ ܐܸܬܼܓܲܢ̄ܒܲܪܘ܃|
  block
    block |ܘܣܲܚܦ̣ܘܼܗܝ ܠܒܼܝܼܫܵܐ ܘܕܲܩܪ̣ܘܼܗܝ ܒܪܘܼܡܚܵܐ ܕܢܝܼܫܵܐ ܨܠܝܼܒܼܵܐ ܀|
    block |܃ܗܘ̤ܵܘ ܩܪܲܒܼܬܼܵܢܹܐ ܘܲܫܩܲܠ̣ܘ ܢܲܝܙܟܼܵܐ ܨܠܝܼܒܹܗ ܕܝܼܫܘܿܥ|
    block |ܘܚܵܒܼ݂ܘ ܣܵܛܵܐ ܥܲܡ ܡܲܠܲܐܟܼܵܘ̈ܗܝ ܡ̣̤ ܩܕܼܵܡܲܝܗܘܿܢ ܀|
    block |܃ܗܵܢܵܘ ܕܲܓܼܠ̣ܵܐ ܪܲܒܵܐ ܒܟܼܠ ܐܲܬܼܪ̈ܵܘܵܢ|
    block |ܘܢܲܨܚ ܐܸܢܘܿܢ ܠܣܵܗ̈ܕܹܿܐ ܙܗܲܝܵ̈ܐ ܒܐܵܓܼܘܲܢܲܝ̈ܗܘܿܢ ܀|
    block |܃ܗܵܢܵܘ ܕܲܨܡܲܚ̣ ܫܘܼܦܪܵܐ ܕܢܘܼܗܪܹܗ ܒܥܵܠܡܵܐ ܟܠܹܗ|
    block |ܘܟܲܢܸܫ ܐܸܢܘܿܢ ܠܲܒܼܢܲܝ̈ܢܵܫܵܐ ܕܢܸܚܙܘܿܢ ܫܘܼܒܼܚܹܗ ܀|
    block |܃ܐܲܝܟ ܩܹܒܼܘܿܬܼܵܐ ܐܝܼܬܼܵܘܗܝ ܥܲܡܲܢ ܒܪܹܫ ܡܲܫܪܝܼܬܲܢ|
    block |ܘܲܡܕܲܒܲܪ ܠܵܗ̇ ܠܐܸܠܦܵܗ̇ ܕܥܹܕܿܬܵܐ ܠܲܠܡܹܐܝܢ ܫܲܝܢܵܐ ܀|
    block |܃ܡ̣ܢ ܩܹܒܼܘܿܬܼܵܐ ܙܵܥ ܡܕܼܝܼ̈ܢܵܬܼܵܐ ܘܲܢܦܲܠ̣ܘ ܟܲܪ̈ܟܹܐ|
    block |ܘܚܵܒܼ݂ܘ ܘܐܸܫܬܲܦܲܠܘ ܟܠܗܘܿܢ ܡܲܠ̈ܟܹܿܐ ܕܐܵܡܘܿܪ̈ܵܝܹܐ ܀|
    block |܃ܡ̣ܢ ܕܹܝܢ ܕܐܲܡܠܸܟ ܨܠܝܼܒܹܗ ܕܝܼܫܘܿܥ ܥܲܠ ܒܸܪ̈ܝܵܬܼܵܐ|
    block |ܙܵܥ ܫܲܬܸܐܣܵܘ̈ܗܝ ܕܟܲܪܟܼܵܐ ܕܲܫܝܘܿܠ ܘܲܢܦܲܠ̣ ܒܐܲܪܥܵܐ ܀|
    block |܃ܩܵܡ̣ܘ ܒܹܗ ܡܝܼܬܹ̈ܐ ܘܐܸܣܬܲܡܲܟܼܘ ܒܹܗ ܡܚܝܼܠܲܝ̈ ܢܲܦܫܵܐ|
    block |ܘܐܲܩܢܝܼ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܝܲܕܼ ܓܸܠܝܵܢܹܗ ܀|
    block |܃ܫܲܦܸܠ ܚܲܝܠܵܐ ܘܬܼܘܼܩܦܵܐ ܕܫܹܐܕܹ̈ܐ ܩܵܛ̇ܠܲܝ̈ ܐ̄ܢܵܫܵܐ|
    block |ܘܥܲܒ݂ܲܕܼ ܐܸܢܘܿܢ ܡܚܝܼܠܹ̈ܐ ܫܘܝܼܛܹ̈ܐ ܩܕܼܵܡ ܣܵܓܼܘܿܕܵܘ̈ܗܝ ܀|
    block |܃ܚܵܘܝܼ ܫܘܼܒܼܚܹܗ ܠܲܡܫܲܝܵܢܹ̈ܐ ܘܠܲܐܪ̈ܥܵܝܹܐ|
    block |ܒܪܵܘܡ̇ܐ ܢܝܼܫܹܗ ܘܒܲܐܪܥܵܐ ܨܲܠܡܵܐ ܕܲܙܩܝܼܦܘܼܬܹܗ ܀|
    block |܃ܩܘܼܣܛܲܢܛܝܼܢܘܿܣ ܚܙ̣ܵܝܗܝ ܠܲܨܠܝܼܒܼܵܐ ܠܥܸܠ ܒܲܫܡܲܝܵܐ|
    block |ܟܲܕܼ ܨܵܡܲܚ̇ ܗ̄ܘ̣ܵܐ ܒܲܕܼܡܘܼܬܼ ܫܸܡܫܵܐ ܒܫܘܼܒܼܚܵܐ ܪܲܒܵܐ ܀|
    block |܃ܘܲܪ̈ܫܝܼܡܵܢ ܗ̣̄ܘܲܝ̈ ܐܵܦ ܟܬܼܝܼ̈ܒܼܵܬܼܵܐ ܒܣܸܕܼܪܵܐ ܒܫܵܩܵܘ̈ܗܝ|
    block |ܕܲܒܼܗܵܢ ܢܝܼܫܵܐ ܙܵܟܹ̇ܝܬܿ ܡܲܠܟܵܐ ܩܘܼܣܛܲܢܛܝܼܢܘܿܣ ܀|
    block |܃ܠܗܵܢܵܐ ܢܝܼܫܵܐ ܛܥ݂ܲܢ ܗ̄ܘ̣ܵܐ ܘܲܢܦ݂ܲܩ ܒܪܹܫ ܡܲܫܪܝܼܬܹܗ|
    block |ܘܡ̣ܢ ܩܕܼܵܡ ܚܙܵܬܹܗ ܢܦܲܠ̣ܘ ܒܥܸܠܕܲܒܼܵܒܹ̈ܐ ܕܐܲܩܪܸܒܼܘ ܥܲܡܹܗ ܀|
    block |܃ܩܵܠܵܐ ܕܫܘܼܒܼܚܵܐ ܝܲܒܸܿܒܼ ܡܲܠܟܵܐ ܘܚܲܝ̈ܠܵܘܵܬܹܗ|
    block |ܠܗܵܘ̇ ܕܒܲܨܠܝܼܒܹܗ ܒܲܛܸܠ ܩܪ̈ܵܒܹܐ ܡ̣ܢ ܟܠ ܣܵܘܦܝܼ̈ܢ ܀|
    block |܃ܐܸܡܹܗ ܕܡܲܠܟܵܐ ܥܲܩܒܲܬ̤ ܥܠܵܘܗܝ ܕܩܲܝܣܵܐ ܣܓܼܝܼܕܼܵܐ|
    block |ܘܐܸܬܼܒܲܕܲܩ ܠܵܗ̇ ܒܪܹܝܚܵܐ ܕܲܥܛ݂ܲܪ ܡ̣ܢ ܓܵܘ ܐܲܪܥܵܐ ܀|
    block |܃ܥܸܛܪܵܐ ܚܲܠܝܵܐ ܕܒܸܣܡܹ̈ܐ ܛܵܒܹ̈ܐ ܦܵܚ̣ ܡ̣ܢ ܐܲܪܥܵܐ|
    block |ܘܲܚܙ̣ܵܘ ܫܘܼܒܼܚܹܿܗ ܥܲܡܵܐ ܘܥܲܡܡܹ̈ܐ ܕܲܟܼܢܲܫ̣ܘ ܬܲܡ̇ܢ ܀|
    block |܃ܡܸܛܠ ܗܵܕܹܐ ܐܵܦ ܗܹܠܹܢܹܐ ܐܸܡܹܗ ܕܡܲܠܟܵܐ|
    block |ܠܢܵܬ̤ ܠܐܝܼܩܵܪܹܗ ܗܲܝܟܲܠܹ̈ܐ ܗܕܼܝܼܪܹ̈ܐ ܘܙܲܝܚܲܬ̤ ܥܹܐܕܼܵܘ̈ܗܝ ܀|
    block |܃ܡ̣ܢ ܗܵܘ̇ ܝܵܘܡ̇ܐ ܕܐܸܬܼܚܲܦܝܼ ܗ̄ܘ̣ܵܐ ܩܲܝܣܵܐ ܣܓܼܝܼܕܼܵܐ|
    block |ܐܲܝܟ ܕܲܒܼܚܸܫܟܵܐ ܪܕܼܵܘ ܗ̄ܘ̣ܵܘ ܐ̄ܢܵܫܵܐ ܥܕܲܡ̇ܐ ܕܲܕܼܢܲܚ̣ ܀|
  block
    block |܃ܘܗܵܫܵܐ ܕܲܕܼܢܲܚ̣ ܐܲܙܠܸܓܼ ܢܘܼܗܪܹܗ ܒܐܲܪܒܲܥ ܦܸܢ̈ܝܵܢ|
    block |ܘܚܲܕܿܝܼ ܒܫܘܼܦܪܹܗ ܠܲܡܫܲܝܵܢܹ̈ܐ ܘܠܲܐܥܵܢܵܝܹܐ ܀|
    block |܃ܐܘܿ ܠܵܟ ܩܲܝܣܵܐ ܕܟܲܕܼ ܡ̣ܢ ܒܝܼܫܹ̈ܐ ܒܐܲܪܥܵܐ ܛܡܝܼܪ ܗ̣̄ܘܲܝܬܿ|
    block |ܚܵܘܝܵܟ ܪܸܡܙܵܐ ܠܥܸܠ ܒܲܫܡܲܝܵܐ ܒܐܲܬܼܪܵܐ ܕܢܘܼܗܪܵܐ ܀|
    block |܃ܡܲܢ ܠܵܐ ܢܸܬܼܗܲܪ ܒܪܲܒܿܘܼܬܼ ܚܲܝܠܹ̈ܐ ܕܲܣܥܲܪ ܡ̇ܪܲܢ|
    block |ܕܐܸܬܼܵܐ ܒܚܘܼܒܹܿܗ ܘܫܲܝܢܹܗ ܠܥܵܠܡܵܐ ܒܲܨܠܝܼܒܼܘܼܬܹܗ ܀|
    block |܃ܒܗܲܝܟܲܠ ܦܲܓܼܪܹܗ ܥܲܠ ܓܵܓܼܠܬܵܐ ܨܡܲܚ̣ ܒܲܙܩܝܼܦܵܐ|
    block |ܘܢܲܗ݂ܲܪ ܥܵܠܡܵܐ ܒܢܘܼܗܪܵܐ ܫܒܼܝܼܚܵܐ ܕܡ̣ܢ ܬܸܫܒܿܘܿܬܹ̇ܗ ܀|
    block |܃ܦܪܲܚ̣ܘ ܙܲܠܝܼܩܵܘ̈ܗܝ ܒܲܕܼܡܘܼܬܼ ܫܸܡܫܵܐ ܒܐܲܪܒܲܥܦܸܢ̈ܝܵܢ|
    block |ܘܲܛܠܸ݂ܩ ܚܸܫܟܵܐ ܕܲܦܬܲܟܼܪܘܼܬܼܵܐ ܡ̣ܢ ܒܸܪ̈ܝܵܬܼܵܐ ܀|
    block |܃ܒܕܼܢܚܹܗ ܚܸܕܼܝܲܬ̤ ܫܡܲܝܵܐ ܘܐܲܪܥܵܐ ܘܟܼܾܡܵܐ ܕܲܒܼܗܘܿܢ|
    block |ܘܡ̣ܠܵܐ ܐܸܢܘܿܢ ܥܘܼܬܼܪܵܐ ܕܫܘܼܒܼܚܹܗ ܒܝܲܕܼ ܟܵܪ̈ܘܿܙܵܘܗܝ ܀|
    block |܃ܗܵܢܵܘ̇ ܪܵܥܝܵܐ ܕܣܲܝܒܲܪ ܨܠܝܼܒܼܵܐ ܚܠܵܦ ܡܲܪܥܝܼܬܹܗ|
    block |ܗܲܝܡܸܢܘ ܒܲܫܡܹܗ ܘܲܣܓܼܘܿܕܼܘ ܠܢܝܼܫܹܗ ܕܠܵܐ ܦܘܼܠܵܓܼܵܐ ܀|
    block |܃ܒܗܵܢܵܐ ܡܲܠܟܵܐ ܬܵܘ ܐܸܬܼܓܵܘܲܣܘ ܐܘܿ ܡ̇ܝܘܿܬܹ̈ܐ|
    block |ܘܲܪܫܘܿܡܘ ܨܠܝܼܒܹܗ ܐܲܡܝܼܢܵܐܝܼܬܼ ܥܲܠ ܦܲܓܼܪ̈ܲܝܟܿܘܿܢ ܀|
    block |܃ܒܲܫܡܹܗ ܫܲܡܠܵܐ ܣܘܼܥܪ̈ܵܢܲܝܟܲܘܿܢ ܘܗܘܼܦܵܟܲܝ̈ܟܿܘܿܢ|
    block |ܘܠܵܐ ܬܸܬܼܩܲܪܒܼܘܼܢ ܠܡܸܛܥܲܡ ܡܸܕܸܿܡ ܒܸܠܥܵܕܼ ܨܠܝܼܒܹܗ ܀|
    block |܃ܒܠܸܒܵܐ ܕܲܟܼܝܵܐ ܗܲܡܸܢܘ ܘܐܵܘܕܵܘ ܒܢܝܼܫܹܗ ܚܲܝܵܐ|
    block |ܘܗܘ̤ ܡܢܲܛܲܪ ܠܟܼܘܿܢ ܡ̣ܢ ܣܘܼܪ̈ܚܵܢܹܐ ܕܲܟܼܣܹܝܢ ܘܲܓܼܠܹܝܢ ܀|
    block |܃ܕܚܝܼܠܘ ܨܠܝܼܒܹܗ ܥܲܠ ܥܸܠܵܝܹ̈ܐ ܘܥܲܠ ܬܲܚܬܵܝܹ̈ܐ|
    block |ܘܡ̇ܐ ܕܚܵܙܹ̇ܝܢ ܠܹܗ ܪܵܥܠ̇ܝܼܢ ܡܸܢܹܗ ܫܹܐܕܹ̈ܐ ܟܠܗܘܿܢ ܀|
    block |܃ܠܗܵܢܵܐ ܢܝܼܫܵܐ ܡܙܲܝܚܵܐ ܒܫܘܼܒܼܚܵܐ ܥܹܕܲܬܼ ܩܘܼܕܸܫܵܐ|
    block |ܘܲܡܝܲܩܪܵܐ ܠܹܗ ܘܢܵܣ̇ܒܵܐ ܡܸܢܹܗ ܚܢܵܢܵܐ ܘܪ̈ܲܚܡܹܐ ܀|
    block |܃ܒܹܗ ܡܸܫܬܲܒܼܗܪܝܼܢ ܘܒܹܗ ܡܸܬܼܓܵܘܣܝܼܢ ܟܠܗܘܿܢ ܟܹܐܢܹ̈ܐ|
    block |ܕܚܲܪܲܪ ܐܸܢܘܿܢ ܡ̣ܢ ܥܲܒܼܕܿܘܼܬܼܵܐ ܕܡ̇ܝܘܿܬܼܘܼܬܼܵܐ ܀|
    block |܃ܗܵܐ ܣܵܓܼ̇ܕܿܝܼܢ ܠܹܗ ܘܲܡܝܲܩܪܝܼܢ ܠܹܗ ܒܲܙܡܝܼܪ̈ܵܬܼܵܐ|
    block |ܘܡܫܲܒܿܚܝܼܢ ܠܹܗ ܟܸܢܫܝܼ̈ܢ ܕܥܝܼܪܹ̈ܐ ܘܐ̄ܢܵܫܵܐ ܀|
    block |܃ܬܵܘ ܢܵܘܕܸܿܐ ܠܹܗ ܚܕܼܵܐ ܬܵܘܕܿܝܼܬܼܵܐ ܥܲܡ ܪ̈ܘܼܚܵܢܹܐ|
    block |ܠܗܵܘ ܕܒܲܨܠܝܼܒܹܗ ܪܲܡܪܸܡ ܓܸܢܣܲܢ ܠܹܗ ܬܸܫܒܿܘܿܚܬܵܐ ܀|
block |ܥܲܠ ܥܹܕܿܬܵܐ ܘܥܲܠ ܟܵܗܢܘܼܬܼܵܐ|
  block
    block |ܥܲܠ ܥܹܕܿܬܵܐ ܘܥܲܠ ܟܵܗܢܘܼܬܼܵܐ|
  block
    block |ܡܐܡܪܐ ܕܬܠܬܝܢ ܘܬܪܝܢ|
    block |ܥܲܠ ܥܹܕܿܬܵܐ ܘܥܲܠ ܟܵܗܢܘܼܬܼܵܐ ܘܠܵܚܹܡ ܠܚܲܕܼ|
    block |ܒܫܲܒܵܐ܃ ܕ܃ ܕܩܘܼܕܵܫ ܥܹܕܿܬܵܐ|
    block |ܥܘܼܢܵܝܵܐ|
  block
    block |܃ܚܲܬܼܢܵܐ ܕܙܲܡܸܢ ܠܲܢ ܠܲܓܼܢܘܿܢ ܡܲܠܟܿܘܼܬܹܗ܁ ܠܵܐ ܬܸܦܪܫܲܢ ܡܸܢܹܗ܃ ܐܲܚܲܝ̈|
  block
    block |܃ܗܲܝܟܲܠ ܩܘܼܕܫܵܐ ܒܢ̣ܵܐ ܒܵܪܘܿܝܵܐ ܠܐܲܪ̈ܥܵܢܵܝܹܐ|
    block |ܕܲܢܩܲܪܒܼܘܼܢ ܒܹܗ ܣܸܓܼܕܿܬܼܵܐ ܕܚܘܼܒܵܐ ܪܘܼܚܵܢܵܐܝܼܬܼ ܀|
    block |܃ܗܲܝܟܲܠ ܩܘܼܕܼܫܵܐ ܘܲܩܕܼܘܿܫ ܩܘܼܕܼܫܹ̈ܐ ܨܲܒܸܿܬܼ ܬܲܩܸܢ|
    block |ܩܘܼܕܼܫܵܐ ܒܐܲܪܥܵܐ ܘܲܩܕܼܘܿܫ ܩܘܼܕܼܫܹ̈ܐ ܠܥܸܠ ܒܲܫܡܲܝܵܐ ܀|
    block |܃ܒܩܘܼܕܼܫܵܐ ܕܐܲܪܥܵܐ ܦܩ݂ܲܕܼ ܕܲܢܟܲܗܢܘܼܢ ܐ̄ܪܵܙܵܡܵܐܝܼܬܼ|
    block |ܘܒܲܫܡܲܝܵܢܵܐ ܒܗܘܿܢ ܒܲܥܒܼܵ݁ܕܹ̈ܐ ܕܠܵܐ ܦܘܼܠܵܓܼܵܐ ܀|
    block |܃ܬܪܹܝܢ ܕܘܼܒܵܪܹ̈ܐ ܦܪ݂ܲܫ ܒܝܼܕܲܥܬܹܗ ܕܠܵܐ ܡܸܬܿܕܲܪܟܵܐ|
    block |ܘܲܡ̣ܠܵܐ ܐܸܢܘܿܢ ܥܘܼܬܼܪܵܐ ܕܙܲܒܼܢܵܐ ܘܲܕܼܠܵܐ ܫܘܼܠܵܡ ܀|
    block |܃ܥܘܼܡܪܵܐ ܕܐܲܪܥܵܐ ܩܪ̣ܵܐ ܒܹܝܬܼ ܩܘܼܕܼܫܵܐ ܐܲܪܥܵܢܵܝܵܐ|
    block |ܘܲܩܕܼܘܿܫ ܩܘܼܕܼܫܹ̈ܐ ܠܗܵܘ̇ ܬܘܼܩܵܢܵܐ ܕܲܟܼܣܸܐ ܒܪܵܘܡ̇ܐ ܀|
    block |܃ܩܘܼܕܼܫܵܐ ܘܩܘܼܕܼܫܵܐ ܚܵܘܝܼ ܚܘܼܒܹܿܗ ܠܲܒܼܢܲܝ̈ ܒܲܝܬܹܿܗ|
    block |ܘܐܲܠܸܦ ܐܸܢܘܿܢ ܕܲܢܩܲܕܿܫܘܼܢܵܝܗܝ ܐ̄ܪܵܙܵܢܵܐܝܼܬܼ ܀|
    block |܃ܒܩܘܼܕܼܫܵܐ ܕܲܫܡܹܗ ܨܒܼܵܐ ܕܲܢܫܵܘܬܸܿܦ ܠܲܥܒܼܵܕܼ ܐܝܼ̈ܕܵܘܗܝ|
    block |ܕܒܹܗ ܢܸܬܼܩܲܕܿܫܘܼܢ ܡ̇ܐ ܕܲܡܩܲܕܿܫܝܼܢ ܠܲܫܡܵܐ ܕܩܘܼܕܼܫܹܗ ܀|
  block
    block |܃ܠܵܘ ܗܘ̤ ܝܵ̇ܬܲܪ ܡ̣ܢ ܒܢܵܬܼ̈ ܩܵܠܹ̈ܐ ܕܩܘܼܕܵܫܲܝ̈ܗܘܿܢ|
    block |ܕܗܘ̤ ܩܲܕܿܝܼܫܵܐ ܗ̄ܘ̣ ܘܲܒܼܕܿܟܼܝܘܼܬܹܗ ܡܩܲܕܸܿܫ ܛܲܡ̈ܠܹܐ ܀|
    block |܃ܒܝܲܕܼ ܥܸܠ̈ܠܵܬܼܵܐ ܡܓܲܪܸܓܼ ܕܝܼܠܹܗ ܕܢܸܬܿܕܲܡܘܿܢ ܒܹܗ|
    block |ܕܢܸܥܒܸܿܕܼ ܐܢܘܿܢ ܒܢܲܝ̈ ܝܵܪܬܿܘܼܬܼܵܐ ܕܫܘܼܒܼܚܵܐ ܕܲܒܼܪܹܗ ܀|
    block |܃ܒܗܵܕܹܐ ܬܸܢܘܲܝ ܒܢ̣ܵܐ ܒܹܝܬܼ ܩܘܼܕܼܫܵܐ ܘܲܩܕܼܘܿܫ ܩܘܼܕܼܫܹ̈ܐ|
    block |ܘܚܲܦܸܛ ܐ̄ܢܵܫܵܐ ܕܲܢܟܲܗܢܘܼܢ ܒܹܗ ܚܠܵܦ ܚܲܝܲܝ̈ܗܘܿܢ ܀|
    block |܃ܠܗܘܿܢ ܗ̄ܘ̣ ܐܲܦܸܣ ܠܡܸܫܒܲܩ ܥܵܘ̣ܠܵܐ ܕܣܘܼܥܪ̈ܵܢܲܝܗܘܿܢ|
    block |ܘܲܠܚܹܐܪܘܼܬܼܗܘܿܢ ܝܲܗ̣̄ܒܼ ܫܘܼܠܛܵܥܵܐ ܠܲܡܙܲܕܵܩܘܼ ܀|
    block |܃ܠܗܘܿܢ ܗ̄ܘ̣ ܐܲܩܝܼܡ ܐܲܦܸܛܪ̈ܘܿܦܹܐ ܠܓܲܙܵܐ ܕܲܒܼܗܘܿܢ|
    block |ܕܲܟܼܡܵܐ ܕܨܵܒܹ̇ܝܢ ܢܪܲܒܿܘܿܢ ܥܘܼܬܼܪܵܐ ܕܙܲܕܿܝܼܩܘܼܬܼܵܐ ܀|
    block |܃ܠܝܲܨܪܵܐ ܕܲܒܼܗܘܿܢ ܥܒ݂ܲܕܼ ܓܹܐܙܲܒܼܪܵܐ ܕܲܫܒܼܝܼ̈ܚܵܬܼܵܐ|
    block |ܕܢܲܬܲܪ ܗܘ̤ ܠܹܗ ܘܠܲܟܼܢܵܘܵܬܹ̈ܐ ܒܛܘܼܒܹ̈ܐ ܫܒܼܝܼܚܹ̈ܐ ܀|
    block |܃ܣܝܼܡܲܬܼ ܚܲܝܹ̈ܐ ܕܠܵܐ ܫܘܼܠܵܡܵܐ ܡ̣ܠܲܟ ܘܐܸܫܬܵܘܕܲܝܼ|
    block |ܘܥܲܠܝܼ ܣܵܡ̣ܵܗ̇ ܒܐܲܬܼܪܵܐ ܕܲܓܼܢܝܼܙ ܡ̣ܢ ܚܲܙܵܝܹ̈ܐ ܀|
    block |܃ܒܟܸܣܝܵܐ ܚܵܘܝܹܗ ܠܝܲܳܪܵܐ ܟܲܣܝܵܐ ܕܲܟܼܣܸܐ ܒܢܲܦܫܵܐ|
    block |ܕܢܸܬܼܒܲܩܸܐ ܒܵܗ̇ ܥܒܲܝܢܲܝ̈ ܙܵܘܥܹ̈ܐ ܘܢܸܚܙܸܐ ܫܘܼܦܪܵܗ̇ ܀|
    block |܃ܪܸܓܲܬܼ ܥܘܼܬܼܪܵܐ ܪܘܼܚܵܢܵܝܵܐ ܐܲܪܡܝܼ ܒܐܲܪܥܵܐ|
    block |ܕܢܸܬܼܝܲܐܒܼܘܼܢ ܠܹܗ ܐܲܪ̈ܥܥܵܢܵܝܹܐ ܘܢܸܣܢܘܿܢ ܕܐܲܪܥܵܐ ܀|
    block |܃ܫܒܼܝܼܠܵܐ ܚܲܕܼܬܼܵܐ ܚܵܘܝܼ ܐܸܢܘܿܢ ܕܢܸܪܕܘܿܢ ܨܹܐܕܼܵܘܗܝ|
    block |ܘܕܲܪܫܹܗ ܒܚܲܫܹ̈ܐ ܚܲܕܼ ܙܲܟܵܝܵܐ ܕܲܙܟܼܵܐ ܒܪܘܼܚܵܐ ܀|
    block |܃ܐܲܝܟ ܗܲܕܿܝܼܠܵܐ ܚܙ݂ܲܩ ܒܹܗ ܠܘܼܩܕܼܵܡ ܒܲܫܒܼܝܼܠ ܚܲܝܹ̈ܐ|
    block |ܘܡܲܢܲܥ ܘܲܡ̣ܛܵܐ ܠܘܵܬܼ ܫܘܼܠܵܡܵܐ ܕܲܓ̣ܡܝܼܪܘܼܬܼܵܐ ܀|
    block |܃ܡ̣ܠܲܝܟ ܘܐܸܫܬܵܘܕܿܝܼ ܠܲܒܼܢܲܝ̈ ܓܸܢܣܹܗ ܕܢܸܗܘܘܿܢ ܗܲܡܹܗ|
    block |ܘܲܒܼܝܲܕܼ ܐ̄ܪܵܙܹܗ ܢܸܪܕܿܘܿܢ ܥܲܡܹܗ ܒܲܓܼܡܝܼܪܘܼܬܼܵܐ ܀|
    block |܃ܒܕܼܘܼܡܝܵܐ ܕܝܼܠܹܗ ܐܲܠܸܦ ܐܸܢܘܢ ܠܲܡܟܲܗܵܢܘܼ|
    block |ܕܗܘ̤ ܒܲܫܡܲܝܵܐ ܘܗܸܢܘ̣ܿܢ ܒܐܲܪܥܵܐ ܐ̄ܪܵܙܵܢܵܐܝܼܬܼ ܀|
    block |܃ܠܗܘܿܢ ܝܲܗ̣̄ܒܼ ܕܲܪܓܼܵܐ ܕܪܲܒܿ ܡ̣ܢ ܕܲܪܓܼܵܐ ܢܵܡܘܿܣܵܝܵܐ|
    block |ܘܲܚܠܵܦ ܕܸܒܼܚܹ̈ܐ ܐܲܠܸܦ ܐܸܢܘܿܢ ܠܡܸܕܼܒܲܚ ܚܘܼܒܵܐ ܀|
    block |܃ܓ̣ܡܲܪ ܢܵܡܘܿܣܵܐ ܒܢܵܡܘܿܣ ܡܸܠܹ̈ܐ ܕܟܼܵܪܘܿܙܘܼܬܹܗ|
    block |ܘܝܲܗ̣̄ܒ ܟܵܗܢܘܼܬܼܵܐ ܚܠܵܦ ܡܵܗܢܘܼܬܼܵܐ ܕܲܢܚܲܣܸܐ ܟܠ ܀|
    block |܃ܬܪܸܥܣܲܪ ܟܵܗܢܹ̈ܐ ܓܒܼ݂ܵܐ ܠܹܗ ܠܘܼܩܕܼܵܡ ܒܡܸܢܝܵܢ ܫܲܒܼܛܹ̈ܐ|
    block |ܘܲܚܠܵܦ ܥܲܡܵܐ ܩܪ̣ܵܐ ܟܠ ܥܲܡܡܝܼ̈ܢ ܕܢܸܗܘܘܿܢ ܕܝܼܠܹܗ ܀|
  block
    block |܃ܝܲܗ̣̄ܒܼ ܒܐܝܼܕܲܝ̈ܗܘܿܢ ܚܲܝܠܵܐ ܕܪܘܼܚܵܐ ܠܡܸܚܣܲܢ ܟܠܵܐ|
    block |ܘܲܥܩ݂ܲܪܘ ܛܘܼܥܝܲܝ ܘܲܙܪܲܥܘ ܩܘܼܫܬܵܐ ܕܫܸܡ ܒܵܪܘܿܝܵܐ ܀|
    block |܃ܚܲܣܝܼܘ ܥܵܘ̣ܠܵܐ ܘܕܲܟܿܝܼܘ ܡܘܼܡܹ̈ܐ ܒܝܲܕܼ ܥܘܼܕܼܪܵܢܹܗ|
    block |ܘܐܲܠܸܦܘ ܐ̄ܢܵܫܵܐ ܕܢܸܣܢܘܿܢ ܥܵܘ̣ܠܵܐ ܕܣܘܼܥܪ݁ܵܢܲܝܗܘܿܢ ܀|
    block |܃ܟܲܗܸܢܘ ܒܐܲܪܥܵܐ ܐ̄ܪܵܙ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ|
    block |ܘܲܒܼܓܼܠ̈ܝܵܬܼܵܐ ܨܵܪܘ ܦܸܠ̈ܐܵܬܼܵܐ ܕܲܥܬܼܝܼ݁ܕܼܵܬܼܵܐ ܀|
    block |܃ܒܗܘܿܢ ܐܸܬܼܟܲܪܙܲܬ̤ ܡܸܠܲܬܼ ܚܲܝܹ̈ܐ ܒܹܝܬܼ ܡ̇ܝܘܿܬܹ̈ܐ|
    block |ܘܫܲܪܝܼܘ ܐ̄ܢܵܫܵܐ ܠܡܸܪܕܵܐ ܒܐܘܼܪܚܵܐ ܚܲܕܼܬܹ̈ܐ ܀|
    block |܃ܗܸܢܘ̣ܿܢ ܫܲܪܝܼܘ ܠܲܡܟܗܵܢܘܼ ܪܘܼܚܵܢܵܐܝܼܬܼ|
    block |ܐܲܟܼܡܵܐ ܕܩܲܒܸܿܠܘ ܡ̣ܢ ܪܲܒܿܟܿܘܼܡܪܹ̈ܐ ܕܩܲܕܸܿܫ ܐܸܢܘܿܢ ܀|
    block |܃ܒܢܝܼܫܵܐ ܕܝܼܠܹܗ ܟܲܗܸܢܘ ܘܝܼܪܸܒܼܘ ܒܕܼܘܼܡܚܵܐ ܕܝܼܠܹܗ|
    block |ܘܐܲܫܠܸܡܘ ܕܲܪܓܸܿܐ ܕܣܘܼܥܪ̈ܵܢܲܝܗܘܿܢ ܠܬܲܠܡܝܼ̈ܕܲܝܗܘܿܢ ܀|
    block |܃ܒܗܵܢܵܐ ܢܝܼܫܵܐ ܝܲܗ̣̄ܒܼ ܟܵܗܢܘܼܬܼܵܐ ܠܟܼܵܗܢܹ̈ܐ ܚܲܕܼܬܹ̈ܐ|
    block |ܕܢܼܗܘܘܿܢ ܐ̄ܢܵܫܵܐ ܟܵܗܢܹ̈ܐ ܠܡܸܫܒܲܩ ܥܵܘ̣ܠܵܐ ܒܐܲܪܥܵܐ ܀|
    block |܃ܠܫܘܼܒܼܩܵܢ ܥܵܘ̣ܠܵܐ ܗܘ̤ܵܬܼ ܟܵܗܢܘܼܬܼܵܐ ܒܹܝܬܼ ܡ̇ܝܘܿܬܹ̈ܐ|
    block |ܕܡ̇ܝܘܿܬܼܘܼܬܼܵܐ ܣܢܝܼܩܵܐ ܟܠܫܵܥ ܠܡܸܬܼܚܲܣܵܝܘܼ ܀|
    block |܃ܚܲܫܹ̈ܐ ܕܥܵܘ̣ܠܵܐ ܡܸܬܼܝܲܠܕܿܝܼܢ ܒܹܗ ܒܲܟܼܝܵܢ ܐ̄ܢܵܫܵܐ|
    block |ܘܠܵܐ ܡܸܬܿܕܲܟܹܿܝܢ ܒܸܠܥܵܕܼ ܣܲܡܵܐ ܕܩܲܕܿܝܼܫܘܼܬܼܵܐ ܀|
    block |܃ܠܵܐ ܡܨܸܐ ܐ̄ܢܵܫܵܐ ܠܡܸܪܕܵܐ ܒܐܘܼܪܚܵܐ ܕܠܵܐ ܬܘܼܩ̈ܠܵܬܼܵܐ|
    block |ܘܡ̇ܐ ܕܡܸܬܿܬܲܩܲܠ ܣܢܝܼܩ ܥܲܠ ܪ̈ܲܚܡܹܐ ܕܡܲܐܣܹܝܢ ܥܵܘ̣ܠܹܗ ܀|
    block |܃ܒܟܹ̈ܐܒܹܐ ܕܥܵܘ̣ܠܵܐ ܪܡܹܝܢ ܡ̇ܝܘܿܬܹ̈ܐ ܒܦܲܓܼܪܵܐ ܘܢܲܦܫܵܐ|
    block |ܘܚܵܫܲܚ ܐܵܣܝܵܐ ܕܝܵ̇ܕܲܥ ܟܹܐܒܼܵܐ ܕܲܠܓܼܵܘ ܘܕܲܠܒܲܪ ܀|
    block |܃ܠܚܘܼܠܡܵܢ ܟܹܐܒܼܵܐ ܟܲܣܝܵܐ ܘܓܼܠܝܵܐ ܗܘ̤ܵܬܼ ܟܵܗܢܘܼܬܼܵܐ|
    block |ܕܬܲܐܣܸܐ ܠܥܵܘ̣ܠܵܐ ܒܐܘܼܡ̇ܢܘܼܬܼܵܐ ܪܘܼܚܵܢܵܝܬܼܵܐ ܀|
    block |܃ܐܵܣܵܝܵܐ ܗ̄ܘ̣ ܟܵܗܢܵܐ ܕܲܣܬܼܝܼܪ݁ܵܬܼܵܐ ܘܲܕܼܓܼܠ̈ܝܵܬܼܵܐ|
    block |ܘܠܐܘܼܡ̇ܢܘܼܬܹܗ ܦܫܝܼܩ ܚܘܼܠܡܵܢܵܐ ܕܦܲܓܼܪܵܐ ܘܢܲܦܫܵܐ ܀|
    block |܃ܒܣܲܡܵܐ ܕܪܘܼܚܵܐ ܡ̇ܪܹܩ ܥܵܘ̣ܠܵܐ ܡ̣ܢ ܚܘܼܫܵܒܹ̈ܐ|
    block |ܘܫܵܠ̇ܚܝܼܢ ܐ̄ܢܵܫܵܐ ܢܲܚܬܵܐ ܕܥܵܘ̣ܠܵܐ ܘܠܵܒܼ̇ܫܝܼܢ ܩܘܼܫܬܵܐ ܀|
    block |܃ܒܪܹܫ ܣܸܦܘܵܬܹ̈ܗ ܕܵܪܹܫ ܐܘܼܪܚܵܐ ܠܘܵܬܼ ܝܼܕܲܥܬܼܵܐ|
    block |ܘܐܲܝܟ ܕܲܒܼܢܘܼܪܵܐ ܒܵܚܲܪ ܩܘܼܫܬܵܐ ܘܡܲܣܠܸܐ ܥܵܘ̣ܠܵܐ ܀|
    block |܃ܡܲܠܲܐܟ ܡ̇ܪܝܵܐ ܗ̄ܘ̣ ܘܲܡܫܲܡܫܵܢܵܐ ܐܲܟܼܡܵܐ ܕܲܟܼܬܼܝܼܒܼ|
    block |ܘܒܹܗ ܡܸܫܬܲܡܠܝܵܐ ܣܵܥܘܿܪܘܼܬܼܵܐ ܕܲܠܘܵܬܼ ܐ̄ܢܵܫܵܐ ܀|
    block |܃ܐܲܝܟ ܗܲܕܵܡ̇ܐ ܓܒܸܐ ܡ̣ܢ ܓܘܼܫܡܵܐ ܕܲܒܼܢܲܝ̈ ܓܸܢܣܹܗ|
    block |ܘܐܲܝܟ ܕܲܠܪܹܫܵܐ ܦܩܝܼܪ ܕܲܢܕܲܒܲܪ ܠܲܟܼܢܵܘܵܬܹ̈ܗ ܀|
    block |ܛܲܟܼܣܵܐ ܕܪܹܫܵܐ ܡܡܲܠܸܐ ܠܙܵܘܥܹ̈ܐ ܘܲܠܗܲܕܵܡܹ̈ܐ܃|
  block
    block |ܘܒܹܗ ܡܸܬܼܒܲܩܹܝܢ ܐ̄ܢܵܫܵܐ ܒܥܵܘ̣ܠܵܐ ܘܙܲܕܿܝܼܩܘܼܬܼܵܐ ܀|
    block |܃ܒܹܗܘ̤ ܚܵܙܹ̇ܝܢ ܐܲܝܟ ܕܲܒܼܥܲܝܢܵܐ ܫܪܵܪܵܐ ܘܙܹܐܦܵܐ|
    block |܃ܘܐܲܝܟ ܡܲܚܙܝܼܬܼܵܐ ܡܚܵܘܸܐ ܝܘܼܩܢܵܐ ܕܫܲܦܝܼܪ̈ܵܬܼܵܐ|
    block |܃ܐܲܝܟ ܠܸܫܵܢܵܐ ܡܬܲܪܓܸܿܡ ܩܘܼܫܬܵܐ ܩܕܼܵܡ ܝܵܠܘܿܦܹ̈ܐ|
    block |ܘܡܲܕܼܢܲܚ ܚܲܝܠܵܐ ܕܲܣܬܼܝܼܪ̈ܵܬܼܵܐ ܩܕܼܵܡ ܗܸܕܼܝܘܿܛܹ̈ܐ ܀|
    block |܃ܟܣܸܐ ܝܘܼܠܦܵܢܵܐ ܪܘܼܚܵܢܵܝܵܐ ܒܓܼܵܘ ܣܸܦܘܵܬܹ̈ܗ|
    block |܃ܘܪܵܐܹ̇ܣ ܟܠܫܵܥ ܛܲܠܵܐ ܕܪ̈ܲܚܡܹܐ ܒܐܲܪܥܵܐ ܕܐ̄ܢܵܫܵܐ|
    block |܃ܡܲܣܓܸܿܐ ܙܵܪܲܥ ܣܲܒܼܪܵܐ ܘܚܘܼܒܵܐ ܘܗܲܝܡܵܢܘܼܬܼܵܐ|
    block |ܘܚܵܨܹ̇ܕܼ ܦܹܐܪܹ̈ܐ ܛܘܼܒܹ̈ܐ ܡܠܝܼܪܹ̈ܐ ܕܠܵܐ ܡܸܬܼܚܲܒܿܠܝܼܢ ܀|
    block |܃ܡܲܥܸܠ ܫܸܡܥܵܐ ܕܡܸܠܲܬܼ ܚܲܝܹ̈ܐ ܒܪܸ̈ܓܼܫܹܐ ܕܲܐܒܲܪ|
    block |ܘܨܵܐܹ̇ܬܼ ܗܵܘܢܵܐ ܩܵܠ ܦܸܬܼܓܼܵܡܹ̈ܐ ܕܒܲܣܝܼܡܘܼܬܼܵܐ ܀|
    block |܃ܣܢܝܼܩܝܼܢ ܙܵܘܥܹ̈ܐ ܠܪܹܚܝ ܚܲܠܝܘܼܬܼܵܐ ܕܚܵܝܑܬܼ ܡܝܼܬܹ̈ܐ|
    block |ܘܲܡܒܲܣܡܝܼܢ ܠܹܗ ܠܦܲܓܼܪܵܐ ܡܝܼܬܼܵܐ ܒܩܵܠ ܢܘܼܚܵܡܵܐ ܀|
    block |܃ܐܲܝܟ ܫܝܼܦܘܿܪܵܐ ܩܵܥܹ̇ܿܐ ܟܠܫܵܥ ܒܐܸܕܼܢܲܝ̈ ܐ̄ܢܵܫܵܐ|
    block |ܕܲܚܙܵܘ ܐ̄ܢܵܫܵܐ ܠܵܐ ܬܸܬܼܪܲܦܘܿܢ ܡ̣ܢ ܕܲܡܠܝܼ̈ܕܼܵܢ ܀|
    block |܃ܐܲܝܟ ܗܲܕܿܝܼܠܵܐ ܡܚܵܘܸܐ ܐܘܼܪܚܵܐ ܩܕܼܵܡ ܚܵܙܘܿܩܹ̈ܐ|
    block |ܕܬܵܘ ܡ̇ܝܘܿܬܹ̈ܐ ܚܙܘܿܩܘ ܒܲܠܘܝܼܬܼܵܐ ܕܡܘܼܠܟܵܢ ܚܲܝܹ̈ܐ ܀|
    block |܃ܒܝܲܡܵܐ ܕܐ̄ܢܵܫܵܐ ܐܲܡܝܼܢ ܪܵܕܹܐ ܒܝܲܕܼ ܦܸܬܼܓܼܵܡܵܘ̈ܗܝ|
    block |ܘܡܲܣܓܸܿܐ ܡܙܲܗܲܪ ܕܢܸܛܲܪ ܟܠܢܵܫ ܥܘܼܬܼܪܵܐ ܕܢܲܦܫܹܗ ܀|
    block |܃ܒܐܸܠܦܵܐ ܕܥܹܕܿܬܵܐ ܩܝܼܡ ܘܲܡܙܲܗܲܪ ܠܹܠܲܝ ܐܝܼܡܵܡ|
    block |ܘܲܡܢܲܛܲܪ ܠܵܗ̇ ܡ̣ܢ ܢܸܟܼܝܵܢܹ̈ܐ ܕܪܘܼܚ ܥܵܘܵܠܹ̈ܐ ܀|
    block |܃ܩܹܘܒܲܪܢܹܝܛܵܐ ܗ̄ܘ̣ ܕܲܡܗܝܼܪ ܣܲܓܿܝܼ ܒܹܝܬܼ ܡܲܚܫܲܘܼܠܹ̈ܐ|
    block |ܘܝܵ̇ܕܲܥ ܕܢܸܪܕܸܿܐ ܠܘܲܥܕܵܐ ܕܚܲܝܹ̈ܐ ܕܠܵܐ ܫܘܼܠܵܛܵܡܵܐ ܀|
    block |܃ܒܠܹܩܹ̈ܐ ܕܪܘܼܚܵܐ ܐܸܠܦܹ̈ܐ ܕܲܡܠܝܼܠܘܼܬܼܵܐ|
    block |ܘܬܼܵܪܹܨܚܹܐܦܗܹܝܢ ܠܲܠܡܹܐܝܢ ܚܲܝܹ̈ܐ ܕܟܼܣܸܐ ܒܪܵܘܡ̇ܐ ܀|
    block |܃ܡܸܛܠ ܣܲܒܼܪܵܐ ܕܲܥܬܼܝܼ̈ܕܼܵܬܼܵܐ ܡܣܲܝܒܲܪ ܥܲܡܠܹ̈ܐ|
    block |ܘܩܵܢܹ̇ܛ ܟܠܢܵܫ ܕܕܲܠܡܵܐ ܢܸܚܣܲܪ ܡܸܫܚܵܐ ܒܕܼܠܩܹܗ ܀|
    block |܃ܟܲܟܿܪܵܐ ܕܪܘܼܚܵܐ ܢܣ݂ܲܒܼ ܡ̣ܢ ܡ̇ܪܹܗ ܠܡܸܬܿܬܿܓܵܪܘܼ|
    block |ܘܚܲܝܵܒܼ ܕܢܲܪܡܸܐ ܟܸܣܦܵܐ ܕܡܸܠܹ̈ܐ ܒܦܵܬܼܘܿܪ ܢܲܦܫܵܐ ܀|
    block |܃ܐܘܼ ܡ̇ܢܘܼܬܼܵܐ ܕܫܘܼܒܼܩܵܢ ܥܵܘ̣ܠܵܐ ܝ̄ܠܸܦ̣ ܡ̣ܢ ܡܲܠܟܵܐ|
    block |ܕܠܵܐ ܢܸܬܼܥܲܣܲܩ ܨܹܝܕܼ ܫܘܼܒܼܩܵܢܵܐ ܕܲܟܼܢܵܘܵܬܹ̈ܗ ܀|
    block |܃ܓܲܙܵܐ ܕܪܘܼܚܵܐ ܡܲܓܼܥܲܠ ܒܐܝܼܕܼܵܘ̈ܗܝ ܠܲܡܦܲܪܢܵܣܘܼ|
    block |ܘܙܵܕܕܹܩ ܗ̄ܘ̣ ܠܹܗ ܕܚܲܟܿܝܼܡܵܐܝܼܬܼ ܢܦܲܪܢܸܣ ܚܲܝܲܪ̈ܵܘܗܝ ܀|
    block |܃ܥܵܪ̈ܒܹܿܐ ܡܠܝܼܠܹ̈ܐ ܝܲܗ̣̄ܒܼ ܠܹܗ ܡ̇ܪܹܗ ܠܲܡܕܲܒܵܪܘܼ|
    block |ܕܢܸܪܥܸܐ ܐܸܢܘܿܢ ܒܡܲܪ̈ܓܹܐ ܕܚܲܝܹ̈ܐ ܕܡܸܠܲܝ̈ ܪܘܼܚܵܐ ܀|
    block |܃ܠܥܸܪ̈ܒܹܿܐ ܘܐܸܡܪܹ̈ܐ ܘܲܢܩܵܘܵܬܹ̈ܐ ܦܩܝܼܕܼ ܕܲܢܕܲܒܲܪ|
    block |ܘܟ̣ܠ ܡܘ̣ܫ̈ܚܵܬ̣ܵܐ ܕܓܲܒ̣ܪܹ̈ܐ ܘܢܹܫܹ̈ܐ ܘܲܕܝܲܠܘ̣ܕܹ̈ܐ܀|
    block |ܠܦܘܼܠܚܵܢ ܐ̄ܢܵܫܵܐ ܣ̣ܵܡܹܗ ܪܸܡܙܵܐ ܕܲܩܪ̣ܵܝܗܝ ܨܹܐܕܼܵܘܗܝ܃|
  block
    block |ܕܢܸܥܩܘܿܪ ܛܘܼܥܝܲܝ ܘܢܸܙܪܘܿܥ ܒܐܲܪܥܵܐ ܫܸܡ ܒܵܪܘܿܝܵܐ ܀|
    block |܃ܦܘܿܩܘ ܠܲܡ ܬܲܠܡܸܕܼܘ ܘܐܲܟܼܪܸܙܘ ܘܐܲܥܡܸܕܼܘ ܠܟܼܠܗܘܿܢ ܥܲܡܡܹ̈ܐ|
    block |ܚܕܼܵܐ ܐܝܼܬܼܘܼܬܼܵܐ ܕܚܲܕܼ ܒܵܪܘܿܝܵܐ ܩܢܘܿܡܹ̈ܐ ܬܠܵܬܼܵܐ ܀|
    block |܃ܫܡܵܗܹ̈ܐ ܠܬܵܬܼܵܐ ܚܲܝܵܒܼ ܕܢܲܟܼܪܸܙ ܒܐܸܕܼܢܲܝ̈ ܐ̄ܢܵܫܵܐ|
    block |ܘܢܲܗܠܸܿܐ ܐܸܢܘܿܢ ܒܫܸܡ ܐܝܼܬܼܘܼܬܼܵܐ ܕܟܲܣܝܵܐ ܡ̣ܢ ܟܠ ܀|
    block |܃ܠܗܵܕܹܐ ܗ̄ܘ̣ ܣܝܼܡܝܼܢ ܟܵܗܢܹ̈ܐ ܒܐܲܪܥܵܐ ܠܲܡܟܲܗܵܢܘܼ|
    block |ܕܢܲܦܢܘܿܢ ܐ̄ܢܵܫܵܐ ܡ̣ܢ ܛܵܥܝܘܼܬܼܵܐ ܠܘܵܬܼܝܼܕܲܥܬܼܵܐ ܀|
    block |܃ܒܚܲܕܼ ܡܸܠܲܝ̈ܗܘܿܢ ܚܵܙܹ̇ܝܢ ܐ̄ܢܵܫܵܐ ܢܘܼܗܪܵܐ ܕܚܲܝܹ̈ܐ|
    block |ܘܲܒܼܥܲܡܠܲܝ̈ܗܘܿܢ ܛܵܥ̇ܡܝܼܢ ܛܲܥܡܵܐ ܕܚܲܠܝܘܼܬܼ ܩܘܼܫܬܵܐ ܀|
    block |܃ܐܲܝܟ ܡܸܨܥܥܵܝܵܐ ܗ̄ܘ̣ ܒܹܝܬܼ ܐܲܠܵܗܵܐ ܠܲܒܼܢܲܝ̈ܢܵܫܵܐ|
    block |ܘܒܹܗ ܡܸܬܼܩܲܪܒܼܝܼܢ ܕܸܒܼܚܹ̈ܐ ܕܢܲܦܫܵܐ ܩܕܼܵܡ ܡ̇ܪܹܟܿܠ ܀|
    block |܃ܒܹܗ ܡܸܬܼܦܲܠܲܓܼ ܥܘܼܬܼܪܵܐ ܕܪܘܼܚܵܐ ܠܐܲܪ̈ܗܵܢܵܝܹܐ|
    block |ܘܩܵܥܹ̇ܝܢ ܚܲܝܠܵܐ ܠܡܸܬܼܚܲܝܠܵܘܼ ܠܦܘܼܠܚܵܢ ܩܘܼܫܬܵܐ ܀|
    block |܃ܦܵܬܲ݁ܚ ܟܠܢܵܫ ܬܲܪܥܵܐ ܕܪ̈ܲܚܡܹܐ ܩܕܼܵܡ ܚܲܙܵܝܹ̈ܐ|
    block |ܘܡܲܣܪܲܚ ܝܵܗܹ̇ܒܼ ܫܘܼܒܼܩܵܢ ܥܵܘ̣ܠܵܐ ܠܲܒܼܢܲܝ̈ ܓܸܢܣܹܗ ܀|
    block |܃ܒܡܲܝ̈ܐ ܘܪܘܼܚܵܐ ܢܵܣܹ̇ܟ ܐܸܢܘܿܢ ܐܲܝܟ ܕܲܒܼܟܼܘܼܪܵܐ|
    block |ܘܡܲܫܠܲܚ ܥܵܘ̣ܠܵܐ ܘܡܲܠܒܸܿܫ ܢܲܚ̈ܬܹܿܐ ܕܙܲܕܼܝܼܩܘܼܬܼܵܐ ܀|
    block |܃ܩܵܪܹ̇ܐ ܘܲܡܦܝܼܣ ܠܚܹܝܠ ܟܲܣܝܝܘܼܬܼܵܐ ܕܢܸܚܘܿܬܼ ܨܹܐܕܼܵܘܗܝ|
    block |ܘܢܲܩܢܸܐ ܚܲܝܠܵܐ ܡܸܬܼܚܲܙܝܵܢܵܐ ܠܡܸܬܲܠ ܚܲܝܹ̈ܐ ܀|
    block |܃ܗܵܘܹ̇ܝܢ ܡܸܬܼܿܝܲܠܕܼܵܢܹ̈ܐ ܒܲܕܼܡܘܼܬܼ ܥܘܼܒܵܐ|
    block |ܘܚܹܝܠ ܛܲܝܒܿܘܼܬܼܵܐ ܒܲܕܼܡܘܼܬܼ ܙܲܪܥܵܐ ܕܡ̇ܘܠܸܕܼ ܚܲܝܹ̈ܐ ܀|
    block |܃ܢܵܚܹ̇ܬܼ ܦܲܓܼܪܵܐ ܘܢܲܦܫܵܐ ܐܲܟܲܚ̄ܕܼ ܠܥܘܼܒܵܐ ܕܡܲܝ̈ܐ|
    block |ܘܬܼܘܼܒܼ ܡܸܬܼܝܲܠܕܿܝܼܢ ܟܲܕܼ ܩܲܕܿܝܼܫܝܼܢ ܡ̣ܢ ܛܲܡܐܘܼܬܼܵܐ ܀|
    block |܃ܐܹܝܘ ܠܬܸܕܼܡܘܼܪܬܵܐ ܕܲܠܘܵܬܼ ܓܸܢܣܲܢ ܕܲܟܼܡܵܐ ܪܲܒܵܐ|
    block |ܕܲܒܼܚܲܛܵܝܹ̈ܐ ܨܒܼܵܬ̤ ܕܲܬܼܙܲܕܸܿܩ ܠܲܕܼܚܲܛܵܝܝܼܢ ܀|
    block |܃ܐܹܝܘ ܡ̇ܘܗܲܒܼܵܐ ܕܐܲܠܵܗ ܟܠܵܐ ܕܠܵܐ ܡܸܬܿܕܲܪܟܵܐ|
    block |ܕܲܒܼܡܸܣܟܹܿܢܹ̈ܐ ܦܲܠܓܲܬ̤ ܥܘܼܬܼܪܵܗ̇ ܠܲܕܼܡܸܣܟܹܿܢܝܼܢ ܀|
    block |܃ܐܹܝܘ ܦܘܼܩܵܕܵܢܵܐ ܕܲܟܼܡܵܐ ܫܲܠܝܼܛ ܥܲܠ ܟܠ ܕܲܒܼܪܵܐ|
    block |ܕܝܲܗ̣̄ܒܼ ܫܘܼܠܛܵܢܵܐ ܠܲܥ̇ܒܼܵܕܼ ܐܝܼܕܼܵܘ̈ܗܝ ܕܢܸܬܿܕܲܡܘܿܢ ܠܹܗ ܀|
    block |܃ܒܐܝܼܕܼܵܐ ܕܐ̄ܢܵܫܵܐ ܦܲܬܼܚܹܗ ܠܓܲܙܹܗ ܠܲܒܼܢܲܝ̈ܢܵܫܵܐ|
    block |ܘܲܥܬ݂ܲܪܘ ܐ̄ܢܵܫܵܐ ܡ̣ܢ ܣܝܼ̈ܡܵܬܼܵܐ ܕܐܲܠܵܗܘܼܬܹܗ ܀|
    block |܃ܩܠܝܼܪܹ̈ܐ ܕܪ̈ܲܚܡܵܘܗܝ ܝܲܗ̣̄ܒܼ ܠܐܲܪ̈ܗܵܢܹܐ ܐܲܝܟ ܫܲܪܝܼܪܹ̈ܐ|
    block |ܘܦܵܬܼ̇ܚܝܼܢ ܟܠܫܵܥ ܓܲܙܵܐ ܕܪ̈ܲܚܡܵܘܗܝ ܒܗܲܝܡܵܢܘܼܬܼܵܐ ܀|
    block |܃ܠܒܼܝܼܟ ܡ̇ܝܘܿܬܼܵܐ ܩܠܝܼܕܹ̈ܐ ܒܚܲܕܼ ܣܸܦ̈ܘܵܬܹܗ|
    block |ܘܦܵܬܲ݁ܚ ܘܐܵܚܹ̇ܕܼ ܬܪܲܥ ܟܲܣ̈ܝܵܬܼܵܐ ܒܠܸܫܵܡ ܒܸܣܪܵܐ ܀|
    block |܃ܩܵܒܲ݁ܪ ܐ̄ܢܵܫܵܐ ܒܥܘܼܒܵܐ ܕܡܲܝ̈ܵܐ ܐܲܝܟ ܕܲܒܼܩܲܒܼܪܵܐ|
    block |ܘܡܲܗܦܸܟ ܘܡܲܚܸܐ ܡܝܼ̈ܬܹܐ ܕܥܵܘ̣ܠܵܐ ܠܚܲܝܹ̈ܐ ܚܲܕܼܬܹ̈ܐ ܀|
  block
    block |܃ܒܚܹܝܠ ܒܵܪܘܿܝܵܐ ܩܵܒܲ݁ܪ ܡܝܼܬܹ̈ܐ ܘܡܲܚܸܐ ܡܝܼܬܹ̈ܐ|
    block |ܘܐܲܝܟ ܕܡ̣ܢ ܟܲܪܣܵܐ ܡ̇ܘܠܸܕܼ ܐ̄ܢܵܫܵܐ ܪܘܼܚܵܢܵܐܝܼܬܼ ܀|
    block |܃ܡܪܲܒܸܿܐ ܥܘܼܠܹ̈ܐ ܪ̈ܘܼܚܵܢܵܝܹܐ ܒܚܲܝܠܵܐ ܕܪܘܼܚܵܐ|
    block |ܘܡ̇ܐ ܕܐܸܬܼܪܲܒܿܝܼܘ ܡ̇ܘܫܸܛ ܐܘܼܟܼܠܵܐ ܕܲܓܼܡܝܼܪܘܼܬܼܵܐ ܀|
    block |܃ܒܐܘܼܟܼܠܵܐ ܕܪܘܼܟܼܠܵܐ ܡܬܲܪܣܸܐ ܠܐ̄ܢܵܫܵܐ ܦܲܓܼܪ̈ܵܢܵܝܹܐ|
    block |ܘܲܠܦܘܼܬܼ ܝܲܠܕܵܐ ܐܵܦ ܬܘܼܪܣܵܝܵܐ ܠܲܕܼܡܸܬܼܝܲܠܕܿܝܼܢ ܀|
    block |܃ܕܸܒܼܚܵܐ ܚܲܝܵܐ ܡܛܲܝܸܒܼ ܟܠܫܵܥ ܩܕܼܵܡ ܐܲܟܲܘܿܠܹ̈ܐ|
    block |ܘܡ̇ܙܹ̇ܓܼ ܡܲܫܩܸܐ ܚܹܝܠ ܚܲܝܘܼܬܼܵܐ ܠܦܲܓܼܪܵܐ ܘܢܲܦܫܵܐ ܀|
    block |܃ܦܵܬܼܘܿܪ ܚܲܝܹ̈ܐ ܡܲܬܼܩܸܢ ܣܵܐܹ̇ܡ ܩܕܼܵܡ ܥܲܝܢܲܝ̈ܗܘܿܢ|
    block |܃ܘܨܵܐܲܪ ܐ̄ܪܵܙܵܐ ܕܡ̇ܬܵܐ ܘܚܲܝܹ̈ܐ ܒܠܲܚܡܵܐ ܘܚܲܡܪܵܐ|
    block |܃ܒܝܲܕܼ ܓܲܠ̈ܝܵܬܼܵܐ ܡܚܵܘܸܐ ܚܲܝܠܵܐ ܕܲܣܬܼܝܼܪ̈ܵܬܼܵܐ|
    block |ܘܚܵܐܹ̇ܿܝܢ ܐ̄ܢܵܫܵܐ ܒܐܘܼܟܼܠܵܐ ܕܠܲܚܡܵܐ ܘܫܸܩܝܵܐ ܕܚܲܡܪܵܐ ܀|
    block |܃ܠܲܚܡܵܐ ܘܚܲܡܪܵܐ ܚܵܙܹ̇ܝܢ ܪܸ̈ܓܼܫܹܐ ܒܲܪ݁ܲܢܵܝܹܐ|
    block |ܘܙܵܘܥܹ̈ܐ ܟܣܲܝܵܐ ܩܵܢܹ̇ܝܢ ܚܲܝܠܵܐ ܕܲܒܼܓܲܠ̈ܝܝܵܬܼܵܐ ܀|
    block |܃ܩܵܐܹ̇ܡ ܟܵܗܢܵܐ ܐܲܝܟ ܠܸܫܵܢܵܐ ܠܲܡܬܲܪܓܵܡܘܼ|
    block |ܘܡܲܟܼܪܸܙ ܩܵܠܹܗ ܡ̇ܘܬܵܐ ܘܚܲܝܹ̈ܐ ܠܲܒܼܢܲܝ̈ܢܵܫܵܐ ܀|
    block |܃ܒܠܲܚܡܵܐ ܘܚܲܡܪܵܐ ܡܚܵܘܸܐ ܦܲܓܼܪܵܐ ܘܲܕܼܡ̇ܐ ܕܡܲܠܟܵܐ|
    block |ܕܡܝܼܬܼ ܡܸܛܠ ܟܠ ܘܲܚܝ̣ܵܐ ܘܐܲܚܝܿ ܠܟܼܠ ܒܲܨܠܝܼܒܹܗ ܀|
    block |܃ܒܕܼܚܠܵܐ ܩܵܐܹ̇ܡ ܦܲܓܼܪܵܢܵܝܵܐ ܐܲܡܫܲܡܵܫܘܼ|
    block |ܘܫܵܐܹ̇ܠ ܪ̈ܲܚܡܹܐ ܥܠܵܘܗܝ ܘܥܲܠ ܓܸܢܣܹܗ ܕܢܸܫܘܸܐ ܠܪ̈ܲܚܡܹܐ ܀|
    block |܃ܘܩܵܪܹܐ ܠܪܘܼܚܵܐ ܕܢܸܚܘܿܬܼ ܨܹܐܕܼܵܘܗܝ ܒܚܲܝܠܵܐ ܕܡܸܢܹܗ|
    block |ܕܢܸܬܸܿܠ ܚܲܝܠܵܐ ܒܠܲܚܡܵܐ ܘܚܲܡܪܵܐ ܠܡܸܬܲܠ ܚܲܝܹ̈ܐ ܀|
    block |܃ܒܠܲܚܡܵܐ ܘܚܲܡܪܵܐ ܡܸܬܼܚܲܙܝܵܢܹ̈ܐ ܫܵܪܹܝܢ ܚܲܝܹ̈ܐ|
    block |ܘܗܵܘܹ̇ܝܢ ܐܘܼܟܼܠܵܐ ܠܡܵܝܘܿܬܼܘܼܬܼܵܐ ܟܲܪܝܲܬܼ ܚܲܝܹ̈ܐ ܀|
    block |܃ܒܫܸܡ ܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܡܚܲܬܸܿܩ ܡܸܠܵܘ̈ܗܝ|
    block |ܘܡܲܠܸܦ ܐ̄ܢܵܫܵܐ ܕܢܸܩܥܘܿܢ ܩܲܕܿܝܼܫ ܥܲܡ ܪ̈ܘܼܚܵܢܹܐ ܀|
    block |܃ܥܵܢܹ̇ܝܢ ܥܲܡܵܐ ܒܵܬܲܪ ܡܸܠܵܘ̈ܗܝ ܩܲܕܼܝܼܫ ܩܲܕܿܝܼܫ|
    block |ܩܲܕܿܝܼܫ ܚܲܒܠܵܐ ܕܲܟܼܣܸܐ ܡ̣ܢ ܟܠ ܘܲܓܼܠܸܐ ܡ̣ܢ ܟܠ ܀|
    block |܃ܘܦܵܫܹ̇ܛ ܐܝܼܕܼܵܘ̈ܗܝ ܘܩܵܨܹ̇ܐ ܠܲܚܡܵܐ ܪܘܼܚܵܢܵܝܵܐ|
    block |ܘܪܵܫܹ̇ܡ ܛܘܼܦܣܵܐ ܕܦܲܓܼܪܵܐ ܘܲܕܼܡ̇ܐ ܕܡܝܼܬܼ ܘܐܸܬܼܢܲܚܲܡ ܀|
    block |܃ܒܐܝܼܕܼܵܘ̈ܗܝ ܝܵܗܹ̇ܒܼ ܦܲܓܼܪܵܐ ܕܡܲܠܟܵܐ ܠܲܟܼܡܵܘܵܬܹ̈ܗ|
    block |ܟܲܕܼ ܡܸܬܼܚܲܝܲܠ ܒܚܹܝܠ ܛܲܝܒܿܘܼܬܼܵܐ ܠܡܸܬܲܠ ܚܲܝܹ̈ܐ ܀|
    block |܃ܘܝܵܗܹ̇ܒܼ ܠܲܚܡܵܐ ܘܐܵܡܲ݁ܪ ܦܲܓܼܪܵܐ ܕܡܲܠܟܵܐ ܡܫܝܼܚܵܐ|
    block |ܘܡܲܫܩܸܐ ܚܲܡܪܵܐ ܘܲܡܟܲܢܸܐ ܠܹܗ ܕܡ̇ܐ ܝܲܩܝܼܪܵܐ ܀|
    block |܃ܐܹܝܘ ܦܲܓܼܪܵܢܵܐ ܕܲܛܥܝܼܢ ܢܘܼܪܵܐ ܘܠܵܐ ܡܸܬܼܚܲܪܲܟ|
    block |ܐܹܝܘ ܡ̇ܝܘܿܬܼܵܐ ܕܟܲܕܼ ܡ̇ܝܘܿܬܼܵܐ ܗ̄ܘ̣ ܡܦܲܠܸܓܼ ܚܲܝܹ̈ܐ ܀|
    block |܃ܡܲܢ ܐܲܦܸܣ ܠܵܟ ܥܲܦܪܵܐ ܫܝܼܛܵܐ ܠܡܹܐܚܲܕܼ ܢܘܼܪܵܐ|
    block |ܘܡܲܢ̣ܘܼ ܥܲܒܼܕܵܟ ܡܦܲܠܸܓܼ ܚܲܝܹ̈ܐ ܒܲܪ ܡܸܣܟܹܿܢܹ̈ܐ ܀|
    block |ܡܲܢ̣ܘܼ ܐܲܠܦܵܟ ܠܡܸܚܒܲܫ ܢܘܼܪܵܐ ܒܚܘܼܦܢܲܝ̈ ܒܸܣܪܵܐ܃|
  block
    block |ܘܡܲܢ ܒܲܕܸܿܩ ܠܵܟ ܚܸܟܼ̈ܡܵܬܼܵܐ ܕܟܲܣ̈ܝܵܢ ܡܸܢܵܟ ܀|
    block |܃ܠܵܘ ܕܝܼܠܵܟ ܗ̄ܝܼ ܠܡܸܣܥܲܪ ܗܵܠܹܝܢ ܕܪ̈ܵܡ̇ܢ ܡܸܢܵܟ|
    block |ܚܹܝܠ ܥܘܼܕܼܪܵܢܵܐ ܗ̄ܘ̣ ܕܐܲܠܵܗ ܟܠܵܐ ܕܐܲܪܝܼܡ ܫܸܦܠܵܟ ܀|
    block |܃ܗܘ̤ ܐܲܫܪܝܼ ܒܵܟ ܚܲܝܠܵܐ ܟܲܣܝܵܐ ܘܚܲܝܸܠ ܙܵܘܥܲܝ̈ܟ|
    block |ܘܗܘ̤ ܬܬܲܪܓܸܿܡ ܒܵܟ ܚܹܝܠ ܟܲܣ̈ܝܵܬܹܗ ܒܐܸܕܼܢܲܝ̈ ܒܸܣܪܵܐ ܀|
    block |܃ܡ̣ܢ ܥܘܼܕܼܪ̈ܵܢܵܘܗܝ ܩ̣ܢܲܝܬܿ ܡ̇ܘܗܲܒܼܬܼܵܐ ܠܡܸܬܲܠ ܚܲܝܹ̈ܐ|
    block |ܘܡܲܕܼ ܥܲܦܪܵܐ ܐ̄ܢܬܿ ܠܒܼܝܼܟ ܐܲܢ̄ܬܿ ܓܼܙܵܐ ܕܪ̈ܘܼܚܵܢܝܵܬܼܵܐ ܀|
    block |܃ܠܓܲܙܵܐ ܕܪܘܼܚܵܐ ܥܒܼܝܼܕܼ ܓܹܐܙܲܒܼܪܵܐ ܟܵܗܢܵܐ ܕܪܘܼܚܵܐ|
    block |ܘܪ̈ܘܼܚܵܢܝܵܬܼܵܐ ܣܝܼ̈ܡܵܢ ܒܐܝܼܕܼܵܘ̈ܗܝ ܠܲܡܦܲܠܵܓܼܘܿ ܀|
    block |܃ܩܠܝܼܕܹ̈ܐ ܕܪܵܘܡ̇ܐ ܠܒܼܝܼܟ ܡ̇ܝܘܿܬܼܵܐ ܐܲܝܟ ܫܲܠܝܼܛܵܐ|
    block |ܘܐܵܣܲܪ̇ ܘܫܵܪܹ̈ܐ ܒܡܸܠܲܬܼ ܦܘܼܡܹܗ ܐܲܝܟ ܒܵܪܘܿܝܵܐ ܀|
    block |܃ܐܵܣܲ̈ܪ ܥܵܘ̣ܠܵܐ ܒܝܲܕܼ ܫܸܫܠܬܵܐ ܕܡܸܠܲܬܼ ܦܘܼܡܹܗ|
    block |ܘܡܲܗܦܸܟ ܫܵܪܹܐ ܡ̇ܐ ܕܐܸܫܬܲܚܠܲܦ ܐ̄̈ܢܵܫ ܡ̣ܢ ܥܵܘ̣ܠܵܐ ܀|
    block |܃ܡܚܲܬܸܡ ܪܸܡܙܵܐ ܕܚܹܝܠ ܒܵܪܘܿܝܵܐ ܒܵܬܲܪ ܡܸܠܵܘ̈ܗܝ|
    block |ܘܐܵܣܲܪ̇ ܒܝܼܫܹ̈ܐ ܛܵܒܹ̈ܐ ܡ̇ܐ ܕܐܸܙܕܲܕܲܩܘ ܀|
    block |܃ܬܲܗܪܵܐ ܪܲܒܵܐ ܕܚܘܼܒܵܐ ܪܲܒܵܐ ܕܐܲܠܵܗ ܟܠܵܐ|
    block |ܕܝܲܗ̣̄ܒܼ ܫܘܼܠܛܵܢܵܐ ܠܲܥ̇ܒܼܵܕܼ ܐܝܼܕܼܵܘ̈ܗܝ ܕܢܸܬܿܕܲܡܘܿܢ ܠܹܗ ܀|
    block |܃ܪܸܡܙܵܐ ܗ̄ܘ̣ ܒܲܠܚܘܿܕܼ ܕܝܼܠܹܗ ܫܲܠܝܼܛ ܥܲܠ ܟܠ ܕܲܒܼܪ̣ܵܐ|
    block |ܘܕܼܝܼܠܹܗ ܐܝܼܬܼܵܘܗܝ ܕܢܹܐܣܘܿܪ ܘܢܸܫܪܸܐ ܐܲܝܟ ܨܼܒܼܝܵܢܹܗ ܀|
    block |܃ܒܛܲܝܒܿܘܼ ܝܲܗ̣̄ܒܹܿܗ ܠܲܒܼܢܲܝ̈ܢܵܫܵܐ ܠܫܘܼܠܛܵܢ ܪܸܡܙܹܗ|
    block |ܕܢܵܘܕܲܥ ܚܘܼܒܹܿܗ ܕܲܟܼܡܵܐ ܪܵܚܹ̇ܡ ܠܲܒܼܢܲܝ̈ ܒܲܝܬܹܿܗ ܀|
    block |܃ܒܚܸܟܼܡܵܐ ܣܵܥܲ݁ܪ ܡ̇ܐ ܕܲܡܫܵܘܬܸܿܦ ܕܝܼܠܹܗ ܒܕܼܝܼܠܹܗ|
    block |ܕܲܒܼܥܸܠ̈ܠܵܬܼܵܐ ܢܓܲܪܸܓܼ ܕܝܼܠܹܗ ܕܕܼܝܼܠܹܗ ܢܸܗܘܘܿܢ ܀|
    block |܃ܒܲܫܒܼܝܼ̈ܚܵܬܼܵܐ ܡܚܲܬܿܚܸܬܼ ܐ̄ܢܵܫܵܐ ܐܲܝܟ ܕܲܠܫܲܒܼܪܹ̈ܐ|
    block |ܕܲܒܼܝܲܕܼ ܡܸܠܵܘ̈ܗܝ ܢܸܩܢܘܿܢ ܕܲܪܓܼܵܐ ܕܡܲܩܢܸܐ ܚܲܝܹ̈ܐ ܀|
    block |܃ܒܫܸܡ ܟܵܗܢܘܼܬܼܵܐ ܦܲܬ̣ܚܹܗ ܠܓܲܙܵܐ ܕܥܘܼܬܼܪܹܗ ܪܲܒܵܐ|
    block |ܕܢܸܣܲܒܼ ܟܠܢܵܫ ܫܘܼܒܼܩܵܢ ܥܵܘ̣ܠܵܐ ܒܝܲܕܼ ܒܲܪ ܓܸܢܣܹܗ ܀|
    block |܃ܒܩܘܼܕܼܫܵܐ ܕܪܵܘܡ̇ܐ ܥܬܼܝܼܕܼ ܕܲܢܚܲܕܹܿܐ ܠܐܲܪ݁ܥܵܢܵܝܹܐ|
    block |ܘܝܲܗ̣̄ܒܼ ܡܵܗܢܘܼܬܼܵܐ ܐܲܝܟ ܪܲܗܒܼܘܿܢܵܐ ܕܫܘܼܘܕܵܝ ܡܸܠܵܘ̈ܗܝ ܀|
    block |܃ܒܐ̄ܪܵܙ ܗܵܘ̇ ܥܘܼܡܪܵܐ ܡܕܲܡܹܝܢ ܟܵܗܢܹ̈ܐ ܒܩܘܼܕܫܵܐ ܕܐܲܪܥܵܐ|
    block |ܘܐܲܝܟ ܡܲܚܙܝܼܬܼܵܐ ܡܚܵܘܹܝܢ ܝܘܼܩܢܵܐ ܕܲܥܬܼܝܼ̈ܕܼܵܬܼܵܐ ܀|
  block
    block |܃ܐܲܝܟ ܗܲܕܿܝܼ̈ܠܹܐ ܣܝܼܡܝܼܢ ܒܐܘܼܪܚܵܐ ܕܠܲܐܦܲܝ̈ ܪܵܘܡ̇ܐ|
    block |ܘܠܵܐ ܐ̄ܢܵܫ ܚܵܙܹ̇ܩ ܒܸܠܥܵܕܲܝܗܘܿܢ ܠܘܲܥܕܵܐ ܕܲܠܗܲܠ ܀|
    block |܃ܕܘܼܟܲܬܼ ܢܘܼܗܪܵܐ ܡܡܲܠܸܝܢ ܒܐܲܪܥܵܐ ܠܲܕܼܚܸܫܘܿܟܼܝܼܢ|
    block |ܘܐܲܝܟ ܕܲܒܼܡܸܠܚܵܐ ܡܲܩܢܹܝܢ ܛܲܥܡܵܐ ܠܲܕܼܦܲܟܿܝܼܗܝܼܢ ܀|
    block |܃ܡܲܪܡܹܝܢ ܟܠܫܵܥ ܢܸܫ̈ܒܹܿܐ ܡܠܝܼܠܹ̈ܐ ܕܦܸܬܼܓܼܵܡܲܝ̈ܗܘܿܢ|
    block |ܘܨܵܝ̇ܕܲܝܼܢ ܐ̄ܢܵܫܵܐ ܡ̣ܢ ܡܝܼܬܼܘܼܬܼܵܐ ܠܘܵܬܼ ܚܲܝܘܼܬܼܵܐ ܀|
    block |܃ܒܗܘܿܢ ܡܸܬܼܢܲܚܡܝܼܢ ܡܝܼ̈ܬܼܵܐ ܕܥܵܘ̣ܠܵܐ ܕܩܸܒܼܪܲܬ̤ ܛܘܼܥܝܲܝ|
    block |ܘܚܵܙܹ̇ܝܢ ܢܘܼܗܪܵܐ ܕܚܵܝܑܬܼ ܡܝܼܬܹ̈ܐ ܒܦܸܬܼܓܼܵܡܲܝ̈ܗܘܿܢ ܀|
    block |܃ܒܗܘܿܢ ܡܸܬܿܬܿܕܿܝܼܢܝܼܢ ܡܝܼܬܹ̈ܐ ܘܚܲܝܹ̈ܐ ܒܲܬܼܪܹܝܢ ܥܘܼܡܪܹ̈ܐ|
    block |ܘܠܲܫܘܼܠܛܵܢܗܘܿܢ ܢܛܝܼܪ ܒܘܼܚܵܪܵܢܵܐ ܕܐ̄ܢܵܫܵܐ ܘܥܝܼܪܹ̈ܐ ܀|
    block |܃ܗܢ̣ܘܿܢ ܕܵܝ̇ܢܝܼܢ ܠܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ|
    block |ܘܒܼܵܗܗ̇ܬܿܝܼܢ ܫܹܐܕܹ̈ܐ ܒܨܸܡܚܵܐ ܕܕܘܼܒܵܪ̈ܵܝܗܘܿܢ ܀|
    block |܃ܘܐܸܢܗܘ̤ ܕܨܸܡܚܵܐ ܕܕܘܼܒܵܪ̈ܲܝܗܘܿܢ ܡܩܲܛܪܸܓܼ ܥܵܘ̣ܠܵܐ|
    block |ܐܲܝܟܲܢ ܙܵܟܹ̇ܝܢ ܐ̄ܢܵܫܵܐ ܕܲܛܠ݂ܲܡܘ ܦܸܬܼܓܼܵܡܲܝ̈ܗܘܿܢ ܀|
    block |܃ܐܸܢ ܡܲܠܲܐܟܹ̈ܐ ܪ̈ܘܼܚܵܢܵܝܹܐ ܒܗܘܿܢ ܡܸܬܿܬܿܕܲܝܼܢܝܼܢ|
    block |ܕܝܼܢܵܐ ܥܦܝܼܦܵܐ ܚܲܝܵܒܼ ܐܲܝܢܵܐ ܕܲܠܗܘܿܢ ܫܵܐܹ̇ܛ ܀|
    block |܃ܚܵܘܒܲܬܼ ܚܘܼܒܵܐ ܚܲܝܵܒܼ ܟܠܢܵܫ ܕܲܠܗܘܿܢ ܢܸܦܪܘܿܥ|
    block |ܕܲܚܠܵܦ ܟܠܢܵܫ ܒܵܥܹ̇ܝܢ ܪ̈ܲܚܡܹܐ ܡ̣ܢ ܚܵܐܹ̇ܢ ܟܠ ܀|
    block |܃ܠܗܘܿܢ ܢܸܬܼܦܲܢܸܐ ܡ̣ܢ ܫܵܡ̇ܘܿܥܹ̈ܐ ܐܲܓܼܪܵܐ ܕܚܘܼܒܵܐ|
    block |ܕܗܸܢܘ̣ܿܢ ܡܢܲܠܘܿܢ ܣܘܼܢܩܵܢ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܐܲܝܟ ܐܲܒܼܵܗܹ̈ܐ ܢܚܵܘܘܿܢ ܚܘܼܒܿܗܘܿܢ ܨܸܝܕܼ ܝܲܠܕܲܝ̈ܗܘܿܢ|
    block |ܘܒܼܐܘܼܟܼܠܵܐ ܕܪܘܼܚܵܐ ܢܬܲܪܣܘܿܢ ܙܵܘܥܹ̈ܐ ܚܠܵܦ ܗܲܕܵܡܹ̈ܐ ܀|
    block |܃ܪ̈ܵܥܵܘܵܬܼܵܐ ܕܥܸܪ̈ܒܹܿܐ ܡܠܝܼܠܹ̈ܐ ܩܪܹܝܢ ܡ̣ܢ ܡ̇ܪܲܢ|
    block |ܘܲܠܦܘܼܬܼ ܥܵܢ̈ܐ ܐܵܦ ܬܘܼܪܣܵܝܵܐ ܪܘܼܚܵܢܵܝܵܐ ܀|
    block |܃ܠܗܘܿܢ ܐܸܬܼܐܲܡܪܲܬ̤ ܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܫܸܡܥܘܿܢ|
    block |ܕܢܸܪܥܘܿܢ ܥܸܪ̈ܒܹܿܐ ܘܐܸܡܪܹ̈ܐ ܡܠܝܼܠܹ̈ܐ ܘܲܢ̈ܩܵܘܵܬܼܵܐ ܀|
    block |܃ܫܡ݂ܲܥܘ ܒܲܪ̄̇ܬܼ ܩܵܠܵܐ ܕܗܵܘ̇ ܒܘܼܚܪܵܢܵܐ ܟܵܗܢܹ̈ܐ ܕܥܹܕܵܬܵܐ|
    block |ܘܚܵܘܵܘ ܚܘܼܒܵ ܕܚܵܘܝܼ ܫܸܡܥܘܿܢ ܨܹܝܕܼ ܦܵܪܘܿܩܲܢ ܀|
    block |܃ܪܥܵܘ ܙܲܗܝܵܐܝܼܬܼ ܐܲܝܟ ܦܘܼܩܵܕܵܢܹܗ ܕܪܵܥܝܵܐ ܛܵܒܼܵܐ|
    block |ܘܲܣܥܘܿܪܘ ܥܵܢܹ̈ܐ ܒܚܘܼܒܵܐ ܪܲܒܵܐ ܕܲܦܠܸܐ ܠܚܘܼܒܹܿܗ ܀|
    block |܃ܚܘܼܪܘ ܘܐܸܬܼܒܲܩܵܐ ܕܒܲܕܼܡܹܗ ܙܲܒܼܢܵܗ̇ ܠܥܵܢ̈ܵܐ ܕܐ̄ܢܵܫܵܐ|
    block |ܘܒܼܪܹܫ ܩܲܝܣܵܐ ܟܬ݂ܲܒܼ ܚܲܪܲܪ ܠܵܗ̇ ܡ̣ܢ ܥܲܒܼܕܿܘܼܬܼܵܐ ܀|
    block |ܚܙܵܘ ܕܲܟܼܡܵܐ ܚܲܫ̣ ܡ̣ܢ ܛܵܠܘܿܡܹ̈ܐ ܚܠܵܦ ܡܲܪܥܝܼܬܹܗ܃|
  block
    block |ܘܒܲܣܲܪ ܘܐܲܗܸܠ ܥܲܠ ܟܠ ܚܲܫܝܼ̈ܢ ܕܗܝ̤ ܠܵܐ ܬܹܐܒܲܕܼ ܀|
    block |܃ܒܢܝܼܫܵܐ ܕܝܼܠܹܗ ܪܲܓܼ ܕܲܢܕܲܡܘܿܢ ܪ̈ܵܚܡܲܝ ܚܘܼܒܹܿܗ|
    block |ܘܲܒܼܥܸܩܵܒܼܵܬܹ̈ܐ ܢܸܪܕܿܘܿܢ ܒܐܘܼܪܚܵܐ ܕܟܼܵܪܘܿܙܘܼܬܹܗ ܀|
    block |܃ܐܲܓܼܪܵܐ ܐܲܒܵܐ ܡ̣ܠܲܟ ܘܐܸܫܬܵܘܕܲܝܼ ܠܲܕܼܪܵܚܹ̇ܡ ܠܹܗ|
    block |ܕܥܲܡܹܗ ܢܸܗܘܸܐ ܒܒܼܘܼܣܵܡ ܚܲܝܹ̈ܐ ܕܠܵܐ ܫܘܼܠܵܡܵܐ ܀|
    block |܃ܡܲܢ ܟܟܲܝ ܐܝܼܬܼܵܘܗܝ ܕܫܲܪܝܼܪ ܚܘܼܒܹܿܗ ܘܚܲܟܿܝܼܡ ܝܲܨܪܹܗ|
    block |ܘܝܵ̇ܕܲܥ ܫܲܦܝܼܪ ܠܲܡܕܲܒܵܪܘܼ ܠܲܟܼ̈ܢܵܘܵܬܹܗ ܀|
    block |܃ܒܐܵܡܹܝܢ ܝܼܡܵܐ ܠܐܲܝܢܵܐ ܕܗܵܠܹܝܢ ܩܢܸܐ ܐܵܦ ܣܵܥܲ݁ܪ|
    block |ܕܟܼܠܹܗ ܥܘܼܬܼܪܵܐ ܕܡܲܠܟܿܘܼܬܼ ܪܵܘܡ̇ܐ ܡܲܓܼܥܲܠ ܒܐܝܼܕܼܵܘ̈ܗܝ ܀|
    block |܃ܘܥܲܡ ܦܘܼܪܥܵܢܵܐ ܕܐܲܝܢܵܐ ܕܫܲܦܝܼܪ ܦܲܪܢܸܣ ܥܘܼܬܼܪܹܗ|
    block |ܓܙܲܪܪ ܠܘܼܚܵܡܵܐ ܥܲܠ ܛܵܠܘܿܡܹ̈ܐ ܕܢܲܣ݂ܲܒܼܘ ܘܲܛܠܲܡ̣ܘ ܀|
    block |܃ܐܸܢ ܕܹܝܢ ܢܹܐܡܲܪ ܥܲܒܼܕܵܐ ܒܝܼܫܵܐ ܕܪܲܚ̣ܝܼܩ ܕܝܼܢܵܐ|
    block |ܢܹܐܬܸܐ ܡ̇ܪܹܗ ܘܢܸܬܼܒܲܥ ܒܐܝܼܕܼܵܘ̈ܗܝ ܛܵܠܘܿܡܘܼܬܹܗ ܀|
    block |܃ܬܵܘ ܟܹܝܬܼ ܥܲܒܼ̈ܕܹܿܐ ܙܒܼܝܼܢܲܝ̈ ܒܲܕܼܡ̇ܐ ܕܝܲܩܝܼܪ ܡ̣ܢ ܟܠ|
    block |ܨܘܼܬܼܘ ܦܸܬܼܓܼܵܡܵܐ ܕܲܡܚܲܪܪܵܢܵܐ ܕܥܲܒܼܕܿܘܼܬܼ ܓܸܢܣܲܢ ܀|
    block |܃ܬܵܘ ܐܸܬܼܒܲܝܲܢܘ ܒܚܹܝܠ ܣܘܼܟܵܠܵܐ ܕܲܟܼܣܸܐ ܒܡܸܠܵܘ̈ܗܝ|
    block |ܕܥܲܡ ܦܘܼܪܥܵܢܵܐ ܐܵܦ ܫܘܼܢܵܩܵܐ ܕܠܵܐ ܫܘܼܠܵܡܵܐ ܀|
    block |܃ܠܛܵܒܹ̈ܐ ܠܲܒܸܿܒ̣ ܫܒܸܡ ܦܘܼܪܥܵܢܵܐ ܕܲܥܬܼܝܼ̈ܕܼܬܼܵܐ|
    block |ܘܲܒܼܡܲܪ̈ܵܚܹܐ ܐܲܪܡܝܼ ܩܸܢܛܵܐ ܕܢܸܓܼ̈ܕܹܿܐ ܩ̈ܫܲܝܵܐ ܀|
    block |܃ܢܸܕܼܚܲܠ ܡ̇ܕܹܝܢ ܡ̣ܢ ܦܸܬܓܼܵܡܵܘ̈ܗܝ ܐܲܝܟ ܫܲܪܝܼܪܹ̈ܐ|
    block |ܘܠܵܐ ܢܸܬܼܪܲܦܸܐ ܕܠܵܐ ܢܸܬܼܚܲܝܲܒܼ ܥܲܡ ܚܲܝܵܒܹ̈ܐ ܀|
    block |܃ܫܲܪܝܼܪ ܕܝܼܢܹܗ ܘܠܵܐ ܡܸܬܿܕܲܓܼܠ ܫܘܼܘܕܵܝ ܡܸܠܵܘ̈ܗܝ|
    block |ܠܵܐ ܢܸܬܼܦܲܠܲܓܼ ܥܲܠ ܡܘܼܠܟܵܢܵܘ̈ܗܝ ܕܲܠܡܵܐ ܢܹܐܒܲܕܼ ܀|
    block |܃ܠܟܼܵܗܢܹ̈ܐ ܙܵܕܹܩ ܠܡܸܛܲܪ ܗܵܠܹܝܢ ܛܵܒܼ ܡ̣ܢ ܟܠܢܵܫ|
    block |ܐܲܟܿܡܵܐ ܕܲܫܒܼܝܼܚ ܕܲܪܓܼܵܐ ܕܲܩܢܹܝܢ ܛܵܒܼ ܡ̣ܢ ܟܠܢܵܫ ܀|
    block |܃ܐܲܝܢܵܐ ܕܝܵ̇ܕܲܥ ܨܸܒܼܝܵܢ ܡ̇ܪܹܗ ܘܠܵܐ ܥܵܒܹ̇ܕܼ ܠܹܗ|
    block |ܢܸܓܼ̈ܕܹܿܐ ܚܲܝܵܒܼ ܠܦܘܼܬܼ ܝܼܕܲܥܬܼܵܐ ܕܼܝܼܕܲܥ ܘܲܛܠ݂ܲܡ ܀|
    block |܃ܘܐܸܢ ܕܹܝܢ ܛܵܠܹ̇ܡ ܐܲܝܢܵܐ ܕܛܵܠܹ̇ܡ ܡܲܪܵܚܵܐܝܼܬܼ|
    block |ܢܲܦܫܹܗ ܛܵܠܹ̇ܡ ܡ̣ܢ ܛܵܒܼܵܬܼ̈ܐܐ ܕܲܡܠܝܼ̈ܟܼܵܢ ܠܹܗ ܀|
    block |܃ܠܨܸܒܼܝܵܢ ܢܲܦܫܹܗ ܡ̣ܠܲܟ ܦܘܼܪܥܵܢܵܐ ܕܥܬܼܝܼ̈ܕܼܵܬܼܵܐ|
    block |ܘܗܘ̤ ܡܸܬܼܢܲܓܲܕܼ ܐܲܝܟ ܝܵܕܲܘܿܥܵܐ ܕܝܼܕܲܥ ܘܐܲܣܟܸܿܠ ܀|
    block |܃ܟܵܗܢܵܐ ܕܡܲܣܟܸܿܠ ܪܲܒܿ ܩܘܼܛܪܵܓܹܗ ܘܲܩܫܸܐ ܢܸܓܼܕܹܿܗ|
    block |ܘܠܦܘܼܬܼ ܕܵܪܓܹܗ ܐܵܦ ܫܘܼܢܵܩܹܗ ܐܵܦ ܪܘܼܡܪܵܡܹܗ ܀|
    block |܃ܒܪܲܒܿܘܼܬܼ ܕܲܪܓܼܵܐ ܕܫܸܡ ܟܵܗܢܘܼܬܼܵܐ ܨܒܹ̇ܝܬܼ ܕܐܹܩܲܠܸܣ|
    block |ܘܙܲܩ̣ܬܲܢܝ ܚܲܫܵܐ ܕܲܚܙܹ̇ܝܬܼ ܕܲܙܥܲܪ ܒܠܵܐ ܝܼܕܲܥܬܼܵܐ ܀|
    block |ܬܸܗܪܹܬܼ ܕܲܚܙܹ̇ܝܬܼ ܪܲܒܿܘܼܬܼ ܫܘܼܒܼܚܵܐ ܕܐܲܝܠܹܝܢ ܕܲܢܨܲܚ̣ܘ܃|
  block
    block |ܘܚܸܫܹ̇ܬܼ ܘܐܲܟܼܪܝܼܬܼ ܠܘܼܩܒܲܠ ܨܲܥܪܵܐ ܕܐܲܝܠܹܝܢ ܕܐܲܫܦܸܠܘ ܀|
    block |܃ܟܡܵܐ ܕܪܲܒܵܐ ܗ̄ܘ̣ܵܬܼ ܪܲܒܵܢܘܼܬܼܗܘܿܢ ܡ̣ܢ ܟܠ ܕܲܪ̈ܓܼܝܼܢ|
    block |ܗܵܟܲܢ ܙܸܥܪܲܬ̤ ܕܠܵܐ ܡܘܼܫ̈ܚܵܬܼܵܐ ܡ̣ܢ ܟܠ ܕܲܪ̈ܓܼܝܼܢ ܀|
    block |܃ܓܲܙܵܐ ܕܪܘܼܚܵܐ ܡܲܓܼܥܲܠ ܗ̄ܘ̣ܵܐ ܠܗܘܿܢ ܠܲܡܕܲܒܵܪܘܼ|
    block |ܘܫܵܛ̣ܘܼܗܝ ܣܲܟܼܠܹ̈ܐ ܕܠܵܐ ܝ̄ܕܲܥܘ̣ ܠܡܸܦܪܲܫ ܚܹܝܠ ܪܲܒܿܘܼܬܹܗ ܀|
    block |܃ܩܠܝܼ̈ܕܹܐ ܕܪܵܘܡ̇ܐ ܝܲܗ̣̄ܒܼ ܒܐܝܼܕܲܝ̈ܗܘܿܢ ܪܸܡܙܵܐ ܟܲܣܝܵܐ|
    block |ܘܟܼܵܗܢܹ̈ܐ ܚܲܪ̈ܡܹܐ ܐܸܚܲܕܼܘ ܬܲܪܥܵܐ ܩܕܼܵܡ ܥܵܠܘܠܹ̈ܐ ܀|
    block |܃ܥܵܘ̣ܠܵܐ ܕܐ̄ܢܵܫܵܐ ܡܲܦܲܣ ܗ̄ܘ̣ܵܐ ܠܗܘܿܢ ܠܲܡܚܲܣܵܝܘܼ|
    block |ܘܲܥܫܸ݂ܢ ܥܵܘ̣ܠܵܐ ܕܲܡܚܲܣܝܵܢܹ̈ܐ ܛܵܒܼ ܡ̣ܢ ܛܲܡ̈ܠܹܐ ܀|
    block |܃ܢܗܘܼܪܵܐ ܘܡܸܠܚܵܐ ܩ̣ܪܵܗ̇ ܪܲܒܿܟܿܘܼܡܪܹ̈ܐ ܟܲܕܼ ܝܵܗܹ̇ܒܼ ܠܵܗ̇|
    block |ܘܲܚ̣ܫܸܟ ܢܘܼܗܪܵܗ̇ ܘܲܦܟܲܗ̣ ܛܲܥܡܵܗ̇ ܒܝܲܕܼ ܢܵܣܘܿܒܹ̈ܝܗ̇ ܀|
    block |܃ܠܡܸܬܲܠ ܚܲܝܹ̈ܐ ܠܡܵܝܘܿܬܼܘܼܬܼܵܐ ܙܲܡܸܢ ܘܲܩ̣ܪܵܗ̇|
    block |ܘܗܵܐ ܡܝܼܬܿܬ̤ ܗܝ̤ ܒܝܲܕܼ ܣܘܼܥܪ̈ܵܢܹܐ ܕܲܫܟܼܝܼܪ̈ܵܬܼܵܐ ܀|
    block |܃ܙܲܪܥܵܐ ܛܵܒܼܵܐ ܡܩܲܒܲܠ ܗ̄ܘ̣ܵܐ ܠܵܗ̇ ܕܬܲܪܡܸܐ ܒܐܲܪܥܵܐ|
    block |ܘܦܵܫ̣ܘ ܦܲܠܵܚܹ̈ܐ ܡ̣ܢ ܦܘܼܠܚܵܢܵܐ ܕܡܸܠܲܬܼ ܩܘܼܫܬܵܐ ܀|
    block |܃ܠܘܼܩܒܲܠ ܚܲܬܼܢܵܐ ܪܘܼܚܵܢܵܝܵܐ ܢܲܦܝܼܩܵܐ ܗ̄ܘ̣ܵܬܼ|
    block |ܘܲܕܼܡܸܟܼܘ ܡܵܗܢܹ̈ܐ ܘܲܕܼܥܥܸܟ ܢܘܼܗܪܵܐ ܕܠܲܡܦܹܝܕܲܝ̈ܗܘܿܢ ܀|
    block |܃ܡܸܫܚܵܐ ܕܪ̈ܲܚܡܹܐ ܚ̣ܣܲܪ ܡ̣ܢ ܡ̇ܐܢܹ̈ܐ ܕܣܘܼܥܪ݁ܵܢܲܝܗܘܿܢ|
    block |ܘܠܵܐ ܢܣ݂ܲܒܼܘ ܪ̈ܲܚܡܹܐ ܕܠܵܐ ܚܲܢ̣ܘ ܘܲܫܒ݂ܲܩܘ ܚܲܟܿܝܼܡܵܐܝܼܬܼ ܀|
    block |܃ܒܬܼܘܼܠܹ̈ܐ ܣܲܟܼ̈ܠܹܐ ܫܲܡܲܗ ܐܸܢܘܿܢ ܠܲܕܼܠܵܐ ܚܵܘܣܵܢ|
    block |ܕܲܢܛܲܪܘ ܦܲܓܼܪܵܐ ܘܠܵܐ ܐܸܬܼܩܲܕܼܫܘ ܡ̣ܢ ܚܲܪܢܘܼܬܼܵܐ ܀|
    block |܃ܡ̇ܢܵܐ ܢܹܐܬܲܪ ܐܲܝܢܵܐ ܕܦܲܓܼܪܹܗ ܒܕܲܟܼܝܘܼ ܢܵܛ̇ܲܪ|
    block |ܐܸܢ ܪܸܥܝܝܵܢܹܗ ܠܵܐ ܢܸܬܿܕܲܟܸܿܐ ܡ̣ܢ ܣܲܢ̈ܝܵܬܼܵܐ ܀|
    block |܃ܡ̇ܢ ܢܸܬܼܥܲܕܲܪ ܡܵܗܢܵܐ ܕܲܥܛܝܼܦ ܫܸܡ ܟܵܗܢܘܼܬܼܵܐ|
    block |ܐܸܢ ܠܵܐ ܫܵܛܹ̇ܡ ܥܒܼܵܕܼܵܐ ܕܲܠܓܼܵܘ ܠܲܫܡܵܐ ܕܲܒܠܲܪ ܀|
    block |܃ܥܒܼܵܕܼܵ݁ܐ ܗ̄ܘ̣ ܪܲܒܵܐ ܫܸܡ ܟܵܗܢܘܼܬܼܵܐ ܘܠܵܐ ܫܘܼܠܛܵܢܵܐ|
    block |ܘܲܒܼܣܘܼܥܪ݁ܵܢܹܐ ܚܲܝܵܒܼ ܐܲܝܢܵܐ ܕܢܸܩܪܘܿܒܼ ܨܹܐܕܹܝܗ̇ ܀|
    block |܃ܦܵܘܠܘܿܣ ܡܲܠܸܦ ܠܲܕܼܪܵܐܹ̇ܓܓܼ ܠܵܗ̇ ܕܐܲܝܟܲܢ ܢܸܩܪܘܿܒܼ|
    block |ܕܐܲܝܢܵܐ ܕܪܵܐܹ̇ܓܼ ܩܲܫܝܼܫܘܼܬܼܵܐ ܥܒܼܵܕܵ݁ܐ ܪܵܐܹ̇ܓܼ ܀|
    block |܃ܟܵܗܢܹ̈ܐ ܛܲܠܡ̣ܘܗ̇ ܠܡܸܠܲܬܼ ܦܵܘܠܘܿܣ ܡ̇ܢܵܐ ܓܲܒܼܝܵܐ|
    block |ܘܪܲܓܼܘ ܫܘܼܠܛܵܢܵܐ ܘܲܣܢ̣ܵܘ ܥܲܡܠܵܐ ܕܡܲܩܢܸܐ ܚܲܝܹ̈ܐ ܀|
    block |܃ܠܲܫܡܵܐ ܐܲܚܸܒܼܘ ܡܸܛܠ ܚܘܼܒܵܐ ܕܐܲܪ̈ܥܵܢܝܝܵܬܼܵܐ|
    block |ܘܫܵܛ̣ܘ ܣܘܼܪ݁ܵܢܹܐ ܕܝܲܩܝܼܪ݁ܵܬܼܵܐ ܘܝܲܩܲܪܘ ܙܹܐܦܵܐ ܀|
    block |܃ܙܹܐܦܵܐ ܝܲܩܲܪܘ ܛܵܒܼ ܡ̣ܢ ܩܘܼܫܬܵܐ ܕܝܲܩܲܪ ܐܸܢܘܿܢ|
    block |ܘܟܲܕܵܒܼܵܐܝܼܬܼ ܫܦ݂ܲܪܘ ܘܐܸܬܼܩܲܠܲܣܘ ܠܥܹܝܢ ܚܲܙܵܝܹ̈ܐ ܀|
  block
    block |܃ܢܣ݂ܲܒܼܘ ܡܵܘܗܲܒܼܬܼܵܐ ܕܠܵܐ ܡܸܙܕܲܒܲܢܵܐ ܒܐܲܪ̈ܥܵܢܵܝܹܬܼܵܐ|
    block |ܘܲܢܣ݂ܲܒܼܘ ܙܲܒܿܢܘܼܗ̇ ܒܟܸܣܦܵܐ ܢܟܼܝܼܠܵܐ ܠܲܕܼܠܵܐ ܫܵܘܹ̇ܝܢ ܀|
    block |܃ܒܟܸܣܦܵܐ ܡܝܼܬܼܵܐ ܘܠܵܐ ܝܲܗ̣̄ܒܼܘ ܡ̇ܘܗܲܒܼܬܼܵܐ ܡܲܠܝܲܬܼ ܚܲܝܹ̈ܐ|
    block |ܘܲܢܣ݂ܲܒܼܘ ܡܝܼܬܹ̈ܐ ܕܡܝܼܬܼܘ ܒܲܚܛܝܼܬܼܵܐ ܘܠܵܐ ܐܸܬܼܚܲܣܝܼܘ ܀|
    block |܃ܐܵܘܚܸܕܼܘ ܫܲܒܼܛܵܐ ܕܪ̈ܘܼܚܵܢܝܵܬܼܵܐ ܒܐܝܼܕܲܝ̈ ܣܲܟܼܠܹ̈ܐ|
    block |ܘܩܵܡ̣ܘ ܗܸܕܼܝܘܿܛܹ̈ܐ ܒܪܹܫ ܡܲܪܥܝܼܬܼܵܐ ܠܲܡܕܲܒܵܪܘܼ ܀|
    block |܃ܪܵܥܝܵܐ ܒܘܿܪܵܐ ܐܲܪܝܼܡ ܚܘܼܛܪܹܗ ܥܲܠ ܕܐܲܟܼܘܵܬܹܗ|
    block |ܘܲܗܘ̤ܵܐ ܪܹܫܵܐ ܛܠܹܐ ܪܸܥܝܵܢܵܐ ܠܥܲܡܵܐ ܫܲܒܼܪܵܐ ܀|
    block |܃ܣܒܲܪ ܚܲܠܵܫܵܐ ܕܥܸܪ̈ܒܹܿܐ ܪܵܥܹ̇ܐ ܘܠܵܐ ܠܲܡܝܼܠܹ̈ܐ|
    block |ܘܐܲܝܟ ܕܲܠܚܲܪ̈ܫܹܐ ܡܕܲܒܲܪ ܐܸܢܘܿܢ ܒܐܲܪ̈ܥܵܢܵܝܵܬܼܵܐ ܀|
    block |܃ܪܢ̣ܵܐ ܠܹܗ ܣܲܟܼܠܵܐ ܕܫܲܠܝܼܛܘܼܬܼܵܐ ܡܕܲܒܼܪ ܒܐܲܪܥܵܐ|
    block |ܘܫܲܪܝܼ ܬܵܒܲܥ݁ ܫܸܩܠܹ̈ܐ ܕܥܵܢ̈ܵܐ ܒܲܕܼܡܘܼܬܼ ܡܲܠ̈ܟܹܿܐ ܀|
    block |܃ܠܵܐ ܗܘ̤ ܝܵ̇ܕܲܥ ܡ̇ܢ̇ܵܘ ܢܝܼܫܵܐ ܕܫܸܡ ܫܘܼܠܛܵܢܹܗ|
    block |ܘܠܵܐ ܡܲܪܥܝܼܬܼܵܐ ܩܢܵܬ̤ ܒܘܼܝܵܢܵܐ ܕܐܲܝܟܲܢ ܬܸܚܸܐ ܀|
    block |܃ܣܲܡܝܵܐ ܕܲܣܡܸܐ ܡ̣ܢ ܝܼܕܲܥܬܼܵܐ ܠܒܼܝܼܟ ܠܲܣ̈ܡܲܝܵܐ|
    block |ܘܫܲܪܝܼܘ ܪܵܕܹܝܢ ܒܐܘܼܪܚܵܐ ܕܬܼܵܘܫܵܐ ܕܠܵܐ ܒܘܼܝܵܢܵܐ ܀|
    block |܃ܕܠܵܐ ܝܼܕܲܥܬܼܵܐ ܡܕܲܒܲܪ ܣܲܟܼܠܵܐ ܠܲܟܼ̈ܢܵܘܵܬܹܗ|
    block |ܘܐܲܝܟ ܕܲܒܼܚܸܫܟܵܐ ܪܵܕܹܐ ܒܐܘܼܪܚܵܐ ܕܠܵܐ ܝܼܕܲܥܬܼܵܐ ܀|
    block |ܨܹܐܕܼܵܘܗܝ ܫܸܠܡܲܬ̤ ܗܵܝ̇ ܕܲܟܼܬܼܝܼܒܼܵܐ ܒܲܬܒܼܝܼܘܼܬܼܵܐ ܀|
    block |ܕܗܵܘܹ̇ܐ ܟܵܗܢܵܐ ܕܠܵܐ ܝܼܕܲܥܬܼܵܐ ܒܲܕܼܡܘܼܬܼ ܥܲܡܵܐ ܀|
    block |܃ܟܵܗܢܵܐ ܫܠܸܡ̣ܘ ܠܲܚܕܼܵܕܹ̈ܐ ܒܲܕܼܠܵܐ ܦܲܐ̈ܝܵܢ|
    block |ܘܲܛܥ̣ܵܘ ܐܘܼܪܚܵܐ ܘܦܵܫ̣ܘ ܡ̣ܢ ܪܲܗܛܵܐ ܕܨܹܝܕܼ ܟܹܐܢܘܼܬܼܵܐ ܀|
    block |܃ܐܵܦ ܟܹܐܢܘܼܬܼܵܐ ܕܲܚܙܵܬ̤ ܕܲܛܥ̣ܵܘ ܠܒܲܪ ܡ̣ܢ ܛܲܟܼܣܵܐ|
    block |ܠܸܛܫܲܬ̤ ܣܲܝܦܵܗ̇ ܠܘܼܩܒܲܠ ܥܵܘ̣ܠܵܐ ܕܣܘܼܥܪ݁ܵܢܲܝܗܘܿܢ ܀|
    block |܃ܥܵܘ̣ܠܵܐ ܕܡܼܵܗܢܹ̈ܐ ܘܲܕܼܡܲܪܥܝܼܬܼܵܐ ܚܙܵܬ̤ ܘܐܸܬܼܟܲܡܪܲܬ̤|
    block |ܘܐܸܚܕܲܬ̤ ܬܲܪܥܵܐ ܕܠܵܐ ܢܦܝܼܣܘܼܢܵܗ̇ ܪ̈ܲܚܡܹܐ ܚܠܵܦܲܝܢ ܀|
    block |܃ܠܒܲܪ ܡ̣ܢ ܬܲܪܥܵܐ ܕܪ̈ܲܚܡܹܐ ܩܵܝ̇ܡܵܐ ܒܵܥܘܼܬܼ ܐ̄ܢܵܫܵܐ|
    block |ܘܲܟܼܠܹܝܢ ܪ̈ܲܚܡܹܐ ܒܐܲܦܲܝ̈ ܬܲܪܥܵܐ ܕܪܸܡܙܵܐ ܟܹܐܢܵܐ ܀|
    block |܃ܬܵܘ ܟܹܝܬܼ ܐ̄ܢܵܫܵܐ ܢܦܝܼܣ ܥܲܠ ܥܵܘ̣ܠܲܢ ܥܲܕܼ ܚܲܝܝܼܢܲܢ|
    block |ܕܠܵܐ ܢܸܬܼܚܲܝܲܒܼ ܒܲܓܼܙܵܪ ܕܝܼܢܵܐ ܕܠܵܐ ܫܘܼܠܵܡܵܐ ܀|
    block |܃ܬܵܘ ܢܸܒܼܢܸܐ ܠܲܢ ܣܝܵܓܼܵܐ ܕܪ̈ܲܚܡܹܐ ܩܕܼܵܡ ܟܹܐܢܘܼܬܼܵܐ|
    block |ܕܕܲܡ ܬܸܬܼܪܲܥܸܐ ܘܬܸܥܛܸܐ ܥܵܘ̣ܠܲܢ ܡ̣ܢ ܓܵܘ ܣܸܦܪܵܗ̇ ܀|
    block |ܟܵܗܢܹ̈ܐ ܢܸܗܘܘܿܢ ܐܲܝܟ ܡܸܨܥܵܝܹ̈ܐ ܒܝܲܕܼ ܡܸܠܲܝ̈ܗܘܿܢ܃|
  block
    block |ܘܒܲܕܼܡܘܼܬܼ ܫܘܼܚܕܼܵܐ ܢܩܲܪܒܼܘܼܢ ܚܲܫܹ̈ܐ ܕܪܸ̈ܥܝܵܢܲܝܗܘܿܢ ܀|
    block |܃ܠܗܘܿܢ ܗ̄ܘ̣ ܙܵܕܹܩ ܠܲܡܩܲܪܵܒܼܘܼ ܕܸܒܼܚܹ̈ܐ ܕܚܘܼܒܵܐ|
    block |ܘܠܲܡܚܲܣܵܝܘܼ ܥܵܘ̣ܠܵܐ ܕܐ̄ܢܵܫܵܐ ܘܕܲܩܢܘܿܘܿܡܲܝ̈ܗܘܿܢ ܀|
    block |܃ܠܗܘܿܢ ܗ̄ܘ̣ ܡܲܦܲܣ ܠܡܸܦܬܲܚ ܬܲܪܥܵܐ ܩܕܼܵܡ ܚܲܛܝܹ̈ܐ|
    block |ܐܲܝܟ ܓܹܐܙܲܒܼܪܹ̈ܐ ܕܓܲܙܵܐ ܪܲܒܵܐ ܕܠܵܐ ܡܸܣܬܲܝܲܟ ܀|
    block |܃ܗܸܢܘ̣ܿܢ ܢܸܗܘܘܿܢ ܐܲܝܟ ܠܸܫܵܢܵܐ ܠܲܡܬܲܪܓܵܡܘܼ|
    block |ܘܢܲܦܩܘܼܢ ܪܘܼܚܵܐ ܩܕܼܵܡ ܕܲܝܵܢ̇ܵܐ ܒܵܚܲ݁ܪ ܥܥܵܘ̣ܠܵܐ ܀|
    block |܃ܢܹܐܡܲܪ ܟܵܗܢܵܐ ܨܹܝܕܼ ܡܲܪܥܝܼܬܹܗ ܗܵܝ̇ ܩܵܠܵܐ|
    block |ܕܬܼܘܼܒܼܘ ܚܲܛܵܝܹ̈ܐ ܕܢܲܐܣܘܿܢ ܪ̈ܲܚܡܹܐ ܟܠ ܚܵܘܒܲܝ̈ܟܿܘܿܢ ܀|
    block |܃ܣܲܒܼܪܵܐ ܕܚܲܝܹ̈ܐ ܢܸܙܪܘܿܥ ܟܠܫܵܥ ܒܐܸܕܼܢܲܝ̈ ܟܠܢܵܫ|
    block |ܘܲܢܣܝܼܡ ܣܲܡܵܐ ܬܘܵܬܼ ܪܸܥܝܵܢܵܐ ܠܟܹܐܒܹ̈ܐ ܕܢܲܦܫܵܐ ܀|
    block |܃ܢܸܚܲܫ ܥܲܠ ܟܠ ܘܢܲܟܼܪܸܐ ܥܲܠ ܟܠ ܐܲܝܟ ܦܵܪܘܿܫܵܐ|
    block |ܘܕܝܼܠܹܗ ܢܸܚܫܘܿܒܼ ܚܲܫܹ̈ܐ ܕܚܲܒܼܪ̈ܵܘܗܝ ܒܲܕܼܡܘܼܬܼ ܦܵܘܠܘܿܣ ܀|
    block |܃ܫܛܵܪܵܐ ܟܬܼܝܼܒܼ ܠܹܗ ܚܠܵܦ ܚܵܘ̈ܒܵܬܼܵܐ ܕܲܒܼܢܲܝ̈ ܓܸܢܣܹܗ|
    block |ܘܚܲܝܵܒܼ ܕܢܸܦܪܘܿܥ ܚܵܘܒܲܬܼ ܚܘܼܒܵܐ ܠܲܡܝܲܩܪܵܢܹܗ ܀|
    block |܃ܠܕܲܪܓܼܵܐ ܪܵܡ̇ܐ ܩܲܪܒܼܘܼܗܝ ܪ̈ܲܚܡܹܐ ܠܥܸܠ ܡ̣ܢ ܚܲܒܼܪ̈ܵܘܗܝ|
    block |ܢܲܠܦܘܼܬܼ ܕܲܪܓܹܗ ܢܚܵܘܸܐ ܥܲܡܠܵܐ ܕܲܦܠܸܐ ܠܲܫܡܹܗ ܀|
    block |܃ܫܡܹܗ ܒܘܼܕܵܩܵܐ ܗ̄ܘ̣ ܕܲܚܠܵܦ ܐ̄ܢܵܫܵܐ ܣܝܼܡ ܕܲܢܟܲܗܸܢ|
    block |ܘܙܵܕܹܩ ܗ̄ܘ̣ ܠܹܗ ܕܢܸܫܠܲܡ ܠܲܫܡܹܗ ܒܝܲܕܼ ܣܘܼܥܪ̈ܵܢܹܐ ܀|
    block |܃ܟܸܣܦܵܐ ܕܪ̈ܲܚܡܹܐ ܡܲܓܼܥܲܠ ܒܐܝܼܕܼܵܘ̈ܗܝ ܠܲܡܦܲܠܵܓܼܘܼ|
    block |ܘܐܸܢ ܗܘ̤ ܕܟܼܵܐܹ̇ܡ ܫܵܡܲ݁ܥ ܩܵܠܵܐ ܕܥܲܒܼܕܵܐ ܗ̄ܘ̣ ܒܝܼܫܵܐ ܀|
    block |܃ܐܵܦ ܗܵܘ̇ ܕܲܫܩ݂ܲܠ ܟܲܟܿܪܵܐ ܘܛܲܫܝܼ ܣܒ݂ܲܪ ܕܐܸܬܼܦܲܠܲܛ|
    block |ܘܨܵܕܹܗ ܪܸܡܙܵܐ ܕܕܼܝܼܢܵܐ ܟܲܣܝܵܐ ܒܦܘܼܢܵܝ ܡܸܠܵܘ̈ܗܝ ܀|
    block |܃ܥܲܒܼܕܼܵܐ ܒܝܼܫܵܐ ܩܪ̣ܵܝܗܝ ܐܵܦ ܡ̇ܪܹܗ ܠܦܘܼܬܼ ܒܝܼܫܘܼܬܹܗ|
    block |ܕܲܢܣ݂ܲܒܼ ܡܲܓܵܢ ܘܠܵܐ ܝܲܗ̣̄ܒܼ ܡܲܓܵܢ ܐܲܟܼܡܵܐ ܕܲܢܣ݂ܲܒܼ ܀|
    block |܃ܠܗܵܝ̇ ܒܲܪ̄ܬܼ ܩܵܠܵܐ ܢܨܘܼܬܼܘܼܢ ܟܵܗܢܹ̈ܐ ܦܵܪܘܿܫܵܐܝܼܬܼ|
    block |ܘܢܲܪܡܘܿܢ ܟܸܣܦܵܐ ܕܡܸܠܲܬܼ ܚܲܝܹ̈ܐ ܒܫܵܡܘܿܥܲܝ̈ܗܘܿܢ ܀|
    block |܃ܐܵܦ ܫܵܡܘܿܥܹ̈ܐ ܢܩܲܒܿܠܘܼܢ ܙܲܪܥܵܐ ܕܦܸܬܼܓܼܵܡܲܝ̈ܗܘܿܢ|
    block |ܕܠܵܐ ܢܸܬܼܚܲܝܒܼܘܼܢ ܥܲܡ ܛܵܠܘܿܡܹ̈ܐ ܕܲܢܣ݂ܲܒܼܘ ܘܲܛܠܲܡ̣ܘ ܀|
    block |ܒܚܘܼܒܵܐ ܢܨܘܼܬܼܘܼܢ ܩܵܠ ܟܘܼܘܵܢܵܐ ܕܡ̣ܢ ܡܸܠܲܝ̈ܗܘܿܢ܃|
  block
    block |ܕܠܵܐ ܢܸܬܼܥܲܕܿܠܘܼܢ ܡ̇ܐ ܕܡܸܬܼܢܲܓܿܕܼܝܼܢ ܚܠܵܦ ܚܵܘܒܲܝ̈ܗܘܿܢ ܀|
    block |܃ܒܗܲܢܝܼܐܘܼܬܼܵܐ ܢܩܲܒܸܿܠ ܟܠܢܵܫ ܬܘܼܪܵܨ ܥܲܡܠܹܗ|
    block |ܘܗܘ̤ ܢܸܬܼܟܲܫܲܦ ܠܐܵܣܝܵܐ ܕܲܢܣܝܼܡ ܣܲܡܵܐ ܠܫܘܼܚܢܹܗ ܀|
    block |܃ܐܵܣܝܵܐ ܗ̄ܘ̣ ܟܵܗܢܵܐ ܕܡܲܐܣܸܐ ܟܹܐܒܹ̈ܐ ܕܲܒܼܓܼܵܘ ܢܲܦܫܵܐ|
    block |ܘܨܹܐܕܼܵܘܗܝ ܙܵܕܹܩ ܕܢܸܪܗܲܛ ܟܠܫܵܥ ܟܪܝܼܗ ܪܸܥܝܵܢܵܐ ܀|
    block |܃ܣܲܡܵܐ ܕܪܘܼܚܵܐ ܝܵ̇ܕܲܥ ܕܲܢܣܲܝܼܡ ܥܲܠ ܚܘܼܫܵܒܹ̈ܐ|
    block |ܘܓܼܵܙܲ݁ܪ ܥܵܘ̣ܠܵܐ ܒܦܲܪܙܲܠ ܪ̈ܲܚܡܹܐ ܐܲܠܵܗܵܝܹ̈ܐ ܀|
    block |܃ܟܪ̈ܝܼܗܲܝ ܢܲܦܫܵܐ ܬܵܘ ܐܸܬܼܩܲܪܲܒܼܘ ܨܹܝܼܕ ܝܵܕܼܘܿܥܹ̈ܐ|
    block |ܘܚܵܘܵܘ ܡܘܼܡܹ̈ܐ ܕܪܸ̈ܥܝܵܢܲܝܟܿܘܿܢ ܠܪܸܡܙܵܐ ܟܲܣܝܵܐ ܀|
    block |܃ܚܵܙܩܲܝ̈ ܒܐܘܼܪܚܵܐ ܬܵܘ ܐܸܬܼܠܵܘܵܘ ܥܲܡ ܚܲܟܿܝܼܡܹ̈ܐ|
    block |ܘܲܪܕܼܵܘ ܫܲܦܝܼܪ ܠܘܲܥܕܼܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀|
block |ܥܲܠ ܦܘܼܫܵܩ ܐ̄ܪ̈ܵܙܹܐ|
  block
    block |ܥܲܠ ܦܘܼܫܵܩ ܐ̄ܪ̈ܵܙܹܐ|
  block
    block |ܡܐ ܡܪܐ ܫܒܥܣܝܪܝܐ|
    block |ܥܲܠ ܦܘܼܫܵܩ ܐ̄ܪ̈ܵܙܹܐ|
  block
    block |܃ܒܐ̄ܪ̈ܙܲܝ ܥܹܕܿܬܵܐ ܗܪܲܓܼܘ ܚܘܼܫܵܒܲܝ̈ ܐ̄ܪܵܙܵܢܵܐܝܼܬܼ|
    block |ܘܲܨܒܹ̇ܝܬܼ ܕܐܸܓܼܠܸܐ ܗܸܪܓܵܐ ܕܠܸܒܵܐ ܒܡܸܠܬܼܵܐ ܕܦܘܼܡ̇ܐ ܀|
    block |܃ܒܡܸܠܬܼܵܐ ܕܦܘܼܡܵܐ ܨܒܹ̇ܝܬܼ ܕܐܸܫܬܲܥܸܐ ܥܲܠ ܪܲܒܘܬܼܗܘܿܢ|
    block |ܘܲܒܼܦܸܬܼܓܼܵܡܹ̈ܐ ܐܹܨܘܼܪ ܨܲܠܡܵܐ ܕܲܫܒܼܝܼܚܘܼܬܗܘܿܢ ܀|
    block |܃ܒܲܫܒܼܝܼܚܘܼܬܼܗܘܿܢ ܐܲܨܸܕܼ ܡܲܕܥܝ ܩܲܛܝܼܢܵܐܝܼܬܼ|
    block |ܘܐܲܚ̣ܕܲܢܝ ܙܵܘܥܵܐ ܘܐܲܪܦܝܼ ܫܲܒܼܩ݂ܲܢܝ ܕܠܵܐ ܣܵܥܘܿܪܘܼ ܀|
    block |܃ܕܠܵܐ ܣܵܥܘܿܪܘܼ ܦܵܫܹ̇ܬܼ ܩܵܡܹ̇ܬܼ ܡ̣ܢ ܫܘܼܠܗܵܝܵܐ|
    block |ܘܫܲܪܝܼܬܼ ܕܐܸܩܥܸܐ ܚܲܫܝܼܫܵܐܝܼܬܼ ܥܲܡ ܒܲܪ ܐܵܡܘܿܨ ܀|
    block |܃ܥܲܡ ܒܲܪ ܐܵܡܘܿܨ ܚܸܗ̇ܒܹܿܬܼ ܘܵܝܵܐ ܠܲܩܢܘܿܡܝ ܛܲܡܐܵܐ|
    block |ܕܲܒܼܛܲܡܐܘܼܬܹܗ ܐܲܨܸܕ ܡܲܕܿܥܹܗ ܒܐ̄ܪ̈ܵܙܲܝ ܡ̇ܪܹܗ ܀|
    block |܃ܒܗܵܠܹܝܢ ܗܸܪܓܹܿܬܼ ܘܲܒܼܕܼܚܠܬܼܵܐ ܠܒܸܣܬܲܪܝ ܗܸܦܟܹܿܬܼ|
    block |ܘܪܘܼܚܵܐ ܒܪܸܡܙܹܗ ܠܲܒܼܢܝ ܕܐܸܥܘܿܠ ܠܲܩܕܼܘܿܫ ܩܘܼܕܼܫܹ̈ܐ ܀|
    block |܃ܠܲܩܕܼܘܿܫ ܩܘܼܕܫܹ̈ܐ ܕܐ̄ܪ̈ܵܙܹܐ ܫܒܼܝܼܚܹ̈ܐ ܝܲܗ̣̄ܒܼ ܠܝܼ ܕܐܸܥܘܿܠ|
    block |ܘܐܸܓܼܠܸܐ ܫܘܼܦܪܵܐ ܕܲܫܒܼܝܼܚܘܼܬܼܗܘܿܢ ܠܲܒܼܢܲܝ̈ ܐ̄ܪܵܙܵܐ ܀|
    block |܃ܬܵܘ ܟܹܝܬܼ ܡܸܟܹܿܝܠ ܐܘܿ ܒܲܪ ܐ̄ܪܵܙܵܐ ܐܲܠܵܗܵܝܵܐ|
    block |ܫܡܲܥ ܬܲܫܥܝܼܬܼܵܐ ܬܗܝܼܪܲܬܼ ܡܸܠܹ̈ܐ ܕܐ̄ܪ̈ܵܙܲܝ ܥܹܕܿܬܵܐ ܀|
    block |ܐ̄ܪܵܙ ܠܝܼ ܐ̄ܪܵܙ ܠܝܼ ܐ̄ܪܵܙ ܠܝܼ ܘܲܠܕܼܝܼܠܝ ܢܒܼܝܼܵܐ ܩܵܥܹ̇ܐ܃|
  block
    block |ܒܗܵܘܢܵܐ ܡܸܟܹܿܝܠ ܫܡܲܥܲܝܗܝ ܠܐ̄ܪܵܙܵܐ ܕܡܸܬܼܒܲܕܲܩ ܠܵܟ ܀|
    block |܃ܫܲܪܝܼܪܵܐܝܼܬܼ ܪܵܡ ܘܲܡܥܲܠܲܝ ܐ̄ܪܵܙܵܠ ܗܵܢܵܐ|
    block |ܕܓܼܵܡܲ݁ܪ ܟܵܗܢܵܐ ܒܓܼܵܘ ܒܹܝܬܼ ܩܘܼܕܫܵܐ ܐ̄ܪܵܙܵܢܵܐܝܼܬܼ ܀|
    block |܃ܐ̄ܪܵܙܵܢܵܐܝܼܬܼ ܨܵܝ̇ܪܵܐ ܥܹܕܿܬܵܐ ܐ̄ܪ̈ܙܹܐ ܫܒܼܝܼܚܹ̈ܐ|
    block |ܘܐܲܝܟ ܕܲܒܼܝܘܼܩܢܵܐ ܡܚܵܘܝܵ ܠܟܼܠܢܵܫ ܗܵܢܹ̇ܝܢ ܕܲܗ̤ܘܲܝ̈ ܀|
    block |܃ܗܵܢܹ̇ܝܢ ܕܲܗܘܲܝ̈ ܒܡܵܘܬܹܿܗ ܕܲܒܼܪܵܐ ܒܐ̄ܪ̈ܵܙܹܐ ܡܥܲܗܕܼܵܐ|
    block |ܘܐܵܦ ܠܲܩܝܵܡܬܹܿܗ ܕܡ̣ܢ ܒܹܝܬܼ ܡܝܼ̈ܬܹܐ ܠܥܹܝܢ ܟܠ ܓܵܠ̇ܝܵܐ ܀|
    block |܃ܐ̄ܪܵܙܵܐ ܘܪܲܙܸܙ ܗܵܘ̇ ܡ̇ܐ ܕܲܗܘ̤ܵܐ ܘܗܵܘ̇ ܡ̇ܐ ܕܗܵܘܹ̇ܐ|
    block |ܘܥܹܕܬܵܐ ܠܗܵܘ̇ ܡ̇ܐ ܕܲܗܘ̤ܵܐ ܡܪܲܙܙܵܐ ܒܐ̄ܪ̈ܵܙܹܝܗ̇ ܒܲܠܚܘܿܕܼ ܀|
    block |܃ܥܹܕܿܬܵܐ ܡܪܲܙܙܵܐ ܐ̄ܪ̈ܵܙܹܝܗ̇ ܒܣܸܬܼܪܵܐ ܡ̣ܢ ܒܲܪ̈ܵܝܹܐ|
    block |ܘܓܼܵܡܲ݁ܪ ܟܵܗܢܵܐ ܐ̄ܪܵܙܵܢܵܐܝܼܬܼ ܒܓܼܵܘ ܒܹܝܬܼ ܩܘܼܕܼܫܵܐ ܀|
    block |܃ܠܝܲܠܕܿܝܹ̈ܗ̇ ܥܡܝܼ̈ܕܹܐ ܪ̈ܫܝܼܡܹܐ ܡܒܲܣܡܵܐ ܒܲܠܚܘܿܕܼ|
    block |ܠܡܸܫܬܵܘܬܵܦܘܼ ܒ̄ܪ̈ܵܙܹܐ ܗܵܠܹܝܢ ܣܓܼܝܼ̈ܕܹܐ ܕܓܼܵܡ̇ܪܵܐ ܀|
    block |܃ܒܲܕܓ̣ܘܿܢ ܩܵܥ̇ܝܵܐ ܨܹܝܕܼ ܫܵܡܘܿܥܹ̈ܐ ܒܝܲܕܼ ܡܫܲܡܫܵܢܹ̈ܐ|
    block |ܕܢܲܪܟܿܢܘܼܢ ܪܹܫܵܐ ܘܢܸܣܒܼܘܼܢ ܒܘܼܪܟܿܬܼܵܐ ܡ̣ܢ ܟܵܗܢܘܼܬܼܵܐ ܀|
    block |܃ܐܲܪܟܸܿܢܘ ܪܹܫܟܼܘܿܢ ܐܘܿ ܫܵܡܘܿܥܹ̈ܐ ܡܗܲܝܡܢܹ̈ܐ ܥܡܝܼ̈ܕܹܐ|
    block |ܘܩܲܒܸܿܠܘ ܒܘܼܪܟܿܬܼܵܐ ܡ̣ܢ ܣܝܵܡܝܼܕܹܗ ܕܟܼܵܗܢܵܐ ܙܲܗܝܵܐ ܀|
    block |܃ܘܡ̣ܢ ܕܐܸܬܼܒܲܪܲܟܼܘ ܗܵܘܹ̇ܐ ܠܘܵܬܼܗܘܿܢ ܩܵܠܵܐ ܐ̄ܚܪܹܢܵܐ|
    block |ܕܟܼܠ ܕܠܵܐ ܫܩܝܼܠ ܠܵܗ̇ ܡܲܥܡܘܿܕܝܼܬܼܵܐ ܢܹܐܙܲܠ ܡܸܟܵܐ ܀|
    block |܃ܙܸܠܘ ܠܵܐ ܥܡܝܼ̈ܕܹܐ ܠܵܐ ܬܸܫܬܵܘܬܿܦܘܼܢ ܒܐ̄ܪ̈ܵܙܹܐ ܕܥܹܕܿܬܵܐ|
    block |ܕܲܠܒܲܝܬܵܝܼ̈ܐ ܦܣܝܼܣ ܠܲܡ ܒܲܠܚܘܿܕܼ ܠܡܸܫܬܵܘܬܵܦܘܼ ܀|
    block |܃ܬܘܼܒܼ ܒܲܪܬܼ ܩܵܠܵܐ ܐ̄ܚܪܹܬܼܵܐ ܗܵܘ̇ܝܵܐ ܒܲܙܢܵܐ ܐ̄ܚܪܹܢܵܐ|
    block |ܕܟܼܠ ܕܠܵܐ ܩܲܒܸܿܠ ܪܘܼܫܡܵܐ ܕܚܲܝܹ̈ܐ ܢܹܐܙܲܠ ܡܸܟܵܐ ܀|
    block |܃ܘܟܼܠ ܕܬܼܵܒܼ ܘܲܦܢ̣ܵܐ ܡ̣ܢ ܗܹܪܣܝܼܣ ܙܠܝܼܡܲܬܼ ܫܘܼܒܼܚܵܐ|
    block |ܥܲܕܼ ܡܸܬܼܪܫܸܡ ܠܵܐ ܢܸܫܬܵܘܬܹܿܦ ܒܐ̄ܪ̈ܵܙܲܝ ܥܹܕܿܬܵܐ ܀|
    block |܃ܟܠ ܬܘܼܒܼ ܕܲܟܼܦܲܪ̣ ܒܗܲܝܡܵܢܘܼܬܹܗ ܘܲܦܢ̣ܵܐ ܠܫܸܕܿܬܹܗ|
    block |ܥܲܕܼ ܡܸܬܼܚܲܣܸܐ ܒܪܘܼܫܡܵܐ ܕܥܹܕܿܬܵܐ ܠܵܐ ܢܸܫܬܵܘܬܲܦ ܀|
    block |܃ܬܘܼܒܼ ܒܲܪܬܼ ܩܵܠܵܐ ܐ̄ܚܪܹܬܼܵܐ ܗܵܘ̇ܝܵܐ ܒܛܲܟܼܣܵܐ ܐ̄ܚܪܹܢܵܐ|
    block |ܕܟܼܠ ܕܠܵܐ ܢܵܣܹ̇ܒܼ ܦܲܓܼܪܵܐ ܘܲܕܼܡ̇ܐ ܢܹܐܙܲܠ ܡܸܟܵܐ ܀|
    block |܃ܟܠ ܕܐܸܬܿܬܲܚܲܡ ܡ̣ܢ ܟܵܗܢܘܼܬܼܵܐ ܘܲܟܼܠܸܐ ܕܢܸܣܲܒܼ|
    block |ܘܠܵܐ ܒܥܸܕܵܢܵܐ ܕܒܹܗ ܡܸܬܼܩܲܪܒܹܝܼܢ ܐܝܼܬܼ ܠܹܗ ܕܲܢܦܘܼܫ ܀|
    block |܃ܐܲܝܢܵܐ ܕܲܟܼܠܸܐ ܡ̣ܢ ܩܵܢܘܿܢܵܐ ܕܩܘܼܕܫܵܐ ܢܸܣܲܒܼ|
    block |ܘܐܵܦܠܵܐ ܒܕܼܘܼܟܿܬܼܵܐ ܕܒܼܵܗ̇ ܡܸܬܼܩܲܪܒܼܝܼܢ ܦܣܝܼܣ ܠܹܗ ܕܲܢܩܘܼܡ ܀|
    block |܃ܟܪܝܼܗܵܐ ܕܠܵܐ ܚܠܝܼܡ ܘܡ̣ܢ ܐܵܢܲܢܩܹܐ ܠܵܐ ܡܨܸܐ ܠܡܸܣܲܒܼ|
    block |ܐܵܦܠܵܐ ܒܗܲܝܟܿܠܵܐ ܕܒܹܗ ܡܸܬܼܩܲܕܿܫܝܼܢ ܐܝܼܬܼ ܠܹܗ ܕܲܢܩܘܼܡ ܀|
  block
    block |܃ܢܵܦܩܝܼܢ ܟܠܗܘܿܢ ܡ̣ܢ ܓܵܘ ܗܲܝܟܿܠܵܐ ܚܲܫܝܼܫܵܐܝܼܬܼ|
    block |ܘܐܵܠܹ̇ܝܢ ܩܵܝ̇ܡܝܼܢ ܒܐܸܒܼܠܵܐ ܪܲܒܵܐ ܒܕܼܵܪܬܵܐ ܕܥܹܕܿܬܵܐ ܀|
    block |܃ܛܘܼܒܼܲܐ ܝܵܗ̇ܒܼܝܼܢ ܕܦܝ̇ܫܝܼܢ ܒܗܵܘ̇ ܒܘܼܣܵܡܵܐ|
    block |ܘܝܵܗ̇ܒܿܝܼܢ ܘܵܝܵܐ ܠܲܩܢܘܿܡܲܝ̈ܗܘܿܢ ܥܲܠ ܦܘܼܪܫܵܢܗܘܿܢ ܀|
    block |܃ܛܘܼܦܣܵܐ ܨܵܝ̇ܪܵܐ ܥܹܕܲܬܼ ܩܘܼܕܼܫܵܐ ܒܝܲܕܼ ܡܲܦܲܩܬܵܗ̇|
    block |ܠܗܵܢ̇ܘܿܢ ܕܢܵܦ̇ܩܝܼܢ ܠܗܵܘ̇ ܚܸܫܘܿܟܼܵܐ ܕܲܒܼܓܼܗܲܢܵܐ ܀|
    block |܃ܚܼܙܵܐ ܗܼ̄ܘܵܐ ܡܲܠܟܵܐ ܓܲܒܼܪܵܐ ܕܠܵܐ ܒܝܼܫ ܢܲܚ̈ܬܹܿܐ|
    block |ܘܲܦܩ݂ܲܕܼ ܘܐܲܣܪܘܼܗܝ ܘܐܲܦܩܘܼܗܝ ܠܚܸܫܟܵܐ ܗܵܘ̇ ܒܲܪܵܝܵܐ ܀|
    block |܃ܐܵܦ ܗ̤ܝ ܥܹܕܿܬܵܐ ܒܵܨ̇ܝܵܐ ܟܸܢܫܹ̈ܝܗ̇ ܒܥܸܕܼܵܢ ܐ̄ܪ̈ܵܙܹܐ|
    block |ܘܟܼܠ ܕܠܵܐ ܡܨܲܒܲܬܼ ܒܢܲܚ̈ܬܹܿܐ ܕܟܲܝܵ̈ܐ ܠܒܲܪ ܫܵܝ̇ܕܼܝܵܐ ܠܹܗ ܀|
    block |܃ܒܵܬܲܪ ܗܵܠܹܝܢ ܗܵܘ̇ܝܵܐ ܩܥܵܬܼܵܐ ܨܹܝܕܼ ܫܵܡܘܿܥܹ̈ܐ|
    block |ܕܢܹܐܙ̄ܠܘܼܢ ܢܵܚܙܘܿܢ ܬܲܪ̈ܥܲܝ ܥܹܕܿܬܵܐ ܘܢܸܙܕܲܗܪܘܼܢ ܒܗܘܿܢ ܀|
    block |܃ܙܸܠܘ ܫܵܡܘܿܥܹ̈ܐ ܚܙܵܘ ܒܲܚܦܝܼܛܘܼ ܬܲܪ̈ܥܹܐ ܕܲܠܒܲܪ|
    block |ܟܲܕܼ ܠܵܐ ܡܫܵܘܬܿܦܝܼܢ ܒܐ̄ܪ̈ܵܙܲܝ ܥܹܕܿܬܵܐ ܐܲܝܟ ܒܲܝܬܵܝܹ̈ܐ ܀|
    block |܃ܠܗܵܠܹܝܢ ܐܸܬܿܕܲܟܲܪ ܒܪܵܐ ܐܵܣܘܿܛܵܐ ܕܦܲܪܲܚ ܢܸܟܼܣܵܘ̈ܗܝ|
    block |ܘܲܫܐܸܠ ܕܢܸܗܘ̤ܐ ܐܲܝܟ ܐܲܓܼܝܸܪܹ̈ܐ ܡܲܟܿܝܼܟܼܵܐܝܼܬܼ ܀|
    block |܃ܪܘܼܓܼܙܵܐ ܘܐܲܟܿܬܼܵܐ ܢܲܥܒܲܪ ܡܸܢܲܢ ܒܗܵܘ̇ ܥܸܕܼܵܢܵܐ|
    block |ܘܢܸܚܙܹܝܘܗܝ ܠܝܼܫܘܿܥ ܕܡܸܬܿܕܿܒܲܪ ܠܡܵܘܬܵܐ ܡܸܛܠܵܬܲܢ ܀|
    block |܃ܠܚܲܫܵܐ ܢܵܦܹ̇ܩ ܒܦܝܼܢܟܼܵܐ ܘܟܼܵܣܵܐ ܥܲܡ ܡܫܲܡܫܵܢܵܐ|
    block |ܒܦܝܢܟܼܵܐ ܠܲܚܡܵܐ ܒܟܼܵܣܵܐ ܚܲܡܪܵܐ ܐ̄ܪܵܙܵܐ ܕܡ̇ܘܬܹܿܗ ܀|
    block |܃ܐ̄ܪܵܙܵܐ ܡ̇ܘܬܹܿܗ ܗܠܹܝܢ ܛܵܥ̇ܢܝܼܢ ܥܲܠ ܐܝܼܕܲܝ̈ܗܘܿܢ|
    block |ܘܡ̇ܐ ܕܥܲܠ ܡܲܕܼܒܿܚܵܐ ܣܵܡܼܘܼܗܝ ܘܚܲܦܝܘܼܗܝ ܛܲܦܸܣܘ ܩܒܼܘܼܪܬܹܿܗ ܀|
    block |܃ܠܵܐ ܗ̄ܘܼܵܐ ܨܲܠܡܵܐ ܕܲܝܗܘܼܕܼܵܝܹ̈ܐ ܫܩܝܼܠܝܼܢ ܗܵܠܹܝܢ|
    block |ܐܸܠܵܐ ܕܥܝܼܪܹ̈ܐ ܕܲܡܫܲܡܫܝܼܢ ܗ̄ܘ̣ܵܐ ܠܚܲܫܹܗ ܕܲܒܼܪܵܐ ܀|
    block |܃ܡܼܢ ܡܲܠܲܐܟܹ̈ܐ ܐܸܫܬܲܡܲܫ ܗܼ̄ܘܵܐ ܒܥܸܕܼܵܢ ܚܲܫܹܗ|
    block |ܘܲܡܫܲܡܫܵܢܹ̈ܐ ܡܙܲܝܚܝܼܢ ܠܦܲܓܼܪܹܗ ܓܚܵܐܹ̇ܫ ܒܐ̄ܪܵܙܵܐ ܀|
    block |܃ܥܵܐ̇ܠܝܼܢ ܡܸܟܹܿܝܠ ܟܵܗܢܹ̈ܐ ܒܙܵܘܚܵܐ ܠܓܼܵܘ ܒܹܝܬܼ ܩܘܼܕܸܫܵܐ|
    block |ܘܩܵܝܡ̇ܝܼܢ ܬܲܡ̇ܢ ܒܪܲܒܿܘܼܬܼ ܫܘܼܒܼܚܵܐ ܘܦܲܐܝܘܼܬܼ ܗܸܕܼܪܵܐ ܀|
  block
    block |܃ܟܵܗܢܵܐ ܕܲܦܪܝܼܫ ܕܢܸܗܘܸܐ ܓܵܡܲ݁ܪ ܗܵܝ̇ ܕܸܒܼܚܬܼܵܐ|
    block |ܝܘܼܩܢܹܗ ܕܡ̇ܪܲܢ ܛܥܝܼܢ ܒܲܩܢܘܿܡܹܗ ܒܗܵܘ̇ ܥܸܕܵܢܵܐ ܀|
    block |܃ܫܲܡܸܫ ܡܸܨܥܵܝܘܼܬܼܵܐ ܒܹܝܬܼ ܠܲܢ ܘܠܲܐܒܼܘܼܗܝ|
    block |ܘܒܹܗ ܒܐܸܣܟܹܿܡܵܐ ܡܫܲܡܸܫ ܟܵܗܢܵܐ ܡܸܨܥܵܝܘܼܬܼܵܐ ܀|
    block |܃ܫܡܲܥ ܐܘܿ ܟܵܗܢܵܐ ܠܐܲܝܟܵܐ ܡܲܛܝܼܬܿ ܡܵܛܠ ܕܲܪܓܼܵܟ|
    block |ܘܙܘܼܥ ܡܼܢ ܡ̇ܪܵܢ ܘܝܲܩܲܪ ܕܲܪܓܼܵܟ ܐܲܝܟ ܕܲܦܠܸܐ ܠܹܗ ܀|
    block |܃ܚܙܝܼ ܕܐܸܢܼܥܲܠܝܼܬܿ ܠܥܸܠ ܡܼܢ ܟܪ̈ܘܿܒܹܐ ܠܥܸܠ ܡܼܢ ܣܪ̈ܵܦܹܐ|
    block |ܠܥܸܠ ܡܼܢ ܟܝܵܢܵܐ ܗܘ̤ܝ ܒܕܼܘܼܒܵܪ̈ܲܝܟ ܐܲܝܟ ܕܲܦܐܸܐ ܠܵܟ ܀|
    block |܃ܚܙܝܼ ܕܐܸܬܼܗܲܝܡܲܢܬܿ ܠܲܡܦܲܪܢܵܣܘܼ ܓܲܙܲܝ̈ ܡ̇ܪܵܟ|
    block |ܗܘ̤ܝ ܕܠܵܐ ܡܘܼܡ̇ܐ ܘܲܕܼܠܵܐ ܪܸܫܝܵܢ ܐܲܝܟ ܕܲܦܩܝܼܕܼ ܐܲܢ̄ܬܿ ܀|
    block |܃ܒܗܵܢ ܐܸܣܟܹܿܡܵܐ ܩܵܐܹ̇ܡ ܟܵܗܢܵܐ ܒܗܵܘ̇ ܥܸܕܵܢܵܐ|
    block |ܘܠܲܝܬܿ ܠܵܗ̇ ܦܸܚܡܵܐ ܠܗܵܝ̇ ܪܲܒܿܘܼܬܼܵܐ ܕܠܵܗ̇ ܡܸܬܼܩܲܪܲܒܼ ܀|
    block |܃ܟܵܗܢܹ̈ܐ ܟܠܗܘܿܢ ܕܲܒܼܒܹܝܬܼ ܩܘܼܕܼܫܵܐ ܨܲܠܡܵܐ ܫܩܝܼܠܝܼܢ|
    block |ܕܗܵܢ̇ܘܿܢ ܫܠܝܼܚܹ̈ܐ ܕܲܠܒܹܝܢܼ ܩܒܼܘܼܪܬܵܐ ܐܸܬܼܘܲܥܲܕܼܘ ܗ̄ܘܼܵܘ ܀|
    block |܃ܡܲܕܼܒܿܚܵܐ ܐ̄ܪܵܙܵܐ ܗ̄ܘ̣ ܕܩܲܒܼܪܹܗ ܕܡ̇ܪܲܢ ܕܠܵܐ ܦܘܼܠܵܓܼܵܐ|
    block |ܘܠܲܚܡܵܐ ܘܚܲܡܪܵܐ ܦܲܓܼܪܹܗ ܕܡ̇ܪܲܢ ܕܲܚܢܝܼܛ ܘܲܩܒܼܝܼܪ ܀|
    block |܃ܐܵܦ ܫܘܿܫܸܦܵܐ ܕܲܠܥܸܠ ܡܸܢܗܘܿܢ ܛܘܼܦܣܵܐ ܡܛܲܦܸܣ|
    block |ܕܟܹܐܦܵܐ ܚܬܝܼܡܲܬܿ ܒܥܸܙܩܲܬܼ ܡܵܗܢܹ̈ܐ ܘܩܲܣܛܘܼܢܵܪܹ̈ܐ ܀|
    block |܃ܘܲܡܫܲܡܫܵܢܹ̈ܐ ܕܡܸܟܵܐ ܘܡܸܟܵܐ ܩܵܝ̇ܡܝܼܢ ܘܡܲܟܿܫܝܼܢ|
    block |ܐ̄ܪܵܙ ܡܲܠܲܐܟܹ̈ܐ ܕܡܼܢ ܐܸܣܵܕܵܘ̈ܗܝ ܐܵܦ ܡܼܢ ܪܸ̈ܓܼܠܵܘܗܝ ܀|
    block |܃ܘܟܼܠ ܡܫܲܡܫܵܢܹ̈ܐ ܕܲܩܕܼܵܡ ܡܲܕܼܒܿܚܵܐ ܡܕܲܝܠܝܼܢ ܩܵܝ̇ܡܝܼܢ|
    block |ܕܡܘܼܬܼܵܐ ܨܵܝ̇ܪܝܼܢ ܕܥܝܼܪܹ̈ܐ ܕܚܲܕܼܪܘܼܗܝ ܠܩܲܒܼܪܹܗ ܕܡ̇ܪܲܢ ܀|
    block |܃ܐܵܦ ܒܹܝܬܼ ܩܘܼܕܼܫܵܐ ܛܘܼܦܣܵܐ ܨܵܐܲܪ ܕܓܼܢܲܬܼ ܝܵܘܣܸܦ|
    block |ܕܲܪܕܼܵܘ ܡܸܢܵܗ̇ ܚܲܝܹ̈ܐ ܠܐ̄ܢܵܫܵܐ ܘܲܠܡܲܠܲܐܟܹ̈ܐ ܀|
    block |܃ܒܛܲܟܼܣܵܐ ܐ̄ܚܪܹܢܵܐ ܐܝܼܬܼܵܘܗܝ ܛܘܼܦܣܵܗ̇ ܕܗܵܝ̇ ܡܲܠܟܿܘܼܬܼܵܐ|
    block |ܘܥܲܠ݂ ܠܵܗ̇ ܡ̇ܪܲܢ ܘܡܲܥܸܠ ܥܲܡܹܗ ܠܟܼܠܗܘܿܢ ܪ̈ܵܚܡܵܘܗܝ ܀|
    block |܃ܡܲܕܼܒܿܚܹܗ ܣܓܼܝܼܕܼܵܐ ܐ̄ܪܲܙ ܗܵܘ̇ ܬܪܘܼܢܘܿܣ ܕܪܲܒܿܘܼܬܼ ܫܘܼܒܼܚܹܗ|
    block |܃ܕܲܥܠܵܘܗܝ ܡܸܬܼܚܙܹܐ ܠܥܝܼܪܹ̈ܐ ܘܐ̄ܢܵܫܵܐ ܒܝܘܿܡ ܓܸܠܝܵܢܹܗ|
    block |܃ܗܵܠܹܝܢ ܕܲܠܬܲܚܬܿ ܘܗܵܠܹܝܢ ܕܲܠܥܸܠ ܩܲܢܟܹܿܐ ܡܪܲܙܙܵܐ|
    block |ܘܥܲܗܸܕܼ ܕܲܗ̤ܘܲܝ ܡܛܲܦܸܣ ܕܗܵܘ̈ܝܵܢ ܪܘܼܚܢܵܐܝܼܬܼ ܀|
    block |܃ܘܡܼܢ ܟܲܕܼܪ ܩܵܝ̇ܡܝܼܢ ܟܵܗܢܹ̈ܐ ܐܲܟܲܚ̄ܕܼ ܘܲܡܫܲܡܫܵܢܹ̈ܐ|
    block |ܡܫܲܪܹܝܢ ܘܐܵܡ̇ܪܝܼܢ ܗܲܝܡܵܢܘܼܬܼܵܐ ܕܐܲܒܼܵܗ̈ܬܼܵܐ ܀|
  block
    block |܃ܡܗܲܝܡܢܝܼܢܲܢ ܕܹܝܢ ܒܚܲܕܼ ܐܵܠܵܗܵܐ ܐܵܒܼܵܐ ܕܡܸܡܬܼܘܿܡ|
    block |ܕܐܲܚܝܼܕܼ ܟܠܵܐ ܒܪܸܡܙܵܐ ܟܲܣܝܵܐ ܕܐܲܠܵܗܘܼܬܹܗ ܀|
    block |܃ܕܲܥܼܒܲܕܼ ܘܐܲܬܼܩܸܢ ܟܠ ܕܡܸܬܼܚܲܙ̈ܝܵܢ ܘܠܵܐ ܡܸܬܼܚܲܙ̈ܝܵܢ|
    block |ܘܐܲܝܬܿܝܼ ܒܪܝܼܬܼܵܐ ܕܪܵܘܡ̇ܐ ܘܥܘܼܡܩܵܐ ܡܼܢ ܠܵܐ ܡܸܕܸܿܡ ܀|
    block |ܘܲܒܼܚܲܕܼ ܡ̇ܪܝܵܐ ܝܼܫܘܿܥ ܡܫܝܼܚܵܐ ܒܪܹܗ ܕܐܲܠܵܗܐ ܀|
    block |܃ܝܼܚܝܼܕܼܵܝܵܐ ܗ̄ܘ̣ ܒܐܲܠܵܗܘܼܬܹܗ ܘܒܼܘܼܟܼܪܵܐ ܒܦܲܓܼܪܹܗ|
    block |ܕܐܸܬܼܒܲܟܲܪ ܗ̄ܘܼܵܐ ܠܟܼܠ ܒܸܪ̈ܝܵܬܼܵܐ ܡܼܢ ܒܹܝܬܼ ܡܝܼܬܹ̈ܐ ܀|
    block |܃ܗܵܘ̇ ܕܡܼܢ ܐܲܒܼܘܼܗܝ ܝܼܠܝܼܕܼ ܘܐܝܼܬܼܵܘܗܝ ܕܠܵܐ ܫܘܼܪܵܝܵܐ|
    block |ܘܠܵܐ ܗ̄ܘܼܵܐ ܡܸܗܘܵܐ ܗܘ̤ܵܐ ܘܐܸܬܼܥܒܸܕܼ ܥܲܡ ܒܸܪ̈ܝܵܬܼܵܐ ܀|
    block |܃ܒܗܵܝ̇ ܕܐܲܠܵܗܵܐ ܗ̄ܘ̣ ܕܡܼܢ ܐܲܠܵܗܵܐ ܒܪܵܐ ܕܡܼܢ ܐܲܒܼܵܐ|
    block |ܘܡܼܢ ܟܝܵܢ ܐܲܒܼܘܼܗܝ ܘܲܫܘܸܐ ܥܲܡܹܗ ܒܟܼܠܗܹܝܢ ܕܝܼܠܹܗ ܀|
    block |܃ܘܒܹܗ ܐܸܬܼܚܵܘܝܼܘ ܥܲܠܡܹ̈ܐ ܘܐܸܬܼܒܿܪܝܼ ܟܠܡܵܐ ܕܵܗܘ̤ܵܐ|
    block |ܘܲܒܼܫܘܼܠܛܵܢܵܐ ܘܣܸܓܼܕܿܬܼܵܐ ܫܘܼܒܼܚܵܐ ܫܘܸܐ ܥܲܡ ܐܲܒܼܘܼܗܝ ܀|
    block |܃ܕܡܸܛܠܵܬܲܢ ܢܚܸܬܼ ܡܼܢ ܫܡܲܝܵܐ ܕܠܵܐ ܫܘܼܢܵܝܵܐ|
    block |ܕܢܸܦܪܘܿܩ ܠܓܸܢܣܲܢ ܡܼܢ ܥܲܒܼܕܿܘܼܬܼܵܐ ܕܒܼܝܼܫܵܐ ܘܡ̇ܘܬܵܐ ܀|
    block |܃ܘܓܲܫܸܡ ܗܲܝܟܿܠܵܐ ܒܚܹܝܠ ܪܘܼܚܩܘܼܕܫܵܐ ܡܼܢ ܒܲܪܬܼ ܕܵܘܝܼܕܼ|
    block |ܘܲܗܘ̤ܵܐ ܐ̄ܢܵܫܵܐ ܘܐܲܠܲܗ ܠܗܲܝܟܿܠܹܗ ܒܲܚܕܼܵܝܘܼܬܼܵܐ ܀|
    block |܃ܘܐܸܬܼܒܿܛܸܢ ܦܲܓܼܪܹܗ ܒܗܲܝܟܲܠ ܡܲܪܝܲܡ ܕܠܵܐ ܙܘܼܘܵܓܼܵܐ|
    block |ܘܐܸܬܼܝܼܠܸܕܼ ܗ̄ܘܼܵܐ ܠܥܸܠ ܡܼܢ ܛܲܟܼܣܹ̈ܐ ܐܵܕܵܡ̇ܝܹ̈ܐ ܀|
    block |܃ܘܚܲܫ̣ ܗ̄ܘܼܵܐ ܘܐܸܙܕܩܸܦ ܘܩܲܒܸܿܠ ܡ̇ܘܬܵܐ ܒܚܲܕܼ ܐ̄ܢܵܫܘܼܬܹܗ|
    block |ܟܲܕܼ ܦܝܼܠܵܛܘܿܣ ܐܲܚܝܼܕܼ ܗ̄ܘܼܵܐ ܠܵܗ̇ ܠܗܸܕܼܡܘܿܢܘܼܬܼܵܐ ܀|
    block |܃ܘܗܲܘ̤ܵܐ ܒܩܲܒܼܪܵܐ ܬܵܠܵܬܼܵܐ ܝܵܘ̈ܡܝܼܢ ܐܲܝܟ ܟܠ ܡܝܼܬܼܵܐ|
    block |ܘܩܵܡ ܘܐܸܬܼܢܲܚܲܡ ܐܲܟܼܡܵܐ ܕܲܟܼܬܼܝܼܒܼ ܒܲܢܒܼܝܼܘܼܬܼܵܐ ܀|
    block |܃ܘܲܣܼܠܸܩ ܠܪܵܘܡ̇ܐ ܠܲܫܡܲܝ̈ ܫܡܲܝܵܐ ܕܢܲܫܠܸܡ ܟܠ|
    block |ܘܝܼܬܸܒܼ ܒܫܘܼܒܼܚܵܐ ܡܼܢ ܝܲܡܝܼܢܵܐ ܕܐܲܒܼܵܐ ܕܫܲܠܼܚܹܗ ܀|
    block |܃ܘܲܥܬܼܝܼܕܼ ܕܢܹܐܬܸܐ ܒܫܘܼܠܵܡ ܙܲܒܼܢܹ̈ܐ ܠܚܘܼܕܵܬܼ ܟܠܵܐ|
    block |ܘܠܲܡܕܼܵܢ ܠܚܲܝܹ̈ܐ ܘܲܠܡܝܼ̈ܬܹܐ ܬܘܼܒܼ ܕܡܝܼܬܼܘ ܒܲܚܛܝܼܬܼܵܐ ܀|
    block |܃ܘܡ̇ܘܕܹܿܝܢܲܢ ܬܘܼܒܼ ܘܲܒܼܪܘܼܚ ܩܘܼܕܫܵܐ ܐܝܼܬܼܝܵܐ ܕܡܼܢ ܡܬܼܘܿܡ|
    block |ܫܘܸܐ ܒܐܘܼܣܝܵܐ ܘܒܲܐܠܵܗܘܼܬܼܵܐ ܠܐܲܒܼܵܐ ܘܠܲܒܼܪܵܐ ܀|
    block |܃ܗܵܘ̇ ܕܡܼܢ ܐܵܒܼܵܐ ܢܵܦܹ̇ܿܩ ܒܲܙܢܵܐ ܕܠܵܐ ܡܸܬܼܥܲܩܲܒܼ|
    block |ܘܝܵܗܹ̇ܒܼ ܚܲܝܹ̈ܐ ܠܟܼܠܗܘܿܢ ܡܠܝܼ̈ܠܹܐ ܕܡܸܢܹܗ ܐܸܬܼܒܿܪܝܼܘ ܀|
    block |܃ܘܡ̇ܘܕܹܿܝܢܲܢ ܬܘܼܒܼ ܘܒܲܚܕܼܵܐ ܥܹܕܿܬܵܐ ܩܵܬܼܠܝܼܩܝܼ|
    block |ܐܲܒܼܵܗܵܝܬܵܐ ܘܲܫܠܝܼܚܵܝܬܵܐ ܡܩܲܕܿܫܲܬܼ ܒܪܘܼܚܵܐ ܀|
    block |ܘܬܼܘܼܒܼ ܡ̇ܘܕܹܿܝܢܲܢ ܒܲܚܕܼܵܐ ܣܚܵܬܼܵܐ ܘܡܲܥܡܘܿܕܼܝܼܬܼܵܐ܃|
  block
    block |ܕܒܼܵܗ̇ ܥܵܡ̇ܕܲܝܢܲܢ ܠܚܘܼܣܵܝ ܚܵܘ̈ܒܹܿܐ ܣܝܼܡܲܬܼ ܒܢܲܝ̈ܵܐ ܀|
    block |܃ܘܡ̇ܘܕܹܿܝܢܲܢ ܬܘܼܒܼ ܐܵܦ ܒܲܩܝܵܡܬܼܵܐ ܕܡܼܢ ܒܹܝܬܼ ܡܝܼ̈ܬܹܐ|
    block |ܘܲܕܼܗܵܘܹ̇ܝܢܲܢ ܒܚܲܝܹ̈ܐ ܚܲܕܼܬܹ̈ܐ ܠܥܵܠܲܡ ܥܵܠܡܝܼܢ ܀|
    block |܃ܠܗܵܕܹܐ ܚܲܬܸܿܡܘ ܬܠܵܬܼܡܐܵܐ ܟܵܗܢܹ̈ܐ ܘܲܬܼܡܵܢܬܿܥܣܲܪ|
    block |ܘܬܲܚܸܡܘ ܘܐܲܚܪܸܡܘ ܠܟܼܠ ܕܠܵܐ ܡ̇ܘܕܹܿܐ ܐܲܝܟ ܬܵܘܕܲܝܬܼܗܘܿܢ ܀|
    block |܃ܥܹܕܼܬܵܐ ܡ̇ܘܕܿܝܵܐ ܐܲܝܟ ܬܵܘܕܲܝܼܬܼܗܘܿܢ ܕܐܲܒܼܗ̈ܬܼܵܐ|
    block |ܘܬܵܦ ܡܫܲܡܫܵܐ ܬܘܼܒܼ ܠܗܲܝܡܵܢܘܼܬܼܗܘܿܢ ܒܥܸܕܵܢ ܐ̄̈ܪ̈ܙܹܐ ܀|
    block |܃ܒܥܸܕܵܢ ܐ̄ܪ̈ܵܙܹܐ ܪܵܥܡ̇ܝܼܢ ܝܲܠܕܹܿܝ̈ܗ̇ ܒܗܲܝܡܵܢܘܼܬܼܗܘܿܢ|
    block |ܟܲܕܼ ܬܵܢܹ̇ܝܢ ܠܵܗ̇ ܒܦܘܼܡ̇ܐ ܘܠܸܒܵܐ ܕܠܵܐ ܦܘܼܠܵܓܼܵܐ ܀|
    block |܃ܘܡܼܢ ܕܐܸܬܿܬܲܢܝܲܬ̤ ܗܲܝܡܵܢܘܼܬܼܵܐ ܒܛܲܟܼܣܵܐ ܕܲܦܐܹܐ|
    block |ܦܵܩܹ̇ܕܼ ܡܸܟܹܿܝܠ ܟܵܪܘܿܙ ܥܹܕܿܬܵܐ ܠܲܡܨܲܠܵܝܘܼ ܀|
    block |܃ܨܲܠܵܘ ܐܵܡܲ̈ܪ ܥܲܠ ܕܘܼܟܼܪܵܢܵܐ ܕܐܲܒܼܵܗ̈ܬܼܵܐ|
    block |ܩܵܬܼܘܿܠܝܼܩܹ̈ܐ ܘܐܲܦܸܣܩܘܼܦܹ̈ܐ ܥܲܡ ܡܲܠܦܵܢܹ̈ܐ ܀|
    block |܃ܘܥܲܡܗܘܿܢ ܟܵܗܢܹ̈ܐ ܐܵܦ ܡܫܲܡܫܵܢܹ̈ܐ ܘܼܟܼܠܗܘܿܢ ܛܲܟܼܣܹ̈ܐ|
    block |ܘܟܼܠܡܲܢ ܕܲܥܢܲܕܼ ܡܼܢ ܗܵܢ ܥܵܠܡܵܐ ܒܗܲܝܡܵܢܘܼܬܼܵܐ ܀|
    block |܃ܕܢܸܗܘܘܿܢ ܡܟܲܠܠܹ̈ܐ ܒܝܵܘܡ̇ܐ ܡܼܢ ܒܹܝܬܼ ܡܝܼ̈ܬܹܐ|
    block |ܘܲܚܢܲܢ ܥܲܡܗܘܿܢ ܢܹܐܪܲܬܼ ܚܲܝܹ̈ܐ ܒܗܵܝ̇ ܡܲܠܟܿܘܼܬܼܵܐ ܀|
    block |܃ܨܲܠܵܘ ܐܲܚܲܝ̈ ܥܲܠ ܩܘܼܪܒܵܢܵܐ ܕܲܡܩܲܪܒܼܝܼܢܲܢ|
    block |ܕܢܸܗܘܸܐ ܡܩܲܒܿܠܵܐ ܩܕܼܵܡ ܐܲܠܵܗܵܐ ܕܠܹܗ ܡܸܬܼܩܲܪܲܒܼ ܀|
    block |܃ܘܲܒܼܪܘܼܚܵܦܵܐ ܕܪܘܼܚܵܐ ܕܩܘܼܫܵܐ ܢܗܘܸܐ ܡܩܲܕܿܫܵܐ|
    block |ܐܲܝܟ ܕܢܸܗܘܸܐ ܠܲܢ ܥܸܠܲܬܼ ܚܲܝܹ̈ܐ ܒܡܲܠܟܿܘܼܬܼ ܪܵܘܡ̇ܐ ܀|
    block |܃ܒܗܵܠܹܝܢ ܡܚܲܦܸܛ ܟܵܪܘܿܙ ܥܹܕܼܬܵܐ ܠܥܲܡܵܐ ܘܐܵܡܲ݁ܪ|
    block |ܠܲܡܨܲܠܵܝܘܼ ܩܕܼܵܡ ܐܲܠܵܗܵܐ ܒܠܸܒܵܐ ܕܲܟܼܝܵܐ ܀|
    block |܃ܡܩܲܪܸܒܼ ܡܸܟܹܿܝܠ ܟܵܗܢܵܐ ܐ̄ܪܵܙܵܐ ܕܦܘܼܪܩܵܢ ܚܲܝܲܝ̈ܢ|
    block |ܟܲܕܼ ܡܠܸܐ ܙܵܘܥܵܐ ܘܲܥܛܝܼܦ ܕܼܚܠܵܐ ܘܩܸܢܛܵܐ ܀|
    block |܃ܙܵܐܲܥ ܟܵܗܢܵܐ ܘܲܕܼܚܝܼܠ ܪܲܒܲܬܼ ܘܪܲܬܿܝܼܬܼ ܣܲܓܿܝܼ|
    block |ܡܸܛܠ ܚܵܘܒܵܘ̈ܗܝ ܘܚܵܘ̈ܒܹܿܗ ܕܟܼܠܗܘܿܢ ܝܲܠܕܹܿܝ̈ܗ̇ ܕܥܹܕܿܬܵܐ ܀|
    block |܃ܥܲܝܢܵܐ ܐܝܼܬܼܵܘܗܝ ܕܟܼܠܹܗ ܓܘܼܫܡܵܐ ܥܹܕܿܬܵܢܵܝܵܐ|
    block |ܘܥܵܗܹ̇ܕܼ ܒܡܲܕܿܥܹܗ ܟܠ ܣܘܼܥܪ̈ܵܢܹܐ ܕܲܟܼܢܵܘܵܬܹ̈ܐ ܀|
    block |܃ܐܵܦ ܠܸܫܵܢܵܐ ܗ̄ܘ̣ ܕܟܼܠܹܗ ܓܘܼܫܡܵܐ ܝܼܫܘܿܥܵܝܵܐ|
    block |ܐܲܦܸܛܪܘܿܦܵܐ ܗ̄ܘ̣ ܘܲܣܢܹܐ ܓܪܘܼܬܼܵܐ ܡܡܲܠܸܐ ܚܠܵܦܵܘܗܝ ܀|
    block |܃ܪܬܹܝܬܼܵܐ ܘܕܸܚܠܵܐ ܕܲܚܠܵܦ ܢܲܦܫܹܗ ܘܲܚܠܵܦ ܥܲܡܹܗ|
    block |ܪܡܸܐ ܥܲܠ ܟܵܗܢܵܐ ܒܗܵܘ̇ ܥܸܕܼܵܢܵܐ ܡܠܸܐ ܕܸܚܠܬܼܵܐ ܀|
  block
    block |܃ܒܛܘܼܦܣܵܐ ܕܚܝܼܠܵܐ ܒܛܲܟܼܣܵܐ ܕܚܝܼܠܵܐ ܥܲܠ ܣܪ̈ܵܦܹܐ|
    block |ܡܡܲܨܲܥ ܩܵܐܹ̇ܡ ܒܲܪ ܕܲܚܝܼܚܵܐ ܒܕܸܚܠܵܐ ܪܲܒܵܐ ܀|
    block |܃ܡܲܠܟܵܐ ܕܚܝܼܠܵܐ ܕܲܩܛܝܼܠ ܘܲܩܒܼܝܼܪ ܐ̄ܪܵܙܵܢܵܐܝܼܬܼ|
    block |ܘܥܝܼܪܹ̈ܐ ܕܚܝܼܠܹ̈ܐ ܕܦܵܝ̇ܫܝܼܢ ܒܕܸܚܠܵܐ ܠܐܝܼܩܵܪ ܡ̇ܪܗܘܿܢ ܀|
    block |܃ܣܸܕܼܪܹ̈ܐ ܕܥܝܼܪܹ̈ܐ ܚܕܝܼܪܝܼܢ ܠܡܲܕܒܿܚܵܐ ܒܗܵܘ̇ ܥܸܕܵܢܵܐ|
    block |ܐܲܟܼܡܵܐ ܕܐܲܣܗܸܕܼ ܟܪܘܿܣܘܿܣܛܘܿܡܘܿܣ ܕܲܚܼܙܵܐ ܐܸܢܘܿܢ ܀|
    block |܃ܒܗܵܢܵܐ ܗܸܪܓܵܐ ܩܵܐܹ̇ܡ ܟܵܗܢܵܐ ܠܲܡܟܼܗܵܢܘܼ|
    block |ܚܲܫܝܼܫܵܐܝܼܬܼ ܒܕܼܚܠܵܐ ܪܲܒܵܐ ܐܵܦ ܒܲܪܬܹܝܬܵܐ ܀|
    block |܃ܒܲܕܡܘܼܬܼ ܝܲܥܩܘܿܒܼ ܬܠܵܬܼ ܙܲܒܼ̈ܢܵܬܼܵܐ ܘܲܬܼܠܵܬܼ ܣܵܓܹܿܕ|
    block |ܘܗܵܝܕܲܝܢ ܩܵ݁ܪܸܒܼ ܠܲܡܢܲܫܵܩܘܼ ܠܩܲܒܼܪܹܗ ܕܡ̇ܪܲܢ ܀|
    block |܃ܠܥܹܥܣܘܿ ܐܲܚܘܼܗܝ ܝܲܩܲܪ ܝܲܥܩܘܿܒܼ ܒܝܲܕܼ ܣܸܓܼ̈ܕܵܬܼܵܐ|
    block |ܘܟܼܵܗܢܵܐ ܡܝܲܩܲܪ ܒܝܲܕܼ ܣܸܓܼ̈ܕܬܼܵܐ ܠܡܵܪܹܗ ܕܝܲܥܩܘܿܒܼ ܀|
    block |܃ܡܢܲܫܸܩ ܒܚܘܼܒܵܐ ܘܲܒܼܪܚܡܬܼܵܐ ܠܡܲܕܼܒܲܚ ܩܘܼܕܼܫܵܐ|
    block |ܘܡܸܬܿܬܿܟܼܠ ܕܢܸܣܲܒܼ ܩܲܕܿܝܼܫܘܼܬܼܵܐ ܒܝܲܕܼ ܣܸܦ̈ܘܵܬܹ̈ܗ ܀|
    block |܃ܫܵܐܹ̇ܠ ܨܠܘܿܬܼܵܐ ܡܼܢ ܡܫܲܡܫܵܢܹ̈ܐ ܕܚܲܕܼܝܼܪܝܼܢ ܠܹܗ|
    block |ܕܲܒܼܡܘܼܟܵܟܹܗ ܢܸܣܲܒܼ ܪ̈ܲܚܡܹܐ ܡܼܢ ܚܲܢܵܢܵܐ ܀|
    block |܃ܡܨܲܠܸܐ ܡܸܟܹܿܝܠ ܒܠܸܒܵܐ ܟܵܝܒܵܐ ܩܕܼܵܡ ܐܲܠܵܗܵܐ|
    block |ܘܡ̇ܘܕܹܿܐ ܒܚܵܘ̈ܒܵܘܗܝ ܘܚܵܘ̈ܒܹܿܐ ܕܓܼܘܼܫܡܵܐ ܥܹܕܿܬܵܢܵܝܵܐ ܀|
    block |܃ܫܵܐܹ̇ܠ ܟܵܗܢܵܐ ܚܲܝܠܵܐ ܟܲܣܝܵܐ ܥܲܡ ܥܘܼܕܼܪܵܢܵܐ|
    block |ܕܲܠܡܵܘܗܲܒܼܬܹܗ ܢܸܗܘܸܐ ܓܵܡܲ݁ܪ ܐܲܝܟ ܨܸܒܼܝܵܢܹܗ ܀|
    block |܃ܘܲܠܟܼܠܡܸܕܹܿܡ ܕܐܵܡܲ݁ܪ ܟܵܗܢܵܐ ܩܕܼܵܡ ܐܲܠܵܗܵܐ|
    block |ܫܵܠܹ̇ܡ ܥܲܡܵܐ ܘܲܠܬܸܫܡܸܫܬܹܿܗ ܡܚܲܬܲܡ ܒܐܵܡܹܝܢ ܀|
    block |܃ܒܐܵܡܹܝܢ ܡܲܪܡܸܐ ܥܲܡܵܐ ܐܝܼܕܼܵܐ ܥܲܡܹܗ ܕܟܼܵܗܢܵܐ|
    block |ܘܲܡܫܵܘܬܸܿܦ ܠܹܗ ܒܝܲܕܼ ܨ̈ܠܵܘܵܬܹܗ ܒܝܲܕܼ ܒܲܪܬܼ ܩܵܠܹܗ ܀|
    block |܃ܗܵܝܕܹܿܝܢ ܟܵܗܢܵܐ ܡܒܲܪܸܟ ܠܥܲܡܵܐ ܒܗܵܘ̇ ܥܸܕܵܢܵܐ|
    block |ܒܗܵܝ̇ ܒܲܪܬܼ ܩܵܠܵܐ ܕܐܲܣܪܲܚ ܦܘܼܡܵܐ ܝܲܗܹ̇ܒܼ ܚܲܝܹ̈ܐ ܀|
    block |܃ܫܠܵܡܵܐ ܥܲܡܟܼܘܿܢ ܐܸܡܲ݁ܪ ܟܵܗܢܵܐ ܠܝܲܠܕܲܝ̈ ܥܹܕܿܬܵܐ|
    block |ܕܲܣܓܼܝܼ ܫܠܵܡܵܐ ܒܝܼܫܘܿܥ ܡ̇ܪܲܢ ܕܗܘ̤ܝܘܼ ܫܲܝܢܲܢ ܀|
    block |܃ܫܠܵܡܵܐ ܥܲܡܟܼܘܿܢ ܕܲܒܼܛܸܠ ܡ̇ܘܬܵܐ ܘܐܸܫܬܿܪܝܼ ܚܒܼܵܠܵܐ|
    block |ܒܲܒܼܝܲܕܼ ܒܲܪ ܓܸܢܣܲܢ ܕܚܲܫ ܥܲܠ ܐܲܦܲܝ̈ܢ ܘܐܲܚܝܼ ܠܟܼܠܲܢ ܀|
    block |܃ܫܠܵܡܵܐ ܥܲܡܟܼܘܿܢ ܕܥܸܒܼܪܲܬ̤ ܚܛܝܼܬܼܵܐ ܘܚܵܒܼ ܣܵܛܵܢܵܐ|
    block |ܒܝܲܕܼ ܒܲܪ ܐܵܕܼܵܡ ܕܲܙܟܼܵܐ ܘܙܲܟܿܝܼ ܠܝܲܠܕܵܘ̈ܗܝ ܕܐܵܕܼܵܡ ܀|
  block
    block |܃ܫܠܵܡܵܐ ܥܲܡܟܼܘܿܢ ܕܐܸܬܼܪܲܥܝܼ ܠܟܼܘܿܢ ܡ̇ܪܵܐ ܛܵܒܼܵܐ|
    block |ܒܡܵܘܬܵܐ ܕܲܒܼܪܹܗ ܕܚܲܫ̣ ܒܲܙܩܝܼܦܵܐ ܡܸܛܠܵܬܲܢ ܀|
    block |܃ܫܠܵܡܵܐ ܥܲܡܟܼܘܿܢ ܕܐܸܫܬܲܝܲܢܬܿܘܿܢ ܥܲܡ ܡܲܠܲܐܟܹ̈ܐ|
    block |ܒܗܵܘ̇ ܕܐܸܫܬܲܠܲܛ ܥܲܠ ܡܲܠܲܐܟܹ̈ܐ ܘܐܲܡܠܸܟ ܥܲܠ ܟܠ ܀|
    block |܃ܫܠܵܡܵܐ ܥܲܡܟܼܘܿܢ ܕܐܸܬܼܚܲܝܲܕܿܬܿܘܿܢ ܥܲܡܵܐ ܘܥܲܡܡܹ̈ܐ|
    block |ܘܐܸܫܬܼܪܝܼ ܣܝܵܓܼܵܐ ܒܝܼܫܘܿܥ ܟܠ ܣܲܩܘܼܒܼܠܵܐ ܀|
    block |܃ܫܠܵܡܵܐ ܥܲܡܟܼܘܿܢ ܕܲܢܛܝܼܪܝܼܢ ܠܟܼܘܿܢ ܚܲܝܹ̈ܐ ܚܲܕܼ̈ܬܬܹܐ|
    block |ܒܗܵܘ̇ ܕܐܸܬܼܒܲܟܲܪ ܠܟܼܠ ܒܸܪ̈ܝܵܬܼܵܐ ܒܚܲܝܹ̈ܐ ܕܠܵܐ ܚܒܼܵܠ ܀|
    block |܃ܫܠܵܡܵܐ ܥܲܡܟܼܘܿܢ ܕܐܸܙܕܲܡܲܢܬܿܘܿܢ ܠܡܲܠܟܿܘܼܬܼ ܪܵܘܡܵܐ|
    block |ܒܗܵܘ̇ ܕܲܒܼܩܲܕܼܡ̇ܐ ܥܲܠ ܕܲܡܛܲܝܸܒܼ ܐܲܬܼܪܵܐ ܠܟܼܠܲܢ ܀|
    block |܃ܡܦܲܢܸܐ ܥܵܡܲܐ ܚܘܼܒܵܢܵܐܝܼܬܼ ܠܟܼܵܗܢܵܐ ܘܐܵܡܲܪ|
    block |ܥܲܡܵܟ ܗܵܢܵܐ ܘܥܲܡܵܗ ܕܪܘܼܚܵܟ ܗܵܝ̇ ܟܵܗܢܵܝܬܵܐ ܀|
    block |܃ܪܘܼܚܵܐ ܩܵܪܹܐ ܠܵܐ ܗ̄ܘܼܵܐ ܠܢܲܦܫܵܐ ܗܵܝ̇ ܕܲܒܼܟܼܵܗܢܵܐ|
    block |ܐܸܠܵܐ ܠܪܘܼܚܵܐ ܕܩܲܒܸܿܠ ܟܵܗܢܵܐ ܒܲܣܝܵܡ ܐܝܼܕܼܵܐ ܀|
    block |܃ܒܲܣܝܵܡ ܐܝܼܕܼܵܐ ܡܩܲܒܸܿܠ ܟܵܗܢܵܐ ܚܲܝܠܵܐ ܕܪܘܼܚܵܐ|
    block |ܕܒܼܵܗ̇ ܢܸܬܼܡܨܸܐ ܠܡܸܓܼܡܲܪ ܐ̄ܪ̈ܵܙܹܐ ܐܲܠܵܗܵܝܹ̈ܐ ܀|
    block |܃ܠܗܵܝ̇ ܛܲܝܒܿܘܼܬܼܵܐ ܡܫܲܡܲܗ ܥܲܡܵܐ ܪܘܼܚܵܐ ܕܟܼܵܗܢܵܐ|
    block |ܘܲܡܦܝܼܣ ܕܢܸܩܢܹܐ ܫܠܵܡܵܐ ܥܲܡܵܗ̇ ܘܐܵܦ ܗܝ̤ ܥܲܡܹܗ ܀|
    block |܃ܡܫܵܘܕܿܥܵܐ ܗܵܕܹܐ ܕܐܵܦ ܗܘ̤ ܟܵܗܢܵܐ ܣܡܝܼܩ ܥܲܠ ܨܠܘܿܬܼܵܐ|
    block |ܘܐܵܠ̇ܨܵܐ ܕܲܬܼܦܝܼܣ ܟܠܵܗ̇ ܥܹܕܿܬܵܐ ܡܸܛܠܵܬܹܗ ܀|
    block |܃ܒܲܕܼܓܘܿܢ ܩܵܥܝܵܐ ܕܢܸܩܢܸܐ ܫܠܵܡܵܐ ܗܘ̤ ܥܲܡ ܪܘܼܚܹܗ|
    block |ܕܲܒܼܚܲܕܼ ܫܠܵܡܹܗ ܢܸܣܓܸܿܐ ܫܠܵܡܵܐ ܕܟܼܠܗܘܿܢ ܝܲܠܕܲܝ̈ܗ̇ ܀|
    block |܃ܒܗܵܝ̇ ܕܲܒܼܫܘܼܦܪ̈ܵܘܗܝ ܡ̇ܘܬܲܪ ܣܲܓܿܝܼ ܠܟܼܠܵܗ̇ ܥܹܕܿܬܵܐ|
    block |ܘܲܒܼܣܲܢ̈ܝܵܢܹܗ ܡܣܲܓܸܿܦ ܪܲܒܲܬܼ ܠܟܼܠܹܗ ܓܵܘܵܐ ܀|
    block |܃ܫܠܵܡܵܐ ܥܲܡܵܟ ܐܵܡܲ݁ܪ ܥܲܡܵܐ ܠܟܼܵܗܢܵܐ ܙܲܗܝܵܐ|
    block |ܫܠܵܡܵܐ ܬܸܩܢܹܐ ܒܚܲܕܼ ܕܘܼܒܵܪ̈ܲܝܟ ܥܲܡܵܗ̇ ܕܪܘܼܚܵܟ ܀|
    block |܃ܫܠܵܡܵܟ ܕܒܼܵܟ ܡܸܬܼܓܲܡܪܝܼܢ ܐ̄ܪ̈ܙܲܝ ܥܹܕܿܬܵܐ|
    block |ܫܠܵܡܵܐ ܢܸܗܘܸܐ ܠܪܘܼܚܵܟ ܥܲܡܵܟ ܒܝܲܕܼ ܗܘܼܦܵܟܲܝ̈ܟ ܀|
    block |܃ܫܠܵܡܵܐ ܥܲܡܵܟ ܕܪܲܒ ܫܘܼܟܵܢܵܐ ܕܐܸܫܬܲܟܲܢ ܠܵܟ|
    block |ܫܠܵܡܵܐ ܕܪܘܼܚܵܟ ܢܹܐܪܲܒܼ ܒܟܼܘܼܫܪܲܝܟ ܪ̈ܘܼܚܵܢܝܹܐ ܀|
    block |܃ܗܵܝܕܲܝܹܢ ܦܵܩܹ̇ܕܼ ܟܵܪܘܿܙ ܥܹܕܿܬܵܐ ܠܟܼܠܹܗ ܥܲܡܵܐ|
    block |ܕܢܸܬܼܠܘܼܢ ܫܠܵܡܵܐ ܚܲܕܼ ܠܚܲܒܼܪܹܗ ܒܚܘܼܒܹܿܗ ܕܡܵܪܲܢ ܀|
    block |܃ܒܩܲܕܼܡܵܐ ܟܵܗܢܹ̈ܐ ܝܵܗ̇ܒܿܝܼܢ ܫܠܵܡܵܐ ܒܓܼܵܘ ܒܹܝܬܼ ܩܘܼܕܸܫܵܐ|
    block |ܘܟܸܢ ܐܵܦ ܥܲܡܵܐ ܝܵܗ̇ܒܿܝܼܢ ܒܗܲܝܟܿܠܵܐ ܒܹܗ ܒܐܸܣܟܹܿܡܵܐ ܀|
    block |ܙܵܕܹܩ ܠܐܲܝܢܵܐ ܕܢܸܬܸܿܠ ܫܠܵܡܵܐ ܠܐܲܚܘܼܗܝ ܒܥܹܕܿܬܵܐ܃|
  block
    block |ܕܲܢܫܝܼܓܼ ܠܸܒܹܿܗ ܡܼܢ ܟܠ ܐܲܟܿܬܼܵܐ ܘܚܸܡܬܼܵܐ ܘܝܲܨܪܵܐ ܀|
    block |܃ܗܵܢܵܘ̇ ܫܠܵܡܵܐ ܕܡܸܬܹܐܵܘܹܝܢ ܒܹܗ ܥܝܼܪܹ̈ܐ ܘܐ̄ܢܵܫܵܐ|
    block |ܒܝܵܘܡ̇ܐ ܕܐܵܬܹܿܐ ܚܲܬܼܢܵܐ ܫܒܼܝܼܚܵܐ ܠܲܡܕܼܵܢ ܟܠܵܐ ܀|
    block |܃ܗܵܢܵܘ̇ ܫܠܵܡܵܐ ܕܠܲܝܬܿ ܒܹܗ ܢܸܟܼܠܵܐ ܘܠܵܐ ܣܸܢܐܬܼܵܐ|
    block |ܐܸܠܵܐ ܟܠܹܗ ܢܘܼܗܪܵܐ ܒܢܘܼܗܪܵܐ ܘܚܘܼܒܵܐ ܫܲܠܡܵܐ ܀|
    block |܃ܛܘܼܒܼܵܘܗܝ ܠܐܲܝܢܵܐ ܕܝܵܗܹ̇ܒܼ ܫܠܵܡܵܐ ܒܚܘܼܒܵܐ ܠܐܲܚܘܼܗܝ|
    block |ܕܗܘ̤ܝܘܼ ܡܩܲܒܸܿܠ ܫܠܵܡܵܐ ܓܡܝܼܪܵܐ ܒܓܼܵܘ ܪܸܥܝܵܢܹܗ ܀|
    block |܃ܫܠܵܡܵܐ ܐܝܼܬܼܵܘܗܝ ܫܡܹܗ ܕܲܡܫܝܼܚܵܐ ܡܫܲܝܸܢ ܟܠܵܐ|
    block |ܕܗܘ̤ܝܘܼ ܕܫܲܝܸܢ ܒܹܝܬܼ ܐܲܪ̈ܥܵܢܹܐ ܠܲܫܡܲܝܵܢܹ̈ܐ ܀|
    block |܃ܛܘܼܒܼܵܘܗܝ ܠܐܲܝܢܵܐ ܕܫܲܝܸܢ ܠܸܒܹܿܗ ܒܥܸܕܼܵܢ ܐ̄ܪ̈ܵܙܹܐ|
    block |ܕܡܸܫܬܲܒܼܩܝܼܢ ܠܹܗ ܚܵܘܒܵܘ̈ܗܝ ܟܠܗܘܿܢ ܐܵܦ ܣܲܢ̈ܝܵܬܹܗ ܀|
    block |܃ܗܵܪܟܵܐ ܙܵܕܹܩ ܠܡܸܥܗܲܕܼ ܡܸܠܬܼܵܐ ܡ̇ܪܵܢܵܝܬܵܐ|
    block |ܕܲܡܙܲܗܲܪ ܠܲܢ ܣܲܓܿܝܼܵܐܝܼܬܼ ܡܸܛܠ ܐܲܟܿܬܼܵܐ ܀|
    block |܃ܐܸܢ ܠܲܡ ܬܸܬܿܕܿܟܲܪ ܕܐܲܚܝܼܕܼ ܐܲܚܘܼܟ ܐܲܟܬܼܵܐ ܒܠܸܒܹܿܗ|
    block |ܫܒܼܘܿܩ ܩܘܼܪܒܵܢܵܟ ܘܙܸܠ ܫܲܝܸܢܲܝܗܝ ܘܗܵܝܕܹܿܝܢ ܩܲܪܸܒܼ ܀|
    block |܃ܙܸܠ ܫܲܝܸܢܲܝܗܝ ܠܐܲܚܘܼܟ ܠܘܼܩܕܼܵܡ ܡ̇ܪܲܢ ܐܸܡ݂ܲܪ|
    block |ܘܗܵܝܕܲܝܹܢ ܩܲܪܷܒܼ ܗܵܝ̇ ܕܸܒܼܚܬܼܵܐ ܕܲܡܩܲܪܸܒܼ ܐܲܢ̄ܬܿ ܀|
    block |܃ܐܵܦܸܢ ܟܵܗܢܵܐ ܥܒܼܝܼܕܼ ܡܸܨܥܵܝܵܐ ܠܲܡܩܲܪܵܒܼܘܼ|
    block |ܐܸܠܵܐ ܒܫܵܠܡܘܼܬܼ ܟܠܹܗ ܥܲܡܵܐ ܢܸܗܘܸܐ ܡܩܲܪܸܒܼ ܀|
    block |܃ܚܲܝܵܒܼ ܡܵܕܹܝܢ ܗܵܘ̇ ܕܲܡܩܲܪܸܒܼ ܗܵܢ ܩܘܼܪܒܵܢܵܐ|
    block |ܕܢܸܫܒܿܘܿܩ ܚܵܘ̈ܒܹܿܐ ܕܲܟܸ̈ܢܵܘܵܬܹܗ ܘܗܵܝܕܲܝܢ ܢܩܲܪܸܒܼ ܀|
    block |܃ܐܸܢ ܕܹܝܢ ܪܲܚܝܼܩ ܗܵܘ̇ ܕܐܲܚܝܼܕܼ ܥܠܵܘܗܝ ܐܲܟܿܬܼܵܐ ܒܠܸܒܹܿܗ|
    block |ܢܸܫܒܿܘܿܩ ܚܵܘܒܵܘ̈ܗܝ ܩܕܼܵܡ ܐܲܠܵܗܵܐ ܒܝܲܕܼ ܪܸܥܝܵܢܹܗ ܀|
    block |܃ܐܸܢ ܢܕܘܼܫ ܟܵܗܢܵܐ ܠܗܵܢ ܦܘܼܩܕܵܢܵܐ ܕܡ̇ܪܵܐ ܕܥܵܠܵܡܹ̈ܐ|
    block |ܢܸܕܲܥ ܗܵܢܵܐ ܕܠܲܝܬܿ ܠܹܗ ܨܠܘܿܬܹܿܐ ܘܠܵܐ ܩܘܼܪܒܵܢܵܐ ܀|
    block |܃ܟܲܕܼ ܡܸܬܼܝܼܗܸܒܼ ܫܠܵܡܵܐ ܒܥܹܕܿܬܵܐ ܡܼܢ ܚܲܕܼ ܠܲܐ̄ܚܪܹܝܢ|
    block |ܩܵܪܹܝܢ ܣܸܦܪܵܐ ܕܲܬܼܪܹܝܢ ܫܡܵܗܹ̈ܐ ܕܚܲܝܹ̈ܐ ܘܡܝܼ̈ܬܹܐ ܀|
    block |܃ܡܝܼ̈ܬܹܐ ܘܚܲܝܹ̈ܐ ܡܥܲܗܕܼܵܐ ܥܹܕܬܵܐ ܒܗܵܘ̇ ܥܸܕܼܢܵܐ|
    block |ܕܬܼܵܘܕܲܥ ܕܝܵܬܼܪܝܼܢ ܚܲܝܹ̈ܐ ܘܡܝܼ̈ܬܹܐ ܡܼܢ ܩܘܼܪܒܵܢܵܐ ܀|
    block |܃ܘܡܲܩܸܦ ܥܲܡܵܐ ܕܲܚܠܵܦ ܟܠܗܘܿܢ ܩܵܬܼܘܿܠܝܼܩܹ̈ܐ|
    block |ܡܸܠܬܼܵܐ ܕܢܵܩ̇ܦܵܐ ܠܗܵܘ̇ ܕܐܲܟܼܪܸܙ ܣܸܦܪܵܐ ܕܐܸܬܼܩܪܝܼ ܀|
    block |܃ܚܠܵܦ ܟܠ ܬܸܓܼܡܹ̈ܐ ܪܸܥ̣ܢܲܕܼܘ ܡܸܢܵܗ̇ ܕܥܹܕܲܬܼ ܩܘܼܕܼܫܵܐ|
    block |ܘܲܚܠܵܦ ܗܵܠܹܝܢ ܕܐܸܫܬܿܝܼܘ ܠܡܲܣܒܼܵܐ ܕܗܵܢ ܩܘܼܪܒܵܢܵܐ ܀|
  block
    block |܃ܕܲܚܠܵܦ ܗܵܠܹܝܢ ܘܲܚܠܵܦ ܥܲܒܼܕܲܝ̈ܟ ܕܲܒܼܟܼܠ ܐܲܬܲܪ|
    block |ܩܲܒܸܿܠ ܡ̇ܪܝܵܐ ܗܵܢ ܩܘܼܪܒܵܢܵܐ ܕܩܲܪܸܒܼ ܥܲܒܼܕܵܟ ܀|
    block |܃ܩܵܥܹ̇ܐ ܡܸܟܹܿܝܠ ܟܵܪܘܿܙ ܥܹܕܿܬܵܐ ܘܡܲܪܬܸܿܐ ܠܟܼܠܢܵܫ|
    block |ܕܢܵܘܕܹܿܐ ܠܡܵܪܝܵܐ ܘܢܸܒܼܥܹܐ ܡܸܢܹܗ ܒܕܿܟܼܝܘܼܬܼ ܠܸܒܵܐ ܀|
    block |܃ܩܘܼܡܘ ܠܲܡ ܫܲܦܝܼܪ ܚܘܼܪܘ ܒܡܲܕܿܥܲܝ̈ܟܿܘܿܢ ܒܲܕܼܡܸܣܬܲܥܪ̈ܵܢ|
    block |ܪܲܒܿܘܼ ܐ̄ܪܵܙܵܐ ܕܲܡܫܲܡܫܝܼܬܿܘܿܢ ܐܘܿ ܡ̇ܝ̈ܘܿܬܹܐ ܀|
    block |܃ܐ̄ܪ̈ܵܙܹܐ ܕܚܝܼܠܹ̈ܐ ܗܵܐ ܡܸܬܼܩܲܕܼܫܝܼܢ ܒܐܝܼ̈ܕܲܝ ܟܵܗܢܵܐ|
    block |ܒܕܼܚܠܵܐ ܘܩܸܢܛܵܐ ܢܸܗܘܸܐ ܟܠܢܵܫ ܥܲܕܼ ܡܸܬܼܓܲܡܪܝܼܢ ܀|
    block |܃ܟܵܗܢܵܐ ܒܲܠܚܘܿܕܼ ܩ̣ܪܸܒܼ ܡܼܢ ܟܲܕܿܘܼ ܠܲܡܨܲܠܵܝܘܼ|
    block |ܨܲܠܵܘ ܥܲܡܹܗ ܕܢܸܣܓܸܿܐ ܫܠܵܡܟܼܘܿܢ ܒܡܸܨܥܵܝܘܼܬܹܗ ܀|
    block |܃ܐܲܪܟܸܿܢܘ ܠܐܲܪܥܵܐ ܚܝܵܪܵܐ ܕܥܲܝܼܢܹ̈ܐ ܕܠܸܒܵܘܵܬܼ̈ܟܼܘܿܢ|
    block |ܘܲܡܬܼܘܿܚܘ ܠܪܵܘܡ̇ܐ ܚܝܵܪܑܵܐ ܟܲܣܝܵܐ ܕܪ̈ܥܝܵܢܲܝܟܿܘܿܢ ܀|
    block |܃ܘܒܲܙܗܝܼܪܘܼܬܼܵܐ ܒܥܵܘ ܘܐܸܬܼܟܲܫܲܦܘ ܠܐܲܠܵܗ ܟܠܵܐ|
    block |ܒܗܵܢ ܥܸܕܵܢܵܐ ܕܲܡܠܸܐ ܪܬܹܝܬܼܵܐ ܘܕܸܚܠܵܐ ܪܲܒܵܐ ܀|
    block |܃ܘܐ̄ܢܵܫ ܠܵܐ ܢܲܡܪܲܚ ܠܲܡܡܲܠܵܠܘܼ ܡܸܠܬܼܵܐ ܒܦܘܼܡܹܗ|
    block |ܕܥܲܠ ܦܘܼܩܕܵܢܵܐ ܦܵܣ݁ܥ ܥܵܒܲ݁ܪ ܗܵܘ̇ ܕܲܡܡܲܠܸܠ ܀|
    block |܃ܘܡܼܢ ܕܲܡܨܲܠܸܐ ܒܠܸܒܵܐ ܢܨܲܠܸܐ ܘܠܵܐ ܒܣܸܦ̈ܘܵܬܼܵܐ|
    block |ܘܲܒܼܪܸܥܝܵܢܵܐ ܢܸܒܼܥܸܐ ܪ̈ܲܚܡܹܐ ܘܠܵܐ ܒܠܸܫܵܢܵܐ ܀|
    block |܃ܘܲܒܫܲܠܝܘܼܬܼܵܐ ܘܲܒܼܕܼܚܠܬܼܵܐ ܗ̤ܘܲܝܬܿܘܿܢ ܩܵܝ̇ܡܝܼܢ|
    block |ܕܗܵܐ ܥܲܡܲܢ ܗ̄ܘ̣ ܫܠܵܡܵܐ ܗܵܘ̇ ܕܲܪܲܒܿ ܡܼܢ ܟܠ ܡܲܕܲܥ ܀|
    block |܃ܒܗܵܢ ܥܸܕܵܢܵܐ ܓܵܠܹ̇ܐ ܟܵܗܢܵܐ ܠܐ̄ܪ̈ܵܙܹܐ ܣܓܼܝܼܕܹ̈ܐ|
    block |ܘܲܠܫܘܿܫܸܦܵܐ ܕܲܠܥܸܠ ܡܸܢܗܘܿܢ ܠܲܣܛܲܪ ܫܵܕܹܐ ܀|
    block |܃ܠܵܐ ܗܼ̄ܘܵܐ ܩܝܵܡܬܵܐ ܡܪܲܙܙܵܐ ܗܵܕܹܐ ܡܵܐ ܕܡܸܬܼܢܲܣܒܵܐ|
    block |ܒܕܼܵܐܦܠܵܐ ܟܹܐܦܵܐ ܥܒܸܕܵܢ ܩܝܵܡܬܵܐ ܐܸܬܼܥܲܓܿܠܲܬ̤ ܗ̄ܘܼܵܬܼ ܀|
    block |܃ܒܵܬܼܵܪ ܩܝܵܡܬܵܐ ܐܲܪܚܼܡ ܥܲܓܸܿܠ ܥܝܼܪܵܐ ܠܟܹܐܦܵܐ|
    block |ܘܠܫܘܿܫܸܦܵܐ ܡܪܝܼܡܝܼܢ ܟܵܗܢܹ̈ܐ ܡܼܢ ܩܕܼܵܡ ܐ̄ܪܵܙܹܗ ܀|
    block |܃ܗܵܝܕܲܝܹܢ ܟܵܗܢܵܐ ܩܕܼܵܡ ܟܠܡܸܕܹܿܡ ܠܥܲܡܵܐ ܡܒܲܪܸܟ|
    block |ܒܗܵܘ̇ ܩܵܢܘܿܢܵܐ ܕܒܹܗ ܠܡܗܲܝܡܢܹ̈ܐ ܡܲܫܡܲܥ ܩܵܠܹܗ ܀|
    block |܃ܛܲܝܒܿܘܼܬܹܗ ܠܲܡ ܕܝܼܫܘܼܥ ܡܵܪܲܢ ܘܚܘܼܒܹܿܗ ܕܐܲܒܼܵܐ|
    block |ܘܫܘܬܵܦܘܼܬܼܵܐ ܕܪܘܼܚܵܐ ܕܩܘܼܕܼܫܵܐ ܬܸܗܘܸܐ ܥܲܡܲܢ ܀|
    block |܃ܗܵܝ̇ ܛܲܝܒܲܘܼܬܼܵܐ ܕܝܲܗܼ̄ܒܼܠܲܢ ܡ̇ܪܲܢ ܒܝܲܕܼ ܡܹܐܬܼܝܼܬܹܗ|
    block |ܗܝ̤ ܬܸܬܸܿܠ ܠܲܢ ܓܲܠܝܘܼܬܼ ܐܲܦܹ̈ܐ ܩܕܼܵܡ ܪܲܒܿܘܼܬܹܗ ܀|
  block
    block |܃ܚܘܼܒܹܿܗ ܕܐܲܒܼܵܐ ܕܫܲܕܿܪ ܨܹܐܕܲܝܢ ܠܲܒܼܪܵܐ ܕܗܢܹܗ|
    block |ܗܘ̤ ܢܸܦܬܲܚ ܠܲܢ ܬܲܪܥܵܐ ܕܪ̈ܲܚܡܹܐ ܒܝܘܿܡ ܡܹܐܬܼܝܼܬܹܗ ܀|
    block |܃ܫܵܘܬܵܦܘܼܬܼܵܐ ܕܪܘܼܚܵܐ ܕܩܘܼܕܼܫܵܐ ܕܠܵܗ̇ ܐܸܫܬܿܘܝܼܢܲܢ|
    block |ܗܝ̤ ܬܩܲܕܹܿܫ ܠܲܢ ܘܬܸܡܪܘܼܩ ܡܸܢܲܢ ܨܵܐܬܼܵܐ ܕܗܵܘܒܲܝ̈ܢ ܀|
    block |܃ܗܵܝܕܲܝܹܢ ܡܥܲܬܸܿܕ ܒܲܙܗܝܼܪܘܼܬܼܵܐ ܠܥܲܡܵܐ ܘܐܸܡܲ݁ܪ|
    block |ܕܲܠܥܸܠ ܢܸܗܘܘܿܢ ܪܸ̈ܥܝܵܢܲܝܟܿܘܿܢ ܒܗܵܕܹܐ ܫܵܥܬܼܵܐ ܀|
    block |܃ܐܲܝܟܵܐ ܕܝܵ̇ܬܸܒܼ ܡܲܠܟܵܐ ܡܫܝܼܚܵܐ ܡܼܢ ܝܲܡܝܼܢܵܐ|
    block |ܠܵܐ ܬܸܬܼܥܢܘܿܢ ܒܗܸܪܓܵܐ ܣܪܝܼܩܵܐ ܕܐܲܪ̈ܥܵܢܝܵܬܵܐ ܀|
    block |܃ܚܘܼܪܘ ܒܗܵܘ̇ ܕܲܩܛܝܼܠ ܗܵܫܵܐ ܒܡܲܕܒܿܚܵܐ ܐ̄ܪܵܙܵܢܵܐܝܼܬܼ|
    block |ܕܝܵܬܹܿܒܼ ܒܪܵܘܡ̇ܐ ܘܒܼܵܥܹ̇ܐ ܪ̈ܲܚܡܹܐ ܥܲܠ ܚܲܛܝܹ̈ܐ ܀|
    block |܃ܥܵܢܹ̇ܐ ܥܲܡܵܐ ܠܘܵܬܼܵܟ ܡ̇ܪܝܵܐ ܬܠܹܝܢ ܪܸ̈ܥܝܵܢܲܝܢ|
    block |ܐܲܠܵܗܵܐ ܐܲܒܼܵܐ ܘܐܝܼܣܚܵܩ ܘܝܲܥܩܘܿܒܼ ܡܲܠܟܵܐ ܡܫܲܒܿܚܵܐ ܀|
    block |܃ܡܲܠܟܵܐ ܡܫܲܒܿܚܵܐ ܕܫܲܒܿܚܘܼܗܝ ܟܹܐܢܹ̈ܐ ܘܐܲܒܼܵܗܵܬܼܵܐ|
    block |ܘܐܸܫܬܿܒܲܚܘ ܒܹܗ ܘܒܹܗܘ ܡܫܲܒܿܚܝܼܢ ܕܠܵܐ ܫܘܼܠܵܡܵܐ ܀|
    block |܃ܡ̇ܘܣܸܦ ܟܵܗܢܵܐ ܕܗܵܢ ܩܘܼܪܒܵܢܵܐ ܡܩܲܒܿܠܵܐ ܘܕܲܟܼܝܵܐ|
    block |ܗܵܐ ܡܸܬܼܩܲܪܲܒܼ ܠܡܵܪܝܵܐ ܡܵܪܵܐ ܕܪܵܘܡܵܐ ܘܥܘܼܡܩܵܐ ܀|
    block |܃ܗܵܢܵܘ̇ ܡܵܪܵܐ ܕܫܲܩ݂ܲܠ ܘܫܵܩܹ̇ܠ ܚܛܝܼܬܹܗ ܕܥܵܠܡܵܐ|
    block |ܡܸܬܿܕܲܒܲܚ ܗܵܫܵܐ ܕܠܲܚܛܵܗܲܝ̈ܟܿܘܿܢ ܢܸܥܛܸܐ ܘܢܸܫܒܿܘܿܩ ܀|
    block |܃ܗܵܐ ܡܸܬܼܩܲܪܲܒܼ ܚܠܵܦ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ|
    block |ܕܟܼܠܗܘܿܢ ܒܲܚܕܼܵܐ ܢܸܬܼܒܲܣܡܘܼܢ ܒܹܗ ܒܦܲܓܼܪܵܐ ܘܢܲܦܫܵܐ ܀|
    block |܃ܗܵܐ ܡܸܬܼܩܲܪܲܒܼ ܚܠܵܦ ܚܲܛܝܹ̈ܐ ܘܲܚܠܵܦ ܟܹܐܢܹ̈ܐ|
    block |ܕܢܸܬܼܚܲܣܘܿܢ ܒܹܗ ܡܼܢ ܟܘܼ̈ܡܵܬܼܵܐ ܕܲܚܛܵܗܲܝ̈ܗܘܿܢ ܀|
    block |܃ܗܵܐ ܡܸܬܼܩܲܪܲܒܼ ܚܠܵܦ ܥܲܢܝܼ̈ܕܹܐ ܘܲܚܠܵܦ ܚܲܝܹ̈ܐ|
    block |ܕܪ̈ܲܚܡܹܐ ܢܸܫܟܿܚܘܼܢ ܒܲܕܼܒܼܝܼܚܘܼܬܹܗ ܟܠܗܘܿܢ ܥܲܡܡܹ̈ܐ ܀|
    block |܃ܗܵܐ ܡܸܬܼܩܲܪܲܒܼ ܠܐܲܠܵܗ ܟܠܵܐ ܐܲܝܟ ܪܲܗܒܼܘܿܢܵܐ|
    block |ܕܲܢܫܵܘܙܸܒܼ ܠܲܢ ܡܼܢ ܬܲܫܢܝܼܩܵܐ ܕܲܒܼܓܹܗܲܢܵܐ ܀|
    block |܃ܥܵܢܹ̇ܐ ܥܲܡܵܐ ܝܵܐܹ̇ܐ ܘܙܵܕܸܩ ܘܫܵܘܹ̇ܐ ܘܲܦܐܹܐ|
    block |ܠܲܡܩܲܪܵܒܼܘܼ ܗܵܢ ܩܘܼܪܒܵܢܵܐ ܚܠܵܦ ܟܠ ܒܸܪ̈ܝܵܢ ܀|
    block |܃ܫܵܠܹ̇ܐ ܡܸܟܹܿܝܠ ܡܠܹܗ ܓܘܼܫܡܵܐ ܥܹܕܿܬܵܢܵܝܵܐ|
    block |ܘܓܼܵܥܹ̇ܐ ܟܠܢܵܫ ܠܲܡܨܲܠܵܝܘܼ ܠܵܒܵܢܵܐܝܼܬܼ ܀|
    block |܃ܟܵܗܢܹ̈ܐ ܫܵܠܹ̇ܝܢ ܘܲܡܫܲܡܵܢܹ̈ܐ ܒܫܸܬܼܩܵܐ ܩܵܝܡܝܼܢ|
    block |ܥܲܡܵܐ ܟܠܹܗ ܢܝܼܚ ܘܲܡܫܲܝܲܢ ܫܲܟܿܘܼܬܼ ܘܲܒܼܗܝܼܠ ܀|
    block |ܡܲܕܼܒܿܚܵܐ ܒܗܸܕܼܪܵܐ ܡܟܲܠܲܠ ܩܵܐܹ̇ܡ ܘܲܒܼܬܸܫܒܵܘܿܚܬܵܐ܃|
  block
    block |ܘܲܠܥܸܠ ܡܸܢܹܗ ܣܒܲܪܬܼܵܐ ܕܚܲܝܹ̈ܐ ܘܩܲܝܣܵܐ ܣܓܼܝܼܕܼܵܐ ܀|
    block |܃ܐ̄ܪ̈ܵܙܹܐ ܣܕܼܝܼܪܝܼܢ ܦܹܝܪ̈ܡܹܐ ܡܲܥ̄ܛܪܝܼܢ ܫܪ̈ܵܓܹܐ ܡܲܢ̄ܗܪܝܼܢ|
    block |ܘܲܡܫܲܡܫܵܢܹ̈ܐ ܡܪܲܚܦܝܼܢ ܘܡܲܟܼܫܝܼܢ ܒܲܕܼܡܘܼܬܼ ܥܝܼܪܹ̈ܐ ܀|
    block |܃ܫܸܠܝܵܐ ܕܥܲܡܝܼܩ ܫܲܝܢܵܐ ܕܲܒܼܗܝܼܠ ܫܪܸܐ ܒܗܵܘ̇ ܐܲܬܼܪܵܐ|
    block |ܙܝܼܘܵܐ ܘܫܘܼܒܼܚܵܐ ܗܸܕܪܵܐ ܘܥܘܼܫܢܵܐ ܡܠܸܐ ܘܲܡܫܲܦܲܥ ܀|
    block |܃ܦܵܬܲܚ ܦܘܼܡܹܗ ܠܸܫܵܢ ܥܹܕܿܬܵܐ ܟܵܗܢܵܐ ܙܲܗܝܵܐ|
    block |ܘܥܲܡ ܐܲܠܵܗܵܐ ܒܐ̄ܪܵܙܵܐ ܡܡܲܠܸܠ ܐܲܝܟ ܒܲܝܬܵܝܵܐ ܀|
    block |܃ܬܵܢܹ̇ܐ ܫܘܼܒܼܚܵܐ ܕܗܵܝ̇ ܐܝܼܬܼܘܼܬܼܵܐ ܕܠܵܐ ܡܸܬܿܕܲܪܟܵܐ|
    block |ܕܐܝܼܬܹܝܗ̇ ܥܸܠܬܼܵܐ ܕܡܸܬܼܝܲܕܼܥܵܢܹ̈ܐ ܘܡܸܬܼܪ̈ܲܓܼܫܢܹܐ ܀|
    block |܃ܕܠܵܐ ܡܸܬܿܕܲܪܟܵܐ ܘܠܵܐ ܡܸܬܼܒܲܨܝܵܐ ܘܠܵܐ ܡܸܬܼܥܲܩܒܼܵܐ|
    block |ܘܠܵܐ ܡܸܬܼܝܲܕܼܥܵܐ ܡܼܢ ܦܲܓܼܪ̈ܵܢܹܐ ܘܠܵܐ ܡܼܢ ܥܝܼܪܹ̈ܐ ܀|
    block |܃ܚܕܼܵܐ ܐܘܼܣܝܼܵܐ ܚܕܼܵܐ ܡ̇ܪܘܼܬܼܵܐ ܚܲܕܼ ܫܘܼܠܛܵܢܵܐ|
    block |ܚܲܕܼ ܨܸܒܼܝܵܢܵܐ ܕܠܵܐ ܡܸܫܬܲܚܠܲܦ ܡܼܢ ܡ̇ܐ ܕܐܝܼܬܼܵܘܗܝ ܀|
    block |܃ܚܲܕܼ ܒܵܪܘ̇ܝܵܐ ܕܐܲܬܼܩܸܢ ܒܪܸܡܙܹܗ ܪܵܘܡ̇ܐ ܘܥܘܼܡܩܵܐ|
    block |ܘܠܲܫܡܹܗ ܡܫܲܒܿܚܝܼܢ ܥܝܼܪܹ̈ܐ ܒܪܵܘܡ̇ܐ ܘܐ̄ܢܵܫܵܐ ܒܥܘܼܡܩܵܐ ܀|
    block |܃ܚܲܕܼ ܐܵܠܵܗܵܐ ܕܲܒܼܝܲܕܼ ܡܘܼܫܹܐ ܫܵܘܕܲܥ ܕܐܝܼܬܼܵܘܗܝ|
    block |ܘܒܼܝܼܫܘܿܥ ܡ̇ܪܲܢ ܓܼܠܵܐ ܘܚܵܘܝܼ ܠܲܢ ܬܠܝܼܬܼܵܝܘܼܬܹܗ ܀|
    block |܃ܬܠܵܬܼܵܐ ܩܢܘܿܡܹ̈ܐ ܝܸܠܦܲܬ̤ ܥܹܕܼܬܵܐ ܡܼܢ ܦܵܪܘܿܩܲܢ|
    block |ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܚܕܼܵܐ ܐܝܼܬܼܘܼܬܼܵܐ ܀|
    block |܃ܬܠܵܬܼܵܐ ܒܢܘܿܡܹ̈ܐ ܕܠܲܝܬܿ ܒܗܘܿܢ ܕܩܲܕܼܝܼܡ ܘܲܐ̄ܚܪܵܝ ܠܚܲܒܼܪܹܗ|
    block |ܘܠܲܝܬܿ ܦܘܼܪܫܵܢܵܐ ܐܸܠܵܐ ܒܲܠܚܘܿܕܼ ܒܕܼܝܼ̈ܠܵܝܵܬܼܵܐ ܀|
    block |܃ܐܲܒܼܵܗܘܼܬܼܵܐ ܘܝܼܠܝܼܕܼܘܼܬܼܵܐ ܘܢܵܦܘܿܩܘܼܬܼܵܐ|
    block |ܚܲܕܼ ܨܸܒܼܝܵܢܵܐ ܚܕܼܵܐ ܬܸܫܒܿܘܿܚܬܵܐ ܚܕܼܵܐ ܡ̇ܪܘܼܬܼܵܐ ܀|
    block |܃ܐ̄ܪܵܙܵܐ ܕܟܼܠܹܗ ܓܢܝܼܙ ܘܲܡܣܲܬܲܪ ܘܲܟܼܣܸܐ ܡܼܢ ܟܠ|
    block |ܘܓܼܵܗ̇ܪܝܼܢ ܥܝܼܪܹ̈ܐ ܠܡܸܬܼܒܲܩܵܝܘܼ ܒܓܼܢܝܼܙܘܼܬܹܗ ܀|
    block |܃ܡܲܩܸܦ ܟܵܗܢܵܐ ܕܟܼܠܗܘܿܢ ܥܝܼܪܹ̈ܐ ܒܕܼܚܠܵܐ ܩܵܝ̇ܡܝܼܢ|
    block |ܠܲܡܫܲܒܵܚܘܼ ܠܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܀|
    block |܃ܡܲܠܲܐܟܹ̈ܐ ܬܘܼܒܼ ܣܸܓܼܕܲܬܼܵܐ ܡܩܲܪܒܼܝܼܢ ܠܗܵܝ̇ ܪܲܒܿܘܼܬܼܵܐ|
    block |ܘܪܲܒܲܝ ܚܲܝܠܹ̈ܐ ܫܘܼܒܼܚܵܐ ܡܲܣܩܝܼܢ ܐܲܡܝܼܢܵܐܝܼܬܼ ܀|
    block |܃ܟܪ̈ܘܿܒܹܿܐ ܡܗܲܠܠܝܼܢ ܣܪ̈ܵܦܹܐ ܡܩܲܕܿܫܝܼܢ ܒܩܘܼܕܵܫܲܝ̈ܗܘܿܢ|
    block |ܘܫܲܠܝܼܛܵܢܹ̈ܐ ܘܡ̇ܪ̈ܵܘܵܬܼܵܐ ܒܗܘܼܠܵܠܲܝ̈ܗܘܿܢ ܀|
    block |܃ܟܠܗܘܿܢ ܒܲܚܕܼܵܐ ܩܵܥܹ̇ܝܢ ܘܐܵܡ̇ܪܝܼܢ ܗܵܢܵܐ ܠܗܵܢܵܐ|
    block |ܘܥܵܢܹ̇ܐ ܥܲܡܵܐ ܩܲܕܼܝܼܫ ܡ̇ܪܝܵܐ ܕܲܫܪܸܐ ܒܢܘܼܗܪܵܐ ܀|
    block |܃ܩܲܕܿܝܼܫ ܩܲܕܼܝܼܫ ܩܲܕܿܝܼܫ ܡ̇ܪܝܵܐ ܥܵܢܹ̇ܐ ܥܲܡܵܐ|
    block |ܕܲܡܠܹܝܢ ܫܡܲܝܵܐ ܘܐܲܪܥܵܐ ܟܠܵܗ̇ ܡܼܢ ܬܸܫ̈ܒܿܚܵܬܹܗ ܀|
    block |ܩܥܵܬܼܵܐ ܕܩܲܕܼܝܼܫ ܬܠܵܬܼ ܙܲܒܼ̈ܢܵܬܼܵܐ ܗܵܕܹܐ ܡܣܲܟܼܠܵܐ܃|
  block
    block |ܗܵܝ̇ ܕܹܝܢ ܕܡ̇ܪܝܵܐ ܕܚܲܕܼܘ ܟܝܵܢܵܐ ܕܐܝܼܬܼܝܵܐ ܡܫܵܘܕܿܥܵܐ ܀|
    block |܃ܩܲܕܼܿܝܼܫ ܐܲܒܼܵܐ ܩܢܸܐ ܕܝܼܠܵܝܬܵܐ ܕܐܲܒܼܵܗܘܼܬܼܵܐ|
    block |ܕܐܝܼܬܼܵܘܗܝ ܥܸܠܬܼܵܐ ܐܵܦ ܝܵܠܘܿܕܵܐ ܘܠܵܐ ܝܼܠܝܼܕܼܵܐ ܀|
    block |܃ܩܲܕܿܝܼܫ ܗ̄ܘ̣ ܒܪܵܐ ܩܢܸܐ ܕܝܼܠܵܝܬܵܐ ܕܝܼܠܝܼܕܼܘܼܬܼܵܐ|
    block |ܕܡܸܢܹܗ ܕܐܲܒܼܵܐ ܝܼܠܝܼܕܼ ܡܸܡܬܼܘܿܡ ܕܠܵܐ ܫܘܼܪܵܝܵܐ ܀|
    block |܃ܩܲܕܝܼܫ ܪܘܼܚܵܐ ܩܢܸܐ ܕܝܼܠܵܝܬܵܐ ܕܢܵܦܘܿܩܘܼܬܼܵܐ|
    block |ܕܡܸܢܹܗ ܕܐܲܒܼܵܐ ܢܵܦܹ̇ܩ ܘܐܝܼܬܼܵܘܗܝ ܠܥܸܠ ܡܼܢ ܙܲܒܼܢܹ̈ܐ ܀|
    block |܃ܒܗܵܠܹܝܢ ܩܵܥ̇ܝܵܐ ܟܠܵܗ̇ ܥܹܕܿܬܵܐ ܘܦܵܢ̇ܝܵܐ ܠܫܸܠܝܵܐ|
    block |ܘܡܲܩܸܦ ܟܵܗܢܵܐ ܠܡܸܬܼܥܢܵܝܘܼ ܥܲܡ ܐܲܠܵܗܵܐ ܀|
    block |܃ܡ̇ܘܕܼܵܐ ܠܪ̈ܲܚܡܹܐ ܘܲܠܛܲܝܒܿܘܼܬܼܵܐ ܕܐܸܣܬܲܥܪܲܬ̤ ܒܲܢ|
    block |ܒܚܲܕܼ ܓܸܠܝܵܢܹܗ ܕܡܸܠܬܼܵܐ ܕܐܸܬܼܓܿܠܝܼ ܒܦܲܓܼܪܵܐ ܕܡܸܢܲܢ ܀|
    block |܃ܦܲܓܼܪܵܐ ܕܡܸܢܲܢ ܢܸܣܲܒܼ ܒܵܪܘܿܝܵܐ ܣܓܼܝܼܕܼ ܐܝܼܩܵܪܹܗ|
    block |ܕܲܢܚܲܕܹܿܬܼ ܒܹܗ ܨܲܠܡܹܗ ܕܐܵܕܼܵܡ ܕܲܒܼܠܼܝܼ ܘܐܲܫܚܸܬܼ ܀|
    block |܃ܗܲܝܟܿܠܵܐ ܡܠܝܼܠܵܐ ܒܼܢܵܐ ܪܘܼܚ ܩܼܕܕܼܫܵܐ ܒܥܘܼܒܵܗ̇ ܕܲܡܪܝܲܡ|
    block |ܒܝܲܕܼ ܨܸܒܼܝܵܢܵܐ ܬܠܝܼܬܼܵܝܘܼܬܼܵܐ ܟܠܵܗ̇ ܢܸܩܦܲܬ̤ ܀|
    block |܃ܐܸܬܿܬܿܣܝܼܡ ܒܐܘܿܪܝܵܐ ܘܐܸܬܼܟܿܪܸܟ ܒܪ̈ܘܼܩܥܹܐ ܐܲܝܟ ܒܲܪܢܵܫܵܐ|
    block |ܘܫܲܒܿܚܘܼܗܝ ܥܝܼܪܹ̈ܐ ܒܗܘܼܠܵܠܲܝ̈ܗܘܿܢ ܐܲܝܟ ܐܲܠܵܗܵܐ ܀|
    block |܃ܩܲܪܸܒܼ ܕܸܒܼܚܹ̈ܐ ܢܵܡܘܿܣܵܐܝܼܬܼ ܐܲܝܟ ܒܲܪܢܵܫܵܐ|
    block |ܘܩܲܒܸܿܠ ܣܸܓܼܕܿܬܼܵܐ ܡܼܢ ܦܵܪ̈ܣܵܝܹܐ ܐܲܝܟ ܐܲܠܵܗܵܐ ܀|
    block |܃ܛܲܥܼܢܹܗ ܫܸܡܥܘܿܢ ܠܥܸܠ ܡܼܢ ܕܪ̈ܵܥܵܘܗܝ ܐܲܝܟ ܒܲܪܢܵܫܵܐ|
    block |ܘܫܲܡܗܹܗ ܚܢܵܢܵܐ ܕܚܵܐܹ̇ܢ ܟܠܵܐ ܐܲܝܟ ܐܲܠܵܗܵܐ ܀|
    block |܃ܢܵܡܘܿܣܵܐ ܢܼܛܲܪ ܡܫܲܡܠܝܵܐܝܼܬܼ ܐܲܝܟ ܒܲܪܢܵܫܵܐ|
    block |ܘܝܲܗ̣̄ܒܼ ܢܵܡܘܿܣܵܐ ܚܲܕܼܬܼܵܐ ܕܝܼܠܹܗ ܐܲܝܟ ܐܲܠܵܗܵܐ ܀|
    block |܃ܥ̣ܡܲܪ ܗܼ̄ܘܵܐ ܒܝܘܿܪܕܢܵܢ ܡܼܢ ܝܘܿܚܲܢܵܢ ܐܲܝܟ ܒܲܪܢܵܫܵܐ|
    block |ܘܐܸܬܼܦܬܲܚ ܫܡܲܝܵܐ ܠܐܝܼܩܵܪ ܥܡܵܕܹܗ ܐܲܝܟ ܐܲܠܵܗܵܐ ܀|
    block |܃ܥܲܠ̣ ܠܡܸܫܬܿܘܼܬܼܵܐ ܕܩܵܛܢܹܐ ܡܕܝܼܢ̄ܬܵܐ ܐܲܝܟ ܒܲܪܢܵܫܵܐ|
    block |ܘܫܲܚܠܸܦ ܡܲܝܵ̈ܐ ܘܲܗܘ̤ܵܘ ܚܲܡܪܵܐ ܐܲܝܟ ܐܲܠܵܗܵܐ ܀|
    block |܃ܨܵܡ ܗ̄ܘܼܵܐ ܒܚܘܼܪܒܵܐ ܐܲܪܒܿܥܝܼܢ ܝܵܘܡܝܼ̈ܢ ܐܲܝܟ ܒܲܪܢܵܫܵܐ|
    block |ܘܲܢܚܸܬܼܘ ܥܝܼܪܹ̈ܐ ܕܲܢܫܲܡܫܘܼܢܵܝܗܝ ܐܲܝܟ ܐܲܠܗܵܐ ܀|
    block |܃ܕܡܸܟ ܒܲܣܦܝܼܢ̄ܬܵܐ ܥܲܡ ܬܲܠܡܝܼܕܼܵܘ̈ܗܝ ܐܲܝܟ ܒܲܪܢܵܫܵܐ|
    block |ܘܲܟܼܐܵܐ ܒܪܘܼܚܵܐ ܘܫܵܠܝܼ ܠܝܲܡܵܐ ܐܲܝܟ ܐܲܠܵܗܵܐ ܀|
    block |ܚ̣ܙܲܩ ܗ̄ܘ̣ܵܐ ܘܫܲܢܝܼ ܠܐܲܬܼܪܵܐ ܚܘܼܪܒܵܐ ܐܲܝܟ ܒܲܪܢܵܫܵܐ܃|
  block
    block |ܘܫܲܪܬܲܚ ܠܲܚܡܵܐ ܘܣܲܒܲܥ ܐܲܠܦܹ̈ܐ ܐܲܝܟ ܐܲܠܵܗܵܐ ܀|
    block |܃ܐܸܟܸܿܠ̣ ܘܐܸܫܬܿܝܼ ܘܗܲܠܸܟ ܘܲܠܼܐܝܼ ܐܲܝܟ ܒܲܪܢܵܫܵܐ|
    block |ܘܲܪܕܲܦ ܫܹܐܕܹ̈ܐ ܒܡܸܠܲܬܼ ܦܘܼܡܹܗ ܐܲܝܟ ܐܲܠܵܗܵܐ ܀|
    block |܃ܨܲܠܝܼ ܘܲܫܗ݂ܲܪ ܘܐܵܘܕܿܝܼ ܘܲܣܓܸܕܼ ܐܲܝܟ ܒܲܪܢܵܫܵܐ|
    block |ܘܲܫܒ݂ܲܩ ܚܵܘ̈ܒܹܿܐ ܘܚܲܣܝܼ ܚܛܵܗܹ̈ܐ ܐܲܝܟ ܐܲܠܵܗܵܐ ܀|
    block |܃ܫܐܸ݂ܠ ܗ̄ܘܼܵܐ ܡܲܝܵ̈ܐ ܡܼܢ ܫܵܡܪܵܝܬܵܐ ܐܲܝܟ ܒܲܪܢܵܫܵܐ|
    block |ܘܲܓܼܠܵܐ ܘܒܲܕܸܿܩ ܠܲܣܬܼܝܼܪ̈ܵܬܼܵܗ̇ ܐܲܝܟ ܐܲܠܵܗܵܐ ܀|
    block |܃ܐܸܣܬܿܡܸܟ ܒܒܲܝܬܹܿܗ ܕܲܦܪܝܼܫܵܝܵܐ ܐܲܝܟ ܒܲܪܢܵܫܵܐ|
    block |ܘܲܠܚܲܛܵܝܬܵܐ ܫܒ݂ܲܩ ܠܵܗ̇ ܚܛܗܹ̈ܝܗ̇ ܐܲܝܟ ܐܲܠܵܗܵܐ ܀|
    block |܃ܣܠܸܩ̣ ܠܛܘܼܪ ܬܵܒܼܘܿܒܼ ܥܲܡ ܬܲܠܡܝܼܕܼܵܘ̈ܗܝ ܐܲܝܟ ܒܲܪܢܵܫܵܐ|
    block |ܘܲܠܥܹܢܲܝܗܘܿܢ ܓܠܵܐ ܬܸܫܒܿܘܿܚܬܹܿܗ ܐܲܝܟ ܐܲܠܵܗܵܐ ܀|
    block |܃ܕܲܡܲܥ ܘܲܒܼܟܼܵܐ ܥܲܠ ܠܵܥܵܙܲܪ ܐܲܝܟ ܒܲܪܢܵܫܵܐ|
    block |ܘܲܩܪ̣ܵܝܗܝ ܘܲܢܦ݂ܲܩ ܒܚܲܝܠܹܗ ܪܲܒܵܐ ܐܲܝܟ ܐܲܠܵܗܵܐ ܀|
    block |܃ܪܟܸܒܼ ܥܲܠ ܥܝܼܠܵܐ ܘܥܲܠܼ ܠܐܘܿܪܸܫܠܸܡ ܐܲܝܟ ܒܲܪܢܵܫܵܐ|
    block |ܘܩܲܠܣܘܼܗܝ ܫܲܒܼܪܹ̈ܐ ܒܐܘܿܫܲܥܢܲܝ̈ܗܘܿܢ ܐܲܝܟ ܐܲܠܵܗܵܐ ܀|
    block |܃ܩ̣ܪܸܒܼ ܨܹܝܕܼ ܬܹܬܵܐ ܘܚܵܘܝܼ ܕܲܟܼܦܸܟ ܐܲܝܟ ܒܲܪܢܵܫܵܐ|
    block |ܘܐܵܘܒܿܫܵܗ̇ ܡ̣ܢ ܫܹܠܝ ܚܲܝܠܹܗ ܐܲܠܵܗܵܐ ܀|
    block |܃ܐܲܫܝܼܛ ܪ̈ܓܼܠܹܐ ܕܲܬܼܪܸܥܣܲܪܬܹܿܗ ܐܲܝܟ ܒܲܪܢܵܫܵܐ|
    block |ܘܫܲܡܲܗ ܢܲܦܫܹܗ ܡ̇ܪܵܐ ܘܪܲܒܵܐ ܐܲܝܟ ܐܲܠܵܗܵܐ ܀|
    block |܃ܐܸܟܸܿܠܼ ܦܸܨܚܵܐ ܢܵܡܘܿܣܵܝܵܐ ܐܲܝܟ ܒܲܪܢܵܫܵܐ|
    block |ܘܦܲܪܣܝܼ ܢܸܟܼܠܹܗ ܕܲܣܟܲܪܝܘܿܛܵܐ ܐܲܝܟ ܐܲܠܵܗܵܐ ܀|
    block |܃ܨܲܠܝܼ ܘܲܕܼܥܸܬܼ ܒܥܸܕܵܢ ܚܲܫܹܗ ܐܲܝܟ ܒܲܪܢܵܫܵܐ|
    block |ܘܐܲܙܝܼܥ ܘܐܲܪܗܸܒܼ ܠܗܵܢ̇ܘܿܢ ܕܐܲܚܕܿܘܼܗܝ ܐܲܝܟ ܐܲܠܵܗܵܐ ܀|
    block |܃ܠܲܒܼܟܼܘܼܗܝ ܕܲܚܫܹ̈ܐ ܘܐܸܣܲܪܘ ܐܝܼܕܼܵܘ̈ܗܝ ܐܲܝܟ ܒܲܪܢܵܫܵܐ|
    block |ܘܐܲܣܝܼ ܠܐܸܕܵܢܵܐ ܕܲܦܣ݂ܲܩ ܫܸܡܥܘܿܢ ܐܲܝܟ ܐܲܠܵܗܵܐ ܀|
    block |܃ܩܵܡܼ ܒܹܝܬܼ ܕܝܼܢܵܐ ܘܣܲܝܒܲܪ ܒܸܙܚܵܐ ܐܲܝܟ ܒܲܪܢܵܫܵܐ|
    block |ܘܒܕܹܿܩ ܕܲܥܬܼܝܼܕܼ ܕܢܹܐܬܸܐ ܒܫܘܼܒܼܚܵܐ ܐܲܠܵܗܵܐ ܀|
    block |܃ܛܥ̣ܢ ܠܲܨܠܝܼܒܹܗ ܠܥܸܠ ܡܼܢ ܟܲܬܼܦܹܐ ܐܲܝܟ ܒܲܪܢܵܫܵܐ|
    block |ܘܲܓܼܠ̣ܵܐ ܘܒܲܕܸܿܩ ܚܘܼܪܒܵܗ̇ ܕܨܸܗܝܘܿܢ ܐܲܝܟ ܐܲܠܵܗܵܐ ܀|
    block |܃ܐܸܬܿܬܿܠܝܼ ܒܩܲܝܣܵܐ ܘܣܲܝܒܲܪ ܚܲܫܵܐ ܐܲܝܟ ܒܲܪܢܵܫܵܐ|
    block |ܘܐܲܙܝܼܥ ܠܐܲܪܥܵܐ ܘܐܲܚܫܸܟ ܠܫܸܡܫܵܐ ܐܲܝܟ ܐܲܠܵܗܵܐ ܀|
    block |܃ܐܸܬܼܩܲܒܲܥܘ ܒܹܗ ܨܸܨܹ̈ܐ ܒܦܲܓܼܪܹܗ ܐܲܝܟ ܒܲܪܢܵܫܵܐ|
    block |ܘܲܦܼܬܲܚ ܩܲܒܼܪܹ̈ܐ ܘܐܲܚܝܼ ܠܡܝܼܬܹ̈ܐ ܐܲܝܟ ܐܲܠܵܗܵܐ ܀|
    block |܃ܩܥܼܵܐ ܒܲܙܩܝܼܦܵܐ ܐܲܠܵܗܝ ܐܲܠܵܗܝ ܐܲܝܟ ܒܲܪܢܵܫܵܐ|
    block |ܘܲܠܓܲܝܵܣܵܐ ܡܼܠܲܟ ܦܲܪܕܲܝܣܵܐ ܐܲܝܟ ܐܲܠܵܗܵܐ ܀|
    block |܃ܐܸܬܿܬܿܪܲܥ ܣܸܓܕܹܗ ܒܝܲܕܼ ܠܘܿܟܵܝܬܵܐ ܐܲܝܟ ܒܲܪܢܵܫܵܐ|
    block |ܘܲܨܪܵܐ ܪܸܡܙܹܗ ܠܐܲܦܲܝ̈ ܬܲܪܥܵܐ ܐܲܝܟ ܐܲܠܵܗܵܐ ܀|
    block |܃ܚܲܢܛܘܼܗܝ ܠܦܲܓܼܪܹܗ ܘܐܸܬܼܩܒܲܪ ܒܐܲܪܥܵܐ ܐܲܝܟ ܒܲܪܢܵܫܵܐ|
    block |ܘܐܲܩܝܼܡ ܠܗܲܝܟܿܠܹܗ ܒܚܲܝܠܹܗ ܪܲܒܵܐ ܐܲܝܟ ܐܲܠܵܗܵܐ ܀|
  block
    block |܃ܩܵܝܘܝܼ ܒܩܲܒܼܪܵܐ ܬܠܵܬܼܵܐ ܝܵܘܡܝܼ̈ܢ ܐܲܝܟ ܒܲܪܢܵܫܵܐ|
    block |ܘܫܲܒܿܚܘܼܗܝ ܥܝܼܪܹ̈ܐ ܒܗܘܼܠܵܠܲܝ̈ܗܘܿܢ ܐܲܝܟ ܐܲܠܵܗܵܐ ܀|
    block |܃ܐܸܡܲ݁ܪ ܕܩܲܒܸܿܠ ܟܠ ܫܘܼܠܛܵܢܝܼ̈ܢ ܐܲܝܟ ܒܲܪܢܵܫܵܐ|
    block |ܘܲܡܠܲܟ ܕܥܲܡܲܢ ܐܝܼܬܼܵܘܗܝ ܠܥܵܠܲܡ ܐܲܝܟ ܐܲܠܵܗܵܐ ܀|
    block |܃ܦܲܩ݂ܲܪ ܠܲܬܼܐܘܿܡ̇ܐ ܠܡܸܓܲܫ ܕܲܦܢܹܗ ܐܲܝܟ ܒܲܪܢܵܫܵܐ|
    block |ܘܝܲܗ̣̄ܒܼ ܠܗܘܿܢ ܪܘܼܚܵܐ ܪܲܗܒܼܘܢܵܐܝܼܬܼ ܐܲܝܟ ܐܲܠܵܗܵܐ ܀|
    block |܃ܐܸܟܲܠܼ ܘܐܸܫܬܿܝܼ ܒܵܬܲܪ ܩܝܵܡܬܹܿܗ ܐܲܝܟ ܒܲܪܢܵܫܵܐ|
    block |ܘܲܣܠܸ݂ܩ ܠܪܵܘܡܵܐ ܘܫܲܕܲܪ ܪܘܼܚܵܐ ܐܲܝܟ ܐܲܠܵܗܵܐ ܀|
    block |܃ܗܵܕܹܐ ܗ̄ܝܼ ܡܸܟܹܿܝܠ ܬܵܘܕܿܝܼܬܼ ܫܠܝܼܚܹ̈ܐ ܘܐܲܒܼܵܗܗ̈ܬܼܵܐ|
    block |ܘܟܼܠ ܕܠܵܐ ܫܵܠܹ̇ܡ ܠܗܲܝܡܵܢܘܼܬܼܗܘܿܢ ܠܲܝܬܿ ܠܹܗ ܣܲܒܼܪܵܐ ܀|
    block |܃ܗܵܢܵܘ̇ ܫܪܵܪܵܐ ܕܐܲܟܼܪܸܙܘ ܘܐܲܠܸܦܘ ܐܲܒܼܵܗ̈ܬܼܵܐ|
    block |ܐܵܘܕܵܘ ܥܲܡܗܘܿܢ ܕܬܸܣܒܼܘܼܢ ܚܲܝܹ̈ܐ ܠܵܐ ܡ̇ܝܘܿܬܬܹ̈ܐ ܀|
    block |܃ܚܼܙܲܩ ܡܼܢ ܠܘܵܬܲܢ ܡ̇ܪܲܢܝܼܫܘܿܥ ܠܐܲܬܼܪܵܐ ܕܕܲܠܥܸܠ|
    block |ܕܲܒܼܡܹܐܬܝܼܬܹܗ ܢܲܣܩܲܢ ܥܲܡܹܗ ܠܡܲܠܟܿܘܼܬܼ ܪܵܘܡ̇ܐ ܀|
    block |܃ܘܡܸܛܠ ܕܐܸܙܲܠ ܠܐܲܬܼܪܵܐ ܕܪܲܚܝܼܩ ܡܼܢ ܝܼܕܲܥܬܲܢ|
    block |ܨܒܼܵܐ ܕܲܢܒܲܝܐܲܢ ܒܦܲܓܼܪܹܗ ܘܲܕܿܡܹܗ ܥܲܕܼ ܡܹܐܬܼܝܼܬܹܗ ܀|
    block |܃ܘܒܲܕܼܠܵܐ ܡܲܨܝܵܐ ܕܦܲܓܼܪܹܗ ܘܲܕܼܡܹܗ ܢܸܬܸܿܠ ܠܥܹܕܿܬܹܿܗ|
    block |ܦܩ݂ܲܕܼ ܠܲܢ ܕܢܸܥܒܿܕܼܝܼܘܗܝ ܠܐ̄ܪܵܙܵܐ ܗܵܢܵܐ ܒܠܲܚܡܵܐ ܘܚܲܡܪܵܐ ܀|
    block |܃ܛܘܼܒܼܵܐ ܠܥܲܡܵܐ ܕܲܟܼܪܼ̈ܣܛܝܵܢܹܐ ܡ̇ܢܵܐ ܐܝܼܬܼ ܠܹܗ|
    block |ܘܐܲܝܢܵܐ ܣܲܒܼܪܵܐ ܢܛܝܼܪ ܠܹܗ ܒܪܵܘܡ̇ܐ ܕܠܵܐ ܫܘܼܠܵܡܵܐ ܀|
    block |܃ܟܲܕܼ ܓܹܝܪ ܡܲܛܝܼ ܙܲܒܼܢܵܐ ܕܚܲܫܹܗ ܕܡܲܚܸܐ ܟܠܵܐ|
    block |ܐܸܟܲܠܼ ܦܸܨܚܵܐ ܢܵܡܘܿܣܵܝܵܐ ܥܲܡ ܬܲܠܡܝܸ̈ܕܼܵܘܗܝ ܀|
    block |܃ܢܣܲܒܼ ܗ̄ܘܼܵܐ ܠܲܚܡܵܐ ܘܒܲܪܸܟ ܘܲܩܨܵܐ ܘܝܲܗ̄ܒܼ ܠܬܲܠܡܝܼ̈ܕܼܵܘܗܝ|
    block |ܘܐܸܡ݂ܲܪ ܕܗܵܢܵܘ̇ ܦܲܓܼܪܝ ܒܲܫܪܵܪܵܐ ܕܠܵܐ ܦܘܼܠܵܓܼܵܐ ܀|
    block |܃ܘܲܢܣ݂ܲܒܼ ܟܵܣܵܐ ܘܐܵܘܕܝܘ ܘܒܲܪܸܟ ܘܝܲܗ̣̄ܒܼ ܠܲܫܠܝܼܚܵܘ̈ܗܝ|
    block |ܘܐܸܡ݂ܲܪ ܕܗܵܢܵܘ̇ ܕܹܡܝ ܫܲܪܝܼܪܵܐ ܕܲܚܠܵܦܲܝܟܿܘܿܢ ܀|
    block |܃ܘܦܲܩܸܕܼ ܠܗܘܿܢ ܕܢܸܣܒܼܘܼܢ ܢܸܫܬܿܘܿܢ ܡܸܢܹܗ ܟܠܗܘܿܢ|
    block |ܘܢܸܗܘܸܐ ܡܚܲܣܸܐ ܚܠܵܦ ܚܵܘܲܝ̈ܗܘܿܢ ܥܕܲܡ̇ܐ ܠܥܵܠܲܡ ܀|
    block |܃ܕܐܵܘܕܿܝܼ ܘܒܲܪܸܟ ܟܬܼܝܼܒܼ ܒܲܣܒܲܪܬܼܵܐ ܡܲܠܝܲܬܼ ܚܲܝܹ̈ܐ|
    block |ܕܡ̇ܢܵܐ ܐܸܡ݂ܲܪ ܠܵܐ ܐܵܘܕܲܥܘ ܠܲܢ ܫܲܠܝܼܚܹ̈ܐ ܓܒܲܝܵ̈ܐ ܀|
    block |܃ܪܲܒܿ ܡܲܠܦܵܢܹ̈ܐ ܘܡܲܦܲܫܩܵܢܹ̈ܐ ܬܹܐܵܕܲܘܵܪܘܿܣ|
    block |ܗܵܟܲܢ ܐܲܫܠܸܡ ܕܐܸܡ݂ܲܪ ܡ̇ܪܲܢ ܟܲܕܼ ܢܣ݂ܲܒܼ ܠܲܚܡܵܐ ܀|
    block |܃ܠܟܼܠ ܬܸܫ̈ܒܿܚܵܬܼܵܐ ܘܟܼܠ ܬܵܘ̈ܕܿܝܵܬܼܵܐ ܘܟܼܠ ܩܘܼܠܵܣܹ̈ܐ|
    block |ܫܵܘܹܐ ܟܝܵܢܵܐ ܕܐܲܠܵܗܘܼܬܼܵܟ ܡ̇ܪܵܐ ܕܟܼܠܵܐ ܀|
  block
    block |܃ܕܲܒܼܟܼܠ ܕܵܕܹ̈ܐ ܫܲܡܠܝܼܬܿ ܘܲܓܿܡܲܪܬܿ ܡܕܲܒܿܪܵܢܘܼܬܼܵܟ|
    block |ܐܲܝܟ ܕܲܠܚܲܝܹ̈ܐ ܘܲܠܦܘܼܪܩܵܢܵܐ ܕܲܒܼܢܲܝ̈ܢܵܫܵܐ ܀|
    block |܃ܘܟܲܕܼ ܛܵܒܼ ܗܸܢܘܿܢ ܗܘ̤ܵܘ ܛܵܠܵܘܿܡܹ̈ܐ ܒܲܥܒܼܵܕܲܝ̈ܗܘܿܢ|
    block |ܐܲܢ̄ܬܿ ܒܝܲܕܼ ܪ̈ܲܚܡܲܝܟ ܠܵܐ ܡܲܗܡܸܐ ܗ̣̄ܘܲܝܬܿ ܡܼܢ ܥܘܼܕܼܪܵܢܗܘܿܢ ܀|
    block |܃ܘܐܲܝܟ ܕܲܬܼܫܲܡܠܸܐ ܦܘܼܪܩܵܢ ܟܠܵܐ ܘܚܘܼܕܵܬܼ ܟܠܵܐ|
    block |ܢܣܲܒܼ݂ܬܵܢܝ ܡܢܹܗ ܕܲܟܼܝܵܢ ܐܵܕܼܵܡ ܘܠܵܟ ܐܲܩܸܦܬܵܢܝ ܀|
    block |܃ܘܒܼܝܼ ܢܸܬܼܓܲܡܪܘܼܢ ܟܠ ܫܘܼܘܕܵܝܹ̈ܐ ܘܟܼܠ ܡܘܼܠܟܵܢܹ̈ܐ|
    block |ܘܒܝܼ ܢܸܵܫܬܲܠܡܘܼܢ ܐ̄ܪ̈ܵܙܹܐ ܘܛܘܿܦܣܹ̈ܐ ܕܲܠܘܵܬܼ ܟܹܐܢܹ̈ܐ ܀|
    block |܃ܘܕܲܗܘܹ̇ܝܬܼ ܕܠܵܐ ܡܘܼܡ ܘܓܲܡܪܹܬܼ ܟܠܵܗ̇ ܙܲܕܲܝܼܩܘܼܬܼܵܐ|
    block |ܒܝܼ ܥܵܩܲ݁ܪ ܐܲܢ̄ܬܿ ܠܟܼܠܵܗ̇ ܚܛܝܼܬܼܵܐ ܡܼܢ ܐ̄ܢܵܫܘܼܬܼܵܐ ܀|
    block |܃ܘܲܕܼܡ̇ܐܹ̇ܬܼ ܐ̄ܢܵܐ ܕܠܵܐ ܚܘܼܝܵܒܼܵܐ ܘܲܕܼܠܵܐ ܣܲܟܼܠܘܼ|
    block |ܡܲܓܼܙܲܪ ܐܲܢ̄ܬܿ ܒܝܼ ܢܚܵܡܬܵܐ ܕܦܲܓܼܪܵܐ ܠܟܼܠܹܗ ܟܝܵܢܵܐ ܀|
    block |܃ܒܗܵܢܵܐ ܢܝܼܫܵܐ ܐܵܘܕܲܝܼ ܠܐܲܒܼܘܼܗܝ ܒܪܹܗ ܕܲܡܪܲܝܡܵܐ|
    block |ܘܗܵܠܹܝܢ ܡܸܠܹ̈ܐ ܐܸܡ݂ܲܪ ܟܲܕܼ ܝܲܗ̣̄ܒܼ ܦܲܓܼܪܹܗ ܘܲܕܼܡܹܗ ܀|
    block |܃ܗܵܢܵ݁ܘ ܠܲܡ ܦܲܓܼܪܝ ܕܲܚܠܵܦ ܚܵܘ̈ܒܵܘܗܝ ܕܥܵܠܡܵܐ ܝܸܗ̄ܒܹܿܬܼ|
    block |ܘܗܵܢܵ݁ܘ ܬܘܼܒܼ ܕܸܡܝ ܕܲܚܠܵܦ ܚܛܵܗܹ̈ܐ ܨܒܹ̇ܝܬܼ ܕܢܸܬܼܐܫܸܕܼ ܀|
    block |܃ܟܠܡܲܢ ܕܐܵܟܼܠ ܒܚܘܼܒܵܐ ܡܼܢ ܦܲܓܼܪܝ ܘܫܵܬܹ̇ܐ ܡܼܢ ܕܸܡܝ|
    block |ܚܲܝܹ̇ܐ ܠܥܵܠܲܡ ܘܲܡܩܵܘܸܐ ܒܝܼ ܘܐܸܢܵܐ ܠܲܡ ܒܹܗ ܀|
    block |܃ܗܵܟܲܢ ܗ̣ܘܲܝܬܿܘܿܢ ܥܵܒܼ̇ܕܿܝܼܢ ܠܕܼܘܼܟܼܪܵܢܝ ܒܓܼܵܘ ܥܹܕܼܵܬܼ̈ܟܼܘܿܢ|
    block |ܘܲܠܦܲܓܼܪܝ ܘܲܠܕܼܡܝ ܗ̤ܘܲܝܬܿܘܿܢ ܢܵܣ̇ܒܿܝܼܢ ܒܗܲܝܡܵܢܘܼܬܼܵܐ ܀|
    block |܃ܠܲܚܡܵܐ ܘܚܲܡܪܵܐ ܗ̤ܘܲܝܬܿܘܿܢ ܡܩܲܪܒܼܝܼܢ ܐܲܝܟ ܕܐܲܠܸܦܬܿܟܼܘܿܢ܃|
    block |ܘܐܸܢܵܐ ܐܸܓܼܡܘܿܪ ܘܐܸܥܒܸܿܕܼ ܐܸܢܘܿܢ ܦܲܓܼܪܵܐ ܘܲܕܼܡ̇ܐ ܀|
    block |܃ܦܲܓܼܪܵܐ ܘܲܕܸܡ̇ܐ ܥܵܒܹ̇ܕܼ ܐ̄ܢܵܐ ܠܗܘܿܢ ܠܠܲܚܡܵܐ ܘܚܲܡܪܵܐ|
    block |ܒܝܲܕܼ ܪܘܼܚܵܦܵܐ ܘܣܵܥܘܼܪܘܼܬܼܵܐ ܕܪܘܼܚܵܐ ܕܩܘܼܕܼܫܵܐ ܀|
    block |܃ܗܵܟܲܢ ܐܸܡ݂ܲܪ ܡܲܚܸܐ ܥܵܠܡܹ̈ܐ ܠܘܵܬܼ ܬܲܠܡܝܼܕܼܵܘ̈ܗܝ|
    block |ܘܦܲܓܼܪܹܗ ܘܲܕܼܡܹܗ ܫܲܡܲܗ ܐܸܢܘܿܢ ܠܠܲܚܡܵܐ ܘܚܲܡܪܵܐ ܀|
    block |܃ܠܵܐ ܗ̄ܘܵܐ ܛܘܼܦܣܵܐ ܐܵܦܠܵܐ ܕܡܘܼܬܼܵܐ ܟܲܢܝܼ ܐܸܢܘܿܢ|
    block |ܐܸܠܵܐ ܦܲܓܼܪܵܐ ܒܚܲܬܼܝܼܬܼܘܼܬܼܵܐ ܘܲܕܼܡ̇ܐ ܒܩܘܼܫܬܼܵܐ ܀|
    block |܃ܘܐܵܦܸܢ ܪܲܚܝܼܩ ܟܝܵܢܗܘܿܢ ܡܸܢܹܗ ܕܠܵܐ ܡܘܼܫ̈ܚܵܬܼܵܐ|
    block |ܐܸܠܵܐ ܒܚܲܝܠܵܐ ܘܒܲܓܕܼܵܝܘܼܬܼܵܐ ܚܕܼ ܗ̄ܘ̣ ܦܲܓܼܪܵܐ ܀|
    block |܃ܥܝܼܪܹ̈ܐ ܘܐ̄ܢܵܫܵܐ ܢܵܘܕܿܘܿܢ ܠܵܟ ܡܵܪܝ ܒܐܲܡܝܼܢܘܼܬܼܵܐ|
    block |ܡܫܝܼܚܵܐ ܣܲܒܼܪܲܢ ܕܐܲܫܠܸܡܬܿ ܢܲܦܫܵܟ ܡܸܛܠܵܬܲܢ ܀|
  block
    block |܃ܚܲܕܼ ܗ̄ܘ̣ ܒܚܲܝܠܵܐ ܦܲܓܼܪܵܢ ܕܩܵܨܹ̇ܝܢ ܟܵܗܢܹ̈ܐ ܒܥܹܕܿܬܵܐ|
    block |ܥܲܡ ܗܵܘ̇ ܦܲܓܼܪܵܐ ܕܝܵܬܹܿܒܼ ܒܫܘܼܒܼܚܵܐ ܡܼܢ ܝܲܡܝܼܢܵܐ ܀|
    block |܃ܘܐܲܝܟ ܕܲܡܚܲܝܲܕܼ ܐܲܠܵܗ ܠܪܹܫܝܼܬܼ ܓܸܢܣܲܢ|
    block |ܡܚܲܕܼ ܡܫܝܼܚܵܐ ܠܠܲܚܡܵܐ ܘܚܲܡܪܵܐ ܕܐܝܼܬܼ ܥܲܠ ܡܲܕܼܒܿܚܵܐ ܀|
    block |܃ܡ̇ܕܹܝܢ ܠܲܚܡܵܐ ܦܲܓܼܪܵܐ ܗ̄ܘ̣ ܕܡ̇ܪܲܢ ܚܲܬܿܝܼܬܼܵܐܝܼܬܼ|
    block |ܘܚܲܡܪܵܐ ܕܡܹܗ ܗ̄ܘ̣ ܡ̇ܪܵܐܢܵܐܝܼܬܼ ܘܫܲܪܝܼܪܵܐܝܼܬܼ ܀|
    block |܃ܗܵܟܲܢ ܩܲܦܸܕܼ ܠܲܒܼܢܲܝ̈ ܐ̄ܪܵܙܹܗ ܕܢܹܐܟܼܠܘܼܢ ܦܲܓܼܪܹܗ|
    block |ܘܗܵܟܲܢ ܙܲܗܲܪ ܠܲܒܼܢܝܼ̈ ܒܲܝܬܹܿܗ ܕܢܸܫܬܿܘܿܢ ܠܲܕܼܡܹܗ ܀|
    block |܃ܛܘܼܒܼܵܘܗܝ ܠܐܲܝܢܵܐ ܕܲܡܗܲܝܡܸܢ ܒܹܗ ܘܡܲܫܲܪ ܡܸܠܬܹܗ|
    block |ܕܐܸܢ ܡܝܼܬܼ ܚܲܝܹ̇ܐ ܘܐܸܢ ܚܲܝ ܠܵܐ ܢܡܘܼܬܼ ܒܣܲܟܼ̈ܠܘܵܬܹܗ ܀|
    block |܃ܩܲܒܿܠܘܼܗܝ ܫܠܝܼܚܹ̈ܐ ܠܦܘܼܩܕܵܢ ܡ̇ܪܗܘܿܢ ܒܲܙܗܝܼܪܘܼܬܼܵܐ|
    block |ܘܗܸܢܘ̣ܿܢ ܝܲܒܿܠܘܼܗܝ ܒܲܚܦܝܼܛܘܼܬܼܵܐ ܠܲܕܼܒܼܵܬܲܪܗܘܿܢ ܀|
    block |܃ܥܕܲܡ̇ܐ ܠܗܵܫܵܐ ܢܛܝܼܪ ܗ̄ܘ̣ ܒܥܹܕܿܬܵܐ ܐܵܦ ܡܸܬܼܢܛܲܪ|
    block |ܥܥܕܲܡ̇ܐ ܕܲܡܢܝܼܚ ܠܐ̄ܪܵܙܹܗ ܒܕܸܢܚܹܗ ܘܲܒܼܓܸܠܝܵܢܹܗ ܀|
    block |܃ܒܗܵܢܵܐ ܢܝܼܫܵܐ ܡ̇ܘܕܹܿܐ ܟܵܗܢܵܐ ܩܕܼܵܡ ܐܲܠܵܗܵܐ|
    block |ܘܲܡܪܝܼܡ ܩܵܠܹܗ ܒܫܘܼܠܵܡ ܨܠܘܿܬܹܗ ܕܲܢܫܲܡܲܥ ܠܥܲܡܵܐ ܀|
    block |܃ܩܵܠܹܗ ܡܲܫܡܲܥ ܘܒܼܐܝܼܕܹܗ ܪܵܫܹ̇ܡ ܠܐ̄ܪ̈ܵܙܹܐ ܕܣܝܼܡܝܼܢ|
    block |ܘܥܲܡܵܐ ܒܐܵܡܹܝܢ ܢܵܩܹ̇ܦ ܫܵܠܹ̇ܡ ܠܲܨܠܘܿܬܼ ܟܵܗܢܵܐ ܀|
    block |܃ܗܵܝܕܹܿܝܢ ܦܵܩܹ̇ܕܼ ܟܵܪܘܿܙ ܥܹܕܿܬܵܐ ܠܥܲܡܵܐ ܘܐܵܡܲ݁ܪ|
    block |ܕܲܒܼܡܲܕܿܥܲܝ̈ܟܿܘܿܢ ܗ̤ܘܲܝܬܿܘܿܢ ܡܨܲܠܹܝܢ ܫܠܵܡܵܐ ܥܲܡܲܢ ܀|
    block |܃ܒܡܲܕܿܥܵܐ ܨܲܒܵܘ ܒܗܵܢ ܥܸܕܼܢܵܐ ܘܲܒܼܪܸܥܝܵܢܵܐ|
    block |ܕܗܵܐ ܡܸܫܬܲܡܠܸܐ ܫܠܵܡܵܐ ܪܲܒܵܐ ܒܫܘܼܡܠܵܝ ܐ̄ܪ̈ܵܙܹܐ ܀|
    block |܃ܡܫܲܪܸܐ ܟܵܗܢܵܐ ܠܡܸܒܼܥܵܐ ܒܚܲܫܵܐ ܩܕܼܵܡ ܐܲܠܵܗܵܐ|
    block |ܕܢܸܨܛܒܸܐ ܒܚܘܼܒܹܿܗ ܒܕܸܒܚܵܐ ܚܲܝܵܐ ܕܡܸܬܼܩܲܪܲܒܼ ܠܹܗ ܀|
    block |܃ܣܵܕܿ݁ܪ ܛܲܟܼܣܹ̈ܐ ܥܹܕܿܬܵܢܵܝܹ̈ܐ ܚܲܕܼ ܒܵܬܲܪ ܚܲܕܼ|
    block |ܕܲܚܠܵܦܲܝܗܘܿܢ ܡܩܲܪܒܼܵܐ ܥܹܕܿܬܵܐ ܐ̄ܪ̈ܵܙܹܐ ܣܓܼܝܼ̈ܕܹܐ ܀|
    block |܃ܥܵܗܹ̇ܕܼ ܒܩܲܕܼܡ̇ܐ ܠܥܹܕܿܬܵܐ ܫܒܼܝܼܚܬܵܐ ܕܲܒܼܟܼܠ ܐܲܬܲܪ|
    block |ܘܫܵܐܹ̇ܠ ܕܢܗܘܘܿܢ ܒܚܲܕܼ ܪܸܥܝܵܢܵܐ ܘܗܲܝܡܵܢܘܼܬܼܵܐ ܀|
    block |܃ܥܵܗܹ̇ܕ ܠܟܼܵܗܢܹ̈ܐ ܘܦܸܪ̈ܝܵܕܼܘܿܛܹܐ ܘܲܡܫܲܡܫܵܢܹ̈ܐ|
    block |ܘܲܡܦܝܼܣ ܕܢܸܗܘܘܿܢ ܒܩܲܕܼܝܼܫܘܼܬܼܵܐ ܘܲܒܼܕܲܟܿܝܘܼܬܼܵܐ ܀|
    block |܃ܥܵܗܹ̇ܕܼ ܠܣܵܗ̈ܕܹܿܐ ܘܲܠܡܵܘܕܿܝܵܢܹ̈ܐ ܘܲܠܡܲܠܦܵܢܹ̈ܐ|
    block |ܕܢܸܗܘܸܐ ܫܸܡܗܘܿܢ ܡܸܬܿܕܿܟܲܪ ܒܥܹܕܿܬܵܐ ܒܥܸܕܼܵܢ ܐ̄ܪ̈ܵܙܹܐ ܀|
    block |܃ܥܵܗܹ̇ܕܼ ܠܡܲܠ̈ܟܹܿܐ ܘܲܠܕܿܝܵܢܹ̈ܐ ܕܲܒܼܟܼܠ ܐܲܬܼܪ|
    block |ܕܗܘܘܿܢ ܕܵܝ̇ܢܝܼܢ ܒܼܲܬܼܪܝܼܨܘܼܬܼܵܐ ܒܟܼܠܹܗ ܥܵܠܡܵܐ ܀|
    block |܃ܥܵܗܹ̇ܕܼ ܒܡܸܠܬܹܗ ܠܟܼܠ ܐܲܒܼܝܼ̈ܠܹܐ ܘܲܠܥܵܢܘܵܝܹ̈ܐ|
    block |ܕܬܸܗܘܸܐ ܨܠܘܿܬܼܗܘܿܢ ܡܩܲܒܿܠܵܐ ܟܠܝܘܿܡ ܩܕܼܵܡ ܐܲܠܵܗܵܐ ܀|
  block
    block |܃ܥܵܗܹ̇ܕܼ ܠܟܹܐܢܹ̈ܐ ܘܲܠܙܲܕܿܝܼܩܹ̈ܐ ܕܲܒܼܟܼܠ ܐܲܬܲܪ|
    block |ܘܫܵܐܹ̇ܠ ܕܢܸܛܪܘܼܢ ܩܝܵܡܵܐ ܕܐܲܩܝܼܡܘ ܒܲܓܼܡܝܼܪܘܼܬܼܵܐ ܀|
    block |܃ܥܵܗܹ̇ܕܼ ܠܲܒܼܢܹܝ̈ܗ̇ ܕܥܹܕܲܬܼ ܩܘܼܕܫܵܐ ܒܟܼܠ ܬܸܓܼܡܲܝ̈ܗܘܿܢ|
    block |ܘܫܵܐܹ̇ܠ ܕܢܸܛܪܘܼܢ ܗܲܝܡܵܢܘܼܬܿܗܘܿܢ ܒܲܙܗܝܼܪܘܼܬܼܵܐ ܀|
    block |܃ܥܵܗܹ̇ܿܕܼ ܡܸܟܸܿܝܠ ܐܵܦ ܠܥܲܢܝܼ̈ܕܹܐ ܕܲܒܼܟܼܠ ܐܲܬܲܪ|
    block |ܕܲܥܢܲܕܘ ܘܫܲܢܝܼܘ ܒܗܲܝܡܵܢܘܼܬܼܵܐ ܕܠܵܐ ܦܠܝܼܓܼܘܼܬܼܵܐ ܀|
    block |܃ܥܵܗܹ̇ܕܼ ܗܘ̤ ܠܹܗ ܕܐܸܫܬܘܝܼ ܠܗܵܕܹܐ ܡܸܨܥܵܝܘܼܬܼܵܐ|
    block |ܘܫܵܐܹ̇ܠ ܪ̈ܲܚܡܹܐ ܥܲܠ ܟܠ ܒܸܪ̈ܝܵܢ ܒܲܟܼܢܝܼܫܘܼܬܼܵܐ ܀|
    block |܃ܥܵܗܹܕܿ ܠܐܲܝܠܹܝܢ ܕܡܲܫܦܥܝܼܢ ܙܸܕܼܩܬܵܐ ܥܲܠ ܡܸܣܟܹܿܢܹ̈ܐ|
    block |ܘܫܵܐܹ̇ܠ ܕܢܸܣܒܼܘܼܢ ܐܲܓܼܪܵܐ ܥܦܝܼܦܵܐ ܚܠܵܦ ܙܵܕܼܩܵܬܼ̈ܗܘܿܢ ܀|
    block |܃ܥܵܗܹ̇ܕܼ ܠܢܵܦܠܹ̈ܐ ܘܲܠܚܲܛܵܝܹ̈ܐ ܘܲܠܡܲܣܟܿܠܵܢܹ̈ܐ|
    block |ܘܫܵܐܹ̇ܠ ܕܢܸܬܼܦܢܘܿܢ ܠܲܬܼܝܵܒܼܘܼܬܼܵܐ ܘܚܝܼܣܵܝ ܚܵܘ̈ܒܹܿܐ ܀|
    block |܃ܥܵܗܹ̇ܕܼ ܠܐܲܝܠܹܝܢ ܕܡܸܛܠܵܬܼܗܘܿܢ ܡܩܲܪܸܒܼ ܕܸܒܼܚܹ̈ܐ|
    block |ܕܢܸܫܟܿܚܘܼܢ ܚܢܵܢܵܐ ܘܫܼܒܼܩܵܢ ܚܵܘ̈ܒܹܿܐ ܕܣܲܟܼ̈ܠܘܵܬܼܗܘܿܢ ܀|
    block |܃ܥܵܗܹ̇ܕܼ ܠܚܲܢܦܹ̈ܐ ܘܲܠܟܼܵܦܘܿܪܹ̈ܐ ܘܲܠܛܵܥܲܝ̈ܵܐ|
    block |ܘܲܡܦܝܼܣ ܕܢܸܕܿܥܘܼܢ ܠܗܲܝܡܵܢܘܼܬܼܵܐ ܕܥܹܕܲܬܼ ܩܘܼܫܵܐ ܀|
    block |܃ܥܵܗܹ̇ܕܼ ܠܥܵܠܡܵܐ ܟܠܹܗ ܒܲܚܕܼܵܐ ܘܲܠܥܵܡܘܿܪ̈ܵܘܗܝ|
    block |ܕܢܸܒܼܛܠܘܼܢ ܡܸܢܹܗ ܩܪ̈ܵܒܹܐ ܘܫܹܐܕܹ̈ܐ ܐܵܦ ܬܲܟܼܬܿܘܼܫܹ̈ܐ ܀|
    block |܃ܥܵܗܹ̇ܕܼ ܠܐܵܐܲܪ ܐܵܦ ܠܡܵܘ̈ܥܝܵܬܵܐ ܕܟܼܠܵܗ̇ ܫܲܢ̄ܬܵܐ|
    block |ܘܫܵܐܹ̇ܠ ܕܢܸܗܘܸܐ ܟܲܗܝܼܢ ܘܲܒܼܪܝܼܟ ܟܠܝܼܠܵܐ ܕܫܲܢ̄ܬܵܐ ܀|
    block |܃ܥܵܗܹ̇ܕܼ ܠܐܲܬܼܪܹܗ ܘܠܲܐܬܼܪ̈ܵܘܬܼܵܐ ܟܠܗܘܿܢ ܒܲܚܕܼܵܐ|
    block |ܘܫܵܐܹ̇ܠ ܕܢܸܗܘ̤ܐ ܫܠܵܡܵܐ ܘܫܲܝܢܵܐ ܒܓܼܵܘ ܥܘܼܡܪ̈ܲܝܘܿܢ ܀|
    block |܃ܥܵܗܹ̇ܕܼ ܠܐܲܝܠܹܝܢ ܕܪܵܕܹܝܢ ܒܝܲܡܡܹ̈ܐ ܘܲܒܼܓܼܵܙܪ̈ܬܼܵܐ|
    block |ܘܫܵܐܹ̇ܠ ܕܢܸܗܘܘܿܢ ܡܫܵܘܙܒܹ̈ܐ ܟܠܗܘܿܢ ܡܼܢ ܟܝܼܡܘܿܢܹ̈ܐ ܀|
    block |܃ܥܵܗܹ̇ܕܼ ܠܐܲܝܠܹܝܢ ܕܲܒܼܥܵܩ̈ܬܼܵܐ ܪܡܹܝܢ ܘܒܲܪ̈ܕܼܘܼܦܝܹܐ|
    block |ܘܫܵܐܹ̇ܠ ܕܢܸܗܘܸܐ ܢܦܹܐܫܵܐ ܘܢܵܘܚܵܐ ܠܐܘܼܠܨܵܢܲܝ̈ܗܘܿܢ ܀|
    block |܃ܥܵܗܹ̇ܕܼ ܠܐܲܝܠܹܝܢ ܕܲܒܼܒܹܝܬܼ ܚܒܼܘܼܫܝܹ̈ܐ ܪܡܹܝܢ ܘܒܲܐܣܘܼܪܹ̈ܐ|
    block |ܘܫܵܐܹ̇ܠ ܕܢܸܫܬܿܪܘܿܢ ܡܼܢ ܐܲܣܘܼܪܹ̈ܐ ܘܫܸܢ̈ܕܹܿܐ ܩܫܲܝܵ̈ܐ ܀|
    block |܃ܥܵܗܹ̇ܕܼ ܠܐܲܝܠܹܝܢ ܕܠܸܐܟܿܣܘܿܪܝܼܵܐ ܠܪܘܼܓܩܵܐ ܐܸܫܬܿܕܼܝܼܘ|
    block |ܘܫܵܐܹ̇ܠ ܕܢܲܓܼܗܘܿܢ ܡܼܢ ܛܘܼܪ̈ܵܦܹܐ ܘܡܼܢ ܢܸܣܝܘܼܢܹ̈ܐ ܀|
    block |܃ܥܵܗܹ̇ܕܼ ܠܐܲܝܠܹܝܢ ܕܲܒܼܟܼܘܼܪ̈ܗܵܢܹܐ ܘܟܹܐܒܹ̈ܐ ܡܢܵܘܠܝܼܢ|
    block |ܘܲܡܦܝܼܣ ܕܢܸܩܢܘܿܢ ܚܘܼܠܡܵܢ ܦܲܓܼܪܵܐ ܥܲܡ ܐܵܣܝܘܼܬܼܵܐ ܀|
    block |܃ܥܵܗܹ̇ܕܼ ܠܐܲܝܠܹܝܢ ܕܲܡܢܲܣܹܝܢ ܠܗܘܿܢ ܫܹܐܕܹ̈ܐ ܠܝܼܛܹ̈ܐ|
    block |ܘܫܵܐܹ̇ܠ ܕܢܸܫܟܿܚܘܼܢ ܚܢܵܢܵܐ ܘܪ̈ܲܚܡܹܐ ܡ݂ܢ ܠܘܵܬܼ ܡ̇ܪܝܵܐ ܀|
    block |܃ܥܵܗܹ̇ܕܼ ܒܡܸܠܬܹܗ ܘܲܠܣܵܩܘܿܪܹ̈ܐ ܕܥܹܕܲܬܼ ܩܘܼܕܼܫܵܐ|
    block |ܕܢܸܗܘܸܐ ܫܪܵܝܵܐ ܠܣܲܟܼܠ̈ܘܵܬܼܗܘܿܢ ܩܕܼܵܡ ܐܲܠܵܗܵܐ ܀|
    block |ܥܵܗܹ̇ܕܼ ܠܚܵܘ̈ܒܹܿܐ ܕܟܼܠܹܗ ܓܘܼܫܡܵܐ ܥܹܕܿܬܵܢܵܝܵܐ܃|
  block
    block |ܘܫܵܐܹ̇ܠ ܕܢܸܫܬܿܘܘܿܢ ܠܘܼܒܼܩܵܢ ܚܵܘ̈ܒܹܿܐ ܘܣܲܟܼܠܘܵܬܼܵܐ ܀|
    block |܃ܠܗܵܠܹܝܢ ܟܠܗܘܿܢ ܥܵܗܹ̇ܕܼ ܟܵܗܢܵܐ ܩܕܼܵܡ ܐܲܠܵܗܵܐ|
    block |ܟܲܕܼ ܡܸܬܿܕܲܡܸܐ ܒܝܲܕܼ ܬܲܟܼܫܲܦܬܹܿܗ ܠܡܵܪܝ ܒܲܪܣܲܡܝܵܐ ܀|
    block |܃ܒܗܵܢܵܐ ܢܝܼܫܵܐ ܡܨܲܠܸܐ ܟܵܗܢܵܐ ܩܕܼܵܡ ܐܲܠܵܗܵܐ|
    block |ܘܫܵܐܹ̇ܠ ܡܸܢܹܗ ܕܢܸܨܛܒܸܐ ܒܕܸܒܼܚܵܐ ܕܲܡܩܲܪܸܒܼ ܠܹܗ ܀|
    block |܃ܚܠܵܦ ܟܠ ܡܸܬܿܕܿܒܲܚ ܕܸܒܼܚܵܐ ܚܲܝܵܐ ܕܲܒܼܓܼܵܘ ܥܹܕܿܬܵܐ|
    block |ܘܲܠܟܼܠ ܒܸܪ̈ܝܵܢ ܡܥܲܕܿܪܵܐ ܘܡ̇ܘܬܿܪܵܐ ܗܝ̤ ܕܸܒܼܚܬܼܵܐ ܀|
    block |܃ܒܗܵܝ̇ ܬܲܟܼܫܲܦܬܵܐ ܕܥܵܒܹ̇ܕܼ ܟܵܗܢܵܐ ܚܠܵܦ ܟܠ ܬܼܓܼܡܝܼ̈ܢ|
    block |ܡܸܫܬܲܒܼܩܝܼܢ ܠܹܗ ܚܛܵܗܵܘ̈ܗܝ ܟܠܗܘܿܢ ܘܣܲܟܼ̈ܠܘܵܬܹܗ ܀|
    block |܃ܒܵܬܲܪ ܗܸܠܹܝܢ ܡ̇ܘܕܹܿܐ ܟܵܗܢܵܐ ܩܕܼܵܡ ܐܲܠܵܗܵܐ|
    block |ܐܲܟܼܡܵܐ ܕܐܲܠܸܦ ܡ̇ܪܲܢ ܝܼܫܘܿܥ ܠܲܬܼܪܸܥܣܲܪܬܹܿܗ ܀|
    block |܃ܗܵܐ ܡܪܲܙܙܝܼܢܲܢ ܐܵܡܲ݁ܪ ܟܵܗܢܵܐ ܘܲܡܥܲܗܕܝܼܢܲܢ|
    block |ܚܲܫܹܗ ܘܡ̇ܘܬܹܿܗ ܐܵܦ ܢܘܼܚܵܡܹܗ ܕܡ̇ܪܲܢ ܝܼܫܘܿܥ ܀ ܀|
    block |܃ܗܵܠܹܝܢ ܐܵܡܲ݁ܪ ܟܵܗܢܵܐ ܒܝܼܫܵܐ ܘܲܒܼܬܲܚܢܲܢܬܵܐ|
    block |ܘܡ̇ܬܲܚ ܩܵܘܡܬܹܗ ܘܦܵܫܹ̇ܛ ܐܝܼܕܼܵܘ̈ܗܝ ܠܐܲܦܲܝ̈ ܪܵܘܡ̇ܐ ܀|
    block |܃ܠܐܲܦܲܝ̈ ܪܵܘܡܵܐ ܚܲܐܹ̇ܪ ܟܵܗܢܵܐ ܒܦܵܪܹܗ̄ܣܝܼܵܐ|
    block |ܘܩܵܪܸܐ ܠܪܘܼܚܵܐ ܕܢܹܐܬܸܐ ܢܸܓܼܡܘܿܪ ܐ̄ܪ̈ܙܹܐ ܕܩܲܪܸܒܼ ܀|
    block |܃ܠܪܘܼܚܵܐ ܫܵܐܹ̇ܠ ܕܢܹܐܬܸܐ ܢܪܲܚܸܦ ܥܲܠ ܩܘܼܪܒܵܢܵܐ|
    block |ܘܢܲܩܢܹܝܘܗܝ ܚܲܝܠܵܐ ܘܡܲܥܒܿܕܼܵܢܘܼܬܼܵܐ ܐܲܠܵܗܵܐ ܀|
    block |܃ܢܵܚܹ̇ܬܼ ܪܘܼܚܵܐ ܒܲܦܝܵܣ ܟܵܗܢܵܐ ܟܡܵܐ ܐܸܢ ܚܲܛܵܝ|
    block |ܘܓܼܵܡܲ݁ܪ ܐ̄ܪ̈ܵܙܹܐ ܒܡܸܨܥܵܝܘܼܬܹܗ ܕܟܼܵܗܢܵܐ ܕܲܩܲܕܹܿܫ ܀|
    block |܃ܠܵܐ ܫܲܦܝܘܼܬܹܗ ܕܟܼܗܢܵܐ ܓܵܡ̇ܪܵܐ ܠܐ̄ܪ̈ܵܙܹܐ ܣܓܼܝܼܕܹ̈ܐ|
    block |ܐܸܠܵܐ ܪܘܼܚܵܐ ܕܩܘܼܕܫܵܐ ܓܵܡܲ݁ܪ ܒܝܲܕܼ ܪܘܼܚܵܦܹܗ ܀|
    block |܃ܡܪܲܚܸܦ ܪܘܼܚܵܐ ܠܵܐ ܗ̄ܘܵܐ ܡܸܛܠ ܫܵܘܝܘܼܬܼ ܟܵܗܢܵܐ|
    block |ܐܸܠܵܐ ܡܸܛܠ ܐ̄ܪ̈ܵܙܹܐ ܕܣܝܼܡܝܼܢ ܠܥܸܠ ܡܢ ܡܲܕܼܒܿܚܵܐ ܀|
    block |܃ܡܸܚܕܼܵܐ ܕܡܸܬܿܬܿܣܝܼܡ ܠܲܚܡܵܐ ܘܚܲܡܪܵܐ ܠܥܸܠ ܡܼܢ ܡܲܕܼܒܿܚܵܐ|
    block |ܐ̄ܪܵܙܵܐ ܡܛܲܦܸܣ ܕܡ̇ܘܬܹܿܗ ܕܲܒܼܪܵܐ ܐܵܦ ܕܲܩܝܵܡܘܬܹܿܗ ܀|
    block |܃ܒܲܕܼܓܼܘܿܢ ܪܘܼܚܵܐ ܗܵܘ̇ ܕܐܲܩܝܼܡܹܗ ܡܼܢ ܒܹܝܬܼ ܡܝܼܬܹ̈ܐ|
    block |ܢܵܚܹ̇ܬܼ ܗܵܫܵܐ ܘܓܼܵܡܲ݁ܪ ܐ̄ܪ̈ܵܙܹܐ ܕܢܘܼܚܵܡ ܦܲܓܼܪܹܗ ܀|
    block |܃ܗܵܟܲܢ ܓܵܡܲ݁ܪ ܪܘܼܚܵܐ ܕܩܘܼܕܼܫܵܐ ܒܐܝܼܕܲܝ̈ ܟܵܗܢܵܐ|
    block |ܘܲܕܼܠܵܐ ܟܵܗܢܵܐ ܠܥܵܠܲܡ ܥܵܠܡܝܼܢ ܠܵܐ ܡܸܬܼܓܲܡܪܝܼܢ ܀|
    block |܃ܠܵܐ ܡܸܬܼܓܲܡܪܝܼܢ ܐ̄ܪ̈ܵܙܲܝ ܥܹܕܿܬܵܐ ܒܸܠܥܵܕܼ ܟܵܗܢܵܐ|
    block |ܒܲܕܼܠܵܐ ܐܲܦܸܣ ܪܘܼܚܵܐ ܕܩܘܼܕܼܫܵܐ ܠܡܸܓܼܡܲܪ ܐܸܢܘܿܢ ܀|
    block |܃ܚܲܝܠܵܐ ܕܪܘܼܚܵܐ ܩܲܒܸܿܠ ܟܵܗܢܵܐ ܒܲܣܝܵܡ ܐܝܼܕܼܵܐ|
    block |ܘܒܹܗ ܡܸܫܬܲܡܠܹܝܢ ܐ̄ܪ̈ܵܙܹܐ ܟܠܗܘܿܢ ܕܲܒܼܓܼܵܘ ܥܹܕܬܵܐ ܀|
  block
    block |܃ܟܵܗܢܵܐ ܡܩܲܕܹܿܫ ܥܘܼܒܵܐ ܕܡܲܝܵ̈ܐ ܕܡܲܥܡܘܿܕܼܝܼܬܼܵܐ|
    block |ܘܪܘܼܚܵܐ ܡܫܲܟܸܿܢ ܣܝܼܡܲܬܼ ܒܢܲܝ̈ܵܐ ܠܐܲܝܠܹܝܢ ܕܥܵܡ̇ܕܿܝܼܢ ܀|
    block |܃ܒܸܠܥܵܕܼ ܟܵܗܢܵܐ ܠܵܐ ܡܸܬܼܡܲܟܼܪܵܐ ܐܲܢ̄ܬܿܬܼܵܐ ܠܓܼܵܒܼܪܵܐ|
    block |ܘܡܼܢ ܒܸܠܥܵܕܵܘܗܝ ܠܵܐ ܡܸܫܬܲܡܠܸܐ ܚܠܘܿܠܵܐ ܕܝܼܠܗܘܿܢ ܀|
    block |܃ܒܸܠܥܵܕܼ ܟܵܗܢܵܐ ܠܵܐ ܡܸܬܼܥܲܦܸܐ ܐܵܦ ܥܲܢܝܼܕܼܵܐ|
    block |܃ܘܠܵܐ ܡܲܚܬܼܝܼܢ ܠܹܗ ܠܩܲܒܼܪܵܐ ܕܝܼܠܹܗ ܒܸܠܥܵܕܼ ܟܵܗܢܵܐ|
    block |܃ܡܲܝܵ̈ܐ ܛܲܡ̈ܐܹܐ ܠܵܐ ܡܸܬܼܩܲܕܿܫܝܼܢ ܒܸܠܥܵܕܼ ܟܵܗܢܵܐ|
    block |ܘܐܸܢ ܠܲܝܬܿ ܟܵܗܢܵܐ ܗܘ̤ܵܐ ܠܹܗ ܒܲܝܬܵܐ ܟܠܹܗ ܛܲܡܐܵܐ ܀|
    block |܃ܗܵܠܹܝܢ ܓܵܡܲ݁ܪ ܪܘܼܚܵܐ ܕܩܘܼܕܫܵܐ ܒܐܝܼܕܲܝ̈ ܟܵܗܢܵܐ|
    block |ܘܐܵܦܸܢ ܢܸܗܘܸܐ ܟܠܹܗ ܒܚܵܘ̈ܒܹܿܐ ܘܣܲܟܼ̈ܠܘܵܬܼܵܐ ܀|
    block |܃ܘܗܵܘ̇ܡ̇ܐ ܕܟܼܵܗܢܹ̈ܐ ܡܫܲܡܠܹܝܢ ܓܵܡ̇ܪܝܼܢ ܘܐܸܢ ܚܲܛܵܝܝܼܢ|
    block |ܕܠܵܐ ܩܢܹܝܢ ܕܲܪܓܼܵܐ ܠܵܐ ܡܨܸܝܢ ܓܵܡ̇ܪܝܼܢ ܟܡܵܐ ܐܸܢ ܟܹܐܢܝܼܢ ܀|
    block |܃ܠܵܐ ܙܲܕܼܝܼܩܹ̈ܐ ܒܝܲܕܼ ܕܲܟܼܝܘܼܬܼܗܘܿܢ ܡܲܚܬܼܝܼܢ ܪܘܼܚܵܐ|
    block |ܘܠܵܐ ܚܲܛܝܹ̈ܐ ܒܚܲܛܵܝܘܼܬܹܗܘܿܢ ܟܵܠܹ̇ܝܢ ܡܲܚܬܹܿܗ ܀|
    block |܃ܗܵܪܟܵܐ ܛܵܥܹ̇ܝܢ ܢܲܓܿܝܼܪ ܪܘܼܚܵܐ ܠܟܼܵܗܢܵܐ ܕܚܲܛܵܝ|
    block |ܘܓܼܵܡܲܪ ܒܐܝܼܕܹܗ ܐ̄ܪ̈ܵܙܹܐ ܫܒܼܝܼܚܵܐ ܕܠܵܐ ܡܸܬܼܡܲܠܠܝܼܢ ܀|
    block |܃ܒܥܵܠܡܵܐ ܕܲܥܬܼܝܼܕܼ ܕܵܐܹ̇ܢ ܒܐܝܼܕܹܗ ܣܲܓܿܝܼܵܐܝܼܬܼ|
    block |ܘܢܵܣܹ̇ܒܼ ܡܸܢܹܗ ܗܵܝ̇ ܡܵܘܗܲܒܼܬܼܵܐ ܕܐܸܬܼܝܲܗ̄ܒܲܬ̤ ܠܹܗ ܀|
    block |܃ܘܲܕܿܠܵܐ ܝܲܩܲܪ ܠܪܲܒܿܘܼܬܼ ܕܲܪܓܹܗ ܐܲܝܟ ܕܿܦܐܹܐ ܠܹܗ|
    block |ܡܸܬܿܬܿܫܝܼܛ ܬܲܡܵܢ ܘܗܵܘܹ̇ܐ ܒܸܙܚܵܐ ܩܕܼܵܡ ܟܠ ܒܸܪ̈ܝܵܢ ܀|
    block |܃ܫܡܲܥ ܐܘܿ ܟܵܗܢܵܐ ܕܠܵܐ ܩܢܸܐ ܥܒܼܵܕܹ̈ܐ ܕܦܵܚ̇ܡܝܼܢ ܠܕܲܪܓܹܗ|
    block |ܘܙܘܼܥ ܘܐܸܣܬܬܲܪܲܕܼ ܡܼܢ ܬܲܫܢܝܼܩܵܐ ܕܲܒܼܓܹܗܲܢܵܐ ܀|
    block |܃ܡܼܢ ܟܠ ܬܲܒܼܥܵܢ ܩܲܫܝܵܐ ܬܒܲܥܬܼܵܟ ܟܵܗܢܵܐ ܣܲܟܼܠܵܐ|
    block |ܕܠܵܐ ܫܲܡܸܫܬܵܝܗܝ ܠܕܲܪܓܼܵܐ ܕܲܡܛܵܟ ܐܲܝܟ ܡ̇ܐ ܕܘܵܠܹ̈ܐ ܀|
    block |܃ܒܥܵܠܡܵܐ ܕܲܥܬܼܝܼܕܼ ܠܵܐ ܐܝܼܬܼ ܕܲܪ̈ܓܹܐ ܘܠܵܐ ܡܘܼܫ̈ܚܵܬܼܵܐ|
    block |ܐܸܠܵܐ ܡܫܝܼܚܵܐ ܗܘ̤ ܒܲܠܚܘܿܕܼܵܘܗܝ ܗܵܘܹ̇ܐ ܟܠ ܒܟܼܠ ܀|
    block |܃ܡܙܲܡܸܢ ܟܵܗܢܵܐ ܠܪܘܼܚܵܐ ܘܢܵܚܹܬܼ ܥܲܠ ܩܘܼܪܒܵܢܵܐ|
    block |ܘܣܵܓܹ̇ܕܼ ܒܪܸܥܠܵܐ ܘܲܒܼܕܼܚܠܬܼܵܐ ܘܙܵܘܥܵܐ ܪܗܝܼܒܼܵܐ ܀|
    block |܃ܗܵܝܕܹܿܝܢ ܩܵܥܹ̇ܐ ܟܵܪܘܿܙ ܥܹܕܿܬܵܐ ܒܗܵܘ̇ ܥܸܕܵܢܵܐ|
    block |ܒܫܸܠܝܵܐ ܘܕܼܚܠܵܐ ܗ̤ܘܲܝܬܿܘܿܢ ܩܵܝ̇ܡܝܼܢ ܫܠܵܡܵܐ ܥܲܡܲܢ ܀|
    block |܃ܒܕܸܚܠܵܐ ܢܸܗܘܸܐ ܟܠܹܗ ܥܵܡܵܐ ܒܗܵܢ ܥܸܕܼܢܵܐ|
    block |ܕܒܹܗ ܡܸܫܬܬܲܡܠܹܝܢ ܐ̄ܪ̈ܵܙܹܐ ܣܓܼܝܼܕܹ̈ܐ ܒܡܲܚܬܹܗ ܕܪܘܼܚܵܐ ܀|
  block
    block |܃ܗܵܝܕܹܿܝܢ ܟܵܗܢܵܐ ܡܲܫܡܲܥ ܩܵܠܹܗ ܠܟܼܠܹܗ ܥܲܡܵܐ|
    block |ܘܪܵܫܹ̇ܡ ܒܐܝܼܕܼܗ ܠܥܸܠ ܡܼܢ ܐ̄ܪ̈ܵܙܹܐ ܐܲܝܟ ܕܲܒܼܩܲܕܼܡܵܐ ܀|
    block |܃ܪܵܫܹ̇ܡ ܗܵܫܵܐ ܠܵܘ ܕܲܣܢܝܼܩܝܼܢ ܐ̄ܪ̈ܵܙܹܐ ܠܪܘܼܫܡܵܐ|
    block |ܐܸܠܵܐ ܕܢܲܠܸܦ ܒܪܘܼܫܡܵܐ ܐ̄ܚܪܵܝܵܐ ܥܲܠ ܫܘܼܡܠܵܝܗܘܿܢ ܀|
    block |܃ܬܠܵܬܼܵܐ ܪ̈ܘܼܫܡܹܐ ܪܵܫܹ̇ܡ ܟܵܗܢܵܐ ܥܲܠ ܩܘܼܪܒܵܢܵܐ|
    block |ܘܲܒܼܗܘܿܢ ܓܵܡܲ݁ܪ ܘܲܡܫܲܡܠܸܐ ܠܹܗ ܐ̄ܪܵܙܵܢܵܐܝܼܬܼ ܀|
    block |܃ܬܠܵܬܼ ܓܗܵܢܵܬܼ̈ܐ ܓܵܗܹ̇ܢ ܟܵܗܢܵܐ ܩܕܼܵܡ ܐܲܠܵܗܵܐ|
    block |ܘܲܒܼܗܹܝܢ ܣܵܓܼ̇ܕܼ ܒܦܵܪܹܗ̄ܣܝܼܵܐ ܩܕܼܵܡ ܪܲܒܿܘܼܬܹܗ ܀|
    block |܃ܒܲܚܕܼܵܐ ܡܫܲܒܲܚ ܘܒܲܚܕܼܵܐ ܡ̇ܘܕܹܿܐ ܘܒܲܚܕܼܵܐ ܡܨܵܠܸܐ|
    block |ܘܩܵܪܹܐ ܠܪܘܼܚܵܐ ܕܢܸܫܪܸܐ ܘܢܲܓܸܿܢ ܥܲܠ ܩܘܿܪܒܵܢܵܐ ܀|
    block |܃ܬܠܵܬܼܵܐ ܝܵܘܒܹ̈ܐ ܩܵܘܝܼ ܡܵܪܲܢ ܒܥܘܼܒܵܗ̇ ܕܐܲܪܥܵܐ|
    block |ܘܒܲܬܼܠܝܼܬܼܵܝܵܐ ܩܵܡ̣ ܘܐܸܬܼܢܲܚܲܡ ܒܫܘܼܒܼܚܵܐ ܪܲܒܵܐ ܀|
    block |܃ܘܒܼܵܗ̇ ܒܲܕܼܡܘܼܬܼܵܐ ܓܵܗܹ̇ܝܢ ܟܵܗܢܵܐ ܬܠܵܬܼ ܘܲܒܼ̈ܢܵܬܼܵܐ|
    block |ܘܲܒܼܗܵܝ̇ ܕܲܬܼܠܵܬܼ ܡܪܲܙܸܙ ܩܝܵܡܬܹܿܗ ܕܡ̇ܪܲܢ ܝܼܫܘܿܥ ܀|
    block |܃ܐܵܦ ܣܝܵܡ ܒܘܼܪ̈ܟܹܐ ܥܵܒܹ̇ܕܼ ܟܵܗܢܵܐ ܬܠܵܬܼ ܙܲܒܼ̈ܢܵܬܼܵܐ|
    block |ܘܲܡܛܲܦܸܣ ܒܗܹܝܢ ܗܵܘܝܹܗ ܕܡ̇ܪܲܢ ܕܲܒܼܓܼܵܘ ܩܲܒܼܪܵܐ ܀|
    block |܃ܬܠܵܐ ܙܲܒܼ̈ܢܵܬܼܵܐ ܣܵܐܹ̇ܡ ܒܘܼܪܟܵܐ ܩܕܼܵܡ ܡܲܚܲܬܿܬܵܐ|
    block |ܘܬܼܘܼܒܼ ܠܵܐ ܣܵܐܹ̇ܡ ܕܐܸܫܬܲܡܠܝܼ ܠܹܗ ܐ̄ܪܵܙ ܢܘܼܚܵܡܵܐ ܀|
    block |܃ܐ̄ܪܵܙ ܢܘܼܚܵܡܵܐ ܓܵܡܲ݁ܪ ܟܵܗܢܵܐ ܒܫܘܼܡܠܵܝ ܐ̄ܪ̈ܵܙܹܐ|
    block |ܘܬܼܘܼܒܼ ܠܵܐ ܡܪܲܙܸܙ ܐ̄ܪܵܙܵܐ ܕܡ̇ܘܬܹܿܗ ܒܲܣܝܵܡ ܒܘܼܪܟܵܐ ܀|
    block |܃ܟܵܗܢܹ̈ܐ ܬܠܵܬܼܡܐܵܐ ܘܲܬܼܡ̇ܢܬܿܥܣܲܪ ܝܲܗ̣̄ܒܼܘ ܦܘܼܩܕܵܢܵܐ|
    block |ܕܲܒܼܚܲܕܒ̈ܫܲܒܹܿܐ ܘܥܹܐܕܹ̈ܐ ܟܠܗܘܿܢ ܠܲܝܬܿ ܣܝܵܡ ܒܘܼܪܟܵܐ ܀|
    block |܃ܠܵܐ ܐ̄ܢܵܫ ܡ̇ܕܹܝܢ ܫܲܠܝܼܛ ܠܲܡܣܵܡ ܒܘܼܪܟܵܐ ܒܐ̄ܪ̈ܵܙܹܐ|
    block |ܣܟܲܪ ܡ̣ܢ ܟܵܗܢܵܐ ܕܒܲܣܝܵܡ ܒܘܼܪ̈ܟܵܘܗܝ ܐ̄ܪܵܙܵܐ ܡܛܲܦܸܣ ܀|
    block |܃ܐܵܦ ܗܘ̤ ܟܵܗܢܵܐ ܩܕܼܵܡ ܡܲܚܲܬܿܬܼܵܐ ܐܝܼܬܼ ܠܹܗ ܕܲܡܣܝܼܡ|
    block |ܘܒܼܵܬܲܪ ܡܲܚܬܹܗ ܕܪܘܼܚܵܐ ܕܩܘܼܕܼܫܵܐ ܠܲܝܬܿ ܠܹܗ ܕܢܸܣܓܿܘܿܕܼ ܀|
    block |܃ܗܵܝܕܹܿܝܢ ܟܵܗܢܵܐ ܫܵܩܹ̇ܠ ܒܐܝܼܕܼܵܘ̈ܗܝ ܠܲܚܡܵܐ ܚܲܝܵܐ|
    block |ܘܬܼܵܠܹ̇ܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ ܘܡ̇ܘܕܹܿܐ ܒܡܵܪܹܗ ܀|
    block |܃ܩܵܨܹ̇ܐ ܠܠܲܚܡܵܐ ܒܲܫܡܵܐ ܕܐܲܒܼܵܐ ܘܲܒܼܪܵܐ ܘܪܘܼܚܵܐ|
    block |ܘܲܡܚܲܝܸܕܼ ܠܹܗ ܠܲܕܼܡ̇ܐ ܒܦܲܓܼܪܵܐ ܘܦܲܓܼܪܵܐ ܒܲܕܼܡ̇ܐ ܀|
    block |܃ܪܵܫܹ̇ܡ ܠܲܕܼܡ̇ܐ ܒܦܲܓܼܪܵܐ ܘܡܲܕܼܟܲܕܼ ܬܠܝܼܬܵܝܘܼܬܼܵܐ|
    block |ܘܪܵܫܹ̇ܡ ܠܦܲܓܼܪܵܐ ܒܲܕܼܡ̇ܐ ܚܲܝܵܐ ܒܵܗ̇ ܒܲܩܪܵܝܬܵܐ ܀|
    block |܃ܘܲܡܚܲܝܸܕܼ ܠܗܘܿܢ ܠܦܲܓܼܪܵܐ ܒܲܕܼܡܵܐ ܘܲܕܼܡ̇ܐ ܒܦܲܓܼܪܵܐ|
    block |ܕܟܼܠܢܵܫ ܢܵܘܕܹܿܐ ܕܚܲܕܼ ܐܝܼܬܲܝܗܘܿܢ ܦܲܓܼܪܵܐ ܘܲܕܼܡܵܐ ܀|
    block |ܗܵܝܕܹܿܝܢ ܟܵܗܢܵܐ ܡ̣ܢ ܕܐܸܫܬܲܡܠܝܼܘ ܛܲܟܼܣܹ̈ܐ ܟܠܗܘܿܢ܃|
  block
    block |ܡܒܲܪܸܟ ܠܥܲܡܵܐ ܒܗܵܝ̇ ܒܲܪܬܼ ܩܵܠܵܐ ܕܒܲܪܸܟ ܡ̇ܪܲܢ ܀|
    block |܃ܡܫܲܪܸܐ ܡܸܟܹܿܝܠ ܠܡܸܩܨܵܐ ܦܲܓܼܪܵܐ ܐܝܼܕܼܵܐ ܒܐܝܼܕܼܵܐ|
    block |ܕܢܸܗܘܸܐ ܕܠܝܼܠ ܗ̄ܘ̣ ܠܡܸܬܼܦܲܠܵܓܼܵܘ ܠܟܼܠ ܢܵܣܒܹ̈ܐ ܀|
    block |܃ܩܝܵܡܬܹܿܗ ܕܲܒܼܪܵܐ ܪܲܙܸܙ ܟܵܗܢܵܐ ܒܫܘܼܡܠܵܝ ܐ̄ܪ̈ܵܙܹܐ|
    block |ܘܛܵܒܼ ܠܲܚ̇ܡܵܐܝܼܬܼ ܩܵܨܹ̇ܐ ܦܲܓܼܪܹܗ ܐܲܝܟ ܕܲܢܦܲܠܓܼܝܼܘܗܝ ܀|
    block |܃ܒܗܵܝ̇ ܕܐܵܦ ܡ̇ܪܲܢ ܟܲܕܼ ܡ̣ܢ ܩܲܒܼܪܵܐ ܩܵܡ̣ ܗ̄ܘ̣ܵܐ ܒܫܘܼܒܼܚܵܐ|
    block |ܐܸܬܼܚ̄ܙܝܼ ܠܢܸܫܹ̈ܐ ܘܲܠܬܲܠܡܝܼ̈ܕܹܐ ܥܣܲܪ ܙܲܒܼ̈ܢܵܬܼܵܐ ܀|
    block |܃ܒܲܙܒܲܢ ܠܡܲܪܝܲܡ ܗܵܝ̇ ܡܲܓܼܕܿܠܵܝܬܵܐ ܗܝ̤ ܒܲܠܚܘܿܕܹܝܗ̇|
    block |ܘܒܲܙܒܲܢ ܠܠܘܼܩܵܐ ܘܲܠܩܲܠܚܘܿܦܵܐ ܕܐܵܙ̇ܠ̄ܝܼܢ ܒܐܘܼܪܚܵܐ ܀|
    block |܃ܘܒܲܙܒܲܢ ܠܓܼܘܼܕܼܵܐ ܚܕܲܥܣܝܼܪܵܝܬܵܐ ܒܓܼܵܘ ܥܸܠܝܼܬܼܵܐ|
    block |ܙܒܲܢ̄ܬܵܐ ܐ̄ܚܪܹܬܼܵܐ ܥܲܠ ܝܲܕܼ ܝܲܡܵܐ ܕܛܹܒܼܵܪܝܼܘܿܣ ܀|
    block |܃ܠܟܼܠܗܘܿܢ ܐܸܬܼܚܙܝܼ ܘܫܲܪܲܪ ܐܸܢܘܿܢ ܥܲܠ ܢܘܼܚܵܡܹܐ|
    block |ܘܐܵܦ ܠܲܬܼܐܘܿܡ̇ܐ ܚܵܘܝܼ ܣܸܛܪܹܗ ܕܘܼܟܲܬܼ ܪܘܼܡܚܵܐ ܀|
    block |܃ܘܥܲܠ ܛܘܼܪ ܙܲܝ̈ܬܹܿܐ ܒܲܪܸܟ ܡ̇ܪܲܢ ܠܲܬܼܥܣܲܪܬܹܿܗ|
    block |ܘܐܸܬܼܦܪܸܫ ܡܸܢܗܘܿܢ ܘܲܣܠܸ݂ܩ ܒܫܘܼܒܼܚܵܐ ܠܲܫܡܲܝ̈ ܫܡܲܝܵܐ ܀|
    block |܃ܘܗܵܫܵܐ ܡܸܬܼܚܙܸܐ ܒܣܲܡܒܼܵܐ ܕܦܲܓܼܪܹܗ ܠܲܒܼܢܲܝ̈ ܥܹܕܿܬܵܐ|
    block |ܘܲܡܗܲܝܡܢܝܼܢ ܒܹܗ ܘܢܵܣ̇ܒܿܝܼܢ ܡܸܢܹܗ ܪܲܗܒܼܘܿܢ ܚܲܝܹ̈ܐ ܀|
    block |܃ܗܵܝܕܹܿܝܢ ܩܵܥܹ̇ܐ ܟܵܪܘܿܙ ܥܹܕܿܬܵܐ ܘܲܡܪܝܼܡ ܩܵܠܹܗ|
    block |ܕܟܼܠܲܢ ܒܕܸܚܠܵܐ ܢܸܩܪܘܿܒܼ ܠܐ̄ܪܙܵܐ ܕܦܲܓܼܪܵܐ ܘܲܕܼܡ̇ܐ ܀|
    block |܃ܒܗܲܝܡܵܢܘܼܬܼܵܐ ܢܸܬܿܕܲܟܲܪ ܚܲܫܹܗ ܕܝܼܫܘܿܥ ܡ̇ܪܲܢ|
    block |ܘܢܸܬܼܒܲܝܲܢ ܒܵܗ̇ ܐܵܦ ܒܲܩܝܵܡܬܹܿܗ ܕܡ̣ܢ ܒܹܝܬܼ ܡܝܼ̈ܬܹܐ ܀|
    block |܃ܡܸܛܠܵܬܲܢ ܝܼܚܝܼܕܼܵܝܹܗ ܕܐܲܠܵܗ ܟܠܵܐ|
    block |ܢܣ݂ܲܒܼ ܒܲܪܢܵܫܵܐ ܡܫܲܡܠܲܝ ܘܲܓܼ݂ܡܲܪ ܡܕܲܒܿܪܵܢܘܼܬܹܗ ܀|
    block |܃ܘܚܲܫ̣ ܒܲܙܩܝܼܦܵܐ ܘܡ̣ܝܼܬܼ ܘܐܸܬܼܢܲܚܲܡ ܘܩܵܡ̣ ܘܐܸܣܬܲܠܲܩ|
    block |ܘܝܲܗ̣̄ܒܼ ܠܲܢ ܒܚܘܼܒܹܿܗ ܐܲܝܟ ܪܲܗܒܼܘܿܢܵܐ ܘܲܕܼܡܹܗ ܀|
    block |܃ܕܲܒܼܗܘܿܢ ܢܸܬܿܕܲܟܲܪ ܟܠ ܛܲܝ̈ܒܵܘܵܬܼܵܐ ܕܲܣܥ݂ܲܪ ܨܹܐܕܲܝܢ|
    block |ܢܵܘܕܹܿܐ ܘܢܸܣܓܿܘܿܕ ܘܲܢܫܲܒܲܚ ܠܹܗ ܒܟܼܠ ܥܸܕܵܢܝܼ̈ܢ ܀|
    block |܃ܚܢܲܢ ܕܹܝܢ ܡܸܟܹܿܝܠ ܒܚܘܼܒܵܐ ܫܲܦܝܵܐ ܘܗܲܝܡܵܢܘܼܬܼܵܐ|
    block |ܢܸܩܪܘܿܒܼ ܢܸܣܲܒܼ ܣܝܼܡܲܬܼ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܘܲܒܼܚܲܕܼ ܨܠܘܿܬܼܵܐ ܕܟܼܝܼܬܼܵܐ ܫܦܝܼܬܼܵܐ ܘܚܲܫܵܐ ܕܠܸܒܵܐ|
    block |ܢܸܫܬܵܘܬܲܦ ܠܗܘܿܢ ܠܐ̄ܪܵܙܹܐ ܣܓܼܝܼ̈ܕܹܐ ܕܥܹܕܿܬܼ ܩܘܼܕܼܫܵܐ ܀|
    block |܃ܘܲܢܣܝܼܡ ܬܸܢܘܲܝ ܕܲܬܼܝܵܒܼܘܼܬܼܵܐ ܩܕܼܵܡ ܐܲܠܵܗܵܐ|
    block |ܘܢܸܬܿܬܿܘܸܐ ܘܢܸܚܲܫ ܥܲܠ ܣܘܼܥܪ̈ܵܢܹܐ ܢܕܼܝܼ̈ܕܹܐ ܕܲܣܥܲܪܢ ܀|
  block
    block |܃ܘܢܸܫܐܲܠ ܪ̈ܲܚܡܹܐ ܘܫܘܼܒܼܩܵܢ ܚܵܘ̈ܒܹܿܐ ܡ̣ܢ ܡ̇ܪܹܟܿܠ|
    block |ܘܢܸܫܒܿܘܿܩ ܐܵܦ ܚܢܲܢ ܣܲܟܼܠ̈ܘܵܬܼܵܐ ܠܲܟܼ̈ܢܵܘܵܬܲܢ ܀|
    block |܃ܥܵܢܹ̇ܐ ܥܲܡܵܐ ܡ̇ܪܝܵܐ ܚܲܣܵܐ ܚܛܵܗܹ̈ܐ ܕܥܲܒܼܕܲܝ̈ܟ|
    block |ܘܕܲܟܵܐ ܬܹܐܪܬܲܢ ܡ̣ܢ ܦܘܼܠܵܓܼܵܐ ܘܡ̣ܢ ܚܸܪ̈ܝܵܢܹܐ ܀|
    block |܃ܡ̇ܪܝܵܐ ܚܲܣܵܐ ܣܲܟܼܠ̈ܘܵܬܼܵܐ ܕܲܡܫܲܒܿܚܵܢܲܝ̈ܟ|
    block |ܘܫܲܦܵܐ ܢܲܦܫܲܢ ܡ̣ܢ ܣܸܢܐܵܬܼܵܐ ܘܡܹܐܟܲܠܩܲܪܨܵܐ ܀|
    block |܃ܡ̇ܪܝܵܐ ܚܲܣܵܐ ܚܛܵܗܹ̈ܐ ܕܥܲܒܼܕܲܝ̈ܟ ܕܐܵܘܕܿܝܼܘ ܒܲܫܡܵܟ|
    block |ܘܐܲܫܘܵܢ ܕܢܸܣܲܒܼ ܩܘܼܕܼܫܵܐ ܗܵܢܵܐ ܒܗܲܝܡܵܢܘܼܬܼܵܐ ܀|
    block |܃ܡ̇ܪܝܵܐ ܚܲܣܵܐ ܠܥܲܒܼܕܲܝ̈ܟ ܕܩܵܪܹܝܢ ܠܲܫܡܵܟ ܟܠܝܘܿܡ|
    block |ܘܗܲܒܼܠܲܢ ܡ̇ܪܝܵܐ ܕܢܸܗܘܸܐ ܕܝܼܠܵܟ ܐܲܝܟ ܨܸܒܼܝܵܢܵܟ ܀|
    block |܃ܘܢܸܗܘܘܿܢ ܠܲܢ ܡ̇ܪܝ ܐ̄ܪ̈ܙܹܐ ܗܸܠܹܝܢ ܐܲܠܵܗܵܝܹ̈ܐ|
    block |ܠܦܵܪܹܗ̄ܣܝܼܵܐ ܘܓܲܠܝܘܼܬܼ ܐܲܦܹ̈ܐ ܩܕܼܵܡ ܪܲܒܿܘܼܬܼܵܟ ܀|
    block |܃ܗܵܝܕܹܝܢ ܟܵܗܢܵܐ ܡܨܲܠܸܐ ܘܒܼܵܥܹ̇ܐ ܡ̣ܢ ܐܲܠܵܗܵܐ|
    block |ܕܲܢܩܲܕܼܿܫ ܠܲܢ ܘܢܸܥܛܸܐ ܚܛܵܗܲܝ̈ܢ ܒܝܲܕܼ ܛܲܝܒܿܘܼܬܹܗ ܀|
    block |܃ܘܢܲܫܘܸܐ ܠܟܼܠܲܢ ܕܲܢܩܘܼܡ ܩܘܼܕܼܡ̇ܘܗܝ ܠܵܐ ܡܘܼܡܬܼܵܢܹ̈ܐ|
    block |ܘܢܸܩܪܹܝܘܗܝ ܟܠܲܢ ܒܦܵܪܹܗ̄ܣܝܼܵܐ ܐܲܒܵܐ ܐܲܒܼܘܼܢ ܀|
    block |܃ܘܗܵܝܕܹܿܝܢ ܥܲܡܵܐ ܥܵܢܹ̇ܐ ܘܐܵܡܲܪ ܒܲܚܦܝܼܛܘܼܬܼܵܐ|
    block |ܨܠܘܿܬܼܵܐ ܕܐܸܠܸܦ ܦܘܼܡܹܗ ܚܲܝܵܐ ܠܲܒܼܢܲܝ̈ ܚܘܼܒܹܿܗ ܀|
    block |܃ܐܲܒܼܘܼܢ ܕܥܵܡܲ݁ܪ ܠܥܸܠ ܒܲܫܡܲܝܵܐ ܘܲܒܼܟܼܠ ܕܘܼܟܵܐ|
    block |ܢܸܬܼܩܲܕܲܫ ܒܲܢ ܫܡܵܟ ܩܲܕܿܝܼܫܵܐ ܡ̣ܢ ܟܠ ܥܲܡܡܹ̈ܢ ܀|
    block |܃ܬܹܐܬܸܐ ܨܹܐܕܲܝܢ ܗܵܝ̇ ܡܲܠܟܿܘܼܬܼܵܐ ܕܐܸܫܬܵܘܕܿܝܼܬܿ ܠܲܢ|
    block |ܘܢܸܬܼܒܲܣܲܡ ܗܵܘ̇ ܒܝܲܕܼ ܪܲܗܒܼܘܿܢܵܐ ܡ̣ܢ ܗܵܐ ܡܸܟܵܐ ܀|
    block |܃ܢܸܗܘܸܐ ܘܢܼܬܿܬܿܢܝܼܚ ܘܢܸܫܬܲܡܠܹܐ ܒܲܢ ܨܸܒܼܝܵܢ ܚܘܼܒܵܟ|
    block |ܘܢܸܫܬܿܘܸܐ ܕܢܸܓܼܡܘܿܪ ܟܠ ܣܘܼܥܪ݁ܢܝܼܢ ܐܲܝܟ ܨܸܒܼܝܵܢܵܟ ܀|
    block |܃ܘܐܲܝܟ ܕܒܲܫܡܲܝܵܐ ܒܵܛ̇ܠܝܼܢ ܡܸܢܲܢ ܟܠ ܨܸܒܼܝܵܢܝܼ̈ܢ|
    block |ܗܵܟܲܢ ܘܒܲܐܪܥܵܐ ܐܲܝܟ ܨܸܒܼܝܵܢܵܟ ܒܲܠܚܘܿܕܼ ܢܸܨܒܸܿܐ ܀|
    block |܃ܗܲܒܼܠܲܢ ܠܲܚܡܵܐ ܘܟܼܠ ܣܘܼܢܩܵܢܵܐ ܦܲܓܼܪܵܢܵܝܵܐ|
    block |ܒܗܵܢܵܐ ܙܲܒܼܢܵܐ ܕܬܼܵܘܬܵܒܼܘܼܬܲܢ ܕܲܒܼܗܵܢ ܥܵܠܡܵܐ ܀|
    block |܃ܘܲܫܒܼܘܿܩ ܚܵܘ̈ܒܲܝܢ ܘܚܲܣܵܐ ܚܛܵܗܲܝ̈ܢ ܕܲܒܼܗܘܿܢ ܚܵܒܼ݂ܢܲܢ|
    block |ܒܝܲܕܼ ܪܲܦܝܘܼܬܲܢ ܘܚܵܫܘܿܫܘܼܬܲܢ ܘܲܡܚܝܼܠܘܼܬܲܢ ܀|
    block |܃ܘܐܵܦܚܢܲܢ ܗܵܟܿܝܠ ܫܒ݂ܲܩ̄ܢ ܡ̣ܢ ܠܸܒܲܢ ܠܟܼܠ ܕܚܲܝܵܒܼ ܠܲܢ|
    block |ܘܠܵܐ ܢܵܛ̇ܪܝܼܢܲܢ ܐܲܟܿܬܼܵܐ ܒܠܸܒܿܢ ܥܲܠ ܒܲܪܢܵܫܵܐ ܀|
    block |܃ܘܠܵܐ ܬܲܥܸܠܲܝܢ ܠܵܐ ܠܢܸܣܝܘܿܢܵܐ ܘܠܵܐ ܠܒܼܘܼܚܪܵܢܵܐ|
    block |ܕܲܡܚܝܼܠܝܼܢܲܢ ܘܒܸܠܥܵܕܼ ܚܲܝܠܵܟ ܠܲܝܬܿܝܼܢ ܡܸܕܸܿܡ ܀|
  block
    block |܃ܐܸܠܵܐ ܦܲܨܵܢ ܡ̣ܢ ܒܝܼܫܘܼܬܹܗ ܕܒܼܝܼܫܵܐ ܢܟܼܝܼܠܵܐ|
    block |ܘܠܵܐ ܬܲܦܸܣ ܠܹܗ ܠܡܸܩܪܲܒܼ ܨܸܐܕܲܝܢ ܒܝܲܕܼ ܨܸܢ̈ܥܵܬܹܗ ܀|
    block |܃ܡܸܛܠ ܕܕܝܼܠܵܟ ܐܝܼܬܼܵܘܗܝ ܚܲܝܠܵܐ ܐܵܦ ܡܲܠܟܿܘܼܬܼܵܐ|
    block |ܘܠܵܟ ܡܸܬܿܬܿܚܝܼܒܼܵܐ ܐܵܦ ܬܸܫܒܿܘܿܚܬܵܐ ܠܥܵܠܲܡ ܥܵܠܡܝܼܢ ܀|
    block |܃ܗܵܝܕܹܿܝܢ ܐܵܡܲ݁ܪ ܟܵܗܢܵܐ ܠܥܲܡܵܐ ܫܠܵܡܵܐ ܥܲܡܟܼܘܿܢ|
    block |ܘܥܵܢܹ̇ܐ ܥܲܡܵܐ ܘܥܲܡܵܟ ܟܵܗܢܵܐ ܘܥܲܡܵܗ̇ ܕܪܘܼܚܵܟ ܀|
    block |܃ܒܲܨܠܘܿܬܼ ܡ̇ܪܲܢ ܫܲܪܝܼ ܟܵܗܢܵܐ ܒܫܘܼܪܝ ܐ̄ܪ̈ܵܙܹܐ|
    block |ܘܒܼܵܗ̇ ܬܘܼܒܼ ܡܫܲܠܸܡ ܗܵܫܵܐ ܕܐܸܬܼܓܿܡܲܪܘ ܐ̄ܪ̈ܵܙܹܐ ܟܠܗܘܿܢ ܀|
    block |܃ܫܠܵܡܵܐ ܥܲܡܟܼܘܿܢ ܐܵܡܲ݁ܪ ܟܵܗܢܵܐ ܒܗܵܢ ܥܸܕܼܢܵܐ|
    block |ܘܲܡܥܲܗܸܕܼ ܠܲܢ ܩܝܵܡܬܹܿܗ ܕܡ̇ܪܲܢ ܕܡ̣ܢ ܒܹܝܬܼ ܡܝܼܬܹ̈ܐ ܀|
    block |܃ܫܠܵܡܵܐ ܥܲܡܟܼܘܿܢ ܐܸܡܲܪ ܡܵܪܲܢ ܠܲܬܼܪܸܥܣܲܪܬܹܿܗ|
    block |ܟܲܕܼ ܐܸܬܼܚ̄ܙܝܼ ܠܗܘܿܢ ܘܣܲܒܲܪ ܐܸܢܘܿܢ ܥܲܠ ܢܘܼܚܵܡܹܗ ܀|
    block |܃ܫܠܵܡܵܐ ܥܲܡܟܼܘܿܢ ܐܸܡ݂ܲܪ ܡ̇ܪܲܢ ܠܲܒܼܢܲܝ̈ ܐ̄ܪܵܙܹܗ|
    block |ܕܗܵܐ ܐܸܬܼܢܲܚܡܹܬܼ ܘܲܡܢܲܚܸܡ ܐ̄ܢܵܐ ܠܟܼܠܹܗ ܟܝܵܢܵܐ ܀|
    block |܃ܫܠܵܡܵܐ ܥܲܡܟܼܘܿܢ ܐܸܡ݂ܲܪ ܠܐܲܚܵܘ̈ܗܝ ܒܢܲܝ̈ ܥܸܢܝܵܢܹܗ|
    block |ܕܗܵܐ ܣܵܠܹ̇ܩ ܐ̄ܢܵܐ ܘܲܡܛܲܝܸܒܼ ܐ̄ܢܵܐ ܐܲܬܼܪܵܐ ܠܟܼܠܟܼܘܿܢ ܀|
    block |܃ܫܠܵܡܵܐ ܥܲܡܟܼܘܿܢ ܐܼܡܲ݁ܪ ܡ̇ܪܲܢ ܠܲܬܼܪܸܥܣܲܪܬܹܿܐ|
    block |ܕܥܲܡܟܼܘܿܢ ܐܝܼܬܼܿܝ ܥܕܲܡ̇ܐ ܠܥܵܠܲܡ ܕܠܵܐ ܫܘܼܠܵܡܵܐ ܀|
    block |܃ܘܗܵܢܵܐ ܫܠܵܡܵܐ ܝܵܗܹ̇ܒܼ ܟܵܗܢܵܐ ܠܲܒܼܢܲܝ̈ ܥܹܕܬܵܐ|
    block |ܘܲܡܫܲܪܲܪ ܠܗܘܿܢ ܒܚܘܼܒܵܐ ܘܣܲܒܼܪܵܐ ܘܗܲܝܡܵܢܘܼܬܼܵܐ ܀|
    block |܃ܘܡ̇ܐ ܕܐܸܬܼܥܲܬܲܕܼܘ ܝܲܠܕܲܝ̈ ܥܹܕܿܬܵܐ ܠܡܸܣܲܒܼ ܐ̄ܪ̈ܵܙܹܐ|
    block |ܩܵܥܹ̇ܐ ܟܵܗܢܵܐ ܕܲܠܩܲܕܿܝܼܫܹ̈ܐ ܝܵܐܹ̇ܠ ܒܘܼܕܼܫܵܐ ܀|
    block |܃ܠܟܼܠ ܩܲܕܿܝܼܫܹ̈ܐ ܡܩܲܕܿܫܲܝ̈ ܒܪܘܼܚܵܐ ܕܣܝܼܡܲܬܼ ܒܢܲܝ̈ܵܐ|
    block |ܝܵܐܹ̇ܐ ܩܘܼܕܼܫܵܐ ܒܝܲܕܼ ܫܵܠ̇ܡܘܼܬܼܵܐ ܕܠܲܐܒܼܵܗ̈ܬܼܵܐ ܀|
    block |܃ܠܟܼܠ ܩܲܕܿܝܼܫܹ̈ܐ ܕܩܲܕܿܫܲܬ̤ ܐܸܢܘܿܢ ܡܲܥܡܘܿܕܼܝܼܬܼܵܐ|
    block |ܝܵܐܹ̇ܐ ܩܘܼܕܼܫܵܐ ܐܲܝܟ ܢܵܡܘܿܣܵܐ ܥܹܕܿܬܵܢܵܝܵܐ ܀|
    block |܃ܬܸܓܼܡܹ̈ܐ ܐ̄ܚܪ̈ܵܢܹܐ ܗܵܢ̇ܘܿܢ ܕܐܸܬܿܛܪܸܕܼܘ ܡ̣ܢ ܓܵܘ ܥܹܕܼܬܵܐ|
    block |ܠܵܐ ܢܸܫܬܵܘܬܿܦܘܼܢ ܒܡܲܣܒܼܵܐ ܕܐ̄ܪ̈ܵܙܹܐ ܐܲܠܵܗܵܐ ܀|
    block |܃ܥܵܢܹ̇ܐ ܥܲܡܵܐ ܕܚܲܕܼ ܗ̄ܘ̣ ܐܲܒܼܵܐ ܗܵܘ̇ ܩܲܕܿܝܼܫܵܐ|
    block |ܕܡܸܡܬܼܘܿܡ ܐܝܼܬܼܵܘܗܝ ܕܠܵܐ ܫܘܼܪܵܝܵܐ ܘܠܵܐ ܫܘܼܠܵܡܵܐ ܀|
    block |܃ܘܗܘ̤ ܐܲܫܘܝܼ ܠܲܢ ܕܢܸܩܢܸܐ ܒܛܲܝܒܿܘܼ ܩܲܕܝܼܫܘܼܬܼܵܐ|
    block |ܡ̣ܢ ܡ̇ܘܠܵܕܵܐ ܪܘܼܚܵܢܵܝܵܐ ܕܡܲܥܡܘܿܕܼܝܼܬܼܵܐ ܀|
    block |܃ܘܚܲܕܼ ܗ̄ܘ̣ ܐܲܒܼܵܐ ܘܚܲܕܼ ܗ̄ܘ̣ ܐܵܦ ܒܪܵܐ ܘܪܘܼܚܵܐ ܕܩܘܼܕܼܫܵܐ|
    block |ܚܲܕܼ ܒܲܬܼܠܵܬܼܵܐ ܘܲܬܼܠܵܬܼܵܐ ܒܝܲܕܼ ܕܠܵܐ ܫܘܼܓܼܢܵܝܵܐ ܀|
    block |ܫܘܼܒܼܚܵܐ ܠܐܲܒܼܵܐ ܘܠܲܒܼܪܵܐ ܕܡܸܢܹܗ ܘܲܠܪܘܼܚ ܩܘܼܕܼܫܵܐ܃|
  block
    block |ܐܝܼܬܼܝܵܐ ܕܐܝܼܬܼܵܘܗܝ ܠܥܵܠܲܡ ܥܵܠܡܝܼܢ ܕܠܵܐ ܫܘܼܠܵܡܵܐ ܀|
    block |܃ܗܵܝܕܹܿܝܢ ܟܵܗܢܵܐ ܗܘ̤ ܩܲܕܼܡ̇ܝܑܬܼ ܢܵܣܹ̇ܒܼ ܩܘܼܕܼܫܵܐ|
    block |ܕܢܲܠܸܦ ܠܥܲܡܵܐ ܕܐܵܦ ܗܘ̤ ܟܵܗܢܵܐ ܣܢܝܼܩ ܥܲܠ ܪ̈ܲܚܡܹܐ ܀|
    block |܃ܟܵܗܢܵܐ ܕܩܲܕܹܿܫ ܣܢܝܼܩ ܥܲܠ ܡܲܣܒܼܵܐ ܕܐ̄ܪ̈ܵܙܹܐ ܣܓܼܝܼܕܹ̈ܐ|
    block |ܕܢܸܫܬܿܘܸܐ ܐܵܦ ܗܘ̤ ܠܫܵܘܬܵܦܘܼܬܼܵܐ ܕܪܲܗܒܼܘܿܢ ܚܲܝܹ̈ܐ ܀|
    block |܃ܩܵܕܹ̇ܡ ܟܵܗܢܵܐ ܠܐܲܦܸܣܩܘܿܦܵܐ ܒܡܲܣܒܼܵܐ ܕܐ̄ܪ̈ܵܙܹܐ|
    block |ܐܸܢܗܘ̤ ܕܟܼܵܗܢܵܐ ܩܲܕܸܿܫ ܐܸܢܘܿܢ ܘܠܵܘ ܪܲܒܿ ܟܵܗܢܹ̈ܐ ܀|
    block |܃ܘܐܝܼܕܼܵܐ ܒܐܝܼܕܼܵܐ ܢܵܣܒܿܝܼܢ ܟܵܗܢܹ̈ܐ ܘܡܲܫܲܡܫܵܢܹ̈ܐ|
    block |ܘܗܵܝܕܹܿܝܢ ܥܲܡܵܐ ܓܲܒܼܪܹ̈ܐ ܘܢܸܫܹ̈ܐ ܙܥܘܿܪܹ̈ܐ ܘܪܵܘܪ̈ܒܹܐ ܀|
    block |܃ܘܥܲܡ ܡܲܦܲܩܬܹܿܗ ܕܟܼܵܗܢܵܐ ܡܒܲܪܸܟ ܠܥܲܡܵܐ ܘܐܸܡܲ݁ܪ|
    block |ܛܲܝܒܿܘܼܬܹܗ ܠܲܡ ܕܡ̇ܪܲܢ ܝܼܫܘܿܥ ܬܸܗܘܸܐ ܥܲܡܟܼܘܿܢ ܀|
    block |܃ܢܵܦܹ̇ܩ ܩܘܼܕܼܫܵܐ ܒܦܝܼܢܟܼܵܐ ܘܟܼܵܣܵܐ ܒܗܸܕܼܪܵܐ ܘܫܘܼܒܼܚܵܐ|
    block |ܒܲܠܘܼܝܼܬܼ ܟܵܗܢܹ̈ܐ ܘܙܵܘܚܵܐ ܪܲܒܵܐ ܕܲܡܫܲܡܫܵܢܹ̈ܐ ܀|
    block |܃ܐܲܠܦܹ̈ܐ ܕܥܝܼܪܹ̈ܐ ܘܲܡܫܲܡܫܵܢܹ̈ܐ ܕܢܘܼܪܵܐ ܘܪܘܼܚܵܐ|
    block |ܢܵܦ̇ܩܝܼܢ ܩܕܼܵܡ̇ܘܗܝ ܕܦܲܓܼܪܹܗ ܕܡ̇ܪܲܢ ܘܲܡܙܲܝܚܝܼܢ ܠܹܗ ܀|
    block |܃ܚܵܕܹ̇ܝܢ ܟܠܗܘܿܢ ܒܢܲܝܹ̈ܐ ܕܥܹܕܿܬܵܐ ܘܟܼܠܹܗ ܥܲܡܵܐ|
    block |ܡ̇ܐ ܕܚܵܙܹ̇ܝܢ ܠܹܗ ܠܦܲܓܼܪܵܐ ܕܢܵܦܹ̇ܩ ܡ̣ܢ ܓܵܘ ܡܲܕܼܒܿܚܵܐ ܀|
    block |܃ܘܐܲܟܼܕܝܼܘ ܫܠܝܼܚܹ̈ܐ ܒܡܵܪܲܢ ܒܵܬܼܪ ܩܝܵܡܬܹܿܗ|
    block |ܗܵܟܲܢ ܚܵ̇ܕܹܝܢ ܡܗܲܝܡܢܹ̈ܐ ܟܠܗܘܿܢ ܡ̇ܐ ܕܚܵܙܹ̇ܝܢ ܠܹܗ ܀|
    block |܃ܪܲܒܿܘܼ ܐܲܚܲܝ̈ ܐ̄ܪܵܙܵܐ ܗܵܢܵܐ ܘܠܵܐ ܡܸܬܼܡܲܠܲܠ|
    block |ܘܐܲܝܢܵܐ ܕܡܸܫܟܲܚ ܕܣܵܦܹ̇ܩ ܢܸܣܦܲܩ ܐܸܢܗܘ̤ ܕܲܡܨܸܐ ܀|
    block |܃ܐ̄ܪܵܙ ܠܝܼ ܐ̇ܪܵܙ ܠܝܼ ܩ̣ܥܵܐ ܐܹܫܲܥܝܵܐ ܬܗܝܼܪ ܩܲܢܒܼܝܼܢܹ̈ܐ|
    block |ܥܲܠ ܓܸܠܝܝܵܢܵܐ ܐܲܠܵܗܵܐ ܕܚܲܙ̣ܵܐ ܒܗܲܝܟܠܵܐ ܀|
    block |܃ܐܸܢܗܘ̤ ܕܐܸܒܼܥܸܐ ܕܐܸܟܼܬܿܘܿܒܼ ܡܸܕܹܿܡ ܥܲܠ ܗܵܢ ܒܲܪܒܵܐ|
    block |ܠܵܐ ܣܵܦ̇ܩܝܼܢ ܠܝܼ ܟܠ ܩܲܪ̈ܛܲܝܣܹܐ ܕܲܒܼܗܵܢܵܐ ܟܠ ܀|
    block |܃ܠܲܓܼܡܝܼܪܹ̈ܐ ܬܘܼܒܼ ܘܠܲܡܫܲܡ̈ܠܲܝܵܐ ܚܵܫܲܚ ܒܸܣܪܵܐ|
    block |ܠܫܲܒܼܪܹ̈ܐ ܚܲܠܒܼܵܐ ܥܕܲܡ̇ܐ ܕܢܸܡܛܘܿܢ ܠܲܓܼܡܝܼܪܘܼܬܼܵܐ ܀|
    block |܃ܡܲܢ ܕܐܵܟܹ̇ܿܠ ܦܲܓܼܪܝ ܗܘ̤ ܡܩܵܘܸܐ ܒܝܼ ܘܐܸܢܵܐ ܠܲܡ ܒܹܗ|
    block |ܐܸܢܗܘ̤ ܕܢܸܛܲܪ ܟܠ ܦܘܼܩܕܵܢܲܝ̈ ܒܲܙܗܝܼܪܘܼܬܼܵܐ ܀|
    block |܃ܡܲܢ ܕܐܸܟܹ̇ܠ ܦܲܓܼܪܝ ܘܫܵܬܹ̇ܐ ܡ̣ܢ ܕܼܡܝ ܟܲܕܼ ܠܵܐ ܫܵܘܹ̇ܐ|
    block |ܠܚܘܼܝܵܒܹܗ ܓܹܝܪ ܐܵܟܹ̇ܠ ܘܫܵܬܹ̇ܐ ܕܠܵܐ ܝܘܼܬܼܪܵܢܵܐ ܀|
  block
    block |܃ܦܵܫܹ̇ܛ ܐܝܼܕܼܵܘ̈ܗܝ ܐܲܝܢܵܐ ܕܩܵܪܹܒܼ ܠܡܸܣܲܒܼ ܦܲܓܼܪܵܐ|
    block |ܟܲܕܼ ܠܝܲܡܝܼܢܹܗ ܡܥܲܠܸܐ ܘܣܵܐܹ̇ܡ ܠܥܸܠ ܡ̣ܢ ܚܒܲܪܬܼܵܗ̇ ܀|
    block |܃ܒܲܕܼܡܘܼܬܼ ܨܠܝܼܒܼܵܐ ܦܵܟܲ݁ܪ ܠܐܝܼܕܼܵܘ̈ܗܝ ܗܘ̤ ܢܵܣܘܿܒܼܵܐ|
    block |ܘܟܸܢ ܡܩܲܒܸܿܠ ܠܹܗ ܠܦܲܓܼܪܹܗ ܠܥܸܠ ܡ̣ܢ ܨܠܝܼܒܼܵܐ ܀|
    block |܃ܠܥܸܠ ܡ̣ܢ ܨܠܝܼܒܼܵܐ ܐܸܬܼܒܲܙܲܚ ܗ̄ܘ̣ܵܐ ܡ̇ܪܲܢ ܝܼܫܘܿܥ|
    block |ܘܒܹܗ ܒܲܨܠܝܼܒܼܵܐ ܦܪ݂ܲܚ ܘܐܸܬܼܥܲܠܝܼ ܠܪܵܘܡܵܐ ܕܲܠܥܸܠ ܀|
    block |܃ܒܗܵܢܵܐ ܛܘܼܦܣܵܐ ܩܵܪܹ̇ܒܼ ܢܵܣܹ̇ܒܼ ܐܲܝܢܵܐ ܕܢܵܣܹ̇ܒܼ|
    block |ܘܟܼܵܗܵܢܵܐ ܕܝܵܗܹ̇ܒܼ ܐܵܡܲܪ ܨܹܐܕܼܵܘܗܝ ܦܲܓܼܪܹܗ ܕܡ̇ܪܲܢ ܀|
    block |܃ܢܵܣܹ̇ܒܼ ܒܐܝܼܕܼܵܘ̈ܗܝ ܦܲܓܼܪܵܐ ܣܓܼܝܼܕܼܵ ܕܡ̇ܪܵܐ ܕܟܼܠܵܐ|
    block |ܘܲܡܥܲܦܸܩ ܠܹܗ ܘܲܡܢܲܫܸܩ ܠܹܗ ܒܚܘܼܒܵܐ ܘܪ̈ܲܚܡܹܐ ܀|
    block |܃ܡܲܥܸܠ ܛܵܡܲ݁ܪ ܚܡܝܼܪܵܐ ܕܚܲܝܹ̈ܐ ܒܗܲܝܟܲܠ ܦܲܓܼܪܹܗ|
    block |ܕܢܸܗܘܸܐ ܦܲܓܼܪܹܗ ܡܩܲܕܿܫܵܐ ܒܡܲܣܒܼܵܐ ܕܦܲܓܼܪܹܗ ܕܡ̇ܪܲܢ ܀|
    block |܃ܠܚܵܘ̈ܒܹܿܗ ܡܚܲܣܸܐ ܠܡܘܼܡܹ̈ܐ ܡܕܲܟܸܿܐ ܠܟܹܐܒܹ̈ܐ ܡܲܐܣܸܐ|
    block |ܘܲܠܟܼܘܼ̈ܬܼܡ̇ܐ ܡܚܲܠܸܠ ܡ̇ܪܹܩ ܒܙܘܿܦܵܐ ܕܪ̈ܲܚܡܵܘܗܝ ܀|
    block |܃ܘܟܲܕܼ ܡܸܬܼܦܲܠܲܓܼ ܦܲܓܼܪܵܐ ܘܲܕܼܡ̇ܐ ܠܟܼܠ ܢܵܣܘܿܒܹ̈ܐ|
    block |ܩܵܥ̇ܝܵܐ ܥܹܕܿܬܵܐ ܠܐܝܼܩܵܪ ܐ̄ܪ̈ܵܙܹܐ ܘܗܵܠܹܝܢ ܐܵܡ̇ܪܵܐ ܀|
    block |܃ܗܵܐ ܣܲܡ ܚܲܝܹ̈ܐ ܗܵܐ ܡܸܬܼܦܲܠܲܓܼ ܒܥܹܕܿܬܼ ܩܘܼܕܼܫܵܐ|
    block |ܬܵܘ ܡ̇ܝܘܿܬܹ̈ܐ ܣܲܒܼܘ ܘܐܸܬܼܚܲܣܵܘ ܡ̣ܢ ܚܵܘܒܲܝ̈ܟܿܘܿܢ ܀|
    block |܃ܗܵܢ̇ܵܘ ܦܲܓܼܪܹܗ ܘܲܕܼܡܹܗ ܕܡ̇ܪܲܢ ܒܫܲܪܝܼܪܘܼܬܼܵܐ|
    block |ܕܫܲܩ̣ܠܘܼܗܝ ܥܲܡܡܹ̈ܐ ܘܐܸܬܼܚܲܣܝܼܘ ܒܹܗ ܕܠܵܐ ܦܠܝܼܓܼܘܼܬܼܵܐ ܀|
    block |܃ܗܵܢܵ̇ܘ ܣܲܡܵܐ ܕܡܲܐܣܸܐ ܟܹܐܒܹ̈ܐ ܘܫܘܼܪ̈ܲܝܵܐ ܣܪ̈ܲܝܵܐ|
    block |ܣܲܒܼܘ ܡ̇ܝܘܿܬܹ̈ܐ ܘܐܸܬܿܕܼܵܟܵܘ ܒܹܗ ܡ̣ܢ ܚܵܘ̈ܒܲܝܟܿܘܿܢ ܀|
    block |܃ܬܵܘ ܣܲܒܼܘ ܡܲܓܼܵܢ ܫܘܼܒܼܩܵܢ ܘܣܲܛܼܠ̈ܘܵܬܼܵܐ|
    block |ܒܦܲܓܼܪܵܐ ܘܲܕܼܡ̇ܐ ܕܫܵܩܹ̇ܠ ܚܛܝܼܬܹܗ ܕܥܵܠܡܵܐ ܟܠܹܗ ܀|
    block |܃ܘܡ̣ܢ ܕܐܸܫܬܵܘܬܲܦܘ ܒܦܲܓܼܪܵܐ ܘܲܕܼܡ̇ܐ ܟܠܹܗ ܟܸܢܫܵܐ|
    block |ܡܲܩܦܝܼܢ ܘܐܵܡ̇ܪܝܼܢ ܒܝܲܕܼ ܚܲܕܼܘܼܬܼܵܐ ܘܲܦܨܝܼܚܘܼܬܼܵܐ ܀|
    block |܃ܡ̇ܪܲܢ ܝܼܫܘܿܥ ܡܲܠܟܵܐ ܣܓܿܝܼܕܼܵܐ ܡ̣ܢ ܟܠ ܒܸܪ̈ܝܵܢ|
    block |ܒܲܛܸܠ ܡܸܢܲܢ ܒܚܲܝܠܵܐ ܕܐ̄ܪ̈ܵܙܲܝܟ ܟܠ ܢܼܟܼܝܵܢܝܼ̈ܢ ܀|
    block |܃ܘܡ̇ܐ ܕܕܼܵܢܲܚ ܐܲܢ̄ܬܿ ܒܚܲܪܬܼܵܐ ܕܙܲܒܼܢܹ̈ܐ ܠܦܘܼܪܩܵܢ ܟܠܵܐ|
    block |ܢܸܦܘܿܩ ܠܐܘܼܪܥܵܟ ܒܦܵܪܹܗ̄ܣܝܼܵܐ ܒܝܲܕܼ ܐܘܿܫܲܥܢܹ̈ܐ ܀|
    block |܃ܘܢܵܘܕܹܿܐ ܠܲܫܡܵܟ ܥܲܠ ܛܲܝܒܿܘܼܬܼܵܟ ܕܲܠܘܵܬܼ ܓܸܢܣܲܢ|
    block |ܕܚܲܣܝܼܬܿ ܚܵܘ̈ܒܲܝܢ ܘܲܥ̣ܛܲܝܬܿ ܐܸܢܘܿܢ ܒܦܲܓܼܪܵܟ ܘܲܕܼܡܵܟ ܀|
    block |ܘܗܵܪܟܵܐ ܘܬܲܡ̇ܢ ܡܸܫܬܿܘܸܐ ܕܢܲܣܸܩ ܠܐܲܠܵܗܘܼܬܼܵܟ܃|
  block
    block |ܫܘܼܒܼܚܵܐ ܦܲܐܝܵܐ ܥܲܡ ܬܵܘܕܿܝܼܬܼܵܐ ܥܠܵܠܲܡ ܥܵܠܡܝܼܢ ܀|
    block |܃ܗܵܝܕܹܿܝܢ ܩܵܥܹ̇ܐ ܟܵܪܘܿܙ ܥܹܕܿܬܵܐ ܒܟܼܵܪܘܿܘܙܼܬܹܗ|
    block |ܘܲܡܚܵܦܸܛ ܠܹܗ ܠܥܲܡܵܐ ܕܢܵܘܕܹܿܐ ܘܗܵܟܲܢ ܐܸܡܲ݁ܪ ܀|
    block |܃ܟܠܲܢ ܐܲܝܠܹܝܢ ܕܲܠܡܵܘܗܲܒܼܬܼܵܐ ܕܐ̄ܪ̈ܵܙܹܐ ܐܸܫܬܿܘܝܼܢ|
    block |ܢܵܘܕܹܿܐ ܘܢܸܣܓܿܘܿܕܼ ܘܲܢܫܲܒܲܚ ܠܹܗ ܠܐܲܠܵܗ ܟܠܵܐ ܀|
    block |܃ܘܥܵܢܹ̇ܐ ܥܲܡܵܐ ܠܹܗ ܬܸܫܒܿܘܿܚܬܼܵܐ ܥܲܠ ܡ̇ܘܗܲܒܼܬܹܗ|
    block |ܕܠܵܐ ܡܸܬܼܦܲܪܥܵܐ ܠܥܵܠܲܡ ܥܵܠܡܝܼܢ ܐܵܡܹܝܢ ܘܐܵܡܹܝܢ ܀|
    block |܃ܗܵܝܕܹܿܝܢ ܟܵܗܢܵܐ ܡܨܲܠܸܐ ܘܡ̇ܘܕܹܿܐ ܠܐܲܠܵܗ ܟܠܵܐ|
    block |ܕܐܲܫܘܝܼ ܠܓܸܢܣܲܢ ܠܐ̄ܪ̈ܵܙܹܐ ܫܒܼܝܼܚܹ̈ܐ ܕܠܵܐ ܡܸܬܼܡܲܠܠܝܼܢ ܀|
    block |܃ܘܒܼܵܥܹ̇ܐ ܘܲܡܦܝܼܣ ܕܲܢܚܲܝܸܠ ܠܲܢ ܕܢܸܫܦܲܪ ܩܘܼܕܼܡ̇ܘܗܝ|
    block |ܒܝܲܕܼ ܚܘܼܫܵܒܹ̈ܐ ܘܡܸܠܹ̈ܐ ܐܲܟܲܚ̄ܕܼ ܘܲܒܼܣܘܼܥܪ̈ܵܢܹܐ ܀|
    block |܃ܗܵܝܕܹܿܝܢ ܨܠܘܿܬܼܵܐ ܕܐܲܠܸܦ ܦܘܼܡ̇ܐ ܗܵܘ̇ ܡܲܚܝܢܵܐ|
    block |ܡܨܲܠܹܝܢ ܟܠܗܘܿܢ ܒܡܲܕܼܒܿܚܵܐ ܘܲܠܒܲܪ ܒܲܟܼܢܝܼܫܘܼܬܼܵܐ ܀|
    block |܃ܒܵܗ̇ ܗ̄ܘ̣ ܡܫܲܪܹܝܢ ܨܠܘܿܬܼܵܐ ܟܠܵܗ̇ ܒܨܲܦܪܵܐ ܘܪܲܡܫܵܐ|
    block |ܘܒܼܵܗ̇ ܗ̄ܘ̣ ܡܫܲܠܡܝܼܢ ܐ̄ܪ̈ܵܙܹܐ ܟܠܗܘܿܢ ܕܥܹܕܲܬܼ ܩܘܼܕܼܫܵܐ ܀|
    block |܃ܗ̤ܝ ܠܲܡ ܐܝܼܬܹܝܗ̇ ܨܠܘܿܬܼܵܐ ܟܠܵܗ̇ ܗܵܝ̇ ܚܵܒܼܘܿܫܬܵܐ|
    block |ܘܡ̣ܢ ܒܸܠܥܵܕܹܝܗ̇ ܠܵܐ ܡܸܬܼܓܲܟܪܵܐ ܨܠܘܿܬܼܵܐ ܟܠܵܗ̇ ܀|
    block |܃ܗܵܝܕܹܝܢ ܢܵܦܹ̇ܩ ܩܵܐܹ̇ܡ ܥܲܠ ܬܪܲܥ ܡܲܕܼܒܿܚܵܐ|
    block |ܘܦܵܫܹ̇ܛ ܐܝܼܕܼܵܘ̈ܗܝ ܘܲܡܒܲܪܸܟ ܠܹܗ ܠܥܲܡܵܐ ܘܐܸܡܲ݁ܪ ܀|
    block |܃ܠܥܲܡܵܐ ܟܠܹܗ ܡܒܲܪܸܟ ܟܵܗܢܵܐ ܒܗܵܘ̇ ܥܸܕܵܢܵܐ|
    block |ܒܛܘܼܦܣܵܐ ܕܒܲܪܸܟ ܡ̇ܪܲܢ ܝܼܫܘܿܥ ܠܲܬܼܪܥܣܲܪܬܹܿܗ ܀|
    block |܃ܒܝܘܿܡ ܣܘܼܠܵܩܹܗ ܐܲܪܝܼܡ ܐܝܼܕܼܵܘ̈ܗܝ ܪܲܒܵܐ ܕܟܼܘܼܡܪܹ̈ܐ|
    block |ܘܒܲܪܸܟ ܘܟܲܗܹܢ ܠܲܬܼܪܸܥܣܲܪܬܹܿܗ ܘܟܸܢ ܐܸܬܼܥܲܠܝܼ ܀|
    block |܃ܐ̄ܪܵܙ ܢܘܼܚܵܡܹܗ ܪܲܙܸܙ ܟܵܗܢܵܐ ܒܫܘܼܡܠܵܝ ܐ̄ܪ̈ܵܙܹܐ|
    block |ܘܐ̄ܪܵܙ ܓܸܠܝܵܢܹܗ ܩܕܼܵܡ ܬܲܠܡܝܼܕܼܵܘ̈ܗܝ ܒܝܲܕܼ ܦܘܼܠܵܓܹܗ ܀|
    block |܃ܒܲܦܫܵܛ ܐܝܼܕܼܵܘ̈ܗܝ ܕܟܼܵܗܢܵܐ ܙܲܗܝܵܐ ܕܠܲܐܦܲܝ̈ ܪܵܘܡܵܐ|
    block |ܡܲܣܪܲܚ ܒܘܼܪܟܿܬܼܵܐ ܠܟܼܠܹܗ ܟܸܢܫܵܐ ܘܗܵܟܲܢ ܐܵܡܲ݁ܪ ܀|
    block |܃ܗܵܘ̇ ܕܒܲܪܸܟ ܠܲܢ ܒܟܼܠ ܒܘܼܪ̈ܟܵܬܼܵܐ ܕܪܘܼܚ ܒܲܫܡܲܝܵܐ|
    block |ܗܵܫܵܐ ܐܵܦ ܗܘ̤ ܢܒܲܪܸܟ ܠܟܼܠܲܢ ܒܚܲܝܠܵܐ ܕܐ̄ܪ̈ܵܙܵܘܗܝ ܀|
    block |܃ܒܗܵܕܹܐ ܒܘܼܪܟܿܬܼܵܐ ܕܲܡܒܲܪܸܟ ܠܲܢ ܟܵܗܢܵܐ ܙܲܗܝܵܐ|
    block |ܨܵܐܲܪ ܐ̄ܪ̈ܵܙܵܐ ܕܗܵܝ̇ ܕܲܥܬܼܝܼܕܼܵܐ ܕܬܸܥܘܼܪ ܨܹܐܕܲܝܢ ܀|
    block |܃ܡ̇ܐ ܕܐܸܬܼܢܲܚܲܡ̄ܢ ܡ̣ܢ ܒܹܝܬܼ ܡܝܼ̈ܬܹܐ ܘܲܠܒܸܫ̣̄ܢ|
    block |ܠܥܸܠ ܠܲܫܡܲܝܵܐ ܡܬܼܥܲܠܹܝܢܲܢ ܥܲܡ ܦܵܪܘܿܩܵܐ ܀|
    block |ܬܲܡ̇ܢ ܒܵܛ̇ܠܝܼܢ ܚܲܫܹ̈ܐ ܟܠܗܘܿܢ ܡ̣ܢ ܐ̄ܢܵܫܘܼܬܲܢ܃|
  block
    block |ܘܡܸܬܼܒܲܣܡܝܼܢܲܢ ܒܛܘܼܒܹ̈ܐ ܪ̇ܓܼܝܼܓܹܐ ܕܠܵܐ ܫܘܼܠܵܡܵܐ ܀|
    block |܃ܒܗܵܢܵܐ ܥܵܠܡܵܐ ܕܒܹܗ ܡܕܲܝܪܼܝܼܢܲܢ ܒܚܲܫܹ̈ܐ ܟܠܗܘܿܢ|
    block |ܢܸܛܲܪ ܚܲܝܲܝ̈ܢ ܡ̣ܢ ܢܸܟܼܝܵܢܹ̈ܐ ܕܲܟܼܣܹܝܢ ܘܲܓܼܠܹܝܢ ܀|
    block |܃ܘܐܲܝܟ ܕܐܲܫܘܝܼ ܠܲܢ ܠܡܲܣܒܼܵܐ ܕܐ̄ܪ̈ܵܙܵܘܗܝ ܒܝܲܕܼ ܛܲܝܒܿܘܼܬܹܗ|
    block |ܢܲܫܘܸܐ ܠܟܼܠܲܢ ܕܢܸܗܘܸܐ ܗܲܝܟܿܠܹ̈ܐ ܠܐܲܠܵܗܘܼܬܹܗ ܀|
    block |܃ܘܲܒܼܟܼܠ ܢܸܫܡܵܐ ܢܵܘܕܼܵܐ ܘܢܸܣܓܿܘܿܪ ܘܲܢܫܲܒܲܚ ܠܹܗ|
    block |ܥܲܠ ܡ̇ܘܗܲܒܼܬܹܗ ܕܠܵܐ ܡܸܬܼܡܲܠܠܵܐ ܒܠܸܫܵܢ ܒܸܣܪܵܐ ܀|
    block |܃ܥܵܠܹܝܢ ܡܲܣܪܲܚ ܟܵܗܢܵܐ ܙܲܗܝܵܐ ܒܝܲܕܼ ܒܘܼܪ̈ܟܵܬܹܗ|
    block |ܘܲܒܼܝܲܡܝܼܢܹܗ ܪܵܫܹ̇ܡ ܠܟܸܢܫܵܐ ܒܪܘܼܫܡܵܐ ܚܲܝܵܐ ܀|
    block |܃ܗܸܠܹܝܢ ܐܸܢܘܿܢ ܐ̄ܪ̈ܵܙܹܐ ܫܒܼܝܼܚܹ̈ܐ ܕܥܹܕܲܬܼ ܩܘܼܕܼܫܵܐ|
    block |ܘܗܵܢܵܘ̇ ܛܲܟܼܣܵܐ ܕܒܹܗ ܡܸܬܼܓܲܡܪܝܼܢ ܡ̣ܢ ܟܵܗܢܘܼܬܼܵܐ ܀|
    block |܃ܛܘܼܒܼܵܘܗܝ ܠܐܲܝܢܵܐ ܕܲܕܼܟܸܐ ܠܸܒܹܿܗ ܒܗܵܘ̇ ܥܸܕܼܢܵܐ|
    block |ܕܒܹܗ ܡܸܬܼܩܲܕܿܫܝܼܢ ܐ̄ܪ̈ܵܙܹܐ ܕܚܝܼܠܹ̈ܐ ܕܦܲܓܼܪܹܗ ܕܡܵܪܲܢ ܀|
    block |܃ܥܝܼܪܹ̈ܐ ܒܪܵܘܡܵܐ ܝܵܗ̇ܒܿܝܼܢ ܛܘܼܒܼܵܐ ܠܲܒܼܢܲܝ̈̄ ܥܹܕܿܬܵܐ|
    block |ܕܐܸܫܬܿܘܝܼܘ ܠܡܲܣܒܼܵܐ ܕܦܲܓܼܪܹܗ ܘܲܕܼܡܹܗ ܕܡ̇ܪܲܢ ܝܼܫܘܿܥ ܀|
    block |܃ܫܘܼܒܼܚܵܐ ܠܲܫܡܵܟ ܥܲܠ ܡܵܘܗܲܒܼܬܼܵܟ ܕܠܵܐ ܡܸܬܼܡܲܠܠܵܐ|
    block |ܘܡܲܢ̣ܘܼ ܣܵܦܹ̇ܩ ܕܢܸܦܪܘܼܥ ܫܘܼܒܼܚܵܐ ܠܐܲܠܵܗܘܼܬܼܵܟ ܀|
    block |܃ܬܵܐ ܟܹܝܬܼ ܡܸܟܹܿܝܠ ܐܘܿ ܒܲܪ ܐ̄ܪܵܙܵܐ ܕܲܒܼܢܲܝ̈ ܥܹܕܿܬܵܐ|
    block |ܝܼܠܲܦ ܛܲܟܼܣܵܐ ܕܒܹܗ ܬܸܬܼܩܲܪܲܒܼ ܨܹܝܕ ܟܵܗܢܘܼܬܼܵܐ ܀|
    block |܃ܕܠܵܐ ܬܸܬܼܩܲܪܲܒܼ ܐܲܝܟ ܡ̇ܐ ܕܲܓܼܪܲܡ ܫܠܝܼܚܵܐ ܦܵܘܠܘܿܣ|
    block |܃ܒܠܸܒܵܐ ܕܲܟܼܝܵܐ ܩܪܘܿܒܼ ܨܹܝܕ ܦܲܓܼܪܹܗ ܘܲܕܼܡܹܗ ܕܡܪܲܢ|
    block |ܕܲܡܚܲܣܹܝܢ ܠܵܟ ܡ̣ܢ ܟܘܼ̈ܬܼܡ̇ܬܼܵܐ ܕܚܵܘ̈ܒܹܿܗ ܕܲܣܥܲܪ̣ܬܿ ܀|
    block |܃ܠܵܐ ܢܵܕܼܵܐ ܠܗܘܿܢ ܡ̣ܢ ܚܲܛܵܝܵܐ ܕܨܵܒܹ̇ܐ ܕܲܢܬܼܘܼܒܼ|
    block |ܘܠܵܐ ܡ̣ܢ ܛܲܢܦܵܐ ܕܐܲܒܼܝܼܠ ܘܲܡܥܵܩ ܥܲܠ ܛܲܢܦܘܼܬܹܗ ܀|
    block |܃ܒܗܵܕܹܐ ܬܸܢܘܲܝ ܡܩܲܒܿܠܝܼܢ ܠܛܲܢܦܹ̈ܐ ܘܲܠܚܲܛܵܝܹ̈ܐ|
    block |ܕܣܵܝ̇ܡܝܼܢ ܩܝܵܡܵܐ ܕܠܵܐ ܢܸܬܼܗܲܦܟܿܘܼܢ ܠܲܥܒܼܵܕܲܝܗܘܿܢ ܀|
    block |ܥܲܡܹܗ ܕܟܼܵܗܢܵܐ ܨܲܠܵܐ ܒܚܘܼܒܵܐ ܒܗܵܘ̇ ܥܸܕܼܵܢܵܐ܃|
  block
    block |ܕܲܡܩܲܒܸܿܠ ܠܵܟ ܝܵܗܹ̇ܒܼ ܚܲܝܹ̈ܐ ܘܫܵܒܹ̇ܩ ܚܵܘ̈ܒܹܿܐ ܀|
    block |܃ܐܸܙܕܹܿܗ̄ܪ ܡܸܟܹܿܝܝܠ ܕܠܵܐ ܬܸܦܘܿܩ ܠܵܟ ܠܒܲܪ ܡ̣ܢ ܗܲܝܟܿܠܵܐ|
    block |ܒܗܵܘ̇ ܥܸܕܼܵܢܵܐ ܕܒܹܗ ܡܸܬܼܩܲܕܿܫܝܼܢ ܐ̄ܪ̈ܵܙܹܐ ܕܚܝܼܠܹ̈ܐ ܀|
    block |܃ܡܲܢ̣ܘܼ ܗܵܢܵܐ ܕܲܒܼܨܸܒܼܝܵܢܹܗ ܢܢܲܟܼܪܸܐ ܢܲܦܫܹܗ|
    block |ܠܗܵܝ̇ ܡܸܫܬܿܘܼܬܼܵܐ ܕܐܸܙܕܲܡܲܢܘ ܠܵܗ̇ ܥܝܼܪܹ̈ܐ ܘܐ̄ܢܵܫܵܐ ܀|
    block |܃ܡܲܢ̣ܘܼ ܗܵܢܵܐ ܕܟܲܕܼ ܒܲܡܢܵܬܼܵܐ ܣܝܼܡ ܕܲܒܼܢܲܝ̈ܵܐ|
    block |ܥܲܡ ܢܘܼܟܼܪ̈ܵܝܹܐ ܕܛܸܪܕܲܬ̤ ܥܹܕܿܬܵܐ ܩܢܘܿܡܹܗ ܣܵܐܹ̇ܡ ܀|
    block |܃ܗܵܢ̇ܘܵ ܙܲܒܼܢܵܐ ܕܙܵܕܹܩ ܕܲܢܩܘܼܡ ܡܲܠܲܐܟܼܵܐܝܼܬܼ|
    block |ܒܗܵܘ̇ ܥܸܕܵܢܵܐ ܕܒܹܗܘ̣ ܡܲܓܿܢܵܐ ܪܘܼܚܵܐ ܕܩܘܼܕܼܫܵܐ ܀|
    block |܃ܗܵܢ ܥܸܕܼܵܢܵܐ ܚܲܝܹ̈ܐ ܝܵܗܹ̇ܒܼ ܠܲܕܼܩܵܐܹ̇ܡ ܒܹܗ|
    block |ܗܵܢ ܥܸܕܵܢܵܐ ܕܵܫܢܹ̈ܐ ܡܦܲܠܸܓܼ ܠܲܕܼܢܵܣܹ̇ܒܼ ܠܹܗ ܀|
    block |܃ܛܘܼܒܼܵܘܗܝ ܠܐܲܝܢܵܐ ܕܲܡܗܲܝܡܸܢ ܒܹܗ ܘܢܵܣܹ̇ܒܼ ܡܸܢܹܗ|
    block |ܕܐܸܢ ܡܝܼܬܼ ܚܵܝܹ̇ܐ ܘܐܸܢ ܚܲܝ ܠܵܐ ܢܡܘܼܬܼ ܒܣܲܟܼܠܘܵܬܹ̈ܗ ܀|
    block |܃ܗܵܪܟܵܐ ܐܸܠܦܲܢ ܠܒܹܝܬܼ ܢܵܘܚܵܐ ܡܛܵܬ̤ ܘܲܡܨܝܼܕܿܬܿܢ ܟܠܵܬ̤|
    block |ܡ̇ܕܹܝܢ ܢܸܫܬܿܘܿܩ ܢܝܼܫܲܢ ܗ̄ܘ̣ܵܐ ܓܹܝܪ ܗܵܘ̇ ܡ̇ܐ ܕܟܲܢܫܲܬ̤ ܀|
    block |܃ܐܵܘܕܲܝܼܬܼ ܡ̣ܢ ܩܕܝܼܡ ܕܠܵܐ ܒܙܘܼܛܵܡܹ̈ܐ ܡܚܝܼܠܘܼܬܼܝ ܬܚܲܝܒܼܘܼܢ|
    block |ܘܗܵܫܵܐ ܒܚܘܼܒܵܐ ܬܪܘܿܨܘ ܒܘܼܨܵܪ̈ܝ ܐܸܢܗܘ̤ ܕܬܸܫܟܿܚܘܼܢ ܀|
    block |܃ܫܘܼܒܼܚܵܐ ܠܲܫܡܵܟ ܕܫܲܠܸܡܬܿ ܥܲܡܲܢ ܗܵܘ̇ ܕܒܼܵܟ ܫܲܪܝܼܢ|
    block |ܘܬܼܵܘܕܿܝܼ ܠܐܲܒܼܘܼܟ ܘܲܠܪܘܼܚܩܘܼܕܼܫܵܐ ܠܥܵܠܲܡ ܥܵܠܡܝܼܢ ܀ ܀|
block |ܥܲܠ ܦܠܐܬܵܐ ܗ̇ܝ ܦܥ̈ܠܹܐ ܠܟܲܪܡܹܗ|
  block
    block |ܥܲܠ ܦܠܐܬܵܐ ܗ̇ܝ ܦܥ̈ܠܹܐ ܠܟܲܪܡܹܗ|
  block
    block |ܕܝܠܹܗ ܟܲܕ ܕܝܼܠܹܗ܁|
    block |ܡܸܐܡܪܵܐ ܕܫܸܬܝ ܘܬܡܢܝܵܐ܁|
    block |ܕܥܒܼܝܕ ܠܹܗ ܥܲܠ ܦܠܐܬܵܐ ܗ̇ܝ ܕܓܲܒܼܪܵܐ ܕܢܦܲܩ ܒܨܦܪܵܬ ܕܢܹܐ[ܥܡܪ] ܦܥ̈ܠܹܐ ܠܟܲܪܡܹܗ܀|
  block
    block |܃ܩܵܠ ܫܝܦܘܿܪܵܬ ܕܢܚܹܗ ܕܡܪܲܢ ܐܙܥܸܩ ܒܐܲܪܥܵܐ|
    block |ܘܐܲܬܿܬܥܝܼܪ ܥܠܡܵܐ ܐܲܝܟ ܕܡ̣ܢ ܫܸܢܬܵܐ ܕܡܲܐܝܢܘܼܬܼܵܐ܁|
    block |܃ܒܡܐܝܼܢܘܼܬܼܵܐ ܕܡܸܟܼܘ ܡܵܝܘ̈ܬܹܐ ܐܲܝܟ ܕܒܫܢܬܐ|
    block |ܘܐܲܥܝܼܪ ܐܢܘܿܢ ܩܵܠܹܗ ܕܡܵܪܲܢ ܟܲܕ ܠܵܐ ܨܵܒܝܼܢ܁|
    block |܃ܠܵܐ ܨ̇ܒܝܢ ܗ̣̄ܘܵܘ ܕܡܟܹ̈ܐ ܕܥܘ̣ܠܐ ܠܡܸܣܢܵܐ ܥܘ̣ܠܵܐ|
    block |ܘܠܐ ܡܢܚܝܼܢ ܗ̄ܘ̣ܵܘ ܠܡܸܚܙܵܐ ܫܡܫܵܐ ܕܙܕܝܼܩܘܼܵܬܐ܁|
    block |܃ܠܸܠܝܵܐ ܕܛܘܥܝܲܝ ܪܚܝܼܡ ܗ̄ܘ̣ܵܐ ܥܠܝܼܗܘܿܢ ܕܒܢܲܝ̈ ܛܘܥܝܲܝ|
    block |ܘܠܐ ܪܓܼܝܼܓܼܢ ܗ̄ܘ̣ܵܘ ܠܡܨܬ ܩܠܐ ܕܕܢܚܹܗ ܕܩܘܼܫܬܵܐ܁|
    block |܃ܒܪܚܘܲܬܼ ܚܸܫܟܵܐ ܕܠܵܐ ܝܼܕܥܬܵܐ ܐܣܝܼܪܝܼܢ ܗ̄ܘ̣ܵܘ|
    block |ܘܗܢܝܼܝܼ ܗ̄ܘ̣ܵܐ ܠܗܘܿܢ ܒܹܝܬ ܐܣܝܼܪܹ̈ܐ ܕܫܟܝܼܪ̈ܬܐ܁|
    block |܃ܥܝܕܵܐ ܒܝܼܫܵܐ ܥܬܸܩ ܨܐܕܲܝܗܘܿܢ ܕܒܢܵܘ̈ܗܝ ܕܐܕܼܵܡ|
    block |ܘܪܚܸܡܘ ܘܲܐܚܸܒܘ ܠܫܟܝܼܪ̈ܬܐ ܐܲܝܟ ܦܐܝ̈ܬܐ܁|
    block |܃ܚܒܢܢܘܼܬܼܵܐ ܥܓܢܲܬ̤ ܐܸܢܘܿܢ ܒܫܸܬܩܵܐ ܕܛܘܥܝܲܝ|
    block |ܘܠܵܐ ܐܬܝܐܲܒܼܘ ܠܡܸܩܢܵܐ ܥܘܼܬܪܵܐ ܕܫܦܝܼܪܵܬܵܐ܁|
    block |܃ܕܠܐ ܦܘܠܚܢܵܐ ܕܫܦܝܪ̈ܬܐ ܗܘ̤ܘ ܡ̣ܢ ܕܗܘ̤ܵܘ|
    block |ܕܲܕܠܵܐ ܥܡܠܐ ܕܪܚܡܲܬ ܩܘܼܫܬܼܵܐ ܪܕܵܘ ܘܒܪܝܼܬܼܵܐ܁|
    block |܃ܚܒܢܢܐܝܬ ܡܬܡܦܟܝܼܢ ܗ̄ܘ̣ܵܘ ܒܣܘܥܪ̈ܟܵܝܗܘܿܢ|
    block |ܘܨܪܝܟܝܼܢ ܗ̣̄ܘܵܘ ܘܡܓܙܝܼܢ ܗ̄ܘ̣ܘ ܡ̣ܢ ܟܠ ܛܒ̈ܢ܁|
    block |ܠܲܝܬ ܗ̄ܘ̣ܵܐ ܙܗܪܵܐ ܕܛܒܼ ܐܘ ܡܛܐܒܼ ܒܹܝܬ ܡܥܡܪܗܘܿܢ܃܆|
    block |ܘܟܼܡܵܐ ܕܚ̇ܛܝܢ ܬܘܼܒܼ ܚ̇ܛܝܢ ܗ̄ܘ̣ܵܘ ܕܠܐ ܣܲܒܥܘܼܬܼܵܐ܁|
    block |܃ܥܘ̣ܠܵܐ ܒܥܘ̣ܠܵܐ ܚܠܝܼܛ ܗ̄ܘ̣ܵܐ ܒܥܘܼܡܪܵܐ ܕܗܘܦܟܿܝܼ̈ܗܘܿܢ|
    block |ܘܠܲܝܬ ܗ̄ܘ̣ܵܐ ܕܘܼܟܬܵܐ ܕܣܦܝܼܩܵܐ ܗ̄ܘ̣ܵܬ ܡ̣ܢ ܣܢܝ̈ܬܐ܁|
  block
    block |܃ܐܲܝܟ ܠܵܐ ܐ̄ܢܫ̈ܐ ܡܬܕܒܪܝܼܢ ܗ̄ܘ̣ܵܘ ܒܕܘܼܒܪ̈ܲܝܗܘܿܢ|
    block |ܥܕܡܵܐ ܕܐܬܼܐ ܚܲܕ ܒܲܪܢܫܵܐ ܘܚܲܟܸܡ ܐܸܢܘܿܢ܁|
    block |܃ܚܲܕ ܒܲܪܢܫܵܐ ܩܡ ܡ̣ܢ ܐ̄ܢ̈ܫܵܐ ܟܪ̈ܝܗܲܝ ܢܫܦܵܐ|
    block |ܘܐܚܠܹܡ ܐܸܢܘܿܢ ܡ̣ܢ ܟܘܪܗܢܵܐ ܕܠܵܐ ܝܕܥܵܬܐ܁|
    block |܃ܒܣܡܵܐ ܕܡܠܵܘ̈ܗܝ ܢܚܸܡ ܐܸܢܘܿܢ ܡ̣ܢ ܚܘܒܲܝ̈ܗܘܿܢ|
    block |ܘܚܵܘܝܼ ܐܢܘܿܢ ܫܒܝܼܠ ܢܘܼܚܡܵܐ ܕܫܦܝܼܪ̈ܬܵܐ܁|
    block |܃ܒܫܦܝܪ̈ܬܵܐ ܐܥܢܝܼ ܐܸܢܘܿܢ ܠܡܬܗܓܵܝܘܼ|
    block |ܕܠܵܐ ܬܘܼܒܼ ܢܦܢܘܿܢ ܠܗܸܪܓܵܐ ܕܥܘ̣ܠܵܐ ܒܹܗ܁|
    block |܃ܡ̣ܢ ܨܝܕ ܥܘ̣ܠܵܐ ܬܚܸܡ ܐܸܢܘܿܢ ܠܡܠܚ̈ ܥܘ̣ܠܵܐ|
    block |ܘܨܝܼܕ ܟܐܢܘܼܬܵܐ ܓܪܓ ܐܸܢܘܿܢ ܠܡܬܩܪܒܘ܁|
    block |܃ܒܗܪܓܵܐ ܛܒܵܐ ܐܥܢܝܼ ܐܸܢܘܿܢ ܪܵܚܡܵܐ ܛܵܒܼܵܐ|
    block |ܘܐܲܝܟ ܦܠܚܹ̈ܐ ܐܘܿܓܲܪ ܐܸܢܘܿܢ ܠܥܲܡܠܵܐ ܛܒܼܵܐ܁|
    block |܃ܠܦܘܼܠܚܵܢ ܐ̄ܢܫܐ ܐܬܼܵܐ ܐ̄ܢܫܵܐ ܕܡ̣ܢ ܐ̄ܢܫܘܼܬܼܵܐ|
    block |ܘܐܪܝܼܡ ܩܵܠܹܗ ܘܐܫܡܲܥ ܐܸܢܘܿܢ ܙܢܲܝ̈ ܦܘܠܚܢܹܗ܁|
    block |܃ܒܡܲܬܠܵܐ ܪܟܒܹܗ ܠܦܘܼܠܚܵܢ ܥܲܡܠܵܐ ܕܟܼܵܘܿܙܘܼܬܹܗ|
    block |ܘܐܪܙܢܐܝܼܬ ܩܪ̣ܵܐ ܠܡܠܠܹ̈ܐ ܠܩܸܪܝܵܢ ܚܘܼܒܹܗ܁|
    block |܃ܩܵܠ ܩܸܪܝܢܹܗ ܕܩܪܵܐ ܠܐ̄ܢܵܫܵܐ ܫܡ̣ܥܘ ܚܘܫܒܲܝ̈|
    block |ܘܢܕܘ ܡ̣ܢ ܫܸܬܩܵܐ ܕܪܡܹܝܢ ܗ̄ܘ̣ܵܘ ܒܹܗ ܐܲܝܟ ܕܡ̣ܢ ܫܢܬܼܵܐ܁|
    block |܃ܒܸܡܐܝܢܘܬܵܐ ܕܡ[܁܁܁]ܟܝܼܢ ܗ̄ܘ̣ܵܘ ܙܘܥܲܝ̈ ܪܥܝܵܢܝ|
    block |ܘܩܡܘ ܕܢܨܘܼܬܘܢ ܩܠܵܐ ܕܡܟܼܪܸܙ ܐܓܼܪܐ ܛܒܼܵܐ܁|
    block |܃ܒܩܵܐܐ ܕܐܓܼܪܐ ܐܬܬܥܝܼܪ ܕܲܥܝܵܢܝ ܚܫܢܢ ܥܡ̈ܐܐ|
    block |ܘܫܪܝܼ ܡܪܟܸܒܼ ܫܥܝܼܬ ܡ̈ܠܹܐ ܕܙܢ̈ܝ ܟܘܹܫܪܵܐ܁|
    block |܃ܐܝܟ ܕܒܚܠܡܵܐ ܚ̣ܙܵܝܗܝ ܠܲܫܪܪܵܐ ܟܲܕ ܡܬܬܪܓܡ|
    block |ܕܣܒܼܪ ܕܡܨܐ ܠܡܦܠܲܚ ܥܲܡ̈ܠܹܐ ܒܛܟܼܣܵܐ ܕܡ̈ܠܹܐ܁|
    block |܃ܡ̈ܠܐ ܫܡ̣ܥ ܗ̄ܘ̣ܵܐ ܡ̣ܢ ܗ̇ܘ ܦܘܼܡܵܐ ܡܬܪܓܡ ܚ̈ܝܹܐ|
    block |ܘܲܩܪܸܒܼ ܕܢܨܘܼܬ ܨܘܬܐ ܕܡܠܹܐ ܦܘܼܠܚܵܢ ܥܲܡ̈ܠܹܐ܁|
    block |܃ܠܦܘܠܚܵܢ ܥܡ̈ܐܐ ܩܪ̣ܝܗܝ ܠܟܼܝܢܲܢ ܪܚ̇ܡ ܓܸܢܣܲܢ|
    block |ܘܫܕܲܪ ܨܐܕܲܝܢ ܚܲܕ ܡ̣ܢ ܓܸܢܣܲܢ ܕܢܩܪܹܝܢ ܨܐܕܵܘ̈ܗܝ܁|
    block |܃ܒܡܬ̈ܠܹܐ ܨܕܢ ܐܲܝܟ ܨܝܕܵܐ ܠܚܘܼܬ ܟܸܢܦܵܐ|
    block |ܘܐܥܸܠ ܚܒܫܲܢ ܠܓܼܵܘ ܡ̣ܢ ܡ̈ܠܹܐ ܕܟܼܪܘܿܙܘܼܬܹܗ܁|
    block |܃ܠܩܛܵܐ ܕܡ̈ܐܐ ܐܪܡܝ ܒܐܲܪܥܵܐ ܩܕܼܵܡ ܪܥܝܢܲܢ|
    block |ܘܚܬܚܸܬܼ ܢܓܕܢ ܐܲܝܟ ܕܠܠܘܦܵܐ ܠܘܵܬܼ ܡܐܟܼܘܠܬܼܵܐ܁|
    block |܃ܦܲܚܵܐ ܕܡܬܠ̈ܐ ܨܠܵܐ ܠܹܗ ܠܠܸܒܲܢ ܪܚ̇ܡ ܦܸܗܝܵܐ|
    block |ܕܠܵܐ ܬܘܼܒܼ ܢܦܗܹܐ ܒܲܪ̈ܓܼܝܓܼܵܐ ܐܲܝܟ ܕܒܩܕܡܵܐ܁|
    block |܃ܝ̇ܕܥ ܗ̄ܘ̣ܵܐ ܠܲܢ ܕܐܸܬܥܝܼܕܢܲܢ ܒܦܗܝܵܐ ܕܛܘܥܝܲܝ|
    block |ܥܠܗ̇ܝ ܚܒܼܫܲܢ ܠܓܵܘ ܡ̣ܢ ܢܫܒܹ̈ܐ ܕܡܲܠܦܢܘܼܬܹܗ܁|
    block |܃ܐܘܼܡܵܢܵܐܝܼܬ ܨܕܢܚܘܼܒܹܗ ܐܲܝܟ ܕܠܨܝܕܵܐ|
    block |ܘܐܚܲܕ ܒܐܦܝ̈ܢ ܬܪܲܥ ܝܼܘܠܦܵܢܵܐ ܕܡܠܝܼ̈ ܦܘܼܡܹܗ܁|
    block |܃ܒܥܸܕܵܢ ܨܦܪܐ ܢܦܩ ܕܢܨܘܕܘܢ ܨܝܕ ܝܘܼܠܦܢܹܗ|
    block |ܐܲܝܟ ܡܵܐ ܕܪܕܹܐ ܥܝܼܪܵܐ ܒܐܲܪܥܵܐ ܨܝܕ ܦܠܚ̈ܐ܁|
    block |܃ܒܨܦܪܐ ܡܘܓܸܪ ܟܠ ܕܐܓܝܪܵܐ ܗ̄ܘ̣ ܒܹܝܬ ܐܲܪ݁ܢܥܹܐ|
    block |ܘܒܹܗ ܒܥܝܕܵܐ ܩܪܲܢ ܐܵܦ ܡܪܲܢ ܠܦܘܼܠܚܵܢ ܚܘܼܒܹܗ܁|
    block |܃ܨܦܪܵܐ ܢܟܝܹܗ ܠܫܘܼܪܵܝ ܡܲܬܠܵܐ ܕܟܼܵܪܘܿܙܘܼܬܹܗ|
    block |ܘܐܲܝܟ ܕܒܨܦܪܵܐ ܩܪܲܢ ܠܥܒܕܐ ܕܦܘܼܠܚܵܢ ܟܪܸܡܹܗ܁|
    block |܃ܠܠܸܠܝܵܐ ܕܡܝܹܗ ܠܙܒܼܢܵܐ ܩܲܕܡܵܐ ܕܡܸܢܹܗ ܘܠܗܠ|
    block |ܘܐܲܝܟ ܐܝܼܡܡܵܐ ܠܥܸܕܵܢ ܡܲܬܠܵܐ ܕܡܲܠܦܢܘܼܬܹܗ܁|
    block |܃ܐܲܝܟ ܚܲܕ ܝܵܘܡܵܐ ܣܡܹ̇ܗ ܠܪܲܗܛܵܐ ܕܗܵܢ ܕܘܼܒܵܪܵܐ|
    block |ܠܠܝ ܐܝܼܡܵܡ ܐܲܝܟ ܡܵܐ ܕܩ̣ܪܵܝܗܝ ܡܘܫܹܐ ܒܪܵܫܝܼܬ܁|
    block |܃ܠܲܬܼܪܹܝܢ ܛܵܘܪܹ̈ܐ ܠܦܓܹܗ ܠܙܒܼܢܵܐ ܕܟܼܠܗܘܿܬ ܕܲܪܹ̈ܐ|
    block |ܘܲܠܚܲܕ ܝܗ̣ܒ ܠܹܗ ܫܥܹ̈ܐ ܕܠܸܠܝܵܐ ܘܚܲܕ ܕܐܝܼܡܡܵܐ܁|
  block
    block |܃ܠܛܵܘܪܵܐ ܕܥܪܟܲܢܝܹܗ ܠܸܠܝܵܐ ܡܸܛܠ ܛܘܠܝܲܝ|
    block |ܕܐܲܝܟ ܕܒܚܫܟܵܐ ܣܡܹܝܢ ܗ̄ܘ̣ܵܘ ܐ̄ܢܫܐ ܡ̣ܢ ܛܒܬܵܐ܁|
    block |܃ܠܙܒܼܢܵܐ ܕܝܸܠܹܗ ܩ̣ܪܵܝܗܝ ܐܡܡܵܐ ܡܸܛܠ ܩܘܿܫܬܼܵܐ|
    block |ܕܐܝܟ ܕܒܢܘܗܪܵܐ ܚܙ̣ܵܘ ܒܹܗ ܐ̄ܢܫ̈ܐ ܫܪܵܪܵܐ ܓܲܠܝܵܐ܁|
    block |܃ܫܪܪܵܐ ܓܲܠܝܵܐ ܐܲܟܼܪܸܙ ܩܠܹܗ ܒܐܕܢܲܝ̈ ܐ̄ܢܫ̈ܐ|
    block |ܘܨܬܘܼܗܝ ܐ̄ܢܵܫܐ ܐܲܝܟ ܕܠܐ̄ܢܫܵܐ ܕܡܲܟܼܪܸܙ ܩܘܼܫܬܼܵܐ܁|
    block |܃ܒܲܫܡܵܐ ܕܓܲܒܼܪܵܐ ܩܪ̣ܵܐ ܠܩܢܘܿܡܹܗ ܐ̄ܢܫܐ ܕܡܸܢܲܢ|
    block |ܘܟܪܘܿܙܘܼܬܹܗ ܩܪܵܗ̇ ܡܲܠܟܘܼܬܼܵܐ ܕܟܣܝܵܐ ܒܪܵܘܡܵܐܘ|
    block |܃ܕܡܝܵܐ ܐܡ̣ܪ ܡܠܟܘܼܬ ܪܘܡܵܐ ܡܲܠܟܵܐ ܕܕܘܡܵܐ|
    block |ܠܓܒܼܪܵܐ ܕܢܦ̣ܩ ܒܥܕܵܢ ܨܦܪܵܐ ܕܢܐܓܼܘܿܪ ܦܥ̈ܐܹܐ܁|
    block |܃ܩܨ ܥܲܡ ܦܥ̈ܠܹܐ ܡ̣ܢ ܕܹܝܢܪܵܐ ܒܦܘܼܠܚܵܢ ܝܵܘܡܵܐ|
    block |ܘܫܕܲܪ ܐܸܢܘܿܢ ܠܡܦܠܲܚ ܟܲܪܡܵܐ ܕܘܼܚܢܝܵܐ܁|
    block |܃ܢܦܲܩ ܬܘܼܒܼ ܒܬܠܬ ܘܒܫܸܬ ܘܒܬܫܲܥ ܘܒܚܕܝܣܪ̈ܐ|
    block |ܘܐܲܓܲܪ ܐܸܢܘܿܢ ܒܬܢܘܵܝ ܕܐܓܼܪܵܐ ܐܲܝܟ ܩܕܡܝܹ̈ܐ܁|
    block |܃ܒܫ̈ܥܹܐ ܚܕܥܣܲܪ ܐܓܪ ܐܸܢܘܿܢ ܐܲܝܟ ܕܒܨܦܪܐ|
    block |ܘܠܹܗ ܬܘܼܒܼ ܠܐܓܼܪܵܐ ܐܫܘܝܼ ܐܸܢܘܿܢ ܒܚܕܵܐ ܫܘܝܼܘ܁|
    block |܃ܒܥܕܵܢ ܪܡܫܵܐ ܩ̣ܪܐ ܠܪܒܝܬܐ ܕܢܬܸܠ ܐܓܼܪܵܐ|
    block |ܘܝܗܒ̣ ܠܐ̄ܚܪ̈ܝܐ ܕܝܢܵܪ ܕܝܢܵܪ ܐܲܝܟ ܕܐܸܬܦܩܲܕ܁|
    block |܃ܦܥ̈ܠܹܐ ܩܕܡܹ̈ܐ ܚܙ̣ܵܘ ܡܘܗܒܼܬܼܵܐ ܕܝܗܒ̣ ܠܐܚܪ̈ܝܹܐ|
    block |ܘܣܒܼܪܘ ܕܠܗܘ̇ܢ ܝܬܲܝܼܪ ܝ̇ܗܸܒ ܠܦܘܼܬ ܥܸܕܵܢܵܐ܁|
    block |܃ܫܩ̣ܠܘ ܐܦ ܗܢܘܿܢ ܕܝܢܪ ܕܝܹܢܵܪ ܐܲܝܟ ܚܲܒܼܪ̈ܵܝܗܘܿܢ|
    block |ܘܫܪܝܼܘ ܬ̇ܢܹܝܢ ܙܢܝ̈ [܁܁܁] ܪܘܼܓܢܵܐ ܒܪ̈ܥܝܢܲܝܗܘܿܢ܁|
    block |܃ܪܛܢܵܐ ܐܵܘܠܸܕܘ ܟܕܬܲܡܝܼܗܝܼܢ ܥܲܠ ܡܵܘܗ̇ܒܼܬܼܵܐ|
    block |ܕܡܸܛܠ ܡܢܵܐ ܥܒܲܕ ܫܘܝܘܼܬܼܵܐ ܒܦܘܪܥܵܢ ܐܲܓܼܪܵܐ܁|
    block |܃ܚܢܲܢ ܠܲܡ ܣܝܒܪܢ ܝܘܼܩܪܵܐ ܘܚܘܼܡܵܐ ܕܟܼܠܗ ܝܘܡܵܐ|
    block |ܘܗܠܹܝܢ ܕܐܘܿܓܲܪܘ ܒܚܕܵܐ ܫܥܵܐ ܫܩ̣ܠܘ ܐܟܘܿܬܢ܁|
    block |܃ܠܵܐ ܟܹܐܝܢ ܐܓܼܪܵܐ ܐܸܢ ܢܸܬܦܚܲܡ ܥܲܡ ܦܘܼܠܚܵܢܵܐ|
    block |ܘܠܵܐ ܫܘܹܐ ܥܲܡܠܵܐ ܕܚܕܵܐ ܫܥܵܐ ܘܟܸܠܹܗ ܝܘܡܵܐ܁|
    block |܃ܟܠܹܗ ܝܘܡܐ ܠܐܹܝܢ ܒܥ̇ܒܕܵܐ ܕܠܵܐ ܡܲܐܝܢܘܼ|
    block |ܘܡܢܐ ܗ̄ܝ̣ ܗܵܕܹܐ ܕܣܓܝܼ ܥܲܡܠܵܐ ܘܫܘܹܐ ܐܓܼܪܵܐ܁|
    block |܃ܡܵܪܹܐ ܒܲܝܬܵܐ ܚܙܵܐ ܦܠܚ̈ܝܹܐ ܕܐܘܠܸܕܘ ܪܸܛܢܵܐ|
    block |ܘܠܚܲܕ ܡܸܢܗܘܢ ܩ̣ܪܵܐ ܘܐܦܝܼܣܹܗ ܒܦܪܨܘܿܦ ܚܒܼܪ̈ܘܗܝ܁|
    block |܃ܚܒܼܪܝ ܐܡ̣ܪ ܠܹܗ ܘܩܪܝܗܝ ܚܒܼܪܹܗ ܒܣܝܡܐܝܼܬ|
    block |ܘܚܘܹܝܗ ܢܝܼܫܵܐ ܕܪܒܘܼܬ ܚܘܼܒܹܗ ܕܠܘܵܬ ܐ̄ܢܵܫܵܐ܁|
    block |܃ܠܵܐ ܡܥܘܸܠ ܐ̄ܢܵܐ ܒܦܘܼܪܥܵܢ ܐܓܼܪܵܐ ܐܲܝܟ ܡܵܐ ܕܣܒܼܪܬ|
    block |ܘܠܵܐ ܛܠܸܡ ܐ̄ܢܵܐ ܠܐܝܢܵܐ ܕܠܦܚܵܒܝ ܚܘܼܒܢܵܐܝܼܬ܁|
    block |܃ܒܚܲܕ ܕܝܢܪܐ ܩܨܬ ܥܲܡܟ ܘܐܲܢ̄ܬ ܩܗ̇ܕ ܐܲܢ̄ܬ|
    block |ܣܒܼ ܕܝܪܵܟ ܘܦܘܼܫ ܡ̣ܢ ܡ̈ܠܹܐ ܕܡܠܝܼ̈ܢ ܕܲܛܢܵܐ܁|
    block |܃ܫܠܡ ܡܠܹ̈ܐ ܕܬܪܓܸܡ ܡܪܲܢ ܐ̄ܪܙܟܐܝܼܬ|
    block |ܢܸܒܼܥܹܐ ܢܸܦܫܐ ܒܥܬܵܐ ܕܟܲܣܝܵܐ ܒܬܘܼܪ̈ܓܡܲܝܗܹܝܢ܁|
    block |܃ܒܥܬܵܐ ܒ̇ܥܐ ܟܠ ܬܘܪܓܡܵܐ ܕܒܦܠܐ̈ܬܐ|
    block |ܕܐܠܵܐ ܡܢܗܪܵܬ ܒܥܵܬܐ ܠܡ̈ܐܹܐ ܠܵܐ ܡܸܬܢܲܗܪ̈ܵܢ܁|
    block |܃ܢܘܗܪܵܐ ܕܬܪܝܢ ܒܥܵܬܐ ܕܒܥܝܵܐ ܕܡܸܠܹ̈ܐ|
    block |ܘܐܲܝܟ ܕܒܢܘܼܗܪܵܐ ܡܚܵܘܝܵܐ ܢܘܼܗܪܵܐ ܕܣܘܟܵܠ ܡܸܠܹ̈ܐ܁|
    block |܃ܠܲܝܬ ܢܲܥܝܼܪ̈ܵܐ ܕܪܲܒ ܡ̣ܢ ܢܘܗܪܵܐ ܕܡܠܲܝ̈ ܪܘܼܚܵܐ|
    block |ܘܠܐ ܚܟܼܡ̈ܬܐ ܕܩܢ̈ܝܢ ܚܲܝܠܵܐ ܐܲܝܟ ܚܟܡܵܬܗܹ̈ܝܢ܁|
    block |܃ܠܵܐ ܡܬܬܩ̈ܠܢ ܥܲܡ ܒܪ̈ܘܠܹܐ ܘܡܪ̈ܓܢܝܬܵܐ|
    block |ܘܠܵܐ ܡܬܦܝ̈ܡܵܢ ܥܲܡ ܟܠ ܡܸܕܸܡ ܕܝܲܩܝܼܪ ܦܸܚܡܹܗ܁|
    block |ܒܨܝܼܪ ܟܠܡܸܕܡ ܟܲܕ ܢܬܦܚܲܡ ܒܫܘܼܦܪܵܐ ܕܒܼܗܹܝܢ܃|
  block
    block |ܘܐܲܝܟ ܠܵܐ ܫܘܦܪܵܐ ܗ̄ܘ̣ ܟܠ ܫܦܝܼܪܵܐ ܕܕܼܵܡ ܪܓܲܢܗܘܿܢ܁|
    block |܃ܪ̈ܓܼܝܓܢ ܣܓܼܝ ܡ̣ܢ ܟܠ ܕܲܪܓܼܝܼܓ ܒܝܬ ܐܪ̈ܥܢܹܐ|
    block |ܘܛܟ ܪܓܲܬܗܹܝܢ ܫܒܬܹܗ ܠܥܠܡܵܐ ܨܝܕ ܪܓܬܗܹܝܢ܁|
    block |܃ܕܲܓܬܵܐ ܕܒܼܗܹܝܢ ܫܒܲܬ̤ ܠܐܪ̈ܥܢܹܐ ܘܠܫܡܝ̈ܢܹܐ|
    block |ܫܛܘ ܟܠܡܸܕܸܡ ܩܪܚܸܡܘ ܘܐܲܚܸܒܘ ܠܗܸܪܓܵܐ ܕܒܼܗܹܝܢ܁|
    block |܃ܗܪܓܵܐ ܕܒܼܗܝܢ ܪܚܡ̇ܬ ܐܦ ܐ̄ܢܐ ܟܲܕ ܠܵܐ ܪܚܡܸ̇ܬ|
    block |ܒܡ̈ܐܹܐ ܪܚܡܸ̇ܬ ܟܲܕ ܪܚܝܼܩ ܐ̄ܢܐ ܡ̣ܢ ܣܘܼܥܪ̈ܢܹܐ܁|
    block |܃ܪܓܬܐ ܪܓܬܢܝ ܕܐܪܓܼ ܡ̈ܐܹܐ ܕܠܵܐ ܣܘܼܥܪ̈ܢܹܐ|
    block |ܕܛܟ ܡ̣ܢ ܡܠܹ̈ܐ ܢܦܢܹܐ ܪܸܥܝܵܢܝ ܨܝܕ ܣܘܼܥܪ̈ܵܢܹܐ܁|
    block |܃ܐܝܟ ܕܠܫܒܪܐ ܓܲܪܓܼܢܝ ܕܲܥܝܵܢܝ ܨܝܕ ܝܘܼܠܦܵܢܵܐ|
    block |ܕܡ̣ܢ ܝܘܼܠܦܢܵܐ ܐܹܠܦ ܚܲܝܠܐ ܕܒܝܘܠܦܢܵܐ܁|
    block |܃ܠܒܹܝܬ ܝܘܠܦܢܵܐ ܕܪܒ ܡܲܠܦܢܹ̈ܐ ܒܥ̇ܝܬܼ ܕܐܬܩܪܲܒܼ|
    block |ܕܚܙܝܬܿ ܕܡܗܝܼܪ ܡܸܐܡܪܵܐ ܕܡܸܠܬܹܗ ܡ̣ܢ ܟܠ ܝܘܼܠܦܵܢ܁|
    block |܃ܡܸܐܡܪܵܐ ܛܵܒܼܵܐ ܫܡܥ̇ܬ ܕܐܡ̣ܪ ܒܐܕܢܲܝ̈ ܐ̄ܢܫ̈ܐ|
    block |ܘܫܚ̇ܩܬ ܐܢܵܐ ܠܝܼ ܕܐܕܲܥ ܘܐܘܕܲܥ ܡܐܡܪܵܐ ܕܫܡܥ̇ܬ܁|
    block |ܛܒܵܐ ܕܐܓܪܵܐ ܕܝܗ̣ܒ ܠܐܓܝܼܪܹ̈ܐ ܐܬܼܐ ܠܐܕܢܝ̈܁|
    block |ܘܒܼܥܝܬ ܕܐܘܓܪ ܐܦܸܢ ܩܲܠܝܼܠ ܒܫܘܼܠܵܡ ܝܵܘܡܵܐ܁|
    block |܃ܒܨܦܪܵܐ ܫܡ̇ܥܬܼ ܕܐܓܼܪ ܦܥ̈ܐܹܐ ܠܦܚܠܚܵܢ ܟܲܪ[ܡܹܐܗ]|
    block |ܘܩܨ ܕܝܢܪܵܐ ܠܚܕܵܐ ܫܵܥܵܐ ܘܠܚܕ ܥܣܪܹ̈ܐ܁|
    block |܃ܒܫܘܝܘܬܼ ܐܓܼܪܵܐ ܬܗܲܪܘ ܚܘܼܫܒܲܝ̈ ܡܚܝܲܠܲܝ̈ ܚܲܝܐܐ|
    block |ܕܡܵܢܵܐ ܗ̄ܝ̣ ܗܵܕܹܐ ܕܠܵܐ ܫܘܹܐ ܐܲܓܼܪܵܐ ܥܲܡ ܦܘܼܠܚܢܵܐ܁|
    block |܃ܡܢܘܼ ܡ̣ܢ ܡܬܘܩ ܩܨܕܝܼܢܪܵܐ ܠܫܥܹ̈ܐ ܬܪܥܣܲܪ|
    block |ܘܐܝܢܵܘ ܦܲܥܠܵܐ ܕܲܠܐܝܼ ܗܟܼܵܢ ܘܢܣܲܒܼ ܗܵܟ̣ܵܢ܁|
    block |܃ܠܲܝܬ ܥܬܝܪ ܕܐܸܓܪ ܦܲܥ̈ܐܹܐ ܒܟܼܠܗܹܝܢ ܫܥܹ̈ܐ|
    block |ܘܠܵܐ ܐܓܼܝܼܪܵܐ ܕܡܵܘܓܪ ܟܠܫܵܥ ܒܦܠܓܘܼܬ ܝܘܡܵܐ܁|
    block |܃ܢܘܼܟܼܪܝ ܫܡܥܹܗ ܕܗܵܢ ܦܘܼܠܚܢܵܐ ܠܟܼܠ ܦܘܼܠܚܢܝܼ̈ܢ|
    block |ܘܠܲܝܬ ܠܹܗ ܕܘܼܡܝܵܐ ܒܟܼܠ ܦܘܼܠܚܵܢܝܼ̈ܢ ܕܒܹܝܬ ܐܪ̈ܥܢܹܐ܁|
    block |܃ܠܵܐ ܕܡܝܘܼܬܹܗ ܥܨܬܵܢܝ ܕܐܒܼܠܹܐ ܒܥܬܐ ܕܥܵܠܘܗܝ|
    block |ܕܡܸܛܠ ܡܵܢܵܐ ܡܫܵܓܢܵܝ ܕܘܼܡܝܹܗ ܡ̣ܢ ܟܠ ܕܘܡܝ̈ܢ܁|
    block |܃ܕܘܡܝܹܗ ܓܪܓܼܢܝ ܕܐܨܘܿܪ ܕܘܼܡܝܹܗ ܒܣܡܵܐ ܕܡ̈ܠܹܐ|
    block |ܕܒܝܲܕ ܡܠܹ̈ܐ ܐܓܼܠܹܐ ܠܐ̄ܢܫ̈ܐ ܙܢܲܝ̈ ܕܡܘ̈ܬܹܗ܁|
    block |܃ܕܡܘܼܬܼܵܐ ܕܥܲܡܠܵܘ̈ܗܝ ܚܙܝ̇ܬ ܕܪܫܝܼܡܵܐ ܒܟܬܝܿ̈ܒܬܼܵܐ|
    block |ܘܡ̣ܢ ܕܟܬܝ̈ܒܵܢ ܒܥܝ̇ܬ ܕܡܬܝܼ̈ܒܵܢ ܠܲܕܠܵܐ ܟܬܝܼ̈ܒܵܢ܁|
    block |܃ܒܟܬܝܒ̈ܬܐ ܚܙ̇ܝܬ ܟܕ ܪܗ̇ܛ ܫܸܡ ܡܠܟܘܼܬܼܵܐ|
    block |ܘܥܡܹܗ ܕܫܡܵܬܐ ܓܲܒܼܪܵܐ ܕܐܓܪ ܦܥ̈ܠܹܐ ܠܟܪܡܹܗ܁|
    block |ܠܐܓܪ ܦܥ̈ܠܹܐ ܕܡܝܼܗ ܠܓܒܼܪܵܐ ܕܡܟܼܪܙ ܩܘܼܫܬܼܵܐ܁|
    block |ܘܟܪܘܿܙܘܼܬܹܗ ܩܪܵܗ̇ ܡܲܠܟܘܼܬܼܵܐ ܕܐܝܼܬܹܝܗ̇ ܒܪܘܡܵܐ܁|
    block |܃ܡܠܟܘܼܬ ܪܘܡܵܐ ܩܪܵܗ̇ ܠܲܣܒܪܬܵܐ ܕܐܟܼܪܙ ܒܲܐܪܥܵܐ|
    block |ܒܗ̇ܝ ܕܡܚܘܝܵܐ ܫܒܝܼܠ ܡܲܠܟܿܘܼܬܼܵܐ ܠܕܒܼܥܝܵܢ ܠܵܗ̇܁|
    block |܃ܫܒܝܼܠ ܡܥܟܘܬܵܐ ܕܪܫܬ̤ ܒܲܐܪܥܵܐ ܡܠܬܹܗ ܕܡܪܲܢ|
    block |ܘܐܠܦܬ̤ ܐ̄ܢܫ̈ܐ ܕܢܪܕܘܢ ܥܲܡܵܗ̇ ܠܐܝܟܵܐ ܕܐܝܼܬܹܝܗ̇܁|
    block |܃ܬܘܼܩܵܢ ܪܘܡܵܐ ܥܬܝܼܕ ܗ̄ܘ̣ܵܐ ܕܢܸܓܼܠܹܐ ܠܐܪ̈ܥܢܝܹܐ|
    block |ܘܨܪ ܕܡܘ̈ܬܹܗ ܒܹܝܬܼ ܐܪ̈ܥܢܹܐ ܥܕܠܵܐ ܢܸܗܘܹܐ܁|
    block |܃ܒܥܡ̈ܐܹܐ ܕܪܘܼܚܵܐ ܣܝܼܡܵܐ ܗ̄ܘ̣ܵܬ ܠܹܗ ܕܢܲܢܹܐ ܠܐ̄ܢܫ̈ܐ|
    block |ܘܐܥܢܝܼ ܐܢܘܿܢ ܦܓܪܢܐܝܼܬ ܩܕܼܵܡ ܣܘܥܪ̈ܢܹܐ܁|
    block |܃ܦܛܪܢܐܝܼܬ ܚܙ݂ܲܩ ܦܓܼܪܢܐ ܩܕܼܵܡ ܦܓܼܪ̈ܢܹܐ|
    block |ܘܚܘܝܼ ܠܐ̄ܢܫܐ ܠܡܸܕܪܐ ܒܐܘܼܪܚܐ ܕܪ̈ܘܚܢܝܵܬܼܵܐ܁|
    block |܃ܥܡܐܐ ܕܕܘܼܚܵܐ ܪܫ̣ܡ ܒܚܙܬܵܐ ܕܪܲܓܼܫܝ ܦܓܼܪܐ|
    block |ܘܫܲܪܝܼܘ ܐܢܫܵܐ ܠܡܸܚܢܵܐ ܠܢܝܼܫܵܐ ܕܟܼܣܹܐ ܒܪܵܘܡܵܐ܁|
  block
    block |܃ܐܘ ܬܸܕܡܘܪܬܵܐ ܕܗܘ̤ܵܬ ܒܐܵܪܥܵܐ ܒܹܝܬ ܐܪ̈ܥܢܹܐ|
    block |ܕܟܲܕ ܐܪ̈ܥܢܝܼܢ ܪܚܸܡܘ ܥܢܝܢܵܐ ܕܠܵܐ ܐܪ̈ܥܢܐ܁|
    block |܃ܩܵܠܵܐ ܚܕܬܵܐ ܫܡ݂ܲܥܘ ܐܪ̈ܥܢܹܐ ܡ̣ܢ ܐܘܥܢܵܐ|
    block |ܕܡܟܼܪܸܙ ܒܐܪܥܵܐ ܣܒܲܪܬܵܐ ܚܲܕܬܵܐ ܕܠܵܐ ܐܬܟܪܙܲܬ̤܁|
    block |܃ܒܬܢܘܝ ܕܐܓܼܪܐ ܚܬܚܸܬ ܐܸܢܘܿܢ ܠܒܢܲܝ̈ ܐܲܪܥܵܐ|
    block |ܘܪܗܸܛܘ ܨܐܕܵܘܗܝ ܘܩܲܒ̣ܠܘ ܐܸܢܘܿܢ ܚܘܼܒܵܢܵܐܝܼܬ܁|
    block |܃ܚܘܼܒܹܗ ܢܓܕܹܗ ܠܘܵܬ ܥܸܢܝܢܵܐ ܕܒܢܲܝ̈ ܓܸܢܣܹܗ|
    block |ܕܢܐܓܼܘܪ ܐܢܘܿܢ ܠܦܘܼܠܚܵܢ ܚܲܝܹ̈ܐ ܪ̈ܘܚܢܝܹܐ܁|
    block |܃ܙܢܲܝ̈ ܦܘܼܠܚܢܵܐ ܪܘܚܢܝܵܐ ܐܲܠܸܦ ܐܸܢܘܿܢ|
    block |ܕܡ̣ܢ ܥܡܠܝ̈ܗܘܿܢ ܢܸܩܢܘܿܢ ܚܲܝܹ̈ܐ ܠܵܐ ܡܝܘ̈ܬܹܐ܁|
    block |܃ܒܗܕܐ ܐܢܘܝ ܢܦ̣ܩ ܡ̣ܢ ܨܦܪܵܐ ܕܫܘܼܪܵܝ ܕܢܚܹܗ|
    block |ܟܕ ܠܹܗ ܠܕܼܢܚܹܗ ܟܢܝܼ ܨܦܪܵܐ ܘܫܘܪܝ ܝܘܡܵܐ܁|
    block |܃ܓܲܒܼܪܵܐ ܟܢܝܼ ܗܘ̤ ܠܲܩܢܘܿܡܹܗ ܒܗܝ ܕܐܵܦ ܓܲܒܼܪܵܐ ܗ̄ܘ̣|
    block |ܘܠܝܘܠܦܸܢܹܗ ܩ̣ܪܐ ܡܠܟܘܼܬܼܵܐ ܡܠܝܲܬ̤ ܚܲܝܹ̈ܐ܁|
    block |܃ܥܕܢ ܨܦܪܵܐ ܗܘ̤ܵܐ ܫܘܼܪܝܵܐ ܕܟܪܘܿܙܘܼܬܹܗ|
    block |ܘܦܥ̈ܠܹܐ ܕܨܦܪܐ ܫܠܝܼܚܹ̈ܐ ܬܪܥܣܲܪ ܕܐܘܓܲܪܘ ܥܲܡܗ܁|
    block |܃ܗܢܘܿܢ ܐܘܓܲܪܘ ܒܥܕܢ ܨܦܪܵܬ ܕܟܪܵܘܿܙܘܵܬܼܵܐ|
    block |ܘܗܢܘܿܢ ܐܢܘܢ ܕܛܥܢܘ ܝܘܼܩܪܵܐ ܕܟܼܠܹܗ ܝܵܘܡܵܐ܁|
    block |܃ܝܘܩܪܵܐ ܪܒܵܐ ܛܥܢܘ ܟܪܵܙܹܐ ܕܡܠܬܼ ܚ̈ܝܹܐ|
    block |ܒܗ̇ܝ ܕܩܫܹܐ ܗ̄ܘ̣ܵܐ ܫܘܪܵܝ ܙܒܼܪܵܐ ܕܟܪܘܿܙܘܬܼܵܐ܁|
    block |܃ܩܫܹܐ ܗ̄ܘ̣ܵܐ ܙܒܢܵܐ ܕܣܝܒܲܪܘ ܟܠܢܹ̈ܐ ܫܠܝܼܚܹ̈ܐ ܓܒܲܝ̈ܐ|
    block |ܘܛܵܒܼ ܥܙܝܼܙ ܗ̄ܘ̣ܵܐ ܩܪܒܼܵܐ ܚܕܢܦ̈ܐ ܘܕܝܗܘܕ̈ܝܹܐ|
    block |܃ܥܙܝܼܙܵܐ ܗ̄ܘ̣ܵܐ ܝܗܘܕܝܘܼܬܼܵܐ ܒܢܛܘܪ̈ܬܵܐ|
    block |ܘܚܡܝܡܵܐ ܗ̄ܘ̣ܵܬ ܐܵܦ ܚܲܢܦܘܼܬܼܵܐ ܒܪܚܡܲܬ ܫܸܐܕܹ̈ܐ܁|
    block |܃ܒܪܚܡܲܬ ܫܐܕܹ̈ܐ ܐܣܝܼܪܝܼܢ ܗ̄ܘ̣ܵܘ ܥܡܡܹ̈ܐ ܚܢ̈ܦܹܐ|
    block |ܘܡܣܬܬܐ ܗ̄ܘ̣ܬ ܪܚܡܲܬܿ ܫܸܐܕܹ̈ܐ ܩܪܸ̈ܥܝܢܲܝܗܘܿܢ܁|
    block |܃ܬܪܸܝܢ ܬܟܬܘ̈ܫܹܐ ܥܒܲܕܘ ܐܬܠܝ̈ܛܹܐ ܕܙܕܝܼܩܘܼܬܵܐ|
    block |ܥܲܡ ܚܢܦܘܼܬܼܵܐ ܘܝܗܘܕܝܘܼܬܵܐ ܫܩܝܼ̈ܦܹܐ ܪܡܹܐ܁|
    block |܃ܒܪܘܡܵܐ ܪܡܵܐ ܣܝܼܡ ܗ̄ܘ̣ܵܐ ܪܫܗ̇ ܕܝܗܘܕܝܘܼܬܼܵܐ|
    block |ܘܐܲܝܟ ܕܒܚܣܢܹ̈ܐ ܡܣܬܬܪܵܐ ܗ̄ܘ̣ܵܬ ܐܵܦ ܚܲܢܦܘܼܬܼܵܐ܁|
    block |܃ܚܣܝܼܟܝܼܢ ܗ̄ܘ̣ܵܘ ܫܸܡ ܐܲܠܵܗܹ̈ܐ ܕܠܵܐ ܐܠܗܹ̈ܐ|
    block |ܘܣܚܦܘ ܐܸܢܘܿܢ ܫܠܝܼܚܹ̈ܐ ܒܐܲܪܥܵܐ ܒܫܸܡ ܚܲܕ ܚܲܝܠܵܐ܁|
    block |܃ܫܸܡ ܚܲܕ ܚܝܠܵܐ ܐܲܟܼܪܸܙܘ ܒܐܪܥܵܐ ܐܪ̈ܥܢܝܹܐ|
    block |ܘܙܵܥܘ ܘܐܸܬܒܲܠܗܝܼܘ ܟܠ ܫܘܼܡܗܝܼ̈ܢ ܕܠܵܐ ܐܠܗܹ̈ܐ܁|
    block |܃ܠܵܐ ܐܠܗܹ̈ܐ ܥܩ̣ܪܘ ܡ̣ܢ ܐܪܥܵܐ ܐܲܠܗ̈ܝܹܐ|
    block |ܘܐܲܝܟ ܕܠܙܪܥܵܐ ܙܪܥܘܼܗܝ ܠܲܫܡܵܐ ܕܚܲܕ ܐܠܗܵܐ܁|
    block |܃ܐܲܝܟ ܕܠܚܪܵܐ ܥܵܕܘܼܗܝ ܠܝܥܪܵܐ ܕܦܬܼܪܘܼܬܼܵܐ|
    block |ܕܠܵܐ ܢܬܥܘܟ ܙܲܪܥܵܐ ܕܚܲܝܹ̈ܐ ܡ̣ܢ ܬܪܒܼܝܬܹܗ܁|
    block |܃ܕܬܪܒܝܼܬ ܙܲܪܥܵܐ ܚܨܝܼܦܝܢ ܗ̄ܘ̣ܵܘ ܦܥ̈ܠܹܐ ܛܒܹ̈ܐ|
    block |ܘܒܕܡܘܼܬ ܡܘܼܬ ܛܠܐ ܡܫܩܝܼܢ ܗ̄ܘ̣ܵܘ ܠܹܗ ܡܠܝ̈ ܪܘܼܚܵܐ܁|
    block |܃ܒܡܠܲܝ̈ ܪܘܼܚܵܐ ܦܠܚܝܼܢ ܗ̄ܘ̣ܵܘ ܠܹܗ ܠܟܪܡܵܐ ܕܐ̄ܢܵܫܐ|
    block |ܘܡܣܟܝܢ ܗ̄ܘ̣ܵܘ ܕܢܬܸܠ ܦܐܪܹ̈ܐ ܪ̈ܘܚܢܝܹܐ܁|
    block |܃ܒܩܢܛܵܐ ܘܚܘܼܒܵܐ ܡܬܩܪܒܝܼܢ ܗ̄ܘ̣ܵܘ ܨܝܕ ܦܘܼܠܚܢܹܗ|
    block |܃ܕܠܵܐ ܢܸܬܒܣܪܘܢ ܡ̣ܢ ܗܘ̇ ܡܪܵܐ ܕܐܘܓܪܘ ܥܲܡܹܗ|
    block |܃ܐܲܝܟ ܟܣܘܚܹ̈ܐ ܦܣܩܘ ܡܸܢܹܗ ܙܢܲܝ̈ ܒܝܼܫ̈ܬܐ|
    block |ܕܢܗܘܹܐ ܫܲܪܝܼܪ ܥܩܪ ܫܪ̈ܫܐ ܕܗܝܡܢܘܼܬܹܗ܁|
    block |܃ܒܗܲܝܡܢܘܬܵܐ ܡܣܬ̇ܬܝܼܢ ܗܘ̣ܘ ܠܗ̇ ܠܗܝܡܢܘܼܬܹܗ|
    block |ܕܠܵܐ ܢܟܘܼܢܵܝܗܝ ܫܘܒܵܐ ܘܥܪܝܵܐ ܕܪ̈ܓܝܼܓܬܐ܁|
    block |ܣܓܼܝ ܣܘܹܝܢ ܗ̄ܘ̣ܵܘ ܕܲܢܢܲܛܪܘܼܢܵܝܗܝ ܡ̣ܢ ܢܸܟܝܵܢܹ̈ܐ܃|
  block
    block |ܘܲܚܦܝܼܛܝܼܢ ܗ̄ܘ̣ܵܘ ܕܠܵܐ ܢܸܚܣܲܪ ܠܹܗ ܫܸܩܝܵܐ ܕܪܘܼܚܵܐ܁|
    block |܃ܘܥܲܡ̈ܐܹܐ ܦܲܠܚܘܼܗܝ ܘܲܒܼܦܸܬܓܼܵܡܹ̈ܐ ܣܲܡܸܟܘ ܣܵܘܟܵܘ̈ܗܝ|
    block |ܘܗܲܒܸܒܼܘ ܛܲܪܦܹ̈ܐ ܘܛܥܢ ܦܸܐܪܹ̈ܐ ܕܕܟܝܘܼܬ ܢܲܦܫܵܐ܁|
    block |܃ܦܸܐܪܹ̈ܐ ܕܟܼܝ̈ܵܐ ܛܥܝܼܢ ܗ̄ܘ̣ܵܐ ܟܲܪܡܵܐ ܓܠܝܼܙ ܡ̣ܢ ܦܸܐܪܹ̈ܐ|
    block |ܘܲܬܼܗܲܪܘ ܐ̄ܢܫ̈ܐ ܘܲܫܡܲܝܵܢܹ̈ܐ ܒܛܵܒܘܼܬܼ ܦܹܐܪ̈ܵܘܗܝ܁|
    block |܃ܬܲܗܪܬܐ ܪܲܒܵܐ ܒܫܘܼܚܠܵܦ ܙܲܒܼܢܵܐ ܕܟܲܪܡܵܐ ܕܥܲܡܡܹ̈ܐ|
    block |ܕܝܲܗ̣ܒ ܛܲܒܼ̈ܬܐ ܚܠܵܦ ܚܲܪ݁ܘܼܒܹܐ ܕܡܪܒܹܐ ܗ̄ܘ̣ܵܐ܁|
    block |܃ܙܢܲܝ̈ ܚܲܪ̈ܘܼܒܹܐ ܛܥܝܲܢ ܗ̄ܘ̣ܵܐ ܒܙܲܒܼܢܵܐ ܕܲܦܬܿܟܼܪܘܼܬܼܵܐ|
    block |ܘܲܕܝܲܗ̣̄ܒ ܢܲܦܫܹܗ ܠܦܘܼܠܚܵܢ ܪܘܼܚܵܐ ܛܥܢ ܒܘܼܪ̈ܟܵܬܼܵܐ܁|
    block |܃ܪܘܼܚܵܢܐܹܝܬ ܦܲܠܚܘܼܗܝ ܩܵܐܹ̈ܐ ܕܫܠܝܼܚܝܘܬܐ|
    block |܃ܘܛܪܕܘ ܡܸܢܹܗ ܕܐܸܒܹ̈ܐ ܘܕܲܒܹ̈ܐ ܘܢܲܝ̈ ܒܝܼ̈ܫܵܐ|
    block |܃ܙܢܲܝ̈ ܒ̈ܝܼܫܵܢܵܐ ܕܵܝܫܝܼܢ ܗ̄ܘ̣ܵܘ ܠܹܗ ܐܲܝܟ ܚܲܝ̈ܘܵܬܼܵܐ|
    block |ܘܣܓܼܘ ܒܐܲܦܲܝ̈ܗܘܿܢ ܙܢܲܝ̈ ܛܵܒܼ̈ܬܐ ܕܠܵܐ ܡܸܬܚܲܣܢܝܼܢ܁|
    block |܃ܣܝܵܓܼܵܐ ܪܡܵܐ ܥܒܲܕܘ ܠܹܗ ܠܪܲܪܡܵܐ ܐܲܠܵܗܵܝܵܐ|
    block |ܕܠܵܐ ܢܲܟܼܘܼܢܵܝܗܝ ܫܸܐܕܹ̈ܐ ܛܪ̈ܘܢܹܐ ܒܢܸܟܼܝܵܢܲܝ̈ܗܘܿܢ܁|
    block |܃ܡܲܓܼܕܠܵܐ ܕܫܘܼܒܼܚܵܐ ܒܢܵܘ ܒܲܡܨܥܬܹܗ ܠܲܡܫܲܒܵܚܘܼ|
    block |ܘܢܸܗܘܹܐ ܢ̇ܛܪ ܦܸܐܪܹ̈ܐܐ ܕܫܘܼܒܼܚܵܐ ܕܡܸܬܼܚܲܡܠܝܼܢ ܒܹܗ܁|
    block |܃ܐܵܦ ܡܲܥܨܲܪܼܬܵܐ ܕܡܲܥܡܘܿܕܝܼܬܼܵܐ ܥܒܕܘ ܠܲܡܝܼ̈ܕܹܐ|
    block |ܕܲܢܕܟܘܢ ܒܵܗ̇ ܡܘܼܡܹ̈ܐ ܕܲܦܓܼܪܵܐ ܘܲܕܪܸ̈ܥܝܵܢܹܐ܁|
    block |܃ܥܲܠܝܼܪܵܐܝܼܬ ܐܣܢܘ ܣܵܡܘ ܒܗ ܙܢܲܝ̈ ܛܵܒܼܬܐ|
    block |ܕܠܵܐ ܢܸܚܣܲܪ ܒܹܗ ܚܲܕ ܡ̣ܢ ܛܘܼܒܹ̈ܐ ܠܲܕܦܠܲܚ ܒܹܗ܁|
    block |܃ܚܝܠܵܐ ܕܪܘܼܚܵܐ ܚܲܟܸܡ ܐܸܢܘܿܢ ܠܡܸܣܥܲܪ ܗܵܠܹܝܢ|
    block |ܘܗܘ̤ ܝܲܗ̣ܒ ܚܲܝܠܵܐ ܒܪܸ̈ܥܝܵܢܲܝܗܘܿܢ ܠܡܸܦܠܲܚ ܐ̄ܢܫ̈ܐ܁|
    block |܃ܠܡܸܦܠܲܚ ܒܟܲܪܡܹܗ ܫܲܕܲܪ ܐܸܢܘܿܢ ܡܵܪܹܐ ܟܲܪܡܵܐ|
    block |ܘܐܲܝܟ ܨܒܼܝܵܢܹܗ ܓܡܲܪܘ ܨܒܼܝܵܢܹܗ ܒܦܘܼܠܚܵܢ ܟܲܪܡܹܗ܁|
    block |܃ܟܠܵܗ̇ ܕܓܬܹܗ ܕܡܵܕܐ ܟܲܪܡܵܐ ܓܡ݂ܲܪܘ ܦܠܲܚܹ̈ܐ|
    block |ܘܫܲܪܝܼܘ ܘܫܲܠܸܡܘ ܒܚܲܕ ܨܒܼܝܵܢܵܐ ܕܠܵܐ ܩܘܼܛܵܟܵܐ܁|
    block |܃ܠܵܐ ܐܬܩܛܥܘ ܪܸ̈ܥܝܵܢܲܝܗܘܿܢ ܒܦܘܠܚܵܢܲܝ̈ܗܘܿܢ|
    block |ܒܲܕ ܚܵܝܪܝܼܢ ܗ̄ܘ̣ܵܘ ܕܪܲܒ ܦܘܼܪܥܵܢܵܐ ܛܵܒܼ ܡ̣ܢ ܥܲܡ̈ܠܹܐ܁|
    block |܃ܙܥܘܿܪ ܗ̄ܘ̣ܵܐ ܥܲܡܠܵܐ ܟܲܕ ܢܸܬܼܦܲܚܲܡ ܥܲܡ ܦܘܼܪܥܵܢܵܐ|
    block |ܘܠܵܐ ܦܚ̈ܡܵܢ ܗ̈ܘ̣ܝ ܫܥ̈ܐ ܬܪܹܥܣܲܪ ܠܚܲܕ ܕܝܹܢܵܪܵܐ܁|
    block |܃ܚܲܕ ܕܝܼܢܵܪܐ ܩܨܵܐ ܗ̄ܘ̣ܵܐ ܛܵܒܼܵܐ ܠܦܵܠܚܹ̈ܐ ܛܵܒܹ̈ܐ|
    block |ܘܛܵܒܼ ܐܸܬܼܟܲܫܲܪܘ ܠܡܸܦܠܲܚ ܟܲܪܡܵܐ ܕܡܠܝܼܠܘܼܬܼܵܐ܁|
    block |܃ܟܲܕܡܵܐ ܡܠܝܼܠܵܐ ܦܠܲܚܘ ܦܲܠܵܚܹ̈ܐ ܕܙܲܕܝܼܩܘܼܬܼܵܐ|
    block |ܘܲܢܛܲܪܘ ܦܐܲܪ̈ܘܗܝ ܕܠܵܐ ܢܸܬܼܚܲܒܠܘܿܢ ܡ̣ܢ ܢܸܟܼܝܵܢܹ̈ܐ܁|
    block |܃ܫܡܵܗܹ̈ܐ ܬܠܵܬܵܐ ܥܒܲܕܼܘ ܠܹܗ ܫܘܼܪܐ ܠܫܘܼܛܵܪ ܚܲܝܵܘ̈ܗܝ|
    block |ܕܢܸܗܘܹܐ ܫܲܪܝܼܪ ܒܸܢܝܵܢ ܚܲܝܹ̈ܐ ܕܡܵܝܘܿܬܘܼܬܹܗ܁|
    block |܃ܝܵܕܥܝܼܢ ܗ̄ܘ̣ܵܘ ܠܹܗ ܠܪܘܼܟܵܒܼ ܦܲܓܼܪܹܗ ܕܡܸܫܬܲܝܵܢܵܐ ܗ̄ܘ̣|
    block |ܥܲܠ ܗ̇ܝ ܣܵܡܘ ܠܹܗ ܫܡܵܗܹ̈ܐ ܬܠܵܬܐ ܒܲܕ ܡܘܼܬ ܥܲܪ݁ܩܹܐ܁|
    block |܃ܒܥܲܪ̈ܩܹܐ ܕܪܘܼܚܵܐ ܒܢܵܘ ܒܲܢܵܝܹ̈ܐ ܠܒܸܢܝܵܢ ܐ̄ܢܵܫ̈ܐ|
    block |ܘܫܲܪܪܵܘ ܐܸܣܵܘ̈ܗܝ ܫܒܸܡ ܐܝܼܬܼܘܼܬܵܐ ܕܠܵܐ ܡܸܫܬܲܝܵܐ܁|
    block |܃ܫܸܡ ܐܝܼܬܘܬܼܵܐ ܣܵܡܘ ܩܲܕܡܝܼܬܼ ܐܲܝܟ ܫܲܬܸܐܣܬܼܵܐ|
    block |ܘܲܥܠܹܝܗ̇ ܫܲܟܼܠܸܠܘ ܟܠܹܗ ܪܵܘܡܵܐ ܕܬܵܘܕܝܼܬ ܐ̄ܢܵܫܵܐ܁|
    block |܃ܚܕܵܐ ܬܵܘܕܝܼܬܼܵܐ ܕܚܕ ܒܪܘܿܝܵܐ ܒܢܵܘ ܒܲܒܼܪܝܼܬܵܐ|
    block |ܘܚܲܕ ܫܘܼܡܵܗܵܐ ܐܲܟܼܪܸܙܘ ܒܐܲܪܥܵܐ ܠܫܵܡܘܿܥܲܝ̈ܗܘܿܢ܁|
    block |܃ܒܗܵܢ ܫܘܼܡܵܗܵܐ ܬܲܠܡܸܕܘ ܘܐܲܠܸܦܘ ܘܐܲܥܡܹܕܘ ܐ̄ܢܫ̈ܐ|
    block |ܘܲܟܼܕܢܘ ܟܠܵܗ̇ ܬܚܹܝܬܼ ܫܘܼܠܛܵܢܵܐ ܕܫܲܠܝܼܛ ܥܲܠ ܟܠ܁|
    block |ܡ̣ܢ ܟܠ ܫܘܼܠܛܵܢ ܟܲܢܫܘ ܐܸܢܘܿܢ ܠܥܲܡܡܹ̈ܐ ܦܠܝܼ̈ܓܹܐ܃|
  block
    block |ܘܐܲܠܸܦܘ ܐܸܢܘܿܢ ܠܲܡܵܝܼܩܵܪܘܼ ܠܚܲܕ ܫܘܼܠܛܲܢܐ܁|
    block |܃ܒܚܲܕ ܫܘܼܠܛܵܢܵܐ ܟܕܢܸܘ ܟܠ ܫܘܼܠܛܵܢ ܕܪܵܘܡܵܐ ܘܥܘܼܡܩܵܐ|
    block |ܘܲܠܓܼܘ ܡܸܢܹܗ ܚܒܲܫܘ ܟܠ ܒܸܪ̈ܝܵܢ ܡܠܝܼ̈ܠܹܐ ܘܚܲܪ̈ܫܹܐ܁|
    block |܃ܠܓܼܵܘ ܡ̣ܢ ܫܸܡܥܵܐ ܕܦܸܬܼܓܼܵܡܲܝ̈ܗܘܿܢ ܚܒܲܫܘ ܟܠ ܡܸܕܸܡ|
    block |ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܕܠܵܐ ܪܘܼܟܵܒܵܐ܁|
    block |܃ܐܘ ܠܡܵܘܝܘܿܬܹ̈ܐ ܠܒܝܼܫܲܝ̈ ܦܲܓܼܪܵܐ ܡܸܬܼܚܲܒܠܵܢܵܐ|
    block |ܕܚܲܒܼܫܘܼܗܝ ܠܥܵܠܡܵܐ ܠܓܼܵܘ ܡ̣ܢ ܡܸ̈ܠܹܐ ܕܡܸܠܵܬܐ ܕܲܒܼܗܘܿܢ܁|
    block |܃ܐܘ ܠܲܐܪ̈ܥܵܢܹܐ ܛܥܝܢܲܝ̈ ܝܘܼܩܪܵܐ ܕܡܵܝܘܿܬܘܼܬܼܵܐ|
    block |ܕܣܠܸܩܘ ܫܲܠܸܒܼܕܘ ܟܸܢܫܲܝ̈ ܪܵܘܡܵܐ ܬܚܹܝܬܼ ܡܸܠܲܬܼܗܘܿܢ܁|
    block |܃ܐܘ ܠܨܵܝܵܕܹ̈ܐ ܨܵܝܕܲܝ̈ ܐܘܼܟܼܠܵܐ ܠܐܘܼܟܼܵܐܐ ܕܦܲܓܼܪܵܐ|
    block |ܕܨܵܕܘ ܠܲܡܠܝܼ̈ܠܹܐ ܘܐܵܘܼܟܼܠܘ ܐܸܢܘܿܬ ܐܘܟܼܠܵܐ ܐܘܟܼܠܵܐ ܕܪܘܼܚܵܐ܁|
    block |܃ܐܘ ܠܗܸܕܝ̈ܘܛܹܐ ܘܒܘܲܪ̈ܝ ܡ̣ܢ ܟܠ ܒܟܼܠ ܕܘܪ̈ܲܫܝܼܢ|
    block |ܕܕܲܪܫܘܼܗܝ ܠܥܵܠܡܵܐ ܒܪܲܗܛܵܪܘܼܬܵܐ ܕܠܵܐ ܚܙܝܵܐ ܠܹܗ܁|
    block |܃ܐܘ ܠܕܸܐܬܒܪܝܼܘ ܒܚܲܕ ܠܸܫܵܫܵܐ ܘܚܲܕ ܗܓܝܵܢܵܐ|
    block |ܕܬܲܪܓܹܡܘ ܥܲܡ ܟܠ ܐܲܝܟ ܗܸܓܝܵܢܵܐ ܕܠܸܫܵܢܲܝ̈ܗܘܿܢ܁|
    block |܃ܒܟܼܠ ܠܸܫܵܢܝܼ̈ܢ ܠܥܸܙܘ ܩܸܘܪ̈ܚܹܐ ܟܪ̈ܝܲܝ ܡܸܠܬܵܐ|
    block |ܘܲܠܟܼܠ ܗܡܡܝܼ̈ܢ ܦܫܩܘ ܚܲܝܠܵܐ ܕܲܒܡ݂ܲܠܲܝ̈ܗܘܿܢ܁|
    block |ܒܚܹܝܠ ܡܸܠܲܝ̈ܗܘܿܢ ܬܗܲܪܘ ܘܲܠܥܡܡ̈ܝܼܢ ܩܢܝܼܝ̈ ܡܸܠܬܼܵܐ܁|
    block |܃ܕܟܲܡܵܐ ܚܲܣܝܼܢ ܚܲܝܠܐ ܕܲܒܼܗܘܿܢ ܡ̣ܢ ܟܠ ܚܲܝܠܝܼ̈ܢ|
    block |܃ܟܠ ܥܲܡ ܟܠܐ ܚܒܼ ܡ̣ܢ ܚܲܝܠܵܐ ܕܲܒܨܝܼܵܕܹ̈ܐ|
    block |ܘܠܵܐ ܦܵܫ ܥܲܡܵܐ ܕܠܵܐ ܝܲܗ̄ܒ̣ ܐܝܼܕܵܐ ܠܚܲܝܠܵܐ ܕܲܒܼܗܘܿܢ܁|
    block |܃ܚܵܒܼܘ ܚܲܟܝܼ̈ܡܹܐ ܒܗܸܬܼܘ ܝܵܕܘ̈ܥܹܐ ܫܬܸܩܘ ܡܲܠܵܠܹ̈ܐ|
    block |ܘܩܵܠ ܗܸܕܝܘܿܛܹ̈ܐ ܪܵܥܹܡ ܒܐܲܪܥܵܐ ܐܲܝܟ ܫܝܼܦܘܿܪܵܐ܁|
    block |܃ܐܲܫܦܸܠ ܚܘܼܬܼܪܵܐ ܥܪܲܩ ܫܘܼܒܼܗܵܪܵܐ ܒܛܸܠ ܫܘܼܥܠܵܝܵܐ|
    block |ܘܲܡܟܝܼܟܘܼܬܵܐ ܣܒܼܝܼܣ ܩܘܼܠܵܣܵܗ̇ ܒܟܼܠ ܠܸܫܵܢܝܼ̈ܢ܁|
    block |܃ܗܘ̤ܘ ܐܲܝܟ ܠܵܐ ܗܘ̤ܘ ܟܠ ܝܘܼܠܦܵܢܲܝ̈ܢ ܕܒܼܕܘ ܕܲܝ̈ܘܹܐ|
    block |ܘܩܵܡ ܒܲܫܪܵܪܵܐ ܚܲܕ ܝܘܼܠܦܵܢܵܐ ܕܕܲܟܸܒܼܘ ܒܘܼܪܹ̈ܐ܁|
    block |܃ܥܪܲܩܘ ܗܲܓܵܓܹ̈ܐ ܕܦܹܐܘܛܘܼܬܵܐ ܘܕܪܗܛܪܘܼܬܼܵܐ|
    block |ܘܠܵܐ ܣܦܩܘ ܦܲܢܝܼܘ ܡܸܠܬܵܐ ܕܩܘܼܫܬܵܐ ܠܨܵܝܕ̈ܝܼ ܢܘܼܢܹ̈ܐ܁|
    block |ܕܥܸܟܼܘ ܨܡܚܲܝ̈ܗܘܿܢ ܕܦܝܼܠܵܣܘܿܦܹ̈ܐ ܚܬܝܪ݁ܲܝ ܒܲܫܡܵܐ܁|
    block |܃ܘܥܦ ܢܗܝܼܪܵܐ ܕܲܒܼܡܸܠܲܝ̈ܗܘܿܢ ܕܒܘܪ̈ܝ ܡ̣ܢ ܟܠ|
    block |܃ܒܘܼܪ̈ܝ ܡ̣ܢ ܟܠ ܐܲܠܸܦܘ ܡܸܕܡ ܕܪܲܒ ܡ̣ܢ ܡܸܕܸܡ|
    block |ܘܙܩܦܘ ܨܒܼܥܵܐ ܟܵܗܢܹ̈ܐ ܘܡܲܠ̈ܟܹܐ ܘܫܘܼܠܵܛܢܝܲܗ̈ܘܿܢ܁|
    block |܃ܚܲܕ ܫܘܼܠܛܵܢܵܐ ܩܒܲܥܘ ܐܲܝܟ [ܢܝܼܫܵܐ] ܩܕܼܵܡ ܟܠ ܥܲܡܡ̈ܝܼܢ|
    block |ܕܢܗܘܘܿܢ ܚܵܢܹܝܢ ܟܠ ܠܸܫܢܝܼ̈ܢ ܠܘܲܥܕܵܐ ܕܲܫܡܹܗ܁|
    block |܃ܫܡܵܐ ܕܐܝܼܬܘܼܬܼܵܐ ܕܐܝܼܬܹܝܗ̇ ܘܐܝܼܬܹܝܗ̇ ܐܲܟܼܪܸܙܘ ܒܲܐܪܥܵܐ|
    block |ܘܲܬܼܢܵܘ ܘܬܲܠܸܬܼ ܬܠܝܼܬܵܝܘܼܬܼܵܐ ܕܠܵܐ ܡܸܣܬܿܕܼܩܵܐ܁|
    block |܃ܬܠܵܬܵܐ ܫܡܲܗܹ̈ܐ ܣܵܡܘ ܠܲܩܢܘܿܡܹ̈ܐ ܐܲܝܟ ܕܐܸܬܦܲܩܲܕܘ|
    block |ܘܐܲܩܸܦܘ ܐܸܢܘܿܢ ܠܚܲܕ ܫܘܼܠܛܵܢܵܐ ܕܫܸܡ ܐܝܼܬܘܼܬܼܵܐ܁|
    block |܃ܥܲܡ ܐܝܼܬܘܼܬܵܐ ܡܢܵܘ ܐܵܦ ܐ̄ܪܵܙܵܐ ܕܦܲܓܼܪܵܢܘܼܬܼܵܐ|
    block |ܕܠܵܐ ܬܸܗܘܹܐ ܠܵܗ̇ ܬܠܝܼܬܵܝܘܼܬܵܐ ܪܒܝܼܥܵܘܼܬܼܵܐ܁|
    block |܃ܒܚܲܕ ܫܘܼܡܵܗܵܐ ܣܲܝܸܟܘ ܘܲܚܒܲܫܘ ܫܸܡ ܐ̄ܢܵܫܘܼܬܵܐ|
    block |ܒܪܵܐ ܕܐܲܠܵܗܵܐ ܘܒܲܪ̈ܢܵܫܘܼܬܵܐ ܚܲܕ ܦܲܪܨܘܵܦܐ܁|
    block |܃ܚܲܕ ܦܲܪܨܘܿܦܵܐ ܟܬܲܒܼܘܒܵܐܘܼܬܼܵܐ ܕܲܫܡܵܐ ܕܲܒܼܪܵܐ|
    block |ܡܸܠܬܹܗ ܕܠܲܒܼܵܐ ܕܐܝܼܬܼܵܘܗܝ ܡܸܡܬܘܿܡ ܘܐ̄ܢܵܫܵܐ ܕܡܸܢܲܢ܁|
    block |܃ܬܪܹܝܢ ܒܲܟܼܝ̈ܫܵܐ ܠܦܘܼܬܼ ܕܲܟܼܝܵܢܹܐ ܬܕܹܝܢ ܐܝܼܬܲܝܗܘܿܢ|
    block |ܘܚܲܕ ܦܲܪܨܘܿܦܵܐ ܐܲܝܟ ܡܸܢܝܵܢܵܐ ܕܠܵܐ ܡܸܫܬܿܚܲܠܦ܁|
    block |ܠܵܐ ܡܸܫܬܲܚܠܲܦ ܡܸܢܝܵܢ ܐܲܒܼܵܐ ܘܲܒܼܪܵܐ ܘܪܘܼܚܵܐ܃|
  block
    block |ܘܠܵܐ ܡܸܬܼܡܲܙܲܓܼ ܟܝܵܢ ܐܝܼܬܘܼܬܼܵܐ ܒܲܟܼܝܵܢ ܐ̄ܢܵܫܵܐ܁|
    block |܃ܒܕܝܼܠܹܗ ܡܩܵܘܹܐ ܟܝܵܢ ܐܝܼܬܼܘܼܬܵܐ ܥܲܡ ܐ̄ܢܵܫܘܼܬܼܵܐ|
    block |ܐܵܦ ܐ̄ܢܵܫܘܼܬܼܵܐ ܢܛܝܼܵܪܐ[܁܁܁]ܬܵܗ ܥܲܡ ܐܝܼܬܘܼܬܵܐ܁|
    block |܃ܠܵܐ ܡܸܬܼܚܲܠ̈ܛܵܢ ܟܝܵܢܵܝܵܬܵܐ ܕܐܝܼܬ ܠܲܟܼܝܵܢܹ̈ܐ|
    block |ܘܝܲܬܝܵܪܬܝܼܬܼ ܟܝܵܢ ܥܵܒܼܘܿܕܵܐ ܥܲܡ ܕܥܒܝܼܪ̈ܕܹܐ܁|
    block |܃ܟܝܵܢ ܥܵܒܼܘܕܵܐ ܚܠܛܘ ܡܲܪ̈ܵܚܹܐ ܥܲܡ ܕܲܥܝܼܪ̈ܕܹܐ|
    block |ܘܬܘܿܪܬ ܣܲܓܼܝ ܕܟܼܡܵܐ ܐܲܡܪܲܚ ܝܲܨܪܵܐ ܕܐ̄ܢܵܫܵܐ܁|
    block |܃ܝܲܨܪܵܐ ܕܐ̄ܢܵܫܵܐ ܥܨܵܢܝ ܕܐܫܚܸܠܦ ܪܲܗܛܵܐ ܕܡܸܠܲܝ̈|
    block |ܘܫܒܼ̇ܩܸܬ ܡܸܠܲܬܝ ܘܲܪܕܹܝܬ ܒܐܘܼܪܚܵܐ ܕܡܸܠܬܐ ܘܦܲܓܼܪܵܐ܁|
    block |܃ܡܸܠܬܐ ܘܦܲܓܼܪܵܐ ܚܠܲܛܘ ܡܲܪ̈ܵܚܹܐ ܕܠܵܐ ܒܘܼܝܵܢܵܐ|
    block |ܘܛܢܬ̤ ܡܸܠܲܬܼܝ ܕܬܸܦܪܘܿܫ ܡܸ̈ܠܹܐ ܕܠܵܐ ܡܸܬܼܚܲܠ̈ܛܵܢ܁|
    block |܃ܗܵܢܵܐ ܛܢܵܢܵܐ ܗܘ̤ܵܐ ܠܹܗ ܠܪܸܥܝܵܢܝ ܒܟܼܠ ܬܘܼܪ̈ܓܵܡܝܼܢ|
    block |ܘܠܐ ܡܲܪܦܹܐ ܠܝܼ ܕܐܸܕܲܕܹܐ ܒܐܘܼܪܚܵܐ ܕܡ̣ܢ ܒܠܸܥܵܕܵܘܗܝ܁|
    block |܃ܐܘܼܪܚܵܐ ܕܡܲܬܠܵܐ ܕܦܲܥ̈ܐܹܐ ܕܐܵܘܓܲܪܘ ܪܡܝܵܐ ܗ̄ܘ̣ܵܬ ܠܝܼ|
    block |ܘܕܦܲܓܲܠ ܠܹܗ ܒܝܼ ܫܒܝܼܠ ܡܘܼܙܵܓܼܵܐ ܣܛܝܹܬܼ ܡ̣ܬ ܡܸܠܬܝ܁|
    block |܃ܡܠܬܝ ܫܸܒܼܩܸܬ ܕܐܟܣ ܡܸܠܬܼܵܐ ܕܒܕܝ̈ ܡܸ̈ܠܹܐ|
    block |ܘܲܦܢܹܝܬ ܕܐܸܪܕܹܐ ܒܲܫܒܝܼܠ ܡܸܠܬܼܵܐ ܕܢܸܦܩܲܬ ܡܸܢܗ̇܁|
    block |܃ܬܵܝ ܟܹܝܬܼ ܡܢܵܝ ܥܲܠ ܡܸܠܬܵܐ ܕܪܵܡܝܵܐ ܗ̄ܘ̣ܵܬ ܠܹܟܝ|
    block |ܘܪܕܝ ܒܐܘܼܪܚܵܐ ܕܲܕܪܲܫܘ ܦܲܥ̈ܐܹܐ ܒܦܘܼܠܚܵܢ ܟܲܪܡܵܐ܁|
    block |ܒܲܠܘܝܼܬ ܦܲܥ̈ܐܹܐ ܕܦܲܠܲܚܘ ܫܦܝܼܪ ܪܓܼܝܼܓܼ ܐ̄ܢܵܐ ܕܐܸܚܙܘܿܩ܁|
    block |ܕܕܲܡ ܐܸܬܵܘܬܲܦ ܒܦܘܼܪ̈ܥܢ ܐܲܓܼܪܵܐ ܕܡܘܼܠܟܵܢܲܝ̈ܗܘܿܢ܁|
    block |܃ܡܘܼܠܟܵܢܲܝ̈ܗܘܿܢ ܓܲܪ̈ܓܘܼܢܝ ܕܐܵܘܲܓܲܪ ܥܲܡ ܥܲܡܠܲܝ̈ܗܘܿܢ|
    block |ܕܛܟ ܢܸܗܘܹܐ ܠܝܼ ܡܠܘܿܠܵܐ ܕܡܸ̈ܠܹܐ ܠܥܲܠܲܬܼ ܚܲܝܹ̈ܐ܁|
    block |܃ܡܸܛܠ ܚܲܝܹ̈ܐ ܠܐܝܼܘ ܒܥܒܕܹܗ ܡܵܪܹܐ ܟܲܪܡܵܐ|
    block |ܘܲܛܥܢܲܘ ܝܘܼܩܪܵܐ ܕܥܲܡ̈ܐܹܐ ܩܫܲܝܵ̈ܐ ܕܟܼܠܹܗ ܝܵܘܡܵܐ܁|
    block |܃ܒܨܲܦܪܵܐ ܐܵܘܓܲܪܘ ܐܲܝܛ ܡܵܐ ܕܢܵܒܲܥ ܛܲܟܼܣܵܐ ܕܐܓܼܪܵܐ|
    block |ܘܥܲܡܹܗ ܕܪܲܗܛܵܐ ܕܫܵܥܲܝ̈ ܝܵܘܡܵܐ ܡܬܲܚܘ ܥܲܡܠܲܝ̈ܗܘܿܢ܁|
    block |܃ܟܠܹܗ ܝܵܘܡܵܐ ܠܐܝܼܘ ܟܲܫܝܼܪܹ̈ܐ ܒܦܘܼܠܚܵܢܲܝ̈ܗܘܿܢ|
    block |ܘܥܸܕܢ ܪܲܡܫܵܐ ܢܚܘ ܡ̣ܢ ܥܲܡܠܵܐ ܘܩܲܒܸܠܘ ܐܲܓܼܪܵܐ܁|
    block |܃ܘܡܸܛܠ ܐܲܓܼܪܵܬ ܣܒܲܠܘ ܟܠ ܥܲܡܠܝܼ̈ܢ|
    block |ܦܲܥ̈ܠܹܐ ܥܡܝܼ̈ܠܹܐ܁ ܘܠܲܚܲܕ ܢܝܼܫܵܐ ܚܢܵܘ ܩܲܕܵܡܝܼ̈ܐ ܘܲܕܒܵܬܲܪܗܘܿܢ܁|
    block |܃ܚܲܕ ܒܬܲܪܚܲܕ ܩܕܼܵܒܼܘ ܠܲܥܒܼܵܕܵܐ ܕܐܸܬܬܲܠܡܲܕܘ ܠܹܗ|
    block |ܘܒܲܚܕܵܐ ܫܘܝܘܼ ܦܠܲܚܘ ܦܘܼܠܚܵܢܵܐ ܕܡܲܩܢܹܐ ܚܲܝܹ̈ܐ܁|
    block |܃ܫܠܝܼܚܹ̈ܐ ܐܵܘܓܲܪܘ ܒܥܵܕܢ ܨܲܦܪܵܐ ܕܕܸܢܚܹܗ ܕܪܲܪܲܢ|
    block |ܘܛܢܢܘ ܝܘܼܩܪܵܐ ܕܒܸܙܚܵܐ ܩܲܫܝܵܐ ܕܥܲܡܵܐ ܘܥܲܡܡܹ̈ܐ܁|
    block |܃ܕܲܬܼܠܵܬܼ ܫܵܥܝܼ̈ܢ ܕܲܪܵܐ ܐ̄ܚܪܢܵܐ ܕܩܵܡ ܒܵܬܼܪܲܗܘܿܢ|
    block |ܘܲܪܕܵܘ ܒܐܘܼܪܚܵܐ ܕܥܲܡ̈ܐܹܐ ܫܚ̈ܝܼܩܹܐ ܕܲܫܠܝܼܚܘܼܬܵܐ܁|
    block |܃ܕܫܸܬܼܬܘܼܒܼ ܫܵܠܝܼ̈ܢ ܗܵܠܹܝܢ ܕܐܵܘܓܲܪܘ ܒܵܬܲܪ ܙܒܸܢܵܐ|
    block |ܘܨܵܪܘ ܕܡܸ̈ܘܵܬܹܗ ܕܗ̇ܘ ܕܘܒܼܵܪܵܐ ܒܕܘܼܒܵܪ̈ܲܝܗܘܿܢ܁|
    block |܃ܕܲܬܫܲܥ ܫܥܲܝܼ̈ܢ ܟܸܐܢܹ̈ܐ ܕܗܘ̤ܵܘ ܒܕ̇ܪ̈ܝܼܢ ܕܵܪ̈ܝܢ|
    block |ܘܩܲܒܸܠܘ ܝܘܩܪܵܐ ܕܲܨܥܝܼܪ̈ܵܬܐ ܐܲܝܟ ܩܲܕܡܵܝܹ̈ܐ܁|
    block |܃ܕܫܟ̈ܐ ܚܕܲܥܣܲܪ ܗܵܠܹܝܢ ܕܐܬܹܝܢ ܒܫܘܼܠܵܡ ܙܲܒܼ̈ܢܐ|
    block |ܘܩܵܢܹܝܢ ܚܘܼܒܵܐ ܕܠܵܐ ܡܸܬܼܦܪܦܹܐ ܩܕܼܵܡ ܚܘܼ̈ܬܼܚܵܬܹܗ܁|
    block |܃ܪܸܚܡܲܬܼ ܚܘܼܒܵܐ ܚܸܠܛܲܬܼ ܐܸܢܘܿܢ ܥܲܡ ܩܲܕܡܝܹ̈ܐ|
    block |ܘܫܲܩܲܠܘ ܐܲܓܼܪܵܐ ܥܲܡ ܛܘܼܵܝܒܹܐ ܕܪܲܥܝܵܢܲܝܗܘܿܢ܁|
    block |܃ܒܪܸ̈ܥܝܵܢܲܝܗܘܿܢ ܪܥܹܝܢ ܗ̄ܘ̣ܵܘ ܣܲܓܝܼ ܠܡܸܦܠܲܚ ܣܲܓܝܼ|
    block |ܥܲܠ ܗ̇ܝ ܩܲܒܸܠܘ ܐܲܓܼܪܵܐ ܕܝܲܬܝܼܪ ܡ̣ܢ ܦܘܼܠܚܵܢܵܐ܁|
    block |ܠܢܝܼܫܵܐ ܕܚܘܼܒܗܘܿܢ ܝܲܗ̣̄ܒ ܦܘܼܪܥܵܢܵܐ ܡܵܪܹܐ ܒܲܝܬܵܐ܃|
  block
    block |ܕܲܒܼܝܲܕ ܚܘܼܒܗܘܿܢ ܢܓܲܪܓܼ ܠܐ̄ܢܵܫܵܐ ܠܡܸܪܚܲܡ ܚܘܼܒܵܐ܁|
    block |܃ܠܐ̄ܢܫ̈ܐ ܓܲܪܸܓܼ ܒܲܐܓܼܪܵܐ ܛܒܼܵܐ ܕܲܚܕܵܠ ܫܵܥܵܐ|
    block |ܕܠܵܐ ܢܸܬܼܪܦܘܿܢ ܐܵܦܸܢ ܩܲܠܝܼܠ ܙܒܲܢ ܚܲܝܲܝ̈ܗܘܿܢ܁|
    block |܃ܚܘܼܒܵܐ ܗ̄ܘ̣ ܒܵܥܹܐ ܒܝܲܚܹ̈ܐ ܙܥܘܿܪܹ̈ܐ ܘܲܒܼܣܲܓ̈ܝܼܐܹܐ|
    block |ܘܲܠܦܘܼܬ ܚܘܒܵܐ ܝܵܗܸܒ ܐܲܓܼܪܵܐ ܠܪ̈ܚܡܲܝ ܚܘܼܒܵܐ܁|
    block |܃ܡܛܠ ܚܘܼܒܵܐ ܝܲܩܲܪ ܐܸܢܘܿܢ ܠܦܲܥ̈ܐܹܐ ܐ̄ܚܵܪ̈ܝܹܐ|
    block |ܘܝܲܗ̣̄ܒ ܦܘܼܪܥܵܢܵܐ ܘܠܵܐ ܬܒܲܥ ܥܡ̈ܠܹܐ ܕܲܒܣܘܼܥܪ̈ܵܢܹܐ܁|
    block |܃ܒܨܝܼܪ ܗ̄ܘ̣ܵܐ ܣܲܓܝܼ ܥܲܡܠܵܐ ܙܥܘܿܪܵܐ ܕܲܚܕܵܐ ܫܵܥܵܐ|
    block |ܟܲܕ ܢܸܬܼܦܲܚܲܡ ܥܲܡ ܡܸܢܢܝܵܢܵܐ ܕܬܲܪܬܵܥܸܣܪܹ̈ܐ܁|
    block |܃ܐܘ ܠܵܟ ܚܘܿܒܵܐ ܕܲܒܼܡܲܚܒܢܹ̈ܐ ܟܡܵܐ ܝܲܩܝܼܪܵܐ ܐܲܢ̄ܬܿ|
    block |ܕܝܸܗ̇ܒܸܬ ܐܓܼܪܵܐ ܠܥܲܡ̈ܐܹܐ ܙܥܘܿܪܹ̈ܐ ܐܲܝܟ ܣܲܓܼܝܼܐܹ̈ܐ܁|
    block |܃ܙܥܘܿܪ ܗ̄ܘ̣ ܥܲܡܠܵܐ ܕܦܲܥ̈ܠܹܐ ܕܐܵܘܓܲܪܘ ܒܲܚܕܵܐ ܫܵܥܵܐ|
    block |ܘܣܵܡܹܗ ܚܘܼܒܵܐ ܥܲܡ ܡܲܬܼܩܵܠܵܐ ܕܬܲܪܪܵܥܸܣܪܹ̈ܐ܁|
    block |܃ܡܲܢ̣ܘ ܡܸܡܬܘܡ ܬܩܲܠ ܗܵܟܼܢܵܐ ܒܲܚܕܵܐ ܫܲܘܝܘܼ|
    block |ܘܣܸܠܩܲܬ̤ ܟܦܬܐ ܕܬܲܪܬܵܥܸܣܪܹ̈ܐ ܘܕܲܚܕܵܐ ܫܵܥܵܐ܁|
    block |܃ܒܲܚܕܵܐ ܫܲܘܝܘܼ ܣܠܸܩ ܡܸܢܵܝܵܢܵܐ ܕܣܲܓܝܼ ܘܲܙܥܘܿܪ|
    block |ܘܗܵܢܵܘ ܬܲܗܪܵܐ ܕܠܵܐ ܙܠ ܘܢܬܠ ܡܬܩܠ ܟܸܦܹ̈ܐ܁|
    block |܃ܗܵܪܟܵܐ ܢܬܗܲܪ ܐܲܝܢܵܐ ܕܝܵܕܲܥ ܠܡܚܪ ܫܲܦܝܼܪ|
    block |ܕܟܼܡܵܐ ܪܲܒܵܐ ܪܲܒܘܼܬ ܚܘܼܒܵܐ ܡ̣ܢ ܟܠ ܡܸܕܸܡ܁|
    block |܃ܪܲܒܘܼܬ ܚܘܼܒܵܐ ܥܨܲܬ̤ ܡܸܢܝܵܢܵܐ ܕܣܲܓܼܝ ܘܲܙܥܘܿܪ|
    block |ܘܦܸܚܡܲܬ̤ ܪܲܗܛܵܐ ܕܟܼܠܹܗ ܝܵܘܡܵܐ ܘܕܲܚܕܵܐ ܫܵܥܵܐ܁|
    block |܃ܕܡܹ̇ܐ ܕܘܼܡܝܵܐ ܕܕܡ̈ܝܢ ܚܘܼܒܵܐ ܒܗܵܢ ܣܘܼܥܪܵܢܵܐ|
    block |ܠܗ̇ܘ ܣܘܼܥܪܵܢܵܐ ܕܲܣܥ݂ܲܪ ܡܘܼܫܹܐ ܒܟܘܼܢܵܫ ܡܲܢܢܵܐ܁|
    block |܃ܟܝܐܐ ܠܪܹܫܵܐ ܦܲܩܸܕ ܡܘܼܫܹܐ ܠܡܸܠܩܲܛ ܡܲܢܢܵܐ|
    block |ܘܪܲܒܘܼܬ ܟܲܪܣܵܐ ܠܸܩܛܲܬ̤ ܣܲܓܝܼ ܠܒܲܪ ܡ̣ܢ ܟܲܝܐܵܐ܁|
    block |܃ܒܟܿܝܼܠܵܐ ܒܚܪܹܗ ܠܝܲܨܪܵܐ ܝܲܥܢܵܐ ܐܲܝܟ ܕܲܒܼܟܼܘܪܵܐ|
    block |ܘܲܦܪܣܝܼ ܘܲܓܠܵܗ̇ ܠܐܵܣܘܿܛܘܼܬܵܐ ܕܟܲܣܝܵܐ ܗ̄ܘ̣ܬ ܒܹܗ܁|
    block |܃ܡܵܐ ܕܐܸܬܝܲܥܢܲܬ̤ ܐܵܣܘܿܛܘܼܬܵܐ ܘܠܸܩܛܲܬ̤ ܣܲܓܝܼ|
    block |ܡܛܲܬ̤ ܨܝܕ ܟܲܝܠܵܐ ܘܲܗܘ̤ܵܐ ܥܲܡܠܵܗ̇ ܐܲܝܟ ܠܵܐ ܥܲܡܠܵܐ܁|
    block |܃ܐܘ ܠܟܼܘܼܢܵܫܵܐ ܕܡܸܬܿܟܲܢܲܫ ܗ̄ܘ̣ܵܐ ܕܠܵܐ ܣܲܒܼܥܘܼܬܵܐ|
    block |ܘܡܵܐ ܕܐܟܝܠܘܗܝ ܗܘ̤ܵܐ ܚܲܕ ܡܸܕܡ ܣܲܓܼܝ ܘܲܙܥܘܿܪ܁|
    block |܃ܐܘ ܠܦܘܼܩܕܵܢܵܐ ܕܪܵܕܹܐ ܥܲܡ ܟܠ ܘܲܡܚܲܟܸܡ ܟܠ|
    block |ܘܲܡܝܬܹܐ ܠܫܲܝܘܼ ܣܲܓܼܝܐܘܼܬܵܐ ܘܲܙܥܘܿܪܘܼܬܼܵܐ܁|
    block |܃ܣܲܓܝܼ ܗܘ̤ܵܐ ܛܵܒܼ ܥܲܡܠܵܐ ܪܲܒܵܐ ܕܟܼܠܹܗ ܝܵܘܡܵܐ|
    block |ܘܲܒܼܨܝܼܪ ܗ̄ܘ̣ܵܐ ܛܵܒܼ ܥܲܡܠܵܐ ܙܥܘܿܪܵܐ ܕܲܚܙ̣ܵܐ ܫܵܥܵܐ܁|
    block |܃ܗܘ̇ ܦܘܼܩܵܕܵܢܵܐ ܒܵܚܪ ܥܲܡ̈ܐܹܐ ܚܵܪ ܒܲܬܼܪ̈ܲܝܗܘܿܢ|
    block |ܘܬܩܠ ܐܸܢܘܿܢ ܒܗ̇ܘ ܐܸܣܟܹܝܡܵܐ ܕܟܲܝܠܹܗ ܕܡܲܢܢܵܐ܁|
    block |܃ܒܟܼܝܠܗ ܕܡܲܢܢܵܐ ܦܸܚܡܸ̇ܬ ܐܲܓܼܪܵܐ ܕܣܲܓܝܼ ܘܲܙܥܘܿܪ|
    block |ܠܵܐ ܗ̄ܘ̣ܵܐ ܕܦܵܚܸ̇ܡ ܐܸܠܵܐ ܕܕܵܡܹ̇ܐ ܠܦܘܼܬܼ ܬܚܘܝܼܬܵܐ܁|
    block |܃ܠܵܐ ܐܲܝܟ ܣܟܠܵܐܐ ܕܟܲܢܸܫ ܝܲܥܢܹ̈ܐ ܠܐܝܼܘ ܟܲܫܝܼܪܹ̈ܐ|
    block |ܘܠܵܘ ܐܲܝܟ ܩܲܠܝܼܠ ܕܠܩܸܛܘ ܬܲܩܢܹ̈ܐ ܦܠܲܚܘ ܢܨܲܚ̈ܐ܁|
    block |܃ܬܲܡ̇ܢ ܟܢܸܫܘ ܒܪܸܚܡܲܬ ܟܪܣܵܐ ܠܩܘܼܝܵܡ ܦܲܓܼܪܵܐ|
    block |ܘܗܵܕܟܵܐ ܥܲܙܝܼܘ ܒܥܲܡܠܵܐ ܩܲܫܝܵܐ ܒܬܸܢܵܘܝ ܕܐܲܓܼܪܵܐ܁|
    block |܃ܒܬܸܢܘܵܝ ܕܐܲܓܼܪܵܐ ܠܐܝܼܘ ܩܲܕܵܡ̈ܝܹܐ ܘܲܕܒܵܬܲܪܗܘܿܢ|
    block |ܘܲܠܦܘܼܬ ܚܘܼܒܵܐ ܢܣܲܒܼܘ ܦܘܼܪ̈ܥܵܢܹܐ ܕܨܒܼܝܵܢܲܝ̈ܗܘܿܢ܁|
    block |܃ܒܨܒܼܝܵܢ ܢܦܲܫܵܐ ܚܵܪ ܐܵܦ ܚܵܐܲܪ ܡܵܪܹܐ ܟܲܪܡܵܐ|
    block |ܘܠܹܗ ܠܨܹܒܼܝܵܢܵܐ ܝܲܗ̄ܒ̣ ܦܘܼܪܥܵܢܵܐ ܕܫܸܡ ܕܝܢܵܪܵܐ܁|
    block |ܒܫܸܡ ܕܝܼܢܵܪܵܐ ܐܲܢܝܼܚ ܐܸܢܘܿܢ ܡ̣ܢ ܥܲܡܠܝ̈ܗܘܿܢ܁|
    block |ܘܒܝܵܐ ܐܢܘܿܢ ܡ̣ܢ ܟܪܝܘܼܬܼܵܐ ܕܚܫܹ̈ܐ ܕܣܒܲܠܘ܃|
  block
    block |܃ܥܕܢ ܪܡܫܵܐ ܩ̣ܪܵܝܗܝ ܠܢܚܐ ܕܚܝܬ ܡܝܼ̈ܬܐ|
    block |ܕܡܵܐ ܕܐܬܢܚܲܡܘ ܢܚܘ ܡ̣ܢ ܥܡ̈ܠܐ ܕܡܝܘܿܬܘܼܬܼܵܐ܁|
    block |܃ܒܠܠܝܵܐ ܫܠܹܐ ܥܡܠܹܗ ܕܥܠܡܵܐ ܐܪܥܢܝܵܐ|
    block |ܘܒܹܗ ܬܘܼܒ ܕܢ̇ܚ ܕܘܼܒܵܪ ܚ̈ܝܹܐ ܠܵܐ ܡܝܘ̈ܬܹܐ܁|
    block |܃ܒܗ̇ܘ ܕܘܼܒܪܵܐ ܝܗ̇ܒ ܐܓܼܪܵܐ ܠܦܥ̈ܠܹܐ ܠܐܝ̈ܐ|
    block |ܘܬܩܸ̇ܠ ܥܡ̈ܐܹܐ ܠܦܘܼܬ ܨܒܝܼܢܵܐ ܕܐܝܠܹܝܢ ܕܥܡ݂ܲܠܘ܁|
    block |܃ܠܦܘܼܬ ܨܒܝܼܢܵܐ ܡ̣ܠܟ ܦܘܪܥܢܵܐ ܠܣܓܼܝ ܘܙܥܘܪ|
    block |ܘܝܗܒ̣ ܠܙܥܘܼܪܵܐ ܐܲܝܟ ܣܓܼܝܐܐ ܕܝܹܢܵܪ ܕܝܼܢ̣ܵܘ܁|
    block |܃ܕܝܢܪ ܕܝܢܪ ܫܩܲܠܘ ܗ̄ܘ̣ܵܘ ܐܚܪ̈ܝܹܐ ܩܕܼܵܡ ܩܕܡܝܹ̈ܐ|
    block |ܕܕܠܡܵܐ ܢܟܪܘܢ ܡܸܛܠ ܥܲܡܐܐ ܕܚܕܵܐ ܫܥܵܐ܁|
    block |܃ܙܥܘܿܪ ܗ̄ܘ̣ ܥܡܠܵܐ ܕܚܕܵܐ ܫܥܵܐ ܡ̣ܢ ܗ̇ܘ ܐܲܓܼܪܵܐ|
    block |ܘܡ̇ܢ ܠ̇ܐ ܢܬܗܲܪ ܒܪܒܘܼܬ ܚܘܼܒܹܗ ܕܝ̇ܗܒ ܐܓܼܪܐ܁|
    block |܃ܒܪܒܘܼܬ ܚܘܼܒܹܗ ܕܝ̇ܗܒ ܐܓܼܪܵܐ ܬܗ݂ܲܪܘ ܩܕܡܝܹ̈ܐ|
    block |ܘܣ[܁܁܁]ܘ ܕܠܗܘ̇ܢ ܝܬܝܼܪܝܗ̇ܒ ܠܦܘܼܬ ܣܘܼܥܪܢܵܐ ܥܸܕܵܢܵܐ܁|
    block |܃ܠܦܘܼܬ ܥܸܕܢܵܐ ܡܬܪܥܹܝܢ ܗ̄ܘ̣ܵܘ ܦܥܵܐܐ ܥܡܝܼ̈ܐܹܐ|
    block |ܘܡܣܟܹܝܢ ܗ̄ܘ̣ܵܘ ܠܐܓܼܘܿܐ ܕܝܬܝܼܪ ܡ̣̤ ܫܘܼܘܕܵܝܵܐ܁|
    block |܃ܐܲܝܟ ܫܘܘܕܝܵܐ ܫܩܠܘ ܐܦ ܗܸܢܘܿܢ ܕܲܝܢܵܪ ܕܝܼܢܵܪ|
    block |ܘܐܟܪܝܼܘ ܣܓܝܼ ܕܠܐ ܣܠܸܩ ܣܒܼܪܵܐ ܠܘܼܬ ܦܘܪ ܥܢ̄ܐ܁|
    block |܃ܪܛܢܵܐ ܣܟܼܠܐ ܐܘܠܕ ܝܲܨܪܐ ܕܚܣܲܘܡܘܼܬܼܵܐ|
    block |ܕܡܸܛܠ ܡܢܵܐ ܗܘ̤ܬ ܫܘܝܘܼܬܵܐ ܒܦܘܪܥܵܢ ܐܓܼܪܵܐ܁|
    block |܃ܥܲܠ ܫܘܝܘܵܬܐ ܪܫܹܝܢ ܗ̄ܘ̣ܵܘ ܠܹܗ ܠܡܪܐ ܒܝܵܬܐ|
    block |ܕܥܠܡܢ ܐܫܘܝܼ ܥܡ[܁܁܁] ܥܘܼܪܐ ܥܲܡ ܣܓܼܝܵܐܐ܁|
    block |܃ܠܡ̇ܢ ܠܲܡ ܐܫܘܼܬܼ ܦܥ̈ܠ̣ܐ ܐܚܪܵܝܐ ܕܚܕܵܐ ܫܵܥܵܐ|
    block |ܥܡܢ ܕ[܁܁܁]ܩܠܢ ܝܘܼܩܪܹܗ ܘܚܘܼܡܹܗ ܕܟܼܠܹܗ ܝܵܘܡܵܐ܀|
    block |܃ܠܡ̇ܢ ܝܗ̣ܒܬ ܐܓܼܪܵܐ ܠܕܠܵܐ ܐܘܓܪܘ ܒܛܘܼܣܵܐ ܕܝܼܠܲܢ|
    block |ܘܦܚܡܬ ܪܗܛܵܐ ܕܟܼܠܗ ܝܘܡܵܐ ܒܚܕܵܐ ܫܥܵܐ܁|
    block |܃ܠܲܢ ܘ̇ܠܐ ܗ̄ܘ̣ܐ ܕܢܣܒ ܝܬܝܼܪ ܕܠܐܸܝܢ ܝܲܬܝܼܪ|
    block |ܕܗܟܲܢ ܟܐܢܵܐ ܕܠܦܘܼܬ ܠܐܘܬܵܐ ܐܵܦ ܦܘܼܪܥܢܵܐ܁|
    block |܃ܡܪܹܗ ܐܓܼܪܵܐ ܚ̣ܙܵܐ ܥܸܕܠܝܵܐ ܕܩܕܡܹܗ ܠܚܘܼܒܹܗ|
    block |ܘܦܢ̣ܵܐ ܕܬܦܝܼܣ ܚܘܒܢܐܝܼܬ ܠܡܬ̇ ܠܡܬܥܕܠܢ̈ܐ܁|
    block |܃ܚܘܒܢܐܝܼܬ ܥܢܵܝܗܝ ܒܣܝܼܡܵܐ ܠܡܸܬܥܕܠܢܵܐ|
    block |܃ܘܩ̣ܝܗܝ ܚܒܼܪܹܗ ܟܕܐܐ ܫ̇ܘܹܐ ܠܗܵܢ ܟܘܼܢܝܵܐ|
    block |܃ܚܒܪܝ ܐܡ̣ܪ ܠܹܗ ܡܪܵܐ ܠܥܒܼܕܹܗ ܕܠܐ ܡܢܘܠ ܐ̄ܢܐ|
    block |ܘܠܐ ܡܕܓܠ ܐ̄ܢܐ ܒܬܢܘܝ ܕܐܓܼܪܵܐ ܕܩܨ̇ܬ ܥܲܡܵܟ܁|
    block |܃ܒܚܕ ܕܝܢܪܐ ܩܨܬ ܥܲܡܵܟ ܘܐܢܬ ܣܗ̇ܕ ܐܢܬ|
    block |ܣܒܼ ܐܢ̄ܬ ܕܝܼܠܵܟ ܘܠܐ ܢܢܥܕܲܠ ܒܪܒܘܼܬ ܪ̈ܚܡܲܝ܁|
    block |܃ܐܸܢ ܐ̄ܢܐ ܛܒ ܐ̄ܢܐ ܘܲܫܦܝܼܠ ܨܒܝܵܢܝ ܠܡܬܠ ܣܲܓܼܝ|
    block |ܡ̇ܢ ܟܪܝܵܐ ܠܵܟ ܘܡܬܥܕܠ ܐܢܬ ܠܒܲܪ ܡ̣ܢ ܛܲܟܼܣܵܐ܁|
    block |܃ܠܐ ܗ̄ܘ̣ܵܐ ܡܥܕܠ ܥܕܠ ܥܕܘܠܐ ܠܡܪܐ ܐܓܼܪܵܐ|
    block |ܘܠܵܐ ܬܘܼܒ ܡܪܵܐ ܪܫ̣ܐ ܠܐܓܼܝܼܪܹ̈ܐ ܐܲܝܟ ܡܵܐ ܕܟܬܝܒ܁|
    block |܃ܠܵܘ ܐܲܝܟ ܕܟܬܝܼܒ ܗܘ̤ܐ ܘܐܢܡܠܲܠ ܫܲܪܒܵܐ ܕܡ̈ܠܐ|
    block |ܘܠܵܘ ܐܲܝܟ ܠܐܗܘܼ̈ܝ ܬܪܓܸܡܘ ܐܢܝܢ ܐܡܘܪ̈ܝܗܹܝܢ܁|
    block |܃ܠܦܘܼܬ ܚܘܫܒܹ̈ܐ ܕܡܝܘܬܘܼܬܐ ܬܪܓܸܡܘ ܐܸܢܹܝܢ|
    block |ܕܢܟܠܘܢ ܚܨܪܐ ܕܡܬܥܕܠܢ̈ܐ ܕܠܐ ܢܬܥܕܠ܁|
    block |܃ܡܬܥܕܠܢ̈ܐ ܟܠܵܐ ܒܐܣܟܸܝܡܵܐ ܕܣܡ ܥܲܠ ܡܠܹ̈ܐ|
    block |ܕܐܸܢ ܐܝܼܬ ܕܥܕܠ ܕܢܫܡܲܥ ܡܸ̈ܠܹܐ ܕܠܐ ܢܬܥܕܲܠ܁|
    block |܃ܒܗܢܵܐ ܢܝܼܫܵܐ ܣܡ ܐܸܣܟܝܡܐ ܕܦܠܠܹܐ ܕܪܛܢܘ|
    block |ܠܐ ܗ̄ܘ̣ܐ ܕܪܛܢܘ ܐܠܐ ܕܠܐ ܐ̄ܢܫ ܢܘܼܠܸܕ ܪܸܛܢܵܐ܁|
    block |܃ܠܐ̄ܢܵܫ̈ ܐܠܸܦ ܒܐܣܟܹܝܢ ܪܸܛܢܵܐ ܘܩܵܠ ܡܪܫܘܼܬܼܵܐ|
    block |ܕܠܵܐ ܢܬܥܕܠܘܢ ܡܵܐ ܕܡܬܚܢܢܝܢ ܐ̄ܢܫ̈ܐ ܒܛܝܸܒܘ܁|
  block
    block |܃ܒܛܝܒܘܼ ܐܫܘܝܼ ܡܪܐ ܒܝܬܵܐ ܠܒܢܲܝ̈ ܒܲܝܬܹܗ|
    block |ܘܠܵܐ ܚ̇ܫܒ ܗ̄ܘ̣ܵܐ ܟܲܕ ܝܗ̇ܒ ܐܓܼܪܐ ܒܚܕܐ ܫܲܘܝܘ܁|
    block |܃ܒܫܘܝܘܼ ܝܗܒܹܗ ܠܐܓܼܪܐ ܕܦܥ̈ܠܹܐ ܠܵܐ ܗ̄ܘ̣ܵܐ ܡܓܢ|
    block |ܐܠܵܐ ܒܕܚܙܵܐ ܫܘܼܝܘܼܬ ܠܸܒܵܐ ܕܫܦܝܵܐ ܘܕܟܼܝܵܐ܁|
    block |܃ܫܘܝܘܼܬ ܚܘܼܒܵܐ ܚܙ̣ܵܐ ܚܙܝܵܐ ܕܲܣܬܝܼܪ̈ܬܵܐ|
    block |ܘܝܲܗ̣ܒ ܦܘܼܪܥܵ[܁܁܁]ܐ ܠܥܡܠܵܐ ܙܥܘܪܐ ܥܲܡ ܣܓ̈ܝܐܐ܁|
    block |܃ܙܥܘܿܪ ܗ̄ܘ̣ܵܐ ܙܒܼܢܵܐ ܕܦܥ̈ܠܐ ܕܐܘܓܲܪܘ ܒܚܕܐ ܫܥܵܐ|
    block |ܘܒܪ ܗ̄ܘ̣ܵܐ ܐܓܼܪܵܐ ܠܦܘܼܬ ܨܒܼܝܢܵܐ ܕܡܛܝܲܒܼ ܗ̄ܘ̣ܵܐ܁|
    block |܃ܕܠܵܐ ܐܢܫ ܐܓܪܢ ܦܢܝܼܘ ܡܠܬܵܐ ܟܲܕ ܐܫܬܐܲܠܘ|
    block |ܐܲܝܟ ܐ̄ܢܫ ܟܐܡܲܪ ܕܠܵܐ ܐܝܬܲܝܢ ܗ̣ܘܝܢ ܒܙܒܲܢ ܥܡܠܵܐ܁|
    block |܃ܘܛܵܟ ܐܡ̇ܪܝܼܢ ܗ̄ܘ̣ܵܘ ܠܡܪܹܐ ܒܲܝܬܵܐ ܐܸܠܘ ܦܐܹܐ ܗ̄ܘ̣ܵܐ|
    block |ܕܐܠܘܿ ܗܘܝܢܲܢ ܒܫܘܼܪܵܝ ܝܘܡܵܐ ܥܡܠܲܢܢ ܣܲܓܿܝܼ܁|
    block |܃ܠܗܵܢ ܛܘܝܒܼܵܐ ܕܗܵܢ ܨܒܼܝܢܵܐ ܝܗܸܒ̣ ܗ̣̄ܘܵܐ ܐܓܼܪܵܐ|
    block |ܘܚܘܝܼ ܕܫ̇ܘܐ ܛܘܼܝܵܒܼ ܚܘܼܒܵܐ ܠܐܓܼܪܬ ܥܦܝܼܦܵܐ܁|
    block |܃ܐܸܓܼܪܵܐ ܥܦܝܦܵܐ ܐܚܪ̈ܝܹܐ ܫܩ̣ܠܘ ܗ̄ܘ̣ܵܘ ܥܲܡ ܩܲܕܼܡ̈ܝܹܐ|
    block |ܚܲܕ ܕܝܒܪܵܐ ܕܡܘܼܠܝܵܢ ܚܝܹ̈ܐ ܕܠܵܐ ܡܸܬܚܒܲܠ܁|
    block |܃ܠܡܘܠܟܢ ܚ̈ܝܹܐ ܠܵܐ ܡܝܘ̈ܬܐ ܩ̣ܪܵܐ ܕܝܹܢܪܵܐ|
    block |ܕܗܘܹܐ ܠܟܹܐܢܵܐ ܒܕܘܟܲܬܼ ܐܓܼܪܵܐ ܚܠܦ ܥܡܠܲܝ̈ܗܘܿܢ܁|
    block |܃ܚܠܵܦ ܥܡܠܝ̈ܗܘܢ ܢܣܒܝܼܢ ܐܓܼܪܵܐ ܒܟܹܐܢܘܼ|
    block |ܘܥܠܚܲܕ ܡܢܗܘܿܢ ܥܦܝܼܦ ܦܘܪܥܢܹܗ ܠܦܘܼܬ ܨܒܥܢܹܗ܁|
    block |܃ܠܦܘܼܬܼ ܨܒܝܢܵܐ ܫܩܠܘ ܦܘܪܥܵܢܵܐ ܐܚܪ̈ܝܐ ܘܩܕܡܹ̈ܐ|
    block |ܘܝܼܠܦܘ ܛܟܼܣܵܐ ܕܫܲܦܝܼܪ ܦܪܢܣ ܡܵܪܵܐ ܠܥܒܕܵܘ̈ܗܝ܁|
    block |܃ܛܟܼܣܵܐ ܪܒܵܐ ܝܠܦܘ ܟܠ ܕܵܪ̈ܝܼܢ ܒܗܢܵܐ ܛܟܼܣܵܐ|
    block |ܕܠܵܐ ܢܬܪܦܘܢ ܡܵܐ ܕܡܬܐܓܼܪܝܼܢ ܠܕܚܠܲܬܼ ܩܘܼܫܬܵܐ܁|
    block |܃ܠܕܪܹ̈ܐ ܕܐܬܹܝܢ ܐܩܢܝܼ ܣܲܒܼܪܵܐ ܒܫܘܝܘܼܬ ܐܓܼܪܵܐ|
    block |ܘܝܲܬܝܼܪ ܠܒܸܒ ܒܗ̇ܝ ܕܐ̄ܚܪ̈ܝܹܐ ܫܩ݂ܲܠܘ ܩܕܼܡܝܲܬ܁|
    block |܃ܐܚܪ̈ܝܹܐ ܐܡܝܼܪ ܕܫܩ̣ܠܘ ܐܲܓܼܪܵܐ ܩܕܼܵܡ ܩܕܡ̈ܝܹܐ|
    block |ܠܵܐ ܗ̄ܘ̣ܵܐ ܕܫܩ̣ܠܘ ܐܠܵܐ ܕܢܘܪܸܒ ܙܥܘܿܪܘܼܬ ܠܸܒܵܐ܁|
    block |܃ܚܲܕ ܗ̄ܘ̣ ܪܸܡܙܐ ܕܝ̇ܗܒ ܐܲܓܼܪܵܐ ܠܟܼܠ ܥܲܡ ܟܠܵܐ|
    block |ܘܠܲܝܬ ܬܘܗܝܵܐ ܒܹܝܬܼ ܡܘܗܒܬܵܐ ܘܠܡܘܗܒܬܼܵܐ܁|
    block |܃ܠܲܝܬ ܓܹܝܪ ܬܡ̇ܢ ܕܩܕܡ ܘܐܚܪܝ ܒܥܕܵܢ ܕܝܼܢܵܐ|
    block |ܕܚܲܕ ܗ̄ܘ̣ ܕܝܼܢܵܐ ܘܚܲܕ ܦܘܼܪܥܢܵܐ ܘܚܲܕ ܦܘܼܪܫܵܢܵܐ܁|
    block |܃ܒܪܡܙܵܐ ܗ̈ܝܘܢ ܟܠ ܕܡܬܝܼ̈ܒܵܢ ܥܲܠ ܗ̇ܘ ܝܘܡܵܐ|
    block |ܘܠܲܝܬ ܠܵܗ̇ ܦܸܚܡ̈ܐ ܠܩܠܝܼܠܘܼܬܹܗ ܕܗ̇ܘ ܦܘܼܩܕܵܢܵܐ܁|
    block |܃ܚܲܕ ܦܘܼܩܕܢܵܐ ܦܩ̇ܕ ܡ̣ܢ ܫܸܠܝ ܠܡܬܦܩܕܢܹ̈ܐ|
    block |ܘܩܡ ܟܠܡܸܕܡ ܐܝܟ ܗ̇ܘ ܕܦܩܝܼܕ ܡ̣ܢ ܫܘܼܪܝܵܐ܁|
    block |܃ܬܵܘ ܟܹܝܬ ܢܫܡܲܥ ܠܗ̇ܘ ܦܘܼܩܕܢܵܐ ܕܪܲܒ ܦܘܩܕܢܹܗ|
    block |ܘܢܛܲܪ ܛܲܟܼܣܵܐ ܩܕܼܵܡ ܗ̇ܘ ܝܵܘܡܵܐ ܕܡܛܟܣ ܟܠ܁|
    block |܃ܬܵܘ ܢܬܬܓܪ ܥܲܡ ܐܓܼܝܼܪܹ݁ܐ ܙܢܲܝ̈ ܛܒ̈ܬܐ|
    block |ܘܢܦܠܘܿܝܝ ܢܦܫܲܢ ܐܝܟ ܡܵܐ ܕܠܦܲܚܘ ܟܐܢܹ̈ܐ ܠܐ̄ܢܫ̈ܐ܁|
    block |܃ܟܐܢܹ̈ܐ ܠܐܢ̈ܫܐ ܦܠܚ̣ܘ ܕܟܼܝܼܐܹܝܬ ܐܲܝܟ ܕܠܟܼܪܡܵܐ|
    block |ܚܫܲܢ ܬܵܘ ܢܸܦܠܘܿܚ ܐܦܸܢ ܢܦܫܲܢ ܒܕܫܦܝܵܪ̈ܵܢ܁|
    block |܃ܒܕܫܦܝܪ̈ܢ ܢܥܢܹܐ ܢܦܫܲܢ ܥܲܡ ܗܕܡܲܝ̈ܢ|
    block |ܘܠܐ ܢܬܪܦܹܗ ܡ̣ܢ ܦܘܼܠܚܢܵܐ ܕܫܦܝܪ̈ܬܵܐ܁|
    block |܃ܒܦܓܼܪܵܐ ܘܢܦܫܵܐ ܢܦܠܘܿܚ ܟܠܢܵܫ ܦܘܼܠܚܵܢ ܚܝܹ̈ܐ|
    block |ܒܪ̈ܓܼܫܐ ܓܠܝ̈ܐ ܘܙܘܥ̈ܐ ܟܣܝ̈ܐ ܕܚܲܕ ܒܲܪܢܫܵܐ܁|
    block |ܚܲܕ ܒܪܢܵܫܵܐ ܐܝܼܬܹܝܗ̇̄ ܢܦܫܲܢ ܥܲܡ ܗܕܡܲܝ̈ܢ܃|
  block
    block |ܒܚܕ ܪܸܥܝܢܵܐ ܢܸܦܪܘܿܠ ܛܲܝܒܘܼ ܠܡܬܘܢܢܲܢ܀|
block |ܥܲܠ ܦܲܓܼܪܵܢܘܼܬܗ ܕܡܵܪܲܢ ܡܫܝܼܚܵܐ|
  block
    block |ܥܲܠ ܦܲܓܼܪܵܢܘܼܬܗ ܕܡܵܪܲܢ ܡܫܝܼܚܵܐ|
  block
    block |ܕܩܘܼܕܵܫܥܕܬܵܐ܀|
    block |ܐ̄ܚܪܹܢܵܐ ܕܝܼܠܹܗ ܟܲܕ ܕܝܼܠܹܗ܀|
    block |ܡܸܐܡܪܵܐ ܕܐܪܲܒܥܝܼܢ܀|
    block |܃ܕܲܥܒܝܼܕ ܠܹܗ ܥܲܠ ܦܲܓܼܪܵܢܘܼܬܗ ܕܡܵܪܲܢ ܡܫܝܼܚܵܐ|
    block |ܘܠܵܚܸ̇ܡ ܠܩܘܼܕܵܫ ܥܹܕܬܵܐ܀|
    block |ܥܘܼܢܵܝܐ܀|
    block |܃ܥܲܕܲܬ ܥܲܡܡܹ̈ܐ ܣܓܘܿܕܝ ܠܹܗ ܠܲܡܟܝܼܪܹܟܼܝ|
    block |ܕܢܲܨܒܹܿܟܼܝ ܒܲܐܪܥܵܐ ܘܟܲܬܒܹ̇ܟܝ ܒܲܫܡܲܝܵܐ܀|
    block |ܐܚ̈ܝ܀|
  block
    block |܃ܥܕܬܵܐ ܡܠܝܲܬܸ ܦܘܼܪ̈ܫܵܢܹܐ|
    block |ܡܪܬܼ ܓܲܙܹ̈ܐ ܘܚܸܟ̈ܡܵܬܼܵܐ܁|
    block |܃ܝܘܠܦܢ̇ܐ ܕܪܕܐ ܡܸܢܵܗ̇|
    block |ܚܒܸܡ ܠܐܪܒܥ ܦܸܢܝ̈ܬܐ܁|
    block |܃ܥܡܡܹ̈ܐ ܦܠܝܓܲܝ̈ ܠܫܢܹ̈ܐ|
    block |ܘܪ̈ܚܝܩܲܝ ܡ̣ܢ ܐܘܝܘܼܬܵܐ܁|
    block |܃ܒܚܲܕ ܢܝܼܪܵܐ ܟܕܢܲܬ̤ ܐܸܢܘܿܢ|
    block |ܕܡܲܠܸܦ ܚܘܼܒܵܐ ܠܛܥܘܢ̈ܘܗܝ܁|
    block |܃ܐ̄ܪܙܵܐ ܪܲܒܵܐ ܕܟܼܣܹܐ ܗ̄ܘ̣ܵܐ|
    block |ܡ̣ܢ ܕܪ̈ܐ ܘܡ̣ܢ ܫܪ̈ܒܬܐ܁|
    block |܃ܫܪܪܹܗ ܒܕܥܬܵܐ ܐܬܦܫܲܩ|
    block |ܠܥܠܝ̈ܐ ܘܲܠܬܼܚܵܬܝܹ݁ܐ܁|
    block |܃ܒܪܵܐ ܕܐܝܼܠܵܘܗܝ ܥܲܡ ܝܵܠܘܿܕܹܗ|
    block |ܘܟܼܣܹܐ ܘܓܼܢܝܼܙ ܐܲܟܼܘܵܬܹܗ܁|
    block |܃ܥܕܬܵܐ ܠܘܼܩܕܵܐ ܝܠܦܬܹܗ|
    block |ܕܐܝܼܬܝܐ ܗ̄ܘ̣ ܕܝܼܠܝܼܕ ܡ̣ܢ ܐܲܒܼܵܐ܁|
    block |܃ܪܘܼܚܵܐ ܕܐܝܼܬܵܘܗܝ ܡ̣ܢ ܐܲܒܼܵܐ|
    block |ܘܠܵܐ ܒܨܝܼܪ ܡܸܢܹܗ ܒܐܝܼܬܘܼܬܼܵܐ܁|
    block |܃ܒܓܼܵܘ ܥܕܬܵܐ ܦܠܓ ܥܘܼܬܼܪܹܗ|
    block |ܘܩܒܠܬܹܗ ܐܲܝܟ ܜܒܼܪܕܵܐ܁|
    block |܃ܒܫܸܡ ܐܲܒܼܵܐ ܘܲܒܼܪܵܐ ܘܪܘܼܚܵܐ|
    block |ܫܡܗܹ̈ܐ ܠܬܬܐ ܩܲܕܫܹ̈ܐ܁|
    block |܃ܩܒܠ̣ܬ ܚܲܝܠܵܐ ܘܫܘܼܠܛܢܵܐ|
    block |ܘܝܠܦܬ̤ ܕܚܕܼܵܐ ܗ̄ܝ̣ ܐܝܼܬܘܼܬܼܵܐ܁|
    block |܃ܚܲܕ ܐܠܗܵܐ ܡܟܪܸܙ ܗ̄ܘ̣ܵܐ|
    block |ܝܼܣܪܵܝܸܥ ܐܲܝܟ ܕܐܬܩܦܲܪ܁|
    block |܃ܘܥܕܬܐ ܝܠܦܬ̤ ܦܘܼܫܩܵܐ|
    block |ܕܬܘܕܐ ܒܩܢܘܿܡܹ̈ܐ ܠܬܵܬܼܵܐ܁|
    block |܃ܟܣܹܐ ܗ̄ܘ̣ܵܐ ܒܪܐ ܥܲܡ ܝܠܘܿܕܹܗ|
    block |ܡ̣ܢ ܥܠ̈ܝܐ ܘܬܸܚܬܝ̈ܐ܁|
    block |܃ܘܒܐ̄ܪ̈ܙܹܐ ܘܒܦܠܐܬ̈ܐ|
    block |ܢܒܝ̈ܐ ܪܸܡܙܹܗ ܐܲܟܼܬܸܒܘ ܗ̄ܘ̣ܵܘ܁|
    block |܃ܟܲܕ ܕܹܝܢ ܡܛܝܼ ܫܘܼܠܵܡܵܐ|
    block |ܕܙܒܼܢܵܐ ܕܦܣܝܼܡ ܒܼܝܕܲܥܬܹܗ܁|
    block |܃ܫܕܲܪ ܐܠܗܵܐ ܠܲܒܼܪܹܗ|
    block |ܕܢܸܐܬܹܐ ܢܚܲܕܸܬ ܬܘܩܢܲܢ܁|
    block |܃ܚܙܲܩ ܡ̣ܢ ܐܲܝܟܵܐ ܕܐܝܼܬܵܘܗܝ ܗ̄ܘ̣ܵܐ|
    block |ܘܐܬܐ ܠܐܝܟܵܐ ܕܐܝܼܬܼܵܘܗܝ ܗ̄ܘ̣ܵܐ܁|
    block |܃ܚܙܲܩ ܡ̣ܢ ܐܲܒܼܵܐ ܘܠܵܐ ܫܲܢܝܼ|
    block |܃ܘܐܸܬܵܐ ܠܥܵܠܡܵܐ ܨܒܼܝܵܢܹܗ|
    block |܃ܠܵܐ ܓܹܝܪ ܡܨܝܵܐ ܕܒܟܝܢܹܗ|
    block |ܡ̣ܢ ܐܬܪܐ ܠܐܲܬܪܵܬ ܢܫܢܐ܁|
    block |܃ܕܙܒܼܢܹ̈ܐ ܘܥܵܠܡܹ̈ܐ ܠܓܘ ܡܸܢܹܗ|
    block |ܘܠܵܐ ܚܒ̈ܫܵܢ ܠܹܗ ܒܸܪ̈ܝܬܼܵܐ܁|
    block |܃ܐܸܬܵܐ ܟܠܹܗ ܒܨܒܼܝܢܹܗ|
    block |ܘܩܘܝܼ ܟܠܹܗ ܒܲܟܼܝܵܢܹܗ܁|
    block |܃ܕܟܼܝܢܹܗ ܒܟܼܠܕܘܼܟ ܐܝܼܬܼܵܘܗܝ|
    block |ܘܨܒܝܢܹܗ ܐܙ̇ܠ ܘܐ̇ܬܐ܁|
    block |܃ܐܸܬܼܵܐ ܠܥܘܼܡܪܵܐ ܕܡܝܘ̈ܬܹܐ|
    block |ܕܢܚܕܬ ܨܠܡܲܢ ܕܒܼܠܝܼ܁|
    block |܃ܘܡܸܢܹܗ ܕܟܼܝܼܢܲܢ ܫܝܼܛܵܐ|
    block |ܥܒܕ ܠܹܗ ܢܘܣ̇ܐ ܘܥܡ̣ܪ ܒܹܗ܁|
    block |܃ܕܠܵܐ ܙܲܪܥܵܐ ܓܲܒܼܠܗ ܪܘܼܚܵܐ|
    block |ܒܓܼܵܘ ܟܲܪܣܵܐ ܕܠܵܐ ܙܘܼܘܵܓܼܵܐ܁|
    block |ܕܢܚܕܸܬ ܒܹܗ ܒܸܪ̈ܝܵܬܼܵܐ܁|
    block |ܘܢܫܝܸܢ ܒܹܗ ܥܠ̈ܝܹܐ܁|
    block |܃ܐܝܙܓܲܕܵܐ ܕܫܲܝܢܵܐ ܫܲܕܲܪ|
    block |ܕܒܣܒܪ ܒܛܢܹܗ ܒܐܲܪܥܵܐ܁|
    block |܃ܘܡ̣ܢ ܬܪܥܵܐ ܕܥܲܠ ܒܹܗ ܡܵܘܬܼܵܐ|
    block |ܥ̣ܠܘ ܚܲܝܹ̈ܐ ܘܫܲܢܝܼ ܡܵܘܝܬܼܵܐ܁|
    block |܃ܫܠܵܡ ܠܟܼܝ ܡܠܝܬ̤ ܛܲܝܒܘܼܬܼܵܐ|
    block |ܥܝܼܪܵܐ ܠܡܪܝܲܡ ܐܡ̣ܪ ܗ̄ܘ̣ܵܐ܁|
    block |܃ܡܵܪܝ ܥܡܟܝ ܒܲܪܬ ܡܵܝܘܬܹ̈ܐ|
    block |ܕܡܸܢܹܟܼܝ ܕܢ̇ܚ ܦܪܘܿܩܵܐ܁|
    block |܃ܗܵܐ ܕܘܟܬܼܵܐ ܕܐܬܬܩܠܘ ܒܗ̇|
    block |ܗܪ̈ܛܝܼܩܹܐ ܚܸܪ̈ܚܹܵܐ܁|
    block |ܘܣܡܘܼܗ̇ ܐܲܝܟ ܒܹܝܬ ܐܵܓܼܵܘܿܢܵܐ܃|
  block
    block |ܠܬܟܬܘܼܫܵܐ ܕܫܘܼܐܵܠܲܝ̈ܗܘܿܢ܁|
    block |܃ܗܘ̤ ܠܲܡ ܡܸܠܬܼܵܐ ܐܸܫܬܲܚܠܲܦ|
    block |ܘܲܗܘ̤ܵܐ ܒܸܪܪܵܐ ܐܝܟ ܕܟܼܬܝܼܒ܁|
    block |܃ܘܠܵܐ ܫܩ̣ܠ ܦܓܼܪܐ ܡ̣ܢ ܡܲܪܝܲܡ|
    block |ܐܸܠܵܐ ܩܢܘܿܡܹܗ ܗܘ̤ܵܐ ܒܣܪܐ܁|
    block |܃ܐܢܕܹܝܢ ܡܸܠܬܼܵܐ ܐܫܬܚܠܲܦ|
    block |܃ܡܕܝܢ ܩܲܒܸܠ ܪܘܼܟܵܒܼܵܐ|
    block |܃ܘܐܸܢܗܘ̤ ܕܩܒܸܠ ܪܘܼܟܵܒܼܵܐ|
    block |܃ܗܘ̤ܵܐ ܫܘܼܪܵܝܵܐ ܠܬܘܼܩܵܢܹܗ|
    block |܃ܘܐܸܢ ܫܲܪܝܼ ܒܝܲܕ ܬܘܼܩܵܢܵܐ|
    block |ܫܘܹܐ ܗ̄ܘ̣ ܒܒܼܪܝܼܬܹܗ ܐܲܝܟ ܟܠܢܵܫ܁|
    block |܃ܘܒܲܫܡܵܐ ܐܝܼܬܼܵܘܗܝ ܥܵܒ̣ܘܿܕܵܐ|
    block |ܟܲܕ ܪܲܚܝܼܩ ܡ̣ܢ ܣܘܼܥܪ̈ܵܢܹܐ܁|
    block |܃ܗܵܢܵܐ ܓܕܘܼܦܵܐ ܢܹܗܦܘܿܟ|
    block |ܥܲܠ ܪܹܫܵܐ ܕܗܪ̈ܛܝܼܩܹܐ܁|
    block |܃ܕܣܕܩܘ ܢܚܬܐ ܕܬܵܘܕܝܼܬܼܵܐ|
    block |ܕܗܝܡܢܘܼܬܼܗܘܿܢ ܕܲܫܠܝܼܚܹ̈ܐ܁|
    block |܃ܐܙ̇ܐ ܥܛܠܝ̈ ܠܦܝܣܵܐ|
    block |ܘܥܘܝܼܪ̈ܲܝ ܡ̣ܢ ܒܘܼܝܵܢܵܐ܁|
    block |܃ܠܡܵܢܵܐ ܗܵܢܵܐ ܚܪܝܢܐ|
    block |ܘܥܲܠ ܡ̇ܢ ܗܕܐ ܡܨܘܿܬܼܵܐ܁|
    block |܃ܡܢܵܐ ܬܐܬܪܘܿܢ ܡ̣ܢ ܗܕܐ|
    block |ܕܬܚܫܘܿܢ ܠܐܝܼܬܝܵܐ ܕܠܵܐ ܚܐܸܫ̇܁|
    block |܃ܘܲܠܗܘ̇ ܕ ܕܫܘܹܐ ܥܲܡ ܐܲܒܘܼܗܝ|
    block |ܒܪܝܼܬܼܵܐ ܕܒܣܪܐ ܬܩܪܘܢܝܗܝ܁|
    block |܃ܫܡܘܿܥܵܐ ܠܵܐ ܬܬܕܘܲܕ|
    block |ܘܬܬܦܠܲܓܼ ܒܐܝܠܹܝܢ ܕܫܡܲܥܬ܁|
    block |܃ܬܵܐ ܐܬܩܪܲܒܼ ܠܲܦܝܣܵܐ|
    block |ܘܫܡܲܥ ܘܝܼܠܲܦ ܬܲܩܢܵܐܝܼܬ܁|
    block |܃ܠܘ ܗܘ̤ ܡܠܬܐ ܐܸܫܬܚܲܠܦ|
    block |ܘܗܘ̤ܵܐ ܒܸܣܪܵܐ ܒܲܩܢܘܿܡܹܗ܁|
    block |܃ܐܸܠܵܐ ܡܸܠܬܐ ܠܒܸܫ ܒܸܣܪܵܐ|
    block |ܕܢܚܪܲܪ ܒܹܗ ܠܡܝܘ̈ܬܐ܁|
    block |܃ܠܵܘ ܗܘ̤ ܡܸܠܬܼܵܐ ܗܘ̤ܵܐ ܒܣܪܐ|
    block |ܐܸܠܵܐ ܕܫܩ̣ܠ ܒܪܢܫܵܐ܁|
    block |܃ܕܡܫܡܲܠܝ ܗ̄ܘ̣ܵܐ ܒܟܼܠܡܸܕܸܡ|
    block |ܒܦܓܼܪܐ ܘܢܦܫܵܐ ܫܲܘܝܵܐܝܼܬ܁|
    block |܃ܒܲܪܢܫܵܐ ܗ̄ܘ̣ ܕܡܢܣܲܝ ܗ̄ܘ̣ܵܐ|
    block |ܒܒܛܢܵܐ ܘܝܲܠܕܵܐ ܘܬܲܪܒܝܼܬܼܵܐ܁|
    block |܃ܒܟܲܦܢܵܐ ܘܨܲܗܝܵܐ ܘܲܒܼܚܲܫܵܐ|
    block |ܘܲܒܼܡܵܘܬܼܵܐ ܕܡܠܐ ܙܒܼܢܵܐ܁|
    block |܃ܚܛܝܼܬܼܵܐ ܕܹܝܢ ܠܵܐ ܫܠܛܬ̤ ܒܹܗ|
    block |ܘܦܵܘܠܘܿܣ ܣܗܲܕ ܥܠܗܕܹܐ܁|
    block |܃ܕܥܘܼܡܪܵܐ ܗ̄ܘ̣ܵܐ ܕܐܲܠܵܗܘܼܬܼܵܐ|
    block |ܕܒܪܘܚܩܘܼܕܫܵܐ ܡܩܲܕܫ ܗ̄ܘ̣ܵܐ܁|
    block |܃ܘܠܵܐ ܬܘܼܒܼ ܢܣܒܪ ܫܡܘܿܥܵܐ|
    block |ܒܗ̇ܝ ܕܩܪܝܬܹܗ ܒܲܪܢܵܫܵܐ܁|
    block |܃ܕܒܢ̈ܝܐ ܬܪܹܝܢ ܐܵܡ̇ܪܢܵܐ|
    block |ܐܝܟ ܡܵܐ ܕܒܼܕܵܘ ܛܵܠܘܿܡܹܐ܁|
    block |܃ܚܲܕ ܗ̄ܘ̣ ܒܪܵܐ ܒܲܪ ܐܝܼܬܘܼܬܼܵܐ|
    block |ܗܘ̇ ܕܫܘܹܐ ܥܲܡ ܝܵܠܘܿܕܹܗ܁|
    block |܃ܘܟܼܣܹܐ ܗ̄ܘ̣ܵܐ ܒܥܘܼܒܵܐ ܕܐܲܒܘܼܗܝ|
    block |ܥܕܲܡܵܐ ܠܙܲܒܼܢܵܐ ܕܡܹܐܬܼܝܬܹܗ܁|
    block |܃ܘܡܛܠ ܚܘܼܒܹܗ ܕܠܘܵܬܲܢ|
    block |ܫܩ̣ܠ ܒܪܢܵܫܵܐ ܡܫܠܡܢܐ܁|
    block |܃ܘܥܲܒܕܹܗ ܥܲܡ̣ܗ ܚܲܕ ܡܸܕܸܡ|
    block |ܒܡܵܪܘܼܬܼܵܐ ܘܲܒܼܫܘܼܠܛܵܢܵܐ܁|
    block |܃ܘܡ̣ܢ ܝܵܘܡܵܐ ܕܓܲܒܼܠܗ ܪܘܼܚܵܐ|
    block |ܒܓܼܵܘ ܟܲܪܣܵܐ ܕܠܵܐ ܙܘܼܘܵܓܵܐ܁|
    block |܃ܡܵܪܵܐ ܘܝܵܪܬܵܐ ܘܫܲܠܝܼܛܵܐ|
    block |ܒܪܵܘܡܵܐ ܘܥܘܼܡܩܵܐ ܫܲܘܝܵܐܝܼܬ܁|
    block |܃ܠܵܐ ܡܨܝܵܐ ܗ̄ܘ̣ܵܬ ܕܒܼܟܝܵܢܹܗ|
    block |ܢܸܬܒܩܘܿܢ ܒܹܗ ܡܵܝܘ̈ܬܹܐ܁|
    block |܃ܘܥܲܠܗܵܕܹܐ ܫܩ̣ܠ ܒܪܢܵܫܵܐ|
    block |ܕܢܟܣܹܐ ܙܝܼܘܹܗ ܒܐ̄ܢܫܐ܁|
    block |܃ܘܒܗܕܹܐ ܠܲܢ ܐܘܼܪܸܒܼ ܗ̄ܘ̣ܵܐ|
    block |ܕܟܝܢܲܢ ܫܝܼܛܵܐ ܢܠܒܲܫ܁|
    block |܃ܘܢܣܩܝܼܘܗܝ ܥܲܡܹܗ ܠܫܡܲܝܵܐ|
    block |ܠܐܝܼܩܵܪܵܐ ܕܡ̣ܢ ܝܡܝܼܢܹܗ܁|
    block |܃ܒܨܠܡܹܗ ܩܪ̣ܝܗܝ ܗ̄ܘ̣ܵܐ ܠܟܼܝܼܢܲܢ|
    block |܃ܒܫܘܪܝܐ ܟܕ ܡܬܩܸܢ ܠܗ|
    block |܃ܘܐܬܚܒܲܠ ܗܵܢܵܐ ܨܲܠܡܵܐ|
    block |ܒܝܲܕ ܡܸܠܟܹܗ ܕܐܵܟܸ̇ܠܩܲܪܨܵܐ܁|
    block |ܨܒܼܵܐ ܕܹܝܢ ܗܵܫܵܐ ܒܲܚܢܵܢܹܗ܁|
    block |ܕܲܢܚܲܕܸܬ ܨܠܡܲܢ ܕܒܼܠܝܼ܁|
    block |܃ܘܫܩ̣ܠ ܡܢܲܢ ܪܹܫܝܼܬܵܐ|
    block |ܘܥܠܝܗ̇ ܠܘܬܹܗ ܒܬܸܫܒܘܿܚܵܬܐ܁|
    block |܃ܗܕܐ ܗ̄ܝ̣ ܟܠܗ̇ ܬܘܕܝܼܬܲܢ|
    block |܃ܕܡ̣ܢ ܣܦܪܹ̈ܐ ܕܪܘܼܚܵܐ ܝܠܦܢܗ̇|
    block |܃ܕܐܲܠܵܗܵܐ ܠܵܐ ܡܫܬܚܲܠܦ|
    block |ܘܠܵܐ ܢ̇ܦܠ ܬܚܬܝ ܚܫܹ̈ܐ܁|
    block |܃ܚܫܹ̈ܐ ܕܐ̄ܢܫܐ ܐܝܼܬܲܝܗܘܿܢ|
    block |ܕܗ̇ܘ ܚܫܘܿܫܵܐ ܒܲܪ ܓܸܢܣܲܢ܁|
    block |܃ܕܐܸܬܫܵܘܬܦ ܒܲܫܒܝܼܚ̈ܝܵܬܐ|
    block |ܡܸܛܠ ܚܘܼܒܵܐ ܕܢܵܣܘܿܒܹܗ܁|
    block |܃ܒܛܵܢܐ ܘܝܠܕܗ ܕܒܲܪܢܫܵܐ|
    block |ܥܙܘܼܪܬܵܐ ܘܕܒܼܚܹ̈ܐ ܕܒܲܪܢܫܵܐ܁|
    block |܃ܟܠܢܵܐ ܘܨܗܝܵܐ ܕܒܲܪܢܫܵܐ|
    block |ܠܐܘܬܼܵܐ ܘܫܢܵܬܐ ܕܒܲܪܢܫܵܐ܁|
    block |܃ܨܠܘܵܬܼܵܐ ܘܚܲܫܵܐ ܕܝܼܠܹܗ ܗܘ̤|
    block |ܠܒܲܪ ܡ̣ܢ ܡܸܠܬܐ ܐܲܠܗܵܐ܁|
    block |܃ܝܼܫܘܿܥ ܛܠܝܵܐ ܪܵܒܹܐ ܗ̄ܘ̣ܵܐ|
    block |ܒܩܵܘܡܬܼܵܐ ܘܚܟܼܡܬܐ ܕܦܘܼܪܫܵܢܹܐ܁|
    block |ܘܡܸܬܝܲܬܼܪ ܗ̄ܘ̣ܵܐ ܒܛܲܝܒܘܼܬܼܵܐ܃|
  block
    block |ܠܘܵܬ ܐܠܗܵܐ ܘܐ̄ܢܫܘܼܬܼܵܐ܁|
    block |܃ܐܪܐ ܕܡܲܢ̣ܘ ܐܝܼܬܲܝܗܘܿܢ|
    block |ܗܠܹܵܝܢ ܟܠܗܘܿܢ ܦܘܪ̈ܫܢܹܐ܁|
    block |܃ܕܥܒܘܿܕܵܐ [ܕ]ܠܵܐ ܡܸܬܬܲܚܬܹܐ|
    block |ܐܘܕܒܪܢܫܵܐ ܒܲܪ ܓܸܢܣܲܢ܁|
    block |܃ܠܵܐ ܚܸܪ̈ܚܹܵܐ ܠܵܐ ܬܸܛܥܘܿܢ|
    block |܃ܬܪܒܝܼܬܼܵܐ ܕܒܲܪ ܓܸܢܣܲܢ ܗ̄ܝ̣|
    block |܃ܕܐܬ̣ܐ ܗ̄ܘ̣ܵܐ ܠܲܓܼܡܝܼܪܘܼܬܼܵܐ|
    block |ܒܚܕܝܘܵܬܼܵܐ ܕܥܲܡ ܡܸܠܬܼܵܐ܁|
    block |܃ܠܵܘ ܕܒܨܝܼܪ ܗ̄ܘ̣ܵܐ ܫܘܼܠܛܵܢܹܗ|
    block |ܡ̣ܢ ܝܵܘܡܵܐ ܕܝܼܠܝܼܕܘܼܬܹܗ܁|
    block |܃ܐܠܵܐ ܕܗܵܕܹܐ ܦܐܝܵܐ ܗ̄ܘ̣ܵܬܼ|
    block |ܕܥܲܡ ܬܲܪܒܼܝܬܹܗ ܪܘܼܡܪܵܡܹܗ܁|
    block |܃ܢܐܡܲܪ ܕܹܝܢ ܥܲܠ ܢܸܣܝܘܿܢܹܗ|
    block |ܘܬܲܟܼܬܘܼܫܹܗ ܕܥܲܡ ܣܵܛܵܢܵܐ܁|
    block |܃ܕܒܫܘܼܠܵܡ ܐܲܪܒܥܝܼܢ ܝܵܘܡܝܼ̈ܢ|
    block |ܐܡ̣ܪ ܕܟܼܦܢ ܘܐܸܬܼܢܣܝܼ܁|
    block |܃ܬܵܘ ܬܲܪܓܸܡܘ ܠܲܢ ܬܲܠܗܵܕܹܐ|
    block |ܣܦܪܹ̈ܐ ܚܕܬ̈ܐ ܕܬܒܥܘ ܠܲܢ܁|
    block |܃ܘܦܫܩܘ ܠܲܢ ܣܘܼܟܵܠܲܝ̈ܗܘܿܢ|
    block |ܕܡܢܘܼ ܟܦܢܵܐ ܘܢܸܣܝܵܢܵܐ܁|
    block |܃ܗܪܟܐ ܒܫܸܬܩܵܐ ܐܬܓܘܣܘ|
    block |܃ܘܙܩ̣ܦܘ ܨܒܥܐ ܠܲܫܪܵܪܵܐ|
    block |܃ܕܗ̤ܝ ܓܠܝܘܼܬܹܗ ܕܩܸܪܝܵܢܵܐ|
    block |ܡܟܣܐ ܠܪܘܫܥܐ ܕܡܸܠܲܝ̈ܗܘܿܢ܁|
    block |܃ܠܵܐ ܓܹܝܪ ܡܲܡܪܚ ܗ̄ܘ̣ܵܐ ܒܝܼܫܵܐ|
    block |ܕܢܩܪܒܼ ܗ̄ܘ̣ܵܐ ܢܣܝܢܵܐ܁|
    block |܃ܠܗܘ̇ ܝܵܕܘܿܥܵܐ ܕܟܼܠܡܕܡ|
    block |ܕܝ̇ܕܥ ܗ̄ܘ̣ܵܐ ܕܠܵܐ ܡܸܬܼܢܲܣܹܐ܁|
    block |܃ܡܩܪܒܼ ܗ̄ܘ̣ܵܐ ܡ̣ܢ ܕܹܝܢ ܢܣܝܢܵܐ|
    block |ܠܗ̇ܘ ܕܩܢܸܐ ܗ̄ܘ̣ܵܐ ܗܲܕܵܡܹ̈ܐ܁|
    block |܃ܕܚ̣ܙܝܗܝ ܕܒܫܘܼܠܵܡ ܨܵܘܡܹܗ|
    block |ܠܡܐܟ̣ܘܠܬܐ ܐܸܬܼܪܲܓܼܪܲܓ ܗ̄ܘ̣ܵܐ܁|
    block |܃ܘܐܝܟ ܕܠܐܵܕܼܵܡ ܗ̇ܘ ܩܲܕܡܵܝܵܐ|
    block |܃ܒܡܐܟܘܼܠܬܼܵܐ ܐܸܬܼܪܲܓܼܪܲܓܼ ܗ̄ܘ̣ܵܐ|
    block |ܕܚ̣ܙܵܝܗܝ ܕܠܒܝܼܫ ܠܲܟܼܝܢܹܗ܁|
    block |܃ܘܣܒܪ ܕܡܩܒܸܠ ܡܸܠܬܹܗ|
    block |܃ܒܗܵܠܹܝܢ ܟܠܗܹܝܢ ܐܸܬܼܢܣܝܼ|
    block |ܒܲܪ ܓܢܣܢ ܠܵܘ ܥܵܒ̣ܘܿܕܵܐ܁|
    block |܃ܕܪܵܡ ܗ̄ܘ̣ ܟܝܢܹܗ ܕܥܵܒܼܘܿܕܵܐ|
    block |ܡ̣ܢ ܚܫ̈ܐ ܘܡ̣ܢ ܢܣܝܢܐ܁|
    block |܃ܠܐܹܐ ܗ̄ܘ̣ܵܐ ܡ̣ܢ ܥܲܡܠܵܐ ܕܐܘܼܪܚܵܐ|
    block |ܘܝܼܬܸܒ ܘܐܸܬܢܝܼܚ ܡ̣ܢ ܥܲܡܠܹܗ܁|
    block |܃ܘܫܐܠ ܡܝ̈ܐ ܠܫܡܪܝܬܐ|
    block |ܕܢܦܝܓ ܚܫܵܐ ܕܨܗܝܗ܁|
    block |܃ܗܪܟܵܐ ܠܐܘܬܼܵܐ ܕܒܪܢܫܵܐ|
    block |ܘܟܦܢܵܐ ܘܨܗܝܵܐ ܕܝܠܗ ܗܘ̣܁|
    block |܃ܘܟܕ ܡܸܠܬܐ ܒܗ ܥܡ̇ܪ ܗ̄ܘ̣ܵܐ|
    block |ܗܘ̤ ܒܕܝܼܠܹܗ ܡܸܬܢܣܹܐ ܗ̄ܘ̣ܵܐ܁|
    block |܃ܒܥܸܠܬܐ ܕܡܝ̈ܬܐ ܐܲܦܢܝܼ ܗ̄ܘ̣ܵܐ|
    block |ܠܛܥܝܬܐ ܨܝܕ ܝܘܼܠܦܵܢܹܗ܁|
    block |܃ܘܒܝܕܥܬܵܐ ܕܐܠܗܘܼܬܹܗ|
    block |ܐܝܬܝ ܠܓܠܝܐ ܣܘܼܥܪ̈ܢܹܝܗ̇܁|
    block |܃ܠܬܲܠܡܝܼܕܼܵܘ̈ܗܝ ܕܹܝܢ ܐܡ̣ܪ ܗ̄ܘ̣ܵܐ|
    block |ܟܕ ܩܲܪܒܘ ܠܹܗ ܡܹܐܟܘܠܬܵܐ܁|
    block |܃ܕܐܝܼܬ ܠܝܼ ܡܐܟܘܠܬܐ ܐ̄ܚܪܹܬܵܐ|
    block |ܕܐܲܢ̄ܬܘܿܢ ܠܵܐ ܝܕܥܝܢ ܐ̄ܢܬܘܢ ܠܵܗ̇܁|
    block |܃ܘܟܲܕ ܡܐܟ̣ܠܬܐ ܗܕܐ ܗ̄ܘ̣ܵܬ|
    block |ܕܢܸܥܒܸܕ ܨܒܼܝܵܢܵܐ ܕܐܲܒܘܼܗܝ܁|
    block |܃ܕܲܢܚܵܘܹܐ ܕܟܼܡܵܐ ܪܓܼܝܼܓ ܗ̄ܘ̣ܵܐ|
    block |܃ܠܬܝܒܘܼܬܼܵܐ ܕܚܛ̈ܝܹܐ|
    block |܃ܕܡܸܟ ܒܣܦܝܢܬܐ ܘܲܐܥܪܘܼܗܝ|
    block |܃ܘܩܡ ܘܟ̣ܐܐ ܒܝܲܡܵܐ ܘܫܠܝܗ|
    block |܃ܫܲܢ̄ܬܐ ܕܡܝܘܬܵܐ ܐܝܼܬܹܝܗ̇|
    block |ܘܫܠܝܗ ܕܝܡܐ ܕܥܒܘܕܐ܁|
    block |܃ܫܟܒ ܠܡ ܪܚܡܢ ܠܥܙܪ|
    block |ܘܚܕܐ ܐܢ̄ܐ ܕܠܵܐ ܗ̇ܘܝܬ ܬܡ̇ܢ܁|
    block |܃ܒܐ̄ܢܫܘܼܬܹܗ ܠܵܘ ܬܡ̇ܢ ܗ̄ܘ̣ܵܐ|
    block |ܒܐܠܗܘܼܬܹܗ ܬܡ̇ܢ ܗ̄ܘ̣ܵܐ܁|
    block |܃ܘܟܲܕ ܐܙ̇ܠ ܗ̄ܘ̣ܵܐ ܕܲܢܥܪܝܼܘܗܝ|
    block |ܕܡܥ̈ܐ ܕܚܫܵܐ ܡܪܕܐ ܗ̄ܘ̣ܵܐ܁|
    block |܃ܟܕ ܟܪܝܐ ܠܹܗ ܠܥܦܢܵܐ|
    block |ܥܲܠ ܥܦܪܢܵܐ ܒܲܪ ܓܸܢܣܹܗ܁|
    block |܃ܕܡܠ̈ܐ ܕܡܢܘ ܐܝܼܬܲܝܗܝܢ|
    block |ܥ̈ܛܠܵܐ ܕܛܥ̣ܘ ܡ̣ܢ ܐܘܼܪܚܵܐ܁|
    block |܃ܐܸܠܵܐ ܕܠܒܝܼܫ ܗܲܕܡܹ̈ܐ|
    block |ܕܡܟܣܝ ܗ̄ܘ̣ ܒܟ̣ܠܡܸܕܼܡ܁|
    block |܃ܘܒܲܪܘܼܚܵܐ ܠܲܡ ܐܸܬܥܙܲܙ|
    block |܃ܘܒܩܠܐ ܩܪ̣ܐ ܠܥܥܙܪ|
    block |܃ܬܵܐ ܦܘܿܩ ܡܝܼܬܼܵܐ ܘܚܙܝܼ ܠܵܟ|
    block |ܥܘܼܡܪܵܐ ܕܚܲܝܹ̈ܐ ܕܫܠܚܬܵܝܗܝ܁|
    block |܃ܗܪܟܵܐ ܩܵܠܵܐ ܕܥܵܒܼܘܕܵܐ ܗ̄ܘ̣|
    block |ܕܲܩܪ̣ܵܐ ܠܥܥܙܲܪ ܘܲܝܼܚ̣ܵܐ܁|
    block |܃ܐܝܟ ܕܠܕܡܪ̈ܐ ܡ̣ܢ ܫܸܢܬܼܵܐ|
    block |ܡܩܝܼܡ ܡܝܼ̈ܬܐ ܡ̣ܢ ܕܲܚܝܼܚܵܐ܁|
    block |܃ܓܲܠܝܐܝܼܬ ܡܲܠܸܠ ܐܸܢܹܝܢ|
    block |܃ܠܡܵܟ̈ܬܐ ܗܘ̤ ܥܲܠ ܢܦܫܹܗ|
    block |܃ܟܕܐܡ̇ܪ ܗ̄ܘ̣ܵܐ ܠܬܲܠܡܝܼܕܵܘ̈ܗܝ|
    block |ܕܐܙ̇ܠ ܐ̄ܢܵܐ ܠܘܵܬ ܐܒܝܼ ܘܐܠܗܝ܁|
    block |ܢܸܐܡܪܘܿܢ ܠܲܢ ܟܬܵܒܲܝ̈ ܒܸܕܝܵܐ܁|
    block |܃ܐܝܼܬ ܐܲܠܵܗܵܐ ܠܲܐܠܵܗܵܐ|
    block |ܘܥܲܒܼܘܕܵܐ ܠܐܝܬ ܓܢܝܼܵܙܐ܁|
    block |ܕܒܼܗܠܬܹܗ ܗܘ̤ܵܐ ܟܠܡܸܕܸܡ܁|
  block
    block |܃ܐܲܠܵܗܹܗ ܩܪ̣ܵܐ ܠܐܲܠܵܗܵܐ|
    block |ܕܥܒܘܿܕܼܵܐ ܗ̄ܘ̣ ܕܝܼܠܹܗ ܘܲܕܟܼܠ܁|
    block |܃ܘܐܲܒܘܼܗܝ ܟܢܝܼ ܠܪܪܡܵܐ|
    block |ܕܫܘܐ ܠܗܕܐ ܒܛܲܝܒܘܼܬܼܵܐ܁|
    block |܃ܗܫܵܐ ܠܲܡ ܗܵܐ ܫܓܝܼܫܵܐ ܢܲܦܫܝ|
    block |܃ܡ̣ܢ ܚܫܹ̈ܐ ܕܡܣܝܒܲܪ ܐ̄ܢܵܐ|
    block |܃ܘܟܲܪܝܵܐ ܠܝܼ ܥܕܲܡ̇ܐ ܠܡܘܬܵܐ|
    block |ܡ̣ܢ ܩܫܝܘܼܬܹܗ ܕܨܲܠܝܼܒ̣ܵܐ܁|
    block |܃ܢܦܫܵܐ ܕܡ̇ܢ ܗ̣ܝ ܕܫܓܝܼܫܵܐ|
    block |ܚܪ̈ܚܐ ܕܠܐ ܒܘܼܝܵܢܵܐ܁|
    block |܃ܕܡܠܬܵܐ ܐܝܼܬܝܵܐ ܕܡ̣ܢ ܐܲܒܐ|
    block |ܗ̇ܘ ܕܫܕܐ ܥܲܡ ܝܵܠܘܕܹܗ܁|
    block |܃ܠܵܐ ܬܛܥܘܢ ܐܘ ܡܲܪ̈ܚܹܐ|
    block |ܐܝܬܝܵܐ ܪܵܡ ܗ̄ܘ̣ ܡ̣ܢ ܚܫܹ̈ܐ܁|
    block |܃ܚܫܹ̈ܐ ܕܐ̄ܢܫܐ ܐܝܼܬܲܝܗܘܿܢ|
    block |ܕܗ̇ܘ ܚܫܘܿܫܵܐ ܒܲܪ ܓܸܢܣܲܢ܁|
    block |܃ܗܵܠܹܝܢ ܕܐ̄ܢܫܐ ܐܝܼܬܝܗܹܝܢ|
    block |ܗܘ̇ ܕܗܘ̤ܐ ܒܪܵܐ ܒܛܲܝܒܘܼܬܼܵܐ܁|
    block |܃ܠܵܘ ܗ̄ܘ̣ܵܐ ܕܡܸܠܬܼܵܐ ܚܝܼܕܵܐ|
    block |ܕܐܝܼܬܵܘܗܝ ܡܡܬܘܿܡ ܥܲܡ ܐܲܒܘܼܗܝ܁|
    block |܃ܠܵܐ ܗ̄ܘ̣ܵܐ ܕܝܢ ܠܡܠܬܐ ܐܸܡ̇ܪܬ|
    block |ܕܩܢܐ ܒܪܘܬܐ ܒܛܝܒܘܼܬܼܵܐ܁|
    block |܃ܕܠܑܵܐ ܢܫܬܒܼܗܲܪ ܐܪܝܼܘܿܣ|
    block |ܕܕܿܠܡܵܐ ܠܢܝܼܫܹܗ ܚ̇ܢܐ ܐ̄ܢܐ܁|
    block |܃ܐܒܼܝ ܠܲܡ ܕܫܕܪܢܝ ܪܒ ܗ̄ܘ̣ ܡܸܢܝ|
    block |ܒܐܝܼܬܘܼܬܵܐ ܘܒܫܘܼܠܛܵܢܵܐ܁|
    block |܃ܠܵܐ ܙܪ̣ܩ ܗ̄ܘ̣ܵܐ ܠܥܒܝܼܕܵܐ|
    block |ܕܢܬܦܚܲܡ ܥܲܡ ܥܵܒܘܿܕܹܗ܁|
    block |܃ܪܲܒ ܗ̄ܘ̣ ܡܸܢܹܗ ܒܐܝܼܬܘܼܬܼܵܐ|
    block |ܕܟܼܝܢܹܗ ܕܠܵܐ ܫܘܪܝܵܐ ܗ̄ܘ̣܁|
    block |܃ܘܐܲܝܢܵܐ ܕܐܝܼܬ ܠܹܗ ܫܘܼܪܵܝܐ|
    block |ܙܥܘܿܪ ܡ̣ܢ ܐܝܼܬܝܐ ܒܲܢܝܵܢܹܗ܁|
    block |܃ܐܝܼܬ ܠܲܢ ܗܵܟܹܝܠ ܪܲܒܟܘܼܡܪܹ̈ܐ|
    block |ܕܡܗܝܡܢ ܗ̄ܘ̣ ܠܥܒܘܿܕܹܗ܁|
    block |܃ܐܝܟ ܡܘܼܫܹܐ ܒܟܠܹܗ ܒܲܝܬܗ|
    block |ܘܝܲܬܝܼܪ ܡܸܢܹܗ ܕܒܲܪ ܥܲܡܪܲܡ܁|
    block |܃ܡܢܘܼ ܗܢܵܐ ܪܲܒܟܘܼܡܪܹ̈ܐ|
    block |ܘܥܒܘܿܕܹܗ ܠܡ̇ܢ ܩ̇ܪܝܢ ܐ̄ܢܬܘܿܢ܁|
    block |܃ܕܫܪܝܼܪ ܗ̄ܘ̣ ܠܹܗ ܥܲܠ ܒܲܝܬܹܗ|
    block |ܘܫܠܝܛ ܒܥ̇ܒܕܐ ܕܐܝܼܕܵܘ̈ܗܝ܁|
    block |܃ܪܲܒܟܘܼܡܪܹ̈ܐ ܝܫܘܼܥ ܐܝܼܬܵܘܗܝ|
    block |ܘܥܵܒܘܿܕܹܗ ܐܝܬܝܐ ܓܢܝܼܙܵܐ܁|
    block |܃ܘܕܗܘ̤ܵܐ ܥܘܼܡܪܵܐ ܠܒܵܪܘܿܝܵܐ|
    block |ܥܲܒܼܕܗ ܡܵܪܵܐ ܠܩܸܢܝܵܢܵܘ̈ܗܝ܁|
    block |܃ܚܲܕ ܠܲܡ ܐܝܼܬܼܵܘܗܝ ܡܨܝܵܐ|
    block |ܕܐܠܗܵܐ ܘܕܲܒܢܝ̈ܢܫܵܐ܁|
    block |܃ܒܪܢܫܵܐ ܝܼܫܘܿܥ ܕܝܼܪܸܒ|
    block |ܘܗܘ̤ܐ ܡܲܠܟܵܐ ܘܫܲܠܝܼܛܵܐ܁|
    block |܃ܗܪܟܵܐ ܩ̇ܪܐ ܡܸܨܥܝܵܐ|
    block |ܠܗ̇ܘ ܕܐܝܼܬܼܵܘܗܝ ܗ̄ܘ̣ܵܐ ܡ̣ܢ ܕܵܘܝܼܕ܁|
    block |܃ܘܗܘ̤ܵܐ ܒܡܵܘܬܹܗ ܡܨܥܝܵܐ|
    block |ܘܫܝܸܢ ܠܲܢ ܥܲܡ ܒܪܘܿܝܵܐ܁|
    block |܃ܡܵܘܬܵܐ ܠܲܡ ܛܥܸܡ ܒܟܼܝܢܹܗ|
    block |ܣܛܲܪ ܡ̣ܢ ܡܸܠܬܼܵܐ ܐܲܠܗܵܐ܁|
    block |܃ܘܟܲܕ ܡܸܠܬܐ ܒܹܗ ܥܡ̇ܪ ܗ̄ܘ̣ܵܐ|
    block |ܠܐ ܩܪܒ ܚܫܵܐ ܠܟܼܝܢܹܗ܁|
    block |܃ܚܫܵܐ ܘܡܵܘܬܐ ܕܚܫܘܫܵܐ ܗ̄ܘ̣|
    block |ܕܩܢܹܐ ܡܵܘܬܼܵܐ ܒܲܟܼܝܼܢܹܗ܁|
    block |܃ܩܝܵܡܬܐ ܘܚ̈ܝܐ ܕܒܼܪܵܘܿܝܵܐ|
    block |ܕܐܝܼܬ ܠܹܗ ܚܝܹ̈ܐ ܒܲܟܼܝܢܹܗ܁|
    block |܃ܟܠܡ̇ܢ ܕܗܘ̤ܐ ܒܗ ܚܲܝܐ ܗ̄ܘ̣|
    block |ܘܗܘ̤ ܝܗ̇ܒ ܚܝܹ̈ܐ ܘܢܘܼܗܪܵܐ܁|
    block |܃ܢܒܼܥܐ ܗ̄ܘ̣ ܕܡܠܹܐ ܚܲܝܘܼܬܵܐ|
    block |ܕܪܕܝܹܗ ܡܸܡܬܘܡ ܠܵܐ ܓܵܐܸܙ܁|
    block |܃ܠܵܐ ܓܝܪ ܙ̇ܥܪ ܒܟ̣ܝܢܹܗ|
    block |ܘܐܵܦܠܵܐ ܝܵܪܸܒ ܡ̣ܢ ܕܐܝܼܬܼܵܘܗܝ܁|
    block |܃ܘܠܵܐ ܢ̇ܦܠ ܬܚ̈ܬܝ ܚܲܫܹ̈ܐ|
    block |ܕܪܡ ܗ̄ܘ̣ ܟܝܵܢܹܗ ܡ̣ܢ ܚܫܹ̈ܐ܁|
    block |܃ܚܫܹ̈ܐ ܕܒܲܪܓܸܢܣܢ ܐܸܢܘܿܢ|
    block |ܕܙܥܪ ܝܸܪܸܒܼ ܘܐܸܬܼܪܡܪܲܡ܁|
    block |܃ܙܥ̣ܪ ܕܛܥܸܡ ܡܘܬܵܐ ܕܙܒܼܢܵܐ|
    block |ܘܝܼܪܸܒܼ ܕܗܘ̤ܵܐ ܒܡܵܪܘܼܬܼܵܐ܁|
    block |܃ܠܵܐ ܕܝܼܢ ܢܸܪܢܹܐ ܫܵܡܘܿܥܵܐ|
    block |ܕܦܪܫܬܼ ܡܟ̈ܬܐ ܒܗܵܕܹܐ܁|
    block |܃ܕܦܪ̈ܨܘܿܦܹܐ ܬܪܹܝܢ ܐܡ̇ܪ ܐ̄ܢܵܐ|
    block |ܡܸܠܬܐ ܘܢܵܘܣܵܐ ܕܓܼܒܐ ܠܹܗ܁|
    block |܃ܘܒܼܚܲܕ ܗ̄ܘ̣ ܒܪܐ ܡܘܕܹܐ ܐܢܐ|
    block |ܘܟܼܝ̈ܢܐ ܬܪܹܝܢ ܡܲܟܼܪܸܙ ܐ̄ܢܐ܁|
    block |܃ܟܝܵܢܵܐ ܣܓܼܝܼܵܕܵܐ ܘܫܲܒܚܝܼܵܐ|
    block |ܕܡܸܠܬܐ ܐܝܼܬܝܐ ܕܥܲܡ ܐܲܒܼܵܐ܁|
    block |܃ܘܟܼܝܢܵܐ ܕܝܼܠܲܢ ܕܫܩ̣ܠ|
    block |ܡ̣ܢ ܡܘܼܠܟܢܹܗ ܘܐܸܫܬܵܘܕܝܼ܁|
    block |܃ܡܫܠܡܢܐ ܗ̄ܘ̣ ܒܐܲܠܗܘܼܬܹܗ|
    block |ܕܫܘܐ ܥܡܗ ܕܝܵܠܘܕܹܗ܁|
    block |܃ܘܲܓܼܡܝܪܵܐ ܬܘܼܒܼ ܒܐ̄ܢܫܘܼܬܹܗ|
    block |ܒܦܲܓܼܪܐ ܘܢܦܫܵܐ ܕܡܵܝܘ̈ܬܐ܁|
    block |܃ܬܪܹܝܬ ܕܗܘ̤ܘ ܒܲܚܕܵܝܘܼܬܼܵܐ|
    block |ܚܲܕ ܚܘܼܒܼܵܐ ܘܚܲܕ ܨܒܼܝܢܵܐ܁|
    block |܃ܡܸܠܬܐ ܚܝܼܕܵܐ ܕܡ̣ܢ ܐܲܒܼܵܐ|
    block |ܘܕܟܘܼܬܵܐ ܕܥܒܼܕܵܐ ܕܢܣܲܒܼ܁|
  block
    block |܃ܘܡܸܛܠ ܚܘܼܒܹܗ ܕܢܵܣܘܼܒܼܵܐ|
    block |ܝܩܪܹܗ ܥܲܡܹܗ ܠܢܣܝܼܒܼܵܐ܁|
    block |܃ܘܐܙܥܲܪ ܢܲܦܫܹܗ ܒܫܡܗܹ̈ܐ|
    block |ܟܕ ܒܲܟܝܵܢܹܗ ܠܵܬ ܙ̇ܥܪ܁|
    block |܃ܗܘ̤ܵܐ ܥܲܦܪܢܵܐ ܒܛܝܼܒܘܼܬܼܵܐ|
    block |ܘܝܵܪܬ̇ܐ ܡܡܪܐ ܥܲܡ ܡܸܠܬܼܵܐ܁|
    block |܃ܕܝܩܪܹܗ ܒܟܼܠܗܹܝܢ ܒܲܟܼܝܵܢܹܗ|
    block |ܘܫܥܒܸܕ ܠܹܗ ܪܘܡܵܐ ܘܥܘܼܡܩܵܐ܁|
    block |܃ܢܣܲܒܼ ܕܝܢ ܡܸܠܬܹܐ ܡܵܟ̈ܬܹܗ|
    block |ܕܥܦܪܢܐ ܒܫܡܵܐ ܫܐܝܼܠܵܐ܁|
    block |܃ܘܬܝܩܲܪ ܐܵܦ ܡܝܘܬܵܐ|
    block |ܒܫܒܝܼܚܵܬܹ̈ܗ ܕܝܼܚܝܼܕܵܐ܁|
    block |܃ܟܕ ܠܵܐ ܗ̄ܘ̣ܵܐ ܒܡܠܐ ܙܒܼܢܵܐ|
    block |ܐܬܝܩܲܪ ܒܲܫܒܝܼܚܵܬܐ܁|
    block |܃ܐܸܠܵܐ ܡܸܟܝܠ ܘܠܥܲܠܲܡ|
    block |ܕܠܵܐ ܫܘܼܠܡܵܐ ܗ̄ܘ̣ ܫܘܠܛܢܗ܁|
    block |܃ܚܕܵܐ ܙܒܢ ܩܪܒܼ ܗ̄ܘ̣ܵܬ ܢܦܲܫܹܗ|
    block |ܒܕܒܝܼܚܘܼܬܹܗ ܠܐܠܗܵܐ܁|
    block |܃ܘܗܘ̤ܐ ܟܘܼܡܪܵܐ ܒܲܫܡܲܝܵܐ|
    block |ܘܠܵܐ ܡܫܬܪܝܵܐ ܟܵܗܢܘܼܬܹܗ܁|
    block |܃ܠܲܩܕܘܿܫ ܩܘܼܕܫܹ̈ܐ ܥܠܝ̈ܐ|
    block |ܥܲܠ ܕܢܚܣܹܐ ܥܲܠ ܟܠܵܐ܁|
    block |܃ܘܐܫܟܲܚ ܒܐܲܝܕܹܗ ܦܘܼܪܩܵܢܵܐ|
    block |ܟܠܹܗ ܓ̣ܢܣܵܐ ܕܡܝܘ̈ܬܹܐ܁|
    block |܃ܠܵܐ ܥ̣ܠ ܒܲܕܡܵܐ ܕܚܝܘ̈ܬܐ|
    block |ܐܝܟ ܛܲܟܼܣܵܐ ܕܪ̈ܲܒܲܝ ܟܘܼܡܪܹ̈ܐ܁|
    block |܃ܐܠܐ ܩܢܘܿܡܹܗ ܗܘ̤ܵܐ ܕܒܼܚܵܐ|
    block |ܘܕܡܗ ܢܩܝܼ ܚܠܦ ܟܠܢܵܫ܁|
    block |܃ܠܹܗ ܐܡ̣ܪ ܕܬܸܒܼ ܡ̣ܢ ܝܲܡܝܼܢܝܼ|
    block |ܥܕܡܵܐ ܕܟܼܠ ܢܫܬܥܒܲܕ ܠܹܗ܁|
    block |܃ܟܕ ܡܲܡܠܸܟ ܥܲܠ ܟܠ ܕܗܘ̤ܵܐ|
    block |ܥܲܡ ܐܠܗܵܐ ܢܣܘܼܒܹܗ܁|
    block |܃ܕܝܼܠܹܗ ܗ̤ܝ ܐܵܦ ܡܹܐܝܼܬܵܐ|
    block |ܗ̇ܝ ܕܥܬܝܼܕܵܐ ܒܫܘܼܠܵܡܵܐ܁|
    block |܃ܒܢܝܼܫܵܐ ܕܚܲܫ ܗ̄ܘ̣ܵܐ ܒܹܗ ܒܲܐܪܥܵܐ|
    block |ܒܹܗ ܡܙܕܝܲܝ ܡܵܐ ܕܐܬ̇ܐ܁|
    block |܃ܒܩܵܠܵܐ ܕܡܠܬܹܗ ܡܸܬܢܚܲܡܝܼܢ|
    block |ܡܒܝ̈ܬܐ ܕܡ̣ܢ ܐܕܡ ܘܲܠܟܼܵܐ܁|
    block |܃ܘܦܪܚܝܼܢ ܠܐܘܼܪܥܹܗ ܒܥܢܢ̈ܐ|
    block |ܐܲܝܠܹܝܢ ܕܐܚܸܒܼܘ ܓܸܠܝܵܢܹܗ܁|
    block |܃ܒܪܘܼܚܵܐ ܕܦܘܼܡܹܗ ܡܘܒܸܕ ܠܹܗ|
    block |ܠܗ̇ܘ ܕܐ̇ܬܐ ܕܢܛܥܹܐ ܒܫܲܡܹܗ܁|
    block |܃ܘܒܟܐܬܐ ܕܡܸܠܬܹܗ ܫ̇ܪܐ|
    block |ܠܫܘܼܠܛܵܢܹܗ ܕܐܵܟ̇ܠܩܪܨܵܐ܁|
    block |܃ܒܐܠܦܵܐ ܕܥܝܼܪ̈ܐ ܡܸܙܕܲܝܲܚ|
    block |ܘܒܪܸ̈ܒܘܬܵܐ ܕܡܠܐܟܹ̈ܐ܁|
    block |܃ܘܣܪ̈ܦܹܐ ܕܠܵܐ ܡܸܢܝܢܵܐ|
    block |ܩܘܼܕܫܵܐ ܕܪܲܒܘܼܬܹܗ ܬܵܢܹܝܢ܁|
    block |܃ܠܓܲܠܝܘܬܵܐ ܕܦܓܼܪܗ ܚܵܙܹܝܢ|
    block |ܫܡܝ̈ܢܐ ܘܐܲܪ̈ܥܢܝܐ܁|
    block |܃ܟܕ ܟܣܝܵܐ ܐܲܠܵܗܘܼܬܹܗ|
    block |ܒܐܦܝ̈ ܬܼܪܥܵܐ ܕܐ̄ܢܫܘܬܗ܁|
    block |܃ܒܹܗ ܡܸܬܒܲܩܝܼܢ ܡܝܼܘ̈ܬܐ|
    block |ܐܦܝ̈ܢ ܒܐܦܝ̈ܢ ܓܲܠܝܵܐܝܼܬ܁|
    block |܃ܘܐܝܟ ܨܲܠܡܵܐ ܒܝܲܕ ܓܲܠܝܘܼܬܹܗ|
    block |ܠܘܵܬܼ ܗ̇ܘ ܟܣܝܵܐ ܢܓܲܕ ܟܠ܁|
    block |܃ܠܵܐ ܗ̄ܘ̣ܵܐ ܒܠܥܵܕ ܢܣܘܿܒܹܗ|
    block |ܣܥܪ ܗܠܹܝܢ ܡܵܐ ܕܐܵܬܐ܁|
    block |܃ܥܡܹܗ ܗܘ̤ ܕܠܵܐ ܫܘܚܠܦܵܐ|
    block |ܡ̣ܢ ܫܘܼܪܵܝܵܐ ܠܫܘܼܠܵܡܵܐ܁|
    block |܃ܚܲܕ ܗ̄ܘ̣ ܒܪܵܐ ܘܚܲܕ ܦܪܨܘܿܦܵܐ|
    block |ܡܝ̈ܢܹܐ ܬܪܹܝܢ ܕܗܘ̤ܵܘ ܚܲܕ܁|
    block |܃ܡܸܠܬܼܵܐ ܚܝܼܕܵܐ ܕܡ̣ܢ ܐܲܒܼܵܐ|
    block |ܘܕܡܘܼܬܼܵܐ ܕܥܲܒܼܕܵܐ ܕܲܢܣܲܒܼ܁|
    block |܃ܘܠܵܐ ܗ̄ܘ̣ܵܐ ܡܸܛܠ ܕܗܘ̤ܵܘ ܚܲܕ|
    block |ܟܝ̈ܬܐ ܐܬܪܹܝܬ ܒܲܚܕܝܘܼܬܼܵܐ܁|
    block |܃ܢܸܣܒܪ ܠܹܗ ܬܘܼܒܼ ܫܡܘܿܥܵܐ|
    block |ܕܡܘܙܓܼܐ ܗܘ̤ܵܐ ܒܟܝܢܹܗ܁|
    block |܃ܠܵܐ ܡܸܬܡܙܓܹܐ ܐܝܬܘܼܬܼܵܐ|
    block |ܘܠܵܐ ܡܫܬܚܠܲܦ ܥܵܒܘܿܕܵܐ܁|
    block |܃ܕܟܝܼܢܵܐ ܗ̄ܘ̣ ܕܟܼܣܹܐ ܘܓܲܢܝܼܙ|
    block |ܘܡܥܠܲܒ ܡ̣ܢ ܫܘܚܠܦܹ̈ܐ܁|
    block |܃ܐܦܠܵܐ ܠܥܘܼܡܪܹܗ ܩܲܕܝܼܫܵܐ|
    block |ܠܕܡܘܬܐ ܕܥܒܼܕܵܐ ܕܢܣܲܒܼ܁|
    block |܃ܠܵܐ ܩ̇ܪܒܠܹܗ ܫܘܼܚܠܦܵܐ|
    block |ܕܟܼܝܢܹܗ ܢܛܝܼܪ ܥܲܡ ܡܸܠܬܼܵܐ܁|
    block |܃ܒܪܥܝܢܵܐ ܕܹܝܢ ܡܬܦܪ̈ܫܵܢ|
    block |ܫܒܚ̈ܝܬܐ ܡ̣ܢ ܡܘ̈ܬܐ܁|
    block |܃ܘܥܲܠ ܚܲܕ ܗ̄ܘ̣ ܒܪܵܐ ܡܬܢܲܣ̈ܒܵܢ|
    block |ܕܟܝ̈ܢܐ ܬܪܝܢ ܕܗܘ̤ܵܘ ܚܲܕ܁|
    block |܃ܡܚܝܠܬ̈ܐ ܕܐ̄ܢܫ̈ܐ ܐܸܢܝܢ|
    block |ܗ̇ܘ ܕܝܼܠܝܼܕ ܗ̄ܘ̣ܵܐ ܡ̣ܢ ܡܲܪܝܲܡ܁|
    block |܃ܒܫܚ̈ܝܬܐ ܕܡܸܠܬܼܵܐ ܐܸܢܹܝܢ|
    block |ܕܝܠܕܹܗ ܕܐܒܼܵܐ ܡܬܘܿܡܝܵܐ܁|
    block |܃ܗ̇ܘ ܕܨܒ̣ܐ ܡܛܠ ܚܘܼܒܹܗ|
    block |ܕܢܬܝܩܲܪ ܓܸܢܣܲܢ ܡܸܢܹܗ܁|
    block |܃ܗܪܟܵܐ ܫܩܠܬ̤ ܫܘܼܠܵܡܵܐ|
    block |ܗ̇ܝ ܕܩܪܢ ܨܠܡܹܗ ܕܝܼܠܹܗ܁|
    block |܃ܠܵܐ ܗ̄ܘ̣ܐ ܒܨܠܡܵܐ ܕܟܼܝܢܹܗ|
    block |ܐܸܠܵܐ ܒܨܠܡܵܐ ܕܐܝܼܩܵܪܹܗ܁|
    block |܃ܠܵܐ ܓܹܝܪ ܐܝܼܬ ܠܹܗ ܪܘܼܟܵܒܼܵܐ|
    block |ܐܦܠܵܐ ܨܘܪܬܵܐ ܘܲܕܡܘܼܬܼܵܐ܁|
    block |܃ܕܠܵܐ ܪܘܼܟܵܒܵܐ ܗ̄ܘ̣ ܒܵܪܘܿܝܵܐ|
    block |ܘܠܵܐ ܡܣܬܝܲܟ ܒܲܚܵܙܬܵܐ܁|
    block |܃ܢܒܝ̈ܐ ܟܢܝܘܼܗܝ ܒܫܡܵܗܹ̈ܐ|
    block |ܠܦܘܼܬ ܡܫܡܥܬܐ ܕܐ̄ܢܫܘܼܬܼܵܐ܁|
  block
    block |܃ܘܟܲܕ ܠܵܐ ܙ̇ܥܪ ܐܘ ܝܵܪܒܼ|
    block |ܐܲܡܪܘܼܗܝ ܕܙܥ̣ܪ ܐܵܦ ܕܝܼܪܸܒܼ܁|
    block |܃ܘܟܲܕ ܒܟܝܼܢܹܗ ܒܟܼܠ ܕܘܼܟ ܗ̄ܘ̣|
    block |ܐܡ̣ܪܘ ܕܢܚܸܬ ܐܵܦ ܕܲܣܠܸܩܘ|
    block |܃ܣܘܼ̈ܠܹܐ ܕܹܝܢ ܕܫܡ̣ܥܘ ܗܵܠܹܝܢ|
    block |ܠܵܐ ܐܬܒܝܲܕܘ ܬܲܩܢܵܐܝܼܬ܁|
    block |܃ܣܡ̣ܘ ܐܢܝܢ ܠܲܡܚܝܼܠ̈ܬܐ|
    block |ܥܲܠ ܥܒܘܿܕܵܐ ܟܝܵܢܐܝܼܬ܁|
    block |܃ܘܠܵܐ ܣܸܦܩܲܬ ܡܪܚܘܬܐ|
    block |ܕܲܛܥܵܘ ܒܵܗ̇ ܡ̣ܢ ܘܵܠܝܼܬܼܵܐ܁|
    block |܃ܐܸܠܵܐ ܕܪܟܸܒܘ ܨܢܥ̈ܬܐ|
    block |ܘܐܙܕܝܲܢܘ ܠܘܩܒܼ̇ܠ ܩܘܼܫܬܵܐ܁|
    block |܃ܬܵܘ ܗܵܟܹܝܠ ܐܘܿ ܫܵܡܘܼܥܵܐ|
    block |ܗܘܼܝ ܬܠܡܝܼܕܵܐ ܠܟܬܒܵܐ܁|
    block |܃ܘܪܕܝܼ ܒܐܘܼܪܚܵܐ ܕܟܹܐܢܘܼܬܼܵܐ|
    block |ܘܠܵܐ ܬܛܥܹܐ ܒܲܫܒܼܝܼܠ ܙܹܐܦܵܐ܁|
    block |܃ܗܝܡܢ ܒܐܲܒܼܵܐ ܕܠܵܐ ܫܘܼܪܵܝ|
    block |ܐܝܬܝܐ ܕܩܕܝܼܡ ܠܗܘ̈ܝܐ܁|
    block |܃ܕܠܵܐ ܡܣܬܲܝܟܵܐ ܐܝܼܬܘܼܬܹܗ|
    block |ܡ̣ܢ ܚܘܼܫܒܵܐ ܕܥܒܝܼܕܹ̈ܐ܁|
    block |܃ܐܘܕܵܐ ܒܒܼܪܬ ܕܡ̣ܢ ܐܲܒܼܵܐ|
    block |ܕܝܼܠܝܼܕ ܡܸܢܹܗ ܕܠܵܐ ܚܲܫܵܐ܁|
    block |܃ܡܵܪܵܐ ܘܐܝܼܬܝܵܐ ܘܥܵܒ̣ܘܕܵܐ|
    block |ܕܫܘܐ ܥܡܗ ܒܲܟܝܢܹܗ܁|
    block |܃ܫܒܚ ܠܩܢܘܡܵܐ ܕܪܘܼܚܵܐ|
    block |ܕܐܝܼܬܼܵܘܗܝ ܡܸܢܹܗ ܕܟܼܝܵܢܵܐ܁|
    block |܃ܘܠܵܐ ܒܨܝܼܪ ܡ̣ܢ ܐܲܒܼܵܐ ܘܲܒܼܪܵܐ|
    block |ܒܡܵܪܘܼܬܼܵܐ ܘܲܒܼܫܘܼ ܠܛܢܵܐ܁|
    block |܃ܚܲܕ ܗ̄ܘ̣ ܟܝܵܢܵܐ ܫܲܘܝܐܝܼܬ|
    block |ܕܐܲܒܼܵܐ ܘܲܒܼܪܵܐ ܘܪܘܼܚ ܩܘܼܕܫܵܐ܁|
    block |܃ܩܢܘܡܹ̈ܐ ܬܠܵܬܐ [ܒܕ]ܝܼ̈ܫܹܐ|
    block |ܚܕܵܐ ܐܝܼܬܘܼܬܵܐ ܕܠܵܐ ܫܘܼܪܵܝ܁|
    block |܃ܠܗܢܵܐ ܟܝܢܵܐ ܐܟܪܸܙܘ ܗ̄ܘ̣ܵܘ|
    block |ܢܒܝ̈ܐ ܒܐܪ̈ܙܹܐ ܘܦܠܐܬܹ̈ܐ܁|
    block |܃ܟܲܕ ܦܘܼܪܫܵܢܵܐ ܕܩܢܘܿܡܹ̈ܐ|
    block |ܢܛܝܼܪ ܗ̄ܘ̣ ܕܲܒܼܒܼܪܵܐ ܢܬܒܕܲܩ܁|
    block |܃ܘܟܲܕ ܡܛܝܼ ܙܲܒܼܢܐ ܕܕܸܢܚܹܗ|
    block |ܕܗ̇ܘ ܕܟܼܣܹܐ ܗ̄ܘ̣ܵܐ ܡ̣ܢ ܕܵܪܹ̈ܐ܁|
    block |܃ܓܠ̣ܐ ܠܲܢ ܗܵܢܵܐ ܦܘܼܪܫܢܵܐ|
    block |ܕܢܘܼܕܹܐ ܒܲܩܢܘܿܡܹ̈ܐ ܬܵܠܵܬܐ܁|
    block |܃ܗܵܐ ܬܘܕܝܼܬܼܵܐ ܕܫܪܝܼܪܵܐ|
    block |ܕܠܵܐ ܫܝܼܚܩܵܐ ܒܐܪ̈ܝܼܟܵܬܵܐ܁|
    block |܃ܘܠܵܐ ܛܥܝܼܢܵܐ ܝܘܼܩܪܵܐ ܕܡܸܠܹ̈ܐ|
    block |ܕܢܬܕܘܕ ܒܵܗ̇ ܫܵܡܘܿܥܵܐ|
    block |܃ܡܐܬܚܵܬܐ ܕܒܼܪܵܐ ܠܘܵܬܲܢ|
    block |ܠܵܐ ܗ̄ܘ̣ܵܐ ܚܙܘܼܩܝܵܐ ܘܫܘܼܢܝܵܐ܁|
    block |܃ܐܸܠܵܐ ܕܚܘܼܒܵܐ ܘܨܒܼܝܵܢܐ|
    block |ܟܕ ܗܘ̤ ܠܵܐ ܙܥܪ ܡ̣ܢ ܕܐܝܼܬܼܵܘܗܝ܁|
    block |܃ܐܡ̇ܪܬ ܓܹܝܪ ܒܗܵܠܹܝܢ ܕܬܢܝܬ|
    block |ܕܥܒܘܕܵܐ ܠܵܐ ܡܸܬܒܨܲܪ܁|
    block |܃ܘܠܐ ܘܐܦܠܵܐ ܐܵܬܹܐ|
    block |ܕܟܝܼܢܹܗ ܒܟܼܠܕܘܼܟ ܐܝܼܬܼܵܘܗܝ܁|
    block |܃ܦܓܼܪܢܵܐ ܗ̄ܘ̣ ܕܙܥܪ ܘܝܼܪܸܒ|
    block |ܒܚܲܫܵܐ ܘܡܘܬܼܵܐ ܕܨܠܝܼܒܵܐ܁|
    block |܃ܘܬܐܝܩܲܪ ܒܬܲܪ ܗܵܠܹܝܢ|
    block |ܒܩܝܡܵܬܐ ܘܲܒܼܣܘܼܠܩܵܐ܁|
    block |܃ܘܗܘ̤ܐ ܥܘܡܪܐ ܫܲܪܝܼܪܵܐ|
    block |ܠܐܠܗܘܼܬܼܵܐ ܕܠܵܐ ܦܘܼܪܵܫ܁|
    block |܃ܕܐܬܝܲܩܲܪ ܥܲܡ ܐܝܼܬܘܼܬܼܵܐ|
    block |ܒܡܪܘܼܬܼܵܐ ܘܲܒܼܫܘܼܠܛܢܐ܁|
    block |܃ܐܒܼܵܐ ܠܲܡ ܠܐ̄ܢܫ ܠܵܐ ܕܐܸ̇ܢ|
    block |܃ܕܕܝܼܢܵܐ ܟܠܹܗ ܠܹܗ ܝܗܒܗ|
    block |܃ܟܕ ܒܚ̇ܪ ܒܓܙܪ ܕܝܼܢܹܗ|
    block |ܠܥܠܝܹ̈ܐ ܘܠܬܚܬ̈ܝܹܐ܁|
    block |܃ܗܘ̤ܝܘ ܕܝܗ̇ܒ ܦܘܼܪܥܵܢܵܐ|
    block |ܠܟܲܫܝܼܪܹ̈ܐ ܚܠܵܦ ܥܲܡܠܲܝ̈ܗܘܿܢ܁|
    block |܃ܘܡܸܢܹܗ ܡܬܚܲܝܒܼܝܢ ܒܝܼܫܹ̈ܐ|
    block |ܒܫܡܩܵܐ ܘܒܓܹܗܢܐ܁|
    block |܃ܘܡܸܛܠܗܵܕܹܐ ܓܒܼܝܗܝ ܡ̣ܢ ܟܠ|
    block |ܘܥܒܕܹܗ ܢܵܘܣܵܐ ܠܐܝܩܵܪܹܗ܁|
    block |܃ܕܢܸܬܒܩܘܢ ܒܹܗ ܡܝܘ̈ܬܼܵܐ|
    block |ܟܕ ܒܚ̇ܪ ܣܘܼܥܪ̈ܢܝܗܘܿܢ܁|
    block |܃ܘܡܛܠ ܕܟܝܢܵܐ ܕܫܘܼܒܼܚܹܗ|
    block |ܠܵܐ ܡܸܫܬܥܒܲܕ ܠܲܚܙܵܬܼܵܐ܁|
    block |܃ܒܡܬܚܙܝܢܵܐ ܒܲܝܐ ܠܲܢ|
    block |ܐܝܟ ܗ̇ܘ ܕܠܹܗ ܚ̇ܙܝܢܢ܁|
    block |܃ܗܪܟܵܐ ܒܐܪ̈ܙܐ ܘܦܸܠܐܬ̈ܐ|
    block |ܒܡܚܙܝܼܬܐ ܡܸܬܒܩܝܢܢ܁|
    block |܃ܘܬܡ̇ܢ ܒܐܦ̈ܐ ܓܠܝ̈ܬܐ|
    block |ܚܙ̇ܝܢܢ ܠܹܗ ܠܲܩܢܘܿܡܹܗ܁|
    block |܃ܠܵܐ ܗ̄ܘ̣ܵܐ ܠܲܩܢܘܿܡܵܐ ܕܡܸܠܬܼܵܐ|
    block |ܗܕܐ ܠܵܐ ܡܵܨܵܝܵܐ ܕܬܸܗܘܹܐ܁|
    block |܃ܐܸܠܵܐ ܠܒܲܪ ܓܢܣܢ ܕܝܼܠܲܢ|
    block |ܘܠܪܫܝܼܬܹܗ ܕܟܝܼܢܲܢ܁|
    block |܃ܠܐܠܗܵܐ ܓܹܝܪ ܠܵܐ ܡܵܨܝܵܐ|
    block |ܕܢܸܚܙܝܘܗܝ ܡܝܘܵܬܐ ܘܢܚܐ܁|
    block |܃ܘܦܘܠܘܿܣ ܣܵܗܸ̇ܕ ܥܠܗܕܹܐ|
    block |ܕܠܵܐ ܚܙܵܝܗܝ ܐ̄ܢܫ ܘܠܵܐ ܚ̇ܙܐ ܠܹܗ܁|
    block |܃ܘܥܲܠܗܵܕܹܐ ܫܩ̣ܠ ܒܲܪܢܫܵܐ|
    block |ܘܥܲܒܼܕܹܗ ܨܠܲܡܵܐ ܕܐܝܼܩܵܪܹܗ܁|
    block |܃ܕܢܸܬܒܝܐܘܿܢ ܒܹܗ ܡܝܘ̈ܬܐ|
    block |ܚܠܵܦ ܟܣܝܘܬܵܐ ܕܘܝܢܹܗ܁|
    block |܃ܬܘܕܝܼ ܛܵܒܼܵܐ ܠܡܘܗܲܒܼܬܵܟ|
    block |ܕܟܼܡܐ ܪܚܡܬܵܝܗܝ ܠܟܼܝܢܲܢ܁|
    block |܃ܘܝܩܪܬܝܗܝ ܒܲܫܒܝܼܚܵܬܵܟ|
    block |ܟܕ ܗܘ̤ ܟܝܢܢ ܠܵܐ ܫܘܿܐ܁|
    block |܃ܒܪܫܝܼܬܼܵܐ ܕܡܢܲܢ ܕܫܩܠܬܿ|
    block |ܟܠܹܗ ܓܸܢܣܢ ܐܸܬܝܩܲܪ܁|
    block |ܘܥܡܲܢ ܐܬܚܕܲܢܘ ܐܟ̄ܚܕ܃|
  block
    block |ܫܡܲܝܵܐ ܘܐܪܥܵܐ ܘܟܼܠ ܕܒܼܗܘܿܢ܁|
    block |܃ܘܟܲܕ ܛܵܒܼ ܥܸܠܵܚܝܼܢ ܡܸܢܲܢ|
    block |ܪ̈ܘܼܚܵܢܹܐ ܒܲܟܝܢܲܝ̈ܗܘܿܢ܁|
    block |܃ܒܲܢ ܝܠܦܘܼܟ ܘܐܘܕܝܘ ܒܲܫܡܵܟ|
    block |ܘܥܡܲܢ ܐܟܚܕ ܐܬܚܕܲܬܘ܁|
    block |܃ܒܝܲܕ ܥܹܕܬܵܐ ܠܲܡ ܐܬܓܠܝܲܬ̤|
    block |ܚܸܟܼܡܬܹܗ ܟܣܝܼܬܵܐ ܕܒܼܵܪܘܿܝܵܐ܁|
    block |܃ܠܫܘܠܛܢܹ̈ܐ ܕܫܡܝ̈ܬܐ|
    block |ܕܣܝܵܐ ܗ̄ܘ̣ܵܬ ܡ̣ܢ ܪܫܝܼܬܼܵܐ܁|
    block |܃ܒܲܢ ܝܠܸܦܘ ܪ̈ܘܚܢܝܹܐ|
    block |ܕܐܝܼܬ ܗ̄ܘ̣ ܒܪܵܐ ܠܐܲܒ̣ܵܐ ܘܟܼܣܹܐ܁|
    block |܃ܘܥܲܡܲܢ ܩܲܒܸܿܠܘ ܬܵܘܕܝܼܬܼܵܐ|
    block |ܕܪܘܼܚܵܐ ܐܝܼܬܝܵܐ ܗ̄ܘ̣ ܐܲܝܟ ܐܒܼܵܐ܁|
    block |܃ܒܲܢ ܝܠܸܦܘ ܐܵܦ ܒܘܼܕܩܵܐ|
    block |ܕܟܝܢܹ̈ܐ ܬܪܹܝܢ ܕܗܘ̤ܘ ܚܲܕ܁|
    block |܃ܕܡܠܬܼܵܐ ܐܝܼܬܝܵܐ ܕܡ̣ܢ ܐܒܐ|
    block |ܘܕܒܲܪܢܫܵܐ ܒܲܪ ܓܸܢܣܲܢ܁|
    block |܃ܥܡܲܢ ܩܲܒܠܘܼܗ̇ ܠܝܼܕܲܥܬܐ|
    block |ܕܒܡܫܝܼܚܵܐ ܡܬܚܕܬ ܟܠ܁|
    block |܃ܘܒܲܚܪ ܘܪܹ̈ܐ ܕܝܼܠܲܢ ܡܲܓܗܝܢ|
    block |ܡ̣ܢ ܫܘܼܥܒܕܵܐ ܕܥܲܡܠܲܝ̈ܗܘܿܢ܁|
    block |܃ܘܐܵܦܗ̤ܝ ܠܲܡ ܒܪܝܼܬܼܵܐ ܥܲܡܲܢ|
    block |ܡܬܚܲܪܪܵܐ ܡ̣ܢ ܥܲܒܼܕܘܼܬܼܵܐ܁|
    block |܃ܡܵܐ ܕܡܩܲܒܠܝܼܢ ܦܘܼܪܩܢܵܐ|
    block |ܕܡܝܘܬܼܘܼܬܹܗ ܕܟܼܝܢܲܢ܁|
    block |܃ܬܵܘ ܛܥܝ̈ܐ ܦܢܵܘ ܠܐܘܼܪܚܵܐ|
    block |ܥܲܕ ܐܝܼܬ ܙܒܼܢܵܐ ܠܦܝܣܵܐ܁|
    block |܃ܕܠܲܢ ܗܘ̣ ܡܣܟ̈ܝܢ ܒܪ̈ܝܵܬܐ|
    block |ܕܥܡܢ ܢܩܒ̈ܠܢ ܚܘܼܕܬܵܐ܁|
    block |܃ܠܲܢ ܗ̄ܘ̣ ܚܵܝܪܝܼܢ ܪ̈ܘܚܢܹܐ|
    block |ܕܥܲܡܢ ܢܩܢܘܿܢ ܫܘܼܚܠܵܦܵܐ܁|
    block |܃ܘܡܣܟܝܼܢ ܠܹܗ ܠܦܘܪܩܢܵܐ|
    block |ܐܲܝܟ ܫܘܘܕܝܹܗ ܕܥܵܒܼܘܿܕܵܐ܁|
    block |܃ܚܘܒܵܐ ܕܪ̈ܚܡܲܝ ܝܘܠܦܢܵܐ|
    block |ܐܥܝܪܢܝ ܕܐܸܡ̣ܪ ܗܠܹܝܢ܁|
    block |܃ܘܛܢܢܐ ܕܐܝܠܹܝܢ ܕܐܲܡܪܲܚܘ|
    block |ܥܨܢܝ ܕܐܦܪܫ ܠܟܼܝ̈ܢܹܐ܁|
    block |܃ܘܟܲܕ ܛܵܒܼ ܦܪܫ̇ܬ ܠܟܼܝ̈ܢܹܐ|
    block |ܫܒܚ̈ܬܐ ܡ̣ܢ ܡܟ̈ܬܐ܁|
    block |܃ܒܬܘܕܝܼܬܝ ܣܕܩܵܐ ܠܐ ܥܒܲܕܬ|
    block |ܕܒܚܲܕ ܗ̄ܘ̣ ܒܪܐ ܡܘܕܹܐ ܐ̄ܢܵܐ܁|
    block |܃ܚܕܵܐ ܡܪܘܬܼܵܐ ܡܗܝܡܸܢ ܐ̄ܢܵܐ|
    block |ܘܚܲܕ ܫܘܼܠܛܢܵܐ ܝ̇ܕܥ ܐ̄ܢܵܐ܁|
    block |܃ܟܕ ܣܓ̇ܕ ܐ̄ܢܵܐ ܫܲܘܝܵܐܝܼܬ|
    block |ܠܡܸܠܬܐ ܘܥܘܼܡܪܐ ܕܓܼܒܐ ܠܹܗ܁|
    block |܃ܡܘܕܐ ܐ̄ܢܐ ܒܡܲܠܟܵܐ ܕܠܒܸܫ|
    block |ܐܪ̈ܓܘܢܹܐ ܕܦܓܼܪܹܗ ܕܐܵܕܵܡ܁|
    block |܃ܘܣܓܸܕ ܐ̄ܢܵܐ ܠܡܵܪܵܐ ܕܐܵܘܕܲܒ|
    block |ܠܟܝܢܲܢ ܥܲܡ ܪܲܒܘܼܬܹܗ܁|
    block |܃ܦܪܫ̇ܬ ܗܠܝܹܢ ܡ̣ܢ ܗܵܠܹܝܢ|
    block |ܠܵܐ ܗ̄ܘ̣ܵܐ ܒܦܘܼܠܓܼ ܪܸܥܝܢܐ܁|
    block |܃ܐܸܠܵܐ ܕܠܵܐ ܢܪܢܘܢ ܣܟ̈ܐܐ|
    block |ܕܒܼܪܐ ܒܪܝܬܐ ܗ̄ܘ̣ ܐܲܝܟ ܕܐܣܒܪܘ܁|
    block |܃ܗܠܹܝܢ ܕܐܘܪܟܼܘ ܡܠܲܝ̈ܗܘܿܢ|
    block |ܘܬܚܬܝܼܘ ܠܐܝܼܬܝܵܐ ܠܫܝ̈ܛܬܼܵܐ܁|
    block |܃ܘܛܠ̣ܡܘ ܠܟܹܝܢܐ ܕܝܼܠܲܢ|
    block |ܡ̣ܢ ܐܝܼܩܵܪܵܐ ܕܢܵܣܘܿܒܹܗ܁|
    block |܃ܟܪܝܼܗܝܼܢ ܓܹܝܪ ܚܘܼܫܵܒܲܝ̈ܗܘܿܢ|
    block |ܡܣܝܣܝܼܢ ܪ̈ܥܝܵܢܲܝܗܘܿܢ܁|
    block |ܘܠܵܐ ܡܩܒܠܝܼܢ ܡܸܠܲܝ ܩܘܼܫܬܼܵܐ|
    block |ܕܥܘܪܘ ܬܐܪܬܗܘܢ ܒܚܛܝܼܬܼܵܐ܁|
    block |܃ܠܵܐ ܣܦܩܝܢ ܠܓܡܝܼܪܘܼܬܼܵܐ|
    block |ܕܫܒܼܪ̈ܝܢ ܣܓܼܝ ܠܝܼܕܲܥܬܐ܁|
    block |܃ܘܐܲܝܟ ܝܠܘ̈ܕܐ ܡܬܚܬܚܬܝܢ|
    block |ܠܡܐܟܘܠܬܐ ܒܣܪܢܝܵܬܐ܁|
    block |܃ܣܡܘ ܫܬܐܣܬܐ ܕܡܠܲܝ̈ܗܘܿܢ|
    block |ܥܲܠ ܚܠܐ ܘܠܵܐ ܬܐܒܝܢܘ܁|
    block |܃ܫܘܪܝܼܘ ܒܢܝܢ ܒܢܝܵܢܵܐ|
    block |ܥܡܝܼܪܐ ܘܚܒܿܬܐ ܠܝܩܘܢܵܐ܁|
    block |܃ܪܘܝܢ ܒܚܣܡܵܐ ܩܵܛܘܿܠܵܐ|
    block |ܠܘܼܩܒܼܵܠ ܣܦܪܹ̈ܐ ܩܲܕ̈ܝܼܫܹܐ܁|
    block |܃ܘܡܟܣܝܢ ܠܗ̇ ܠܣܢܐܢܗܘܢ|
    block |ܒܫܸܡ ܐܲܠܗܵܐ ܕܥܛܝܼܦܝܢ܁|
    block |܃ܦܫܝܼܛܹ̈ܐ ܠܲܡ ܕܠܵܐ ܒܘܼܝܵܢܵܐ|
    block |ܕܒܝܼܪܝܼܢ ܒܬܲܪ ܡܸܠܲܝ̈ܗܘܿܢ܁|
    block |܃ܘܫܒܩܘܼܗ̇ ܠܐܘܼܪܚܵܐ ܕܟܹܐܢܘܼܬܼܵܐ|
    block |ܘܗܵܐ ܛܵܥܝܼܢ ܒܬܲܪ ܙܹܐܦܵܐ܁|
    block |܃ܫܪܪܐ ܕܢܗܝܼܪ ܡ̣ܢ ܫܸܡܫܵܐ|
    block |ܚܸܫܘܟ ܗ̄ܘ̣ ܠܪܸ̈ܥܝܢܲܝܗܘܿܢ܁|
    block |ܘܬܪܝܨܐ ܠܗܘܢ ܡܘܕܝܬܐ܁|
    block |ܒܙܐܦܵܐ ܠܠܝܐ ܚܸܫܘܿܕܼܵܐ܁|
    block |܃ܗܝܡܢܘܼܬܼܵܐ ܐܸܘܩܝܼܢܵܐ|
    block |ܕܐܲܚܝܼܕܵܐ ܐܸܠܦܵܐ ܕܥܕܬܵܐ܁|
    block |܃ܫܒܩܘܼܗ̇ ܣܲܟܼܠܹܐ ܘܐܬܛܒܲܥܘ|
    block |ܒܒܥܬܐ ܐܲܝܟ ܕܒܝܲܡܵܐ܁|
    block |܃ܢܒܼܥܐ ܚܠܝܵܐ ܕܝܘܼܠܦܢܵܐ|
    block |܃ܕܟܸܢܹ̈ܐ ܒܫܩܝܹܗ ܐܬܪܒܝܼܘ|
    block |܃ܓܥ̣ܨܘ ܡܸܢܹܗ ܐܝܟ ܡܲܪܝܼܪ|
    block |ܘܗܢܝܼ ܠܗܘܿܢ ܫܸܩܝܹܗ ܕܒܝܪܫܵܐ܁|
    block |܃ܟܪܝܼܗܝܼܢ ܘܪܡܝܢ ܒܐܫܬܐ|
    block |܃ܒܪܥܝܵܢܵܐ ܚܠܵܦ ܗܕܡܹ̈ܐ|
    block |܃ܘܲܚܬܝܼܪܝܼܢ ܐܲܝܟ ܫܲܪܝܼܪܹ̈ܐ|
    block |ܘܠܵܐ ܪܓܼܝܼܫܝܼܢ ܕܟܼܡܵܐ ܢܣܝܼܣܝܼܢ܁|
    block |܃ܙܩܝܼܦܝܼܢ ܠܘܼܩܵܒܼܵܠ ܟܹܐܢܘܼܬܼܵܐ|
    block |ܐܝܟ ܛܢܢ̈ܐ ܕܢܵܡܘܿܣܵܐ܁|
  block
    block |܃ܘܠܒܝܼܫܵܐ ܠܗܘܿܢ ܪܵܡܘܼܬܼܵܐ|
    block |ܐܲܝܟ ܬܒܥܹ̈ܐ ܕܘܠܝܼܬܼܵܐ܁|
    block |܃ܥܕܟܹܝܠ ܠܐ ܗܘ̤ܵܘ ܬܲܠܡܝܼܕܹ̈ܐ|
    block |ܘܠܵܐ ܬܐܗܓܝܘܼ ܒܲܟܼܬ̈ܒܹܐ܁|
    block |܃ܘܒܚܘܼܨܦܵܐ ܕܪܸ̈ܥܝܵܢܲܝܗܘܿܢ|
    block |ܨܵܒܝܼܢ ܕܢܗܘܘܿܢ ܪ̈ܲܒܵܢܹܐ܁|
    block |܃ܬܵܘ ܐܫܬܥܒܲܕܘ ܠܲܫܪܵܪܵܐ|
    block |ܚܪ̈ܚܐ ܘܝܼܠܦܘ ܩܘܼܫܬܐ܁|
    block |܃ܘܐܲܢܝܼܚܘ ܡܸܢܟܘܢ ܩܲܫܝܘܼܬܼܵܐ|
    block |ܘܣܒܼܘ ܢܝܼܪܵܐ ܕܡܲܟܝܼܟܘܼܬܼܵܐ܁|
    block |܃ܠܵܘ ܒܚܣܡܵܐ ܨ̇ܒܐ ܐ̄ܢܐ|
    block |ܕܐܣܬܘܿܪ ܒܸܢܝܵܢ ܡܸܠܲܝ̈ܗܘܿܢ܁|
    block |܃ܐܸܠܵܐ ܕܐܸܦܢܹܐ ܐܸܢ ܡܵܨܝܵܐ|
    block |ܠ̄ܪ̈ܥܝܢܲܝܟܘܿܢ ܨܝܕ ܩܘܼܫܬܼܵܐ܁|
    block |܃ܕܬܸܐܠܦܘܿܢ ܓܹܝܪ ܗܸܕܝܘܿܛܝܼܢ ܐ̄ܢܬܘܿܢ|
    block |ܘܠܡܠܦܘܼ ܨܵܒܼܝܢ ܐܢܬܘܿܢ܁|
    block |܃ܘܐܝܢܵܐ ܕܡܠܸܦ ܒܓܼܵܘ ܥܕܬܵܐ|
    block |ܚܫܲܒܬܘܼܢܵܝܗܝ ܐܝܟ ܢܘܼܟܼܪܝܵܐ܁|
    block |ܛܠܲܡܬܘܼܢܗ̇ ܠܲܢܒܼܝܼܘܼܬܼܵܐ܁|
    block |ܘܐܣܠܝܬܘܿܢ ܡܠܲܝ̈ ܪܘܼܚܵܐ܁|
    block |܃ܘܒܩܠܬܘܿܢ ܒܸܕܝܵܐ ܚܲܕܬܵܐ|
    block |ܡ̣ܢ ܡܠܦܢܹ̈ܐ ܗܕܝܘ̈ܛܹܐ܁|
    block |܃ܘܗܪܟܵܐ ܫܠܡܬ̤ ܒܥ̇ܒܕܐ|
    block |ܗ̇ܝ ܕܟܬܝܼܒܼܵܐ ܒܲܣܒܪܬܵܐ܁|
    block |܃ܕܣܡܝܵܐ ܠܣܡܝܵܐ ܐܸܢ ܢܵܓܕ|
    block |ܫܘܼܠܵܡ ܐܘܼܪܚܹܗ ܓܘܡܨܵܐ ܗ̄ܝ̣܁|
    block |܃ܒܡܢܐ ܡܫܚܠܦ ܡ̣ܢ ܣܲܡܝܵܐ|
    block |ܗ̇ܘ ܕܣܡܐ ܡ̣ܢ ܝܼܕܥܬܼܵܐ܁|
    block |܃ܕ[܁܁܁]ܕ ܗ̄ܘ̣ ܫܪܵܪܵܐ ܠܵܐ ܝ̇ܕܥ|
    block |ܡܫܬܘܕܐ ܕܡܠܸܦ ܚܲܒܼܪ̈ܵܘܗܝ܁|
    block |܃ܟܪܝܗܵܐ ܕܛܒܝܼܥ ܒܐܫܬܵܐ|
    block |ܒܦܓܼܪܐ ܘܢܦܫܵܐ ܫܲܘܝܵܐܝܼܬ܁|
    block |܃ܗܵܐ ܡܫܬܘܕܹܐ ܚܘܼܠܡܢܵܐ|
    block |ܠܓܘܼܫܡܹ̈ܐ ܢܣܝܼܣܲܝ̈ ܒܚܛܝܼܬܼܵܐ܁|
    block |܃ܠܵܐ ܬܸܣܥܘܿܪ ܨܒܼܝܵܢ ܢܲܦܫܵܟ|
    block |ܣܟܼܠܵܐ ܕܠܵܐ ܩܢܹܐ ܒܘܼܝܵܢܵܐ܁|
    block |܃ܡܟܟ ܩܲܠܝܼܠ ܪܸܥܝܵܢܟ|
    block |ܘܫܡ݂ܲܥ ܡ̈ܠܐ ܕܟܬܒܹ̈ܐ܁|
    block |܃ܢܒܼܥܵܐ ܗ̄ܘ̣ ܚܲܠܝܵܐ ܝܘܼܠܦܢܵܐ|
    block |ܕܝ̇ܗܒ ܚܲܝܹ̈ܐ ܠܫܵܡܘܿܥܵܘ̈ܗܝ܁|
    block |܃ܘܢܘܼܗܪܵܬ ܕܡܲܦܢܹܐ ܢܦܫܬ̈ܐ|
    block |ܠܐܘܼܪܚܵܐ ܫܘܼܝܵܬܵܐ ܕܟܹܐܢܘܼܬܼܵܐ܁|
    block |܃ܠܵܘ ܕܐܫܬܒܗܲܪ ܨܒ̇ܐ ܐ̄ܢܐ|
    block |܃ܒܝܲܕ ܗܠܹܝܢ ܕܬܢ̇ܬܼ ܘܐܸܡ̇ܪܬ|
    block |܃ܣܗܕܵܐ ܠܡܸܠܬܝ ܩ̇ܪܐ ܐ̄ܢܵܐ|
    block |ܫܪܪܐ ܕܠܗܘ̤ ܡܝܲܩܲܪ ܐ̄ܢܐ܁|
    block |܃ܠܵܘ ܕܐܬܪܘܪܒܼ ܒܥ̇ܢܐ|
    block |ܥܲܠ ܗܕܡ̈ܐ ܕܟܢܘܬܝ̈܁|
    block |܃ܕܗܕܡܵܐ ܐ̄ܢܵܐ ܡ̣ܢ ܓܘܫܡܵܐ|
    block |ܘܒܟܐ ܒܲܝ̈ܗܘܿܢ ܚܐܹ̇ܫ ܐ̄ܢܵܐ܁|
    block |܃ܘܗܕܐ ܦܐܝܵܐ ܠܝܕܘ̈ܥܹܐ|
    block |܃ܕܒܼܗܵܢ ܛܟܼܣܵܐ ܢܸܬܕܡܘܿܢ|
    block |ܚܕܘܣܪܢܵܐ ܕܚܲܕ ܗܲܕܵܡܵܐ܁|
    block |܃ܕܟܠܹܗ ܓܘܼܫܡܵܐ ܢܣܝܼܡܘܼܬܵܝܗܝ|
    block |܃ܡܫܝܼܚܵܐ ܪܫܵܐ ܕܗܕ̈ܡܹܐ|
    block |ܚܲܕ ܓܘܼܫܡܵܐ ܥܲܒܼܕܗ̇ ܠܥܹܕܬܹܗ܁|
    block |܃ܘܒܣܪ ܥܲܠ ܡܵܘܬܼܵܐ ܕܙܒܼܢܵܐ|
    block |ܡܛܠ ܚܘܼܒܵܐ ܕܢܣܘܿܒܹܗ܁[ܐܘ ܕܗܕܡܵܘ̈ܗܝ܁]|
    block |܃ܗܵܐ ܐܣܝܵܐ ܕܝ̇ܕܥ ܚܲܫܹ̈ܐ|
    block |ܕܟܣܝ̈ܬܐ ܘܕܓܠܒܝ̈ܬܐ܁|
    block |܃ܟܪ̈ܝܼܗܹܐ ܬܵܘ ܣܒܼܘ ܚܘܼܠܡܵܢܵܐ|
    block |ܕܠܵܐ ܬܡܘܬܘܢ ܒܚܛܗܲܝ̈ܟܘܿܢ܁|
    block |܃ܐܬܬܥܝܼܪܘ ܕܡܟܝ̈ ܒܲܚܛܝܼܬܵܐ|
    block |ܘܫܕܵܘ ܝܘܼܩܪܵܐ ܕܚܵܘܒܲܝ̈ܟܘܿܢ܁|
    block |܃ܕܗܵܐ ܩܪܒ ܠܹܗ ܨܦܪܐ ܕܡܥܝܼܪ|
    block |ܕܡܟ̈ܐ ܡ̣ܢ ܫܸܢܬܹܗ ܕܡܵܘܬܼܵܐ܁|
    block |܃ܟܪ̈ܝܗܹܐ ܕܐܓܪܘ ܒܐܫܬܐ|
    block |܃ܕܟܘܪ̈ܗ ܢܹܐ ܟܣܝ̈ܐ ܕܢܲܦܫܵܐ|
    block |܃ܗܵܐ ܪ̈ܚܡܐ ܣܡܐ ܕܡܓ|
    block |ܕܡܲܐܣܝܼܢ ܦܓܼܪܹ̈ܐ ܡܦܫ̈ܬܐ܁|
    block |܃ܒܝܬܝ̈ܐ ܕܛܥ̣ܘ ܡܢܦ̣ܩܘ|
    block |ܦܢܘ ܐܘܼܪܚܵܐ ܥܲܕ ܚܝܢ ܐ̄ܢܬܘܿܢ܁|
    block |܃ܘܠܵܐ ܬܬܟܠܘܿܢ ܥܲܠܗܕܹܐ|
    block |ܕܒܫܡܵܐ ܩܪܹܝܢ ܐ̄ܢܬܘܬ ܒܲܝܬ̈ܝܹܐ܁|
    block |܃ܡ̇ܢ ܓܹܝܪ ܝܿܬܪ ܚܲܛܝܵܐ|
    block |ܕܒܫܸܡ ܟܹܐܢܵܐ ܢܸܫܬܲܡܗ̇܁|
    block |܃ܕܫܡܵܐ ܫܐܝܼܠܵܐ ܩܘܼܛܪܓܼܐ ܗ̄ܘ̣|
    block |܃ܟܲܕ ܪ̣̈ܚܝܩ ܡ̣ܢ ܣܘܼܥܪ̈ܢܹܐ|
    block |܃ܡ̇ܢ ܐܘܬܪܬܹܗ ܠܲܝܗܘܕܵܐ|
    block |ܫܠܝܼܚܘܼܵܬܐ ܕܩܢ̣ܵܐ ܒܲܫܘܥܵܐ܁|
    block |܃ܘܡ̇ܢ ܐܬܥܕܲܪ ܡܢ ܚܲܝܠܵܐ|
    block |ܕܐ̄ܪܙܐ ܕܦܓܼܪܐ ܕܡܲܚܹܐ ܟܠ܁|
    block |܃ܕܠܵܐ ܬܪܸܨ ܗ̄ܘ̣ܵܐ ܬܪܥܝܼܬܹܗ|
    block |ܗܘ̤ܵܐ ܢܘܟܼܪܝܐ ܠܲܓܼܒܝܼܬܹܗ܁|
    block |܃ܘܟܼܠܵܐ ܫܚܠܦ ܨܒܼܝܢܹܗ|
    block |ܩܲܛܠܹܗ ܚܣܡܵܐ ܚܠܦ ܣܲܝܦܵܐ܁|
    block |܃ܠܐ ܢܸܫܬܒܗܲܪ ܒܲܫܡܗܹ̈ܐ|
    block |ܐܠܵܐ ܢܩܪܘܿܒܼ ܠܲܥܒܼܕ̈̇ܐ܁|
    block |܃ܕܥܒ̇ܕܐ ܡܨܐ ܕܢܙܕܸܩ|
    block |ܐܵܦ ܠܐܝܢܵܐ ܕܪܚܝܼܩ ܒܲܫܡܵܐ܁|
  block
    block |܃ܬܵܘ ܛܥܝܼ̈ܐ ܐܬܓܘܪܘܣܘ|
    block |ܒܐܘܩܝܢܵܐ ܕܦܓܪܗ ܕܡܵܪ̈ܲܝܢ܁|
    block |܃ܕܡܨܐ ܕܒܠܒܸܘܟ ܢܦܫ̈ܬܢ|
    block |ܒܣܒܼܪܵܐ ܡܲܥܸܠ ܠܫܡܝܵܐ܁|
    block |܃ܕܠܵܐ ܡܬܦܪܥܵܐ ܒܥܒ̈̇ܕܐ|
    block |ܡܘܗܒܼܬܵܐ ܕܠܘܵܬ ܓܸܢܣܢ܁|
    block |܃ܢܦܪܘܿܥ ܩܘܼܒ̣ܵܠ ܛܲܝܒܘܼܬܼܵܐ|
    block |ܬܘܕܝܼܬܼܵܐ ܕܠܵܐ ܦܘܼܠܵܓܐ܀|
block |ܥܲܠ ܩܘܼܕܵܫܥܹܕܿܬܵܐ|
  block
    block |ܥܲܠ ܩܘܼܕܵܫܥܹܕܿܬܵܐ|
  block
    block |ܡܐܡܪܐ ܕܬܠܬܝܢ ܘܬܠܬܐ|
    block |ܬܘܼܒܼ ܥܲܠ ܩܘܼܕܵܫܥܹܕܿܬܵܐ|
    block |ܥܘܼܢܵܝܵܐ|
    block |ܥܹܕܲܬܼ ܥܲܡܡܡܹ̈ܐ ܣܓܼܘܿܕܼܝܼ ܠܹܗ ܠܲܡܫܝܼܚܵܐ܃ ܕܢܲܨܒܹܿܟܼܝ ܒܐܲܪܥܵܐ|
    block |ܘܟܲܬܼܒܹܿܟܼܝ ܒܲܫܡܲܝܵܐ܃ ܐܲܚܲܝ̈܁|
  block
    block |܃ܚܠܘܿܠܵܐ ܪܲܒܵܐ ܥܒ݂ܲܕܼ ܠܵܗ̇ ܠܥܹܕܿܬܹܿܗ ܒܲܪ ܐܲܠܵܗܵܐ|
    block |ܘܥܲܡܡܹ̈ܐ ܟܠܗܘܿܢ ܙܲܡܸܢ ܘܲܩ̣ܪܵܐ ܠܝܘܿܡ ܡܸܫܬܿܘܼܬܼܵܗ̇ ܀|
    block |ܒܲܪ̄ܬܼ ܚܸܫܘܿܟܹ̈ܐ ܡ̣ܟܲܪ ܠܹܗ ܫܸܡܫܵܐ ܕܙܲܝܼܩܘܼܬܼܵܐ܃|
  block
    block |ܘܲܙܠܲܚ ܒܐܲܦܹ̈ܝܗ̇ ܫܘܼܦܪܹܗ ܦܲܐܝܵܐ ܘܢܘܼܗܪܵܐ ܠܸܒܲܫܲܬ̤ ܀|
    block |܃ܠܒܲܪ̄ܬܼ ܡܸܣܟܹܿܢܹ̈ܐ ܪܚܸܡ݂ ܥܲܬܿܝܼܪܵܐ ܕܠܵܐ ܡܸܬܼܡܲܣܟܲܢ|
    block |ܘܥܘܼܬܼܪܹܗ ܪܲܒܵܐ ܐܲܓܼܥܸܠ ܒܐܝܼܕܹ̈ܝܗ̇ ܕܒܹܗ ܬܸܬܼܪܲܡܪܲܡ ܀|
    block |܃ܚܲܬܼܢܵܐ ܡܫܝܼܚܵܐ ܒܚܘܼܒܹܿܗ ܪܲܒܵܐ ܐܲܪܟܸܿܢ ܪܵܘܡܹܗ|
    block |ܘܲܠܡܵܝܘܿܬܹ̈ܐ ܨܒܼܵܐ ܘܐܸܬܼܚܲܬܲܢ ܘܪܲܡܪܸܡ ܐܸܢܘܿܢ ܀|
    block |܃ܡ̇ܪܵܐ ܕܪܵܡ̇ܐ ܐܲܪܟܸܿܢ ܪܵܘܡܹܗ ܨܹܝܕܼ ܬܲܚܬܵܝܹ̈ܐ|
    block |ܘܲܗܘ̤ܵܐ ܚܲܬܼܢܵܐ ܠܥܲܡܡܹ̈ܐ ܛܲܡ̈ܠܹܐ ܘܩܲܕܹܿܫ ܐܸܢܘܿܢ ܀|
    block |܃ܥܹܕܲܬܼ ܥܲܡܡܹ̈ܐ ܡ̣ܟܲܪ ܠܹܗ ܚܲܬܼܢܵܐ ܒܲܪ ܥܸܠܵܝܵܐ|
    block |ܘܚܲܠ̣ܛܵܗ̇ ܒܚܘܼܒܹܿܗ ܘܐܲܪܝܼܡ ܪܹܫܵܗ̇ ܒܹܝܬܼ ܣܵܩܘܿܪܹ̈ܝܗ̇ ܀|
    block |܃ܚܕܼܵܐ ܓܼܠܘܵܝܵܬܵܐ ܫܒܼܝܼܩܬܬܵܐ ܫܚܝܼܩܬܵܐ ܘܲܡܫܲܦܲܠܬܵܐ|
    block |ܗܘ̤ܵܬܼ ܒܲܪ̄ܬܼ ܢܸܩܦܵܐ ܠܲܒܼܪܹܗ ܕܪܵܡ̇ܐ ܫܪܸܐ ܒܲܡܪ̈ܵܘܡܹܐ ܀|
    block |܃ܚܕܼܵܐ ܚܸܫܘܿܟܼܬܵܐ ܥܛܝܼܦܲܬܼ ܚܸܫܟܵܐ ܕܕܸܚܠܲܬܼ ܫܹܐܕܹ̈ܐ|
    block |ܪܲܚ̣ܡܵܗ̇ ܢܘܼܗܪܵܐ ܘܲܩܪ̣ܵܗ̇ ܨܹܐܕܼܵܘܗܝ ܘܲܡ̣ܠܵܗ̇ ܢܘܼܗܪܵܐ ܀|
    block |܃ܠܲܡܒܲܕܿܪܬܵܐ ܘܠܦܵܗܝܼܬܼܵܐ ܕܒܲܣܪ̈ܝܼܩܵܬܼܵܐ|
    block |ܩܪ̣ܵܐ ܗ̄ܘ̣ܵܐ ܘܟܲܢܸܫ ܒܲܪ ܐܲܠܵܗܵܐ ܘܥܲܒܼ݂ܕܼܵܗ̇ ܕܝܼܠܹܗ ܀|
    block |܃ܠܗܵܝ̇ ܛܵܥܝܼܬܼܵܐ ܒܲܪ̄ܬܼ ܢܘܼܟܼܪ̈ܵܝܹܐ ܪܚܸܡ ܪܵܚܹ̇ܡ ܟܠ|
    block |ܘܟܲܢܫܵܗ̇ ܨܹܐܕܼܵܘܗܝ ܘܲܙܪܲܥ ܒܐܸܕܼܢܹ̈ܝܗ̇ ܝܘܼܠܦܵܢ ܚܲܝܹ̈ܐ ܀|
    block |܃ܠܗܵܝ̇ ܐܲܒܿܝܼܕܿܬܵܐ ܕܐܲܒܿܝܼܕܼܵܐ ܗ̄ܘ̣ܵܬܼ ܒܚܲܝܠܹ̈ܐ ܕܛܘܼܥܝܲܝ|
    block |ܒܥ̣ܵܗ̇ ܡܸܫܟܲܚ ܟܠ ܘܲܕܼܒܲܪ ܐܲܥܠܵܗ̇ ܠܲܛܝܵܪ ܚܲܝܹ̈ܐ ܀|
    block |܃ܠܲܡܦܲܪܣܵܝܬܵܐ ܘܠܲܡܨܲܥܲܪܬܵܐ ܡ̣ܟܲܪ ܝܲܩܝܼܪܵܐ|
    block |ܘܢܲܟܿܦܵܗ̇ ܒܙܝܼܘܹܗ ܘܟܲܣܝܼ ܨܲܥܪܵܗ̇ ܒܐܸܣܛܲܠ ܫܘܼܒܼܚܹܗ ܀|
    block |܃ܠܚܲܒܼܪܲܬܼ ܫܹܐܕܹ̈ܐ ܘܐܲܡܬܼܵܐ ܕܕܲܝܘܹ̈ܐ ܓܒܼܵܐ ܩܲܕܿܝܼܫܵܐ|
    block |ܘܙܲܠܚܵܗ̇ ܒܚܘܼܒܹܿܗ ܘܐܲܫܝܼܓܼ ܡܸܢܵܗ̇ ܥܵܘ̣ܠܵܗ̇ ܪܲܒܵܐ ܀|
    block |܃ܚܙܵܗ̇ ܕܐܘܼܟܵܡܵܐ ܘܚܸܠܵܐ ܛܥܝܼܢܵܐ ܘܲܣܢܸܐ ܚܸܙܘܵܗ̇|
    block |ܘܐܲܚܬܼܵܗܗ̇ ܠܡܲܝ̈ܵܐ ܘܚܲܠܸܠ ܡܲܪ̣ܩܵܗ̇ ܡ̣ܢ ܨܵܐܘܼܬܼܵܗ̇ ܀|
    block |܃ܚܕܼܵܐ ܡܲܣܚܘܼܬܼܵܐ ܕܡܲܠܝܵܐ ܚܲܝܹ̈ܐ ܐܲܬܼܩܸܢ ܗ̄ܘ̣ܵܐ ܠܵܗ̇|
    block |ܘܐܲܫܝܼܓܼ ܚܲܠܠܵܗ̇ ܘܲܡ̣ܪܲܩ ܐܲܦܹܝ̈ܗ̇ ܡ̣ܢ ܣܲܢ̈ܝܵܬܼܵܐ ܀|
    block |܃ܒܡܲܝ̈ܵܐ ܚܲܝܹ̈ܐ ܐܲܫܝܼܓܼ ܨܵܐܬܼܵܗ̇ ܕܲܡܟܲܬܲܡܬܵܐ|
    block |ܘܡܸܫܚܵܐ ܕܩܘܼܕܼܫܵܐ ܢܣ݂ܲܟ ܥܲܠ ܪܹܫܵܗ̇ ܘܐܲܦܨܲܚ ܐܲܦܹ̈ܝܗ̇ ܀|
    block |ܒܡܸܫܚܵܐ ܘܡܲܝܵ̈ܐ ܐܲܫܝܼܓܼ ܦܲܓܼܪܵܗ̇ ܘܕܲܟܿܝܼ ܢܲܦܫܵܗ̇܃|
  block
    block |ܘܲܫܡܵܐ ܣܵܡ̣ ܠܵܗ̇ ܥܹܕܲܬܼ ܩܘܼܕܼܫܵܐ ܡܲܠܝܲܬܼ ܫܘܼܦܪܹ̈ܐ ܀|
    block |܃ܐܲܫܠܲܚ ܡܸܢܵܗ̇ ܫܸܡ ܣܲܢܝܘܼܬܼܵܗ̇ ܥܲܡ ܣܘܼܪ̈ܚܵܢܹܝܗ̇|
    block |ܘܐܲܒܿܫܵܗ̇ ܫܘܼܦܪܵܐ ܘܥܹܕܿܬܵܐ ܓܒܼܝܼܬܼܵܐ ܣܵܡ̣ ܟܘܼܢܵܝܵܗ̇ ܀|
    block |܃ܒܲܫܡܵܐ ܦܲܐܝܵܐ ܕܣܵܡ̣ܘ ܠܵܗ̇ ܢܒܼܝܹ̈ܐ ܒܓܸܠܝܵܢܲܝ̈ܗܘܿܢ|
    block |ܒܹܗ ܗ̄ܘ̣ ܩܪ̣ܵܗ̇ ܗ̄ܘ̣ܵܐ ܚܲܬܼܢܵܐ ܫܒܼܝܼܚܵܐ ܒܝܘܿܡ ܡܲܣܚܘܼܬܼܵܗ̇ ܀|
    block |܃ܥܹܕܲܬܵܐ ܩܪ̣ܵܐܘܼܗ̇ ܢܒܼܝܼ̈ܐ ܕܪܘܼܚܵܐ ܒܦܸܬܼܓܼܵܡܲܝ̈ܗܘܿܢ|
    block |ܘܒܼܵܗ̇ ܗ̄ܘ̣ ܙܡܲܪܘ ܗ̄ܘ̣ܵܘ ܫܘܼܒܼܚܵܐ ܠܡܵܪܵ̄ܗ̇ ܡ̣ܢ ܟܠ ܥܲܡܡܹ̈ܐ ܀|
    block |܃ܥܹܕܿܬܵܐ ܪܲܒܿܬܼܵܐ ܣܵܡ̣ܘ ܫܘܼܡܵܗܵܗ̇ ܢܒܼܝܼ̈ܐ ܟܹܐܢܹ̈ܐ|
    block |ܘܐܸܬܼܵܐ ܚܲܬܼܢܵܐ ܘܫܲܪܵܪ ܠܲܫܡܵܗ̇ ܒܡܲܥܡܘܿܕܼܝܼܬܼܵܐ ܀|
    block |܃ܒܡܲܝܵ̈ܐ ܚܲܠܠܵܗ̇ ܒܡܸܫܚܵܐ ܪܲܫܡ̣ܵܗ̇ ܒܚܘܼܒܵܐ ܙܲܠܚܵܗ̇|
    block |ܘܐܸܣܛܲܠ ܢܘܼܗܪܵܐ ܫܩܲܠ̣ ܠܹܗ ܘܐܲܠܒܿܫܵܗ̇ ܩܲܕܿܝܼܫܵܐܝܼܬܼ ܀|
    block |܃ܒܲܫܡܹܗ ܚܲܝܵܐ ܘܲܒܼܫܸܡ ܐܲܒܼܘܼܗܝ ܘܲܕܪܘܼܚܩܘܼܕܼܫܵܐ|
    block |ܚܲܬܼܡ̇ܗ̇ ܠܟܲܠܬܼܵܐ ܘܫܲܡܠܝܼ ܫܘܼܦܪܵܗ̇ ܪܘܼܚܵܢܵܝܵܐ ܀|
    block |܃ܟܠܝܼܠܵܐ ܕܢܘܼܗܪܵܐ ܣܵܡ̣ ܥܲܠ ܪܹܫܵܗ̇ ܕܲܡܗܲܕܿܪܬܵܐ|
    block |ܘܦܲܓܼܪܹܗ ܩܨ݂ܵܐ ܠܵܗ̇ ܘܲܕܼܡܹܗ ܡ̣ܙܲܓܼ ܠܵܗ̇ ܘܚܲܕܿܝܼ ܠܸܒܵܗ̇ ܀|
    block |܃ܒܚܲܫܹܗ ܚܲܪܵܪܵܗ̇ ܒܩܸܛܠܹܗ ܦܲܪ̣ܵܩܵܗ̇ ܒܡܵܘܬܹܿܗ ܙܲܒܼܢܵܗ̇|
    block |ܘܲܒܼܢܘܼܚܵܡܹܗ ܙܠܲܚ̣ ܠܵܗ̇ ܚܲܝܹ̈ܐ ܪ̈ܘܼܚܵܢܵܝܹܐ ܀|
    block |܃ܓܢܘܿܢܵܐ ܩܛ݂ܲܪ ܠܵܗ̇ ܡ̣ܢ ܙܲܠܝܼܩܹ̈ܐ ܕܢܘܼܗܪܹܗ ܕܐܲܒܼܘܼܗܝ|
    block |ܘܥܵܠܡܹ̈ܐ ܘܕܼܵܪܹ̈ܐ ܩܪ̣ܵܐ ܠܲܚܠܘܿܠܵܗ̇ ܡܲܪܕܸܿܐ ܚܲܝܹ̈ܐ ܀|
    block |܃ܥܹܕܿܬܵܐ ܟܲܠܬܼܵܗ̇ ܕܲܙܩܝܼܦܘܼܬܼܵܐ ܢܘܼܗܪܵܐ ܠܸܒܼܫܲܬ̤|
    block |ܘܡ̣ܢ ܙܲܠܝܼܩܹ̈ܝܗ̇ ܢܗ݂ܲܪܘ ܚܲܒܿܝܼܒܹ̈ܝܗ̇ ܒܢܲܝ̈ ܝܵܪܬܿܘܼܬܼܵܗ̇ ܀|
    block |܃ܚܘܼܒܹܿܗ ܕܚܲܬܼܢܵܐ ܠܵܐ ܡܸܬܼܡܲܥܲܠ ܡ̣ܢ ܡܲܠܵܠܹ̈ܐ|
    block |ܘܪ̈ܲܚܡܹܝܗ̇ ܕܟܲܠܬܼܵܐ ܠܵܐ ܡܸܬܼܪܲܫܡܝܼܢ ܒܲܟܼܬܼܝܼ̈ܒܼܵܬܼܵܐ ܀|
    block |܃ܚܘܼܒܹܿܗ ܕܚܲܬܼܢܵܐ ܕܲܠܘܵܬܼ ܟܲܠܬܼܵܐ ܒܩܲܝܣܵܐ ܩܲܒܼ݂ܥܹܗ|
    block |ܘܪ̈ܲܚܡܹܝܗ̇ ܕܟܲܠܬܵܐ ܒܵܬܲܪ ܚܲܬܼܢܵܐ ܙܩܝܼܦܵܐ ܪ̈ܲܕܼܦܘܼܗ̇ ܀|
    block |܃ܐܲܝܢܵܘ ܚܲܬܼܢܵܐ ܕܡܸܛܠ ܟܲܠܬܼܵܐ ܙܩܝܼܦܵܐ ܣܲܝܒܲܪ|
    block |ܐܸܠܵܐ ܡܫܝܼܚܵܐ ܕܚܘܼܒܹܿܗ ܪܲܒܵܐ ܠܵܐ ܡܸܬܼܡܲܠܲܠ ܀|
    block |܃ܘܐܲܝܕܵܐ ܗ̄ܝܼ ܟܲܠܬܼܵܐ ܕܪܸܚܡܲܬ̤ ܚܲܬܼܢܵܐ ܕܲܬܼܠܸܐ ܒܩܲܝܣܵܐ|
    block |ܐܸܠܵܐ ܥܹܕܲܬܵܐ ܕܪܵܡ ܗ̄ܘ̣ ܫܲܪܒܵܗ̇ ܡ̣ܢ ܡܲܠܵܠܹ݁̈ܐ ܀|
    block |܃ܡܸܛܠ ܥܹܕܿܬܹܿܗ ܡ̣ܝܼܬܼ ܒܲܙܩܝܼܦܵܐ ܒܲܪ ܐܲܠܵܗܵܐ|
    block |ܘܡܸܛܠ ܡ̇ܘܬܹܿܗ ܪܚܸܡܬܹܗ ܥܹܕܿܬܵܐ ܘܠܹܗ ܐܸܬܼܢܲܩܦܲܬ̤ ܀|
    block |܃ܚܲܬܼܢܵܐ ܩܛܝܼܠܵܐ ܘܟܲܠܬܼܵܐ ܦܪܝܼܩܬܵܐ ܢܩܸܦܘ̣ ܠܲܚ̈ܕܵܕܹܐ|
    block |ܘܗܵܐ ܒܲܚܠܘܿܠܗܘܿܢ ܒܵܣܡ̇ܝܼܢ ܕܵܪܹ̈ܐ ܥܲܡ ܫܲܪ̈ܒܼܵܬܼܵܐ ܀|
    block |܃ܒܪܵܘܡ̇ܐ ܪܵܡ̇ܐ ܣܵܡ̣ܵܗ̇ ܚܲܬܼܢܵܐ ܠܟܲܠܲܬܼ ܚܘܼܒܹܿܗ|
    block |ܘܚܵܘܝܼ ܫܘܿܦܪܵܗ̇ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀|
    block |ܙܲܡܸܢ ܕܵܪܹ̈ܐ ܩܪ̣ܵܐ ܫܲܪ̈ܒܼܵܬܼܵܐ ܠܲܚܠܘܿܠ ܚܲܝܹ̈ܐ܃|
  block
    block |ܘܐܲܣܡܸܟ ܐܸܢܘܿܢ ܩܕܼܵܡ ܒܲܪ̄ܬܼ ܡܲܠܟܵܐ ܟܲܠܲܬܼ ܩܘܼܕܼܫܵܐ ܀|
    block |܃ܢܒܼܝܼ̈ܐ ܟܹܐܢܹ̈ܐ ܫܠܝܼܚܹ̈ܐ ܙ̈ܗܲܝܵܐ ܟܵܗܢܹ̈ܐ ܘܡܲܠ̈ܟܹܿܐ|
    block |ܘܣܵܗ̈ܕܹܿܐ ܩܛܝܼܠܹ̈ܐ ܩܪ̣̱ܵܐ ܠܲܚܠܘܿܠܵܗ̇ ܕܥܹܕܲܬܼ ܩܘܼܕܼܫܵܐ ܀|
    block |܃ܚܠܘܿܠܵܐ ܪܲܒܵܐ ܚܲܬܼܢܵܐ ܡܫܝܼܚܵܐ ܟܲܠܬܼܵܐ ܥܹܕܿܬܵܐ|
    block |ܣܡܝܼܪܹ̈ܐ ܫܠܝܼܚܹ̈ܐ ܢܒܼܝܹ̈ܐ ܘܣܵܗ̈ܕܹܿܐ ܟܘܼܡܪܹ̈ܐ ܘܡܲܠ̈ܟܹܿܐ ܀|
    block |܃ܟܠܗܘܿܢ ܥܲܡܡܹ̈ܐ ܥܵܠܡܹ̈ܐ ܘܕܼܵܪܹ̈ܐ ܓܢܹܝܢ ܒܲܣܡܵܟܼܵܗ̇|
    block |ܘܒܼܵܣ̇ܡܝܼܢ ܟܠܗܘܿܢ ܒܦܲܓܼܪܹܗ ܘܲܕܼܡܹܗ ܕܚܲܬܼܢܵܐ ܡܝܼܚܵܐ ܀|
    block |܃ܦܲܓܼܪܵܐ ܕܚܲܬܼܢܵܐ ܐܘܼܟܼܠܵܐ ܚܲܝܵܐ ܒܲܚܠܘܿܠ ܥܹܕܿܬܹܿܗ|
    block |ܘܲܕܼܡܹܗ ܫܸܩܝܵܐ ܪܘܼܚܵܢܵܝܵܐ ܒܹܝܬܼ ܡܸܫܬܿܘܼܬܹܗ ܀|
    block |܃ܚܠܘܿܠܵܐ ܗ̄ܘ̣ ܪܲܒܵܐ ܕܲܣܡܝܼܟܼܝܼܢ ܒܹܗ ܥܵܠܡܹ̈ܐ ܟܠܗܘܿܢ|
    block |ܘܲܡܕܲܝܠܝܼܢ ܒܹܗ ܟܸܢܫܲܝ̈ ܪܵܘܡ̇ܐ ܠܲܡܫܲܡܵܫܘܼ ܀|
    block |܃ܣܡܵܟܼܵܐ ܗ̄ܘ̣ ܚܲܝܵܐ ܕܚܲܝܹ̈ܐ ܪܵܕܹܝܢ ܒܲܝܢܵܬܼ ܣܸܕܼܪ̈ܵܘܗܝ|
    block |ܘܫܵܬܹܿܝܢ ܣܡܝܼܟܼܵܘ̈ܗܝ ܚܲܝܹ̈ܐ ܚܲܕܼܬܹ̈ܐ ܕܡܲܙܲܓܼ ܚܲܬܼܢܵܐ ܀|
    block |܃ܙܡ̇ܪܵܐ ܕܪܘܼܚܵܐ ܗܵܐ ܪܵܡ ܩܵܠܹܗ ܒܲܚܠܘܿܠ ܚܲܝܹ̈ܐ|
    block |ܘܲܒܼܚܲܕܼܘܼܬܼܵܐ ܕܠܵܐ ܡܸܬܼܡܲܠܠܵܐ ܙܠܝܼܚ ܒܘܼܣܵܡܹܗ ܀|
    block |܃ܫܘܼܦܪܹܗ ܕܚܲܬܼܢܵܐ ܙܵܡ̇ܪܝܼܢ ܣܡܝܼܟܹ̈ܐ ܕܠܵܐ ܣܲܒܼܥܘܼܬܼܵܐ|
    block |ܘܲܡܙܲܚܝܼܢ ܠܹܗ ܠܲܟܼܠܝܼܠ ܩܘܼܕܼܫܵܐ ܒܗܘܼܠܵܠܲܝ̈ܗܘܿܢ ܀|
    block |܃ܚܠܝܼܛܝܼܢ ܩܵܠܹ̈ܐ ܕܲܒܼܢܲܝ̈ ܐ̄ܢܵܫܵܐ ܘܲܕܼܡܲܠܲܐܟܹ̈ܐ|
    block |ܘܲܡܠܸܐ ܒܲܝܬܵܐ ܕܒܹܝܬܼ ܡܸܫܬܿܘܼܬܼܵܐ ܙܡ̇ܪ̈ܲܝ ܪܘܼܚܵܐ ܀|
    block |܃ܪܹܫ ܙܲܡ̇ܪܹ̈ܐ ܕܵܘܝܼܕܼ ܡܲܠܟܵܐ ܛܥܝܼܢ ܩܝܼܬܼܵܪܹܗ|
    block |ܘܢܵܩܹ̇ܿܫ ܙܡܲ݁ܪ ܛܘܼܒܲܝ̈ ܥܹܕܿܬܵܐ ܘܫܘܼܦܵܪ ܚܲܬܼܢܵܐ ܀|
    block |܃ܚܲܬܼܢܵܐ ܡܫܝܼܚܵܐ ܘܟܲܠܬܼܵܐ ܥܹܕܿܬܵܐ ܥܲܠ ܣܸܦ̈ܘܵܬܹܗ|
    block |ܘܗܵܐ ܒܲܙܡ̇ܪܹܗ ܣܡܝܼܪܹ̈ܐ ܒܵܣܹ̇ܿܡܝܼܢ ܪܘܼܚܵܢܵܐܝܼܬܼ ܀|
    block |܃ܫܡܲܥܝ ܐܘܿ ܥܹܕܿܬܵܐ ܟܲܠܲܬܼ ܢܘܼܗܪܵܐ ܐܸܡܼܲ ܕܵܘܝܼܕܼ|
    block |ܘܐܸܫܬܲܥܸܐ ܠܹܟܼܝ ܫܘܼܦܪܹܗ ܕܚܲܬܼܢܵܐ ܕܪܵܚܹ̇ܡ ܠܸܒܹܿܟܼܝ ܀|
    block |܃ܫܲܦܝܼܪ ܒܚܸܙܙܹܗ ܡ̣ܢ ܒܢܲܝ̈ܢܵܫܵܐ ܡܫܝܼܚܵܐ ܚܲܬܼܢܵܐ|
    block |ܘܪ̈ܲܚܡܹܐ ܢܣܝܼܟܼܝܼܢ ܥܲܠ ܣܸܦ̈ܘܬܹܗ ܩܲܕܿܝܼ̈ܫܵܬܼܵܐ ܀|
    block |܃ܒܪܝܼܟ ܗ̄ܘ̣ ܠܥܵܠܲܡ ܕܗܸܕܼܪܹܗ ܘܫܘܼܒܼܚܹܗ ܙܟܼܵܐ ܠܲܛܪ̈ܘܼܢܹܐ|
    block |ܫܢܝܼܢܝܼܢ ܓܹܐܪ̈ܵܘܗܝ ܘܠܲܒܼܥܸܠܕܿܒܼܵܒܼܵܘ̈ܗܝ ܩܛ݂ܲܠ ܒܲܙܩܝܼܦܹܗ ܀|
    block |܃ܚܛܝܼܬܼܵܐ ܘܡ̇ܘܬܵܐ ܘܐܵܦ ܣܵܛܵܢܵܐ ܒܡܵܘܬܹܿܗ ܐܲܪܡܝܼ|
    block |ܘܲܒܼܙܵܟܼܘܼܬܼܵܐ ܦܢ̣ܵܐ ܡ̣ܢ ܩܪܵܒܼܵܐ ܘܪܵܡ̇ܐ ܩܸܫܬܹܿܗ ܀|
    block |܃ܟܘܼܪܣܝܹܗ ܡܲܬܼܩܲܢ ܡ̣ܢ ܝܲܡܝܼܢܵܐ ܕܐܲܒܼܘܼܗܝ ܪܵܡ̇ܐ|
    block |ܘܙܲܕܿܝܼܩܘܼܬܼܵܐ ܥܛܝܼܦ ܫܘܼܠܛܵܢܹܗ ܘܠܵܐ ܡܸܫܬܲܚܠܲܦ ܀|
  block
    block |܃ܒܡܸܫܚܵܐ ܛܵܒܼܵܐ ܕܐܲܠܵܗܘܼܬܹܗ ܡ̣ܫܲܚ ܐ̄ܢܵܫܘܼܬܹܗ|
    block |ܘܲܒܼܚܲܕܼܘܼܬܼܵܐ ܙܲܠܚܹܗ ܠܦܲܓܼܪܹܗ ܡܲܪܕܸܿܐ ܚܲܝܹ̈ܐ ܀|
    block |܃ܒܒܸܣܡܵܐ ܛܵܒܼܵܐ ܡܒܲܣܡܝܼܢ ܠܒܼܘܼܫܹ̈ܐ ܕܦܲܓܼܪܵܢܘܼܬܹܗ|
    block |ܘܡ̣ܢ ܝܲܡܝܼܢܵܐ ܕܐܲܒܼܘܼܗܝ ܟܲܣܝܵܐ ܫܪܸܐ ܒܲܡܪ̈ܵܘܡܹܐ ܀|
    block |܃ܡ̇ܪܝ ܗ̄ܘ̣ ܚܲܬܼܢܵܐ ܘܡ̇ܪܝܵܐ ܐܸܡ݂ܲܪ ܕܬܸܒܼ ܡ̣ܢ ܝܲܡܝܼܢܝܼ|
    block |ܥܕܲܡ̇ܐ ܕܐܹܣܝܼܡ ܟܠܗܘܿܢ ܣܵܢܐܲܝ̈ܟ ܟܘܼܒܼܫܵܐ ܠܪܸ̈ܓܼܠܲܝܟ ܀|
    block |܃ܗܘ̤ܝܘܼ ܟܘܼܡܪܵܐ ܘܕܸܒܼܚܵܐ ܚܲܝܵܐ ܡܚܲܣܸܐ ܚܵܘ̈ܒܹܿܐ|
    block |ܘܠܵܐ ܡܸܫܬܿܚܠܲܦ ܡ̣ܢ ܟܘܼܡܪܘܼܬܹܗ ܘܡ̣ܢ ܟܵܗܢܘܼܬܹܗ ܀|
    block |܃ܒܗܸܕܼܪ̈ܲܝ ܩܘܼܕܼܫܵܐ ܝ̄ܠܝܼܕܼ ܡ̣ܢ ܐܲܒܼܘܼܗܝ ܠܥܸܠ ܡ̣ܢ ܙܲܒܼܢܹ̈ܐ|
    block |ܘܲܒܼܐ̄ܢܵܫܘܼܬܹܗ ܝ̄ܠܝܼܕܼ ܡ̣ܢ ܡܲܪܝܲܡ ܩܲܕܿܝܼܫܵܐܝܼܬܼ ܀|
    block |܃ܟܠܗܘܿܢ ܡܲܠ̈ܟܹܿܐ ܠܹܗܘ̣ ܣܵܓܼ̇ܕܿܝܼܢ ܒܩܘܼܪ̈ܒܵܢܲܝܗܘܿܢ|
    block |ܘܥܲܡܡܹ̈ܐ ܟܠܗܘܿܢ ܠܹܗܘ̣ ܦܵܠ̇ܚܝܼܢ ܥܲܒܼܕܿܘܼܬܼ ܥܵܠܲܡ ܀|
    block |܃ܠܥܵܠܲܡ ܩܲܝܵܡ ܫܡܹܗ ܩܲܕܿܝܼܫܵܐ ܥܲܡ ܫܘܼܠܛܵܢܹܗ|
    block |ܘܲܩܕܵܡ ܫܸܡܫܵܐ ܫܡܹܗ ܐܝܼܬܼܵܘܗܝ ܗ̄ܘ̣ܵܐ ܘܠܵܐ ܡܸܫܬܲܚܠܲܦ ܀|
    block |܃ܒܹܗ ܡܸܬܼܒܲܪܟܼܝܼܢ ܟܠܗܘܿܢ ܥܲܡܡܹ̈ܐ ܘܲܡܫܲܒܿܚܝܼܢ ܠܹܗ|
    block |ܕܡܸܢܗܘܿܢ ܐܝܼܬܹܝܗ̇ ܥܹܕܿܬܼ ܩܘܼܕܼܫܵܐ ܟܲܠܲܬܼ ܢܘܼܗܪܵܐ ܀|
    block |܃ܬܡ݂ܲܗ ܠܹܗ ܕܵܘܝܼܕܼ ܒܫܘܼܦܪܹܗ ܕܚܲܬܼܢܵܐ ܕܠܵܐ ܡܸܬܼܡܲܠܲܠ|
    block |ܘܫܲܪܝܼ ܙܵܡܲ݁ܪ ܫܘܼܒܼܚܹܗ ܪܵܡ̇ܐ ܥܲܡ ܝܲܠܘܼܕܹ̈ܐ ܀|
    block |܃ܚܙ̣ܵܝܗܝ ܥܲܠ ܐܲܪܥܵܐ ܕܲܠܒܸ݂ܫ ܦܲܓܼܪܲܢ ܘܐܸܬܿܕܲܡܲܪ ܒܹܗ|
    block |ܘܫܲܪܝܼ ܩܵܥܹ̇ܐ ܘܡܲܟܼܪܸܙ ܫܘܼܒܼܚܹܗ ܥܲܡ ܘܫܼܠܛܵܢܹܗ ܀|
    block |܃ܘܡ̇ܪܝܵܐ ܡ̇ܪܲܐ ܡ̇ܐ ܡܫܲܒܲܚ ܫܡܵܟ ܒܟܼܠܵܗ̇ ܐܲܪܥܵܐ|
    block |ܕܗܵܐ ܒܲܫܡܲܝܵܐ ܫܘܼܒܼܚܵܟ ܪܵܥܹ̇ܡ ܡ̣ܢ ܥܸܠܲܝܹ̈ܐ ܀|
    block |܃ܗܵܠܹܝܢ ܩܵܠܹ̈ܐ ܕܲܡܠܹܝܢ ܬܲܗܪܵܐ ܙܡܲܪ̣ ܠܵܗ̇ ܕܵܘܝܼܕܼ|
    block |ܠܥܹܕܲܬܼ ܩܘܼܕܼܫܵܐ ܡܟܼܝܼܪܬܹܿܗ ܕܫܸܡܫܵܐ ܕܙܲܕܿܝܼܩܘܼܬܼܵܐ ܀|
    block |܃ܫܘܼܦܪ̈ܵܘܗܝ ܕܚܲܬܼܢܵܐ ܡ̣ܠܵܐ ܡܲܫܡܲܥܬܼܵܗ̇ ܕܟܲܠܲܬܼ ܢܘܼܗܪܵܐ|
    block |ܘܢܘܼܪܵܐ ܕܚܘܿܒܹܿܗ ܐܲܕܼܠܸܩ ܓܵܘܙܲܠ ܒܓܼܵܘ ܪܸܥܝܵܢܵܗ̇ ܀|
    block |܃ܩܵܡ̣ ܐܹܫܲܥܝܵܐ ܘܫܲܪܝܼ ܩܵܥܹ̇ܐ ܒܲܚܠܘܿܠ ܚܲܝܹ̈ܐ|
    block |ܕܥܲܡܲܢܘܼܐܹܝܠ ܐܝܼܬܼܵܘܗܝ ܚܲܬܼܢܵܐ ܕܥܹܕܿܬܵܐ ܪܸܚܡܲܬ̤ ܀|
    block |܃ܠܥܸܠ ܡ̣ܢ ܛܲܟܼܣܵܐ ܒܬܼܘܼܠܬܵܐ ܝ̄ܠܸܕܼܬܹܗ ܕܠܵܐ ܙܘܼܘܵܓܼܵܐ|
    block |ܘܗܘ̤ܝܘܼ ܡ̇ܪܵܐ ܓܲܢ̄ܒܵܪ ܚܲܝܠܵܐ ܕܠܵܐ ܡܸܫܬܲܚܠܲܦ ܀|
    block |܃ܫܠܵܡܵܐ ܘܫܲܝܢܵܐ ܛܥܝܼܢ ܫܘܼܠܛܵܢܹܗ ܠܥܲܡܡܹ̈ܐ ܟܠܗܘܼܢ|
    block |ܘܠܵܐ ܐܝܼܬܼ ܣܵܟܼܵܐ ܠܫܲܝܢܹܗ ܪܲܒܵܐ ܘܲܠܡܲܠܟܿܘܼܬܹܗ ܀|
    block |ܝܲܥܩܘܿܒܼ ܣܵܒܼܵܐ ܝܲܗ̣̄ܒܼ ܒܲܪ̄ܬܼ ܩܵܠܵܐ ܒܓܼܵܘ ܒܘܼܣܵܡܵܐ܃|
  block
    block |ܕܗܵܢܵܘ̇ ܚܲܬܼܢܵܐ ܕܠܹܗܘ̣ ܣܲܟܿܝܼܘ ܟܠܗܘܿܢ ܟܹܐܢܹ̈ܐ ܀|
    block |܃ܗܵܢܵܘ̇ ܕܐܼܬܼܵܐ ܘܒܲܛܸܠ ܢܒܼܝܹ̈ܐ ܘܡܲܠܟܲܝ̈ ܥܲܡܵܐ|
    block |ܗܵܢܵܘ̇ ܚܲܬܼܢܵܐ ܕܚܲܫ̣ ܒܲܙܩܝܼܦܵܐ ܡܸܛܠ ܥܹܕܿܬܹܿܗ ܀|
    block |ܘܒܲܕܼܡܹܗ ܚܲܣܝܵܐ ܚܲܠܸܠ ܐܸܣܛܠܵܐ ܕܦܲܓܼܪܵܢܘܼܬܹܗ ܀|
    block |܃ܗܵܢܵܘ̇ ܚܲܬܼܢܵܐ ܕܛܵܒܼ ܡ̣ܢ ܚܲܠܒܼܵܐ ܚܵܘܲܪ ܫܸܢܵܘ̈ܗܝ|
    block |ܘܡܲܦܪܲܓܼ ܟܠܹܗ ܒܫܘܼܒܼܚܵܐ ܕܲܠܒܸܫ̣ ܡ̣ܢ ܢܘܼܚܵܡܵܐ ܀|
    block |܃ܢܒܼܝܹ̈ܐ ܟܠܗܘܿܢ ܪ̈ܲܒܲܝ ܒܵܬܹ̈ܐ ܩܵܡ̣ܘ ܒܲܙܡ̇ܪܗܘܿܢ|
    block |ܘܫܘܼܦܪ̈ܵܘܗܝ ܕܚܲܬܼܢܵܐ ܡ̣ܠܵܐ ܡܲܫܡܲܥܬܼܵܗ̇ ܕܟܲܠܲܬܼ ܢܘܼܗܪܵܐ ܀|
    block |܃ܚܲܕܼ ܩܵܥܹ̇ܐ ܗ̄ܘ̣ܵܐ ܕܗܵܐ ܠܲܡ ܢܵܦܹ̇ܿܩ ܡ̣ܢ ܐܵܦܲܪܬܼܵܐ|
    block |ܕܪܵܥܹ̇ܐ ܠܥܲܡܵܐ ܘܦܵܪܹܩ ܥܲܡܡܹ̈ܐ ܘܥܲܠ ܟܠ ܡܲܡܠܸܟ ܀|
    block |܃ܐ̄ܚܪ݂ܢܵܐ ܡܲܙܥܸܩ ܕܐܵܬܹ̈ܐ ܡܫܝܼܚܵܐ ܘܡ̇ܘܬܵܐ ܣܵܒܹ̇ܠ|
    block |ܘܥܵܩܲ̇ܪ ܨܸܗܝܘܿܢ ܘܥܹܕܲܬܵܐ ܒܵܢܹ̇ܐ ܒܲܙܩܝܼܦܘܼܬܹܗ ܀|
    block |܃ܐ̄ܚܪܹܢܵܐ ܙܵܡܲ݁ܪ ܕܩܘܼܡܝ ܠܲܡ ܐܲܢܗܲܪܝ ܟܲܠܲܬܼ ܢܘܼܗܪܵܐ|
    block |ܕܗܵܐ ܐܸܬܼܵܐ ܠܹܗ ܢܘܼܗܪܹܟܼܝ ܪܲܒܵܐ ܡܫܝܝܼܚܵܐ ܚܲܬܼܢܵܐ ܀|
    block |܃ܗܵܐ ܕܢܲܚ̣ ܢܘܼܗܪܹܗ ܘܐܲܢܗܲܪ ܥܲܝܢܲܝ̈ܟܿܝ ܘܐܲܦܨܲܚ ܐܲܦܲܝ̈ܟܿܝ|
    block |ܘܗܵܐ ܐܝܼܩܵܪܹܗ ܫܪܸܐ ܥܲܠ ܪܹܫܹܟܼܝ ܘܲܡܗܲܕܲܪ ܠܹܟܼܝ ܀|
    block |܃ܠܹܟܼܝ ܗ̄ܘ̣ ܐܵܬܹ̇ܝܢ ܡܲܠ̈ܟܹܿܐ ܕܐܲܪܥܵܐ ܒܩܘܼܪ̈ܒܵܢܲܝܗܘܿܢ|
    block |ܘܚܲܝܠܹ̈ܐ ܕܥܲܡܡܹ̈ܐ ܗܵܐ ܪܵܗ̇ܛܝܼܢ ܠܹܟܼܝ ܚܘܼܒܵܢܵܐܝܼܬܼ ܀|
    block |܃ܐ̄ܪ݂ܢܵܐ ܡܝܲܒܸܿܒܼ ܕܘܼܨܝ ܒܲܪ̄ܬܼ ܥܲܡܡܹ̈ܐ ܚܠܵܦ ܒܲܪ̄ܬܼ ܨܸܗܝܘܿܢ|
    block |ܕܗܵܐ ܐܸܬܹ̇ܐ ܠܹܟܼܝ ܡܲܠܟܵܐ ܡܫܝܼܚܵܐ ܘܲܡܚܲܕܹܿܐ ܠܹܟܼܝ ܀|
    block |܃ܙܲܕܼܝܼܩ ܘܲܬܼܪܝܼܨ ܘܡܲܟܿܝܼܟ ܒܚܘܼܒܹܿܗ ܡܠܸܐ ܦܘܼܪܩܵܢܵܐ|
    block |ܘܲܡܚܲܒܸܿܒܼ ܠܹܟܼܝ ܚܠܵܦ ܥܸܒܼܪܵܝܬܵܐ ܕܲܪܢܵܬ̤ ܢܸܩܦܹܗ ܀|
    block |܃ܥܫܸ̣ܢ ܗ̄ܘ̣ܵܐ ܙܡ̇ܪܵܐ ܘܲܣܓܼܝܼܘ ܩܵܠܝܹ̈ܗ̇ ܕܲܢܒܼܝܼܘܼܬܼܵܐ|
    block |ܒܲܚܠܘܿܠ ܥܹܕܿܬܵܐ ܡܟܼܝܼܪܬܹܿܗ ܕܝܼܫܘܿܥ ܚܲܬܼܢܵܐ ܦܲܐܝܵܐ ܀|
    block |܃ܩܵܠ ܚܲܕܼܘܼܬܼܵܐ ܫܡ݂ܲܥ ܩܵܨ̇ܘܿܡ̇ܐ ܘܫܲܪܝܼ ܩܵܥܹ̇ܐ|
    block |ܕܟܼܵܘܟܿܒܼܵܐ ܗ̄ܘ̣ ܪܲܒܵܐ ܚܲܬܼܢܵܐ ܕܪܵܘܡ̇ܐ ܥܹܕܲܬܼ ܩܘܼܕܼܫܵܐ ܀|
    block |܃ܪܹܫܵܐ ܗ̄ܘ̣ ܪܵܡ̇ܐ ܕܩ̣ܵܡ ܡ̣ܢ ܙܲܪܥܵܐ ܕܒܹܝܬܼ ܝܼܣܪܵܝܹܠ|
    block |ܘܗܘ̤ܝܘܼ ܪܹܫܵܐ ܕܟܼܠܗܘܿܢ ܥܲܡܡܹ̈ܐ ܕܡܸܢܗܘܿܢ ܐܝܼܬܿܝ ܀|
    block |܃ܕܵܘܝܼܕܼ ܫܲܚܠܸܦ ܩܵܠܹ̈ܐ ܐ̄ܚܪ̈ܵܢܹܐ ܕܲܙܡܝܼܪ݁ܵܬܹܗ|
    block |ܘܫܲܪܝܼ ܙܵܡܲ݁ܪ ܫܘܼܦܪܵܗ̇ ܕܟܲܠܬܼܵܐ ܙܒܼܝܼܢܲܬܼ ܒܲܕܼܡ̇ܐ ܀|
    block |܃ܗܵܐ ܒܲܪ̄ܬܼ ܡܲܠܟܵܐ ܒܫܘܼܒܼܚܵܐ ܩܵܡܲܬ̤ ܡ̣ܢ ܝܲܡܝܼܢܹܗ|
    block |ܕܚܲܬܼܢܵܐ ܫܒܼܝܼܚܵܐ ܕܐܸܬܼܵܐ ܘܦܲܪ̣ܩܵܗ̇ ܒܲܘܩܝܼܦܘܼܬܹܗ ܀|
  block
    block |܃ܐܘܿ ܒܲܪ̄ܬܼ ܡܲܠܟܵܐ ܕܟܼܠܹܗ ܫܘܼܒܼܚܵܗ̇ ܡ̣ܢ ܒܹܝܬܼ ܡܲܠܟܵܐ ܗ̄ܘ̣|
    block |ܘܲܒܼܢܲܟܼܦܘܼܬܼܵܗ̇ ܣܩܝܼܠܵܐ ܡܨܲܒܿܬܼܵܐ ܘܡܲܠܝܵܐ ܫܘܼܦܪܹ̈ܐ ܀|
    block |܃ܠܵܐ ܗ̄ܘ̣ܐ ܡ̣ܢ ܠܒܲܪ ܐܝܼܬܼܵܘܗܝ ܫܘܼܦܪܵܗ̇ ܕܟܲܠܲܬܼ ܡܲܠܟܵܐ|
    block |ܡ̣ܢ ܠܓܼܵܘ ܣܩܝܼܠܵܐ ܒܫܘܼܦܪܹܗ ܕܚܲܬܼܢܵܐ ܕܡܝܼܬܼ ܥܲܠ ܐܲܦܹܝ̈ܗ̇ ܀|
    block |܃ܒܚܘܼܒܹܿܗ ܕܚܲܘܼܒܹܿܗ ܕܚܲܬܼܢܵܐ ܣܩܝܼܠܵܐ ܥܹܕܿܬܵܐ ܘܡܲܠܝܵܐ ܫܘܼܦܪܹ̈ܐ|
    block |ܘܗܲܝܡܵܢܘܼܬܼܵܐ ܘܣܲܒܼܪܵܐ ܘܚܘܼܒܵܐ ܙܠܝܼܚ ܥܲܠ ܐܲܦܹܝ̈ܗ̇ ܀|
    block |܃ܡܨܲܒܲܬܼ ܠܒܼܘܼܫܵܗ̇ ܒܕܹܿܗܒܼܵܐ ܛܵܒܼܵܐ ܕܗܲܝܡܵܢܘܼܬܼܵܐ|
    block |ܘܣܝܼܡ ܥܲܠ ܪܹܫܵܗ̇ ܟܠܝܼܠܵܐ ܦܲܐܝܵܐ ܕܩܲܕܼܝܼܫܘܼܬܼܵܐ ܀|
    block |܃ܒܲܪܬܼܵܐ ܕܥܲܡܡܹ̈ܐ ܕܲܛܥܵܬ̤ ܥܲܡܵܗ̇ ܐܵܦ ܒܹܝܬܼ ܐܲܒܼܘܼܗ̇|
    block |ܘܲܨܠܵܬ̤ ܐܼܕܼܢܵܗ̇ ܠܩܵܠܵܐ ܕܚܲܬܼܢܵܐ ܕܡ̣ܝܼܬܼ ܥܲܠ ܐܲܦܹܝ̈ܗ̇ ܀|
    block |܃ܚܙ̣ܵܗ̇ ܗ̄ܘ̣ܵܐ ܚܲܬܼܢܵܐ ܕܕܼܵܠ̇ܩܵܐ ܒܚܘܼܒܹܿܗ ܫܲܪܝܼܪܵܐܝܼܬܼ|
    block |ܘܐܸܬܼܪܲܓܼܪܲܓܼ ܠܹܗ ܠܫܘܼܦܪܵܗ̇ ܦܲܐܝܵܐ ܘܥܲܒܼ݂ܕܵܗ̇ ܕܝܼܠܹܗ ܀|
    block |܃ܠܡܵܪܵܗ̇ ܣܸܓܼܕܲܬ̤ ܘܲܠܦܵܪܘܿܩܵܗ̇ ܒܚܘܼܒܵܐ ܢܸܩܦܲܬ̤|
    block |ܘܗܵܐ ܒܩܘܼܪ̈ܒܵܢܹܐ ܪܸܓܿܝܼܢ ܐܲܦܹܝ̈ܗ̇ ܡܲܠ̈ܟܹܿܐ ܕܐܲܪܥܵܐ ܀|
    block |܃ܚܘܼܒܵܐ ܫܲܠܡܵܐ ܕܚܲܬܼܢܵܐ ܘܟܲܠܬܼܵܐ ܚܙ̣ܵܐ ܒܲܪ ܐܝܼܫܲܝ|
    block |ܘܐܵܘܣܸܦ ܩܵܠܹ̈ܐ ܕܲܙܡܝܼܪ݁ܵܬܹܗ ܕܡܸܛܠ ܥܹܕܿܬܵܐ ܀|
    block |܃ܥܹܕܿܬܵܐ ܪܲܒܿܬܼܵܐ ܕܡ̣ܢ ܐܸܡ̈ܘܵܬܼܵܐ ܬܸܚܕܲܪܵܟ ܚܲܬܼܢܵܐ|
    block |ܘܡܸܛܠ ܚܘܼܒܵܐ ܠܥܸܠ ܠܲܡܪܵܘܡ̇ܐ ܬܲܗܦܹܝ̈ܗ̇ ܀|
    block |܃ܡ̣ܢ ܩܵܕܵܡܲܝܟ ܗ̄ܝܼ ܚܕܼܵܐ ܬܸܫܒܿܘܿܚܬܵܐ ܕܥܹܕܿܬܵܐ ܪܲܒܿܬܼܵܐ|
    block |ܘܒܼܵܗ̇ ܢܸܣ̈ܓܿܕܼܵܢ ܠܵܟ ܟܠ ܫܲܪ̈ܒܼܵܬܼܗܘܿܢ ܕܥܲܡܡܹ̈ܐ ܕܦܪܲܩ̣ܬܿ ܀|
    block |܃ܪܸܓܼܠܵܐ ܕܥܲܡܡܹ̈ܐ ܒܵܟ ܗ̄ܘ̣ ܩܵܝ̇ܡܵܐ ܒܲܬܼܪܝܼܨܘܼܬܼܵܐ|
    block |ܘܲܒܼܓܼܵܘ ܥܹܕܿܬܵܟ ܠܵܟ ܗ̄ܘ̣ ܡܒܲܪܟܼܝܼܢ ܙܲܕܿܝܼܩܵܐܝܼܬܼ ܀|
    block |܃ܒܥܹܕܿܬܵܟ ܪܲܒܿܬܼܵܐ ܐܵܘܕܸܿܐ ܠܵܟ ܡ̇ܪܝ ܟܲܕܼ ܪܵܘܹ̇ܙ ܐ̄ܢܵܐ|
    block |ܘܒܲܝܢܵܬܼ ܟܸܢܫܹ̈ܐ ܣܒܼܝܼܣܲܝ̈ ܥܲܡܡܹ̈ܐ ܐܹܙܲܡܲܪ ܠܵܟ ܀|
    block |܃ܣܲܒܿܪܹܬܼ ܡ̇ܪܲܢ ܙܲܕܿܝܼܩܘܼܬܼܵܟ ܒܥܹܕܼܿܬܵܟ ܪܲܒܿܬܼܵܐ|
    block |ܘܣܸܦ̈ܘܵܬܼܝ ܠܵܐ ܟܠܹ̇ܝܬܼ ܡ̣ܢ ܦܘܼܪܩܵܢܵܟ ܘܗܲܝܡܵܢܘܼܬܼܵܟ܁|
    block |܃ܠܵܐ ܡ̇ܪܝ ܫܵܛܹ̇ܬܼ ܙܲܕܿܝܼܩܘܬܼܵܟ ܘܗܲܝܡܵܢܘܼܬܼܵܟ|
    block |ܡ̣ܢ ܒܹܝܬܼ ܥܲܡܡܹ̈ܐ ܥܹܕܿܬܵܟ ܪܲܒܿܬܼܵܐ ܙܒܼܝܼܢܲܬܼ ܒܲܕܼܡ̇ܟ ܀|
    block |܃ܣܓܼܝܼܕܼ ܐܲܢ̄ܬܿ ܚܲܬܼܢܵܐ ܕܐܸܬܿܕܲܟܲܪܬܿ ܥܹܕܿܬܵܟ ܕܲܩܢܲܝܬܿ ܡ̣ܢ ܩܕܝܼܡ|
    block |ܠܵܐ ܡ̇ܪܝ ܬܲܗܦܸܟ ܝܲܡܝܼܢ ܚܘܼܒܵܟ ܡ̣ܢ ܓܵܘ ܥܹܕܿܬܵܟ ܀|
    block |܃ܗܲܝܡܵܢܘܼܬܼܵܟ ܗܵܐ ܡܸܬܼܟܲܪܙܵܐ ܚܲܬܼܢܵܐ ܦܲܐܝܵܐ|
    block |ܒܥܹܕܿܬܵܐ ܪܲܒܿܬܼܵܐ ܕܲܒܼܩܲܕܿܝܼܫܹ̈ܐ ܢܵܨܲ̇ܚ ܫܘܼܦܪܵܗ̇ ܀|
    block |܃ܐܲܠܵܗܵܐ ܩܵܡ̣ ܒܥܹܕܿܬܵܐ ܪܲܒܿܬܼܵܐ ܒܹܝܬܼ ܩܲܕܿܝܼܫܹ̈ܐ|
    block |ܘܪܲܒܿܘܼ ܘܲܕܼܚܝܼܠ ܫܒܼܝܼܚ ܘܲܡܪܲܡܪܲܡ ܥܲܠ ܕܲܚܕܵܪܵܘܗܝ ܀|
    block |܃ܣܡܝܼܕܲܝ̈ ܒܥܹܕܿܬܵܐ ܫܲܒܿܚܘܼܗܝ ܒܥܹܕܿܬܵܐ ܥܹܕܲܬܼ ܥܲܡܡܹ̈ܐ|
    block |ܠܚܲܬܼܢܵܐ ܡܫܝܼܚܵܐ ܕܥܹܕܲܬܼ ܥܲܡܡܹ̈ܐ ܦܪ̣ܵܩ ܒܲܨܠܝܼܒܹܗ ܀|
  block
    block |܃ܐܵܘܕܸܿܐ ܡ̇ܪܝ ܙܲܕܿܝܼܩܵܐܝܼܬܼ ܡ̣ܢ ܟܠܹܗ ܠܹܒܿܝ|
    block |ܒܥܹܕܿܬܵܟ ܪܲܒܿܬܼܵܐ ܕܲܟܼܢܝܼܫܝܼܢ ܒܵܗ̇ ܬܪ̈ܝܼܨܲܚ ܫܘܼܒܼܚܵܐ ܀|
    block |܃ܫܲܒܲܚܘ ܠܡܵܪܝܵܐ ܚܕܼܵܐ ܬܸܫܒܿܘܿܚܬܵܐ ܚܕܲܬܵܐ ܐܸܡ݂ܲܪ|
    block |ܕܗܵܐ ܬܸܫܒܿܘܿܚܬܹܿܗ ܒܥܹܕܿܬܵܐ ܪܲܒܿܬܼܵܐ ܡ̣ܢ ܙܲܕܿܝܼܩܹ̈ܐ ܀|
    block |܃ܟܸܢܫܹ̈ܐ ܕܥܲܡܡܹ̈ܐ ܚܙ̣ܵܐ ܒܲܪ ܐܝܼܫܲܝ ܒܥܹܕܲܬܼ ܩܘܼܕܼܿܫܵܐ|
    block |ܘܐܲܠܸܦ ܐܸܢܘܿܢ ܙܡ̇ܪܵܐ ܚܲܕܼܬܼܵܐ ܒܲܚܠܘܿܠ ܥܹܕܿܬܵܐ ܀|
    block |܃ܟܠܟܼܘܿܢ ܥܲܡܡܹ̈ܐ ܬܵܘ ܩܘܿܫܘ ܟܲܦܵܐ ܒܥܹܕܿܬܵܐ ܐܸܡܟܼܘܿܢ|
    block |ܘܲܙܡܲܪܘ ܫܘܼܒܼܚܵܐ ܠܗܵܘ̇ ܕܲܒܼܪ̈ܲܚܡܵܘܗܝ ܦܪ̣ܵܩ ܚܲܝܲܝ̈ܟܿܘܿܢ ܀|
    block |܃ܒܗܵܠܹܝܢ ܩܵܠܹ̈ܐ ܫܘܼܦܪܹ̈ܐ ܕܥܹܕܿܬܵܐ ܙܡ݂ܲܪ ܒܲܪ ܐܝܼܫܲܝ|
    block |ܒܗܵܝ̇ ܡܸܫܬܿܘܼܬܼܵܐ ܕܲܥܒ݂ܲܕܼ ܠܥܹܕܿܬܹܿܗ ܒܲܪ ܐܲܠܵܗܵܐ ܀|
    block |܃ܗܵܐ ܪܵܥܡܝܼܢ ܒܵܗ̇ ܒܥܹܕܲܬܼ ܩܘܼܕܼܫܵܐ ܩܵܠܹ̈ܐ ܫܒܼܝܼܚܹ̈ܐ|
    block |ܬܒܼܝܹ̈ܐ ܫܠܝܼܚܹ̈ܐ ܕܲܡܙܲܪܝܼܢ ܒܵܗ̇ ܪܘܼܚܵܢܵܐܝܼܬܼ ܀|
    block |܃ܚܠܝܼܛܝܼܢ ܩܵܠܹ̈ܐ ܕܲܢܒܼܝܼܘܼܬܼܵܐ ܘܕܲܫܠܝܼܚܘܼܬܼܵܐ|
    block |ܘܡܲܠܝܵܐ ܥܹܕܿܬܵܐ ܪ̈ܲܥܡܹܐ ܫܒܼܝܼܚܹ̈ܐ ܕܲܙܝܼܪ݁ܵܬܼܵܐ ܀|
    block |܃ܦܵܘܠܘܿܣ ܪܲܒܵܐ ܗܵܐ ܪܵܡ ܩܵܠܹܗ ܐܲܝܟ ܫܝܼܦܘܿܪܵܐ|
    block |ܘܩܵܥܹ̇ܐ ܘܡܲܟܼܪܸܙ ܫܘܼܦܪܵܗ̇ ܪܵܡ̇ܐ ܕܥܹܕܲܬܼ ܩܘܼܕܼܫܵܐ ܀|
    block |܃ܥܲܠ ܠܸܫܵܢܹܗ ܓܼܕܝܼܠܝܼܢ ܛܲܟܼܣܹܝ̈ܗ̇ ܪ̈ܘܼܚܵܢܵܝܹܐ|
    block |ܘܲܒܼܣܘܼܪ̈ܓܵܕܼܵܘܗܝ ܪܫܝܼܡܝܼܢ ܫܘܼܦܪܹ̈ܝܗ̇ ܡܲܠܝܲܝ̈ ܚܲܝܹ̈ܐ ܀|
    block |܃ܪܵܡ ܗ̄ܘ̣ ܙܡ̇ܪܹܗ ܕܟܼܵܪܘܿܙ ܥܲܡܡܹ̈ܐ ܒܥܹܕܲܬܼ ܩܘܼܕܼܫܵܐ|
    block |ܘܲܒܼܩܝܼܢܵܬܹ̈ܗ ܬܗܲܪܘ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀|
    block |܃ܫܠܝܼܚܹ̈ܐ ܟܠܗܘܿܢ ܥܲܡܹܗ ܙܵܡ̇ܪܝܼܢ ܒܠܸܫܵܢܲܝ̈ܗܘܿܢ|
    block |ܒܗܵܢܵܐ ܚܠܘܿܠܵܐ ܕܚܲܬܼܢܵܐ ܡܫܝܼܚܵܐ ܠܥܹܕܿܬܹܿܗ ܐܲܬܼܩܸܢ ܀|
    block |܃ܣܒܲܪܬܹܗ ܕܚܲܬܼܢܵܐ ܪܵܥ̇ܡܵܐ ܚܲܝܹ̈ܐ ܒܲܚܠܘܿܠ ܥܹܕܿܬܹܿܗ|
    block |ܘܡܸܢܵܗ̇ ܫܵܬܹ̇ܝܢ ܡܙܝܼܢܲܝ̈ ܚܲܬܼܢܵܐ ܚܲܝܹ̈ܐ ܚܲܕܼ̈ܬܹܐ ܀|
    block |܃ܪܲܒܿܘܼ ܚܠܘܿܠܵܐ ܘܲܦܠܸܐ ܣܡܵܟܼܵܐ ܘܲܚܠܸܐ ܫܸܩܝܵܐ|
    block |ܚܵܕܹ̇ܐ ܚܲܬܼܢܵܐ ܘܕܸܿܝ̇ܨܵܐ ܟܲܠܬܼܵܐ ܘܪܵܡ ܒܘܼܣܵܡܵܐ ܀|
    block |܃ܪ̈ܲܒܲܝ ܟܵܗܢܹ̈ܐ ܘܟܼܵܗܢܹ̈ܐ ܙ̈ܗܲܝܵܐ ܙܡܝܼܢܲܝ̈ ܥܹܕܿܬܵܐ|
    block |ܡܠܹܝܢ ܦܘܼܡܲܝ̈ܗܘܿܢ ܙܡ̇ܪ̈ܲܝ ܪܘܼܚܵܐ ܒܲܚܠܘܿܠ ܚܲܝܹ̈ܐ ܀|
    block |܃ܐܘܿ ܠܹܟܼܝ ܥܹܕܿܬܵܐ ܡܟܼܝܼܪܬܹܿܗ ܕܫܸܡܫܵܐ ܕܙܲܕܿܝܼܩܘܼܬܼܵܐ|
    block |ܕܗܵܐ ܪܵܡ ܫܘܼܒܼܚܹܟܼܝ ܘܲܒܼܒܹܝܬܼ ܟܵܘܒܹ̈ܐ ܟܠܝܼܠܹܟܼܝ ܨܵܡܲܚ̇ ܀|
    block |܃ܗܵܐ ܥܲܡ ܕܵܪܹ̈ܐ ܪܵܕܹܐ ܚܠܘܿܠܹܟܼܝ ܡܠܸܐ ܒܘܼܣܵܡܹ̈ܐ|
    block |ܘܡܸܬܼܒܲܣܡܝܼܢ ܒܹܗ ܥܵܠܡܹ̈ܐ ܘܥܲܡܡܹ̈ܐ ܕܲܒܼܟܼܠ ܦܸܢ̈ܝܵܢ ܀|
    block |܃ܒܐܲܪܥܵܐ ܩܒܼܝܼܥܵܐ ܥܹܕܲܬܼ ܩܘܼܕܼܫܵܐ ܙܒܼܝܼܢܲܬܼ ܒܲܕܼܡ̇ܐ|
    block |ܘܪܹܫܵܗ̇ ܪܵܡ̇ܐ ܗܵܐ ܒܲܫܡܲܝܵܐ ܗ̄ܘ̣ ܒܹܝܬܼ ܐܲܠܵܗܵܐ ܀|
    block |܃ܟܠܝܘܿܡ ܣܵܓܹ̇ܐ ܣܡܵܟܼܵܗ̇ ܪܲܒܵܐ ܥܲܡ ܒܘܼܣܵܡܹܝ̈ܗ̇|
    block |ܒܥܲܡܡܹ̈ܐ ܕܐܵܬܹ̇ܝܢ ܡ̣ܢ ܟܠ ܦܸܢ̈ܝܵܢ ܕܒܼܵܗ̇ ܢܸܬܼܦܲܨܚܘܼܢ ܀|
  block
    block |܃ܥܲܡ ܫܲܬܼܐܸܣܬܼܵܐ ܕܗܲܝܡܵܢܘܼܬܼܵܐ ܣܝܼܡ ܒܸܢܝܵܢܵܗ̇|
    block |ܘܠܵܐ ܡܙܝܼܥܝܼܢ ܠܵܗ̇ ܡܲܫ̈ܒܹܐ ܘܡܸܠ̈ܠܹܐ ܕܟܼܠ ܣܵܩܘܿܪܹ̈ܝܗ̇ ܀|
    block |܃ܓܙܲܡ̣ܘ ܠܵܗ̇ ܡܲܠ̈ܟܹܿܐ ܘܠܵܐ ܐܲܙܝܼܥܘܼܗ̇ ܠܲܡܫܲܪܲܪܬܵܐ|
    block |ܘܗܵܐ ܒܙܵܟܼܘܼܬܼܵܐ ܡܟܲܠܲܠ ܪܹܫܵܗ̇ ܕܲܡܒܲܪܲܟܼܬܵܐ ܀|
    block |܃ܒܹܝܬܼ ܙܵܩܘܿܦܹ̈ܐ ܠܚܲܢܦܹ̈ܐ ܩܵܡܲܬ̤ ܥܹܕܲܬܼ ܩܘܼܕܼܫܵܐ|
    block |ܘܡ̣ܢ ܝܲܡܝܼܢܵܗ̇ ܘܡ̣ܢ ܣܸܡܵܠܵܗ̇ ܫܘܼܒܼܚܵܐ ܠܸܒܼܫܲܬ̤ ܀|
    block |܃ܙܟܼܵܬ̤ ܝܘܼܠܦܵܢܹ̈ܐ ܘܣܲܝܦܲܬ̤ ܓܲܒܹ̈ܐ ܕܲܒܼܢܲܝ̈ ܛܘܼܥܝܲܝ|
    block |ܘܗܵܐ ܪܵܡ ܪܹܫܵܗ̇ ܘܲܬܼܚܹܝܬܼ ܪܸ̈ܓܼܠܹܝܗ̇ ܪܡܹܝܢ ܣܵܩܘܿܪܹ̈ܝܗ̇ ܀|
    block |܃ܦܬܼܝܼܚܝܼܢ ܬܲܪ̈ܥܹܐ ܩܕܼܵܡ ܟܠ ܕܐܵܬܹ̇ܐ ܕܢܸܬܼܓܵܘܲܣ ܒܵܗ̇|
    block |ܘܡܲܠܝܵܐ ܢܘܼܗܪܵܐ ܘܪܵܥܡܝܼܢ ܝܲܠܕܹܿܝ̈ܗ̇ ܒܲܙܡܝܼܪ̈ܵܬܼܵܐ ܀|
    block |܃ܪܗܝܼܒܼܷܝܼܢ ܡܲܠ̈ܟܹܿܐ ܘܪܵܗ̇ܛܝܼܢ ܣܵܓ̇ܿܕܿܝܼܢ ܠܟܼܘܼܒܼܫܵܐ ܕܪܸ̈ܓܼܠܹܝܗ̇|
    block |ܘܥܲܡܡܹ̈ܐ ܟܠܗܘܿܢ ܒܬܲܪ̈ܥܹܝܗ̇ ܟܢܝܼܫܝܼܢ ܥܲܡ ܩܘܼܪ̈ܒܵܢܹܐ ܀|
    block |܃ܪܵܡܝܼܢ ܫܘܼܪ̈ܝܗ̇ ܘܠܵܐ ܡܸܬܼܚܲܣܢܝܼܢ ܡ̣ܢ ܪ̈ܵܕܼܘܿܦܹܐ|
    block |ܘܗܵܐ ܒܲܣܒܲܪܬܵܐ ܪܫܝܼܡ ܫܘܼܘܕܵܝܹܗ ܕܫܲܝܢܵܗ̇ ܪܲܒܵܐ ܀|
    block |܃ܒܩܸܛܠܵܐ ܦܪܝܼܩܵܐ ܒܲܕܼܡܚܐ ܙܒܼܝܼܢܵܐ ܥܹܕܿܬܼ ܥܲܡܡܹ̈ܐ|
    block |ܘܲܬܼܚܹܝܬܼ ܓܸܦܵܘ̈ܗܝ ܕܲܳܨܠܝܼܒܼ ܢܘܼܗܪܵܐ ܫܪܹܝܢ ܚܲܒܿܝܼܒܹ̈ܝܗ̇ ܀|
    block |܃ܠܥܸܠ ܡ̣ܢ ܟܹܐܦܵܐ ܕܗܲܝܡܵܢܘܼܬܼܵܐ ܒܢܵܗ̇ ܦܵܪܘܿܩܲܢ|
    block |ܘܠܵܐ ܚܵܣ̇ܢܝܼܢ ܠܵܗ̇ ܬܲܪ̈ܥܹܐ ܕܲܫܝܘܿܠ ܘܡܘܼܟܼܠܲܝ̈ ܡ̇ܘܬܵܐ ܀|
    block |܃ܥܲܠ ܬܵܘܕܿܝܝܼܬܹܗ ܕܪܹܫ ܬܲܠܡܝܼ̈ܕܹܐ ܣܝܼܡ ܒܸܢܝܵܢܵܗ̇|
    block |ܘܪܵܡ̇ܝܼܢ ܫܘܼܪܹ̈ܝܗ̇ ܒܣܲܒܼܪܵܐ ܛܵܒܼܵܐ ܘܚܘܼܒܵܐ ܕܲܟܼܝܵܐ ܀|
    block |܃ܩܒܼܝܼܥܵܐ ܒܐܲܪܥܵܐ ܘܗܵܐ ܫܘܼܟܼܠܵܠܵܗ̇ ܒܲܫܡܲܝܵܐ|
    block |ܘܪܵܘܡ̇ܐ ܘܥܘܼܡܩܵܐ ܠܒܼܝܼܟ ܫܘܼܠܛܵܢܵܗ̇ ܕܟܲܠܲܬܼ ܢܘܼܗܪܵܐ ܀|
    block |܃ܥܹܕܿܬܵ ܒܐܲܪܥܵܐ ܘܥܹܕܿܬܵܐ ܒܪܵܘܡ̇ܐ ܘܲܚܕܼܵܐ ܥܹܕܿܬܵܐ|
    block |ܥܹܕܲܬܼ ܩܘܼܕܼܫܵܐ ܘܥܹܕܲܬܼ ܒܘܼܟܼܪܹ̈ܐ ܗܵܝ̇ ܕܲܥܬܼܝܼܕܼܵܐ ܀|
    block |܃ܚܕܼܵܐ ܓܹܝܪ ܥܹܕܿܬܵܐ ܕܒܲܬܼܪܹܝܢ ܥܵܠܡܹ̈ܐ ܢܵܨܲ݁ܚ ܫܘܼܦܪܵܗ̇|
    block |ܕܚܲܬܼܢܵܐ ܕܡܲܟܼܪܵܗ̇ ܒܲܬܼܪܹܝܢ ܥܵܠܡܹ̈ܐ ܐܵܘ ܪܸܒܼ ܠܲܫܡܵܗ̇ ܀|
    block |܃ܢܵܨ̇ܚܵܐ ܒܐܲܪܥܵܐ ܘܟܼܵܢ̇ܫܵܐ ܥܲܡܡܹ̈ܐ ܠܒܹܝܬܼ ܚܵܘܣܵܢܵܗ̇|
    block |ܘܗܵܐ ܒܲܫܡܲܝܵܐ ܡܬܼܝܼܚܝܼܢ ܫܘܼܪܹ̈ܝܗ̇ ܒܕܼܘܼܡܣܲܝ̈ ܢܘܼܪܵܐ ܀|
    block |܃ܒܥܵܠܡܵܐ ܕܥܵܒܲ݁ܪ ܠܡܹܐܢܵܐ ܐܝܼܬܹܝܗ̇ ܠܟܼܠ ܫܲܪ̈ܒܼܵܬܼܵܐ|
    block |ܘܲܒܼܗܵܘ̇ ܕܲܥܬܼܝܼܕܼ ܥܝܼܪܹ̈ܐ ܘܐ̄ܢܵܫܵܐ ܒܵܗ̇ ܡܸܬܼܦܲܨܚܝܼܢ ܀|
    block |܃ܡܸܚܕܼܵܐ ܕܫܵܠܹ̇ܡ ܗܵܢܵܐ ܪܲܗܛܵܐ ܕܡܵܝܘܿܬܼܘܼܬܼܵܐ|
    block |ܨܡܲܚ̣ ܠܹܗ ܫܘܼܦܪܵܗ̇ ܒܐܲܬܼܪܵܐ ܪܵܡ̇ܐ ܕܠܵܐ ܡ̇ܝܘܿܬܹ̈ܐ ܀|
    block |܃ܗܵܪܟܵܐ ܒܵܣ̇ܡܵܐ ܒܦܲܓܼܪܹܗ ܘܲܕܼܡܹܗ ܕܚܲܬܼܢܵܐ ܡ̇ܪܵܗ̇|
    block |ܘܬܲܡܵܢ ܪܵܘ̇ܙܵܐ ܒܙܝܼܘܹܗ ܦܲܐܝܵܐ ܥܛܝܼܦ ܓܵܘܙܲܠܬܵܐ ܀|
    block |ܗܵܪܟܵܐ ܒܕܸܒܼܚܵܐ ܕܦܲܓܼܪܹܗ ܘܲܕܼܡܹܗ ܡܚܲܣܝܵܐ ܠܲܒܼܢܹ̈ܝܗ̇܃|
  block
    block |ܘܬܲܡ̇ܢ ܡܚܵܘܝܵܐ ܟܝܵܢ ܐ̄ܢܵܫܘܼܬܹܗ ܠܟܼܠ ܚܲܒܿܝܼܒܹܝ̈ܗ̇ ܀|
    block |ܗܵܪܟܵܐ ܘܬܲܡ̇ܢ ܒܹܗ ܬܸܬܼܒܲܣܲܡ ܥܹܕܿܬܵܐ ܘܲܒܼܢܹܝ̈ܗ̇ ܀|
    block |܃ܗܵܪܟܵܐ ܪܵܥ̇ܡܵܐ ܒܣܸܦܪ̈ܲܝ ܪܘܼܚܵܐ ܕܐܲܟܼܬܸܿܒܼܘ ܟܹܐܢܹ̈ܐ|
    block |ܘܬܲܡ̇ܢ ܚܵ̇ܕܼܝܵܐ ܒܲܩܢܘܿܡܲܝ̈ܗܘܿܢ ܠܒܼܝܼܫܲܝ̈ ܢܘܼܗܪܵܐ ܀|
    block |܃ܗܵܪܟܵܐ ܣܸܦܪܹ̈ܐ ܕܢܒܼܝܼܘܼܬܼܵܐ ܘܕܲܫܠܝܼܚܘܼܬܼܵܐ|
    block |ܘܬܲܡ̇ܢ ܟܸܢܫܹ̈ܐ ܕܲܩܢܘܿܡܲܝ̈ܗܘܿܢ ܕܲܒܼܢܲܝ̈ ܢܘܼܗܪܵܐ ܀|
    block |܃ܗܵܪܟܵܐ ܪܵܥܹ̇ܡܝܼܢ ܒܓܼܵܘ ܣܸܦܪ̈ܲܝܗܘܿܢ ܒܓܼܵܘ ܒܹܝܬܼ ܩܘܼܕܼܫܑܵܐ|
    block |ܘܡ̇ܐ ܕܐܸܬܼܢܲܚܲܡܘ ܠܵܗ̇ ܗ̄ܘ̣ ܟܵܢ̇ܫܝܼܢ ܒܐܲܬܼܪܵܐ ܕܢܘܼܗܪܵܐ ܀|
    block |܃ܠܥܸܠ ܡܸܬܼܥܲܐܠܝܵܐ ܒܗܵܝ̇ ܬܸܫܒܿܘܿܚܬܵܐ ܕܠܵܐ ܡܸܬܼܡܲܠܠܵܐ|
    block |ܘܟܸܢܫܹ̈ܐ ܕܲܒܼܢܹܝ̈ܗ̇ ܒܵܗ̇ ܡܸܬܼܒܲܣܡܝܼܢ ܥܲܡ ܪ̈ܘܼܚܵܢܹܐ ܀|
    block |܃ܬܡ݂ܲܗ ܠܹܗ ܪܸܥܝܵܢܝ ܒܫܘܼܦܪܵܗ̇ ܪܵܡ̇ܐ ܕܥܹܕܲܬܼ ܩܘܼܕܼܫܵܐ|
    block |ܘܠܲܝܬܿ ܠܝܼ ܡܸܠܬܼܵܐ ܕܣܵܦ̇ܩܵܐ ܕܐܹܡܲܪ ܥܲܠ ܦܲܐܝܘܼܬܼܵܗ̇ ܀|
    block |܃ܪܵܡ ܗ̄ܘ̣ ܫܲܪܒܵܗ̇ ܡ̣ܢ ܚܲܟܿܝܼܡܹ̈ܐ ܘܡ̣ܢ ܡܲܠܵܠܹ̈ܐ|
    block |ܘܗܝ̤ ܗ̄ܝܼ ܡܥܝܼܢܵܐ ܕܟܼܠ ܟܸܟܼ̈ܡܵܬܼܵܐ ܕܒܹܝܬܼ ܐܲܠܵܗܵܐ ܀|
    block |܃ܢܘܼܗܪܵܐ ܥܛܝܼܦܵܐ ܘܢܘܼܗܪܵܐ ܠܒܼܝܼܫܵܐ ܡܟܼܝܼܪܲܬܼ ܢܘܼܗܪܵܐ|
    block |ܢܘܼܗܪܵܐ ܙܠܝܼܚܵܐ ܘܢܘܼܗܪܵܗ̇ ܦܲܐܝܵ ܠܵܐ ܡܸܬܼܡܲܠܲܠ ܀|
    block |܃ܠܵܗ̇ ܗ̄ܘ̣ ܡܙܲܝܚܝܼܢ ܥܵܠܡܹ̈ܐ ܘܥܲܡܡܹ̈ܐ ܡ̣ܢ ܫܘܼܪܵܝܵܐ|
    block |ܘܒܼܵܗ̇ ܗ̄ܘ̣ ܪܵܥܡ̇ܝܼܢ ܣܸܦܪ̈ܲܝ ܪܘܼܚܵܐ ܒܕܼܵܪܹ̈ܐ ܟܠܗܘܿܢ ܀|
    block |܃ܡ̇ܪܹܐ ܢܒܼܝܹ̈ܐ ܣܵܡ̣ ܫܲܬܸܐܣܹܝ̈ܗ̇ ܬܪܲܨ ܒܸܢܝܵܢܵܗ̇|
    block |ܘܲܟܼܬ݂ܲܒܼ ܒܲܕܼ ܡܹܗ ܟܬܼܵܒܼܵܐ ܕܫܲܝܢܵܗ̇ ܘܲܕܼܙܵܟܼܘܼܬܼܵܗ̇ ܀|
    block |܃ܫܠܝܼܚܹ̈ܐ ܒܢ̣ܵܐܘܼܗ̇ ܒܟܼܵܪܘܿܙܘܼܬܼܗܘܿܢ ܡܲܠܝܲܬܼ ܚܲܝܹ̈ܐ|
    block |ܘܡ̣ܝܼܬܼܘ ܥܲܠ ܐܲܦܹܝ̈ܗ̇ ܘܪܲܡܪܸܡܘ ܫܘܼܪܹ̈ܝܗ̇ ܒܝܲܕܼ ܩܸܛܠܲܝ̈ܗܘܿܢ ܀|
    block |܃ܟܵܗܢܹ̈ܐ ܘܡܲܠ݁̈ܟܹܿܐ ܐܲܣܓܿܝܼܘ ܫܘܦܪܵܗ̇ ܕܡ̇ܪܲܬܼ ܓܲܙܹ̈ܐ|
    block |ܘܥܲܡܡܹ̈ܐ ܟܠܗܘܿܢ ܪܥܸܡ̣ܘ ܩܵܠܲܝ̈ܗܘܿܢ ܒܲܙܡܝܼܪ̈ܵܬܼܵܗ̇ ܀|
    block |܃ܣܓܼܝܼ ܪܘܼܡܝܵܢܵܗ̇ ܘܝܼܪܸܒܼ ܚܠܘܼܠܵܗ̇ ܕܟܼܠܲܬܼ ܡܲܠܟܵܐ|
    block |ܘܲܡܠܹܝܢ ܓܲܙܹܝ̈ܗ̇ ܥܘܼܬܼܪܵܐ ܪܲܒܵܐ ܕܠܵܐ ܡܸܬܼܚܲܠܲܨ ܀|
    block |܃ܒܓܼܵܘ ܥܸܠܝܵܬܼܵܐ ܟܲܕܼ ܥܸܠܲܬ̤ ܗ̄ܘ̣ܵܬܼ ܠܒܹܝܬܼ ܐܲܠܵܗܵܐ|
    block |ܚܲܬܼܢܵܐ ܪܡ̇ܐ ܠܵܗ̇ ܦܲܓܼܪܹܗ ܘܲܕܼܡܹܗ ܘܚܘܼܒܹܿܗ ܪܲܒܵܐ ܀|
    block |܃ܐܵܦ ܫܘܫܒܼܝܼܢܹ̈ܐ ܫܠܝܼܚܹ̈ܐ ܝܲܗ̣̄ܒܼܘ ܠܵܗ̇ ܪ̈ܘܼܡܝܵܢܲܝܗܘܿܢ|
    block |ܚܲܫܹ̈ܐ ܘܡ̇ܘ̈ܬܹܿܐ ܕܡ̣ܢ ܪ̈ܵܕܼܘܿܦܹܐ ܣܒ݂ܲܠܘ ܥܲܠ ܐܲܦܹܝ̈ܗ̇ ܀|
    block |܃ܢܒܼܝܹ̈ܐ ܐܲܪܡܝܼܘ ܓܸܠܝܵܢܲܝ̈ܗܘܿܢ ܕܡܸܛܠܵܬܼܵܗ̇|
    block |ܘܲܒܼܣܸܦܪ̈ܲܝܗܘܿܢ ܪܲܩܸܕܼܘ ܩܘܼܕܼܡܹܝܗ̇ ܪܘܼܚܵܢܵܐܝܼܬܼ ܀|
    block |܃ܣܵܗ̈ܕܹܿܐ ܪܡ̇ܘ̣ ܠܵܗ̇ ܕܸܡ ܨܵܘܪ̈ܲܝܗܘܿܢ ܚܲܒܿܝܼܒܼܵܐܝܼܬܼ|
    block |ܘܐܸܬܼܵܐ ܟܸܗܢܹ̈ܐ ܪܡ̇ܘ̣ ܕܲܪ̈ܓܲܝܗܘܿܢ ܒܹܝܬܼ ܚܘܼܣܵܝܵܐ ܀|
    block |ܡܲܠ̈ܟܹܿܐ ܝܲܗ̣̄ܒܼܘ ܠܵܗ̇ ܫܘܼܠܛܵܢܲܝ̈ܗܘܿܢ ܐܲܝܟ ܪܘܼܡܝܵܢܵܐ܃|
  block
    block |ܘܲܒܼܬܼܵܓܲܝ̈ܗܘܿܢ ܠܟܼܘܼܒܼܫܵܐ ܕܪܸ̈ܓܼܠܹܝܗ̇ ܣܓܸܕܼܘ ܟܲܕܼ ܚܵ̇ܕܹܝܢ ܀|
    block |܃ܓܲܒܼܪܹ̈ܐ ܘܢܸܫܹ̈ܐ ܣܵܒܹ̈ܐ ܥܠܲܝܡܹ̈ܐ ܘܟܼܠ ܡܘܼܫ̈ܚܵܬܼܵܐ|
    block |ܫܩ݂ܲܠܘ ܩܲܪܸܒܼܘ ܠܵܗ̇ ܩܵܠܲܝ̈ ܫܘܼܒܼܚܵܐ ܐܲܝܟ ܪܘܼܡܝܵܢܵܐ ܀|
    block |܃ܣܓܼܝܼ ܠܵܗ̇ ܥܘܼܬܼܪܵܗ̇ ܕܥܹܕܲܬܼ ܩܘܼܕܼܫܵܐ ܕܲܒܼܪܵܐ|
    block |ܘܡܸܢܵܗ̇ ܥܵܬܼ̇ܪܝܼܢ ܟܠܗܘܿܢ ܬܸܓܼܡܹ̈ܐ ܘܟܸܫܢܹ̈ܐ ܕܲܒܼܢܹܝ̈ܗ̇ ܀|
    block |܃ܕܲܥܒ݂ܲܪ ܐܵܦ ܩܲܝܡܵܝܼܢ ܐܵܦ ܕܲܥܬܼܝܼܕܼܝܼܢ|
    block |ܒܫܘܼܦܪܵܗ̇ ܪܲܒܵܐ ܙܠܝܼܚܝܼܢ ܕܲܪ̈ܓܹܐ ܕܫܘܼܠܛܵܢܲܝ̈ܗܘܿܢ ܀|
    block |܃ܗܲܝܟܲܠܹ̈ܝܗ̇ ܪ̈ܵܡܹܐ ܕܵܠܩܝܼܢ ܒܢܘܼܗܪܵܐ ܡܠܸܐ ܒܘܼܣܵܡܵܐ|
    block |ܒܒܹܝܬܼ ܚܘܼܣܵܝܵܐ ܥܛܝܼܦ ܙܲܗܝܘܼܬܼܵܐ ܘܩܲܕܿܝܼܫܘܼܬܼܵܐ ܀|
    block |܃ܩܒܼܝܼܥ ܒܵܗ̇ ܡܲܕܼܒܿܚܵܐ ܐ̄ܪܵܙܵܐ ܕܩܲܒܼܪܹܗ ܕܚܲܬܼܢܵܐ ܡܫܝܼܚܵܐ|
    block |ܘܣܝܼܡ ܒܵܗ̇ ܨܠܝܼܒܼܵܐ ܢܝܼܫܵܐ ܕܩܸܛܠܹܗ ܡܲܪܕܸܿܐ ܚܲܝܹ̈ܐ ܀|
    block |܃ܡܸܬܼܦܲܠܲܓܼ ܒܵܗ̇ ܦܲܓܼܪܵܐ ܘܲܕܼܡ̇ܐ ܠܚܘܼܣܵܝ ܚܵܘ̈ܒܹܿܐ|
    block |ܕܸܒܼܚܹܗ ܚܲܝܵܐ ܕܗܵܘ̇ ܪܲܒܿܟܿܘܼܡܪܹ̈ܐ ܕܒܲܕܹܡܹܗ ܙܲܒܼܢܵܗ̇ ܀|
    block |܃ܡܲܫܟܲܢܙܲܒܼܢܵܐ ܕܲܫܠܸܡ ܙܲܒܼܢܹܗ ܛܘܼܒܼܵܐ ܝܲܗ̣̄ܒܼ ܠܵܗ̇|
    block |ܕܲܕܼܠܵܐ ܫܘܼܠܵܡ ܫܸܡܠܲܬ̤ ܛܘܼܒܹ̈ܐ ܕܒܹܝܬܼ ܐܲܠܵܗܵܐ ܀|
    block |܃ܟܵܗܢܹ̈ܐ ܕܛܘܼܦܣܵܐ ܠܟܼܵܗܢܲܝ̈ ܫܪܵܪܵܐ ܝܲܗ̣̄ܒܼܘ ܐܝܼܩܵܪܵܐ|
    block |ܕܲܥܒ݂ܲܪ ܛܘܼܦܣܵܐ ܘܙܲܚܲܘ ܫܪܵܪܵܐ ܕܥܹܕܲܬܿ ܩܘܼܕܼܫܵܐ ܀|
    block |܃ܕܸܒܼܚܸ̈ܐ ܚܲܪ݁ܫܹܐ ܕܲܒܼܢܵܡܘܿܣܵܐ ܣܓܸܕܼܘ ܡ̣ܢ ܪܘܼܚܩܵܐ|
    block |ܠܕܸܒܼܚܵܗ̇ ܡܠܝܼܠܵܐ ܕܥܹܕܿܬܵܐ ܟܲܠܬܼܵܐ ܡܟܼܝܼܪܬܹܿܗ ܕܲܒܼܪܵܐ ܀|
    block |܃ܕܸܒܼܚܹ̈ܐ ܡܝܼܬܹ̈ܐ ܒܕܸܒܼܚܵ ܚܲܝܵܐ ܫܩܲܠ̣ܘ ܫܘܼܠܵܡܵܐ|
    block |ܒܓܼܵܘ ܒܹܝܬܼ ܩܘܼܕܼܫܵܐ ܕܥܹܕܿܬܵܐ ܐܸܡ̇ܐ ܕܫܲܪܝܼܪܘܼܬܼܵܐ ܀|
    block |܃ܟܢܘܼܫܬܵܐ ܢܸܦܩܲܬ̤ ܕܲܣܢܵܬ̤ ܚܲܬܼܢܵܐ ܕܠܹܗ ܐܸܬܼܡܲܟܼܪܲܬ̤|
    block |ܘܥܸܠܲܬ̤ ܥܹܕܿܬܵܐ ܘܲܗܘ̤ܸܵܬܼ ܟܲܠܬܼܵܐ ܕܫܲܪܝܼܪ ܚܘܼܒܵܗ̇ ܀|
    block |܃ܟܢܘܼܫܬܵܐ ܙܸܩܦܲܬ̤ ܘܥܹܕܿܬܼ ܥܲܡܡܹ̈ܐ ܚܝܵܬ̤ ܒܲܙܩܝܼܦܹܗ|
    block |ܘܗܵܐ ܡܸܬܼܒܲܣܡܵܐ ܒܦܲܓܼܪܹܗ ܘܲܕܼܡܹܗ ܡܚܲܣܸܐ ܚܵܘ̈ܒܹܿܐ ܀|
    block |܃ܗܵܐ ܦܸܪܢܝܼܬܼܵܐ ܕܟܲܠܲܬܼ ܢܘܼܗܪܵܐ ܥܲܠ ܣܸܦ̈ܘܵܬܼܵܗ̇|
    block |ܦܲܓܼܪܹܗ ܘܲܕܼܡܹܗ ܕܚܲܬܼܢܵܐ ܚܲܝܵܐ ܒܲܪ ܥܸܠܵܝܵܐ ܀|
    block |܃ܒܐܲܪܒܲܥܦܸܢ̈ܝܵܢ ܗܵܐ ܫܲܠܝܼܛܵܐ ܟܲܠܲܬܼ ܡܲܠܟܵܐ|
    block |ܘܪܵܘܡ̇ܐ ܘܥܘܼܡܩܵܐ ܠܒܼܝܼܟ ܫܘܼܠܛܵܢܵܗ̇ ܕܲܡܫܲܒܲܚܬܵܐ ܀|
    block |܃ܐܲܪܒܲܥܦܸܢ̈ܝܵܢ ܛܥܹܝܼ̈ܢܵܢ ܠܲܫܡܵܗ̇ ܕܡܲܠܝܲܬܼ ܫܘܼܦܪܹ̈ܐ|
    block |ܕܒܲܐܪܒܲܥ ܐܵܬܼ̈ܘܵܢ ܣܵܡ̣ ܟܘܼܢܵܝܵܗ̇ ܚܲܬܼܢܵܐ ܡ̇ܪܵܗ̇ ܀|
    block |܃ܛܘܼܒܲܝܟܿܝ ܥܹܕܿܬܬܵܐ ܕܪܲܚܡܹܟܼܝ ܡ̇ܪܹܟܼܝ ܘܲܦܪܲܩ ܚܲܝܲܝ̈ܟܿܝ|
    block |ܘܫܲܝܢܵܐ ܪܲܒܵܐ ܙܠܲܚ̣ ܒܲܫܒܼܝܼܠܲܝܟܿܝ̈ ܘܲܒܗܲܠܟܼܵܬܹ̈ܟܼܝ ܀|
    block |܃ܛܘܼܒܲܝܟܿܝ ܥܹܕܿܬܵܐ ܕܪܲܚܡܹܟܼܝ ܫܸܡܫܵܐ ܕܙܲܕܿܝܼܩܘܼܬܼܵܐ|
    block |ܘܢܘܼܗܪܵܐ ܓܲܐܝܵܐ ܙܠܲܚ̣ ܒܐܵܦܲܕܼܢܲܝ̈ܟܿܝ ܘܲܡ̣ܠܵܟܼܝ ܫܘܼܒܼܚܵܐ ܀|
  block
    block |܃ܛܘܼܒܲܝܟܿܝ ܥܹܕܿܬܵܐ ܕܲܓܼܒܼܵܟܼܝ ܢܘܼܗܪܵܐ ܕܠܵܐ ܡܸܬܼܚܲܒܲܠ|
    block |ܘܥܲܠܝܼ ܣܵܡ̣ܟܼܝ ܒܪܵܘܡ̇ܐ ܪܵܡ̇ܐ ܠܥܸܠ ܒܲܡܫܲܝܵܐ ܀|
    block |܃ܛܘܼܒܲܝܟܿܝ ܥܹܕܿܬܵܐ ܕܡܲܟܼ݂ܪܹܟܼܝ ܚܲܬܼܢܵܐ ܡ̇ܪܵܐ ܛܵܒܼܵܐ|
    block |ܘܲܬܼܪܹܝܢ ܥܵܠܡܹ̈ܐ ܩ̣ܪܵܐ ܠܲܚܠܲܘܿܠܹܟܼܝ ܕܲܡܠܸܐ ܛܘܼܒܹ̈ܐ ܀|
    block |܃ܛܘܼܒܲܝܟܿܝ ܥܹܕܿܬܵܐ ܕܙܲܒܼܢܹܟܼܝ ܒܲܕܼܡܹܗ ܒܲܪ ܐܲܠܵܗܵܐ|
    block |ܘܲܦܪ݂ܲܩ ܚܲܝܲܝ̈ܟܿܝ ܡ̣ܢ ܥܲܒܼܕܿܘܼܬܼܵܐ ܕܣܸܓܼܕܲܬܼ ܨܲܠܡܹ̈ܐ ܀|
    block |܃ܛܘܼܒܲܝܟܿܝ ܥܹܕܿܬܵܐ ܕܐܲܒܼܵܐ ܨܒܼܵܐ ܒܹܡܼܝ ܘܲܒܼܪܵܐ ܡܲܟܼܪܹܟܼܝ|
    block |ܘܪܘܼܚܵܐ ܕܩܘܼܕܼܫܵܐ ܫܲܡܠܝܼ ܫܘܼܦܪܹܟܼܝ ܪܘܼܚܵܢܵܝܵܐ ܀|
    block |܃ܛܘܼܒܲܝܟܿܝ ܥܹܕܿܬܵܐ ܕܲܒܼ̈ܢܲܬܼ ܡܲܠ̈ܟܹܿܐ ܛܘܼܒܼܵܐ ܝܲܗ̣̄ܒܼ ܠܹܟܼܝ|
    block |ܕܪܲܚ̣ܡܹܟܼܝ ܚܲܬܼܢܵܐ ܕܕܼܝܼܠܹܗ ܐܸܢܘܿܢ ܫܡܲܝܵܐ ܘܐܲܪܥܵܐ ܀|
    block |܃ܛܘܼܒܲܝܟܿܝ ܥܹܕܿܬܵܐ ܕܗܵܐ ܒܲܫܡܲܝܵܐ ܓܢܘܿܟܹܟܼܝ ܡܲܬܼܩܲܢ|
    block |ܘܲܣܕܼܝܼܪܝܼܢ ܒܹܗ ܛܘܼܒܹ̈ܐ ܡܠܝܼܟܹ̈ܐ ܕܠܵܐ ܫܘܼܠܵܛܵܐ ܀|
    block |܃ܛܘܼܒܲܝܟܿܝ ܥܹܕܿܬܵܐ ܕܟܲܕܼ ܡ̣ܢ ܐܲܪܥܵܐ ܗ̄ܘ̣ ܓܸܢܣܹܟܼܝ ܫܝܼܛܵܐ|
    block |ܗܵܐ ܒܲܫܡܲܝܵܐ ܨܝܼܪܝܼܢ ܫܘܼܦܪܲܝܣܣܟܿܝ ܒܹܝܬܼ ܐܲܠܵܗܵܐ ܀|
    block |܃ܛܘܼܒܲܝܟܿܝ ܥܹܕܿܬܵܐ ܕܟܼܠܗܘܿܢ ܫܘܼܦܪܹ̈ܐ ܢܣܲܟ ܥܲܠ ܪܹܫܹܟܼܝ|
    block |ܡ̇ܪܹܐ ܛܘܼܒܹ̈ܐ ܕܪܲܚ̣ܡܹܟܼܝ ܘܡܲܟܼܪܹܟܼܝ ܘܐܵܘܪܸܒܼ ܠܲܫܡܹܟܼܝ ܀|
    block |܃ܛܘܼܒܲܝܟܿܝ ܥܹܕܿܬܵܐ ܕܥܹܐܕܲܝ̈ܟܿܝ ܪܵܥ̇ܡܝܼܢ ܒܐܲܪܒܲܥܦܸܢ̈ܝܵܢ|
    block |ܘܡܸܬܼܪܲܡܪܲܡ ܒܹܟܼܝ ܫܡܹܗ ܩܲܕܿܝܼܫܵܐ ܐܲܝܟ ܫܘܼܘܕܵܝܹܗ ܀|
    block |܃ܟܲܠܲܬܼ ܛܘܼܒܹ̈ܐ ܩܲܒܸܿܠܝ ܡܸܠܲܝ̈ ܐܲܝܟ ܪܘܼܡܝܵܢܵܐ|
    block |ܘܲܬܼܚܹܝܬܼ ܟܸܢܦܹܟܼܝ ܣܲܬܲܪܝ ܚܲܝܲܝ̈ ܡ̣ܢ ܢܸܟܼܝܵܢܹ̈ܐ ܀|
    block |܃ܡ̇ܪܲܢ ܗܲܒܼ ܠܝܼ ܕܠܵܐ ܐܸܬܼܢܲܟܼܪܸܐ ܡ̣ܢ ܗܵܘ̇ ܛܘܼܒܼܵܐ|
    block |ܕܠܹܗ ܗ̄ܘ̣ ܡܣܲܟܿܝܵܐ ܥܹܕܿܬܵܐ ܘܲܒܼܢܹ̈ܝܗ̇ ܒܝܘܿܡ ܓܸܠܝܵܢܵܟ ܀|
    block |܃ܥܘܼܒܼܚܵܐ ܠܵܟ ܚܲܬܼܢܵܐ ܡܝܼܚܵܐ ܡ̣ܢ ܥܹܕܿܬܵܟ ܙܒܼܝܼܢܲܬܼ ܒܲܕܼܡ̇ܟ ܀|
block |ܥܲܠ ܩܝܵܡܬܹܗ ܕܠܵܠܙܲܪ|
  block
    block |ܥܲܠ ܩܝܵܡܬܹܗ ܕܠܵܠܙܲܪ|
  block
    block |ܡܸܐܡܪܵܐ܃ ܟ܀ ܕܐܘܿܫܲܥܢܹ̈ܐ܀|
    block |܃ܡܸܐܡܪ̈ܐ ܕܥܸܣܪܝܼܢ|
    block |ܕܥܲܠ ܩܝܵܡܬܹܗ ܕܠܵܠܙܲܪ ܘܡܸܬܼܐܡܲܪ|
    block |ܒܠܸܝܵܐ ܕܚܲܕܼ ܒܫܲܒܸ̈ܐ ܕܐܘܿܫܲܥܢܹ̈ܐ܀|
    block |ܥܘܼܢܵܝܵܐܹ|
    block |ܒܪܝܼܟܼܘܼ ܡܒܼܝܼܚܵܐ ܕܲܒܼܝܘܿܡ ܡܲܥܲܠܬܹܗ ܐܲܙܝܼܥ ܠܫܲܒܼܪܹ̈ܐ܁|
    block |ܕܲܢܩܲܠܣܘܼܢܵܝܗܝ ܒܐܘܿܫܲܥܢܹ̈ܐ܀|
    block |ܐܲܚܲܝ̈܀|
  block
    block |܃ܒܢܝܼܪܵܐ ܕܡܵܘܬܵܐ ܟܲܕܼܢܹܗ ܒܝܼܫܵܐ ܠܓܸܢܣܵܐ ܕܐ̄ܢܵܫ̈ܐ|
    block |ܘܫܲܥܒܸܕܼ ܐܸܢܘܿܢ ܬܚܹܝܬܼ ܫܘܼܥܒܵܕܼܵܐ ܕܡܲܪܝܼܪܘܼܬܹܗ܁|
    block |܃ܢܝܼܪܵܐ ܕܥܲܡܠܹܗ ܐܲܪܡܝܼ ܥܲܠ ܟܠ ܥܵܘܠܐܝܼܬܼ|
    block |ܘܲܕܼܠܵܐ ܚܵܘܣܵܢ ܠܦ̣ܚ ܥܒܕܘܼܬܼܵܐ ܒܛܒ̈ܐ ܘܒܝܼܫܹ̈ܐ܀|
    block |܃ܠܟܼܠܹܗ ܓܸܢܣܵܐ ܥܒ̣ܕܡܵܝܘܿܬܹ̈ܐ ܘܡܸܬܼܚܲܒ̈ܠܵܢܹܐ|
    block |ܘܐܲܥܸܠ ܚܲܒܼܫܹܗ ܒܚܹܣ̈ܢܹܐ ܕܲܫܝܘܿܠ ܕܠܵܐ ܬܘܼܒܼ ܢܸܦܘܿܩ܁|
    block |܃ܠܟܼܠܹܗ ܟܝܵܢܵܐ ܕܒܲܪ ܒܲܫܒܼܝܼܬܼܵܐ ܚܲܪܡܢܐܝܼܬܼ|
    block |ܘܲܙܒܸܢ ܐܸܢܘܢ ܠܥܒܕܘܼܬܼܡܵܘܬܵܐ ܡܵܪܵܐ ܬܥܝܼܫܵܐ܀|
    block |܃ܒܥܸܠܲܬܼ ܡܵܘܬܐ ܗܘ̤ܵܘ ܡܵܝܘ̈ܬܹܐ ܥܒܕ̈ܐ ܠܡܘܬܿܐ|
    block |ܟܲܕܼ ܛܵܒܼ ܟܝܢܗܘܢ ܣܡܐ ܕܡܵܘܬܿܐ ܡܡܲܕܸܟ ܗ̄ܘ̣ܵܐ ܒܹܗ܁|
    block |܃ܐܲܝܟ ܕܲܒܼܫܸܢܬܼܵܐ ܒܗܝܼܠ ܗ̄ܘ̣ܵܐ ܡܵܘܬܿܐ ܒܹܗ ܒܲܟܼܝܵܢܵܐ|
    block |ܡ̣ܢ ܡܵܐ ܕܲܫܡ̣ܥ ܗ̇ܝ ܒܪܬܼܩܵܠܵܐ ܕܓܸܙܪ̈ܬ̤ ܡܘܬܿܐ܀|
    block |܃ܥܒ̣ܪ ܦܘܼܩܪܵܢܵܐ ܩ̣ܪܝܗܝ ܘܐܲܥܝܼܪܹܗ ܐܲܝܟ ܕܲܠܕܲܡܟܿܐ|
    block |ܘܫܲܪܝܼ ܢܵܗܸ̇ܡ ܘܬܵܒܲܥ̇ ܓܸܙܪܵܐ ܠܡܘܼܠܵܝ ܘܲܪܣܹܗ܁|
    block |܃ܒܲܕܼ ܡܘܼܬܼ ܐܲܪܝܵܐ ܣܥ̣ܵܐ ܥܲܠ ܐܢܫ̈ܐ ܘܒ̣ܠܥ ܐܢܘܢ|
    block |ܘܐܲܝܟ ܚܝ̈ܘܬܐ ܥܲܠ ܘܐܸܣܬܲܬܲܪ ܒܢܩܥ̈ܐ ܕܫܝܘܿܠ܀|
    block |ܚܛܝܼܬܼܵܐ ܩܪܬܹܗ ܐܵܦ ܚܦܛܬܗ ܠܡܸܣܥ̣ܵܐ ܠܩܸܛܠܵܐ|
    block |ܘܗ̤ܝ ܐܲܠܸܦܬܹܗ ܠܡܸܬܼܒܲܪ ܐܵܢܫ̈ܐ ܕܠܵܐ ܚܘܣܢܐ܁|
    block |܃ܐܲܝܟ ܙܵܢܝܼܬܼܵܐ ܢܸܦܩܲܬ̤ ܩܵܡܲܬ̤ ܒܫܘܼܩܹ̈ܐ ܕܲܥܕܢ|
    block |ܘܐܝܟ ܕܲܠܫܒܪ̈ܐ ܢܓܕܬܗ ܠܐܕܡ ܠܘܵܬܼ ܫܘܼܚܵܛܹܗ܀|
    block |܃ܐܓܼܪܐ ܩܫܝܐ ܬܒܥܬ̤ ܡܸܢܹܗ ܕܙܲܢܝܼ ܥܲܡܗ̇|
    block |܃ܘܝܗ̣ܒ ܦܓܼܪܗ ܘܗ̤ܝ ܡܫܟܫܬܹܗ ܒܐܝܼܕܲܝ̈ ܡܘܬܿܐ|
    block |܃[ܡܵܘܵܬܐ] ܝܲܥܢܵܐ ܫܩ݂ܲܠ ܡܸܫܟܵܢܵܐ ܡ̣ܢ ܙܵܢܝܼܬܼܵܐ|
    block |ܘܫܲܚܩܹܗ ܣܲܓܿܝܼ ܘܠܵܐ ܐܲܪܦܝܼ ܒܹܗ ܣܪܝܼܕܵܐ ܕܫܲܪܝܼܪ܀|
    block |܃ܪܸܡܙܵܐ ܕܙܲܩܪܹܗ ܠܢܲܚܬܿܐ ܕܐ̄ܢܵܫܵܐ ܚܵܙ̣ܵܐ ܗ̄ܘ̣ܵܐ ܕܐܸܣܬܸܿܕܩ|
    block |ܘܚ̣ܣ ܥܲܠ ܥܲܡܠܹܗ ܕܠܵܐ ܢܸܬܼܒܲܙܲܚ ܡ̣ܢ ܡܲܪ̈ܵܚܹܐ܁|
    block |ܚܘܼܒܵܐ ܢܓܼܕܗ ܠܘܵܬܼ ܚܵܘܣܵܢܵܐ ܕܥ̇ܒܼܵܕ ܐܝܕܼܵܘܗܝ܀|
    block |ܘܗܦ̣ܟ ܚܕܬܗ ܠܢܲܝܬܐ ܕܲܒܼܠܝܼ ܒܡܵܝܘܿܘܼܬܼܵܐ܀|
    block |܃ܐܲܝܟ ܐܲܪܓܿܘܵܢܵܐ ܠܒܸܫ ܨܒܼܝܵܢܹܗ ܢܲܚܬܿܐ ܕܒܸܣܪܵܐ|
    block |ܘܚܵܘܝܼ ܫܘܼܒܼܚܹܗ ܒܡܸܕܹܿܡ ܕܲܙܥܘܿܪ ܡ̣ܢ ܪܲܒܿܘܼܬܹܗ܁|
    block |܃ܙܥܘܿܪ ܒܲܪܢܵܫܵܐ ܡ̣ܢ ܥܵܒܼܘܕܼܵܐ ܕܠܵܐ ܡܘܼܫܒܚ̈ܵܬܼܵܐ|
    block |ܐܲܝܟ ܡܵܐ ܕܲܒܼܨܝܼܪ ܢܲܚܬܵܐ ܕܥܲܡܪܵܐ ܡ̣ܢ ܠܒܘܫܹܗ܀|
    block |ܒܢܚܬܿܐ ܕܥܡܪܵܐ ܚܡܘܐ ܡܠܟܿܐ ܪܒܘܼܬ ܕܪܓܹܗ|
    block |[ܘ]ܡܸܠܬܹܗ ܕܐܲܒܼܵܐ ܒܦܲܓܼܪܹܗ ܕܐܵܕܼܵܡ ܕܠ̣ܵܐ ܟܲܣܝܘܼܬܹܗ܁|
    block |܃ܠܒܼܘܼܛܵܠ ܡܵܘܬܵܐ ܠܲܒܼܫܹܗ ܠܢܲܚܬܿܐ ܡܸܬܼܚܲܒܿܠܵܢܵܐ|
    block |ܕܒܸܐܣܟܹܿܝܡ ܐ̄ܢܵܫܵܐ ܢܲܥܕܹܐ ܠܐܢܵܫ̈ܐ ܡ̣ܢ ܦܘܼܡ ܡܵܘܬܿܐ܀|
    block |ܒܵܬܲܪ ܡܵܘܬܿܐ ܢܦ̣ܩ ܨܸܒܼܝܵܢܹܗ ܒܸܪ̈ܓܼܠܹܐ ܕܒܸܣܪܵܐ܀|
    block |ܘܲܪܗܸܛ ܘܐܲܚܕܹܗ ܘܐܲܥܕܝܼ ܡܸܢܹܗ ܫܒܼܝܼܬܼܵܐ ܕܐ̄ܢܵܫ̈ܐ܁|
    block |܃ܒܸܐܣܵܟܹܿܝܡ ܐ̄ܢܵܫ̈ܐ ܨܵܕܹܗ ܠܲܐܪܝܵܐ ܨܵܐܸܕܼ ܐܢܵܫ̈ܐ|
    block |ܘܒܼܐܘܼܟܼܠܵܐ ܕܐ̄ܢܵܫܵܐ ܚܲܬܼܚܸܬܼ ܝܲܗ̣ܒܼ ܠܹܗ ܕܢܹܐܟܼܘܿܠ ܡܲܡܘܼܬܼ܁|
    block |ܥܲܡ ܒܲܪܢܵܫܵܐ ܚ̣ܙܩ ܨܒܼܝܵܢܹܗ ܨܝܼܕ ܡܝܘ̈ܬܐ܃|
  block
    block |ܘܐܲܟܼܪܸܙ ܒܐܲܪܥܵܐ ܛܸܒܵܐ ܚܕܬܐ ܕܚܝܬܼ ܡܝܬܐ܁|
    block |܃ܐܲܝܟ ܨܲܝ̇ܕܹܐ ܩ̣ܡ ܥܲܠ ܝܲܡܵܐ ܕܡܝܘܬܘܬܐ|
    block |ܘܐܲܪܡܝܼ ܡܨܝܕܬܐ ܕܡܠܬܼ ܦܘܡܗ ܘܨܵܕܹܗ ܠܡܵܘܬܵܐ܀|
    block |܃ܐܘܟܼܠܵܐ ܕܒܸܣܪܵܐ ܫ̣ܕܵܐ ܠܹܗ ܠܘܩܕܼܵܡ ܐܲܝܟ ܒܲܠܘܥܵܐ|
    block |ܘܣܘ̣ܚ ܒܲܠܥܹܗ ܘܐܟܸܢ ܢܓܼܕܗ ܠܲܐܦܝ̈ ܝܲܒܼܫܵܐ܁|
    block |܃ܒܚܕܡܵܐ ܣܥܪܗ̇ ܪܵܚ̇ܡܢܵܫܵܐ ܨܝܕܼ ܐܢܫܘܬܢ|
    block |ܕܲܒܼܝܲܕܼ ܐ̄ܢܵܫܵܐ ܢܒܛܸܠ ܡܵܘܬܐ ܡ̣ܢ ܡܵܝܘ̈ܬܐ܀|
    block |܃ܐܘܡܵܢܵܐܝܼܬܼ ܨܕܵܗ ܠܥܵܠܡܵܐ ܒܥܪܝܼܪܝܐ|
    block |ܘܟܲܒܸܿܫ ܟܲܕܹܢܹܗ ܬܚܝܹܬܼ ܡܵܪܘܼܬܹܗ ܕܠܵܐ ܢܸܬܼܒܲܪܲܪ܁|
    block |܃ܐܝܕܐ ܕܐܢܫܐ ܐܲܪܡܝܼ ܪܸܡܙܹܗ ܥܲܠ ܚܲܛ̈ܝܼ̈ܐ|
    block |ܘܐܲܫܝܼܦ ܐܸܢܘܿܢ ܐܲܝܟ ܚܝܘ̈ܬܐ ܠܡܸܛܥܢ ܚܘܼܒܹܿܗ܀|
    block |܃ܨܝܕ ܚ̈ܛܝܐ ܥܲܠ̣ ܨܒܼܝܵܢܹܗ ܥܲܡ ܗܲܕܲܡܹ̈ܐ|
    block |ܘܡܲܠܸܠ ܥܲܡܹܗܘܿܢ ܒܦܘܼܡܵܐ ܕܒܣܪܐ ܪܘܟܼܐܝܲܬ܁|
    block |܃ܡܲܟܿܝܼܟܵܐܝܼܬܼ ܥܲܠ̣ ܨܹܐܕܲܝܗܘܿܢ ܕܲܒܼܢܲܝ̈ ܐܲܪܥܵܐ|
    block |ܘܐܲܝܟ ܕܲܠܫܒܪ̈ܐ ܓܲܪܸܓܼ ܐܢܘܢ ܨܹܝܕܼ ܝܘܼܠܦܵܢܹܗ܀|
    block |܃ܬܸܦܘܲܝ ܕܚܘܼܒܵܐ ܐܸܣܲܪ ܥܲܡܗܘܿܢ ܐ̄ܪܵܙܢܐܝܼܬܼ|
    block |ܘܟܲܢܝܼ ܐܸܢܘܿܢ ܪ̈ܚܡܵܐ ܠܚܘܼܒܹܗ ܘܲܒܼܢܲܝ̈ ܐܪ̈ܙܹܐܗ܁|
    block |܃ܬܠܵܬܼܵܐ ܪ̈ܵܚܡܹܐ ܓܼܒ̣ܐ ܠܹܗ ܠܘܼܩܕܼܵܡ ܡ̣ܢ ܡܝܘ̈ܬܐ|
    block |ܘܐܟܸܢ ܦܪܣܝܼ ܠܚܘܼܒܹܿܗ ܥܲܠ ܟܠ ܥܬܝܪܐܝܬ܀|
    block |܃ܪܚ̇ܡ ܗ̄ܘ̣ܵܐ ܠܲܡ ܝܼܫܘܿܥ ܪ̈ܚܡܵܐ ܕܲܒܢܝ̈ܫܐ|
    block |ܠܡܲܪܬܵܐ ܘܡܲܪܝܲܡ ܘܠܠܥܙܪ ܐܲܚ̈ܐ ܬܠܬܐ܁|
    block |܃ܠܵܘ ܡ̣ܢ ܟܠܢܵܫ ܐܲܚܸܒܼ ܐܢܘܼܢ ܗܘ̇ ܪܵܚܹ̇ܡ ܟܠ|
    block |ܐܸܠܵܐ ܕܢܲܪܡܹܐ ܛܢܵܢܵܐ ܒܐ̄ܢܵܫܵܐ ܠܡܪܚܡ ܠܲܫܡܹܗ܀|
    block |܃ܛܢܵܢܵܐ ܐܲܪܡܝܼ ܒܲܬܼܪܹܝܢ ܬܸܓܼܡܹ̈ܐ ܕܲܒܢܝܢ̈ܫܐ|
    block |ܒܗܵܝ̇ ܕܲܓܼܒ̣ܵܐ ܠܹܗ ܪ̈ܵܚܡܹܐ ܠܚܘܼܒܹܿܗ ܓܲܒܼܪܹ̈ܐ ܘܢܸܫܹ̈ܐ܁|
    block |܃ܒܡܲܪܬܵܐ ܘܡܲܪܝܲܡ ܓܪܓ ܢܸܫܹ̈ܐ ܠܘܵܬܼ ܕܲܟܼܝܘܼܵܬܼܵܐ|
    block |ܘܒܠܥܙܪ ܚܲܦܛ ܓܲܒܼܪܹ̈ܐ ܠܡܲܛܲܪܚܘܼܒܵܐ܀|
    block |܃ܢܝܼܫܵܐ ܕܚܘܼܒܹܿܗ ܓܠ̣ܵܐ ܒܲܬܼܠܬܐ ܠܟܼܠܹܗ ܓܸܢܣܲܢ|
    block |ܘܐܲܝܟ ܡܲܚܙܝܼܵܬܼܵܐ ܩܲܒܼܥܹܗ ܠܚܘܼܒܲܗܘܿܢ ܩܕܼܵܡ ܚܙ̈ܝܐ܁|
    block |܃ܒܗܘܿܢ ܐܸܬܼܢܲܨܲܚ ܚܹܝܠ ܪܒܘܬܗ ܐܲܝܟ ܕܲܩܪ̈ܚܡܐ|
    block |ܘܲܒܼܗܘܿܢ ܢܲܣܝܹܗ ܠܙܲܝܢܵܐ ܕܪܘܼܚܵܐ ܕܡܲܩܪܸܒܼ ܗ̄ܘ̣ܵܐ ܒܹܗ܀|
    block |܃ܠܘܼܩܒܲܠ ܡܵܘܬܵܐ ܘܥܵܘܠܵܐ ܛܪܘܼܢܵܐ ܙܲܝܸܢ ܢܲܦ̣ܫܹܗ|
    block |ܘܲܫ̣ܕܵܐ ܓܹܐܪܹ̈ܐ ܬܪܹܝܢ ܥܲܠ ܢܝܼܫܵܐ ܘܲܚ̣ܢܵܐ ܣܲܓܿܝܼ܁|
    block |܃ܚܛܝܼܬܼܵܐ ܘܡܵܘܬܿܐ ܗ̄ܘ̤ܵܘ ܡܲܪܝܼܪܝܼܢ ܥܲܠ ܟܲܐܢܘܼܬܹܗ|
    block |ܘܛܲܢ ܘܐܸܬܼܥܲܙܲܙ ܘܟܒܫ ܐܢܘܢ ܟܕܼ ܠܵܐ ܨܵܒܹ̇ܝܢ܀|
    block |܃ܢܝܼܫܵܐ ܬܪܨ ܠܹܗ ܕܢܸܚܢܐ ܠܘܼܩܕܼܵܡ ܠܘܼܩܒܲܠ ܥܵܘ̣ܠܵܐ|
    block |ܘܫܲܕܐ ܘܡܲܚܵܝܗܝ ܒܝܲܕܼ ܫܘܼܒܼܩܵܢܵܐ ܕܥܵܘ̣ܠܵܗ̇ ܕܡܲܪܝܲܡ܁|
    block |ܒܥܵܘ̣ܠܵܐ ܩܲܫܝܵܐ ܒܩܝܗܝ ܗܘ̣ܵܐ ܠܙܲܝܢܵܐ ܕܝܗܒܼ ܠܹܗ ܪܘܼܚܵܐ܁|
    block |ܘܐܸܟܢ ܐܲܚܝܼܪ ܒܵܬܼܪ ܡܵܘܬܵܐ ܘܦܲܟܼܪܗ ܘܲܫ̣ܕܵܝܗܝ܀|
    block |܃ܛܲܟܼܣܵܐ ܪܲܒܿܐ ܢܛ̣ܪ ܒܲܩܪܵܒܼܵܐ ܕܥܲܡ ܡܪ̈ܚܹܐ|
    block |܃ܕܲܠܩܲܕܼܡܵܝܹ̈ܐ ܩܛܠ̣ [ܚܣܝܼܪ] ܕܲܓܼܙܪ ܕܝܼܢܵܐ|
    block |ܘܫܲܦܝܼܪ ܠܘܼܩܵܕܼܵܡ ܫ̣ܪܵܐ ܒܹܗ ܓܹܐܪܹ̈ܐ ܕܲܙܕܝܼܩܘܼܬܼܵܐ܀|
    block |ܚܛܝܼܬܼܵܐ ܒܟܪܬ̤̣ ܘܛܥܸܢܲܬ̤ ܦܹܐܪܹ̈ܐ ܕܙܲܕܿܝܼܩܘܼܬܼܵܐ|
    block |ܘܕܲܚ̣ܙܵܐ ܡܵܘܬܼܵܐ ܪܵܓܼ ܘܐܸܬܼܝܲܥܲܢ ܠܡܸܒܼܠܲܥ ܐܢܫ̈ܐ܁|
    block |܃ܒܡܪܝܲܡ ܚܒܬ̤ ܚܛܝܼܬܼܵܐ ܠܘܼܩܕܼܵܡ ܘܲܢܬܲܪܘ ܛܲܪ̈ܦܹܝܗ̇|
    block |ܘܲܒܼܠܥܵܙܵܪ ܒ̣ܠܥ ܐܵܦܡܘܬܿܐ ܓܹܐܪܐ ܩܲܫܝܵܐ܀|
    block |܃ܒܲܬܼܪܹܝܢ ܐܲܚܲܝ̈ܢ ܝܼܠܸܦܘ ܚܲܝܠܹܗ ܡܵܘܬܿܐ ܘܒܼܝܼܫܵܐ|
    block |ܘܲܬܼܘܲܪܘ ܣܲܓܿܝܼ ܕܡ̇ܢܲܐ [ܗ̄ܝ̣] ܗܵܕܹܐ ܚܕܬܐ ܕܗܘ̤ܵܬܼ܁|
    block |܃ܚܕܬܿܐ ܚܲܫܒܿܘܼܗ̇ ܕܡܲܠܝܲܬܼ ܥܵܘ̣ܠܵܐ ܬܸܣܢܹܐ ܠܥܵܘ̣ܠܵܐ|
    block |ܘܡܝܼܬܼܵܐ ܕܲܩܒܼܝܼܪ ܢܦܲܢܹܐ ܠܚܲܝܹ̈ܐ ܕܠܵܐ ܒܲܠܝܵܕܼܵܐ܀|
  block
    block |܃ܒܥܵܘ̣ܠܵܐ ܡܥܕܝܢ ܓܸܢܣܵܐ ܕܐܢܵܫܵܐ ܠܡܸܬܼܗܦܟܼܘ|
    block |ܘܒܐܡܪܚܐ ܕܡܘܬܐ ܪܕܐ ܟܝܢܗܘܢ ܚܲܕ ܒܵܬܼܵܪ ܚܲܕܼ|
    block |܃ܒܗܵܢܵܐ ܥܝܵܕܼܵܐ ܚܵܪ ܗ̄ܘ̣ܵܐ ܡܵܘܬܐ ܐܲܪܝܵܐ ܪܗܝܼܒܼܵܐ|
    block |ܘܦܲܬܼܚܹܗ ܠܦܘܼܡܹܗ ܘܒܲܠܥܹܗ ܠܪܚܡܹܗ ܕܡܲܚܹܐ ܡܝܼܬܹ̈ܿܐ܀|
    block |܃ܛܲܥܢܹܗ ܘܲܢܚܸܬܼ ܠܥܘܼܡܩܵܐ ܕܲܫܝܘܿܠ ܕܢܸܣܬܲܝܒܲܪ ܒܹܗ|
    block |ܘܠܵܐ ܝܕܥ̈ ܗ̄ܘ̣ܵܐ ܕܩܲܠܝܼܠܵܝܼܬ ܡܬܼܝܸܒ ܡܹܐܟܼܘܠܬܹܗ܁|
    block |܃ܒܲܕܼܡܘܼܬ ܢܸܨܵܐ ܣܵܥ̣ܐ ܥܲܠ ܝܘ̈ܢܹܐ ܬܲܡܝܼܡ̈ܬܐ|
    block |ܘܐܲܝܟ ܦܪܘܓܼܐ ܚܲܛܦܹܗ ܠܲܐܚܵܐ ܡ̣ܢ ܐܚ̈ܘܵܬܹܗ܀|
    block |܃ܢܵܗܸ̇ܡ ܘܒܲܪ̈ܝ ܪܥܘܡܐܝܼܬܼ ܝܘ̈ܢܹܐ ܕܫܲܝܢܵܐ|
    block |ܥܲܠ ܦܪܘܓܼܐ ܡܠܝܼܠܵܐ ܕܲܗܘ̤ܵܐ ܐܘܼܟܼܠܵܐ ܠܡܵܘܬܵܐ܁|
    block |܃ܐܸܒܼܠܵܐ ܪܲܒܿܐ ܠܒܸܫܝ̈ ܢܲܟܼܦܬܼ̈ܐ ܥܲܠ ܐܲܚܘܗܹܝܢ|
    block |ܕܦܲܠܓܹܗ ܡܵܘܬܐ ܠܥܘܡܪܐ ܟܢܝܼܫܵܐ ܕܥܸܢܝܵܢ ܐܲܚܹ̈ܐ܀|
    block |܃ܫܲܕܲܪ ܘܲܓܼܠܝ̈ ܐ̄ܪܵܙ ܟܘܼܪܗܵܢܹܗ ܥܲܕܼܠܵܐ ܢܸܥܢܲܕܼ|
    block |ܠܪܚܡܵܐ ܛܵܒ̣ܵܐ ܕܐܲܚܸܒܼ ܐܸܢܹܝܢ ܡܸܛܠ ܚܘܼܒܹܿܗ܁|
    block |܃ܗܵܐ ܠܲܡ ܡܵܪܲܢ ܫܠ݂ܲܚ ܨܝܕܼ ܡܵܪܲܢ ܬܡܝܡ̈ܬܐ|
    block |ܟܪܝܼܗ ܗ̄ܘ̣ ܪܚܡܟ ܘܩܪܝܼܒܼ ܕܢܡܘܬܼ [ܬܵܐ] ܦܪܘܿܩ ܚܲܝܵܘ̈ܗܝ܀|
    block |܃ܒܗܲܝܡܵܢܘܼܬܼܵܐ ܘܚܘܼܒܵܐ ܫܲܕܲܪ ܕܲܢܦܝܣܘܢܝ̈ܗܝ|
    block |ܐܲܝܟ ܕܠܪܚܡܐ ܕܫܪܝܼܪ ܚܘܼܒܹܿܗ ܨܝܕ ܚܒܲܝܼܒܼܵܘ̈ܗܝ܁|
    block |܃ܐܵܦ ܗܘ̤ ܒܢܝܼܫܵܐ ܕܪ̈ܥܝܢܝܗܝ ܚܪ ܟܲܕܼ ܐܡ̇ܪ|
    block |ܕܗܵܢ ܟܘܼܪܗܵܢܵܐ ܠܵܐ ܗ̄ܘ̣ܵܐ ܕܡܘܬܐ ܗ̄ܘ̣ ܐܸܠܵܐܕܫܘܼܩܹܚܵܐ܀|
    block |܃ܫܘܼܒܼܚܵܐ ܩ̣ܪܝܗܝ ܗ̄ܘ̣ܵܐ ܠܡܵܘܬܵܐ ܕܪܚܡܗ ܒܥܝܼܕܼܘܬܐ|
    block |܃ܕܡܵܐ ܕܲܡܩܝܼܡ ܠܹܗ ܥܬܼܝܼܕܼ ܕܲܢܫܲܒܲܚ ܟܠܢܵܫ ܠܲܫܡܹܗ|
    block |܃ܫܡ̣ܥ ܪܵܚܹ̇ܡ ܟܠ ܕܲܟܼܪܝܼܗ̇ ܪܚܡܗ [ܘ]ܥܬܼܝܼܕܼ ܕܲܡܢܘܼܬܼ|
    block |ܘܠܵܐ ܐܸܣܬܲܪܗܲܒܼ ܕܢܹܐܙܲܠ ܢܸܚܙܹܝܘܗܝ ܥܲܕܼܠܵܐ ܢܸܥܢܲܕܼ܀|
    block |܃ܦܓܼܕܹܗ ܠܚܘܼܒܵܐ ܕܒܲܣܝܼܡܘܼܬܹܗ ܒܡܲܓܲܪܲܬܼ ܪܘܼܚܵܐ|
    block |ܘܠܵܐ ܐܲܦܸܣ ܠܹܗ ܕܢܸܪܗܲܛ ܒܥܓܠ ܠܘܵܬܼ ܚܘܼܠܡܵܢܵܐ܁|
    block |܃ܚܲܟܿܝܼܡܵܐܝܼܬܼ ܣܥ݂ܲܪ ܚܲܟܿܝܼܡܵܐ ܡܚܲܟܸܿܡ ܐ̄ܢܵܫ̈ܐ|
    block |ܘܐܲܝܟ ܝܵܕܘܥܵܐ ܕܲܥܬܼܝܼܪ̈ܬܼܵܐ ܓܠ̣ܵܐ ܥܲܠ ܚܲܝܠܹܗ܀|
    block |܃ܝܵܕܥ̇ ܗ̄ܘ̣ܵܐ ܓܹܝܪ ܕܩܸܐܪ̱ܣܵܐ ܥܵܒܸ̇ܕܼ ܥܲܡ ܚܲܣܝܼܢܵܐ|
    block |ܘܡܲܦܢܹܐ ܡܸܢܹܗ ܫܒܼܝܼܬܼܵܐ ܕܕܒܪ ܡ̣ܢ ܐܢܫܘܬܼܐ܁|
    block |܃ܡܦܣ ܗ̄ܘ̣ܵܐ ܕܙܵܟܹ̇ܐ ܘܲܡܫܲܦܸܠ ܠܹܗ ܠܡܵܘܬܵܐ ܛܪܘܼܢܵܐ|
    block |ܥܲܠ ܗܵܝ̇ ܟܲܬܲܪ ܡ̣ܢ ܕܲܠܡܹܐܙܲܠ ܩܲܠܝܼܠܵܐܝܼܬܼ܀|
    block |܃ܠܵܐ ܦܲܐܝܵܐ ܗܘ̤ܵܬܼ ܕܢܹܐܙܲܠ ܢܲܩܪܸܒ̣ ܥܲܡ ܟܘܼܪܗܵܢܵܐ|
    block |ܕܠܵܘ ܡܸܕܹܡ ܗ̄ܘ̣ܵܬܼ ܗܵܕܹܐ ܠܚܲܝܠܵܐ ܕܓܲܢ̄ܒܵܪܘܼܬܹܗ܁|
    block |܃ܠܵܐ ܥܵܕܼܪܵܐ ܗ̄ܘ̣ܵܬܼ ܕܲܕܼܠܵܐ ܥܸܠܬܐ ܢܸܬܼܟܲܬܲܫ ܗ̄ܘ̣ܵܐ|
    block |ܕܕܲܠܡܵܐ ܢܸܣܒܲܪ ܡܵܘܬܐ ܝܲܥܢܵܐ ܕܥܸܠ̈ܠܹܐ ܡܓܲܪܸܓܼ܀|
    block |܃ܠܵܐ ܙܕܵܩ ܗ̄ܘ̣ܵܐ ܕܟܲܕܼ ܫܲܒܵܝܵܐ ܠܵܐ ܢܦ̣ܩ ܘܲܫܒ̣ܵܐ|
    block |ܢܦܘܩ ܘܢܟܠܝܘܗܝ ܘܠܵܐ ܢܸܬܲܠ ܠܹܗ ܐܲܬܼܪܵܐ ܠܡܸܥܲܠ܁|
    block |܃ܗܵܟܲܢ ܦܐܸܐ ܗ̄ܘ̣ܵܐ ܠܪܲܒܿܘܼܬܼ ܚܲܝܠܵܐ ܕܲܡܩܪܸܒܼ ܗ̄ܘ̣ܵܐ ܒܹܗ|
    block |ܘܡܵܐ ܕܒܵܠܲܥ ܠܹܗ ܡܵܘܬܵܐ ܝܲܥܢܵܐ ܢܲܥܕܝܼܘܗܝ ܡܸܢܹܗ܀|
    block |܃ܗܵܟܲܢ ܙܵܕܸܩ ܠܩܪܲܒܼܬܵܢܵܐ ܡܵܐ ܕܡܸܬܟܲܬܲܫ|
    block |ܕܲܒܵܓܲܘ ܚܸܣܢܹ̈ܐ ܕܲܒܼܥܸܠܕܲܪܵܐ ܢܩܪܒ ܥܡܗ܁|
    block |܃ܗܵܟܲܢ ܫܦܝܼܪ ܠܐܓܼܘܢܣܛܐ ܪܘܼܚܢܵܝܵܐ|
    block |ܕܒܐܣܛܕܝܘܢ ܢܚܵܘܹܐ ܕܲܪܵܐ ܠܥܹܝܢ ܚܙ̈ܝܐ܀|
    block |܃ܗܵܕܐ ܪܲܒܿܐ ܕܟܲܕܼ ܒܡܕܼܝܼܢ̄ܬܹܗ ܫܪܹܐ ܚܲܣܝܼܢܹܗ|
    block |ܢܥܘܠ ܫܸܒܼܝܵܐ ܢܥܕܐ ܡܸܢ̣ܗ ܫܒܼܝܼܬܐ ܕܫ̣ܒܐ܁|
    block |܃ܗܕܐ ܫܦܝܵܐ ܠܬܗܪܐ ܪܲܒܿܐ ܘܲܠܩܘܠܲܣܵܐ|
    block |ܕܡ̣ܢ ܓܵܘ ܒܲܝܬܹܿܗ ܕܡܘܬܐ ܢܒܘܙ ܒܸܙܬܵܐ ܕܐܢܫܐ܀|
    block |܃ܒܗܕܐ ܬܸܢܘܲܝ ܦܫ̣ ܡܚܐ ܟܠ ܐܲܝܟܵܐ ܕܐܝܼܬܼܘܗܝ|
    block |ܥܕܲܡܵܐ ܕܒܼܠܥܹܗ ܡܵܘܬܐ ܠܪܚܡܹܐ ܘܣܬܪܗ ܒܢܸܩܥܘ̈ܗܝ܁|
    block |ܪܲܟܸܿܒ ܡܸ̈ܠܹܐ ܩܕܼܡ ܬܠܡܕܘ̈ܗܝ ܐܲܝܟ ܠܵܐ ܝܵܕܲܥ̇܃|
  block
    block |ܕܢܘܕܲܥ ܐܢܘܢ ܕܛܵܒܼ ܝܵܕܲܥ̇ ܠܵܗ̇ ܠܗܵܝ̇ ܕܥܬܼܝܼܕܐ܀|
    block |܃ܬܵܘ ܠܲܡ ܢܹܐܙܲܠ ܠܲܐܪܥܵܐ ܕܲܝܗܘܼܕܼ ܠܗ̄ܘܢ ܐܵܡܲܪ ܗ̄ܘ̣ܵܐ|
    block |ܘܐܲܟܼܪܝܼܘ ܣܲܓܿܝ ܕܕܲܡ ܡܲܢܲܥ ܠܹܗ ܙܲܒܼܢܵܐ ܕܚܲܫܵܐ܁|
    block |܃ܗܵܐ ܝܗܘܼܕܼܵܝܹ̈ܐ ܪܓܼܝܼܓܼܝܼܢ ܣܲܓܿܝܼ ܕܲܢܡܝܼܬܼܘܼܢܵܟ|
    block |ܠܡ̇ܢ ܒܥ̇ܐ ܐܲܢ̄ܬܿ ܕܬܹܐܙܲܠ ܢܸܦܣܘܿܩ ܣܲܒܼܪܵܐ ܕܚܲܝܼ̈ܢ܀|
    block |܃ܗܘ̤ ܐܵܙ̇ܠ ܗ̄ܘ̣ܵܐ ܕܢܲܥܕܹܐ ܡܝܼܬܼܵܐ ܡ̣ܢ ܦܘܼܩ ܡܵܘܬܿܐ|
    block |ܘܗܸܢܘܿܢ ܪܵܢܹܝ̇ܢ ܕܕܲܡ ܒ̇ܠܥ ܠܹܗ ܐܲܝܟ ܕܲܠܟܼܠܢܵܫ܁|
    block |܃ܗܘ̤ ܡܛܲܝܸܒܼ ܗ̄ܘ̣ܵܐ ܕܢܸܥܒܸܿܕܼ ܩܸܐܪܣܵܐ ܥܲܡ ܚܲܣܝܼܢܵܐ|
    block |ܘܗܲܢ̣ܘܿܢ ܣܒܼܪܝܼܢ ܕܡܚܝܒܼܝܼܢ ܠܹܗ ܡܚܝܼ̈ܠܲܝ ܚܲܝܠܵܐ܀|
    block |܃ܘܲܕܼܠܵܐ ܝܼܠܸܦܘ ܚܹܝܠ ܪܲܒܿܘܼܬܹܗ ܐ̄ܪܵܙܵܢܵܐܝܼܬܼ|
    block |ܪܲܟܸܿܒܼ ܥܸܠܬܐ ܕܲܓܼܠܝܵܐ ܩܲܠܝܼܠ ܡ̣ܢ ܕܩܕܼܵܡܝܗ̇܁|
    block |܃ܫܟܸܒܼ ܠܗ ܪܚܡܢ ܐܡ̇ܪ ܗ̄ܘ̣ܵܐ ܠܗܘܢ ܥܲܠ ܠܥܙܪ|
    block |ܬܵܘ ܠܲܡ ܢܹܐܙܲܠ ܥܥܝܼܪ ܕܲܡܟܿܘܼܬܹܗ ܘܢܩܪܝܘܗܝ ܘܢܩܘܡ܀|
    block |܃ܐܸܢܗ̤ܘ ܕܲܕܼܡܸܟ ܐܡ̣ܪܘ ܫܲܒܼܪܹ̈ܐ ܠܘܵܬܼ ܝܵܕܼܘܿܥܵܐ|
    block |ܥܬܼܝܼܕܼ ܗ̄ܘ̣ ܕܲܢܩܘܼܡ ܐܲܝܟ ܡܵܐ ܕܬܒ̇ܥ ܛܟܼܣܐ ܕܫܸܢܬܐ܁|
    block |܃ܗܘ̤ ܥܲܠ ܫܸܢܬܐ ܕܡܵܘܬܼܵܐ ܐܡ݂ܲܪ ܕܩܲܫܝܵܐ ܣܲܓܿܝܼ|
    block |ܘܗܢ̣ܘܿܢ ܐܸܡ݂ܲܪܘ ܕܗܵܝ̇ ܕܲܥܝܵܕܼܵܐ ܕܡܸܟ ܐܲܝܟ ܟܠܢܵܫ܀|
    block |܃ܚ̣ܙܐ ܕܠܵܐ ܢܕܝܢ ܡ̣ܢ ܕܡܟܿܘܬܐ ܕܠܵܐ ܝܼܕܲܥܬܐ|
    block |ܘܐܲܥܝܼܪ ܐܸܢܘܿܢ ܒܝܲܕܼ ܒܲܪܬܼ ܩܵܠܵܐ ܕܡܝܼܬܼ ܠܵܥܵܙܲܪ܁|
    block |܃ܡܝܼܬܼ ܠܥܙܪ ܘܛܵܒܼ ܚ̇ܕܐ ܐ̄ܢܵܐ ܕܠܵܐ ܗܘܹ̇ܝܬܼ ܬܲܡ̇ܢ|
    block |ܕܲܒܼܝܲܕܼ ܡܵܘܬܹܗ ܬܩܢܘܢ ܚܝܠܐ ܕܗܲܝܡܵܢܘܼܬܼܐ܀|
    block |܃ܠܵܐ ܗܹܘ̇ܝܬܼ ܬܡ̇ܢ ܫܡ̣ܥ ܡܸܨܪܝܐ ܡܢ̣ܘ ܕܠܵܐ ܗܘ̤ܵܐ|
    block |ܡܸܠܬܹܗ ܕܐܲܒܼܵܐ ܕܡܠܹܝܢ ܡܸܢܹܗ ܫܡܲܝܵܐ ܘܐܲܪܥܵܐ܁|
    block |܃ܐܝܟܲܢ ܢܲܫܲܪ ܕܲܡܥܹܝܢ ܡܸܢܹܗ ܪܵܘܡܵܐ ܘܥܘܼܡܩܵܐ|
    block |ܕܗܵܐ ܒܒܹܝܬܼ ܥܢܝܵܐ ܠܵܐ ܐܝܬܘܗܝ ܗ̄ܘ̣ܵܐ ܐܲܝܟ ܡܵܐ ܕܐܸܡ݂ܲܪ܀|
    block |܃ܠܵܐ ܡܨܹܐ ܒܸܣܪܵܐ ܩܢܹܐ ܪܘܼܟܵܒܼܵܐ ܕܢܸܗܘܹܐ ܒܟܼܠ ܕܘܼܟ|
    block |ܕܗܵܐ ܠܵܐ ܡܨܝܐ ܕܒܸܣܪܢܝܐ ܒܟܼܠ ܕܘܼܟ ܢܸܗܘܹܐ܁|
    block |܃ܘܐܸܢ ܐܝܼܬܼܵܘܗܝ ܗ̄ܘ̣ܵܐ ܐܲܝܟܵܐ ܕܐܝܼܬܼܵܘܗܝ ܘܲܒܼܒܹܝܬܼ ܥܢܝܐ|
    block |ܗܵܐ ܐܸܫܬܲܪܪܲܬ̤ ܕܠܵܘ ܦܲܓܼܪܵܐ ܗ̄ܘ̣ܵܐ ܡܸܬܼܚܲܙܝܵܢܵܐ܀|
    block |܃ܘܐܸܢ ܠܲܝܬܿ ܦܲܓܼܪܵܐ ܡܸܬܼܚܲܙܝܵܢܵܐ ܘܡܸܣܬܲܝܟܵܢܵܐ|
    block |ܠܡ̇ܢ ܐܸܬܼܐܲܡܪܲܬ̤ ܗܵܝ̇ ܕܚܵܕܹܐ ܐ̄ܢܵܐ ܕܠܵܐ ܗܘܹ̇ܝܬܼ ܬܲܡ̇ܢ܁|
    block |܃ܫܠܝܼ ܡܪܲܚܵܐ ܠܵܘ ܥܸܕܵܢ̇ܐ ܗ̄ܘ̣ ܕܢܹܐܡܲܪ ܥܲܡܵܟ|
    block |ܠܵܐ ܬܵܥܵܘܲܟ ܠܲܢ ܡ̣ܢ ܡܲܪܕܝܼܒܼܵܐ ܫܦܝܼܬܼܵܐ ܕܐܘܼܪܚܲܢ܀|
    block |܃ܦܲܓܼܪܵܢܵܝܵܐ ܗ̄ܘ̣ ܕܐܸܡ݂ܲܪ ܕܠܲܝܬܵܘܗܝ ܐܲܝܟܵܐ ܕܠܲܝܬܵܘܗܝ|
    block |ܘܗܵܟܲܢ ܐܝܼܬܹܝܗ̇ ܕܟܼܠ ܕܲܥܒܼܝܼܕܼܵܐ ܗ̄ܘ̣ ܠܲܝܬܵܘܗܝ ܒܟܼܠ ܕܘܼܟ܁|
    block |܃ܐܝܼܬܼܝܵܐ ܒܟܼܠ ܕܘܼܟ ܐܝܼܬܼܵܘܗܝ ܒܟܼܠܕܘܼܟ ܘܲܕܼܠܵܐ ܫܘܼܠܵܡ|
    block |ܘܠܵܐ ܪܲܚܝܼܩ ܗ̄ܘ̣ܵܐ ܟܝܵܢܵܐ ܕܫܘܼܒܼܚܹܗ ܡ̣ܢ ܒܹܝܬܼ ܥܢܝܐ܀|
    block |܃ܬܪܹܝܢ ܝܵܘ̈ܡܵܬܼܵܐ ܩܵܘܝܼ ܬܲܡ̇ܢ ܟܲܕܼ ܐܝܼܬܼܵܘܗܝ ܗ̄ܘ̣ܵܐ|
    block |ܕܲܒܼܬܼܘܼܗܵܝܹܗ ܢܸܣܥܹܐ ܡܵܘܬܐ ܥܲܠ ܚܲܒܿܝܼܒܹܗ܁|
    block |܃ܐܲܪܒܿܥܵܐ ܝܵܘܡܝܼ̈ܢ ܝܲܗ̣ܒܼ ܠܹܗ ܐܲܬܼܪܵܐ ܕܢܸܚܕܹܐ ܒܐܘܼܟܼܠܹܗ|
    block |ܘܟܸܢ ܐܲܙܝܼܥܹܗ ܒܩܵܠܵܐ ܚܲܕܬܵܐ ܕܚܝܲܬܼ ܡܝܼ̈ܬܹܐ܀|
    block |܃ܡܲܢܲܥ ܘܲܡܛ̣ܵܐ ܢܸܫܪܐ ܡܫܝܼܚܵܐ ܠܘܵܬܼ ܒܹܝܬܼ ܥܵܢܝܵܐ|
    block |ܘܲܫܡ݂ܲܥܝ̈ ܝܵܘ̈ܢܹܐ ܬܡܝܡ̈ܬܐ ܘܲܢܦ݂ܩܲܝ̈ ܠܐܘܼܪܥܹܗ܁|
    block |܃ܡܲܪܬܵܐ ܠܘܼܩܕܼܵܡ ܗ̤ܝ ܒܲܠܚܘܿܕܼܝܗ̇ ܢܲܦܩܲܬ̤ ܠܐܘܼܪܥܹܗ|
    block |ܘܟܲܕܼ ܦܲܓܼܥܲܬ̤ ܒܹܗ ܒܟܼܬ̤ ܘܐܵܘܕܥܬܗ ܡܵܘܬܐ ܕܐܲܚܘܼܗ̇܀|
    block |܃ܐܸܠܘ ܬܢܵܢ ܗܘܝ̣ܬ ܐܸܡܪܲܬ̤ ܨܐܕܵܘܗܝ ܪܵܥܘܡܵܐܝܼܬܼ|
    block |ܠܵܐ ܣܥ̇ܐ ܗ̄ܘ̣ܵܐ ܡܵܘܬܿܐ ܝܲܥܢܵܐ ܘܲܡܚܲܒܸܿܠ ܠܐܵܚܝ܁|
    block |ܐܸܠܘ ܣܥܪܬܝܗܝ ܟܕܼ ܐܝܼܬܼܘܗܝ ܗ̄ܘ̣ܵܐ ܒܚܝ̈ܐ ܕܲܬܼܢܢ܃|
  block
    block |ܠܵܐ ܓܹܐܙ ܗ̄ܘ̣ܵܐ ܡܥܲܝܼܢ ܚܲܝܘܼܬܼܵܐ ܕܪܵܪܹܐ ܗ̄ܘ̣ܵܐ ܒܹܗ܀|
    block |܃ܐܸܠܘ ܩܪܸܒܼ ܗ̄ܘ̣ܵܐ ܦܲܓܼܪܵܟ ܕܲܟܼܝܵܐ ܨܹܝܕܼ ܗܲܕܵ ܡܵܘ̈ܗܝ|
    block |ܡܸܬܼܗܲܦܟܵܐ ܗ̄ܘ̣ܵܬܼ ܡܸܪܲܬܼ ܒܵܟܘܬܐ ܒܪܹܚܝܹܗ ܕܦܲܓܼܪܵܟ܁|
    block |܃ܐܸܠܘܼ ܚܙ̣ܝܬܝܗܝ ܟܕܼ ܚ̇ܙܐ ܗ̄ܘ̣ܵܐ ܢܘܗܪܐ ܕܙܲܒܼܢܵܐ|
    block |ܚܵܐܪ ܗ̄ܘ̣ܵܐ ܒܵܟ ܘܲܡܫܲܢܹܐ ܗ̄ܘ̣ܵܐ ܚܲܫܵܐ ܕܟܹܐ ܒܹܗ܀|
    block |܃ܐܸܠܘ ܫܲܡܥܵܟ ܟܲܕܼ ܡܲܠܸܠ ܗܘ݂ܲܝܬ̇ ܐܲܝܟ ܕܡܥܕܬ|
    block |ܠܵܐ ܫܵܬܸ̇ܩ ܗ̄ܘ̣ܵܐ ܩܵܠ ܫܝܼܦܘܿܪܵܐ ܕܡܸܠܲܬܼ ܦܘܼܡܹܗ܁|
    block |܃ܗܵܠܹܝܢ ܐܸܡܪܲܬ̤ ܝܵܘܢܵܐ ܫܒܲܪܬܵܐ ܒܠܵܐ ܝܼܕܲ ܥܬܼܵܐ|
    block |ܟܲܕܼ ܣܒܪܐ ܗ̄ܘ̣ܵܬܼ ܕܥܲܣܩܵܐ ܗ̄ܝ̣ ܡܸܢܹܗ ܕܢܩܝܡ ܠܲܐܚܘܼܗ̇܀|
    block |܃ܐܸܢ ܐܸܢ ܠܲܡ ܬܗܲܝܡܢܝܼܢ ܐܸܡ̣ܪ ܨܹܐܕܹܗ̇ ܕܲܡܗܲܝܼܡܲܢܬܼܵܐ|
    block |ܥܬܼܝܼܕܬܿܝ ܕܬܸܚܙܹܝܢ ܫܘܼܒܼܚܵܐ ܪܲܒܵܐ ܕܲܟܼܣܹܐ ܒܡܸ̈ܠܲܝ܁|
    block |܃ܐܹܝܢ ܐܸܡܪܲܬ̤ ܫܲܪܝܼܪܵܐ ܠܝܼ ܕܐܲܢ̄ܬܿܘܼ ܡܫܝܼܚܵܐ|
    block |ܘܲܒܼܪܵܐ ܐܝܼܬܲܝܟ ܕܗܵܘ̇ ܡܲܒܿܘܼܥܵܐ ܡܲܪܕܹܐ ܚܲܝܹ̈ܐ܀|
    block |܃ܡܸܠܬܐ ܐܸܡܪܲܬ̤ ܐܲܝܟ ܪܸܥܝܵܢܵܐ ܢܵܡܘܲܣܝܵܐ|
    block |ܘܠܵܐ ܗ̄ܘ̣ܵܐ ܫܪܵܪܵܐ ܕܲܦܐܹܐ ܠܲܫܡܵܐ ܐܲܠܵܗܵܝܵܐ܁|
    block |܃ܡܹܐܡܲܪ ܐܸܡܪܲܬ̤ ܕܐܲܢ̄ܬܘܼ ܡܫܝܼܚܵܐ ܕܐܬܹ̇ܐ ܠܥܵܠܡܵܐ|
    block |ܠܵܘ ܟܲܕܼ ܦܪܫܵܐ ܕܡܘܼܬܼܵܐ ܕܥܲܒܼܪܵܐ ܘܲܕܼ ܥܵܒܼܘܿܕܼܵܐ܀|
    block |܃ܠܵܐ ܓܲܠܝܵܐ ܗ̄ܘ̣ܵܬܼ ܗܵܕܹܐ ܠܐܢܫ̈ܐ ܘܲܠܪ̈ܘܼܚܵܢܹܐ|
    block |ܥܕܲܡܵܐ ܕܚܲܘܝܵܗ̇ ܪܘܼܚܵܐ ܠܐܢܵܫܵܐ ܒܐܸܣܟܹܿܝܡ ܢܘܼܗܪܵܐ܁|
    block |܃ܡܫܝܼܚܵܐ ܘܲܒܼܪܵܐ ܩܵܪܹ̇ܝܢ ܗ̄ܘ̣ܵܘ ܠܹܗ ܪ̈ܵܚܡܲܝ ܚܘܼܒܹܿܗ|
    block |ܐܲܝܟ ܕܐܸܬܼܟܲܢܝܼܘ ܢܒܼܝܹ̈ܐ ܘܡܼ̈ܠܟܹܿܐ ܡܫܝܼܚܹ̈ܐ ܒܛܲܝܒܿܘܼ܀|
    block |܃ܒܗܵܢ ܪܸܥܝܵܢܵܐ ܩܪܵܬܹܗ ܡܵܪܬܵܐ ܡܫܝܼܚܵܐ ܘܲܒܼܪܵܐ|
    block |ܠܵܘ ܟܲܕܼ ܝܵܕܼܥܵܐ ܕܒܲܪ ܐܝܼܬܼܘܼܬܼܵܐ ܗ̄ܘ̣ ܘܒܲܪ ܐܢܵܫܘܼܬܼܵܐ ܗ̄ܘ̣܁|
    block |܃ܗܵܠܹܝܢ ܐܸܡܪܲܬ̤ ܒܟܲܪܝܘܼܬܼ ܢܲܦ̣ܫܵܐ ܘܪܸܚܡܲܬܼ ܚܘܼܒܵܐ|
    block |ܘܥܸܠܲܬ̤ ܕܬܸܩܪܹܐ ܠܡܲܪܝܲ ܚܵܬܵܗ̇ ܕܪܒܢ ܐܸܬ̣ܵܐ܀|
    block |܃ܫܸܡܥܲܬ̤ ܡܲܪܝܲܡ ܛܸܒܿܐ ܕܡܵܪܲܢ ܘܢܸܦܩܲܬ̤ ܠܐܘܼܪܥܹܗ|
    block |ܘܢܸܦܠܲܬ̤ ܣܸܓܼܕܲܬ̤ ܘܐܸܡܪܲܬ̤ ܐܵܦ ܗܝ̤ ܡܸ̈ܠܹܐ ܕܚܵܬܼܵܗ̇܁|
    block |܃ܣܸܓܼܕܲܬ̤ ܚܘܼܒܵܐ ܦܸܪܥܲܬ̤ ܡܲܪܝܲܡ ܠܫܵܒܸ̇ܩ ܥܵܘ̣ܠܵܗ̇|
    block |ܕܪܵܒܵܐ ܗܘ̣ܵܬܼ ܠܵܗ̇ ܪܸܚܡܲܬܼ ܚܘܼܒܹܿܗ ܡ̣ܢ ܟܠ ܡܸܕܸܡ܀|
    block |܃ܫܲܐܸܠ ܐܢܘܢ ܕܐܲܝܟܿܐ ܣܵܡܘܼܗܝ ܠܦܲܓܼܪܵܐ ܕܪܚܡܹܗ|
    block |ܠܐ ܗ̄ܘ̣ܵܐ ܕܢܹܐܠܲܦ ܐܸܠܵܐ ܕܢܵܘܕܲܥ ܕܝܵܕܲܥ̇ ܕܐܲܝܟܵܘ܁|
    block |܃ܫܲܐܸܠ ܐܵܢܘܢ ܐܲܝܟ ܠܵܐ ܝܵܕܲܥ̇ ܕܢܵܘܕܲܥ ܐܸܢܘܿܢ|
    block |ܘܗܸܢܹܝܢ ܦܲܢܝܼ ܕܬܼܵܐ ܠܲܡ ܘܲܚܙܝܼ ܕܘܼܟܲܬܼ ܩܲܒܼܪܵܐ܀|
    block |܃ܐܸܙܲܠ ܥܲܡܗܹܝܢ ܟܲܕܼ ܪܵܕܼܵܐ ܗ̄ܘ̣ܵܐ ܚܵܫܘܿܫܵܐܝܼܬܼ|
    block |ܘܥܲܡ ܗܲܠܟܼ̈ܬܹܗ ܡܸܫܬܿܦ̈ܥܵܢ ܗܲܘ̤̈ܝ ܕܡ̈ܥܹܐ ܕܥܲܝܢܵܘ̈ܗܝ܁|
    block |܃ܚܲܫܵܐ ܘܒܸܟܼܝܵܐ ܫܵܚܸ̇ܩ ܗ̄ܘ̣ܵܐ ܠܹܗ ܥܲܠ ܚܲܒܿܝܼܒܵܘ̈ܗܝ|
    block |ܘܲܡܕܲܡܲܥ ܗ̄ܘ̣ܵܐ ܠܦܘܼܬܼ ܕܲܟܼܝܵܢܵܐ ܬܵܒܲܥ̇ ܗ̄ܘ̣ܵܐ ܠܹܗ܀|
    block |܃ܟܝܵܢܵܐ ܒܥܘܼܩܣܹܗ ܬܵܒܲܥ̇ ܗ̄ܘ̣ܵܐ ܠܹܗ ܦܪܘܿܫܵܐܝܼܬܼ|
    block |ܘܲܡܗܲܠܟܼܵܐ ܗ̄ܘ̣ܵܬܼ ܡܸܪܲܬܼ ܚܲܫܹܗ ܒܲܫܒܼܝܼܠ ܥܝܵܢܵܘ̈ܗܝ܁|
    block |܃ܟܝܵܢܵܐ ܗ̄ܘ̣ܵܐ ܓܹܝܪ ܕܡܕܲܡܲܥ ܗ̄ܘ̣ܵܐ ܥܲܠ ܚܲܒܿܝܼܒܹܗ|
    block |ܥܲܠ ܕܐܸܬܼܥܲܗܲܕܼ ܕܠܲܐܝܟܿܐ ܫ̇ܪܸܟ ܟܝܵܢ ܡܼ̈ܠܵܠܹܐ܀|
    block |܃ܒܲܟܼܝܵܢ ܐ̄ܢܵܫܵܐ ܚܵܪ̣ ܘܐܸܬܿܢܲܚ ܡܲܪܝܼܪܵܐܝܼܬܼ|
    block |܃ܕܲܡܚܲܒܸܿܠ ܠܹܗ ܡܵܘܬܐ ܠܫܘܼܦܪܹܗ ܘܗܵܘܹ̇ܐ ܡܸܕܼܪܵܐ|
    block |ܠܹܗ ܠܲܟܼܝܵܢܵܐ ܕܲܫܒ̣ܵܐ ܡܵܘܬܐ ܠܒܼܝܼܫ ܗ̄ܘ̣ܵܐ ܐܵܦ ܗܘ̤|
    block |ܘܲܟܼܝܵܢܵܐܝܼܬܼ ܚܲܫ̣ ܥܲܠ ܫܸܦܠܹܗ ܕܲܒܼܢܲܝ̈ ܓܸܢܣܹܗ܀|
    block |܃ܡܸܢܹܗ ܕܡܸܕܼܪܵܐ ܡܬܪܝ ܒܚܫ̈ܐ ܓܒܼܝܼܠ ܗ̄ܘ̣ܵܐ ܐܵܦ ܗܘ̤|
    block |ܘܥܲܡ ܪܘܼܟܵܒܹܗ ܡܙܝܼܥ ܗ̄ܘ̣ܵܐ ܣܲܡܵܐ ܕܡܵܝܘܿܬܲܘܬܼܵܐ܁|
    block |܃ܡܸܢܹܗ ܕܛܘܼܗܡܵܐ ܡܘܠܸܕܼ ܟܹܐܒܹ̈ܐ ܪܕܵܐ ܝ̇ܘܼܒܵܠܹܗ|
    block |ܘܐܲܝܟ ܕܲܠܟܼܠܢܵܫ ܫܵܚܹ̇ܡ ܗ̄ܘ̣ܵܐ ܠܹܗ ܟܝܵܫܵܐ ܒܕܼܝܼܠܹܗ܀|
  block
    block |܃ܒܗܕܹܐ ܬܸܢܘܼܝ ܒܟ̣ܵܐ ܢܲܟܼܦܵܐܝܼܬܼ ܥܲܠ ܚܒܲܝܒܹܗ|
    block |ܕܢܹܐܠܲܦ ܟܠܢܵܫ ܕܕܡܘܼܬܼܵܐ ܗ̄ܘ̣ܵܐ ܕܥܒܕܐ ܕܒܼܟ̣ܐ܁|
    block |܃ܘܟܼܕܼ ܛܵܒܼ ܚܲܫܵܐ ܕܚܵܫܘܿܫܘܼܬܼܵܐ ܫܵܚܹ̇ܩ ܗ̄ܘ̣ܵܐ ܠܹܗ|
    block |ܒܛܲܟܼܣܵܐ ܕܲܡܲܥ ܘܲܟܼܢܝܼܟܼܵܐܝܼܬܼ ܚܲܫ̣ ܘܐܸܬܿܬܲܢܝܲܝ܀|
    block |܃ܦܓܼܘ̈ܕܹܐ ܢܲܟܼܦܹ̈ܐ ܐܲܪܡܝܼ ܒܙܵܘܥܵܘ̈ܗܝ ܘܲܒܼܒܼܵܒܼ̈ܬܹܗ|
    block |ܘܗܘ̤ ܠܹܗ ܒܲܝܲܐ ܒܣܲܒܼܪܵܐ ܛܵܒܼܵܐ ܕܚܝܬܼ ܡܝܼ̈ܬܐ܁|
    block |܃ܒܟܟܼܝܹܗ ܢܲܟܼܦܵܐ ܬܡܲܗܘ ܘܐܸܬܿܕܲܡܲܪܘ ܥܲܛ̈ܠܝ ܠܸܒܵܐ|
    block |ܘܠܵܐ ܐܸܬܼܒܲܝܢܘ ܒܐܝܼܕܵܐ ܕܣܵܥܲܪ ܚܲܟܿܝܼܡܵܐܝܼܬܼ܀|
    block |܃ܠܵܐ ܠܲܡ ܡܨܹܐ ܗ̄ܘ̣ܵܐ ܗܵܢܵܐ ܕܢܚܸܡ ܡܝܼ̈ܬܹܐ ܐ̄ܚܪ̈ܢܹܐ|
    block |ܕܢܸܟܼܐܹܐ ܒܡܵܘܬܐ ܘܠܵܘ ܢܸܩܪܘܿܒܼ ܠܹܗ ܠܲܐܝܢܵܐ ܕܪܵܚܸ̇ܡ܁|
    block |܃ܐܲܗܡܝܼ ܘܲܫܬܸܩ ܐܲܝܟ ܠܵܐ ܝܵܕܲܥ̇ ܐܲܝܕܵܐ ܕܡܲܠܸܠܘ|
    block |ܘܠܵܐ ܬܒܲܥ ܡܸܢܗܘܿܢ ܪܸܛܢܵܐ ܣܲܟܼܠܵܐ ܕܪܸ̈ܥܝܵܢܲܝܗܘܿܢ܀|
    block |܃ܩܪܸܒܼ ܨܝܕܼ ܩܲܒܼܪܵܐ ܘܲܬܼܠ̣ܵܐ ܚܝܵܪܹܗ ܠܲܐܦܲܝ̈ ܪܵܘܡܵܐ|
    block |ܘܫܲܪܝܼ ܕܲܢܦܝܼܣ ܠܗܵܘ̇ ܕܲܟܼܣܹܐ ܒܹܗ ܕܢܸܓܼܠܹܐ ܚܲܝܠܹܗ܁|
    block |܃ܐܵܦܲܝ ܠܲܡ ܫܡܲܥܬܲܢܝ ܘܬܼܘܼܒܼ ܝܵܕܥ̇ ܐ̄ܢܵܐ ܕܫܵܡ̇ܥ ܐܲܢ̄ܬܿܠܝܼ|
    block |ܓܠܝܼ ܒܝܼ ܚܲܝܠܵܟ ܕܢܸܕܲܥ ܟܠܢܵܫ ܕܒܲܪ ܡ̇ܢ ܐܝܼܬܲܝ܀|
    block |܃ܠܵܘ ܕܐܸܫܬܿܒܼܗܲܪ ܫܐ̇ܠܬܼ ܚܲܝܠܹܗ ܕܐܲܩܝܼܡ ܡܚܵܬܐ|
    block |ܐܸܠܵܐ ܕܐܸܓܼܠܹܐ ܚܹܝܠ ܟܲܣܝܼܘܼܬܼܵܟ ܠܥܹܝܢ ܚܲܙ̈ܝܹܐ܁|
    block |܃ܠܵܘ ܕܲܠܝܼܓܼ ܐ̄ܢܵܐ ܥܲܠ ܥܘܼܕܼܪܵܢܵܐ ܩܪܝܼܬܼܵܟ ܗܵܫܵܐ|
    block |ܐܸܠܵܐ ܕܐܓܼܠܹܐ ܕܲܒܼܚܹܝܠ ܚܲܝܠܵܟ ܡܸܬܼܢܨܚܢܵܐ܀|
    block |܃ܡܲܢ̣ܘܼ ܕܲܒܼܕܵܐ ܥܲܠ ܠܥܵܙܲܪ ܛܠܡܝ̈ ܦܲܓܼܪܵܢ|
    block |ܘܡܲܢ̣ܘܼ ܕܨܲܠܝܼ ܘܲܫܐܸܠ ܚܲܝܠܵܐ ܡ̣ܢ ܥܵܒܼܕܼܵܐ܁|
    block |܃ܘܡܲܢ̣ܘܼ ܕܕܲܡܲܥ ܪܵܥܘܿܡܵܐܝܼܬܼ ܥܲܠ ܚܒܼܝܼܒܹܗ|
    block |ܘܡܲܢ̣ܘܼ ܕܫܲܠܝܼ ܒܟܝܗ ܒܣܒܪܐ ܕܚܝܲܬܼ ܡܝܼܬܹ̈ܐ܀|
    block |܃ܡܲܢ̣ܘܼ ܠܡܲܢ̣ܘܼ ܐܵܘܕܝܼ ܕܫܲܡܥܹܗ ܘܬܼܘܼܒܼ ܫܵܡܲܥ̇ ܠܹܗ|
    block |ܘܠܡ̇ܢ ܡ̣ܢ ܡ̇ܢ ܡܸܬܼܩܲܪܲܒܼ ܗܘܐ ܦܝܵܣܵܐ ܕܡܸܠ̈ܐ܁|
    block |܃ܡܸܥܬܹܗ ܕܐܲܒܼܵܐ ܠܵܬ ܡܨܲܠܹܐ ܗ̄ܘ̣ܵܐ ܠܲܐܒ̣ܵܐ ܕܝܲܠܕܹܗ|
    block |ܕܲܫܘܹܐ ܗ̄ܘ̣ ܥܲܡܹܗ ܒܲܐܠܵܗܘܼܬܹܗ ܕܟܼܵܪܘܿܝ ܘܬܹܗ܀|
    block |܃ܫܘܹܐ ܥܲܡ ܐܲܒܼܘܼܗܝ ܠܵܐ ܫܠ̇ܐ ܗܘ̣ܐ ܒܚܹܝܠ ܥܘܼܕܪܵܢܵܐ|
    block |ܘܠܵܐ ܫܢܹܐ ܪܸ̈ܓܼܫܹܐ ܠܵܐ ܡܕܲܡܲܥ ܗ̄ܘ̣ܵܐ ܕܡܥܹ̈ܐ ܕܚܲܫܹ̈ܐ܁|
    block |܃ܪܵܡ ܡ̣ܢ ܚܲܫܹ̈ܐ ܠܵܐ ܚܵܐܹ̇ܫ ܗ̄ܘ̣ܵܐ ܒܚܲܫܲܝ̈ ܐܢܫ̈ܐ|
    block |ܘܝܕܥ̇ ܟܠܵܐ ܠܵܐ ܘܟܒܲܐܸܠ ܗ̄ܘ̣ܵܐ ܕܐܲܝܟܵܘ ܩܲܒܼܪܵܐ܀|
    block |܃ܒܲܪ ܐܵܕܼܵܡ ܗ̄ܘ̣ ܕܒܕܐ ܒܚܲܫܵܐ ܥܲܠ ܚܲܒܿܝܼܒܹܿܗ|
    block |ܘܗ̤ܘܝܘܼ ܕܕܲܡܲܥ ܥܲܠ ܚܘܼܒܵܠܵܐ ܕܲܟܼܢܵܘ̈ܬܹܗ܁|
    block |܃ܕܡܘܼܬܼܵܐ ܗ̄ܘ̣ ܕܥܲܒܼܕܵܐ ܕܲܚ̣ܙܵܐ ܟܝܵܢܹܗ ܕܲܫܒܹܐ ܠܡܵܘܬܵܐ|
    block |ܘܲܒܼܥ̣ܵܐ ܘܐܲܦܝܼܣ ܕܢܲܣܸܩ ܚܲܝܵܘ̈ܗܝ ܡ̣ܢ ܐܲܒܕܵܢܵܐ܀|
    block |܃ܒܲܪܢܵܫܵܐ ܗ̄ܘ̣ܵܐ ܠܟܲܣܝܵܐ ܕܨܲܠܝܼ ܕܥܵܡ̇ܪ ܗ̄ܘ̣ܵܐ ܒܹܗ|
    block |ܕܢܦܢܐ ܠܹܗ ܢܲܦ̣ܫܵܐ ܕܐܢܫܐ ܡ̣ܢ ܦܘܼܡ ܘܥܵܘܬܐ܁|
    block |܃ܟܲܣܝܵܐ ܟܣܹܐ ܗ̄ܘ̣ܵܐ ܒܓܼ̇ܘ ܗܲܕܵܡܵܘ̈ܗܝ ܕܠܵܐ ܣܘܼܝܵܕܵܐ|
    block |ܘܲܒܼܚܝܹܠ ܚܲܝܠܹܗ ܩܥ̣ܵܐ ܒܹܗ ܒܡܵܘܬܐ ܘܲܪ ܥܸܠ ܡܸܢܹܗ܀|
    block |܃ܒܚܹܝܠ ܥܘܼܕܼ ܪܵܢܹܗ ܛܲܢ ܘܐܸܬܼ ܥܲܙܲܙ ܥܲܠ ܡܪ̈ܚܐ|
    block |ܕܲܥܬܼܝܼܕܝܼܢ ܗ̄ܘ̣ܵܘ ܕܢܸܚܙܘܢ ܬܲܗܪܵܐ ܘܲܢܫܘܼܛܘܼܢܝܗܝ܁|
    block |܃ܛܲܢ ܠܲܡ ܝܼܫܘ̈̇ܥ ܟܲܕܼ ܐܸܬܼܥܲܙܲܙ ܒܚܲܝܠܵܐ ܕܪܘܼܚܵܐ|
    block |ܘܐܲܙܝܼܥ ܢܲܦ̣ܫܹܗ ܘܲܩܥ̣ܵܐ ܒܡܵܘܬܐ ܚܸܡܬܼܵܢܵܐܝܼܬܼ܀|
    block |܃ܠܡ̇ܢ ܟܲܝ ܛܲܢ ܗ̄ܘ̣ܵܐ ܐܵܦ ܐܸܬܼܥܲܙܲܙ ܝܲܡܵܐ ܕܫܲܝܢܵܐ|
    block |ܘܥܲܠ ܡ̇ܢ ܐܲܫܡܲܥ ܩܵܠܵܐ ܪܵܡܵܐ ܡܠܹܐ ܢܝܼܚܘܼܬܼܵܐ܁|
    block |܃ܥܲܠ ܝܗܘܕ̈ܝܹܐ ܛܠܡܲܝ̈ ܚܲܝܠܹܗ ܡܸܬܼܥܲܙܲܙ ܗ̄ܘ̣ܵܐ|
    block |ܕܐܲܩܝܼܡ ܡܝܼܬܼܵܐ ܕܲܣܪܝܼ ܒܩܲܒܼܪܵܐ ܘܠܵܐ ܡܸܬܼܟܲܚܕܼܝܼܢ܀|
    block |ܕܒܗܘܿܢ ܚܵܐܪ ܗ̄ܘ̣ܵܐ ܩܕܼܵܡ ܕܲܢܩܲܪܸܒܼ ܦܝܵܣܵܐ ܠܲܐܒܼܘܼܗܝ܃|
  block
    block |ܘܩܲܕܸܵܡ ܨܲܠܝܼ ܕܢܹܐܚܘܿܕܼ ܬܲܪܥܵܐ ܩܕܼܵܡ ܡܸܠܲܝ̈ܗܘܿܢ܁|
    block |܃ܐܲܝܟ ܕܲܠܩܘܼܒܼܠܵܐ ܕܐܲܠܵܗ ܟܠܵܐ ܡܢ̇ܝܢ ܗܘ̣ܵܘ ܠܹܗ|
    block |ܥܲܠ ܗܵܝ̇ ܩܲܕܡ ܝܲܗܒܵܗ̇ ܠܲܐܒܼܘܼܗܝ ܠܗܵܝ̇ ܕܲܥܬܼܝܼܕܼܵܐ܀|
    block |ܚܲܟܿܝܡܵܐ ܣܵܓ̣ ܒܐܲܦܲܝ̈ܗܘܿܢ ܫܘܼܪܵܐ ܕܡܸ̈ܠܹܐ|
    block |ܘܠܵܐ ܝܗ̇ܒ̣ ܐܲܬܼܪܵܐ ܠܡܹܐܟܲܠ ܩܲܪܨܵܐ ܕܚܘܼܫܵܒܿܝ̈ܗܘܿܢ܁|
    block |܃ܒܝܲܕܼ ܬܵܘܕܝܬܹܗ ܚܵܘܝܼ ܕܲܫܘܹܐ ܥܲܡ ܢܵܣܘܿܒܹܗ|
    block |ܘܒܣܘܥܪ̈ܢܐ ܐܲܠܸܦ ܕܲܡܨܹܐ ܗ̄ܘ̣ ܒܚܹܝܠ ܟܠܡܸܕܹܡ܀|
    block |܃ܐܲܪܝܼܡ ܩܵܠܹܗ [܁܁܁]ܩ̣ܪܵܐ ܠܡܝܼܬܼܵܐ ܐܲܝܟ ܕܲܠܝܲܚܵܐ|
    block |ܕܢܸܫܡܲܥ ܟܠܢܵܫ ܕܒܦܘܩܕܵܢܹܗ ܢܚ̇ܐ ܘܩ̇ܐܡ܁|
    block |܃ܩܵܠܵܐ ܓܲܠܝܵܐ ܐܲܫܘܲܥܥ ܒܐܲܪܥܵܐ ܐܲܪܥܵܢܵܝܵܐ|
    block |ܘܙܵܥ̣ ܘܐܸܬܼܒܲܠܗܝܼ ܡܵܘܬܐ ܝܲܥܢܵܐ ܡ̣ܢ ܒܲܪܬܼ ܩܵܠܹܗ܀|
    block |܃ܠܥܙܪ ܠܲܡ ܩܥ̣ܵܐ ܓܲܢ̄ܒܵܪܐ ܒܐܸܕܼܢܲܝ̈ ܡܵܘܬܐ|
    block |ܘܐܲܚܕܹܗ ܓܘܼܢܚܵܐ ܕܡܲܢ̣ܘ ܗܵܢܵܐ ܕܩ̇ܪܐ ܠܡܝܼܬܼܵܐ܁|
    block |܃ܫܡ̣ܥ ܩܵܠ ܐ̄ܢܵܫܵܐ ܕܩܵܪܹܐ ܠܡܝܼܬܼܵܐ ܐܲܝܟ ܕܲܠܚܲܝܵܐ|
    block |ܘܫܲܪܝܼ ܡܚܝܲܒܸܿܠ ܐܲܝܟ ܝܠܕܬܵܐ ܒܥܕܢ ܝܠܕܗ̇܀|
    block |܃ܩܵܠܵܐ ܚܲܕܬܵܐ ܫܡ̣ܥ ܫܲܒܵܝܵܐ ܡ̣ܢ ܒܲܪ ܫܸܒܼܝܵܐ|
    block |܃ܘܲܩ̣ܥܵܐ ܘܐܲܝܠܸܠ ܕܡܵܢܵܐ ܗ̄ܝ̣ ܚܕܬܵܐ ܗܵܕܹܐ ܕܲܗܘ̤ܵܬ̣|
    block |܃ܚܲܕܼܬܵܐ ܓܕܲܫܬܢܝ ܐܸܡ̣ܲܪ ܡܵܘܬܐ ܗܘ̤ ܠܹܗ ܓܘܼܫܡܵܐ|
    block |ܐ̄ܢܵܫܵܐ ܕܩܵܥܹ̇ܐ ܘܲܡܙܝܼܥ ܒܲܫܝܘܿܠ ܚܹܝܠ ܓܢ̄ܒܵܪܘܬܝ܀|
    block |܃ܡ̇ܢ ܐܲܢ̄ܬܿ ܓܲܒܼܪܵܐ ܐܸܡ̣ܪ ܡܵܘܬܐ ܠܩܵܠܵܐ ܕܲܩܪ̣ܵܝܗܝ|
    block |ܘܡ̇ܢ ܐܲܢ̄ܬܿ ܕܩܵܥ̇ܝܹܬ̇ ܒܲܬܼܟܼܝܼܠܘܼܬܼܵܐ ܕܬܼܵܐ ܦܘܩ ܡܝܹܬܼܵܐ܁|
    block |܃ܡ̇ܢ ܐܲܢ̄ܬܿ ܕܡܩܠܝܬ̇ ܥܲܠ ܓܲܢ̄ܒܵܪܘܼܬܼܝ ܩܵܢܝܼܬܲ ܚܲܝܠܵܐ|
    block |ܘܲܒܼܥܝܬ̇ ܕܬܲܥܕܐ ܫܒܼܝܼܬܼܵܐ ܕܐ̄ܢܵܫܵܐ ܡ̣ܢ ܒܹܝܬܼ ܐܝܕܲܝ̈܀|
    block |܃ܡ̇ܢ ܐܲܢ̄ܬܿ ܕܒܥܝܬ̇ ܕܬܸܫܪܹܐ ܛܲܟܼܣܵܐ ܕܡܵܝܘܿܬܼܘܼܬܼܵܐ|
    block |ܘܬܸܦܬܲܚ ܬܲܪܥܵܐ ܕܐܲܚܕܹܗ ܐܵܕܼܵܡ ܒܐܲܦܝ̈ ܟܠܢܵܫ܁|
    block |܃ܕܡ̇ܝܬ̇ ܗ̄ܘ̣ ܠܝܼ ܕܠܵܘ ܡ̣ܢ ܐܢܵܫܵܐ ܐܲܢ̄ܬܿ ܠܒܼܝܼܫܲܝ̈ ܚܲܫܹ̈ܐ|
    block |ܘܐܲܝܟ ܢܘܼܟܼܪܵܝܐ ܐܲܢ̄ܬܿ ܠܲܐܚܝܵܢܘܼܬܵܐ ܐܕܡܵܝܘܿܬܼܘܼܬܼܵܐ܀|
    block |܃ܠܵܐ ܟܲܝ ܫܡܝܼܥ ܠܵܟ ܬܲܫܥܝܼܬܼ ܐ̄ܢܵܫܵܐ ܡ̣ܢ ܐ̄ܢܵܫܘܼܬܼܵܐ|
    block |ܕܗܵܐ ܡ̣ܢ ܕܲܗܘ̤ܵܘ ܬܚܹܝܬܼ ܫܘܼܥܥܒܵܪܼܵܐ ܕܡ̇ܪܘܼܬܝ ܣܝܼܡܝܼܢ܁|
    block |܃ܠܵܐ ܟܲܝ ܫܲܐܠܬ̇ ܕܒܐܲܝܕܵܐ ܥܸܠܬܼܵܐ ܗܘ̤ܵܘ ܡܵܝܘ̈ܬܹܐ|
    block |ܣܡܲܢ̣ܘܼ ܠܡܲܢ̣ܘܼ ܙܲܒܸܿܢ ܐܸܢܘܿܢ ܕܢܸܗܘܘܿܢ ܥܲܒܼܪ̈ܐ܀|
    block |܃ܘܐܸܢ ܠܵܐ ܝܵܕܥ̇ ܐܲܢ̄ܬܿ ܕܡܵܢܲܐ ܗ̄ܝ̣ ܥܸܠܬܼܵܐ ܕܥܲܒܼܕܘܼܬܼ ܓܸܢܣܵܟ|
    block |ܫܡ̣ܥ ܡܸܢܝ ܘܝܼܠܲܦ ܕܐܲܝܟܲܢ ܕܓܸܕܼܫܲܬ̤ ܡ̣ܢ ܫܘܼܪܵܝܵ܁|
    block |܃ܚܵܘܒܲܬܼ ܚܵܘ̈ܒܹܐ ܚܵܒܼ ܐܲܒܼܟܼܘܿܢ ܒܡܸܠܘܹܗ ܕܒܼܝܼܫܵܐ|
    block |ܘܲܕܼ ܠܵܐ ܦܲܪܥܵܗ̇ ܐܲܫܠܹܡ ܠܲܒ̣ܢܵܘ̈ܗܝ ܚܠܵܦ ܚܵܘ̈ܒܵܬܹ̈ܗ܀|
    block |܃ܐܵܟܸ̇ܠܩܲܪܨܵܐ ܐܲܫܠܡܟܼܘܿܢ ܠܝܼ ܐܲܝܟ ܡܸܫܟܵܢܵܐ|
    block |ܘܗܵܐ ܦܵܠܚ̇ܝܼܢ ܠܝܼ ܟܠܗܘܿܢ ܕܪܹ̈ܐ ܕܝܘܼܒ̈ܵܠܲܝܟܲܘܿܢ܁|
    block |܃ܒܡܸܫܟܵܢܘܼܬܼܵܐ ܠܒܼܝܼܟ ܐ̄ܢܵܐ ܐ̄ܢܵܫܵܐ ܠܓܼܵܘ ܡ̣ܢ ܚܸܣܢܲܝ̈|
    block |ܘܐܸܢ ܠܵܐ ܦ̇ܪܥܝܼܢ ܫܛܪ ܚܘܒܝܼ̈ܟܿܘܢ ܠܵܐ ܡܸܬܼܦܲܠܛܝܼܢ܀|
    block |܃ܐܸܢ ܡܸܫܟܵܢܵܐ ܕܓܢܸܣܵܟ ܒܵܥܝܬ̇ ܠܲܡܚܲܪܵܪܘ|
    block |ܦܪܘܿܥ ܚܵܘ̈ܒܲܬܼܗܘܿܢ ܘܐܟܢ ܢܣ̇ܒܼ ܐܢ̄ܬܿ ܗܕܘܚ̈ܗܘܢ܁|
    block |܃ܠܵܐ ܡܸܬܼܦܲܪܥܵܐ ܚܵܘܒܲܬܼ ܚܵܘ̈ܒܹܿܐ ܕܣܟܼܥܪ̈ܵܢܲܝܗܘܿܢ|
    block |ܕܡܵܝܘܿܬܼܘܼܬܼܵܐ ܟܡܵܐ ܐܸܢ ܬܸܦܪܘܿܥ ܡܵܝܘܿܬܼܘܼܬܵܐ ܗ̄ܝ̣܀|
    block |܃ܐܲܦܸܣ ܠܵܟ ܕܬܲܪܡܹܐ ܗܹܪܬܼܵܐ ܒܐܸܕܼܢܲܝ̈ ܡܝܼܬܹ̈ܐ|
    block |ܘܬܸܫܓ̇ܘܿܫ ܐܸܢܘܿܢ ܒܩܵܠܵܐ ܚܲܕܬܵܐ ܕܠܵܐ ܡܥܵܕܝܼܢ ܒܹܗ܁|
    block |܃ܡ̇ܢ ܐܲܩܝܼܡܵܟ ܐܲܦܛܪܘܿܦܵܐ ܕܡܝܘܬܼܘܼܬܼܵܐ|
    block |ܕܵܗܵܐ ܒܐܝܼܕܲܝ̈ ܕܝܼܠܝܼ ܣܝܼܡ ܦܘܼܪܢܵܣܵܐ ܕܫܘܼܠܵܡ ܚܲܝܹ̈ܐ܀|
    block |܃ܡܲܢ̣ܘܼ ܢܫܐ ܠܵܐ ܐܣܟܿܘܿ ܠܸܣܛܝܼܩܵܐ ܒܹܝܬܼ ܠܝܼ ܠܐ̄ܢܵܫܵܐ|
    block |ܕܗܵܐ ܐܸܢ ܨܵܒܹ̇ܝܢ ܘܐܸܢ ܠܵܐ ܨ̇ܒܹܝܢ ܠܝܼ ܡܸܫܬܲܡܥܝܼܢ܁|
  block
    block |܃ܠܵܐ ܝܵܗ̇ܒ̣ ܐ̄ܢܵܐ ܠܐܢܫ̈ܐ ܕܢܼܗܘܘܿܢ ܠܒܲܪ ܡ̣ܢ ܡ̣ܵܪܘܼܬܼܝ|
    block |ܥܕܲܡܵܐ ܕܦܪܵܥܝܼܢ ܚܵܘܒܲܬܼ ܚܵܘ̈ܒܹܐ ܕܣܘܼܥܪ̈ܢܲܝܗܘܿܢ܀|
    block |܃ܐܸܢ ܗܘ̤ ܕܟܹܐܝܢ ܐܲܢ̄ܬ ܕܘܼܢ ܟܹܐܢܵܐܝܼܬܼ ܒܹܝܬܼ ܠܝܼ ܘܲܠܗܘܿܢ|
    block |ܘܲܒܼܩܝܼ ܘܲܚܙܝܼ ܕܚܠܦ ܚܘܼܒܹ̈ܐ ܚܒܼܝܼܫܝܼ̈ܢ ܨܹܐܕܲܝ܁|
    block |܃ܗܵܠܹܝܢ ܡܲܠܸܠ ܡܵܘܬܐ ܝܲܥܢܵܐ ܟܲܕܼ ܠܵܐ ܡܲܠܸܠ|
    block |ܕܠܵܐ ܗܘ̤ ܡܲܠܸܠ ܐܸܠܵܐ ܢܝܼܫܵܐ ܕܡܵܝܘܿܬܼܘܼܬܼܵܐ܀|
    block |܃ܢܝܼܫܵܐ ܣܵܡܹ̇ܬܼ ܡ̣ܢ ܦܲܪܨܘܿܦܵܐ ܕܡܵܝܘܿܬܼܬܼܵܐ|
    block |ܕܥܸܠܲܬܼ ܥܵܘ̣ܠܵܐ ܥܒܕܬܢܝ ܥܒܕ̈ܐ ܠܒܼܝܼܫܵܐ ܘܡܵܘܬܼܵܐ܁|
    block |܃ܗܲܒܼܠܝܼ ܕܢܣܒܬܿ ܐ̣ܡܲܪ ܡܵܪܲܢ ܠܦܘܼܬܼ ܕܐܸܬܼܡܲܠܲܠ|
    block |ܗܲܒܼܠܝܼ ܐ̄ܢܵܫ̈ܐ ܘܐ̄ܢܵܐ ܦܵܪ̈ܥ ܐ̄ܢܵܐ ܫܛܪ ܚܵܘܒܲܝ̈ܗܘܿܢ܀|
    block |܃ܗܲܒ̣ ܡܸܫܟܵܢܵܐ ܕܐܲܓܼܠܸܠ ܨܐܕܲܝܟ ܛܪܘܢܐ ܚܒܪܟ|
    block |ܘܐ̄ܢܵܐ ܦܪܥ ܐ̄ܢܵܐ ܚܘܒܲܬܼ ܚ̣ܘܒ̈ܐ ܕܲܚܬܼܝܪ ܐܲܢ̄ܬܿ ܒܹܗ܁|
    block |܃ܟܲܕܼܘܼ ܦܠܚܬ̇ ܒܹܗ ܒܢܲܚܬܿܐ ܕܦܓܪܢ ܚܲܪܡܵܢܵܐܝܼܬܼ|
    block |ܘܐܲܝܟ ܬܲܫܘܝܼܬܼܵܐ ܥܒ̣ܕܬ̇ ܗܲܕܵܡܲܝ̈ܢ ܬܚܹܝܬܼ ܚܲܪ ܡܘܼܬܼܵܟ܀|
    block |܃ܗܵܠܹܝܢ ܦܲܢܝܼ ܐܕܼܵܡ ܕܲܬܼܪܝܼܢ ܠܘܩܒܲܠ ܡܵܘܬܼܵܐ|
    block |ܠܵܐ ܗ̄ܘ̣ܵܐ ܒܩܵܐܵܐ ܐܠܵܐ ܒܫܸܬܼܩܵܐ ܐ̄ܪܵܙܵܢܵܐܝܼܬܼ܁|
    block |܃ܬܵܐ ܠܒܲܪ ܐܸܡ݂ܲܪ ܐܢܵܫܵܐ ܠܐܢܵܫܵܐ ܠܘܵܬܼ ܗܵܘ̇ ܕܲܩܪ̣ܵܝܗܝ|
    block |ܬܵܐ ܦܘܩ ܘܲܗ̤ܝ ܣܵܗܕܵܐ ܠܡܸ̈ܠܲܝ ܨܹܝܕܼ ܡܝܘ̈ܬܐ܀|
    block |܃ܬܵܐ ܡܵܝܘܿܬܼܵܐ ܕܒܲܠܥܹܗ ܡ̇ܘܬܐ ܐܲܝܟ ܕܲܠܟܼܠܢܵܫ|
    block |ܚܵܘܵܐ ܠܐܢܵܫܵܐ ܪܲܗܒܼܘܢ ܚܲܝܹ̈ܐ ܕܡܸܫܬܵܘܕܹܐ ܐ̄ܢܵܐ܁|
    block |܃ܬܵܐ ܥܲܢܝܼܕܼܵܐ ܕܠܘܝܘܗܝ ܩ̈ܠܐ ܕܲܦܣ݂ܲܩ ܣܲܒܼܪܵܐ|
    block |ܐܲܪܡܵܐ ܐܝܼܕܼܵܐ ܒܚܲܝܲܬܼ ܡܝܼܬܹ̈ܐ ܕܡܸܬܼܟܲܪܙܵܐ ܒܝܼ܀|
    block |܃ܬܵܐ ܦܘܿܩ ܐܲܟܼܪܸܙ ܣܲܒܼܪܵܐ ܛܵܒܼܵܐ ܠܲܒܼܢܲܝܢ̈ܵܫܵܐ|
    block |ܘܲܠܒܸܿܒ̣ ܐܸܢܘܿܢ ܕܠܵܐ ܢܸܬܼܪܲܗܒܼܘܼܢ ܡ̣ܢ ܩܵܠ ܡܵܘܬܼܵܐ܁|
    block |܃ܫܡ̣ܥ ܡܵܝܘܿܬܼܵܐ ܩܵܠ ܚܵܫܘܿܫܵܐ ܕܕܼܵܡ̇ܐ ܠܕܼܝܠܹܗ|
    block |ܘܢ̣ܕܼ ܡ̣ܢ ܫܠܝܐ ܒܩܠܐ ܕܡܙܝܓܼ ܒܚܝܹܠ ܒܪܘܬܐ܀|
    block |܃ܠܥܸܙܵܐ ܕܢܲܦ̣ܫܵܐ ܫܸܡܥܲܬ̤ ܢܲܦ̣ܫܵܐ ܕܲܠܥܸܙ ܥܲܡܵܗ̇|
    block |ܘܦܢܬ̤ ܥܠܬ̤ ܠܗܝܟܠ ܦܓܼܪܗ̇ ܕܬܗܠܸܠ ܒܹܗ܁|
    block |܃ܢܩ݂ܲܒ ܨܒܼܝܵܢܹܗ ܒܟܸܢܵܪ ܝ̇ܬܹܗ ܐܲܝܟ ܕܲܒܩܕܼܡܵܐ|
    block |ܘܲܩܢ̣ܵܘ ܩ̈ܠܐ ܡܸܬܼܪ̈ܲܓܼܫܵܢܹܐ ܪܸ̈ܓܼܫܹܐ ܡܝܼ̈ܬܹܐ܀|
    block |܃ܐܹܝܘ ܬܸܕܡܘܪܼܝܬܐ ܕܲܒܠܥܙܪ ܡܬܼܟܪܙܵܐ ܗ̄ܘ̣ܵܬܼ|
    block |ܕܨܵܬ̣ ܒܲܪܬܼ ܩܵܠܵܐ ܟܲܕܼ ܩܵܠܵܐ ܟܲܕܼ ܫܲܬܿܝܼܩܝܼܢ ܪܸ̈ܓܼܫܲܝ ܦܲܓܼܪܹܗ܁|
    block |܃ܐܸܝܘ ܕܲܪܡܹܝܢ ܒܹܗ ܟܸܒܼ̈ܠܹܐ ܩܫܝ̈ܐ ܘܐܲܣܝܼܪ ܒܫܝܘܠ|
    block |ܕܬܲܒܲܪ ܐܸܢܘܿܢ ܕܠܵܐ ܕܠܵܐ ܒܐܝܼܕܼܵܝ̈ܐ ܐܢܵܫ̈ܝܬܼܵܐ܀|
    block |܃ܐܹܝܘ ܕܲܚܒܼܝܼܫ ܗ̄ܘ̣ܵܐ ܒܚܸܣܢܹ̈ܐ ܡܪ̈ܝܕܐ ܕܡܵܝܘܿܬܼܘܼܬܼܵܐ|
    block |ܕܬܼܪܥ ܐܢܘܢ ܘܐܲܗܸܠ ܘܲܓܼܚܸܟ ܥܲܠ ܢܛܘܪ̈ܵܘܗܝ܁|
    block |܃ܩܵܠܵܐ ܚܲܕܼܬܵܐ ܫܡ̣ܥ ܡܵܝܘܿܬܼܵܐ ܡ̣ܢ ܒܲܪܓܸܢܣܹܗ|
    block |ܘܫܪܝ ܡܫܘܪ ܐܝܟ ܝܘܿܚܲܢܵܢ ܒܥܘܼܒܵܐ ܕܲܫܝܘܿܠ܀|
    block |܃ܬܲܗܪܵܐ ܪܲܒܐ ܗܘ̤ܵܐ ܒܝܲܕܼ ܐܢܵܫܵܐ ܠܲܒܼܢܲܝ̈ܢܵܫܵܐ|
    block |ܕܲܒܼܩܵܠ ܐ̄ܢܵܫܵܐ ܩܢ̣ܵܘ ܚܲܝܘܼܬܼܵܐ ܡܝܼܬܹ̈ܐ ܩܒܼܝܼܪܹ̈ܐ܁|
    block |܃ܡܲܢ̣ܘܼ ܡ̣ܢ ܡܬܼܘܿܡ ܚ̣ܙܵܐ ܬܸܕܡܘܼܪܬܵܐ ܕܡܲܠܬܐ ܬܲܗܪܵܐ|
    block |ܐܢܵܫܵܐ ܕܦܩ̇ܕܼܠܡܝܼ̈ܬܐ ܕܬܼܵܐ ܦܘܩ ܘܠܵܐ ܡܸܬܼܥܘܟ܀|
    block |܃ܐܵܦܸܢ ܢܲܚܸܡܘ ܠܐܢܵܫܵܐ ܠܐ̄ܢܵܫܵܐ ܡ̣ܢ ܒܹܝܬܼ ܡܝܼ̈ܬܼܵܐ|
    block |ܐܸܠܵܐ ܠܵܐ ܐܲܝܟ ܛܲܟܼܣܵܐ ܕܲܗܘ̤ܵܐ ܒܐܝܼܕܲܝ̈ ܡܵܪܲܢ܁|
    block |܃ܢܲܚܸܡܘ ܡܝܼ̈ܬܐ ܐܵܦ ܐܹܠܝܼܵܐ ܐܵܦ ܐܹܠܝܼܫܲܥ|
    block |ܐܸܠܵܐ ܣܲܓܿܝܼ ܒܥ̣ܵܘ ܘܐܸܬܼܟܲܫܲܦܘ ܘܐܟܸܢ ܣܥܪܘܗ̇܀|
    block |܃ܥܲܒܼ̈ܕܹܐ ܗܘ̤ܵܘ ܓܼܝܪ ܘܲܠܒܼܵܪܘܿܝܵܐ ܡܸܬܼܟܲܫܦܝܼܢ ܗ̄ܘ̣ܵܘ|
    block |ܘܐܲܝܟ ܕܲܠܥܲܒܼ̈ܕܹܐ ܝܲܩܲܪ ܐܸܢܘܿܢ ܡܸܛܠ ܚܘܼܒܹܿܗ܁|
    block |܃ܡܫܝܼܚܵܐ ܕܲܡܸܢܲܢ ܐܵܦܸܢ ܡܸܢܹܗ ܕܓܸܢܣܲܢ ܐܝܼܬܼܵܘܗܝ|
    block |ܠܵܘ ܐܲܝܟ ܥܲܒܼܕܵܐ ܒܥ̣ܵܐ ܘܐܸܬܼܟܲܫܲܦ ܘܐܲܟܸ̇ܢ ܢܲܚܸܡ܀|
    block |܃ܐܵܦܸܢ ܐܲܦܝܼܣ ܐܲܝܟ ܒܲܥܵܝܵܐ ܠܵܘ ܒܥܘܼܬܼܵܐ ܗ̄ܝ̣|
    block |ܐܸܠܘܼ ܣܥܲܪܬܵܝܗܝ ܟܕܼ ܐܝܼܬܼܘܗܝ ܗܘ̣ܵܐ ܒܚ̈ܢܐ ܕܬܼܢܢ܃|
  block
    block |ܠܵܐܓܵܐܸܙ ܐ̄ܢܵܐ ܡܥܝܼܢ ܚܲܝܘܼܬܼܵܐ ܕܒܵܕܹܐ ܗ̄ܘ̣ܵܐ ܒܹܗ܀|
    block |ܐܸܠܵܐ ܡܸ̈ܠܹܐ ܕܡܲܠܝܵܢ ܚܲܝܠܵܐ ܕܪܲܒܿܘܼܬܼ ܕܲܪܓܹܗ܁|
    block |ܫܡ̣ܥܬ ܠܝܼ ܐܸܡ݂ܲܪ ܩܕܼܵܡ܁|
    block |ܒܥܵܘܬܹܗ ܘܬܼܘܼܒܼ ܫܵܡܲ݁ܥ ܐܲܢ̄ܬܿ ܘܐܗܵܐ ܐܸܢ|
    block |ܫܲܡܥܹܗ ܡ̣ܢ ܝܲܬܿܝܼܪܘܼ ܡܦܝܼܣ ܗ̄ܘ̣ܵܐ ܕܢܸܫܡܲܥ܀|
    block |܃ܡܸܛܠ ܟܸܢܫܵܐ ܕܩܵܐܹ̇ܡ ܐܸܡ݂ܲܪ ܕܐܸܡ̇ܪܹܬܼ ܗܵܠܹܝܢ|
    block |ܡܵܕܼܝܼܢ ܓܲܠܝܵܐ ܗ̄ܝ̣ ܕܠܵܘ ܕܲܢܨܲܠܹܐ ܩ̣ܵܡ ܕܲܢܨܲܠܹܐ܁|
    block |܃ܐܦܝܼܣ ܘܲܒܼܥ̣ܵܐ ܕܗܵܕܹܐ ܦܲܐܝܵܐ ܠܟܼܠ ܕܥܒܼܝܼܕܼܵܐ ܗ̄ܘ̣|
    block |ܘܩܪ̣ܐ ܠܡܘܬܐ ܘܐܲܦܸܩ ܝܲܗ̣ܒܼ ܠܹܗ ܡܝܼܬܐ ܕܫܲܐ ܠܹܗ܀|
    block |܃ܩܵܠ̇ܐ ܫܡ̣ܥ ܗܘ̣ܐ ܡܝܼܬܼܵܐ ܩܒܼܝܼܪܐ ܕܲܩܪ̣ܝܗܝ ܒܫܡܹܗ|
    block |ܘܫܠܚ̣ ܘܫܕܗ̇ ܠܡܵܝܘܬܼܘܬܐ ܘܲܠܒܸܫ ܚܲܝܹ̈ܐ܁|
    block |܃ܢܦܲܩ̣ ܠܥܙܪ ܘܡܚܙܩ ܗ̄ܘ̣ܵܐ ܒܡܵܐܢܲܝ̈ ܩܲܒܼܪܹܗ|
    block |ܘܐܲܣܝܼܪ ܟܠܹܗ ܘܲܡܗܲܠܸܟ ܗ̄ܘ̣ܵܐ ܩܠܝܠܐܝܼܬܼ܀|
    block |܃ܢܦܲܩ̣ ܥܲܢܝܼܕܼܵܐ ܟܲܕܼ ܐܲܣܝܼܪܝܼܢ ܪܸ̈ܓܼܫܲܝ ܦܲܓܼܪܹܗ|
    block |ܘܲܡܦܲܟܲܪ ܗ̄ܘ̣ܵܐ ܟܠܹܗ ܒܟܼܠܹܗ ܘܪܵܗ̇ܛ ܟܠܹܗ܁|
    block |܃ܬܗܲܪܘ ܗ̄ܘ̣ܵܘ ܟܸܢܫܹ̈ܐ ܒܚܹܝܠ ܪܲܒܿܘܼܬܹܗ ܕܗܵܘ̇ ܕܐܲ[܁܁܁]ܡܹܗ|
    block |ܕܠܵܐ ܫ̣ܪܵܐ ܦܟܪ̈ܘܗܝ ܥܕܲܡܵܐ ܕܐܲܦܩܹܗ ܠܒܲܪ ܡ̣ܢ ܩܲܒܼܪܵܐ܀|
    block |܃ܠܗ̇ܘܢ ܠܚܲܙ̈ܝܹܐ ܦܩ݂ܲܕ ܕܢܪܝܼܡܘܢ ܢܲܚܬܵܘ̈ܗܝ ܡܸܢܹܗ|
    block |ܕܠܵܐ ܢܸܬܼܦܲܠܓܘܢ ܕܕܼܡ ܠܵܘ ܗܘ̤ܝܘܼ ܐܸܠܵܐ ܐܚܪܢܐ܁|
    block |܃ܠܲܝܗܘܼܕ̈ܝܐ ܦܩ̣ܕܼ ܕܲܢܥܓܼܠܘܢ ܟܹܐܦܵܐ ܕܩܒܪܗ|
    block |ܕܢܲܟܸܿܣ ܐܸܢܘܢ ܕܲܚܙ̣ܵܘ ܦܓܼܪܹܗ ܕܡܝܼܬܼ ܘܐܸܬܼܚܲܒܲܠ܀|
    block |܃ܗ̣ܢܘܢ ܦܲܬܼܚܘܼܗܝ ܠܩܲܒܼܪܵܐ ܕܐܸܚܲܕܼܘ ܒܥܸܕܵܢ ܡܵܘܬܹܗ|
    block |ܘܗܸܢܘܢ ܐܲܪܝܼܡܘ ܢܲܚܬܹ̈ܐ ܕܐܲܠܒܸܿܫ ܥܲܠ ܗܲܕܼܵܡܵܘ̈ܗܝ܁|
    block |܃ܒܲܦܠܝܼܓܼܘܼܬܼܗܘܿܢ ܡܸܬܼܒܲܩܹܐ ܗ̄ܘ̣ܵܐ ܝܵܕܲܥ ܟܠܵܐ|
    block |ܥܲܠ ܗܵܝ̇ ܐܸܡ݂ܲܪ ܕܐܲܪܝܼܡܘ ܟܹܐܦܵܐ ܘܫ̣ܪܘ ܘܐܙܠ܀|
    block |܃ܦܫܝܼܩ ܗ̄ܘ̣ ܠܪܸܡܙܵܐ ܗܵܘ̇ ܕܐܲܩܝܡܹܗ ܡ̣ܢ ܓܵܘ ܩܲܒܼܪܵܐ|
    block |ܕܲܢܪܝܼܡ ܢܲܚܬܵܘ̈ܗܝ ܘܐܸܟܢ ܢܲܦܩܹܗ ܠܘܵܬܼ ܚܲܙ̈ܵܝܹܐ܁|
    block |܃ܡܨܹܐ ܗ̄ܘ̣ܵܐ ܕܢܲܥܓܸܠ ܟܹܐܦܵܐ ܠܘܼܩܕܼܵܡ ܡ̣ܢ ܦܘܼܡ ܩܲܒܼܪܵܐ|
    block |ܘܐܟܸܿܢ ܢܫܪܐ ܦܟܪ̈ܐ ܕܡܵܘܬܐ ܡ̣ܢ ܗܕܡ̈ܐ܀|
    block |܃ܢܚܸܡ ܡܝܼܬܼܵܐ ܕܐܓܸܿܣ ܒܫܝܘܠ ܐܲܪܒܵܥܵܐ ܝܵܘܡܝܼ̈ܢ|
    block |ܘܲܠܩܵܒܼܘܿܪ̈ܵܘܗܝ ܥܒ̣ܿܕ ܚܲܙ̈ܝܐ ܕܡܵܘܬܹܿܗ ܘܚܲܝܵ̈ܘܗܝ܁|
    block |܃ܟܢܲܫ̣ܘ ܝܗܘܕ̈ܝܐ ܟܸܢܫܝܼ̈ܢ ܟܸܢܫܝܼ̈ܢ ܠܡܸܬܼܒܲܩܵܝܘܼ|
    block |ܒܡܝܼܬܼܵܐ ܕܪܵܗܸ̇ܛ ܟܲܕܼ ܐܲܣܝܼܪ̈ܵܢ ܐܝܼܕܼܵܘ̈ܗܝ ܘܪ̈ܓܼܠܵܘܗܝ܀|
    block |܃ܬܲܗܪܵܐ ܪܲܒܿܐ ܚܙ̣ܵܘ ܚܲܙ̈ܵܝܹܐ ܕܠܵܐ ܒܲܟܼܝܼܵܢܵܐ|
    block |ܘܟܲܕܼ ܛܵܒ̣ ܬܲܗܪܐ ܗ̄ܘ̣ ܠܗܘܿܢ ܝܲܬܿܝܼܪܹ̈ܐ ܗܘ̤ܵܐ ܣܘܥܪܢܗ܁|
    block |܃ܗܲܗܪܵܐ ܗ̄ܘ̣ܵܐ ܓܹܝܪ ܘܲܟܼܡܵܐ ܕܢܹܐܡܲܪ ܬܘܼܒܼ ܬܲܗܪܵܐ ܗ̄ܘ̣ܵܐ|
    block |ܕܡܝܼܬܼܵܐ ܩܒܼܝܼܪܵܐ ܦܫ̣ܛ ܗ̄ܘ̣ܵܐ ܢܲܦ̣ܫܹܗ ܒܲܕܼܡܘܼܬܼ ܚܲܝܵܐ܀|
    block |܃ܡܲܢ̣ܘܼ ܡܸܡܬܼܘܿܡ ܚܙ̣ܵܐ ܥܲܢܝܼܕܵܐ ܐܲܝܟ ܠܵܥܙܲܪ|
    block |ܕܛܥܝܼܢ ܡܵܐܢܵܘ̈ܗܝ ܥܲܠ ܟܲܬܼܦܵܬܹ̈ܐ ܘܡܲܦܸܩ ܥܲܡܹܗ܁|
    block |܃ܡ̇ܢ ܐܸܬܼܒܲܩܝܼܢ ܒܪܸ̈ܓܼܫܹܐ ܡܝܼܬܹ̈ܐ ܕܦܲܓܼܪܐ ܡܝܼܬܼܵܐ|
    block |ܕܐܲܣܝܼܪܝܼܢ ܗ̄ܘ̣ܵܘ ܘܠܵܐ ܡܸܬܼܥܘܟܝܢ ܡ̣ܢ ܡܲܪܕܼܬܼܵܐ܀|
    block |܃ܐܲܣܝܼܪ ܦܲܓܼܪܵܐ ܒܚ̈ܒܼܠܹܐ ܕܢܲܚܬܹ̈ܐ ܟܠܹܗ ܒܟܼܠܹܗ|
    block |ܘܐܲܚܝܼܕܼ ܬܲܪܥܵܐ ܒܐܲܦܲܝ̈ ܥܲܝܢܘ̈ܗܝ ܘܠܵܐ ܡܸܬܿܬܲܩܲܠ܁|
    block |܃ܪܗܝܼܒܼ ܗ̄ܘ̣ܵܐ ܘܢܵܦܸܩ̇ ܡ̣ܢ ܓܵܘ ܥܘܼܡܪܹܗ ܩܲܠܝܼܠܵܐܝܼܬܼ|
    block |ܘܲܪܗܝܼܒܼܝܼܢ ܗ̄ܘ̣ܵܘ ܟܸܢܫܹ̈ܐ ܠܒܲܢܫ[܁܁܁] ܒܹܗ ܚܲܬܿܝܼܬܼܵܐܝܼܬܼ܁|
    block |܃ܥܲܝܢܹܗ ܕܟܼܠܢܵܫ ܠܘܼܩܒܲܠ ܡܲܦܩܹܗ ܨܲܕܼܝܼܪܹ̈ܢ ܗܲܘ̤̈ܝ|
    block |ܘܠܵܐ ܣܲܒܼ̈ܥܵܢ ܗ̄ܘ̤̈ܝ ܠܡܸܚܙܵܐ ܦܲܓܼܪܵܐ ܕܦܲܠܛܹܗ ܡܵܘܬܐ܀|
    block |܃ܕܠܑܵܐ ܣܲܒܼܥܘܼܬܼܵܐ ܡܸܬܼܒܲܩܝ̈ܢ ܗ̄ܘ̤ܵܝ ܥܲܝܢܹ̈ܐ ܒܲܦܓܼܪܹܗ|
    block |ܘܲܟܼܡܵܐ ܕܚܲܪ̈ܢ ܬܘܼܒܼ ܚܝܪ̈ܢ ܗܲܘ̤̈ܝ ܕܗܘ̤ܝܘܼ ܐܵܘ ܠܵܐ܁|
  block
    block |܃ܒܕܼ ܡܘܼܬܼ ܢܝܼܫܵܐ ܣܡܵܘܼܗܝ ܟܠܗܘܿܢ ܩܕܼܵܡ ܥܲܝܢܲܝ̈ܗܘܿܢ|
    block |ܘܲܟܼܡܵܐ ܕܚܵܙܹ̇ܝܢ ܗ̄ܘ̣ܵܘ ܦܲܪܨܘܿܦܹܗ ܬܘܼܒܼ ܚܵܙܹ̇ܝܢ ܗ̄ܘ̣ܵܘ܀|
    block |܃ܠܘܵܬܼ ܦܲܪܨܘܿܦܹܗ ܥܲܝܢܹ̈ܐ ܒܥܝܢܘ̈ܗܝ ܬܡܝܗ̈ܵܢ ܗ̄ܘ̤̈ܝ|
    block |ܕܲܦܢ̣ܝ̈ ܘܲܚ̣ܙܝ̈ ܘܐܸܕܼܢܹ̈ܐ ܒܐܸܕܼܢܵܘ̈ܗܝ ܕܨܵܝ̈ܬܵܢ ܩܵܠܵܐ܁|
    block |܃ܚܲܬ̣ܿܝܼܬܼܵܐܝܼܬܼ ܚܦܲܝܼܛܝܼܢ ܗܘܵܘ ܛܵܒܼ ܕܲܢܨܘܬܘܢܝܗܝ|
    block |ܟܲܕܼ ܡܸܫܬܲܥܹܐ ܕܐܲܝܟܲܢ ܨܵܬܹܗ ܠܩܵܠܵܐ ܕܲܩܪ̣ܝܗܝ܀|
    block |܃ܘܲܟܼܒܲܪ ܫܲܐܸܠܘ ܡܝܼ̈ܬܹܗ ܕܥܵܘ̣ܠܵܐ ܠܡܝܼܬܼܵܐ ܕܚ̣ܝܵܐ|
    block |ܕܡܲܢ̣ܘܼ ܛܲܟܲܣܵܐ ܕܲܚܙܹ̇ܝܬܼ ܒܲܫܝܘܿܠ ܨܝܕܼ ܥܲܢܝ̈ܕܐ܁|
    block |܃ܘܟܫܪ ܦܲܢܝܼ ܡܝܬܐ ܕܚ̣ܵܝܐ ܠܚܲܝܹ̈ܐ ܕܡܝܼܬܼܝܼܢ|
    block |ܕܛܲܟܼܣܵܐ ܒܲܫܘܿܠ ܫܸܬܼܩܵܐ ܘܲܫܠܝܵܐ ܕܠܵܐ ܒܘܼܝܵܢܵܐ܀|
    block |܃ܫܹܐܬܼܩܵܐ ܪܒܿܐ ܕܠܵܐ ܚܝܘܬܐ ܥܲܠ ܗܕܡ̈ܐ|
    block |ܘܫܸܠܝܐ ܒܗܝܼܠܵܐ ܕܠܵܐ ܣܘܼܥܪܵܢܵܐ ܒܙܵܘܥܲܝ̈ ܢܲܦ̣ܫܵܐ܁|
    block |܃ܦܲܓܼܪܐ ܫܲܬܿܝܼܩ ܒܲܕܼܡܘܼܬܼ ܚܪܫܵܐ ܠܦܘܼܬܼ ܚܲܪܫܘܼܬܹܗ|
    block |ܘܢܲܦ̣ܫܵܐ ܚܲܝܵܐ ܠܦܘܼܬܼ ܚܲܝܘܼܬܼܵܗ̇ ܕܠܵܐ ܦܘܼܠܚܵܢܵܐ܀|
    block |܃ܣܒܲܪܝܵܬܼܵܐ ܛܒܼܬܼܵܐ ܐܲܦܸܠ ܡܝܵܬܼܵܐ ܒܐܸܕܼܦܲܝ̈ ܚܲܝܹ̈ܐ|
    block |[ܕܐܲܦܢܝܼܐ] ܐܸܢܘܿܢ ܠܘܵܬܿ ܝܘܼܠܦܵܢܵܐ ܕܲܙܪܲܥ̣ ܚܲܝܹ̈ܐ܁|
    block |܃ܚܲܝܹ̈ܐ ܚܕܬ̈ܐ ܙܪܲܥ̣ ܗ̄ܘ̣ܵܐ ܡܵܪܵܢ [ܒ]ܡܵܝܘܿܬܹ̈ܐ ܒܹܝܬܼ|
    block |ܘܚܵܘܝܼ ܐܸܢܘܿܢ ܐܲܝܟ ܪܗܒܼܘܼܢܵܐ ܒܝܲܕܼ ܠܥܙܪ܀|
    block |܃ܠܟܼܠܹܗ ܟܝܵܢܵܐ ܡܠ̣ܟ ܘܐܸܫܬܵܘܕܝܼ ܚܬܼܡܚ̈ܬܐ|
    block |ܘܚܲܬܸܿܡ ܡܸܠܬܹܗ ܒܡܝܼ̈ܬܹܐ ܬܠܵܬܼܵܐ ܕܢܲܚܸܡ ܘܐܲܚܝܼ܁|
    block |܃ܬܠܵܬܐ ܣܵܗܕ̈ܝܼܢ ܐܲܪܡܝܼܘ ܐܝܼܕܼܵܐ ܒܫܛܪ ܚܲܝܲܝ̈ܢ|
    block |ܚܲܕܼ ܠܥܙܪ ܘܒܲܪ ܐܲܪܡܠܬܐ ܘܒܲܪܬܼ ܝܘܐܪܫ܀|
    block |܃ܬܠܵܬܼܵܐ ܗܡܝܼܪܹ̈ܐ ܕܒܪ ܡ̣ܢ ܡܵܘܬܼܵܐ ܡܚܲܒܸܿܠ ܐ̄ܢܵܫܵܐ|
    block |ܥܲܕ ܬܵܒ̇ܥ ܠܵܗ̇ ܠܟܼܠܵܗ̇ ܫܒܼܝܼܬܹܗ ܒܫܘܼܠܵܡ ܙܲܒܼܢܹ̈ܐ܁|
    block |܃ܒܝܲܕܼ ܚܲܝܲܝ̈ܗܘܿܢ ܐܲܠܦܹܗ ܚܲܝܠܵܐ ܕܓܲܢ̄ܒܼܵܪܘܼܬܹܗ|
    block |ܕܠܵܐ ܢܸܬܼܦܲܠܓܼ ܥܲܠ ܙܵܟܘܼܬܼܵܐ ܕܲܒܫܘܼܠܵܡܵܐ܀|
    block |܃ܡܸܓܼܠܵܐ ܓܠ̣ܐ ܠܲܢ ܒܫܘܪܵܝ ܩܸܐܪ̱ܣܵܐ ܕܥܒܕ ܥܲܡܹܗ|
    block |ܕܢܸܗܘܹܐ ܝܕܥ̇ ܕܓܼܘܥܠܵܢ ܐ̄ܢܵܫܵܐ ܬܒ̇ܥ ܒܐܝܼܕܼܵܘ̈ܗܝ܁|
    block |܃ܬܚܘܼܡܵܐ ܣܵܡ̣ ܠܹܗ ܡ̣ܢ ܗܵܘ̇ ܝܵܘܡܵܐ ܕܩ̣ܵܡ ܠܥܙܪ|
    block |ܕܛܲܪ ܠܝܼ ܫܒܼܝܼܬܼܵܐ ܕܦܵܢܬ̤ ܨܐܕܝܟ ܥܲܕܼ ܐܵܬܹ̇ܐ ܐ̄ܢܵܐ܀|
    block |܃ܗܵܐ ܚܵܘܝܼܬܼܵܟ ܕܠܵܘ ܕܝܼܠܵܟ ܗܝ̤ ܫܒܼܝܼܬܼܵܐ ܕܐ̄ܢܵܫܵܐ|
    block |ܘܠܵܐ ܫܲܠܝܼܛ ܐܲܢ̄ܬܿ ܥܲܠ ܚܲܝܲܝ̈ܗܘܿܢ ܐܲܝܟ ܡܵܐ ܕܪܢܝܬ̄܁|
    block |܃ܪܒܝܬܿܐ ܐܲܢ̄ܬܿ ܕܗܕܡܝ̈ܗܘܿܢ ܒܲܡܠܹܐ ܙܲܒܼܢܵܐ|
    block |ܚܙܝܼ ܠܵܐ ܬܵܘܒܸܿܕܼ ܡܸܢܬܐ ܕܣܲܥܪܵܐ ܡ̣ܢ ܪܹ̈ܫܝܗܘܢ܀|
    block |܃ܚܙ̣ܵܝ ܐܵܦ ܐܲܢ̄ܬܘܿܢ ܫܒܼܝ̈ܐ ܕܲܦܢ̣ܘ ܡ̣ܢ ܥܲܒܕܘܼܬܼܵܐ|
    block |ܛܲܪܘ ܡܘܼܠܟܵܢܵܐ ܕܚܲܝܲܬܼ ܡܝܼ̈ܬܹܐ ܒܪ̈ܥܝܢܝܟܘܢ܁|
    block |܃ܚܙ̣ܵܘ ܠܵܐ ܬܸܛܥܘܢ ܐܲܝܟ ܕܛܥܝܬܘܢ ܡ̣ܢ ܫܘܼܪܵܝܵܐ|
    block |ܕܠܵܐ ܬܚܲܝܨܘܼܬܵܗ̇ ܠܢܝܼܪܹܗ ܕܡܵܘܬܼܵܐ ܥܲܠ ܚܝ̈ܟܿܘܢ܀|
    block |܃ܕܲܩܪܵܒܼܵܐ ܚܙ̣ܵܘ ܪܲܒܿܐ ܥܸܒܼ̇ܕܼܬܼ ܥܲܠ ܐܦܝ̈ܟܿܘܿܢ|
    block |ܥܲܡ ܚܲܣܝܢ̈ܐ ܬܪܹܝܢ ܕܐܸܫܬܲܝܠܘܼ ܡܵܘܬܼܵܐ ܘܒܼܝܼܫܵܐ܁|
    block |܃ܚܙ̣ܵܘ ܕܲܒܼܡܵܘܬܵܐ ܕܲܩܢܘܿܡܝ ܢܚܸܬܹ̇ܬܼ ܠܥܘܡܩܵܐ ܕܲܫܝܘܿܠ|
    block |ܘܬܒܼ̇ܪܹܬܼ ܬܲܪܥܹ̈ܐ ܘܲܓܼܕܼܡ̇ܬܼ ܡܘܼ̈ܟܼܠܹܐ ܕܠܟܘܢ ܐܸܦܪܘܿܩ܀|
    block |܃ܗܵܐ ܦܬܸܪ ܡܵܘܬܐ ܘܲܚܒܼܝܼܫ ܣܵܢܐܵܐ ܒܹܷܝܬܼ ܣܝܼܪܹ̈ܐ|
    block |ܠܵܐ ܬܸܬܼܪܲܦܘܢ ܕܠܵܐ ܢܸܬܼܪܲܦܘܼܢ ܐܲܣܘܿܪ̈ܝܗܘܿܢ܁|
    block |܃ܗܵܐ ܚܘܝܬܼ̇ܟܘܢ ܕܒܡܢ ܚܝ̇ܒܿܝܢ ܘܐܲܝܟܲܢ ܙܵܟܹ̇ܝܢ|
    block |ܛܲܝܒܼܘ ܦܘܼܪ̈ܣܹܐ ܕܚܵܫܚܝܼ̇ܢ ܠܩܹܐܪܣܵܐ ܕܪܡܝܢ ܐ̄ܬܘܢ ܒܹܗ܀|
    block |܃ܠܒܲܫ̣ܘ ܫܸܪܝܵܢܵܐ ܣܒܪܐ ܛܵܒܼܵܐ ܕܠܵܐ ܡܸܬܿܕܓܠ|
    block |ܘܐܲܚܘܿܕܼܵܘ ܣܟܿܪܐ ܕܗܝܡܵܢܘܼܬܼܵܐ ܕܠܵܐ ܡܸܫܬܼܪܲܝܵܐ܁|
    block |܃ܣܝܼܡܘ ܣܲܢܘܿܪܬܵܐ ܕܚܘܼܒܼܵܐ ܪܲܒܵܐ ܒܪܹܫ ܡܲܕܼܥܲܝܟܿܘܿܢ|
    block |ܘܐܲܚܘܕܲܘ ܣܲܝܦܵܐ ܕܡܸܠܲܬܼ ܩܘܼܫܬܵܐ ܒܠܸܫܒܲܝܥܘܢ܀|
    block |ܐܲܩܪܸܒܼܘ ܘܲܙܟܼܵܘ ܠܪ̈ܓܼܝܼܓܼܬܐ ܕܚܲܫܹ̈ܐ ܘܫܹܐܪܹ̈ܐ܃|
  block
    block |ܘܣܲܟܵܘ ܠܐܲܓܼܪܵܐ ܕܡܟܼܠܟܵܢ ܚܲܝܹ̈ܐ ܕܠܵܐ ܫܘܼܠܵܡܵܐ܀ ܫܠܸܡ܀|
block |ܥܲܠ ܫܘܼܢܚܹܗ ܕܚܢܘܿܟ ܘܕܐܠܝܐ|
  block
    block |ܥܲܠ ܫܘܼܢܚܹܗ ܕܚܢܘܿܟ ܘܕܐܠܝܐ|
  block
    block |ܬܘܼܒ ܕܝܼܠܹܗ ܟܲܕ ܕܝܼܠܹܗ܁|
    block |ܡܸܐܡܪܵܐ ܕܚܲܡܫܝܼܢ܀|
    block |ܕܥܒܝܼܕ ܠܹܗ ܥܲܠ ܫܘܼܢܚܹܗ ܕܚܢܘܿܟ ܘܕܐܠܝܐ܀|
  block
    block |܃ܚܛܝܬܼܵܐ ܘܡܵܘܬܼܵܐ ܢܦ̣ܠܘ ܥܲܠ ܐܵܕܼܵܡ ܐܝܟ ܓܝܣܹ̈ܐ|
    block |ܘܐܲܫܠܲܚܘ ܫܲܒܼܩܘܼܗܝ ܕܠܵܐ ܢܟܣܝܼܬܼܵܐ ܥܪܛܠܐܝܼܬ܁|
    block |܃ܥܪܛܠܐܝܼܬ ܢܦ̣ܩ ܪܸܫ ܓܸܢܣܢ ܡ̣ܢ ܦܲܪܕܝܣܵܐ|
    block |ܘܝܸܬܼܒܼܘ ܒܸܐܒܼܠܵܐ ܐ̄ܚܝܢ̈ܝ ܢܲܦܫܹܗ ܥܲܠ ܡܦܩܬܹܗ܁|
    block |܃ܒܐܸܒܼܠܐ ܪܲܒܵܐ ܝܼܬܸܒܘ ܪ̈ܘܚܢܹܐ ܥܲܠ ܒܪܢܫܵܐ|
    block |ܕܫܡܥܘ ܕܥܐܝܼܕ ܕܢܸܫܪܲܝܘ [ܗ] ܡܘܬܐ ܠܪܘܟܼܵܒܼ ܦܓܼܪܹܗ܁|
    block |܃ܒܓܙܪ ܕܝܼܢܵܐ ܕܥܲܠ ܣܲܟܼܠܘܼܬܹܗ ܡܬܒܲܝܢܝܼܢ ܗ̄ܘ̣ܵܘ|
    block |ܘܡܥܩܝܼܢ ܗ̄ܘ̣ܵܘ ܕܐܝܟܢ ܐܒܕ ܨܠܸܡ ܒܪܵܢܝܵܐ܁|
    block |܃ܨܠܸܡ ܒܪܵ ܘܿܢܵܐ ܩ̣ܪܵܝܗܝ ܒܪܘܝܵܐ ܟܕ ܡܬܩܸܢ ܠܹܗ|
    block |ܘܕܫܡܥ̣ܘ ܛܒܵܐ ܕܗ̇ܦܟ ܠܐܪܥܹܗ ܗܦ̣ܟܘ ܐܬܬܢܚܘ܁|
    block |܃ܗܦܘܟ̣ܝܐ ܕܠܐ ܪܥܹܗ ܐܟ̣ܡܪ ܐܢܘܿܢ ܠܫܡܝ̈ܢܐ|
    block |ܘܦܣܩܘ ܣܒܼܪܵܐ ܕܠܵܐ ܬܘܼܒܼ ܦܢܐ ܠܘܵܬ ܚܲܝܘܵܬܐ܁|
    block |܃ܒܚܝܘܼܬ ܚܝܵܘ̈ܗܝ ܐܲܣ[܁܁܁]ܪܝܼܢ ܗ̄ܘ̣ܵܘ ܟܕܐ ܬܬܩܢ|
    block |ܘܐܟܪܝܼܘ ܣܲܓ̣ܝ ܥܲܠ ܦܘܼܪܫܵܢܹܗ ܕܡ̣ܢ ܨܐܕܲܝܗܘܿܢ܁|
    block |܃ܚܘܼܒܵܠ ܦܓܼܪܗ ܡܟܼܪܐ ܗ̄ܘ̣ܵܐ ܠܗܘܿܢ ܠܒܲܪ ܡ̣ܢ ܛܲܟܼܣܼܵܐ|
    block |ܕܐܝܟܢ ܦܪܫܝܼܢ ܡ̣ܢ ܥܢܝܢܹܗ ܕܨܠܡܵܐ ܡܠܝܼܠܵܐ܁|
    block |܃ܒܲܡܠܝܼܠܘܼܬܹܗ ܬܗܝܼܪܝܼܢ ܗ̄ܘ̣ܵܘ ܕܟܼܡܵܐ ܫܒܝܼܚܵܐ|
    block |ܕܠܥܙܵܐ ܢܲܦܫܹܗ ܒܪ̈ܓܫܝ ܦܲܓܼܪܵܐ ܩ̈ܠܐ ܡܠܝܼ̈ܠܐ܁|
    block |܃ܗܢܝܼܝܼ ܗ̄ܘ̣ܵܐ ܠܗܘܿܢ ܩܵܠ ܢܥܡܬܹ̈ܗ ܩܕܵܡ ܣܟܼܠܘܼܬܹܗ|
    block |ܘܕܐܣܟܸܠ ܘܚ̣ܛܐ ܬܘܪܘ ܘܐܬܕ ܡܲܪܘ ܥܲܠ ܡܲܦܘܼܠܬܹܗ܁|
    block |܃ܚܛܝܼܬܵܐ ܣܚܲܦܬܹܗ ܠܨܠܡܵܐ ܐ̄ܚܢܵܐ ܕܫܡܝܢܹ̈ܐ|
    block |ܘܝܗܒܬܹܗ ܓܙܪܐ ܠܡܘܬܐ ܝܥܢܵܐ ܘܒܣܒܸܣ ܦܓܼܪܹܗ܁|
    block |܃ܐܝܟ ܕܒܡܝܵܬܐ ܚܝܪܝܢ ܗ̄ܘ̣ܵܘ ܒܹܗ ܒܡܝܬܐ ܕܥܘ̣ܠܵܐ|
    block |ܘܠܵܐ ܫܵܠܝܢ ܗ̄ܘ̣ܵܘ ܡ̣ܢ ܟܲܪ ܝܘܼܬܼܵܐ ܕܥܲܠ ܡܝܼܬܘܼܬܹܗ܁|
    block |܃ܡܝܼܬܼܵܐ ܚܲܫܒܘܼܗܝ ܡ̣ܢ ܥܕܢ̇ܐ ܕܐܸܟܲܠ ܦܹܐܪܵܐ|
    block |ܘܝܬܝܪܐܝܼܬ ܡ̣ܢ ܗ̇ܘ ܩܵܠܵܐ ܕܠܐ ܪܥܵܐ ܬܗܦܘܟ܁|
    block |܃ܠܐܪܥܵܐ ܗܦܪܗ ܗ̇ܘ ܦܘܩܕܢܵܐ ܠܐܪܥܢܝܵܐ|
    block |ܘܲܢܦܲܩ ܕܲܝܵܪ ܠܒܼܵܪ ܡ̣ܢ ܢܘܡ̈ܝܐ ܕܒܼܦܪܕܝܣܵܐ܁|
    block |܃ܠܒܲܪ ܡ̣ܢ ܐܬܪܐ ܕܥܡ̇ܪ ܗ̄ܘ̣ܵܐ ܒܹܗ ܥܡ̣ܪ ܡܝܘܬܐ|
    block |ܘܐܟܪܟ ܒܐܦܘ̈ܗܝ ܫܘܼܪܵܐ ܕܢܘܼܪ̈ܐ ܕܠܵܐ ܢܸܥܘܿܠ ܠܹܗ܁|
    block |܃ܒܫܘܼܪܵܐ ܕܢܘܼܪܐ ܡܬܒܩܝܢ ܗ̄ܘ̣ܵܘ ܪ̈ܘܚܢܝܹܐ|
    block |ܘܬܡܝܼܗܝܼܢ ܗ̄ܘ̣ܵܘ ܕܡܵܢܵܐ ܥܒܕܬ̤ ܪܓܬ̤ ܦܐܲܪܵܐ܁|
    block |܃ܪܓܲܬ ܦܐܪܐ ܕܚܲܩܬܹܗ ܠܐܕܵܡ ܡ̣ܢ ܦܪܕܲܝܣܵܐ|
    block |܃ܘܚܕܝܼܘ ܕܲܝܘܹ̈ܐ ܘܐܟܼܪܝܼܘ ܟܢܫܹ̈ܐ ܕܫܡܝ̈ܢܹ̈ܐ|
    block |܃ܒܪܝܬܵܐ ܟܠܗ̇ ܝܵܬܒܵܐ ܒܐܸܒܠܵܐ ܕܥܲܠ ܡܦܩܬܹܗ|
    block |ܘܲܚܢܝܼܓܼܵܐܝܼܬ ܡܒܟܼܝܐ ܗܘ̣ܬ ܠܗ̇ ܠܡܝܼܬܘܼܬ ܥܵܘ̣ܠܗ܁|
    block |܃ܐܲܝܟ ܒܹܝܬ ܒܪܐ ܥܒܼܝܼܕ ܗ̄ܘ̣ܵܐ ܥܵܠܡܵܐ ܥܲܠ ܒܲܪ ܢܫܵܐ|
    block |ܘܩܵܠ ܐܟܼܠܝ̈ܬܹܗ ܡܬܡܲܠܲܠ ܗ̄ܘ̣ܵܐ ܡ̣ܢܟܠܦܘܼ ܡܝܼ̈ܢ܁|
    block |܃ܡܠܝܼ̈ܠܹܐ ܘܚܪ̈ܫܹܐ ܡܒܲܟܹܿܝܢ ܗ̄ܘ̣ܵܘ ܠܵܗ̇ ܠܡܵܝܘܿܬܘܼܬܹܗ|
    block |ܘܠܵܐ ܫܵܠܹܝܢ ܗ̄ܘ̣ܵܘ ܡ̣ܢ ܬܢܚ̈ܬܐ ܕܥܲܠ ܚܘܼܒܵܠܹܗ܁|
    block |܃ܚܒܘܼܬܹܗ ܣܓܬ̤ ܠܐܲܦܵܘ̈ܗܝ ܣܝܵܓܼܵܐ ܕܢܘܼܪܵܐ|
    block |ܘܡܬܝܐܲܒܼ ܗ̄ܘ̣ܵܐ ܘܠܵܐ ܡܸܫܟܲܚ ܗ̄ܘ̣ܵܐ ܕܢܸܥܘܿܠ ܠܐܲܬܪܹܗ܁|
  block
    block |܃ܠܐܸܟܣܘܿܪܝܵܐ ܫܕܝܗܝ ܦܘܼܩܕܵܢܵܐ ܐܲܠܵܗܝܵܐ|
    block |ܘܐܲܝܟ ܣܵܪܘܿܚܵܐ ܡܬܗܦܟ ܗ̄ܘ̣ܵܐ ܒܐܲܪܥܵܐ ܕܟܘܼܒܹ̈ܐ܁|
    block |܃ܒܟܘܒܹ̈ܐ ܘܕܪܕܪܹ̈ܐ ܡܬܬܪܣܹܐ ܗ̄ܘ̣ܵܐ ܡܲܠܟܵܐ ܕܐܲܪܥܵܐ|
    block |ܘܥܦܝܦܐܝܼܬ ܡܬܬܢܲܚ ܗ̄ܘ̣ܵܐ ܥܲܠ ܡܘܼܟܵܟܹܗ܁|
    block |܃ܥܡܝܼܠ ܗ̄ܘ̣ܵܐ ܥܲܡܠܹܗ ܘܲܫܚܝܼܩܝ ܪܵܗܛܹܗ ܘܒܨܝܼܪ ܐܘܼܟܼܠܹܗ|
    block |ܘܲܡܕܲܘܲܕ ܗܘܐ ܫܘܚܠܵܦ ܙܒܼܢܹ̈ܐ ܕܒܝܘܡ̈ܬܹܗ܁|
    block |܃ܒܚܫܲܝ̈ ܢܲܦܫܹܗ ܚܫܝܼܫܝܼܢ ܗ̄ܘ̣ܵܘ ܡܠܝܼ̈ܠܹܗ ܘܚܲܪ̈ܫܹܐ|
    block |ܘܡܬܢܝܢ ܗ̄ܘ̣ܵܘ ܙܢܝ̈ ܥܩ̈ܬܹܗ ܒܩܠܵܐ ܘܫܸܬܩܵܐ܁|
    block |܃ܒܩܠܐ ܘܫܬܩܵܐ ܡܬܡܠܠ ܗ̄ܘ̣ܵܐ ܙܢܲܝ̈ ܥܵܩܬܹ̈ܗ|
    block |ܘܕܪܐ ܠܕܵܪܵܐ ܡܝܲܒܸܠ ܗ̄ܘ̣ܵܐ ܠܵܗ̇ ܠܟܪܝܘܼܬ ܚܲܝܵܘ̈ܗܝ܁|
    block |܃ܒܝܲܕܼ ܣܘܼܥܪܢܵܐ ܝܠܦܹܗ ܠܫܡܵܐ ܕܡܵܝܘܿܬܘܼܬܵܐ|
    block |ܘܫܲܪܝܼ ܡܵܘܬܵܐ ܡܚܲܒܸܠ ܝܲܠܕܵܘ̈ܗܝ ܕܠܵܐ ܚܵܘܣܵܢܵܐ܁|
    block |܃ܒܲܒܼܢܵܘ̈ܗܝ ܕܐܕܡ ܫܪܝ ܡܵܘܬܼܵܐ ܕܐܥܸܠ ܐܕܼܵܡ|
    block |ܘܒܲܠܥܹܗ ܠܒܹܝܠ ܒܘܼܟܼܪ̈ܐ ܪܚܝܼܡܵܐ ܕܙܲܕܝܼܩܘܼܬܼܵܐ܁|
    block |܃ܒܡܵܘܬܹܗ ܕܟܐܢܵܐ ܐܡܠܟ ܡܘܬܵܐ ܥܲܠ ܡܵܝܘ̈ܬܹܗ|
    block |ܘܗܘ̤ܘ ܐ̄ܢܫܵܐ ܥܒܼ̈ܕܐ ܠܡܵܘܬܵܐ ܘܠܐ ܟܠܩܪܨܵܐ܁|
    block |܃ܫܠܸܡܘ ܒ̇ܥܒܕܐ ܓܙܪ̈ܝ ܕܝܢܐ ܕܥܠ ܚܝܒ̈ܬܐ|
    block |ܘܚܵܒܼ ܘܐܬܡܒܟܹܿܢ ܟܝܵܢ ܡܝܘ̈ܬܐ ܒܡܝܘܬܘܼܬܵܐ܁|
    block |܃ܐܝܟ ܡܸܫܟܢܵܐ ܫܩܠܬܹܗ ܚܛܝܼܬܵܐ ܠܦܓܼܪܗ ܕܐܵܕܵܡ|
    block |ܘܝܗܒܬܹܗ ܠܡܵܘܬܵܐ ܕܢܬܬܪܣܹܐ ܒܗ ܐܵܣܘܛܵܐܝܼܬ܁|
    block |܃ܐܣܘܛܹܐܝܬ ܐܟ̇ܠ ܗ̄ܘ̣ܵܐ ܠܹܗ ܐܟܼܠܵܐ ܠܐܘܼܟܼܠܵܐ|
    block |ܘܕܠܵܐ ܚܵܘܣܵܢ ܘܥܒܲܣܒܸܣ ܗ̄ܘ̣ܵܐ ܠܹܗ ܚܪܡܵܐ ܠܫܲܒܝܐ܁|
    block |܃ܒܟܼܠܗܘܿܢ ܐ̄ܢܫ̈ܐ ܥܒܪ ܚܘܒܠܹܗ ܕܡܚܒܠܢܵܐ|
    block |ܘܠܐ ܦܵܫ ܐ̄ܢܫܐ ܕܠܐ ܩܬܬܼ ܒܹܗ ܛܦܪܐ ܕܡܘܬܵܐ܁|
    block |܃ܥܲܠ ܚܘܼܒܠܹܗ ܐܒܝܠܝܼܢ ܗ̄ܘ̣ܵܘ ܫܡܝܵܐ ܘܐܪܥܵܐ|
    block |܃ܘܡܬܬܢܚܝܼܢ ܗ̄ܘ̣ܵܘ ܘܡܚܠܒܝܼܢ ܗ̄ܘ̣ܵܘ ܚܫܝܼܫܵܐܝܼܬ|
    block |܃ܚܒܠ̈ܐ ܕܡܘܬܼܵܐ ܡܚܝܢ ܗ̄ܘ̣ܵܘ ܠܵܗ̇ ܠܟܼܠܵܗ̇ ܒܪܝܼܬܼܵܐ|
    block |ܘܡܣܟܝܵܐ ܗ̄ܘ̣ܵܬ ܕ[ܐܡܬܲܝ]ܬܘܠܸܕ ܣܒܼܪ ܚܘܼܬܵܐ܁|
    block |܃ܠܗܠܹܝܢ ܚܫܹ̈ܐ ܘܝܙܵܐ ܒܵܪܘܿܝܵܐ ܕܚܙܐ ܠܹܗ ܟܠ|
    block |ܘܐܫܡܲܥ ܡ̣ܢܫܠܝ ܣܲܒܼܪܵܐ ܛܵܒܼܵܐ ܠܕܠܵܐ ܣܲܒܼܪܵܐ܁|
    block |܃ܣܒܼܪܵܐ ܛܒܼܵܐ ܙܪܲܥ ܒܵܪܘܿܝܵܐ ܒܐܕܢܝ̈ ܐ̄ܩ̈ܐ|
    block |ܒܚܲܕ ܕܠܵܐ ܐܫܬܥܒܲܕ ܠܢܒܕܘܼܬ ܡܵܘܬܵܐ܁|
    block |܃ܚܲܕ ܒܪܢܫܵܐ ܢܛܲܪ ܒܲܙܗܝܼܪܘ ܕܠܐ ܚܘܼܒܵܠܵܐ|
    block |ܘܒܲܝܐܹܗ ܠܥܠܡܵܐ ܡ̣ܢ ܟܲܪܝܘܼܬܼܵܐ ܕܥܲܠ ܒܪܢܫܵܐ܁|
    block |܃ܠܒܘܝܐ ܐ̄ܢܫܐ ܫܢܝܗ ܠܚܢܘܿܟ ܪܚ̇ܡ ܐ̄ܢܫܐ|
    block |ܘܢܛܪܹܗ ܒܚܝܹ̈ܐ ܕܢܗܘܹܐ ܢܛܝܼܪ ܒܹܗ ܣܒܼܪܵܐ ܠܐ̄ܢܵܫܵܐ܀|
    block |܃ܣܒܼܪܐ ܐܟܼܪܸܙ ܒܝܲܕ ܫܘܢܹܝܗ ܕܗ̇ܘ ܫܲܦܝܼܪܵܐ|
    block |ܕܫܦ̣ܪ ܣܲܓܼܝ ܥܒܕܗ ܠܫܘܼܦܪܹܗ ܣܒܼܪܐ ܠܐ̄ܢܫܐ܁|
    block |܃ܫܦ̣ܪ ܠܲܡ ܟܐܢܵܐ ܟܬܝܼܒ ܥܲܠ ܟܹܐܢܵܐ ܒܣܦܪܹܗ ܕܡܘܼܬܫܹܐ|
    block |܃ܘܡܸܛܠ ܕܫܦ̣ܪ ܢܛܪܗ ܠܫܘܦܦܪܹܗ ܒܓܙܵܐ ܕܚܝܹ̈ܐ܃ ܐܝܟ ܕܒܨܠܡܵܐ ܨܪܹܗ ܠܨܲܠܡܵܐ|
    block |ܕܫܦܝܼܪ̈ܬܹܗ|
    block |ܘܡܫܚܗ ܚܟܹ̈ܐ ܠܵܐ ܡܝܘܬܐ ܕܠܵܐ ܢܬܚܒܲܠ܁|
    block |܃ܚܫ̈ܐ ܠܚܐܘܼܗܝ ܠܲܫܘܦܪܵܐ ܦܐܝܵܐ ܕܨܠܸܡ ܐܵܕܼܵܡ|
    block |ܘܚܕܬܹܗ ܒܲܚܢܘܿܟ ܠܗ̇ܘ ܬܘܼܩܢܵܐ ܕܚܒܸܠ ܡܘܬܵܐ܁|
    block |܃ܚܘܼܒܠ ܡܘܬܐ ܫܪܐ ܒܵܪܘܿܝܵܐ ܒܚܝܘ̈ܗܝ ܕܚܢܘܿܟ|
    block |ܘܒܝܐ ܐ̄ܢ̈ܫܐ ܕܠܵܐ ܬܘܼܒ ܢܟܼܪܘܢ ܥܲܠ ܚܘܼܒܵܬܐ܁|
    block |܃ܥܲܠ ܚܘܒܠܗܘܢ ܐܒܝܼܠܝܼܢ ܗ̄ܘ̣ܵܘ ܝܠܕܘܗ̇ܝ ܕܐܵܕܵܡ|
    block |ܡܢܗ ܕܐܕܡ ܥܕܡܵܐ ܕܫܦ̣ܪ ܚܢܘܿܟ ܠܐܠܵܐ܁|
    block |܃ܒܢܓܕ̈ܐ ܕܡܵܘܬܵܐ ܡܬܢܓܕܝܼܢ ܗ̄ܘ̣ܵܘ ܒܢܲܝ̈ ܡܝܘܬܵܐ|
    block |ܘܠܲܝܬ ܗ̄ܘ̣ܵܐ ܣܒܼܪܐ ܕܡܟܼܪܸܙ ܣܲܒܼܪܵܐ ܠܡܝܼܬܘܹܬ ܐ̄ܢܫܵܐ܁|
    block |ܠܫܬܐ ܕܪ̈ܝܢ ܡܬܲܚ ܢܓܕܲܝ̈ܗܘܿܢ ܕܡܬܢܲܓܕܢܹ̈ܐ܃|
  block
    block |ܘܒܫܝܠܝܵܐ ܫܡ̣ܥܘ ܒܪܬ̤ ܩܠܐ ܕܣܘܼܒܵܪ ܚ̈ܝܹܐ܁|
    block |܃ܒܕܪܐ ܕܫܒܼܥܵܐ ܫܡܥ̣ܘ ܡܝܘ̈ܬܐ ܣܒܪܬܵܐ ܕܚܲܝܹ̈ܐ|
    block |ܘܟܕ ܛܵܒܼ ܫܲܡܥܘܼܗ̇ ܠܐ ܣܦܩܘ ܐܕܪܸܟܼܘ ܚܲܬܝܼܬܵܐܝܐ܁|
    block |܃ܡܫܡܲܥ ܫܲܡܥܘܼܗ̇ ܠܗ̇ܝ ܒܪܬ ܩܵܠܵܐ ܕܚܝܘ̈ܗܝ ܕܲܚܢܘܿܟ|
    block |[ܘܡܬܕ] ܘܡܬܕܡܪܝܼܢ ܗ̄ܘ̣ܵܘ ܕܡܢܐ ܗ̣̄ܝ ܘܥܠܡ̇ܢ ܢܲܛܪܹܗ ܒܚ̈ܝܹܐ܁|
    block |܃ܟܠܗܘܢ ܫܡܥܘܼܗܝ ܠܫܸܡܵܥܐ ܛܵܒܼܵܐ ܕܫܘܼܢܵܝ ܟܹܐܢܵܐ|
    block |܃ܘܠܵܐ ܝܵܕܥܝܼܢ ܗ̄ܘ̣ܵܘ ܠܡܸܚܢܵܐ ܠܫܝܼܫܵܐ ܕܚ̇ܝܬ ܡܝܼ̈ܬܹܐ|
    block |܃ܠܘܓܲܠܝܵܐܝܼܬ ܝܲܠܦܘܼܗ̇ ܠܥܠܵܬܐ ܕܒܼܘܛܵܠ ܡܵܘܬܼܵܐ|
    block |܃ܐܠܵܐ ܒܐ̄ܪܙܵܐ ܡܸܠܐ ܫܸܡܥܹܗ ܘܟܼܣܹܐ ܚܲܝܠܹܗ|
    block |܃ܐ̄ܪܙܢܐܝܼܬ ܫܡܥܘܗ̇ ܠܗܵܕܹܐ ܪ̈ܘܚܢܝܹܐ|
    block |ܘܐ̄ܪܙܢܐܝܼܬ ܡܬܪܢܹܝܢ ܗ̄ܘ̣ܵܘ ܥܲܠ ܒܘܼܕܩܵܗ̇܁|
    block |܃ܒ[ܗܵܐ] ܐ̄ܪܵܙܵܐ ܫܠܚܘ ܟܪܝܘܼܬܗܘܿܢ ܪ̈ܚܡܲܝ ܐ̄ܢܫ̈ܐ|
    block |ܘܫܪܝܼܘ ܚܵܕܝܢ ܒܛܸܒܵܐ ܛܵܒܼܵܐ ܕܚܘܼܕܬ ܐ̄ܢܫܐ܁|
    block |܃ܒܐܒܼܠܐ ܪܒܵܐ ܝܬܝܼܒܝܼܢ ܗ̄ܘ̣ܵܘ ܥܲܠ ܒܲܪܢܫܑܵܐ|
    block |ܘܕܫܡ̣ܥܘ ܟܠܗܘܿܢ ܛܸܒܵܐ ܕܚܲܝܵܘ̈ܗܝ ܚܕܝܼܘ ܘܐܬܒܝܐܲܘ܁|
    block |܃ܚܝܵܘ̈ܗܝ ܕܲܚܢܘܿܟ ܒܝܐܘ ܐܢܘܿܢ ܠ[ܒ]ܡܝ̈ܢܹܐ|
    block |ܘܚܦܛܘ ܐܢܘܿܢ ܠܡܪܕܵܐ ܒܛܲܟܼܣܵܐ ܕܣܘܼܥܪ݁ܢܲܝܗܘܿܢ܁|
    block |܃ܥܒܪ ܦܘܩܕܢܵܐ ܪܦܝܗ ܠܚܘܒܗܘܿܢ ܕܠܘܵܬ ܐ̄ܢܫܵܐ|
    block |܃ܘܠܐ ܨ̇ܒܹܝܢ ܗ̄ܘ̣ܵܘ ܠܡܫܚܠܦܲܘ ܙܘܵܥܘ̈ܗܝ ܕܐܐܪ|
    block |܃ܥܲܡܠܵܐ ܣܪܝܼܩܵܐ ܚܲܫܒܘܼܗܝ ܠܥܲܡܥܵܐ ܕܚܠܵܦ ܐ̄ܢܫܵܐ|
    block |ܘܡܸܫܥܣܩܝܼܢ ܗ̄ܘ̣ܵܘ ܠܡܪܕܵܐ ܒܐܘܼܪܚܵܐ ܕܣܥܘܿܪܘܼܬܹܗ܁|
    block |܃ܪܸܡܙܵܐ ܟܣܝܵܐ ܫܥܒܸܕ ܐܸܢܘܿܢ ܠܡܥܡܲܠ ܣܲܓܝܼ|
    block |ܘܩܒܠ ܘܫܠܡܸܘ ܠܗ̇ܘ ܦܘܼܩܕܢܵܐ ܕܫܥܒܸܕ ܐܸܢܘܿܢ܁|
    block |܃ܠܦܘܩܕܵܢ ܟܣܝܵܐ ܫܠܸܡܘ ܪ̈ܘܚܢܹܐ ܡܫܡܫܲܝ̈ ܐ̄ܢܫ̈ܐ|
    block |ܘܝܬܝܪܐܝܼܬ ܡ̣ܢ ܫܘܢܹܝܗ ܕܚܢܘܿܟ ܘܲܠܟܼܵܐ܁|
    block |܃ܚܢܘܿܟ ܐܪܝܼܡܹܗ ܠܲܓܼܙܪ ܕܝܼܢܵܐ ܕܡܵܝܘܿܬܘܼܬܼܵܐ|
    block |ܘܫܝܸܢ ܐ̄ܢܫܐ ܘܫܡܝ̈ܢܐ ܒܫܘܼܢܝܵ ܚܲܝܵܘ̈ܗܝ܁|
    block |܃ܚܲܝܵܘ̈ܗܝ ܦܣܩܘܼܗ̇ ܠܐܘܼܪܚܵܐ ܕܡܵܘܬܼܵܐ ܐ̄ܪܙܢܐܝܼܬ|
    block |ܩܕܵܡ ܗ̇ܘ ܙܲܒܼܢܵܐ ܕܡܬܦܣܩܵܐ ܒܹܗ ܒܗܘܿܢ ܒܥܒܕ̈ܐ܁|
    block |܃ܗܡܝܪܐ ܕܫܝܢܐ ܢܣܒܹܗ ܨܐܕܵܘܗܝ ܡܵܪܹܗ ܕܥܵܠܡܵܐ|
    block |ܘܢܛܪܹܗ ܒܚ̈ܝܹܐ ܕܢܟܼܪܙ ܚܲܝܹ̈ܐ ܠܲܒܢܲܝ̈ ܓܸܢܣܹܗ܁|
    block |܃ܡܸܪܕܵܐ ܐܩܝܼܡܘ ܒܢܲܝ̈ ܡܵܪܘܿܕܵܐ ܥܲܠ ܡܪܟܠ|
    block |ܡܒܸܫ ܐܢܘܿܢ ܒܢܓܕ̈ܐ ܩܫܝ̈ܐ ܕܡܵܝܘܿܬܘܼܬܼܵܐ܁|
    block |܃ܒܡܘܬܼܵܐ ܢܓܕܗ̇ ܠܗ̇ܝ ܩܫܝܘܼܬܵܐ ܡܩܝܡܲܬܼ ܡܸܪܕܵܐ|
    block |ܘܚܢܗ̇ ܒܪ̈ܚܡܹܐ ܒܢܘܼܛܵܪ ܚܲܝܹ̈ܐ ܕܚܲܕ ܒܪܢܫܵܐ܁|
    block |܃ܚܲܕ ܒܪܢܵܫܐ ܓܒܼܵܐ ܒܚܲܕ ܛܵܘܪܵܐ ܕܥܸܣܪܵܐ ܕܵܪ̈ܝܼܢ|
    block |܃ܘܠܒܟܹܗ ܨܐܕܵܘܗܝ ܐܝܟ ܡܫܟܢܵܐ ܚܠܵܦ ܚܝ̈ܒܹܐ܁ ܚܝܒܹ̈ܐ ܗ̄ܘ̣ܵܘ ܟܠܹܗ ܓܸܢܣܵܐ|
    block |ܐܕܵܡܵܝܵܐ|
    block |ܘܡܸܫܬܘܕܝܢ ܗ̄ܘ̣ܵܘ ܘܠܵܐ ܦܪܥܝܼܢ ܗ̄ܘ̣ܵܘ ܚܘܒܲܬܼ ܚܵܘܒܹ̈ܐ܁|
    block |܃ܒܗܕܐ ܬܢܘܝ ܫܩܠܹܗ ܠܲܚܢܘܿܟ ܐܝܟ ܡܫܟܢܵܐ|
    block |ܕܢܗܘܘܿܢ ܥܗܕܝܼܢ ܠܡܦܪܲܥ ܚܘܼܒܵܐ ܠܡܬܩܢ ܟܠܵܐ܁|
    block |܃ܫܛܪܐ ܕܚܵܘ̈ܒܹܐ ܚܲܝܒܝܼܢ ܗ̄ܘ̣ܵܘ ܡ̣ܢ ܫܘܪܝܵܐ|
    block |ܘܕܠܵܐ ܦܪܥܘܼܗܝ ܦܪܥܘܼܗܝ ܒܲܚܢܘܿܟ ܟܕ ܠܵܐ ܨ̇ܒܝܢ܁|
    block |܃ܐܲܝܟ ܥܲܪܒܐ ܗܘ̤ܐ ܫܦܝܼܪܵܐ ܠܒܢܲܝ̈ ܓܸܢܣܹܗ|
    block |ܕܢܗܘܘܿܢ ܦܪܥܝܼܢ ܫܛܪ ܚܘ̈ܒܬܵܐ ܕܣܘܼܥܪ̈ܢܲܝܗܘܿܢ܁|
    block |܃ܒܝܲܕ ܥܠܠܬܐ ܐܲܠܸܦ ܐܸܢܘܿܢ ܠܡܦܪܲܥ ܚܘܒܵܐ|
    block |ܘܐܩܨܗ ܚܘܼܒܵܐ ܕܒܲܣܝܼܡܘܼܬܹܗ ܥܲܠ ܙܕܝ̈ܩܹܐ܁|
    block |܃ܠܘ ܙܕܝܩܹ̈ܐ ܥܨܐܘܗܝ ܘܥܒܼܕ ܫܝܢ̇ܐ ܠܐ̄̈ܢܫܐ|
    block |ܕܗܘ̤ ܝ̇ܕܥ ܗ̄ܘ̣ܵܐ ܩܕܼܵܡ ܕܢܫܝܼܢ ܫܝܢܵܐ ܥܒ̈ܕ܁|
    block |ܚ̣ܙܵܐ ܗ̄ܘ̣̈ܐ ܠܚܘܼܒܹܗ ܫܝܢܵܐ ܕܥܒܼܕ ܒܙܒܼܢܹܗ ܕܲܚܢܘܿܟ܃|
  block
    block |ܘܡܛܝܸܒܼ ܗ̄ܘ̣ܵܐ ܐܵܦ ܫܘܢܝܹܗ ܩܕܵܡ ܕܲܢܫܢܝܘܼܗܝ܁|
    block |܃ܝ̇ܕܥ ܗ̄ܘ̣ܵܐ ܠܗ̇ ܠܗܵܕܹܐ ܕܣܥ̣ܪ ܒܫܘܼܪܵܝ ܙܒܼܢܹ̈ܐ|
    block |ܘܥܲܠܝܵܐ ܗ̄ܘ̣ܵܬ ܠܹܗ ܗ̇ܝ ܕܲܥܬܝܼܕܵܐ ܒܙܒܼܢܵܐ ܕܬܼܪܹܝܢ܁|
    block |܃ܟܠܗܘܿܢ ܙܒܼܢܹ̈ܐ ܚܙܝܹܢ ܗ̄ܘ̣ܵܘ ܡܸܡܢܘܡ ܠܡܬܩܸܢ ܙܒܢܹ̈ܐ|
    block |ܘܡܛܟܣܝܼܢ ܗ̄ܘ̣ܘ ܫܘܚܠܦܲܝ̈ܗܘܿܢ ܥܲܕܠܵܐ ܢܸܗܘܘܿܢ܁|
    block |܃ܡܦܣ ܗ̄ܘ̣ܵܐ ܒܛܘܥܝܲܝ ܒܐܕܵܡ ܘܲܒܼܢܵܘ̈ܗܝ ܥܲܕ ܠܵܐ ܢܛܥܘܵܢ|
    block |ܘܡܛܝܸܒܼ ܗ̄ܘ̣ܵܐ ܕܢܫܪܐ ܡܵܘܬܵܐ ܘܢܥܒܲܪ ܛܘܥܝܲܝ܁|
    block |܃ܒܝܲܕ ܥܠܠ̈ܬܐ ܓܠܐ ܨܒܝܢܹܗ ܨܒ̇ܐ ܒܚܲܝܲܝ̈ܢ|
    block |ܘܝܗ̣ܒ ܠܲܢ ܣܒܼܪܐ ܒܝܲܕ ܫܘܼܢܵܝܵܐ ܕܐ̄ܢܫܐ ܕܡܢܝܢ܁|
    block |܃ܫܢܝ ܠܚܡܘܿܟ ܘܢܛܪܹܗ ܒܝܲܚܹ̈ܐ ܠܵܐ ܡܝܘ̈ܬܹܐ|
    block |ܘܒܫܘܢܹܝܗ ܐܩܢܝܼ ܣܒܼܪܵܐ ܠܟܸܣܪܵܐ ܕܪ̈ܝܢ܁|
    block |܃ܣܒܼܪܐ ܛܒܼܐ ܩܢܵܘ ܩܕܡ̈ܝܵܐ ܒܚܲܝܵܘ̈ܗܝ ܕܚܡܘܿܟ|
    block |ܘܐܝܟ ܗܕܝܼܐܐ ܗܘ̤ܐ ܫܘܢܹܝܗ ܠܕ ܒܬܪܟܢ܁|
    block |܃ܒܐܘܪܚܵܐ ܕܚ̈ܝܐ ܪܕܘ ܝܠܕܬܹ̈ܗ ܒܣܲܒܼܪܵܐ ܕܚܲܝܹ̈ܐ|
    block |ܘܫܪܝܼܘ ܬܵܢܝܼܢ ܐ̄ܪܙ ܚܲܝܲܝ̈ܗܘܿܢ ܕܪܵܐ ܠܕܪܵܐ܁|
    block |܃ܠܡܟ ܓܐܝܐܝܼܬ ܡܦܫܸܩ ܗ̄ܘ̣ܵܐ ܠܹܗ ܠܗܢܐ ܐ̄ܪܙܵܐ|
    block |ܟܲܕ ܬܢܐ ܗ̄ܘ̣ܵܐ ܙܢܲܝ̈ ܛܒ̈ܬܐ ܕܠܘܵܬ ܐ̄ܢܫܵܐ܁|
    block |܃ܢܘܿܚ ܐܲܝܟ ܪܲܥܡܵܐ ܡܫܡܲܥ ܗ̄ܘ̣ܵܐ ܠܹܗ ܠܩܵܠ ܒܘܪ̈ܟܬܹܗ|
    block |ܘܡܚܘܐ ܗ̄ܘ̣ܵܐ ܕܩܪܒ ܙܲܒܼܢܵܐ ܕܚܘܼܕܵܬ ܐ̄ܢܫܵܐ܁|
    block |܃ܒܝܲܕ ܒܘܼܪ̈ܟܵܬܹܗ ܓܠ̣ܐ ܙܕܝܼܩܵܐ ܨܒܝܵܢ ܡܪܹܗ|
    block |ܕܡܛܝܸܒܼ ܗ̄ܘ̣ܵܐ ܕܢܦܪܘܿܩ ܐ̄ܢܫܐ ܒܝܲܕ ܒܪܢܫܵܐ܁|
    block |܃ܨܝܕ ܐܒܼܪ ܗܵܡ ܫܠܡܘ ܟܠ ܩܠܝ̈ܢ ܛܥܝܢܲܝ̈ ܣܲܒܼܪܵܐ|
    block |ܕܒܲܠܡܹܐܝܢ ܚܘܒܹܗ ܢܝܝ ܣܟܼܟܝܵܐ ܕܥܸܣܪܝܼܢ ܕܪ̈ܝܼܢ܁|
    block |܃ܥܣܪܝܼܢ ܕܵܪ̈ܝܼܢ ܪܕܵܘ ܡ̣ܢ ܐܵܕܵܡ ܥܕܲܡܵܐ ܠܐܲܒܼܪܵܡ|
    block |ܡܵܚܘ ܪ̈ܗܛܲܝܗܘܿܢ ܒܲܠܡܐܹܝܢ ܫܲܝܢܵܐ ܕܚܲܕ ܒܲܪܢܫܵܐ܁|
    block |܃ܚܲܕ ܗ̄ܘ̣ܵܐ ܐܒܼܪܡ ܘܚܲܕ ܗ̄ܘ̣ܵܐ ܚܘܼܒܹܗ ܕܠܘܵܬ ܡܵܪܹܗ|
    block |ܘܡܸܛܠ ܚܘܼܒܹܗ ܥܒܼܕܗ ܠܡܹܐܢܵܐ ܠܟܢܘ̈ܬܹܗ܁|
    block |܃ܠܡܹܐܢܵܐ ܕܫܝܢܵܐ ܗܘ̤ܐ ܐܲܒܼܪܗܵܡ ܠܒܢܲܝ̈ ܓܸܢܣܹܗ|
    block |ܘܒܗ ܢܵܝܝ ܐܸܠܦܹ̈ܐ ܕܪܘܼܚ ܓܠܝܢܹ̈ܐ ܐܠܗܝܹ̈ܐ܁|
    block |܃ܡ̣ܢ ܐܒܪܗܵܡ ܫܪܝܼܘ ܐ̄ܢ̈ܫܐ ܒܪܸܚܡܲܬܼ ܩܘܼܫܬܼܵܐ|
    block |ܐܵܦ ܒܪܘܿܝܵܐ ܓ̣ܠܵܐ ܨܒܝܢܹܗ ܕܠܘܵܬ ܐ̄ܢܫܐ܁|
    block |܃ܚܲܕ ܨܒܝܼܢܵܐ ܗܘ̤ܵܐ ܠܐܲܗܐ ܠܘܵܬ ܒܪܢܫܑܵܐ|
    block |܃ܘܒܕܩܹܗ ܒܟܐܢܹ̈ܐ ܒܝܲܕ ܥܠ̈ܠܬܐ ܕܟܼܠ ܐܣܟܹܝܡܝܼ̈ܢ|
    block |܃ܠܐܒܼܕܡ ܐܡ̣ܪ ܕܒܝܲܕ ܙܪܥܹܗ ܡܒܪܟ ܥܡܡܹ̈ܐ|
    block |ܘܠܒܲܪ ܐܝܫܲܝ ܕܡ̣ܢ ܝܘܼܒܠܹܗ ܡܩܝܼܡ ܡܲܠܟܘܼܬܼܵܐ܁|
    block |܃ܚܲܕ ܒܬܲܪ ܚܲܕ ܝܒܠܘ ܐܢܘܿܢ ܠܫܘܼܘܵܕܝ ܡܸܠܵܘ̈ܗܝ|
    block |ܘܠܵܐ ܗ̄ܘ̣ܵܐ ܙܒܼܢܵܐ ܕܠܵܐ ܚܵܘܝܼ ܒܹܗ ܙܢܲܝ̈ ܨܒܼܝܢܹܗ܁|
    block |܃ܠܛܒ̈ܐ ܚܵܘܝܹܗ ܚܘܼܒܵܠ ܪܲܒܵܐ ܕܒܲܣܝܹܡܘܼܬܹܗ|
    block |ܕܢܸܗܘܘܿܢ ܙܪܥܝܼܢ ܣܒܼܪܵܐ ܛܵܒܼܵܐ ܒܵܐܕܢܲܝ̈ ܐ̄ܢܫ̈ܐ܁|
    block |܃ܒܟܼܠܗܘܿܢ ܙܒܼܢ̈ܐ ܙܲܪܥܹܗ ܠܙܲܪܥܵܐ ܕܦܘܼܪܩܵܢ ܐ̄ܢܫܵܐ|
    block |ܟܡܵܐ ܡܫܩܐ ܗ̄ܘ̣ܵܐ ܚܠܵܦ ܢܘܛ̈ܦܬܼܵܐ ܙܢܲܝ̈ ܓܸܠܝ̈ܢܹܐ܁|
    block |܃ܒܝܲܕ ܓܠܝ̈ܢܹܐ ܚܲܟܸܡ ܐ̄ܢܫ̈ܐ ܘܫܡܝ̈ܢܹܐ|
    block |ܕܢܸܗܘܘܿܢ ܝܕܥܝܼܢ ܠܡܪܕܵܐ ܒܐܘܼܚܵܐ ܕܫܸܡ ܐܝܼܬܘܼܬܵܐ܁|
    block |܃ܐܘܪܚܵܐ ܪܒܬܐ ܕܪܫ̣ ܒܢܒ̈ܬܿܐ ܠܡܸܪܕܵܐ ܨܹܐܕܵܘܗܝ|
    block |ܘܝܬܝܼܪ ܚܘܝܗ̇ ܒܒܲܪ ܬܘܬܒܹ̈ܐ ܢܒܝܼܵܐ ܘܟܵܗܢܵܐ܁|
    block |܃ܢܒܝܼܵܐ ܘܟܗܢܵܐ ܓܒ̣ܵܐ ܠܹܗ ܒܙܒܼܢܵܐ ܕܦܠܓܘܼܬ ܙܒܼܢܹ̈ܐ|
    block |ܕܢܗܘܹܐ ܡܚܵܘܹܐ ܙܢܲܝ̈ ܨܒܝܢܹܗ ܠܒܼܢܝ̈ܢܫܵܐ܁|
    block |܃ܟܠܹܗ ܚܲܝܠܵܐ ܕܣܥܘܿܪܘܬܹܗ ܐܫܠܸܡ ܒܐܝܵܕܘ̈ܗܝ|
    block |ܕܢܪܕܹܐ ܘܢܩܢܐ ܠܒܼܢܲܝ̈ ܥܡܹܗ ܒܕܚܠܲܬܼ ܩܘܼܫܬܼܵܐ܁|
    block |܃ܐܦܛܪܘܦܵܐ ܐܠܗܝܵܐ ܥܲܒܼܕܹܗ ܒܲܐܪܥܵܐ|
    block |ܕܢܸܗܘܹܐ ܙ̇ܐܵܢ ܥܒܼܕܲܝ̈ ܡܪܹܗ ܡ̣ܢ ܒܹܝܬ ܡܵܪܹܗ܁|
  block
    block |܃ܦܪܣܐ ܟܐܢܵܐ ܦܪܝܼܝܣ ܟܐܢܵܐ ܠܥܒܕ̈ܝ ܡܵܪܹܗ|
    block |ܘܚܲܟܼܝܵܡܵܐܝܼܬ ܝܗܒ̣ ܡܙܘܢܵܐ ܒܟܲܦܢܐ ܘܣܲܒܼܥܵܐ܁|
    block |܃ܒܢܓܕܵܐ ܕܟܦܫܵܐ ܪܕܵܐ ܠܡܵܪ̈ܘܿܕܹܐ ܕܠܘܼܩܒܵܠ ܡܵܪܹܗ|
    block |܃ܘܐܠܸܦ ܐܸܢܘܿܢ ܕܠܵܐ ܢܫܬܩܠܘܿܢ ܥܲܠ ܒܵܪܘܿܝܵܐ|
    block |܃ܩܕܠܵܐ ܩܲܫܝܵܐ ܩܢ̣ܵܘ ܡܵܪ̈ܘܕܹܐ ܒܢܲܝ̈ ܐܲܒܼܪܗܵܡ|
    block |ܘܐܝܟ ܕܒܼܢܝܵܪܵܐ ܟܒܸܫ ܐܢܘܿܢ ܒܲܪ ܬܘܬܒܹ̈ܐ܁|
    block |܃ܢܝܪܐ ܩܫܝܵܐ ܗܘ̤ܬ ܒܪܬ ܩܵܠܹܗ ܕܗ̇ܘ ܛܲܢܵܢܵܐ|
    block |ܘܟܒܸܫ ܐܸܢܘܿܢ ܠܒܲܥܪܝܼܪ̈ܝܹܐ ܟܲܕ ܠܵܐ ܨܵܒܹ̇ܝܢ܁|
    block |܃ܟܲܕ ܠܵܐ ܨܒܝܢ ܓܒ̣ܵܘ ܡܪܘܼܬܵܐ ܕܫܸܡ ܐܲܠܵܗܵܐ|
    block |ܘܟܲܕ ܠܵܐ ܡܢܚܝܢ ܐܲܣܠܝܼܘ ܘܫܕܵܘ ܠܦܘܠܝܼܚܵܢ ܕܝܘ̈ܐ܁|
    block |܃ܡ̣ܢ ܐܝܢܢܫܹܐ ܕܫܸܡ ܒܵܪܘܿܝܵܐ ܪܚܸܡܘ ܒܵܪܘܿܝܵܐ|
    block |ܘܡ̣ܢ ܛܢܦܘܬܵܐ ܕܦܬܟܼܪܘܬܼܵܐ ܣܢܵܘ ܥܸܢܝܵܢܵܗ̇܁|
    block |܃ܢܒܼܥܵܐ ܕܢܓܼܕ̈ܐ ܥܒܼܝܼܕ ܗ̄ܘ̣ܵܐ ܦܘܼܡܹܗ ܕܒܲܪ ܬܵܘܬܵܒܹ̈ܐ|
    block |ܘܡܲܫܩܹܐ ܗ̄ܘ̣ܵܐ ܠܗܘܿܢ ܙܢܲܝ̈ ܡܚܘ̈ܬܐ ܥܙܝܙܬ̈ܐ܁|
    block |܃ܐܝܟ ܕܠܫܒܼܛܵܐ ܐܚܝܼܕ ܗ̄ܘ̣ܵܐ ܠܹܗ ܦܘܼܩܕܵܢ ܡܵܪܹܗ|
    block |ܘܪܕܐ ܗ̄ܘ̣ܵܐ ܒܹܗ ܠܥܲܡܵܐ ܥܲܛܠܵܐ ܪܚ̇ܡ ܦܸܗܝܵܐ܁|
    block |܃ܒܟܼܠ ܐܣܟܹܝܡܝܼ̈ܢ ܟܒܫ ܐܸܢܘܿܢ ܟܐܢܵܐ ܠܥܛ̈ܠܐ|
    block |ܘܒܟܼܠ ܦܘܼܪ̈ܣܝܼܢ ܬܒܼܪܘܼܗܝ ܗܸܢܘܿܢ ܠܢܝܼܪܵܐ ܕܡܸܠܵܘ̈ܗܝ܁|
    block |܃ܢܝܼܪܵܐ ܗ̣̄ܝ ܩܫܝܵܐ ܫܩܝܘܼܬ ܡܸ̈ܠܹܐ ܕܒܲܢܒܝܼܘܼܬܵܐ|
    block |ܘܐܘܡܢܐܝܼܬ ܡܟܒܫ ܠܐܢ̈ܫܐ ܒܕܚܲܠܬ ܩܘܼܫܬܵܐ܁|
    block |܃ܒܚܝܼܪ ܒܲܐܟܪܹ̈ܐ ܗܘ̤ܐ ܐܠܝܼܵܐ ܒܢܒܝܼܘܼܬܹܗ|
    block |ܘܕܦܠܚ ܣܲܓܼܝܼ ܢܚ̣ ܒܠܡܐܢܵܐ ܕܪܡ ܡ̣ܢ ܩܸܢܛܵܐ܁|
    block |܃ܒܠܡܹܐܝܢ ܫܝܢܵܐ ܕܪܡ ܡ̣ܢ ܩܸܢܛܵܐ ܢܚ ܟܫܝܼܪܵܐ|
    block |ܘܕܪܫ ܐܘܼܪܚܵܐ ܠܦܠܝܲܝ̈ ܫܲܦܝܼܪ ܕܢܪܕܘܼܢ ܥܲܡܹܗ܁|
    block |܃ܒܐܘܼܚܵܐ ܫܦܝܼܬܵܐ ܕܠܵܐ ܬܘܩ̈ܠܬܐ ܪܕܐ ܙܕܝܼܩܵܐ|
    block |ܕܕܪܝܫܵܐ ܗ̄ܘ̣ܵܬ ܠܲܚܢܘܿܟ ܟܹܐܢܵܐ ܒܫܲܘܦܪܵܐ ܕܢܦܲܫܹܗ|
    block |܃ܫܘܦܪܐ ܕܢܲܦܫܹܗ ܕܗ̇ܘ ܫܦܝܼܪܵܐ ܚ̣ܙܵܐ ܒܵܪܘܿܝܵܐ|
    block |ܘܢܛܪܹܗ ܠܚ̈ܝܹܐ ܕܠܵܐ ܢܸܬܼܚܲܒܠܘܿܢ ܫܘܦܪ̈ܐ ܕܢܦܫܹܗ܁|
    block |܃ܒܹܗ ܒܗܵܢ ܫܘܼܦܪܵܐ ܕܫܦܝܼܪ̈ܬܵܐ ܫܦ̣ܪ ܐܠܝܼܵܐ|
    block |ܘܣܥ̣ܪ ܨܐܸܢ ܕܵܘܗܝ ܗ̇ܝ ܕܐܣܬܥܪܬ̤ ܨܝܕ ܫܲܦܝܼܪܵܐ܁|
    block |܃ܠܚܲܕ ܦܘܼܪܥܢܵܐ ܐܲܫܘܝܼ ܐܸܢܘܿܢ ܠܕܟܝܲܝ̈ ܢܲܦܫܵܐ|
    block |ܘܠܵܐ ܝܗܒ̣ ܐܲܬܪܵܐ ܠܡܵܘܬܼܵܐ ܝܲܥܢܵܐ ܥܲܠ ܦܓܪ̈ܝܗܘܿܢ܁|
    block |܃ܠܥܸܠ ܡ̣ܢ ܡܵܘܬܵܐ ܐܲܪܝܲܡ ܐܸܢܘܿܢ ܠܥܒܕܹ̈ܐ ܛܵܒܹ̈ܐ|
    block |ܕܢܪܡܐ ܛܢܢܐ ܒܪܥܝܢ ܐ̄ܢܫܐ ܕܢܸܗܘܘܿܢ ܛܵܒܹ̈ܐ܁|
    block |܃ܠܐ̄ܢ̈ܫ ܐܠܦ ܒܲܬܪܹܝܢ ܐ̄ܢܫ̈ܐ ܕܫܲܢܝܼ ܨܹܐܕܵܘܗܝ|
    block |ܕܠܵܐ ܢܸܬܦܠܓܘܿܢ ܥܲܠ ܪܗܒܼܘܢܵܐ ܚܚܝ̇ܬ ܡܝܼ̈ܬܹܐ܁|
    block |܃ܣܝܡܲܬܼ ܚ̈ܝܐ ܣܝܼܡܵܐ ܗ̄ܘ̣ܵܬ ܠܹܗ ܕܢܓܼܠܐ ܠܐ̄ܢܫܐ|
    block |ܘܩܲܕܸܡ ܚܘܝܗ̇ ܒܲܬܪܹܝܢ ܓܲܒܼܪ̈ܝܢ ܚܢܘܿܟ ܘܐܠܝܼܵܐ܁|
    block |܃ܚܢܘܿܟ ܘܐܠܝܼܵܐ ܗܘ̤ܘ ܗܕ̈ܝܐܐ ܠܟܼܝܵܢ ܐ̄ܢܫܐ|
    block |ܕܢܸܪܕܘܢ ܐ̄̈ܢܫܐ ܒܐܘܼܪܚܵܐ ܕܚܝܹ̈ܐ ܠܵܐ ܡܝܘ̈ܬܐ܁|
    block |܃ܠܲܚܢܘܿܟ ܫܢܝܹܗ ܒܛܵܘܪܐ ܩܲܕܡܵܐ ܕܥܸܣܪܵܐ ܕܵܪ̈ܝܢ|
    block |ܘܒܲܪ ܬܵܘܬܒܹ̈ܐ ܒܬܪܝܢܵܐ ܕܡܨܥܲܬ ܙܒܢ̈ܐ܁|
    block |܃ܒܡܨܥܲܬܼ ܙܒܼܢܹ̈ܐ ܥܒܲܕ ܫܘܼܢܵܝܹܗ ܕܥܒܼܕܵܐ ܛܵܒܼܵܐ|
    block |ܕܢܸܗܘܹܐ ܡܥܗܸܕ ܩܕܡ̈ܝܬܵܐ ܘܐ̄ܚܪ̈ܝܬܐ܁|
    block |܃ܠܬܠܬܼ ܙܒܢܝܼ̈ܢ ܦܠܓܗ ܠܥܵܠܡܵܐ ܡܵܪܹܗ ܕܥܵܠܡܵܐ|
    block |ܘܟܼܠ ܚܲܕ ܙܒܼܢܵܐ ܫܩܠ ܚܲܕ ܐ̄ܢܫܐ ܘܢܛܪܹܗ ܒܝܼܚܲܝܹ̈ܐ܁|
    block |܃ܒܗ̇ܘ ܩܲܕܡܝܵܐ ܫܲܢܝܼ ܠܝܢܘܟ ܓܒܼܪܵܐ ܟܹܐܢܵܐ|
    block |ܘܒܬܪܝܢܐ ܕܒܲܪ ܐܹܠܝܼܵܐ ܢܒܝܐ ܒܚܝܼܪܵܐ܁|
    block |܃ܒܬܠܝܼܬܝܐ ܪܵܡܵܐ ܡܢܢ ܡܸܠܬܐ ܕܲܥܠܵܘܗܝ|
    block |ܘܠܐ ܡܨܐ ܦܘܼܡܵܐ ܕܢܹܐܡܲܪ ܕܟܼܡܵܐ ܫܒܝܼܚ ܫܘܼܢܵܝܹܗ܁|
    block |ܐܲܝܟ ܕܒܼܕ ܪܓܼܵܐ ܪܕܵܐ ܨܒܝܢܹܗ ܒܫܘܼܠܸܡ ܙܒܼܢܹ̈ܐ܃|
  block
    block |܃ܘܕܪܸܓ ܐ̄ܢܫ̈ܐ ܡ̣ܢ ܡܟ̈ܬܐ ܠܫܒܝܼܚ̈ܬܐ|
    block |܃ܒܨܝܼܪܘ̣ܵܐ ܙܒܼܢܵܐ ܕܫܲܢܹܝܗ ܠܲܚܢܘܵܟ ܡ̣ܢ ܕܐܠܝܵܐ|
    block |ܘܡܬܚܬܲܝ ܗ̄ܘ̣ܵܐ ܕܒܲܪ ܬܘܬܒ̈ܐ ܕܡ̣ܢ ܕܡܫܚܝܐ܁|
    block |܃ܚܢܘܿܟ ܕܐܫܢܝܼ ܐܡ̣ܪ ܒܠܚܘܕ ܥܲܠ ܫܘܼܢܹܝܗ̇|
    block |ܘܠܵܐ ܒܕܩ ܠܲܢ ܕܐܝܟܵܐ ܫܢܝܹܗ ܘܐܲܝܟܵܐ ܣܡܹܗ܁|
    block |܃ܐ̄ܪܙܢܐܝܼܬ ܪܡܙ ܠܲܢ ܡܘܼܫܹܐ ܥܲܠ ܫܘܼܢܝܹܗ|
    block |ܘܠܵܐ ܦܫܸܩ ܠܲܢ ܕܡܢܐ ܗ̣̄ܝ ܥܸܠܬܐ ܕܐܫܬܢܝܼ ܒܵܗ̇܁|
    block |܃ܐܲܝܟ ܕܠܫܒܼܪܹ̈ܐ ܠܓܠܓ ܐܢܝܢ ܠܗܵܠܹܝܢ ܕܲܚܡܘܿܟ|
    block |ܒܗ̇ܝ ܕܫܒܼܪ ܗ̄ܘ̣ܵܐ ܗ̇ܘ ܕܘܼܒܵܪܵܐ ܕܫܘܼܪܵܝ ܙܒ̈ܢܹܐ܁|
    block |܃ܫܒܼܪ ܗ̄ܘ̣ܵܐ ܣܲܓܝܼ ܙܒܼܢܹܗ ܕܲܚܢܘܿܟ ܡ̣ܢ ܕܐܹܠܝܼܵܐ|
    block |ܪܒܨܝܼܪܝܼܢ ܗ̄ܘ̣ܵܘ ܙܢܲܝ̈ ܫܘܼܢܝܵܐ ܡ̣ܢ ܫܘܼܢܵܝܵܐ܁|
    block |܃ܩܵܠܵܐ ܫܚܝܼܡܵܐ ܫܡ̣ܥܘ ܩܲܕܡܵܝܹ̈ܐ ܒܫܲܪܒܹܗ ܕܲܚܢܘܿܟ|
    block |ܕܐܠܝܼܵܐ ܕܹܝܢ ܩ̈ܠܐ ܣܒܼܝܼ̈ܣܹܐ ܕܲܢܒܝܼܘܼܬܼܵܐ܁|
    block |܃ܩ̈ܠܹܐ ܣܒܼܝ̈ܣܹܐ ܡܫܬܥܝܼܢ ܗ̄ܘ̣ܵܘ ܥܲܠ ܐܹܠܝܼܵܐ|
    block |ܕܩܪܸܒܼ ܙܒܼܢܵܐ ܕܡܫܬܢܹܐ ܠܹܗ ܡ̣ܢ ܨܝܕ ܐ̄ܢܵܫܵܐ܁|
    block |܃ܢܒܼܝܵܐ ܠܚܒܼܪܹܗ ܡܫܬܥܹܐ ܗ̄ܘ̣ܵܐ ܫܡܥܵܐ ܕܩܲܒܸܿܠ|
    block |ܘܡܝܒܠܝܼܢ ܗ̄ܘ̣ܵܘ ܓܠܝܢܲܝ̈ܗܘܿܢ ܡ̣ܢ ܚܲܕ ܠܐ̄ܚܪܝܼܢ܁|
    block |܃ܡ̣ܢ ܚܲܕ ܠܐ̄ܚܪܹܝܢ ܡܬܝܒܸܿܠ ܗ̄ܘ̣ܵܐ ܝܘܿܡ ܫܘܢܝܹܗ|
    block |ܟܕ ܓܵܕܠܝܼܢ ܠܹܗ ܟܠܝܼܠ ܩܘܼܠܣܹ̈ܐ ܕܓܠܝܢܝ̈ [ܗܘܿܢ܁]|
    block |܃ܒܩܵܠ ܓܸܠܝܢܵܐ ܡܬܩܠܲܣ ܗ̄ܘ̣ܵܐ ܐܬܠܝܛ ܪܘܼܚܵܐ|
    block |ܘܡܙܚܝܼܢ ܗ̄ܘ̣ܵܘ ܢܒܝ̈ܐ ܕܪܘܼܚܐ ܠܐܲܬܠܝܛܘܼ [ܬܹܗ܁]|
    block |܃ܐܬܠܝܛܐܹܝܬ ܡܫܬܢܐ ܗ̄ܘ̣ܵܐ ܡ̣ܢ ܕܘܼܟ ܠܐ̄ܚܪܝܢ|
    block |ܘܟܲܕ ܝ̇ܕܥ ܗ̄ܘ̣ܵܐ ܡܣܬܲܪ ܗ̄ܘ̣ܵܐ ܠܹܗ ܠܝܘܿܡ ܫܘܼܢܹܝܗ܁|
    block |܃ܠܵܐ ܨ̇ܒܐ ܗ̄ܘ̣ܵܐ ܢܟܼܦܐ ܕܢܸܓܼܠܹܐ ܠܫܒܚܝܘܼܬܹܗ|
    block |ܕܠܵܐ ܢܨܘܲܕܘܼܢܵܝܗܝ ܦܚ̈ܐ ܨܢܝܼ̈ܥܹܐ ܕܫܘܼܒܼܚܵܐ ܣܪܝܼܩܵܐ܁|
    block |܃ܚܟܝܡܐܝܼܬ ܡܦܲܪ[ܢ]ܣ ܗ̄ܘ̣ܵܐ ܠܵܗ̇ ܠܗ̇ܝ ܕܐܣܬܪܲܬ̤|
    block |ܥܕܡܵܐ ܕܒܼܩܹܗ ܪܘܼܚ ܓܸܠܝܢܵܐ ܕܒܟܼܘ̈ܙܹܐ܁|
    block |܃ܪܘܼܚ ܓܸܠܝܢܵܐ ܥܨܝܗܝ ܗ̄ܘ̣ܵܐ ܐܵܦܠܗ̇ ܕܢܓܠ̣ܐ ܕܟܣܝ̈ܢ|
    block |ܘܟܲܕ ܠܵܐ ܨ̇ܒܐ ܓ̣ܠܐ ܥܲܠ ܙܒܼܢܵܐ ܕܡܫܬܢܹܐ ܒܹܗ܁|
    block |܃ܥܠܬܢܐܝܼܬ ܪܟܸܒܼ ܥ̈ܠܠܹܐ ܩܕܼܵܡ ܬܠܡܝܼܪܹܗ|
    block |ܕܡܵܪܝܵܐ ܫܲܕܼܪܹܗ ܒܐܸܝܼܙܓܕܘܼܬܐ ܐܪܙܢܐܝܼܬ܁|
    block |܃ܐ̄ܪܙܢܐܝܼܬ ܡܚܵܘܹܐ ܗ̄ܘ̣ܵܐ ܠܹܗ ܠܐ̄ܪܙ ܫܘܼܢܹܝܹܗ|
    block |ܐܲܝܟ ܡܵܐ ܕܦܐܹܐ ܠܒܢܲܝ̈ ܐܪ̈ܙܹܐ ܐܠܗ̈ܝܹܐ܁|
    block |܃ܐܠܗ ܟܠܐ ܡܚܟܸܡ ܗ̄ܘ̣ܵܐ ܠܹܗ ܠܥܲܒܼܕܵܐ ܛܒܐ|
    block |ܕܢܥܸܒܼܕ ܛܟܼܣܐ ܠܫܘܼܢܵܝ ܚܲܝܹ̈ܐ ܠܵܐ ܡܝܘ̈ܬܐ܁|
    block |܃ܠܚ̈ܝܐ ܕܠܵܐ ܚܒܼܵܠ ܡܫܬܢܹܐ ܗ̄ܘ̣ܵܐ ܒܲܪ ܡܝܘܬ̈ܐ|
    block |ܘܚܲܟܝܼܡܐܝܼܐ ܝܲܩܪ ܐܢܘܿܢ ܩܕܵܡ ܡܝܘܬܹ̈ܐ܁|
    block |܃ܒܐܘܼܪܚܵܐ ܡܬܚܝܬܐ ܕܠܲܝܬ ܒܵܗ̇ ܡܝܼ̈ܐܹܐ ܥܬܝܼܪ ܗ̄ܘ̣ܵܐ ܕܢܸܪܕܹܐ|
    block |ܘܡܬܚܹܗ ܠܗܘܢܹܗ ܠܦܘܼܬ ܗ̇ܘ ܡܬܚܵܐ ܕܠܵܐ ܡܸܢܝܵܢܵܐ܁|
    block |܃ܒܥܝܢܵܐ ܕܪܘܼܚܵܐ ܚ̣ܙܝܗܝ ܚܲܙܝܵܐ ܠܗ̇ܘ ܒܘܼܣܡܵܐ|
    block |ܘܗܘܸܐ ܥܵܠܡܵܐ ܐܲܝܟ ܠܵܐ ܥܠܡܵܐ ܩܕܼܵܡ ܪܸܥܝܵܢܹ̈ܗ܁|
    block |܃ܥܠܡܵܐ ܐܚܪܢܵܐ ܚ̣ܙܵܐ ܒܲܚܙܲܬܵܐ ܠܵܐ ܡܓܫܡܬܼܵܐ|
    block |ܘܫܵܛ ܟܠܡܸܕܸܡ ܘܪܚܸܡ ܡܸܕܸܡ ܕܠܵܐ ܡܸܬܼܚܲܒܲܠ܁|
    block |܃ܚܙܵܐ ܕܟܼܡܵܐ ܪܲܒܼ ܗ̇ܘ ܕܘܒܵܪܐ ܕܡܫܢܹܐ ܠܹܗ|
    block |ܘܬܡܗ ܘܲܕܡܲܪ ܒܚܘܼܒܵܐ ܕܡܵܪܹܗ ܕܟܼܡܵܐ ܪܚܡܹܗ܁|
    block |ܪܚܡܲܬܼ ܡܪܗ ܚ̣ܙܵܐ ܫܲܪܝܼܪܵܐ ܕܟܼܡܵܐ܁|
    block |ܘܟܼܡܐ ܡܢܨܲܚ ܠܲܒܢܲܝ̈ ܒܲܝܡܹܗ ܒܲܫܒܼܚ̈ܬܼܵܐ܁|
    block |܃ܫܒܚܼܝ ܗ̄ܘ̣ܵܐ ܝܘܡܵܐ ܕܐܫܬܒܲܝܝ ܒܹܗ ܒܲܪ ܬܘܬܒܹ̈ܐ|
    block |ܘܗܕܝܼܪܝܼܢ ܗ̄ܘ̣ܵܘ ܙܢܲܝ̈ ܓܠܝܢ̈ܐ ܕܪܲܗܛܵܐ ܕܐܘܼܪܚܹܗ܁|
    block |܃ܚܙܵܬܐ ܕܬܲܗܪܵܐ ܚܙ̣ܵܐ ܟܲܕ ܨܝܼܪܵܐ ܠܥܸܠ ܡ̣ܢ ܐܲܪܥܵܐ|
    block |ܙܢܵܐ ܕܡܲܪܟܒܼܵܬܐ ܢܘܼܪܢܵܝܵܬܵܐ ܕܪܗܛܵܐ ܒܐܐܪ܁|
    block |ܪ̈ܟܢܐ ܕܢܘܼܪܵܐ ܚ̣ܙܵܐ ܕܟܼܕܝܼܢܝܼܢ ܒܓܼܝܼ̈ܓܼܠܐ ܕܢܘܼܪܵܐ܁|
    block |ܘܠܥܸܠ ܡܸܢܗܘܿܢ ܩܝܼܡ ܗܢܝܘܟܵܐ ܢܘܪܢܝܵܐ܁|
    block |ܢܘܼܪܵܐ ܒܢܘܼܪܵܐ ܚܙ̣ܵܐ ܕܐܣܝܼܪܵܐ ܒܥܪ̈ܩܲܝ ܢܘܼܪܵܐ܃|
  block
    block |ܘܡܬܕܡܲܪ ܗ̄ܘ̣ܵܐ ܒܪܲܒܘܼܬ ܫܘܼܒܼܚܵܐ ܕܐܬܚܘܼܝ ܠܹܗ܁|
    block |܃ܒܪܒܘܼܬ ܫܘܼܒܼܚܵܐ ܕܝܘܿܡ ܫܘܼܡܝܹܗ ܡܬܕܡܲܪ ܗ̄ܘ̣ܵܐ|
    block |ܘܠܵܐ ܣܒܿܥ ܗ̄ܘ̣ܵܐ ܠܡܸܚܙܵܐ ܫܲܦܝܼܪ ܠܕܫܦܝܼܪ̈ܲܢ܁|
    block |܃ܚܙܵܐ ܟܡܵܐ ܕܡܨܐ ܐ̄ܢܫܐ ܠܡܚܙܵܐ ܪ̈ܘܼܚܵܢܝܵܬܵܐ|
    block |ܘܦܵܫ ܡ̣ܢ ܬܲܗܪܵܐ ܘܦܢ̣ܵܐ ܠܡܡܠܠܵܐ ܕܥܲܡ ܬܠܡܝܼܕܹܗ܁|
    block |܃ܓܠ̣ܐ ܠܹܗ ܒܚܓܠܝܵܐ ܕܡܫܬܢܐ ܐ̄̈ܢܵܐ ܫܲܪܝܼܪܵܐܝܼܬ|
    block |ܘܦܩܕܗ ܠܡܫܐܲܠ ܐܝܕܵܐ ܕܦܐܝܐ ܠܪܒܵܐ ܠܡܬܠ܁|
    block |܃ܫܐ̇ܠ ܡܸܢܝ ܐܡ̣ܪ ܪܒܵܐ ܡܗܝܼܕܵܐ ܠܘܵܬ ܬܲܠܡܝܼܕܹܗ|
    block |ܘܣܒܼ ܠܵܟ ܡܕܡ ܕܗܵܘܹܐ ܥܲܡܵܟ ܘܡܢܨܲܝܝ ܠܵܟ܁|
    block |܃ܫܐܠ ܬܠܡܝܼܕܵܐ ܕܪܓܼܐ ܥܦܝܼܦܵܐ ܕܲܢܒܝܼܘܼܬܵܐ|
    block |ܘܚܟܡܹܗ ܪܒܹܗ ܕܐܝܟܵܢ ܢܸܫܐܠ ܘܐܝܟܵܢ ܢ̇ܣܒ܁|
    block |܃ܫܐܸܠ ܫܵܐܘܠܵܐ ܘܝܗ̣ܒ ܝܗܘܿܒܼܵܐ ܬܪܬܹܝܢ ܒܲܚܕܵܐ|
    block |ܘܫܪܝܼ ܢܒܝܼܵܐ ܕܢܪܕܐ ܒܐܘܼܪܚܵܐ ܕܠܐ ܚܙܝܵܐ ܠܹܗ܁|
    block |܃ܝܼܬܸܒ ܥܦܪܢܵܐ ܥܲܠ ܡܪ ܟܒܲܬܼܵܐ ܪܘܼܚܵܢܵܝܬܵܐ|
    block |ܘܐܚܲܕ ܒܐܝܼܕܵܘ̈ܗܝ ܥܪ̈ܩܹܐ ܕܢܘܼܪܵܐ ܘܠܵܐ ܐܬܚܪܟ܁|
    block |܃ܪܡܚܢܐܝܼܬ ܕܕܹܝܢ ܗ̄ܘ̣ܵܐ ܪܘܼܚܵܐ ܬܚܹܝܬ ܥܦܪܢܵܐ|
    block |ܘܡܕܒܲܪ ܗ̄ܘ̣ܵܐ ܦܓܼܪܐ ܠܪܘܼܚܵܐ ܘܪܘܼܚܵܐ ܠܦܲܓܼܪܵܐ܁|
    block |܃ܒܪܘܼܚ ܦܪܚ ܗ̄ܘ̣ܵܐ ܢܒܝܼܵܐ ܕܪܘܼܚܵܐ ܠܟܪ ܕܐܙܠ ܗܘܐ|
    block |܃ܘܡܣܬܒܪܵܐ ܗ̄ܘ̣ܵܬ ܕܠܐܦܲܝ̈ ܪܘܡܵܐ ܡܸܬܥܠܹܐ ܗ̄ܘ̣ܵܐ|
    block |܃ܠܐܦܝ̈ ܪܘܡܵܐ ܢ̇ܓܕ ܗ̄ܘ̣ܵܐ ܠܹܗ ܪܸܡܙܵܐ ܠܡܹܐܙܲܠ|
    block |ܠܵܘ ܠܫܡܝܵܐ ܐܸܠܵܐ ܠܐܬܪܐ ܕܪܵܡ ܡ̣ܢ ܐܲܪܥܵܐ܁|
    block |܃ܠܵܘ ܠܫܡܝܵܐ ܣܠܸܩ ܐܠܝܼܵܐ ܒܝܘܿܡ ܫܘܼܢܹܝܗ|
    block |ܐܠܵܐ ܠܐ ܝܟܵܐ ܕܐܸܫܬܢܝܼ ܗ̄ܘ̣ܵܐ ܚܢܘܿܟ ܒܲܪ ܓܸܢܣܹܗ܁|
    block |܃ܗܘ̤ ܗ̇ܘ̣ ܪܸܡܙܵܐ ܕܫܢܝܹܗ ܠܲܚܢܘܿܟ ܫܲܢܹܝܗ ܐܵܦܠܹܗ|
    block |ܘܒܚܲܕ ܐܬܪܵܐ ܬܚܹܗ ܐܸܢܘܿܢ ܕܢܸܗܘܘܿܢ ܐܟ̄ܚܕ܁|
    block |܃ܚܕܵܐ ܗ̄ܘ̣ܬ ܥܠܬܐ ܕܐܫܬܢܝܼܘ ܒܵܗ̇ ܡ̣ܢ ܨܝܕ ܐ̄ܢܫܵܐ|
    block |ܘܒܼܚܲܕ ܐܲܬܼܪܵܐ ܘܚܲܕ ܥܸܢܝܵܢܵܐ ܦܐܹܐ ܗ̄ܘ̣ܵܐ ܕܢܸܗܘܘܿܢ܁|
    block |܃ܒܫܘܒܼܚܵܐ ܒܠܚܘܕ ܥܒܼܕ ܦܘܼܪܫܢܵܐ ܟܕ ܡܫܬܢܝܼܢ|
    block |ܠܦܘܼܬ ܕܘܼܒܵܪܵܐ ܕܒܹܝܬ ܫܒܼܪܘܼܬܼܵܐ ܠܲܓܼܡܝܼܪܘܼܬܵܐ܁|
    block |܃ܫܒܼܪ ܗ̄ܘ̣ܵܐ ܙܲܒܢܵܐ ܕܐܫܬܢܝܼ [ܗ̄ܘ̣ܵܐ] ܒܹܗ ܚܢܘܿܟ ܫܲܦܝܼܪܵܐ|
    block |ܘܒܨܝܼܪܝܼܢ ܗ̄ܘ̣ܵܘ ܙܢܲܝ̈ ܫܘܢܹܝܗ ܕܡ̣ܢ ܐܹܠܝܼܵܐ܁|
    block |܃ܚܡܝܼܪ ܗ̄ܘ̣ܵܐ ܙܒܢܹܗ ܕܒܲܪ ܬܘܬܒܹ̈ܐ ܡ̣ܢ ܗ̇ܘ ܕܲ̇ܚܢܘܿܟ|
    block |ܘܫܒܼܚ̈ܝܢ ܗܘ̣̈ܝ ܐܦ ܕܡܘ̈ܬܐ ܕܝܘܿܡ ܫܘܢܹܝܗ܁|
    block |܃ܒܝܲܕ ܕܡܘ̈ܬܐ ܪ̈ܘܚܢܝܬܐ ܦܲܪܫ ܐܸܢܘܿܢ|
    block |ܕܢܓܠܐ ܠܐ̄ܢܫ̈ܐ ܥܲܠ ܦܘܼܪܫܵܢܵܐ ܕܗ̇ܘܐ ܠܚܲܪܬܵܐ܁|
    block |܃ܝܘܿܡ ܫܘܼܠܡܵܐ ܨܵܪ ܒܚܙܬܵܐ ܕܫܘܢܵܝ ܟܹܐܢܹ̈ܐ|
    block |ܘܝܬܝܪܐܝܼܬ ܒܝܘܿܡ ܫܘܢܹܝܗ ܕܒܲܪ ܬܘܬܒܹ̈ܐ܁|
    block |܃ܠܪܘܡܵܐ ܕܠܥܸܠ ܥܬܝܼܕ ܗ̄ܘ̣ܵܐ ܕܢܣܩܝܼܘܗܝ ܠܓܢܣܵܐ ܕܐ̄ܢܫܐ|
    block |ܘܩܕܡ ܨܪܗ̇ ܠܗ̇ܝ ܡܣܩܬܵܐ ܒܫܘܼܢܵܝ ܥܲܒܼܕܹܗ܁|
    block |܃ܠܪܵܘܡܵܐ ܬܠܹܐ ܗ̄ܘ̣ܵܐ ܚܝܵܪܵܐ ܕܪܗܛܵܐ ܕܗ̇ܝ ܡܪܟܒܼܬܼܵܐ|
    block |ܠܐܝܟܵܐ ܕܲܥܬܝܼܕ ܟܠܹܗ ܟܝܵܢܵܐ ܠܡܸ[ܬ]ܥܠܝܘ܁|
    block |܃ܒܗܵܕܹܐ ܬܸܢܘܵܝ ܐܡܝܼܪ ܕܣܠܸܩ ܒܲܪ ܬܘܬܒܹ̈ܐ|
    block |ܠܵܐ ܗ̄ܘ̣ܵܐ ܕܣܠܸܩ ܐܠܐ ܕܢܨܘܪ ܐ̄ܪܵܙ ܡܣܩܬܼܵܐ܁|
    block |܃ܐ̄ܪܵܙ ܡܣܩܬܵܐ ܨܵܪ ܒܲܚܙܵܬܵܐ ܕܐܫܬܢܝܼ ܒܵܗ̇|
    block |ܕܗܵܟܼܵܢ ܣܠܸܩ ܟܝܵܢ ܡܝܘ̈ܬܹܐ ܒܐ̈ܪܙ ܡܲܣܲܩܬܹܗ܁|
    block |܃ܐܘܪܚܵܐ ܕܚ̈ܝܐ ܕܪܫ̣ܘ ܠܲܢ ܟܸܐܢܹ̈ܐ ܚܢܘܿܟ ܘܐܹܠܝܼܵܐ|
    block |ܘܢܚܘ ܒܲܠܡܹܐܢܵܐ ܕܫܘܼܠܵܡ ܐܘܼܪܚܵܐ ܕܠܐ ܡܝ̈ܘܬܹܐ܁|
    block |܃ܒܚܲܝܹ̈ܐ ܕܠܵܐ ܚܒ̣ܵܠ ܢܛܝܼܪܝܼܢ ܒܐܲܬܼܪܵܐ ܕܐܙܡܢܘ ܠܗ|
    block |ܘܟܼܝܵܢܐܝܼܬ ܡܢܝܢ ܚܝ̈ܐ ܒܡܸܕܸܡ ܕܲܒܼܨܝܼܪ܁|
    block |ܒܡܸܕܸܡ ܕܒܼܨܝܼܪ ܚܐܝܢ ܟܸܐܢܹ̈ܐ ܟܲܪ ܕܐܝܬܲܝܗܘܿܢ܁|
    block |ܒܚܹܝܠ ܗ̇ܘ ܪܘܼܚܵܐ ܕܦܫܝܼ̈ܩܵܢ ܠܹܗ ܐܵܦ ܥܣܩ̈ܬܐ܁|
  block
    block |܃ܒܚܝܹܠ ܦܘܼܩܵܕܢܹܗ ܢܛܝܼܪܝܼܢ ܒܐܪܥܵܐ ܐܪ̈ܥܢܝܹܐ|
    block |ܟܲܕ ܠܵܐ ܚܝܒܝܼܢ ܡܟ̣ܢ ܥܣܩ̈ܬܐ ܕܐܪ̈ܥܢܝܹܐ܁|
    block |܃ܒܹܗ ܒܟܝܵܢܐ ܡܠܹܐ ܢܘܝܢܐ ܡܟܢܝܢ ܚ̇ܐܹܝܢ|
    block |ܘܗܵܢܘ ܬܲܗܪܵܐ ܕܠܐ ܡܸܬܚܠܝܼܢ ܡ̣ܢ ܢܟܝܢܹ̈ܐ܁|
    block |܃ܬܗܪܐ ܗ̄ܘ̣ ܪܲܒܵܐ ܕܠܝܟܢ ܚ̇ܐܝܢ ܚܝܹ̈ܐ ܕܐ̄ܢܫܐ|
    block |ܘܠܵܐ ܡܸܫܬܲܚܩܝܼܢ ܡ̣ܢ ܚܘܬܚ̈ܬܐ ܕܓܠܠܹ̈ܐ ܫܚܝܼ̈ܩܹܐ܁|
    block |܃ܒܗܘܿܢ ܐܬܝܗܘܿܢ ܙܢܲܝ̈ ܚܘܬܚ̈ܬܐ ܕܠܚ̈ܝ ܐ̄ܢܫܐ|
    block |ܘܡܫܲܠܹܐ ܠܗܘܿܢ ܗ̇ܘ ܦܘܼܩܕܢܵܐ ܕܫܢܝܼ ܐܸܢܘܿܢ܁|
    block |܃ܗ̇ܘ ܦܘܩܕܢܵܐ ܡܫܠܐ ܡܸܢܗܘܿܢ ܙܢܲܝ̈ ܚܘܼܬܚ̈ܬܐ|
    block |ܘܠܵܐ ܡܬܪܦܝܢ ܡ̣ܢ ܥܢܝܢܐ ܕܫܒܼܚ̈ܝܬܐ܁|
    block |܃ܫܒܚܹܝ ܥܸܢܝܵܢܗܘܿܢ ܘܦܐܐ ܪܗܛܵܐ ܕܕܘܼܩܵܪ̈ܲܝܗܘܿܢ|
    block |ܘܡܲܢ̣ܘ ܣܦ̇ܩ ܕܢܬܢܐ ܗܸܪܓܐ ܕܐܡܝܼܢܝܼܢ ܒܹܗ܁|
    block |܃ܠܵܐ ܡܬܡܠܲܠ ܗܸܪܓܵܐ ܕܗܪܓܝܼܢ ܗܪ̈ܓܝ ܫܲܦܝܼܪ|
    block |ܘܣܗ̇ܕ ܦܘܠܘܿܣ ܕܐܙܠ ܒܙܒܢ ܘܨܬܼ ܥܢܝܵܢܗܘܿܢ܁|
    block |܃ܒܗ̇ܘ ܥܢܝ̈ܢܐ ܕܠܐ ܡܝܘܬ̈ܐ ܥܢܹܝܢ ܡܝܘ̈ܬܹܐ|
    block |ܘܥܲܡ ܠܐ ܓܫܝܼܡܹ̈ܐ ܡܗܲܠܠܝܼܬ ܩ̈ܠܐ ܪ̈ܘܚܢܹܝܐ܁|
    block |܃ܐܲܝܟ ܪ̈ܘܚܢܹܐ ܥܬܝܼܕܹܝܢ ܕܢܸܗܘܘܿܢ ܐܪ̈ܥܢܲܝܹ̇ܐ|
    block |܃ܘܩܲܕܸܡ ܫܲܢܝܼ ܬܪܹܝܢ ܦܓܼܪ̈ܢܹܐ ܠܫܘܼܪܵܪ ܟܠܐ|
    block |܃ܠܫܘܼܪܵܪ ܟܠܵܐ ܫܢܝܼ ܐܸܢܘܿܢ ܠܬܪܹܝܢ ܐ̄ܢܫܐ|
    block |܃ܕܒܫܘܢܝܗܘܿܢ ܢܫܪܲܪܐ̄ܢܫܐ ܒܲܥܬܼܝܼܕ̈ܬܵܐ|
    block |܃ܗܡܝܪ̈ܐ ܕܫܝܢܐ ܩܲܒܸܠܪ ܐܸܢܘܿܢ ܠܕܟܼܝܝ ܢܦܫܵܐ|
    block |ܕܗܘܹܐ ܩܲܝܡܵܐ ܫܲܝܢܵܐ ܕܐ̄ܢܫܵܐ ܠܘܵܬ ܒܵܪܘܿܝܵܐ܁|
    block |܃ܟܝܢܵܐ ܪܦܝܵܐ ܟܝܵܢ ܡܝܘܬܹ̈ܐ ܡ̣ܢ ܫܘܼܪܝܵܐ|
    block |ܘܕܠܵܐ ܛܲܟܼܣܵܐ ܡܥܕܝܢ ܦܗܝܢ ܒܪ̈ܓܝܓܬܐ܁|
    block |܃ܦܸܗܝܵܐ ܣܢܝܵܐ ܕܪ̈ܥܝܢܲܝܗܘܿܢ ܚ̣ܙܵܐ ܚ̇ܙܐ ܟܠ|
    block |ܘܢܣܒܼ ܡܢܗܘܿܢ ܬܪܹܝܢ ܡܫܟܢܹ̈ܐ ܕܢܸܗܘܘܿܢ ܨܹܐܕܵܘܗܝ܁|
    block |܃ܠܐܬ̤ܵܐ ܕܫܲܝܢܵܐ ܫܢܝܼ ܐܸܢܘܿܢ ܡ̣ܢ ܨܝܕ ܐ̄ܢܫܐ|
    block |ܕܢܸܗܘܘܿܢ ܐ̄ܢܫܐ ܢܛܪܝܼܢ ܚܘܼܒܵܐ ܠܘܿܬ ܟܣܝܘܼܬܹܗ܁|
    block |܃ܠܫܲܝܢܵܐ ܕܐ̄̈ܢܫܐ ܡܫܪܪܝܼܢ ܟܠܫܵܥ ܬܪܹܝܢ ܫܲܪܝܪܹ̈ܐ|
    block |ܘܡܚܲܨ ܠܹܗ ܒܗܸܪܓܵܐ ܛܒܼܵܐ ܕܪ̈ܥܝܲܢܝܗܘܿܢ܁|
    block |܃ܠܨܠܸܡ ܐ̄ܢܫܐ ܪܚܸܡ ܐܵܦ ܪܵܚܸ̇ܡ ܪܚܸ̇ܡ ܐ̄ܢܫܐ|
    block |ܘܒܟܼܠ ܥܠ̈ܠܢ ܗܕܐ ܒ̇ܥܐ ܕܢܚܘܢ ܐ̄ܢܫ̈ܐ܁|
    block |܃ܠܚ̈ܝܹܐ ܕܐ̄ܢܫܐ ܚܣܟ ܡ̣ܢ ܡܵܘܬܵܐ ܬܪܹܝܢ ܡܵܝܘ̈ܬܹܐ|
    block |ܕܒܝܲܚܝܲܝ̈ܗܘܿܢ ܢܥܗܕܘܢ ܠܐ̄ܢܫ̈ܐ ܥܲܠ ܚܲܝܲܘ̈ܗܘܿܢ܁|
    block |܃ܠܟܼܠܹܗ ܟܝܢܵܐ ܡܠܝܼܟܝܼܢ ܚܲܝܹ̈ܐ ܠܵܐ ܡܝܘ̈ܬܹܐ|
    block |܃ܘܣܗܕ̈ܐ ܕܗܵܕܹܐ ܬܪܹܝܢ ܥܲܪ̈ܒܹܐ [ܗܘ̤ܵܘ ܚܝ̇ܗܘܿܢ ܠܡܵܝܘܿܬܘܼܬܼܗܘܿܢ] ܚܢܘܿܟ|
    block |ܘܐܹܠܝܼܵܐ|
    block |܃ܘܐܝܟ ܥܪ̈ܒܹܐ ܗܘ̤ܵܘ ܚܝ̈ܗܘܿܢ ܠܡܵܝܘܬܘܼܬܲܢ|
    block |ܕܠܵܐ ܢܬܪܦܹܐ ܡ̣ܢ ܬܘܟܼܠܢܵܐ ܕܚ̈ܝܹܐ ܡܠܝܼܟܹ̈ܐ܁|
    block |܃ܚܲܝܹ̈ܐ ܕܠܵܐ ܚܒܼܵܠ ܛܝܸܒܼ ܛܵܒܼܵܐ ܠܟܼܝܵܢ ܐ̄ܢܫܐ|
    block |ܘܟܬܒܼ ܐܢܘܿܢ ܒܬܪܹܝܢ ܣܸܦܪܹ̈ܐ ܘܣܵܗܕ̈ܐ ܬܠܵܬܼܵܐ܁|
    block |܃ܒܣܦܪܐ ܩܕܡܵܐ ܐܪܡܝܼܘ ܐܝܼܕܵܐ ܚܢܘܿܟ ܘܐܠܝܼܵܐ|
    block |ܘܒܬܪܝܢܵܐ ܚܲܕ ܥܪܒܼܵܐ ܘܣܗܕܵ[ܐ] ܒܚܝܼܪܵܐ܁|
    block |܃ܣܗܕܵܐ ܒܚܝܼܪܵܐ ܒܚܪ ܒܵܪܘܿܝܵܐ ܡ̣ܢ ܡܵܝܘ̈ܬܹܐ|
    block |ܕܢܗܘܹܐ ܣܗ̇ܕ ܥܲܠ ܛܒ̈ܬܐ ܕܒܢܲܝ̈ ܓܸܢܣܹܗ܁|
    block |܃ܠܣܗܕܘܬ ܐ̄ܢܫܐ ܗܵܘܝܵܐ ܒܐܲܪܥܵܐ ܟܠ ܣܗܕܘܼܬܼܵܐ|
    block |ܘܬܠܝܬܐܝܼܬ ܡܥܕܹܝܢ ܛ̇ܒܥܝܼܢ ܫܛܪ ܚܘ̈ܒܬܐ܁|
    block |܃ܫܛܪܐ ܕܚܘ̈ܒܹܐ ܟܬܲܒܼ ܒܵܪܘܿܝܵܐ ܒܹܝܬ ܠܹܗ ܠܐ̄ܢܫ̈ܐ|
    block |ܘܛܒܥܗ ܒܛܟܼܣܵܐ ܐܪܥܢܝܵܐ ܘܫܡܝܫܵܐ܁|
    block |܃ܬܠܵܬܐ ܣܗ̈ܕܐ ܥܒܼܕ ܒܹܗ ܣܗ̈ܕܐ ܒܫܛܪ ܚܲܝܲܝ̈ܢ|
    block |ܚܢܘܿܟ ܘܐܠܝܐ ܘܲܬܠܝܼܵܬܐܝܼܬ ܡܫܝܼܚܵܐ ܕܡܸܢܲܢ܁|
    block |܃ܡܫܝܼܚܵܐ ܕܡܸܢܲܢ ܛܒܥܗ ܒܲܕ ܡܹܗ ܠܫܛܪ ܚܲܝܲܝ̈ܢ|
    block |ܕܢܗܘܹܐ ܫܪܝܼܪ ܡܘܼܠܟܿܢ ܚ̈ܝܹܐ ܠܟܼܠܹܗ ܓܸܢܣܹܗ܁|
    block |܃ܒܡܘܬܹܗ ܚܪܪܢ ܡ̣ܢ ܥܲܒܼܕܘܼܬܼܵܐ ܕܒܝܼܫܵܐ ܘܡܵܘܬܼܵܐ|
    block |ܘܲܒܼܢܘܼܚܵܡܹܗ ܡ[ܠܸܟ ܠܲܢ] ܚܲܝܹ̈ܐ ܠܵܐ ܡܝܘ̈ܬܹܐ܁|
    block |ܠܵܐ ܡܝܘܬܵܐ ܗܘ̤ܐ ܒܟܝܢܹܗ ܒܬܲܪ ܡܵܘܬܹܗ܃|
  block
    block |ܕܢܸܗܘܘܿܢ ܚܲܝܵܘ̈ܗܝ ܣܗܕܹ̈ܐ ܒܚܝܼܪܹ̈ܐ ܠܓܸܢܣܵܐ ܕܐ̄ܢܫܐ܁|
    block |܃ܠܚܝܹ̈ܐ ܕܐ̄ܢܫܐ ܓܒܝܗܝ ܒܵܪܘܿܝܵܐ ܠܗ̇ܘ ܒܲܪܢܵܫܵܐ|
    block |ܘܐܪܝܼܡ ܕܪܓܹܗ ܠܕܲܪܓܼܵܐ ܪܡܵܐ ܕܐܠܗܘܼܬܹܗ܁|
    block |܃ܠܵܐ ܗ̄ܘ̣ܵܐ ܒܛܟܼܣܵܐ ܕܐܠܗܘܼܬܹܗ ܟܲܝ[ܐ]ܢܹ̄ܐ ܠܕܪܓܹܗ|
    block |ܐܠܵܐ ܒܛܲܟܼܣܵܐ ܕܗ̇ܘ ܛܘܼܟܵܣܵܐ ܕܠܲܝܬ ܠܹܗ ܦܸܚܡܵܐ܁|
    block |܃ܠܝܬ ܠܹܗ ܦܚܡܵܐ ܠܕܪܓܼܐ ܕܡܩ ܒܹܗ ܪܫܝܼܬ ܓܸܢܣܢ|
    block |ܘܠܵܐ ܡܬܦܚܡܵܐ ܪܫܢܘܼܬܹܗ ܥܲܡ ܕܥܒܝܼܕ̈ܐ܁|
    block |܃ܠܘ ܐܝܟ ܥܒܼܕܐ ܥܒܼܕܗ ܕܢܹܐܪܲܒܼ ܒܡܢܘ̈ܬܐ|
    block |܃ܘܠܵܐ ܠܫܘܢܹܝܗ ܥܒܲܕ ܐܝܟ ܕܚܢܘܟ ܘܐܝܟ ܕܐܹܠܝܼܵܐ|
    block |܃ܚܢܘܿܟ ܘܐܠܝܼܵܐ ܡ̣ܢ ܨܝܕ ܐ̄ܢܫܐ ܫܲܢܝܼ ܐܸܢܘܿܢ|
    block |ܘܐܥܡܲܪ ܐܢܘܿܢ ܒܐܬܪܵܐ ܐ̄ܚܪܢܵܐ ܕܐܝܬܼܘܗܝ ܒܐܲܪܥܵܐ܁|
    block |܃ܒܐܪܥܵܐ ܥܡܪܝܼܢ ܐܪ̈ܥܢܝܹܐ ܚܢܘܟ ܘܐܹܠܝܼܵܐ|
    block |ܘܒܹܗ ܒܟܼܝܢܵܐ ܕܡܝܘܬܘܬܐ ܢܛܝܼܪܝܼܢ ܒܐܲܪܥܵܐ܁|
    block |܃ܠܐܬܪܵܐ ܕܥܕܢ ܥ̣ܠܘ ܫܲܪܝܼܪܹ̈ܐ ܠܡܕܝܼܪܘܼ|
    block |܃ܐܝܟܵܐ ܕܥܡܼܪ ܐܕܼܵܡ ܪܹܫܵܐ ܕܟܼܠܹܗ ܓܸܢܣܲܢ|
    block |܃ܐܕܵܡ ܕܬܪܹܝܢ ܬܪܥܹܗ ܠܫܘܼܪܵܠ ܕܒܐܦܝ̈ ܐ̄ܢ̈ܫܐ|
    block |ܘܐܲܥܸܠ ܐ̄ܢܫܐ ܠܐܬܪܐ ܕܣܝܼܓ ܗ̄ܘ̣ܵܐ ܒܓܼܙܪ ܕܝܼܢܵܐ܁|
    block |܃ܒܓܼܙܪ ܕܝܢܐ ܟܠܹܝܢ ܗ̄ܘ̣ܵܘ ܐ̄ܢܫܐ ܡ̣ܢ ܗ̇ܘ ܐܲܬܼܪܵܐ|
    block |ܥܕܡܵܐ ܕܫܼܪܵܝܗܝ ܚܲܕ ܒܲܪ ܢܫܵܐ ܘܫܪܪ ܐ̄ܢܫܐ܁|
    block |܃ܚܲܕ ܒܪܢܫܵܐ ܡܫܝܼܚܵܐ ܕܡܸܢܲܢ ܥܠ ܠܹܗ ܠܘܼܩܕܵܡ|
    block |ܘܝܗ̣ܒ ܡܥܠܬܹܗ ܠܟܼܠܗܘܿܢ ܐ̄ܢܫ̈ܐ ܒܝܲܕ ܢܦܫ̈ܬܐ܁|
    block |܃ܚܢܘܿܟ ܘܐܠܝܼܵܐ ܥܠ̣ܘ ܗ̄ܘ̣ܵܘ ܒܲܠܚܘܿܕ ܒܦܓܼܪ ܘܒܪܘܼܚ|
    block |ܘܐܝܬܝܗܘܿܢ ܒܹܗ ܥܕܡܵܐ ܠܙܲܒܲܢܵܐ ܕܡܥܒܲܪ ܙܲܒܼܢܹ̈ܐ܁|
    block |܃ܡܥܒܪ ܙܒܢܹ̈ܐ ܥܠ ܠܹܗ ܠܘܼܩܵܕܵܡ ܒܪܘܼܚ ܠܵܘ ܒܦܓܼܪ|
    block |ܘܢܦ̣ܩ ܡܢܗ ܘܣܠܸܩ ܠܐܬܪܐ ܕܦܐܹܐ ܡܸܢܹܗ܁|
    block |܃ܠܐܬܢܪܐ ܕܪܘܡܐ ܕܪܵܡ ܡ̣ܢ ܪܘܡܵܐ ܣܠܸܩ ܪܫܝܬܲܢ|
    block |ܠܩܕܘܿܫ ܩܘܕܫ̈ܐ ܕܠܵܐ ܥܸܠܲܬ̤ ܠܹܗ ܪܓܼܠܵܐ ܕܐ̄ܢܫܵܐ܁|
    block |܃ܩܕܵܡ ܐܝܬܘܼܬܼܵܐ ܥܲܠ ܕܢܟܲܗܸܢ ܟܗܢܵܐ ܕܡܸܢܲܢ|
    block |ܒܐܬܪܐ ܕܕܟܹܐ ܡ̣ܢ ܢܟܼܝܢܹ̈ܐ ܘܡ̣ܢ ܡܟܝ̈ܢܹܐ܁|
    block |܃ܒܕܡܵܐ ܕܢܲܦܫܹܗ ܟܗܢ ܚܕܵܐ ܙܒܲܢ ܒܹܝܬ ܐܪ̈ܥܢܹܐ|
    block |ܘܣܦ̣ܩ ܕܒܚܵܐ ܕܩܲܕܝܼܫܘܼܬܹܗ ܚܠܵܦ ܟܠ ܒܸܪ̈ܝܵܢ܁|
    block |܃ܚܠܵܦ ܟܠ ܒܸܪ̈ܝܵܢ ܓܒܝܗܝ ܒܵܪܘܿܝܵܐ ܡ̣ܢ ܒܪ̈݁ܝܬܼܵܐ|
    block |ܘܩܲܒܠܹܗ ܠܡܵܘܬܹܗ ܐܝܟ ܦܘܼܪܩܵܢܵܐ ܚܠܵܦ ܡܝܘ̈ܬܹܗ܁|
    block |܃ܥܘܠ̣ܐ ܕܐ̄ܢܫܐ ܟܬܡܹܗ ܠܥܠܡܵܐ ܒܫܟܝܼܪ̈ܬܵܐ|
    block |ܘܦܢܐ ܛܒ̣ܵܐ ܘܕܲܟܼܝܹܗ ܒܡܵܘܬܵܐ ܕܚܲܕ ܒܲܪܢܫܵܐ܁|
    block |܃ܒܹܝܬ ܒܗ̇ܘ ܡܸܕܸܡ ܕܥܲܠ ܒܹܗ ܡܵܘܬܵܐ ܘܚܸܒܸܠ ܐ̄ܢܫܐ|
    block |ܒܗ ܥܠ̣ܘ ܚܲܝܹ̈ܐ [ܘܒܛܠ] ܡܘܬܵܐ ܡ̣ܢ ܐ̄ܢܫܘܼܬܼܵܐ܁|
    block |܃ܐܕܼܵܡ ܕܣܫܗ̇ ܠܐܘܼܪܚܵܐ ܕܡܵܘܬܵܐ ܒܪܓܲܬܼ ܦܐܪܵܐ|
    block |ܘܥܒܪ ܡܵܘܬܵܐ ܒܟܼܠܹܗ ܟܝܵܢܵܐ ܐܕܡܝܵܐ܁|
    block |܃ܥܒ̣ܪ ܦܘܩܕܢܵܐ ܫܥܒܸܕ ܐ̄ܢܫܐ ܠܥܒܕܘܼܬ ܡܵܘܬܵܐ|
    block |ܘܐܲܘܚܸܠܘ ܐ̄ܢܫܐ ܕܠܵܐ ܬܘܼܒܼ ܚ̇ܐܝܢ ܓܸܢܣܵܐ ܕܐ̄ܢܫܐ܁|
    block |܃ܠܣܒܼܪܵܐ ܕܐ̄ܢܫܵܐ ܓܒܼܵܐ ܒܵܪܘܿܝܵܐ ܬܠܵܬܐ ܐ̄ܢܫܐ|
    block |ܘܲܥܒܼܕ ܐܸܢܘܿܢ ܣܗ̈ܕܹܐ ܕܣܵܗܕܹܝܢ ܠܚ̈ܝܹܐ ܕܐ̄ܢܫܵܐ܁|
    block |܃ܠܚ̈ܝܹܵܐ ܕܐ̄ܢܫܐ ܣܗܕܹܝܢ ܒܐܪܥܵܐ ܚܢܘܿܟ ܘܐܠܝܼܵܐ|
    block |[܁܁܁]ܫܝܼܬ ܚܲܝܹ̈ܢ ܠܥܸܠ ܒܲܫܡܝܵܐ ܡܫܪܲܪ ܚܲܝ̈ܢ܁|
    block |܃ܬܪܹܝܢ ܫܲܪܝܼܪܹ̈ܐ ܣܗܕܹܝܢ ܒܲܐܪܥܵܐ ܥܲܠ ܚܘܼܕܬܲܢ|
    block |ܘܚܲܕ ܒܲܫܡܲܝܵܐ ܡܚܬܸܡ ܡ̈ܠܹܐ ܕܠܥܸܠ ܘܕܠܬܲܝܬ܁|
    block |܃ܬܪܹܝܢ ܐܲܝܟ ܥܒܕ̈ܐ ܡܦܝܣܝܢ ܒܐܲܪܥܵܐ ܚܢܘܿܟ ܘܐܹܠܝܼܵܐ|
    block |ܘܚܲܕ ܐܝܟ ܡܲܠܟܵܐ ܫܪܹܐ ܒܫܡܝܐ ܘܦܩܕ ܒܐܪܥܵܐ܁|
    block |܃ܠܵܘ ܥܲܡ ܥܲܒܼܕܹ̈ܐ ܡܢܝܬܹܗ ܓܡܲܠܟܵܐ ܕܐܡܠܸܟ|
    block |ܘܠܵܐ ܫܘܠܛܢܹܗ ܐܲܝܟ ܫܘܼܠܛܵܢܵܐ ܕܒܢܲܝ̈ ܐܪܥܵܐ܁|
    block |ܠܵܘ ܒܪܢܫܵܐ ܫܚܝܼܡܵܐ ܩܪܝܬܹܗ ܐܲܝܟ ܒܲܪܢܵܐ܃|
  block
    block |ܘܠܵܐ ܠܫܘܢܹܝܗ ܐܲܝܟ ܫܘܼܢܵܝܵܐ ܕܒܢܝ̈ ܒܸܣܪܵܐ܁|
    block |܃ܠܵܐ ܢܸܬܠܲܕ ܠܘܢ ܗܪ̈ܛܝܼܩܹܐ ܐܝܟ ܕܡܥܕܝܼܢ|
    block |܃ܕܐܢܐ ܠܵܐ ܡܥܕ ܐ̄ܢܵܐ ܠܡܬܠ ܐܲܬܼܪܵܐ ܠܥܘܕܠܲܝ̈ܗܘܿܢ|
    block |܃ܝܕܥ ܐ̄ܢܵܐ ܠܗܘܿܢ ܕܥܠ݁̈ܐ ܡܪܟܒܝܼܢ ܐܲܝܟ ܨܝܕܹ̈ܐ|
    block |ܘܠܵܐ ܛܥܝܵܐ ܠܝܼ ܕܟܼܡ̇ܐ ܥܪܝܼܡܝܼܢ ܠܲܡܨܵܕ ܡ̈ܠܹܐ܁|
    block |܃ܡ̈ܠܹܐ ܨܵܝܕܝܼܢ ܨܝܕ̈ܝ ܡܠ̈ܐ ܕܗܝܡܢܘܼܬܼܵܐ|
    block |ܘܡܵܐ ܕܨܵܕܘ ܐܢܹܝܢ ܦܪ̣ܝܝ ܐܝܟ ܥܵܘܦܵܐ ܡ̣ܢ ܐܝܼܕܲܝ̈ܗܘܿܢ܁|
    block |܃ܠܵܐ ܡܬܬܨܝܼܕܵܐ ܗܲܝܡܢܘܼܬܼܵܢ ܒܐܝܕܲܝ̈ ܣܟܼܠܹ̈ܐ|
    block |ܒܕܠܵܐ ܣܦܩܝܼܢ ܠܡܐܚܲܕ ܚܲܝܠܵܗ̇ ܒܪ̈ܥܝܢܲܝܗܘܿܢ܁|
    block |܃ܡܚܝܼܠܝܼܢ ܣܓܝܼ ܡ̣ܢ ܕܲܠܡܹܐ ܚܲܕ ܕܪܐ ܒܓܼܠܝܵܐ|
    block |ܘܟܼܪܐ ܪܗܛܵܐ ܕܦܬܓܲܡܝ̈ܗܘܿܢ ܡ̣ܢ ܒܘܼܢܝܵܐ܁|
    block |܃ܠܵܐ ܡܨܝܢ ܠܡܨܵܕ ܡ̈ܠܹܐ ܒܡܸܠܹ̈ܐ ܐܝܟ ܡܵܐ ܕܪܵܢܹܝܢ|
    block |ܘܐܦܠܵܐ ܠܡܸܬܠ ܦܝܵܣܵܐ ܓܲܠܝܵܐ ܥܲܠ ܟܣܝ̈ܬܵܐ܁|
    block |܃ܟܣܝܵܐ ܡܸܢܗܘܿܢ ܡܠܬܵܐ ܚܠܝܡܬܵܐ ܕܗܲܝܡܢܘܼܬܵܐ|
    block |ܘܡܵܐ ܕܐܬܓܠܝܬ̤ ܒܦܘܼܡ ܝܵܕܘ̈ܥܹܐ ܬܘܲܪܘ ܘܐܬܕܡܲܪܘ܁|
    block |܃ܡܸܠܬܵܐ ܚܠܝܼܡܬܵܐ ܕܗܲܝܡܢܘܼܬܵܐ ܬܢܝ̇ܬ ܬܐܗܵܫܵܐ|
    block |ܘܠܵܐ [ܛܥ]ܝܐ ܠܝܼ ܕܡܸܬܬܲܒܠܝܼܢ ܒܵܗ̇ ܗܸܕܝܘܿܛܵܐܝܼܬ܁|
    block |܃ܠܵܐ ܗܕܝܘܛܹ̈ܐ ܠܵܘ ܣܟܼܠܐܝܼܬ ܣܕܪܸܬ ܡܸ̈ܠܹܐ|
    block |ܠܟܼܘܿܢ ܠܵܐ ܪ̈ܕܝܢ ܒܲܕ ܠܵܐ ܪܕܝܢ ܐ̄ܢܬܘܿܢ ܒܪܕܝܘܼܬ ܡ̈ܠܹܐ܁|
    block |܃ܠܵܐ ܝܵܕܥܝܼܢ ܐ̄ܢܬܘܿܢ ܠܡܸܪܕܵܐ ܒܐܘܼܪܚܵܐ ܕܗܲܝܡܢܘܼܿܬܼܵܐ|
    block |ܘܠܵܐ ܡܫܝܼܚ̈ܝܵܢ ܠܟܼܘܿܢ ܡ̈ܠܐ ܕܣܝܼ̈ܡܵܢ ܒܹܝܬ ܣܘܼܟܵܠܹܝ̈ܗ܁|
    block |܃ܒܠܵܐ ܒܘܼܝܢܵܐ ܡܸܬܬܩܠܝܼܢ ܐ̄ܢܬܘܿܢ ܐܲܝܟ ܕܒܟܼܐܦܵܐ|
    block |ܘܠܵܐ ܦܪܫܝܼܢ ܐ̄ܢܬܘܢ ܠܡܒܚܪ ܣܢܝܵܐ ܡ̣ܢ ܝܲܦܝܼܪܵܐ܁|
    block |܃ܫܦܝܼܪ ܐܡ̇ܪܬ ܒܫܪܒܵܐ ܕܐܡ̇ܪܬ ܥܲܠ ܒܲܪܢܵܫܵܐ|
    block |ܕܒܪܢܫܵܐ ܗ̄ܘ̣ܵܐ ܗ̇ܘ ܕܐܸܬܼܡܪܲܡ ܠܥܸܠ ܡ̣ܢ ܐ̄̇ܢܫܵܐ܁|
    block |܃ܒܪܢܫܵܐ ܗ̄ܘ̣ܵܐ ܕܐܟܼܪܸܙ ܣܲܒܼܪܵܐ ܠܒܢܝ̈ܢܫܵܐ|
    block |ܘܲܚܬܡܘ ܩ̈ܠܐ ܕܙܪܥ̣ܘ ܒܐܪܥܵܐ ܚܢܘܿܟ ܘܐܹܠܝܼܵܐ܁|
    block |܃ܒܪܢܫܵܐ ܗ̄ܘ̣ܵܐ ܕܣܠܸܩ ܘܐܡܠܟ ܠܥܸܠ ܒܫܡܲܝܵܐ|
    block |ܘܕܪܫ̣ ܐܘܼܪܚܵܐ ܕܢܸܗܘܘܿܢ ܐ̄ܢܫ̈ܐ ܫܡܝܢܝܹ̈ܐ܁|
    block |܃ܒܪܢܫܵܐ ܗ̄ܘ̣ܵܐ ܕܗܘ̤ܐ ܣܵܗܕܵܐ ܒܫܛܪ ܚܲܝܲܝ̈ܢ|
    block |ܘܐܪܡܝܼ ܐܝܕܵܐ ܘܚܬܡܹܗ ܒܲܕܡܹܗ ܕܠܵܐ ܢܬܕܓܲܠ܁|
    block |܃ܒܪܢܫܵܐ ܗ̄ܘ̣ܵܐ ܘܬܘܼܒ ܐܡ̇ܪ ܐ̄ܢܵܐ ܕܒܪܢܫܵܐ ܗ̄ܘ̣ܵܐ|
    block |ܘܐܸܢ ܚܡܝܼܬܝܼܢ ܗܪ̈ܛܝܼܒܹܐ ܢܩܥܘܿܢ ܣܲܓܝܼ܁|
    block |܃ܢܩܥܘܿܢ ܣܲܓܝܼ ܥܕܡܵܐ ܕܫܡ̇ܥ ܠܓܼܝܘܿܢ|
    block |ܡܝܠܸܠ ܥܲܡܗܘܿܢ ܐܲܝܟ ܗ̇ܘ ܩܵܠܵܐ ܕܩܕܵܡ ܡܵܪܲܢ܁|
    block |܃ܡܲܪܝܼܪܵܐܝܼܬ ܐܝܠܸܠ ܠܓܼܝܘܿܢ ܥܲܠ ܡܲܦܘܼܠܬܹܗ|
    block |ܘܣܓܝܼ ܕܡ̇ܐ ܩܵܠ ܬܲܠܡܝܼܕܹ̈ܐ ܠܕܗ̇ܘ ܕܪܒܐ܁|
    block |܃ܠܪܒܐ ܣܟܼܠܐ ܕܡ̇ܝܢ ܣܟܼ̈ܠܐ ܗܪ̈ܛܝܼܩܹܐ|
    block |ܘܠܵܐ ܡܸܣܬܟܠܝܼܢ ܕܡܚܒ ܚܝܒܝܢ ܒܩܵܠ ܡܸܠܝ̈ܗܘܿܢ܁|
    block |܃ܠܚܘܠܕܵܐ ܕܡ̇ܝܢ ܕܚܠܕܝܢ ܟܠܫܵܥ ܒܗܪܓܵܐ ܒܝܼܫܵܐ|
    block |ܘܡܵܐ ܕܨܵܬܼܘ ܩܵܐ̇̄ܐ ܕܡܸܠܲܬ ܩܘܼܫܬܼܵܐ ܦܩ̣ܪܘ ܘܐܫܬܚܝܢܘ܁|
    block |܃ܩܵܠ ܦܲܩܪܘܼܬܼܗܘܿܢ ܠܵܐ ܫܒܼܩܵܐ ܠܝܼ ܐܫܠܹܐ ܡܸܢܗܘܿܢ|
    block |ܘܠܵܐ ܝ̇ܗܸܒ ܠܝܼ ܕܐܥܒܪ ܐܢܘܿܢ ܕܠܵܐ ܪܫܝܢܵܐ܁|
    block |܃ܒܕܡܘܼܬ ܢܝܼܫܵܐ ܣܝܼܡ ܪܥܝܵܢܗܘܿܢ ܩܕܵܡ ܚܘܫܒܲܝ̈|
    block |ܘܡܓܪܓܼ ܠܝܼ ܕܐܡܚܐ ܐܢܘܿܢ ܒܓܹܐܪܹ̈ܐ ܕܡܸܠܲܝ̈܁|
    block |܃ܒܡܠܹ̈ܐ ܪܓܼܝܼܓ ܐ̄ܢܵܐ ܕܐܸܡܚܹܐ ܐܸܢܘܿܢ ܒܟܠܠܕܢ̈ܝܼ̈ܢ|
    block |ܒܕܠܵܐ ܫ̇ܠܝܢ ܡ̣ܢ ܡܨܘܬܐ ܕܠܘܼܩܒܼܵܠ ܡܸܠܲܝ̈܁|
    block |܃ܒܗܪܓܵܐ ܕܡ̈ܠܐ ܗܘ̤ܵܐ ܠܝܼ ܗܸܪܓܵܐ ܠܡܬܗܲܓܵܝܘܼ|
    block |ܘܡܵܐ ܕܗܪܓܸܬ ܒܹܗ ܥܘܟܢܝ ܩܵܠ̇ܐ ܕܗܲܪ̈ܛܝܼܩܹܐ܁|
    block |܃ܫܠܘ ܡܸܢܝ ܐ̄ܢܫ̈ܐ ܩܥ̇ܝܬ ܨܐܕܲܝܗܘܿܢ ܒܟܼܠ ܐܣܟܹܝ̈ܡܝܼܢ|
    block |ܘܟܼܡܵܐ ܕܣܒܼܪܸܬ ܕܡܫܠܵܐ ܫ̇ܠܹܝܢ ܫܓܲܫܘ ܘܐܸܬܼܒܲܥܪܲܪܘ܁|
    block |ܠܲܫܓܼܝܼܫܘܼܬܼܗܘܿܢ ܚܙܝ̇ܬ ܐܦ ܗܵܫܵܐ ܒܗܵܢܵܐ ܫܲܪܒܵܐ܃|
  block
    block |ܘܫܒ̇ܩܸܬ ܡܠܬܝ ܕܐܸܟܹܐܐ ܒܡ̈ܠܹܐ ܕܓܘܼܕܦܲܝ̈ܗܘܿܢ܁|
    block |܃ܓܘܼܕܵܦܲܝ̈ܗܘܿܢ ܕܲܡܓܲܕܦܵܢܹ̈ܐ ܓܗܕܬ̤ ܡܠܬܝܼ|
    block |ܘܫܒܩܬ̤ ܡܠܬܗ̇ ܘܪܕܬ̤ ܒܐܘܼܪܚܵܐ ܕܠܘܼܩܒܼܵܠ ܥ̈ܛܠܹܐ܁|
    block |܃ܠܥܛܠ̈ܐ ܐܟܣܲܬܼ ܒܫܘܚܠܵܦ ܡ̈ܠܹܐ ܕܠܘܼܩܒܼܵܠ ܡ̈ܠܹܐ|
    block |ܘܠܠܐ ܪ̈ܕܝܐ ܪܚܝ̇ܬ ܒܦܝܣܵܐ ܕܫܪܝܼܪ̈ܬܼܵܐ܁|
    block |܃ܫܪܝܼܪܐܝܼܬ ܐܡ̇ܪܬ ܐܸܢܹܝܢ ܠܫܪܝܼܪ̈ܬܵܐ|
    block |ܕܡܢܐ ܗ̣̄ܝ ܥܠܝܬܐ ܫܠܛ ܡܘܬܵܐ ܒܐ̄̈ܢܫܐ ܕܡܸܢܲܢ܁|
    block |ܐ̄ܢܫܐ ܕܡܸܢܢ ܚܙ̇ܝܬ ܕܐܬܥܠܝܼܘ ܠܥܸܠ ܡ̣ܢ ܡܵܘܬܼܵܐ܁|
    block |ܘܪܟܒܲܬ̣ ܡ̈ܠܹܐ ܕܐܓܼܠܐ ܒܡܸܠܹ̈ܐ ܠܲܕܠܵܐ ܓܠܝܼ̈ܢ܁|
    block |܃ܠܠܵܐ ܓܠܝ̈ܬܐ ܒܥ̇ܝܬ ܕܐܫܬܥܹܐ ܩܕܼܵܡ ܫܵܡܘܿܥܹ̈ܐ|
    block |ܘܐܘܕܲܥ ܐܸܢܘܿܢ ܕܢܸܗܘܘܿܢ ܝܵܕܥܝܼܢ ܙܲܢܲܝ̈ ܟܛܣܝ̈ܬܐ܁|
    block |܃ܙܢܲܝ̈ ܟܣܝ̈ܬܐ ܟܣܐ ܗ̄ܘ̣ܵܐ ܒܫܪܒܵܐ ܕܗܵܠܹܝܢ ܕܬܢܝ̇ܬ|
    block |ܠܵܘ ܠܓܡܝܼܪܹ̈ܐ ܐܸܠܵܐ ܠܫܒܼܪܹܐ ܘܠܵܐ ܝܵܕܩܥܹ̈ܐ܁|
    block |܃ܠܠܵܐ ܝ̇ܕܘ̈ܥܹܐ ܓܠ̇ܝܬ ܥܠܠܬ̈ܐ ܕܫܘܢܝܵ ܐ̄ܢܫ̈ܐ|
    block |ܕܡܢܐ ܗ̣̄ܝ ܥܸܠܬܐ ܕܫܢܝܼܘ ܡܸܢܲܢ ܠܐܬܼܪܵܐ ܐ̄ܚܪܬܵܐ܁|
    block |܃ܠܐܬܪܵܐ ܐ̄ܚܪܹܢܐ ܫܲܬܝܼܘ ܡܢܲܢ ܚܢܘܿܟ ܘܐܹܠܝܼܵܐ|
    block |ܘܒܫܘܢܲܝܗܘܿܢ ܨܵܪܘ ܠܲܢ ܛܘܦܣܵܐ ܕܫܘܼܢܵܝ ܚܲܝܲܝ̈ܢ܁|
    block |܃ܚܲܝܹ̈ܐ ܚܕܬܹ̈ܐ ܐܫܬܘܕܝܼ ܠܲܢ ܪܚܸܡ ܓܸܢܣܲܢ|
    block |ܘܚܬܸܡ ܐܸܢܘܿܢ ܒܛܒܼ̈ܥܹܐ ܬܠܵܬܐ ܕܐ̄ܢܫܐ ܬܠܵܬܼܵܐ܁|
    block |܃ܐ̄ܢܫܐ ܬܠܬܐ ܐܡ̇ܪܸܬ ܐܸܢܘܿܢ ܠܬܠܬܲܝܗܘܿܢ|
    block |ܠܵܐ ܗ̄ܘ̣ܵܐ ܒܕܪܚܓܼܐ ܐܠܵܐ ܒܛܲܟܼܣܵܐ ܕܟܼܝܵܢ ܐ̄ܢܫܐ܁|
    block |ܟܝܢܵܐ ܚܲܕ ܗ̄ܘ̣ ܕܬܠܬܝܗܘܿܢ ܒܦܓܼܪ ܘܒܪܘܼܚ܁|
    block |ܕܪܓܹܐ ܠܵܐ ܫܘܐ ܫܕܠܵܐ ܕܡ̇ܝܢ ܥܒܕ̈ܐ ܠܡܵܪܐ܁|
    block |܃ܥܒܼܕܹ̈ܐ ܐܢܘܿܢ ܚܢܘܿܟ ܘܐܠܝܵܐ ܟܡܵܐ ܐܸܢ ܚܲܝܲܢ|
    block |ܡܫܝܼܚܵܐ ܕܡܢܢ ܡܪܐ ܗ̄ܘ̣ ܕܥܲܠ ܟܠ ܟܡܵܐ ܐܸܢ ܐ̄ܢܵܫܵܐ ܗ̣̄ܘ܁|
    block |܃ܚܢܘܿܟ ܘܐܠܝܼܵܐ ܒܐܲܪܥܵܐ ܢܛܝܼܪܝܼܢ ܥܲܕ ܢܘܼܚܡܵܐ|
    block |ܡܫܝܼܚܵܐ ܒܐܬܪܐ ܕܪܡ ܘܡܠܠܲܝ ܡ̣ܢ ܡܝܘ̈ܬܹܐ܁|
    block |܃ܠܵܐ ܡܝܬܵܐ ܗ̄ܘ̣ ܒܗ̇ܝ ܕܗܘ̤ܐ ܠܹܗ ܠܵܐ ܡܝܘܬܵܐ|
    block |ܘܗ̤ܘ ܒܠܚܕܵܘ ܩܲܒܠܵܗ̇ ܠܗܵܕܐ ܚܠܵܦ ܡܝܘ̈ܬܹܐ܁|
    block |܃ܚܠܦ ܡܝܘܬ̈ܐ ܓ̣ܒܝܗܝ ܒܪܘܿܝܵܐ ܡ̣ܢ ܡܝܘ̈ܬܐ|
    block |ܕܢܸܗܘܹܐ ܡܡܲܠܹܐ ܛܲܟܼܣܵܐ ܕܥܒܼܕ̈ܐ ܘܕܒܢܲܝ̈ ܚܸܐܪܹ̈ܐ܁|
    block |܃ܥܒܕܐ ܗ̄ܘ̣ ܐܦ ܗܘ̤ ܒܗ̇ܝ ܕܥܒ̇ܕܐ ܗ̄ܘ̣ ܕܡ̣ܢ ܥܒܘܕܐ|
    block |ܘܬܘܼܒ ܐܦ ܡܪܐ ܗ̄ܘ̣ ܒܕܢܣܒܼ ܕܪܓܼܐ ܐܠܗܝܵܐ܁|
    block |܃ܐܠܗܝܵܐ ܗ̄ܘ̣ ܡܸܛܠ ܕܪܓܹܗ ܕܪܵܡ ܡ̣ܢ ܟܠܐ|
    block |ܘܝܪܒܼ ܘܐܡܠܟ ܠܵܘ ܒܟܼܝܢܹܗ ܐܸܠܵܐ ܒܕܲܪܓܹܗ܁|
    block |܃ܒܕܪܓܹܗ ܝܼܪܸܒܼ ܗ̇ܘ ܒܪܢܵܫܵܐ ܕܡ̣ܢ ܐ̄ܢܫܘܼܬܲܢ|
    block |ܘܗܵܕܹܐ ܟܠܗ ܡܛܠ ܕܨܒܐ ܗ̇ܘ ܕܨܒܼܐ ܒܹܗ܁|
    block |܃ܐܠܗ ܟܠܐ ܨܒܼܵܐ ܕܢܟܢܝܼܘܗܝ ܒܫܸܡ ܪܲܒܘܼܬܹܗ|
    block |ܘܗܵܐ ܚܡܝܹܬܝܢ ܐ̄ܢܫܐ ܣܟܼܠ̈ܐ ܒܪܒܘܼܬܼ ܕܪܓܲܢ܁|
    block |܃ܐܪܐ ܣܟܼܠܐ ܠܡ̇ܢ ܟܪܝܐ ܠܟܼܘܿܢ ܥܲܠ ܪܘܡܪܵܡܲܢ|
    block |ܘܠܵܐ ܨܒܹܝܢ ܐ̄ܢܬܘܢ ܥܡܩܒܠܘܼ ܠܡܲܠܟܵܐ ܕܡܢܲܢ܁|
    block |܃ܐܪܐ ܐܢܫܵܐ ܚܕܘ ܕܗܘܲܝܬܘܿܢ ܐܠܗ̈ܝܹܐ|
    block |ܒܝܲܕ ܒܪܢܫܵܐ ܕܗܘ̤ܐ ܐܠܗ ܥܲܡ ܐܲܠܵܗܵܐ܁|
    block |܃ܐ̄ܢܫܐ ܕܡܢܢ ܥܡܼܪ ܒܗ ܡܸܠܬܼܵܐ ܒܪܐ ܕܐܠܗ̇ܐ|
    block |ܘܩ̣ܪܝܗܝ ܒܫܡܹܗ ܘܝܗ̣ܒܠܗ ܕܪܓܼܐ ܕܫܸܡ ܐܝܼܬܘܼܬܼܵܐ܁|
    block |܃ܫܡܗܹ̈ܐ ܝܗܒ̣ܠܹܗ ܘܐܦ ܣܘܥܪ̈ܢܹܐ ܕܪܡ̇ܝܢ ܡܸܢܹܗ|
    block |ܘܟܲܕ ܛܵܒܼ ܝܲܗ̄ܒܼܠܹܗ ܠܐ ܛܥܝܵܐ ܠܹܗ ܕܡܢܲܢ ܐܝܼܬܼܵܘܗܝ܁|
    block |܃ܡܢܲܢ ܐܝܼܬܼܵܘܗܝ ܘܚܠܦ ܚܲܝܲܝ̈ܢ ܣܠܸܩ ܘܐܸܬܼܪܡܕܼܵܡ|
    block |ܘܚ̇ܝܒܝܼܢܲܢ ܕܢܵܘܕܐ ܠܛܒܼܵܐ ܕܪܡܪܸܡ ܓܸܢܣܲܢ܁|
    block |܃ܬܘܼܕܝܼ ܠܛܵܒܼܵܐ ܢܐܡܲܪ ܟܠܹܗ ܟܝܵܢ ܡܝܘ̈ܬܹܐ|
    block |ܕܪܡܪܸܡ ܓܸܢܲܣܢ ܒܚܲܕ ܒܪܢܫܵܐ ܕܫܩܲܠ ܡܢܲܢ܀|
  block
block |ܥܲܠ ܫܠܝܼܚܹ̈ܐ|
  block
    block |ܥܲܠ ܫܠܝܼܚܹ̈ܐ|
  block
    block |܀ ܡܸܐܡܪܵܐ܀ ܚ܀ ܕܲܫܠܝܼܚܹ̈ܐ܀|
    block |ܫܠܸܡ ܕܝܼܠܹܗ ܟܲܕ ܕܝܼܠܹܗ܀|
    block |ܡܹܐܡܪܵܐ ܕܲܬܼܡܢܝܵܐ ܕܲܥܒ̣ܝܼܕ ܠܹܗ ܥܲܠ ܫܠܝܼܚܹ̈ܐ|
    block |ܟܠܗܘܿܢ ܘܡܸܬܼ ܐܡܲܪ ܒܕܘܼܟܼܪܵܢܵܐ ܕܐܘܲܢܵܓܠܸܣ̈ܛܹܐ܀|
    block |ܥܘܢܝܐ ܒܪܝܼܟܼܘ ܡܫܚܹܝܵܐ ܕܐܲܠܒܸܫܝܫ ܠܲܫܠܝܼܚܵܘ̈ܗܝ|
    block |ܙܲܝܢܵܐ ܕܪܘܼܚܵܐ ܘܒܹܗ ܙܟܼܵܘ ܘܐܸܬܼܢܲܨܲܚܘ܁|
    block |ܐ̄ܚܪܢܐ ܒܪܝܼܟܼܘ ܡܫܝܼܚܵܐ ܕܐܲܡܠܸܟ ܘܐܸܫܬܿܘܕܝܼ܁|
    block |ܐܲܓܼܪܵܐ ܠܐܟܹܐܢܹ̈ܐ ܘܕܲܝܢܵܐ ܠܥܵܘ̈̇ܠܹܐ܀|
    block |ܐܚܲܝ̈܁|
  block
    block |܃ܡܲܠܟܿܐ ܕܪܵܘܡܵܐ ܥܒ݂ܲܕ ܡܸܫܬܿܘܼܬܼܵܐ ܪܘܼܚܵܢܵܝܬܿܐ|
    block |ܘܫܲܕܲܪ ܥܲܒܼܕܘ̈ܗܝ ܕܢܩܪܘܢ ܟܠܵܐ ܠܲܝܚܘܿܠ ܚܘܼܒܹܗ܁|
    block |܃ܙܲܡܸܢ ܘܲܩܪ̣ܵܐ ܠܲܫܡܝ̈ܢܐ ܘܠܲܐܪ̈ܥܵܢܹܐ|
    block |ܘܫܲܕܲܪ ܥܲܠܒܼܕܘ̈ܗܝ ܕܢܩ̇ܪܘܢ ܟܠܵܐ ܠܲܚܲܠܘܿܠ ܚܘܼܒܹܗ܁|
    block |܃ܙܲܡܸܢ ܘܲܩܼܪܵܐ ܠܲܫܡܝ̈ܢܐ ܘܠܲܐܪ̈ܥܵܢܵܝܹܐ|
    block |ܘܛܲܝܸܒܼ ܐܘܼܟܼܠܵܐ ܪܘܼܚܵܢܵܝܵܐ ܕܠܵܐ ܡܸܬܼܚܵܒܲܠ܁|
    block |܃ܐܲܣܡܸܟ ܐܸܢܘܿܢ ܒܗܲܝܟܲܠ ܦܲܓܼܪܵܐ ܡܸܬܼܚܲܙܝܵܢܵܐ|
    block |ܘܚܵܘܝܼ ܐܸܢܘܿܢ ܚܹܝܠ ܪܲܒܿܘܼܬܹܗ ܒܪܸ̈ܓܼܫܐ ܓ̈ܠܝܐ܁|
    block |܃ܒܪܸܫ ܒܲܪ ܢܵܫܵܐ ܣܡܹܗ ܠܬܼܵܓܼܐ ܕܐܲܠܵܗܘܼܬܼܵܐ|
    block |ܕܢܸܚܙܘܢ ܐܢ̈ܫܐ [܁܁܁]ܪ̈ܘܼܚܵܢܵܝܹܐ ܟܣܝܵܐ ܒܓܸܠܝܐ܁|
    block |܃ܠܵܐ ܡܲܨܵܝܵܐ ܗ̄ܘ̣ܵܬܼ ܕܬܸܚܙܝܼܘܗܝ ܠܲܒܼܪܵܐ ܘܬܸܬܼܒܲܩܹܐ ܒܹܗ|
    block |ܘܥܲܠ ܗܵܝ̇ ܚܵܘܝܼ ܫܘܼܒܼܚܹܗ ܒܦܲܓܼܪܵܐ ܠܥܹܝܢ ܚܲܙ̈ܝܹܐ܁|
    block |܃ܫܘܼܒܼܚܹܗ ܠܥܹܝܢ ܬܘܼܩܢܵܘ̈ܗܝ ܠܵܘ ܐܝܼܬܼܘܼܬܹܗ|
    block |ܘܚܹܝܠ ܪܲܒܿܘܼܬܹܗ ܓܠ̣ܵܐ ܠܲܥܒܼܵܕܵܘ̈ܗܝ ܠܵܘ ܟܲܣܝܘܼܬܹܗ܁|
    block |܃ܢܚܬܹܿܐ ܕܦܲܓܼܪܐ ܠܒܸܫ ܨܒܼܝܵܢܵܐ ܡܸܠܬܐ ܕܡܸܢܹܗ|
    block |ܘܬܲܪܓܸܡ ܒܐܝܼܕܹܗ ܚܹܝܠ ܒܘܼܕܵܩܵܐ ܕܲܣܬܝܼܪ̈ܵܬܹܗ܁|
    block |܃ܟܸܢܵܪ ܒܣܪܵܐ ܪܘܼܚܵܢܵܝܵܐ ܪܲܟܸܿܒܼ ܚܘܼܒܹܿܗ|
    block |ܕܢܲܚܕܐ ܒܹܗ ܠܪ̈ܘܼܚܵܢܵܝܹܐ ܘܦܓܼܪ̈ܢܝܐ܁|
    block |܃ܒܡܸܢܝ̈ ܦܲܓܼܪܵܐ ܢܩ̣ܫ ܨܒܼܝܵܢܹܗ ܐܲܝܟ ܕܲܒܨܒܼܥܵܐ|
    block |ܘܲܬܼܗܲܪܘ ܐ̄ܢܵܫ̈ܐ ܘܪ̈ܘܚܵܢܵܝܹܐ ܒܚܲܠܝܘܬܼ ܩܵܠܹܗ܁|
    block |܃ܦܐܐ ܗܘ̣ܵܐ ܚܵܠܘܼܠܵܐ ܕܥܒܼܝܼܕܼ ܟܵܣܝܼܵܐ ܠܲܥܒܼܕܼ ܐܝܼܕܼܵܘ̈ܗܝ|
    block |ܘܗܢܝܼ ܗܘ̣ܵܐ ܛܵܒܼ ܙܡܪ ܟܣܝܘܬܹܗ ܒܐܲܒܿܘܼܒܼܘ ܒܸܣܪܵܐ܁|
    block |܃ܠܲܥܒܼܵܕܼ ܐܝܼܕܼܵܘ̈ܗܝ ܥܒܕ ܡܸܫܬܿܘܼܬܼܵܐ ܠܵܘ ܠܚܢܵܢܹܗ|
    block |ܕܗܘ̤ ܠܵܐ ܣܢܝܼܩܵܐ ܗܘ̣ ܕܥܲܡ ܐܝܼܬܼܘܼܬܹܗ ܐܝܬܵܘܗܝ ܛܘܼܒܹܗ܁|
    block |ܠܨܠܡܹܗ ܝܩܪ ܒܝܲܕ ܗ̇ܝ ܕܓܼܠܵܐ ܥܠ ܐܝܼܬܼܘܼܬܹܗ܁|
    block |܃ܠܵܘ ܬܵܘܣܦܬܼܵܐ ܥܒܕ ܠܲܟܼܝܵܢܹܗ ܒܐܝܠܝܢ ܕܲܩܢܹܐ|
    block |܃ܠܲܝܬ ܠܹܗ ܕܢܹܐܪܲܒܼ ܐܵܘ ܕܢܸܬܿ ܒܲܨܲܪ ܡ̣ܢ ܡ̇ܢ ܕܐܝܼܬܼܵܘܗܝ|
    block |ܘܠܵܐ ܩܢܹܐ ܟܝܵܢܹܗ ܕܢܚܕܐ ܘܢܲܟܼܪܹܐ ܒܝܲܕ ܕܡܸܬܼܚܲܘܝܼ̈ܢ܁|
    block |܃ܠܲܡܠܝܼܠܘܼܬܼܵܐ ܨܒܼܵܐ ܕܲܢܚܲܕܼܬܼ ܒܐܲܝܠܹܝܢ ܕܣܥ̣ܪ|
    block |ܘܒܼܵܗ̇ ܬܘܼܒܼ ܬܲܪܓܸܿܡ ܚܹܝܠ ܚܸܟܼܡ̈ܬܼܵܐ ܕܟܲܣܝܘܼܬܼ ܚܘܼܒܹܗ܁|
    block |܃ܠܲܨܠܸܡ ܨܲܠܡܹܗ ܝܲܩܲܪ ܡ̣ܢ ܟܠ ܐܲܝܟ ܕܲܠܨܲܠܡܵܐ|
    block |ܘܒܼܐܝܼܕܹܗ ܐܲܦܨܲܚ ܠܲܟܼܡܝܼܪܘܼܬܼܵܐ ܕܪܸܕܼܦܲܬ̤ ܫܲܝܢܵܐ܁|
    block |܃ܚܛܝܼܬܼܵܐ ܕܐܢܫ̈ܐ ܕܠܚܬܗ ܠܫܝܢܐ ܘܫ̣ܪܬ̤ ܚܘܼܒܵܐ|
    block |ܘܲܒܼܒܲܪ̈ܢܵܫܵܐ ܨܒ̣ܐ ܕܲܢܫܲܝܸܢ ܟܠ ܥܲܡ ܚܘܼܒܹܿܗ܁|
    block |܃ܚܲܕܼ ܡ̣ܢ ܐܢܫܵܐ ܓܒ̣ܵܐ ܨܒܼܝܵܢܹܗ ܘܲܩܪ̣ܵܝܗܝ ܒܲܫܡܹܗ|
    block |ܘܒܼܐܝܼܕܹܗ ܐܲܦܝܼ ܠܲܡܠܝܼܠܘܼܬܼܵܐ ܠܘܵܬܼ ܝܼܕܲܥܬܹܗ܁|
    block |ܠܪܸܚܡܲܬܼ ܚܘܼܒܹܿܗ ܩܪ̣ܐ ܡܸܫܬܿܘܼܬܼܵܐ ܕܥܒ̣ܕ ܠܩܪܗ܃|
  block
    block |ܘܨܐܕܵܘܗܝ ܟܲܢܸܫ ܠܲܫܡܝ̈ܢܐ ܘܠܙܪ̈ ܥܢܝܐ܁|
    block |܃ܠܒܢܝ̈ ܓܢܣܗ ܫܲܡ݂ܲܗ ܥܒ̈̇ܕܐ ܘܡܸܫܬܲܕܪ̈ܵܢܹܐ|
    block |ܘܙܲܡܲܢ ܟܠܵܐ ܠܲܚܠܘܼܠ ܚܲܝܹ̈ܐ ܪ̈ܘܼܚܵܢܵܝܹܐ܁|
    block |܃ܪܡܙܹܗ ܡܲܠܸܠ ܒܸܠܫܵܢ ܒܫܪܵܐ ܥܲܡ ܦܓܪ̈ܢܐ|
    block |ܘܚܲܟܸܿܡ ܐܸܢܘܿܢ ܕܐܲܝܟܲܢ ܢܨܘܼܕܘܼܢ ܐܢܫ̈ܐ ܠܚܚ̈ܐ܁|
    block |܃ܚܲܝܠܹܗ ܚܲܝܸܠ ܠܲܡܚܝܼܠܘܼܬܼܵܐ ܕܪ̈ܥܝܢܝܟܘܢ|
    block |ܕܲܢܫܝܼܢܘܼܢܵܝܗܝ ܠܥܵܠܡܵܐ ܦܠܝܼܓܼܐ ܒܩܵܠ ܡܲܠܝ̈ܗܘܿܢ܁|
    block |܃ܚܘܼܒܹܗ ܡܕܟ ܐܝܟ ܣܲܡܡܵܢܹ̈ܐ ܥܲܡ ܡܠܝ̈ܗܘܿܢ|
    block |ܕܢܐܣܘܢ ܟܹܐܒܹ̈ܐ ܕܦܲܓܼܪܵܐ ܘܢܲܦ̣ܫܵܐ ܒܵܦܸܬܼܓܼܵܡܲܝ̈ܗܘܿܢ܁|
    block |܃ܫܪܵܪܹܗ ܐܲܠܒܸܫ ܒܲܕ ܡܘܼܬܼ ܙܲܝܢܵܐ ܠܪܸ̈ܥܝܵܢܲܝܟܿܘܿܢ|
    block |ܕܢܙܟܘܢ ܛܘܼܥܝܲܝ ܕܲܙܪܲܥ ܒܝܼܫܵܐ ܒܐܪܫܐ ܕܐ̄ܢܵܫܵܐ܁|
    block |܃ܚܢܵܢܵܐ ܕܲܪ̈ܲܚܡܹܐ ܡܫ̣ܝܼܚ ܙܵܘܥܲܝܗܘܿܢ ܐܲܝܟ ܐܲܬܼܠܹ̈ܝܛܹܐ|
    block |ܕܬܸܫܪܲܥ ܐܸܢܘܿܢ ܐܝܼܕܼܵܐ ܕܫܹܐܕܹ̈ܐ ܒܐܓܘܢ ܥܲܡ̈ܠܹܐ܁|
    block |܃ܣܲܝܦܵܐ ܕܪܘܼܚܵܐ ܐ̇ܘܚܸܕܼ ܐܸܢܘܿܢ ܠܡܸܚܪܲܒܼ ܥܵܘܠܵܐ|
    block |ܕܢܒܗܬܼ ܣܢܐܐ ܘܕܩ̇ܛܠܝܢ ܠܹܗ ܐܢܵܫܐ ܕܲܩܛ̣ܠ܁|
    block |܃ܚܹܝܠ ܥܘܼܕܪܵܢܹܗ ܐܲܠܒܸܫ ܐܸܢܘܿܢ ܐܲܝܟ ܫܸܪ̈ܝܵܢܹܐ|
    block |ܕܠܵܐ ܢܸܬܼܩܲܒܼܥܘܢ ܓܹܐܪܹ̈ܐ ܕܢܸܟܼܠܹܗ ܒܗܕܡܝ̈ܗܘܢ܁|
    block |܃ܗܲܝܡܵܢܘܼܬܼܵܐ ܐܵܘ ܚ̣ܕ ܐܸܢܘܿܢ ܒܲܕ ܡܘܼܬܼ ܣܲܟܪܵܐ|
    block |ܕܲܢܣܲܬܪܘܢ ܒܵܗ ܦܲܓܼܪܵܐ ܘܢܲܦ̣ܫܵܐ ܡ̣ܢ ܢܸܟܼܝܵ̈ܢܹܐ܁|
    block |܃ܪܘܿܚܵܢܵܐܝܼܬܼ ܐܲܠܒܸܿܫ ܐܸܢܘܿܢ ܙܢܲܝ̈ ܬܲܟܼܬܘܼܫܵܐ|
    block |ܕܢܸܗܘܘܢ ܝܵܕ ܥܝܼܢ ܠܡܹܐܚܲܕܼ ܕܼܪܵܐ ܥܲܡ ܚܘܼܬܼܚܵܬܹ̈ܐ܁|
    block |܃ܥܲܡ ܟܠ ܘܲܒܼܟܼܠ ܐܲܥܢܝܼ ܐܸܢܘܿܢ ܒܗܸܪܓܵܐ ܕܥܲܡ̈ܠܹܐ|
    block |ܘܲܒܼܢܸܣܝܵܢܵܐ ܩܢ̣ܘ ܕܘܼܪܵܫܵܐ ܕܪ̈ܘܼܚܵܢܝܵܬܼܵܐ܁|
    block |܃ܚܝܹܠ ܚܸܟܡ̈ܬܼܵܐ ܕܟܼܠ ܐܘܼܡܵܢܘܼ ܝܠܸܦܘ ܡ̣ܢ ܪܘܼܚܵܐ|
    block |ܘܲܥܬܼܪ ܘܐܲܥܬܲܪ ܡ̣ܢ ܓܲܙܲܝ̈ܗܘܿܢ ܠܲܕܼܡܸܣܟܹܝܢܝܼ̈ܢ܁|
    block |ܢܘܼܗܪܵܐ ܘܡܸܠܚܵܐ ܗܘ̤ܵܘ ܒܲܒܼܪܝܼܬܼܵܐ ܣܘܼܥܪ̈ܢܲܗܘܿܢ܁|
    block |ܘܐܲܢܗܲܪܘ ܥܲܛ̈ܠܹܐ ܘܐܲܩܝܼܢܘ ܛܲܥܡܵܐ ܠܲܕ ܦܲܟܼܝܼܗܝܼܢ܁|
    block |܃ܪܲܕܼܦܘܼܗ̇ ܠܛܘܼܥܝܲܝ ܒܨܚܡܵܐ ܫܒܼܝܼܚܵܐ ܕܕܼܘܼܒܵܪ̈ܲܝܗܘܿܢ|
    block |ܘܐܸܕܲܢܚܘ ܢܘܼܗܪܵܐ ܕܙܲܕܲܝܩܘܼܬܼܵܐ ܒܹܝܬܼ ܚܸܫܘܼܪܹ̈ܐ܁|
    block |܃ܥܩܲܪܵܘ ܚܲܢܦܘܼܬܼܵܐ ܒܸܢܝܵܢ ܙܹܐܦܵܐ ܕܒ̣ܢܘ ܫܐܕ̈ܐ|
    block |ܘܒ̣ܢܘ ܩܘܼܫܬܵܐ ܫܪܵܪܵܐ ܕܲܟܼܝܵܐ ܕܫܸܡ ܒܵܪܘܿܝܵܐ܁|
    block |܃ܣܲܚܸܦܘ ܢܵܘ̈ܣܹܐ ܕܲܦܬܲܟܼܪܘܼܬܼܵܐ ܕܨܸܒܸܬܼܘ ܕܝܘܹ̈ܐ|
    block |ܘܫܲܟܼܠܸܠܘ ܚܘܼܒܵܐ ܘܗܲܝܲܡܵܢܘܼܬܼܵܐ ܒܪܸܥܝܵܢ ܐܢܫ̈ܐ܁|
    block |܃ܪܕܲܦܘ ܥܲܪܦܸܠܵܐ ܕܫܸܡ ܐܲܠܵܗܹ̈ܐ ܡ̣ܢ ܟܠ ܥܡܡܝ̈ܢ|
    block |ܘܚܙ̣ܐ ܥܠܡܐ ܨܡ̇ܚܐ ܦܲܐܝܵܐ ܕܚܲܕܼ ܐܲܠܗܐ܁|
    block |܃ܗܘ̤ܘ ܩ̈ܠܝܗܘܿܢ ܒܲܕܼܡܘܼܬܼ ܪܲܥܡܵܐ ܒܹܝܬܼ ܐܲܪ̈ܥܵܢܹܐ|
    block |ܘܢܵܕܼܘ ܛܲܒܿܝܼ̈ܥܹܐ ܘܩܵܡ̣ܘ ܝܲܩܝܼܪܹ̈ܐ ܠܩܵܠ ܡܸܠܲܝ̈ܗܘܿܢ܁|
    block |܃ܡܨܝܼܕܬܵܐ ܕܚܘܼܒܵܐ ܠܒ̣ܟ ܙܘܥܝ̈ܗܘܢ ܪܘܼܚܵܢܵܐܝܼܬܼ|
    block |ܘܦܪܣܘܗ̇ ܥܲܠ ܟܠ ܘܨܵܕܲܬ̤ ܡ̣ܢ ܟܠ ܛܵܒܹ̈ܐ ܘܒܼܝܼܫ̈ܐ܁|
    block |܃ܨܵܕܼܵܘ ܡ̣ܢ ܝܲܡܵܐ ܘܨܵܕܼܘ ܡ̣ܢ ܝܼܒܼܫܵܐ ܨܲܝܕܵܐ ܡܠܝܼܠܵܐ|
    block |ܘܩܒܘ ܐܢܘܢ ܐܝܟ ܩܘܪܒܢܐ ܠܡܲܠܟܐ ܕܪܵܘܡܵܐ܁|
    block |܃ܐܦ ܗܘ̤ ܡܠܟܿܐ ܡܨܝܼܕܬܵܐ ܟܢܝܵܗ̇ ܠܟܼܵܪܘܙܘܬܗ|
    block |ܕܦܲܪܣܵܗ̇ ܚܘܼܒܹܿܗ ܥܲܠ ܟܠ ܥܲܡܡܝܼ̈ܢ ܒܐܝܼܕܼܵܐ ܕܥܲܒܼܕܵܘ̈ܗܝ܁|
    block |܃ܒܝܲܕ ܣܘܼܥܪ݁ܢܐ ܓܲܡܪܘܗ̇ ܫܠܝܼܚܹ̈ܐ ܠܗܵܝ̇ ܒܲܪܬܼ ܩܵܠܵܐ|
    block |ܕܬܲܠܡܸܕܘ ܘܲܐܥܡܸܕܘ ܠܟܼܠܗܘܿܢ ܥܲܡܡܹ̈ܐ ܒܫܸܡ ܐܝܼܬܼܘܼܬܼܵܐ܁|
    block |܃ܫܡܵܗܹ̈ܐ ܬܠܵܬܼܵܐ ܩܲܒܸܿܠܘ ܡܸܢܹܗ ܒܲܕܼܡܘܼܬܼ ܛܲܒܼܥܵܐ|
    block |ܘܲܛܒܲܥ̣ܘ ܐܢܵܫ̈ܐ ܘܡܚ̣ܵܘ ܐܸܢܘܿܢ ܪܘܼܚܵܢܵܐܝܼܬܼ܁|
    block |܃ܬܠܝܼܬܼܵܝܘܼܬܼܵܐ ܪܫܲܡ̣ܘ ܥܲܠ ܙܘܵܥܹ̈ܐ ܘܥܲܠ ܗܲܕܵܡܹ̈ܐ|
    block |ܟܢܹܐܠܲܦ ܟܠܢܵܫ ܠܲܡܩܲܕܵܫܘܼ ܠܲܫܡܵܐ ܣܓܼܝܼܕܼܵܐ܁|
    block |܃ܒܪܘܼܫܡܵܐ ܚܲܝܵܐ ܛܲܡܘܼܗ̇ ܠܥܵܢ̈ܐ ܕܓܸܢܣܵܐ ܕܐܢܵܫܵܐ|
    block |ܘܟܲܢܸܫܘ ܐܲܥܠܘܼܗ̇ ܠܲܛܝܵܪ ܚܲܝܹ̈ܐ ܪ̈ܘܼܚܵܢܵܝܹܐ܁|
    block |܃ܪܸܥܝܵܐ ܕܪܘܼܚܵܐ ܐܵܘܟܸܠܘܿ ܐܸܢܘܿܢ ܠܥܲܪ̈ܒܐ ܡܠܝܼ̈ܠܐ|
    block |ܘܥܲܠ ܡܲܒܿܘܼ̈ܥܹܐ ܕܫܸܩܬܼܵܐ ܢܝܼܚܵܐ ܐܲܣܡܸܟ ܐܸܢܘܿܢ܁|
  block
    block |܃ܕܥ̇ܘ ܬܲܩܢܵܐܝܼܬ ܘܛܲܟܸܿܣܘ ܘܲܣܥܲܪܘ ܚܲܟܿܝܼܡܵܐܝܼܬ|
    block |ܘܚܲܟܸܿܡܘ ܐܸܡܪܹ̈ܐ ܘܲܢܩܵܘ̈ܬܼܐ ܒܪܸܚܡܲܬܼܩܘܼܫܬܼܵܐ܁|
    block |܃ܣܥܲܪ̣ܘ ܕܲܟܼܪ̈ܝܼܗܘܿܢ ܥܨܲܒܼ݂ܘ ܕܬܼܒܼܝܼܪ̈ܵܢ ܒܥ̣ܵܘ ܕܐܲܒܲܝܼܕ̈ܢ|
    block |ܘܬܲܪܣܝܼܘ ܘܢܛ̣ܪܘ ܠܟܼܠܗ̇ ܥܵܢ̈ܐ ܐܲܝܟ ܚܲܕ ܓܘܼܫܡܵܐ܁|
    block |܃ܐܲܝܟ ܡܲܚܙܝܼܬܼܵܐ ܩܒܼܝܼܥ ܗ̄ܘ̣ܵܐ ܟܠܫܵܥ ܩܕܼܵܡ ܡܲܕܼܥܲܝ̈ܗܘܿܢ|
    block |܃ܗܵܘ̇ ܦܸܬܼܓܼܵܡܵܐ ܕܲܠܘܵܬܼ ܫܸܡ̣ܥܘܿܢ ܕܪܵܚ̇ܡ ܐܲܢ̄ܬܿ ܠܝܼ|
    block |܃ܢܚܘܼܒܵܐ ܪܲܒܵܐ ܓܘܼܕܪܘ ܨܒܼܝܼܢܹܗ ܕܪ̈ܵܥܹܐ ܥܵܢ̈ܐ|
    block |ܥܕܲܡܵܐ ܠܡܵܘܬܵܐ ܣܵܥ̣ܵܘ ܥܲܠ ܚܲܫܹ̈ܐ ܒܪܸܚܡܲܬܼ ܐ̄ܢܵܫܐ܁|
    block |܃ܠܐܢܵܫܵܐ ܐܲܚܸܒ̣ܘ ܡ̣ܢ ܟܠܡܸܕܡ ܐܲܝܟ ܕܐܸܬܼܦܲܩܕܘ|
    block |ܘܸܡܠ ܐ̄ܢܵܫܵܐ ܢܣ̣ܵܘ ܚܲܝܲܝ̈ܗܘܿܢ ܘܲܪܚܸܡܘܡ̇ܘܬܼܵܐ܁|
    block |܃ܠܐܢܵܫܵܐ ܝܲܩܪܘ ܡܸܛܠ ܚܘܼܒܹܿܗ ܕܪܵܚܸ̇ܡ ܐܢܵܫܵܐ|
    block |ܕܲܚ̣ܙܵܘ ܕܲܕܡܵܐ ܪܲܚܡܹܗ ܠܐܵܢܵܫܵܐ ܡ̣ܢ ܟܠܡܸܕܹܡ܁|
    block |܃ܚܙܵܘ ܕܒܼܚܘܼܒܹܿܗ ܠܒܸܫ ܨܒܼܝܵܢܹܗ ܕܡܘܼܬܸܵܐ ܕܥܲܒܼܕܵܐ|
    block |ܕܲܢܪܝܼܡ ܐ̄ܢܵܫܵܐ ܡ̣ܢ ܡܘܼܡܼܵܐ ܟܵܟܼܵܐ ܠܘܵܬܼ ܪܒܿܘܼܬܼܵܐ܁|
    block |܃ܒܚܘܼܒܹܿܗ ܕܲܡܝܼܘ ܘܲܪܚܸܡܪ ܐ̄ܢܵܫܵܐ ܩܪ̈ܝܲܝ ܒܲܫܡܹܗ|
    block |ܘܐܲܠܸܦܘ ܐܢܘܢ ܕܢܦܢܘܢ ܨܐܕܡܗܝ ܒܐܘܼܪܚܵܐ ܕܩܘܼܫܬܿܐ܁|
    block |܃ܐܲܝܟ ܨܒܹܝܵܫܹܗ ܗܲܕܼܟܼܘ ܣܲܡܵܐ ܠܟܼܕܪ̈ܗܵܢܲܝܗܘܿܢ|
    block |ܘܐܲܫܩܝܼܘ ܐܸܢܘܿܢ ܚܢܵܢܵܐ ܘܪ̈ܲܚܡܹܐ ܕܠܵܐ ܢܸܫܬܲܚܩܘܵܢ܁|
    block |܃ܒܪ̈ܲܚܡܹܐ ܐܲܣܝܼܘ ܒܪ̈ܝܼܗܹܐ ܕܐܲܓܲܪܘ ܒܟܹܐܒܹ̈ܐ ܕܥܵܘܠܵܐ|
    block |ܘܒܲܚܵܘܣܵܢܵܐ ܥܨܲܒ̣ܘ ܡܝܬ̈ܐ ܕܲܬܼܪܲܪ ܒܝܼܫܵܐ܁|
    block |܃ܚܢܵܢܵܐ ܛܲܦܝܼܘ ܠܲܚܒܼܵܪ̈ܵܝܵܬܼܵܐ ܕܪܸ̈ܓܼܫܹܐ ܘܙܵܘ̈ܥܹܐ|
    block |ܘܐܲܫܝܼܓܼܘ ܐܸܢܘܿܢ ܒܡ̈ܝܬܐ ܢܝܼܚܹ̈ܐ ܕܡܲܥܡܘܿܕܲܝܼܬܼܵܐ܁|
    block |܃ܐܲܝܟ ܕܲܒܼܟܼܘܼܪܵܐ ܐܲܥܸܠܘ ܢܣܟܘܼܗܝ ܠܦܲܓܼܪܵܐ ܘܢܲܦ̣ܫܵܐ|
    block |ܘܲܡܪܲܩ̣ܘ ܡܸܢܗܘܿܢ ܨܵܐܬܼܵܐ ܣܢܝܼܬܼܵܐ ܕܥܵܘ ܠܵܐ ܣܲܢܝܵܐ܁|
    block |܃ܐܲܝܟ ܦܲܚܵܪܹ̈ܐ ܢܲܦܸܨܘ ܐܸܢܘܿܢ ܠܡܹܐܢܹ̈ܐ ܡ̈ܠܝܼܠܹܐ|
    block |ܘܚܲܕܼܬܼܘ ܐܸܢܘܿܢ ܒܲܬܼܝܵܒܼܘܼܬܼܵܐ ܓܒܝܠܬܵܐ ܚܕܲܬܵܐ܁|
    block |܃ܐܘ ܡܵܝ̈ܘܬܼܐ ܟܝܵܢܵܐ ܕܚܸܨܦܵܐ ܢܩܹܐ ܠܲܬܼܒܼܵܪܵܐ|
    block |ܕܲܗܦܲܟܼܘ ܚܲܕܼܬܼܘ ܗܲܕܵܡ̈ܝܗܘܿܢ ܘܲܗܘ̤ܵܘ ܕܲܗܒܼܵܐ܁|
    block |܃ܐܘ ܐܲܪ̈ܥܵܢܹܐ ܒܢܲܝ̈ ܕܲܚܝܼܝܵܐ ܕܫܝܼܛ ܒܲܚܙܵܬܹܗ|
    block |܃ܕܐܲܩܢܝܼܘ ܓܘܼܫܡܵܐ ܕܲܫܡܝ̈ܢܐ ܠܫܝܼܛܘܼܬܼ ܐܢܵܫܵܐ|
    block |܃ܐܘ ܡܣܟܢ̈ܐ ܕܚܵܒ̣ ܐܸܒܘܼܗܘܿܢ ܘܙܲܒܸܢܘ ܐܸܢܘܿܢ|
    block |ܘܲܙܒܢܘܼܗܝ ܠܥܵܠܡܵܐ ܒܥܘ̣ܬܼܪܵܐ ܕܟܲܢܸܫܘ ܒܝܲܕ ܥܡܠܝ̈ܗܘܿܢ܁|
    block |܃ܥܬ݂ܲܪ ܡ̣ܢ ܓܲܙܵܐ ܕܚܲܕܼ ܕܐܸܬܼܝܲܩܲܪ ܒܫܸܡ ܒܪܘܿܝܵܐ|
    block |ܘܐܲܥܬܲܪܘ ܠܐܢܵܫܵܐ ܒܲܕܼܠܵܐ ܕܝܼܠܗܘܵܢ ܐܲܝܟ ܕܲܒܼܕܼܝܼܠܹܗܘܢ|
    block |܃ܒܲܕܼܠܵܐ ܕܝܼܠܗܘܿܢ ܚܲܪܲܪܘ ܕܝܼܠܗܘܿܢ ܡ̣ܢ ܥܒܼܕܘܼܬܼܵܐ|
    block |ܘܐܲܟܼܬܸܒܼܘ ܐܸܢܘܿܢ ܫܛܵܪ ܚܹܐܪܘܼܬܼܵܐ ܒܠܵܐ ܡܵܝܘܿܬܹ̈ܐ܁|
    block |܃ܙܲܝܢܵܐ ܕܪܝܼܚܵܐ ܢܣܲܒ̣ܘ ܡ̣ܢ ܡܲܠܟܵܐ ܪܘܼܚܵܢܵܝܵܐ|
    block |ܘܒܹܗ ܐܸܬܼܢܲܨܚܘ ܠܥܹܝܢ ܪ̈ܘܼܚܵܢܹܐ ܘܦܲܓܼܪܵܢܝܐ܁|
    block |܃ܫܒܸܝܬܼܵܐ ܕܐ̄ܢܵܫܵܐ ܦܲܪܩ̣ܘ ܡ̣ܢ ܡܵܘܬܵܐ ܘܡ̣ܢ ܣܵܛܵܢܵܐ|
    block |ܘܚܲܪܲܪܘ ܐܸܢܘܿܢ ܡ̣ܢ ܫܘܼܥܒܵܕܼܵܐ ܕܦܘܼܠܚܵܢ ܥܵܘܠܵܐ܁|
    block |܃ܩܪܵܒܼܵܐ ܥܒܲܕܼܘ ܗ̄ܘ̣ܵܘ ܥܲܡ ܚܲܣܝܼܢܵܐ ܕܫܲܥܒܸܿܕ ܐܢܵܫܵܐ|
    block |ܘܐܲܥܕܝܼܘ ܡܸܢܹܗ ܫܒܼܝܼܬܼܵܐ ܕܲܕܼܒܲܪ̣ ܡ̣ܢ ܣܸܕܲܪ̈ܲܝܗܘܿܢ܁|
    block |܃ܒܣܲܝܦܵܐ ܕܲܪܘܚܵܐ ܚܲܪܕܘ ܡܲܫܪܝܼܬܹܗ ܕܼܒܼܥܸܠܕܲܪܵܐ|
    block |ܘܐܲܫܦܸܠܘ ܣܸܕܼܪܹ̈ܐ ܕܚܲܝ̈ܠܵܘܵܬܹܗ ܩܕܼܵܡ ܦܲܓܼܪ̈ܢܐ܁|
    block |ܚܵܒ̣ ܚܲܣܝܼܢܵܐ ܕܫܲܥܒܲܕܼ ܐ̄ܢܵܫ̈ܐ ܗܲܢܨܚ̣|
    block |ܐܢܵܫܵܐ ܘܥܘ̇ܩ̣ܘ ܕܝܘܸ̈ܐ ܡ̣ܢ ܩܵܠ ܐܢܵܫ̈ܐ ܠܒܝܼܫ̈ ܪܘܼܚܵܐ܁ܢ|
    block |܃ܒܪܘܼܚܵܐ ܐܲܩܪܸܒ̣ܘ ܪ̈ܘܼܚܵܢܵܝܹܐ ܫܡ ܦܲܓܼܪ̈ܢܵܝܹܐ|
    block |ܘܲܙܟܼܵܘ ܐܢܵܫ̈ܐ ܠܒܼܫܲܝ̈ ܚܲܫܹ̈ܐ ܘܠܵܐ ܚܫܘܿܫܹ̈ܐ܁|
    block |܃ܬܲܗܪܵܐ ܪܲܒܑܵܐ ܣܥ݂ܲܪ ܚܘܼܡܣܵܢܵܐ ܒܪܸܚܡܲܬܼ ܟܹܐܢܹ̈ܐ|
    block |ܕܐܲܩܠܝܼܘ ܓܘܼܫܡܵܐ ܡܬܼܚܲܙܝܵܬܵܐ ܠܘܼܩܒܲܠ ܪܘܼܚܵܐ܁|
    block |܃ܫܒܝܼܚ ܬܲܟܼܬܘܼܫܵܐ ܕܚܵܘܝܼܘ ܒܐܲܪܥܵܐ ܒܝܲܕ ܥܲܡܠܲܝ̈ܗܘܿܢ|
    block |ܘܲܙܥܘܿܪܦܘܡܵܐ ܕܢܸܬܼܢܹܐ ܫܲܪܒܵܐ ܕܢܼܨܚܵܢܲܝ̈ܗܘܿܢ܁|
  block
    block |܃ܐܲܪܝܟ ܪܲܗܛܵܐ ܕܕܼܘܼܒܵܪ̈ܵܝܗܘܿܢ ܡ̣ܢ ܡܘܼܫܚ̈ܵܬܼܵܐ|
    block |ܘܲܒܝܼܪ ܗܵܘ ܢܵܐ ܕܢܸܚܙܘܿܩ ܥܲܡܗܘܿܢ ܠܘܵܬܼ ܫܘܼܠܵܡܵܐ܁|
    block |܃ܕܚܸܠ ܐܵܓܼܘܿܢܵܐ ܕܐܸܬܼܟܲܬܲܫܘ ܒܹܗ ܥܲܡ ܚܘܼܬܼܚ̈ܵܬܹܐ|
    block |܃ܘܩܲܢܝܼܛ ܠܸܒܵܐ ܠܲܡܬܲܢܵܝܘܼܬܼܵܐ ܥܲܠ ܚܲܫܲܝ̈ܗܘܿܢ|
    block |܃ܩܸܢܛܵܐ ܘܚܒܼܵܐ ܡܠܹܐ ܦܵܣܘܿܩܵܐ ܕܩܸܪ̈ܝܵܢܲܝܗܘܿܢ|
    block |ܥܲܡ̈ܠܹܐ ܕܚܝܼܠܝܼܢ ܟ̈ܠܝܼܠܹܗ ܫܒܼܝܼܚ̈ܝܼܢ ܛܘܼܒܼ ܠܲܕܼܡܲܚܸܒܼ܁|
    block |܃ܒܚܘܼܒܵܐ ܗ̄ܘ̣ ܡܸܫܟܲܚ ܗܵܘܢܵܐ ܠܡܸܩܪܵܐ ܒܣܘܼܥܪ̈ܢܝܗܘܢ|
    block |ܘܗܘ̤ ܡܚܵܘܹܐ ܠܹܗ ܠܲܐܝܢܵܐ ܕܡܲܚܸܒ ܫܒܼܝܼܠ ܥܲܡ̈ܠܲܝܗܘܿܢ܁|
    block |܃ܒܗܲܝܡܵܢܘܼܬܼܵܐ ܡܨܸܐ ܪܸܥܝܵܢܹܗ ܠܡܚܙܲܩ ܥܲܡ̈ܗܘܿܢ|
    block |ܘܗ̤ܝ ܡܠܲܒܿܒܼܵܐ ܠܹܗ ܕܠܵܐ ܢܸܬܼܪܲܦܹܐ ܡ̣ܢ ܕܲܡܠܝܼܟ̈ܝܼܢ܁|
    block |܃ܣܲܒܼܪܵܐ ܡܚܸܦܸܛ ܠܝܲܨܪܵܐ ܟܲܣܝܵܐ ܥܲܡ ܟܲܣܝ̈ܬܼܵܐ|
    block |ܘܗܘ̤ ܡܚܲܝܸܠ ܠܹܗ ܠܲܡܕܵܫ ܚܲܫܹ̈ܐ ܒܝܲܕܼ ܚܘܼܡܣܵܢܵܐ܁|
    block |܃ܚܘܼܒܵܐ ܘܣܲܒܼܪܵܐ ܘܗܲܝܡܵܢܘܼܬܼܵܐ ܠܒܸܫܘ ܢܲܨܝܼܚܹ̈ܐ|
    block |ܘܲܒܼܗܘܿܢ ܐܲܩܪܸܒ̣ܘ ܥܲܡ ܟܠ ܚܲܫܝܼ̈ܢ ܕܲܟܼܣܹܝܢ ܘܲܓܼܠܹܝܢ܁|
    block |܃ܒܗܘܿܢ ܐܸܬܼܚܙܲܩܘ ܐܲܝܟ ܕܲܒܼܙܲܝܢܵܐ ܠܘܼܩܲܒܲܠ ܒܝܼܫܵܐ|
    block |ܘܒܼܐܝܼܕܼܗܘܿܢ ܐܲܩܪܸܒܼܘ ܥܲܡ ܪ̈ܘܼܚܵܢܹܐ ܘܥܲܡ ܦܲܓܼܪ̈ܢܹܐ܁|
    block |܃ܥܲܠ ܬܘܼܡܼܠܵܢܗܘܿܢ ܢܚܸܬܼܘ ܠܐܵܓܼܘܿܢܵܐ ܕܥܲܡ̈ܠܹܐ ܩܫ̈ܝܵܐ|
    block |ܕܲܕܼܵܫ̣ܘ ܥܲܠ ܚܲܫܹ̈ܐ ܘܫܵܛ̣ܘ ܠܲܢܚܵܝܹ̈ܐ ܐܲܝܟ ܠܵܐ ܐ̄ܢܵܫܵܐ܁|
    block |܃ܒܠܵܐ ܚܵܫܘܫܹ̈ܐ ܕܲܡܝܼܘ ܚܘܼܒܿܗܘܿܢ ܒܐܵܝܠܹܝܢ ܕܲܣܥܲܕܘ|
    block |ܘܲܣܢ̣ܘ ܚܲܝܹ̈ܐ ܘܲܪܚܸܡܘ ܡܵܘܬܵܐ ܕܠܵܐ ܒܲܥܝܵܕܼܵܐ܁|
    block |܃ܠܒܲܪ ܡ̣ܢ ܛܲܟܼܣܵܐ ܫܵܛ̣ܘ ܠܲܢܚܵܝܵܐ ܘܠܲܐܣܝܼܪܘܼܬܹܗ|
    block |ܘܲܗܘ̤ܵܘ ܣܵܢ̈ܐܹܐ ܠܐܲܪ̈ܥܵܢܝܵܬܼܵܐ ܘܐܲܚܸܒܼ ܠܕܲܠܥܸܠ܁|
    block |܃ܠܕܲܠܥܸܠ ܐܲܚܸܒܼܘ ܟܲܕܼ ܛܵܒܼ ܟܲܣܝ̈ܵܢ ܡ̣ܢ ܚ̈ܲܙܵܝܹ̇ܐ|
    block |ܘܲܣܢ̣ܵܘ ܠܕܲܠܬܲܚܬܿ ܟܲܕ ܛܵܒܼ ܓܲܠܝ̈ܵܢ ܠܪܸ̈ܓܼܫܹܐ ܘܙܵܘ̈ܥܹܐ܁|
    block |܃ܒܪܸܚܡܲܬ ܚܘܼܒܵܐ ܕܲܥܬܼܝܼܪ̈ܲܬܼܵܐ ܫܵܛ̣ܘ ܕܥܲܠ ܐܲܪܥܵܐ|
    block |ܘܐܲܠܸܦܘ ܐ̄ܢܵܫ̈ܐ ܕܢܸܗܘܘܿܢ ܣܵܢ̇ܝܼܢ ܠܲܐܪ̈ܥܵܢܝܵܬܼܵܐ܁|
    block |܃ܗܘܲܝ̤̈ ܟܲܣܝ̈ܵܬܼܵܐ ܩ̣ܕܼܵܡ ܥܲܝܢܲܝ̈ܗܘܿܢ ܐܲܝܟ ܓܲܠܝܵܬܼ̈ܐ|
    block |ܘܲܒܫ݂ܲܥ ܐܸܢܹܝܢ ܐܲܝܟ ܡܲܚܙܝܼܬܼܵܐ ܩܕܼܵܡ ܘܟܲܕ ܥܗܘܿܢ܁|
    block |܃ܐܲܝܟ ܕܲܒܨܒܼܥܵܐ ܚܵܘܝܼܘ ܐܸܢܹܝܢ ܠܐܲܪ̈ܥܵܢܝ̈ܵܬܼܵܐ|
    block |ܕܚܘܪܘ ܡܵܝܘܬܹ̈ܐ ܘܲܚ̣ܙܵܘ ܫܘܼܦܪܐ ܕܲܟܼܣܹܐ ܒܪܵܘܡܵܐ܁|
    block |܃ܐܲܝܟ ܕܲܠܫܲܒܼܪܹ̈ܐ ܓܲܪܸܓܼܘ ܐܢܵܫܵܐ ܨܝܕ ܕܲܡܠܝܼܟܼ̈ܢ|
    block |ܘܐܲܝܟ ܕܲܒܼܚܲܠܒܼܵܐ ܬܲܪܣܝܼܘ ܐܸܢܘܿܢ ܒܐܘܼܟܼܠܵܐ ܕܪܘܼܚܵܐ܁|
    block |܃ܣܡ ܚܲܝܘܼܬܼܵܐ ܐܲܪܡܚܲܘ ܒܐܪܥܐ ܕܡܵܝܘܿܬܘܼܬܼܵܐ|
    block |ܘܫܲܪܝܼܘ ܚܵܐܝ̈ܢ ܡܝܼ̈ܬܼܵܐ ܕܥܵܘ ܠܵܐ ܠܩܵܠ ܡܸܠܲܝ̈ܗܘܿܢ܁|
    block |܃ܩܵܠܹ̈ܐ ܚܲܕܬܹ̈ܐ ܫܡ݂ܲܥܘ ܡܵܝܘ̈ܬܹܐ [ܡ̣ܢ ܡܵܝܘ̈ܬܹܐ]|
    block |ܕܩܵܥܹ̇ܝܢ ܐܢܵܫ̈ܐ ܒܐܸܕܼܢܲܝ̈ ܐ̄ܢܵܫܵܐ ܒܘܼܛܵܠ ܡܵܘܬܼܵܐ܁|
    block |܃ܣܒܲܪܬܼܵܐ ܚܕܲܬܼܵܐ ܐܝܬܝܼܘ ܐ̄ܢܵܫ̈ܐ ܠܲܒܼܢܲܝ̈ܢܵܫܵܐ|
    block |ܢܘܼܚܵܡ ܦܲܓܼܪܵܐ ܘܦܘܼܪܩܵܢ ܢܲܦ̣ܫܵܐ ܘܚܘܼܕܵܬܼ ܟܠܵܐ܁|
    block |܃ܐܲܝܟ ܕܡ̣ܢ ܫܸܢܬܵܐ ܐܲܥܝܼܪܘ ܐ̣ܢܘܿܢ ܠܲܒܼܢܝ̈ܫܵܐ|
    block |ܘܢܵܕܼܘ ܛܲܒܹܝܼ̈ܥܹܐ ܠܩܵܠ ܚܘܼܕܵܬܼܵܐ ܕܲܦܓܼܪܵܐ ܘܢܲܦ̣ܫܵܐ܁|
    block |܃ܫܸܡ ܐܝܼܬܼܘܼܬܼܵܐ ܐܲܠܸܦܘ ܟܠܵܐ ܠܡ̣ܬ ܗܲܓܵܝܼܘܼ|
    block |ܩܡܘܿܡ̈ܐ ܬܠܵܬܼܵܐ ܕܠܵܐ ܡܸܣܬܲܕܩܝܼܢ ܒܝܲܕܼ ܫܘܼܚܠܵܦܵܐ܁|
    block |܃ܣܸܦܪܵܐ ܚܲܕܬܼܵܐ ܟܬܲܒܼܘ ܗܸܕܝܘ̈ܛܹܐ ܠܲܡܠܝܼܠܘܼܬܼܵܐ|
    block |ܚܲܟܸܿܡܘ ܐܸܢܘܿܢ ܠܡܸܩܪܵܐ ܐܲܒܼܵܐ ܘܲܒܼܪܵܐ ܘܪܘܼܚܵܐ܁|
    block |܃ܫܡܵܗܹ̈ܐ ܬܠܵܬܼܵܐ ܟܬܲܒܼܘ ܥܲܠ ܠܘܼܚܹ̈ܐ ܕܪܸ̈ܥܝܵܢܲܝܗܘܿܢ|
    block |ܚܲܕܼ ܐܝܼܬܼܘܬܼܵܐ ܕܠܲܝܬܼ ܫܘܼܪܵܝܵܐ ܠܐܲܡܝܼܢܘܼܬܹܗ܁|
    block |܃ܟܝܵܢܵܐ ܕܲܠܒܸܫ ܦܲܓܼܪܵܐ ܪܫܲܡ̣ܘ ܒܲܕܼ ܝܘܿܬܼܵܐ|
    block |ܕܢܸܗܘܘܿܢ ܩܵܪܹܝܢ ܡܸܠܬܼܵܐ ܘܦܲܓܼܪܵܐ ܟܲܣܝܵܐ ܒܓܸܠܝܐ܁|
    block |ܕܡܘܼܬܼܵܐ ܕܥܲܒܼܕܵܐ ܘܲܕܼܥܵܒܼܘܿܕܵܐ ܪܫܲܡ̣ܘ ܒܹܝܬܼ ܚܘܼܩܹ̈ܐ܃|
  block
    block |ܕܢܸܚܙܹܐ ܟܠܢܵܫ ܨܠܸܡ ܟܲܣܝܘܼܬܼܵܐ ܒܪܸ̈ܓܼܫܹܐ ܓ̈ܠܝܐ܁|
    block |܃ܐܲܠܵܗܘܼܬܼܵܐ ܥܲܡ ܐ̄ܢܵܫܘܼܬܼܵܐ ܙܡܲܪܘ ܩܵܠܲܝ̈ܗܘܿܢ|
    block |ܘܚܲܕܝܼ ܙܡܲܪܗܘܿܢ ܠܪ̈ܘܼܚܵܢܵܝܹܐ ܘܦܓܪ̈ܢܝܐ܁|
    block |܃ܒܲܪ ܐܝܼܬܼܘܼܬܼܵܐ ܘܒܲܪ ܐ̄ܢܵܫܘܼܬܼܵܐ ܩܪܵܘ ܚܲܕ ܝܲܠܕܵܐ|
    block |ܚܲܕ ܡ̣ܢ ܪܵܘܡܵܐ ܘܚܲܕ ܡ̣ܢ ܥܘܼܡܩܵܐ ܡܸܠܬܼܵܐ ܘܲܦܓܼܪܵܐ܁|
    block |܃ܟܲܣܝܵܐ ܘܓܲܠܝܵܐ ܐܲܟܼܪܸܙܘ ܘܐܲܠܸܦܘ ܠܲܒܼܢܲܝ̈ܢܵܫܵܐ|
    block |ܕܢܸܩܢܘܿܢ ܣܲܒܼܪܵܐ ܒܡܸܬܼܚܲܙܝܵܢܵܐ ܨܝܕܼ ܐܝܼܬܼܘܼܬܼܵܐ܁|
    block |܃ܒܲܦܝ̈ [ܒ]ܦܲܓܼܪܵܐ ܬܲܪܥܵܐ ܬܲܚܸܡܘ ܪܸ̈ܓܼܫܹܐ ܘܙܵܘܥܹ̈ܐ|
    block |ܕܠܵܐ ܢܫܸܬܲܚܩܘܢ ܒܲܒܼܥܵܬܼ ܟܲܣܝܵܐ ܕܠܵܐ ܡܸܬܼܕܲܪܟܿܐ܁|
    block |܃ܦܓܼܪܢܘܼܬܼܵܐ ܠܒܸܕܘ ܒܐܝܼܕܲܝ̈ܗܘܿܢ ܐܲܝܟ ܡܲܚܙܝܼܬܼܵܐ|
    block |ܘܚܵܘܝܼܘ ܠܥܵܠܡܵܐ ܚܹܝܠ ܟܣܝܘܼܬܼܵܐ ܒܪܸ̈ܓܼܫܹܐ ܓ̈ܠܝܼܵܐ܁|
    block |܃ܫܸܡ ܐܲܠܵܗܵܐ ܨܵܪܘ ܥܲܠ ܕܲܦܵܐ ܦܓܼܪܢܝܐ|
    block |ܘܲܠܒܲܪܢܵܫܵܐ ܟܲܢܝܘܼܗܝ ܒܲܫܡܵܐ ܐܲܠܗ̇ܝܵܐ܁|
    block |܃ܐܲܠܵܗ ܒܲܪܢܵܫ ܩܪܵܘ ܠܐܝܼܬܼܘܼܬܼܵܐ ܘܲܠܐܢܵܫܘܼܬܼܵܐ|
    block |ܒܪܵܐ ܕܐܲܠܵܗܵܐ ܕܥܡ݂ܲܪ ܚܘܼܒܹܗܒܢܵܘܣܵܬ ܕܦܲܓܼܪܲܢ܁|
    block |܃ܪܘܼܚܵܐ ܟܲܣܝܵܐ ܓܠ̣ܵܐ ܠܗܘܿܢ ܐܪ̈ܵܙܹܐ ܕܣܬܼܝܼ̈ܬܼܵܐ|
    block |ܘܐܲܗܕܓܼܝܘ ܐܸܢܘܿܢ ܬܲܪ̈ܬܹܿܝܢ ܕܲܡܘ̈ܵܢ ܚܲܕܲܦܪܨܘܿܦܵܐ܁|
    block |܃ܗܘ̤ܝܘܼ ܓܠ̣ܵܐ ܠܗܘܿܢ ܐܪ̈ܵܙܹܐ ܟܣ̈ܝܵܐ ܕܠܵܐ ܝܵܕܼܥܝܼܢ ܗ̄ܘ̣ܵܘ|
    block |ܘܚܲܟܸܿܡ ܐܸܢܘܿܢ ܕܐܝܟܲܢ ܢܵܘܕܘܢ ܡܸܠܬܼܵܐ ܘܦܲܓܼܪܵܐ܁|
    block |܃ܟܝܢ̈ܐ ܦܲܪܸܫܘ ܚܲܕ ܡ̣ܢ ܚܲܒܸܪܹܗ ܐܲܝܟ ܕܐܝܼܬܲܝܗܘܿܢ|
    block |ܕܠܵܐ ܢܸܬܼܒܲܨܪ ܟܝܵܢ ܐܝܼܬܼܘܼܬܼܵܐ ܒܦܲܓܼܪܲܢ ܕܲܠܒܸܫ܁|
    block |܃ܠܟܹܠ ܚܲܕ ܡܸܢܗܘܿܢ ܙܲܕܸܩܘ ܝܲܗܒ̣ܘ ܠܹܗ ܗܵܘ̇ ܡܵܐ ܕܲܩܢܹܐ|
    block |ܕܢܹܐܠܲܦ ܟܠܢܵܫ ܕܠܵܐ ܡܼܬܼܡܲܙܲܓܼ ܐܝܼܬܼܝܵܐ ܒܦܲܓܼܪܲܢ܁|
    block |܃ܠܐܝܼܬܼܝܵܐ ܝܲܗܒ̣ܘ ܠܹܗ ܓܠܝܼܙܘܼܬܼ ܡ̣ܢ ܟܠ [ܐܲܝܟ] ܕܲܦܐܹܐ ܠܹܗ|
    block |ܘܦܲܓܼܪܵܐ ܩܪ̣ܵܐܘܼܗܝ ܡܸܬܼܚܲܙܝܵܢܵܐ ܐܲܝܟ ܡܵܐ ܕܐܝܼܬܼܵܘܗܝ܁|
    block |܃ܠܠܵܐ ܚܵܫܘܿܫܵܐ ܥܲܠܝܼܘ ܘܣ̇ܡܘܼܗܝ ܠܥܸܠ ܡ̣ܢ ܚܲܫܹ̈ܐ|
    block |܃ܘܲܠܡܵܝܘܿܬܼܵܐ ܟܲܣܝܘܼܗܝ ܒܢܲܚܬܿܐ ܕܡܵܝܘܿܬܼܘܬܼܵܐ|
    block |܃ܦܲܪܸܫܘ ܘܐܲܫܘܝܼܘ ܡܸܛܠ ܬܲܪܬܹܝܢ ܐܲܝܟ ܝܵܕܘ̈ܥܹܐ|
    block |ܕܠܵܐ ܢܸܬܿܕܵܘܕܘܢ ܪ̈ܵܕܝܲܝ ܒܐܘܼܪܚܵܐ ܕܦܸܬܼܓܼܵܡܲܝ̈ܗܘܿܢ܁|
    block |܃ܩܲܢܝܼܛܝܼܢ ܗ̄ܘ̣ܵܘ ܕܕܲܠܡܵܐ ܢܲܛܥܹܐ ܐܢܵܫ ܡ̣ܢ ܩܘܼܫܬܵܐ|
    block |ܘܢܸܚܣܲܪ ܪܲܗܛܵܐ ܪܲܗܛܵܐ ܪܲܓܼܡܝܼܪܘܼܬܼܵܐ ܕܫܸܡ ܒܵܪܘܿܝܵܐ܁|
    block |܃ܝܲܨܝܼܦܝܼܢ ܗ̄ܘ̣ܵܘ ܕܦܘܼܠܚܵܢ ܚܲܝܹ̈ܐ ܪ̈ܘܼܚܵܢܵܝܹܐ|
    block |ܕܲܕܠܡܵܐ ܢܸܐܥܹܐ ܝܲܥܪܵܐ ܕܛܘܼܥܝܲܝ ܒܙܲܪܥܵܐ ܛܵܒܼܵܐ܁|
    block |܃ܙܗܝܼܪܝܼܢ ܗ̄ܘ̣ܵܘ ܛܵܒܼ ܒܒܸܢܝܵܢ ܚܘܼܒܵܐ ܘܗܲܝܡܢܘܼܬܼܵܐ|
    block |ܕܕܲܠܡܵܐ ܢܒܼܢܘܿܢ ܦܥ̈ܠܹܐ ܢܟܼܝܼ̈ܠܹܐ ܥܡܝܼܪܵܐ ܘܚܲܒܬܼܵܐ܁|
    block |܃ܒܥܲܝܢܵܐ ܟܣܝܼܬܼܵܐ ܡܸܬܼܒܲܩܝܢ ܗ̄ܘ̣ܵܘ ܒܲܥܬܼܕ̈ܬܼܵܐ|
    block |ܕܗܵܘܹ̇ܝܢ ܐ̄ܢܵܫ̈ܐ ܣܬܪ̈ܝ ܩܘܼܫܬܵܐ ܘܒܲܢܝܲܝ̈ ܙܹܐܦܵܐܘ|
    block |܃ܓܲܠܝܵܐ ܗ̄ܘ̣ܵܬܼ ܠܗܘܿܢ ܕܠܵܒܼܫܝܼ̇ܢ ܕܹܐܒܹ̈ܐ ܕܘܿܡܝܵܐ ܕܥܪ̈ܒܹܐ|
    block |ܘܡܢܟܿܬܝܼܢ ܠܵܗ̇ ܠܵܠܢ̈ܐ ܕܐܢܵܫ̈ܐ ܒܐܸܣܟܹܝܡ̈ܝܗܘܿܢ܁|
    block |܃ܒܒܼܝܼܫܘܼܬܼ ܝܲܨܪܵܐ ܕܗܲܪ̈ܵܛܝܼܩܹܐ ܡܸܬܼܒܲܩܝܼܢ ܗ̄ܘ̣ܵܘ|
    block |ܕܡܸܬܠܲܝܼܚܝܼܢ ܠܹܗ ܠܢܲܚܬܿܐ ܦܲܐܝܵܐ ܕܗܲܝܡܵܢܘܼܬܼܵܐ܁|
    block |܃ܚܙ̣ܸܵܘ ܕܲܥܬܼܝܼܕܼܝܼܢ ܐܢܵܫܵܐ ܠܡܸܛܠܲܡ ܦܲܓܼܪܵܐ ܕܡܸܢܲܢ|
    block |ܘܩܕܡ ܥܲܩܪܘܼܗܝ ܠܝܲܥܪܵܐ ܣܲܝܢܵܐ ܕܪܸ̈ܥܝܵܢܲܝܗܘܿܢ܁|
    block |܃ܫܸܡ ܐܢܵܫܘܼܬܼܵܐ ܙܪܲܥ̣ܘ ܩܲܕܼܡܵܝܲ[ܐ]ܬܼ ܒܐܸܕܢܲܝ̈ ܐܢܵܫܵܐ|
    block |ܘܐܲܢܸܢ ܘܒܲ[܁܁܁]ܘ ܥܲܠ ܐܝܼܬܼܘܼܬܼܵܐ ܕܟܲܣܝܵܐ ܡ̣ܢ ܟܠ܁|
    block |܃ܚܲܟܿܝܼܡܵܐܝܼܬܼ ܝܼܠܸܦ ܫܪܵܪܵܐ ܓܲܠܝܵܐ|
    block |ܨܒܼܝܵܢ ܟܲܣܝܵܐ ܘܲܗܲܝܟܲܠ ܦܲܓܼܪܵܐ ܬܪܹܝܬ ܕܲܗܘ̤ܵܘ ܚܲܕܼ܁|
    block |܃ܡ̣ܢ ܫܝܼܛܵܬܼ̈ܐ ܠܲܫܒܼܝܼܚ̈ܬܼܵܐ ܕܲܪܲܓܼܘ ܐܸܢܘܿܢ|
    block |ܕܵܗܟܲܢ ܦܩܸܕ ܛܲܟܼܣܵܐ ܬܲܩܢܵܐ ܠܲܐܝܢܵܐ ܕܡܲܠܸܦ܁|
    block |܃ܦܲܓܼܪܵܢܘܼܬܼܵܐ ܐܲܫܩܝܼܘ ܐܢܵܫ̈ܐ ܒܲܕܼ ܡܘܼܬܼ ܚܲܠܒܼܵܐ|
    block |ܘܐܲܟܼܢ ܩܲܪܸܒܼܘܿ ܐܘܼܟܼܠܵܐ ܕܡܝܼܪܵܐ ܕܐܲܠܗܘܼܬܼܵܐ܁|
    block |ܗܵܠܹܝܢ ܢܸܫܫܹ̈ܐ ܦܪܲܣ̣ ܒܲܒܼܪܝܼܬܼܵܐ ܨܝܼܕܲܝ̈ ܢܘܼܢܹ̈ܐ܃|
  block
    block |܃ܘܚܲܒܼܫܘܼܗܝ ܠܥܵܠܡܵܐ ܒܲܡܨܝܼܪ̈ܵܬܼܵܐ ܕܦܸܬܵܓܼܡܲܝ̈ܗܘܿܢ|
    block |܃ܒܗܵܠܹܝܢ ܦܘܼܪ̈ܣܹܐ ܦܠܵܚܘܼܗ̇ ܠܲܐܪܥܵܐ ܡܲܠܝܼܬܼ ܟܘܼܒܹ̈ܐ|
    block |ܘܐܵܘܥܝܼ ܥܘܼܒܵܗ̇ ܦܹܐܪܹ̈ܐ ܕܫܘܼܒܼܚܵܐ ܠܲܡܬܿ ܩܢܵܢܹܗ܁|
    block |܃ܗܵܠܹܝܢ ܡܸ̈ܠܹܐ ܙܪܲܥ̣ܘ ܐܲܟܵܪܹ̈ܐ ܪ̈ܘܼܚܵܢܵܝܹܐ|
    block |ܘܲܫܘ݂ܲܚ ܕܲܪܥܵܐ ܕܗܲܝܡܵܢܘܼܬܼܗܘܿܢ ܒܐܲܪܥܵܐ ܕܐ̄ܢܵܫ̈ܐ܁|
    block |܃ܗܵܕܹܐ ܐܘܼܪܚܵܐ ܕܪܲܫ̣ܘ ܗ̣̄ܕܼܝܹ̈ܐܐ ܕܗܲܝܡ̇ܢܘܼܬܼܵܐ|
    block |ܘܫܲܪܝܼܘ ܪܵܕܹܝ̇ܢ ܥܝܼܪܹ̈ܐ ܘܐ̄ܢܵܫܵܐ ܠܘܼܥܕܵܐ ܕܫܝܢܵܐ܁|
    block |܃ܒܗܵܠܹܝܢ ܩܵܠܹ̈ܐ ܫܲܝܸܢܘ ܐܢܵܫ̈ܐ ܥܲܡ ܪ̈ܘܼܚܵܢܹܐ|
    block |ܘܐܲܥܢܝܼܘ ܐܸܢܘܿܢ ܒܗܲܪܓܵܐ ܛܵܒܼܵܐ ܕܪܸܥܝܵܢ ܚܲܝܹ̈ܐ܁|
    block |܃ܒܗܵܢܵܐ ܚܝܲܠܵܐ ܚܣ݂ܲܢܘ ܬܲܟܼܬܘܼܫܵܐ ܕܥܲܡ ܣܵܛܵܢܵܐ|
    block |ܘܦܲܪܹܣܝܼܘ ܐܕ̈ܙܹܐ ܕܐܲܠܸܦܘ ܫܹܐܕ̈ܐ ܠܲܒܼܢܝ̈ܫܐ܁|
    block |܃ܒܗܢ ܥܘܼܕܢܐ ܢܲܨܚ̣ܘ ܘܐܸܬܼܟܼܠܵܠܘ ܒܟܸܣܝܵܐ ܘܓܸܠܝܵܐ|
    block |ܘܲܩܓܵܘ ܕܲܪܓܼܵܐ ܕܪܲܒܵܢܘܼܬܼܵܐ ܒܲܬܼܪܹܝܬ ܥܵܠܡܹ̈ܐ܁|
    block |܃ܫܸܡ ܒܵܪܘܿܝܵܐ ܠܒܸܫܘ ܐܲܝܟ ܙܲܝܢܵܐ ܘܐܲܩܪܸܒܼܘ ܥܲܡ ܟܠ|
    block |ܘܲܡܕܸܕܘ ܪܵܘܡܵܐ ܘܟܼܠܡܵܐ ܕܐܝܬܼܵܘܗܝ ܠܘܼܩܒܲܠ ܫܘܼܬܼܵܐ܁|
    block |܃ܚܙܩ̣ܘ ܙܵܘܥܝ̈ܗܘܢ ܥܲܡ ܦܲܓܼܪ̈ܝܗܘܢ ܠܟܼܠ ܐܬܪ̈ܘܢ|
    block |ܘܐܲܣܝ̣ܘ ܟܹܐܒܹ̈ܐ ܘܢܲܚܡܘ ܡܝܼܬܹ̈ܐ ܘܲܪܕܲܦܘ ܕܲܝܘܹ̈ܐ܁|
    block |܃ܦܲܠܸܓܼܘ ܥܲܡܡܹ̈ܐ ܘܲܡܕܼܝܼܢ̈̇ܬܼܵܐ ܠܦܘܼܠܚܵܢܲܝ̈ܗܘܿܢ|
    block |܃ܕܟܼܠ ܚܲܕܼ ܡܸܢܗܘܿܢ ܢܚܵܘܹܐ ܒܘܼܩܝܹܗ ܒܝܲܕܼ ܣܘܼܪ̈ܵܢܹܐ|
    block |܃ܚܙܩ̣ܘ ܥܲܠ ܬܸܢܘܲܝ ܕܗܵܝ̇ ܒܲܪܬܼܩܵܠܵܐ ܕܲܓܼܒܼܵܬ̤ ܐܸܢܘܿܢ|
    block |ܕܗܵܐ ܠܲܡ ܐܸܢܵܐ ܐܝܼܬܲܝ̇ ܥܲܡܟܼܘܿܢ ܥܕܡܐ ܠܥܵܠܲܡ܁|
    block |܃ܫܸܡܥܘܿܢ ܐܲܟܼܪܸܙ ܒܹܝܬܼ ܪ̈ܗܘܿܟܵܝܵܐ ܣܒܲܪܬܼܵܐ ܚܕܲܬܵܐ|
    block |ܐܲܠܵܗܘܼܬܼܵܐ ܕܠܸܒܼܫܲܬ̤ ܦܲܓܼܪܵܐ ܕܲܬܼܚܵܐ ܠܟܼܠܵܐ܁|
    block |܃ܨܐܵܕܸ̇ ܢܘܼܢܹ̈ܐ ܢܦܲܩ̣ ܩܲܕܼܡܝܑܼܬܼ ܕܲܢܨܘܼܕ ܥܲܡܡܹ̈ܐ|
    block |ܐܪܡܝܲ ܡܨܝܼܕܬܹܗ ܘܨܵܕܵܗ̇ ܠܐܸܡܵܐ ܕܲܡܕܼ̈ܝܼܢܬܼܵܐ܁|
    block |܃ܪܫ ܬܲܠܡܝܼ̈ܕܐ ܨܵܕܼ ܠܲܡܕܝܼܢܬܵܐ ܕܪܫܵܢܘܼܬܼܵܐ|
    block |ܘܐܲܥܸܠ ܚܲܒܼܫܵܗ̇ ܠܓܼܵܘ ܡ̣ܢ ܚܸܣܢܹ̈ܐ ܕܗܲܝܡܵܢܘܼܬܼܵܐ܁|
    block |܃ܒܘܼܟܼܪܵܐ ܕܒܲܒܲܪ ܘܐܵܘܕܼܝܼ ܒܲܒܼܪܵܐ ܕܒܲܪ ܐܲܠܵܗܵܐ ܗ̄ܘ̣|
    block |ܗܘ̤ ܩܲܕܼܡܵܝܑܼܬܼ ܩܲܪܸܒܼ ܕܸܒܼܚܹ̈ܐ ܕܦܘܼܢܵܝ ܥܲܡܡܹ̈ܐ܁|
    block |܃ܣܵܡ̣ ܬܵܘܕܝܼܬܹܗ ܒܲܕܼ ܡܘܼܬܼ ܟܹܐܦܵܐ ܒܫܘܼܪܵܝ ܒܲܝܬܿܐ|
    block |܃ܘܲܒ̣ܢܵܐ ܘܫܲܟܼܠܸܠ ܥܲܡܡܹ̈ܐ ܠܝܼܓܹ̈ܐ ܒܥܲܪ̈ܩܹܐ ܕܚܘܼܒܵܐ|
    block |܃ܟܠ̣ܵܐ ܒܵܗ̇ ܒܪ ܗ̄ܘܿܡܹܐ ܘܙܵܥ̣ܘ ܒܸܢܝܵܢܹ̈ܐ ܕܲܦܬܲܟܼܪܘܼܬܼܵܐ|
    block |ܘܢܸܦܠܲܬ̤ ܛܘܼܥܝܲܝ ܕܨܲܒܸܬܘ ܫܹܕܹ̈ܐ ܠܒܸܢܝܵܢ ܙܹܦܵܐ܁|
    block |܃ܙܵܥ̣ܘ ܡ̣ܢ ܩܵܠܹܗ ܫܹܐܕܹ̈ܐ ܘܐ̄ܢܵܫ̈ܐ ܦܲܠܚܲܝ̈ ܫܹ̈ܐܕܹܐ|
    block |ܘܫܵܛ̣ܘ ܠܦܘܼܠܚܵܢܵܐ ܕܫܸܡ ܐܲܠܵܗܹ̈ܐ ܘܝܲܩ̣ܪܘ ܩܘܼܫܬܵܐ܁|
    block |܃ܐܵܦ ܝܘܿܚܲܢܵܢ ܢܚܸܡ ܩܵܠܹܗ ܠܐܲܦܸܣ̈ܝܹܐ|
    block |ܐܲܝܟ ܕܡ̣ܢ ܫܸܢܬܼܵܐ ܐܲܥܝܼܪܘ ܐܸܢܘܿܢ ܠܦܘܼܠܚܵܢ ܚܲܝܹ̈ܐ܁|
    block |܃ܒܲܕ ܡܘܼܬܼܪܲܥܡܵܐ ܗܘ̤ܵܬܼ ܒܲܪܬܼ ܩܵܠܹܗ ܒܐܲܪܥܵܐ ܥܩܲܪܬܵܐ|
    block |ܘܵܪܓܝܗ̇ ܠܥܘܼܒܵܐ ܒܡܸܛܪܵܐ ܚܝܐ ܕܡܠܬ̤ ܦܘܼܡܹܗ܁|
    block |܃ܐܲܪܡܝܼ ܒܵܓܼܵܘܗ̇ ܙܲܪܥܵܐ ܛܵܒܼܵܐ ܕܗܲܝܡܵܢܘܼܬܼܵܐ|
    block |ܒܝܲܕ ܣܘܼܥܪ̈ܵܢܹܐ ܓܲܡܪܹܐ ܠܲܫܡܵܐ ܕܐܸܬܼܟܲܢܝܼ ܒܹܗ܁|
    block |܃ܘܐܲܫ̣ܡܲܥ ܩܵܠܵܐ ܕܕܼܵܪ ܘܿܙܘܼܬܹܗ ܒܲܕܼܡܘܼܬܼ ܪܲܥܡܵܐ|
    block |ܒܪܲ ܥܡܵܐ ܕܩܵܠܹܗ ܢܲܚܸܡ ܡܝܼ̈ܬܹܐ ܕܡܝܼܬܼ ܒܲܚܛܝܼܬܼܵܐ܁|
    block |܃ܘܚܵܘܝܼ ܐܸܢܘܿܢ ܐܘܼܪܚܵܐ ܚܕܲܬܵܐ ܕܚܲܝܲܬܼ ܡܝܼ̈ܬܹ̈ܐ|
    block |ܡܲܬܼܝ ܐܲܠܸܦ ܒܹܝܬܼ ܥܸܠܼܪ̈ܝܹܐ ܬܠܝܼܬܼܵܝܘܼܬܼܵܐ܁|
    block |܃ܘܚܲܬܸܡ ܩ̈ܠܹܐ ܕܲܢܒܼܝܼܘܼܬܼܵܐ ܒܟܼܪܵܘܿܙܘܼܬܼܵܐ|
    block |ܫܲܪܲܪ ܐܢܘܿܢ ܒܝܲܕ ܡܘܼܠܟ̈ܢܹܐ ܕܲܠܘܵܬܼ ܟܹܐܢܹ̈ܐ܁|
    block |܃ܘܐܵܘܕܲܥܘ ܐܸܢܘܿܢ ܕܲܫܠܸܡܘ ܐ̄ܪ̈ܙܹܐ ܘܲܕܼܢܲܚ̣ ܩܘܼܫܬܵܐ|
    block |܃ܚܲܕܝܹܗ ܠܐܲܒܼܪܵܡ ܕܲܗܘ̤ܵܘ ܥܲܡܡܹ̈ܐ ܐ̄ܚܢܹ̈ܐ ܕܚܘܼܒܹܗ|
    block |ܘܐܲܦܲܨܚ ܠܕܵܘܝܼܕܼ ܕܩܵܡ̣ ܡ̣ܢ ܙܲܪܥܹܗ ܡܲܠܟܵܐ ܕܲܟܼܬܼܝܼܒܼ܁|
    block |܃ܐܲܟ̇ܬܸܒܼ ܒܲܛܢܹܗ ܕܲܗܘ̤ܵܐ ܒܪܘܼܚܵܐ ܕܠܵܐ ܙܘܼܘܵܓܼܵܐ|
    block |ܘܐܲܝܟ ܥܸܩܪܵܐ ܫܘܲܚ̣ ܡ̣ܢ ܐܲܪܥܵܐ ܨܗܘܼܬܼܵܐ ܡܲܪܝܲܡ܁|
  block
    block |܃ܒܗܲܢܟܲܠ ܦܲܓܼܪܵܐ ܚܵܘܝܼ ܕܲܥܡܲܪ ܨܒܼܝܵܢ ܟܲܣܝܵܐ|
    block |ܘܲܩܪ̣ܵܝܗܝ ܒܲܫܡܵܐ ܒܲܪ ܐܲܗܵܠܵܐ ܕܥܸܠܝ ܡ̣ܢ ܟܠ܁|
    block |܃ܠܗܵܢܵܐ ܢܝܼܫܵܐ ܫܠܸܡ ܐܵܦ ܠܘܼܩܵܐ ܐܵܣܝܵܐ ܕܪܘܼܚܵܐ|
    block |ܘܐܲܝܟ ܕܲܒܼܣܲܡܵܐ ܐܲܣܝܼ ܒܡܸܠܵܘ̈ܗܝ ܠܐܵܓܸܒܼ̈ܛܵܝܹܐ܁|
    block |܃ܐܵܣܝܵܐ ܡܗܝܼܪܵܐ ܐܹܫܬܲܕܲܪ ܗ̄ܘ̣ܵܐ ܠܥܲܡܵܐ ܟܪܝܼܗ̄ܐ|
    block |ܕܢܸܥܨܘܿܒܼ ܟܹܐܒܼܵܘ̈ܗܝ ܒܝܲܕܼ ܣܲܡ̣ܡܵܢܹ̈ܐ ܐܲܠܵܗܹ̈ܝܐ܁|
    block |܃ܒܫܸܩ ܐܸܠܵܗܵܐ ܣܲܥܪܹܗ ܒܲܪ ܫܹܝܡ ܠܒܲܪ ܚܵܡ ܥܲܒܼܕܵܐ|
    block |ܘܣܡ ܠܹܗ ܣܲܡܵܐ ܕܚܹܐܪܘܼܬܼ ܢܲܦ̣ܫܵܐ ܥܲܠ ܪܸܥܝܵܢܹܗ܁|
    block |܃ܒܟܹܐܒܼܵܐ ܕܥܵܘܠܵܐ ܪܡܹܐ ܗ̄ܘ̣ܵܐ ܙܲܪܥܹܗ ܕܚܵܡ ܡܲܪܵܚܵܐ|
    block |ܘܥܲܠ ܥܸܒܼܪܵܝܵܐ ܘܥܲܨܒܹܗ ܒܪܘܼܚܵܐ ܘܟܲܣܝܼ ܥܵܘܠܹܗ܁|
    block |܃ܫܪܝܗܝ̣ ܡ̣ܢ ܢܝܼܪܵܐ ܕܥܲܒܼܕܘܼܬܼ ܥܵܘܠܵܐ ܕܲܒܝܼܠܵܘ̈ܛܵܬܼܵܐ|
    block |ܘܛܲܒܼܥܹܗ ܒܪܘܚܵܐ ܕܢܸܗܘܹܐ ܡܲܦܠܲܝܝ ܠܡܲܠܟܵܐ ܕܪܵܘܡܵܐ܁|
    block |܃ܦܐܹܐ ܗ̄ܘ̣ܵܐ ܩܵܠܹ̈ܐ [ܟܲܕ ܩܵܥܹ̇ܐ ܗ̄ܘ̣ܵܐ ܒܐܲܪܥܵܐ ܕܡܸܨܪܹܝܢ|
    block |܃ܘܲܡܫܲܬܸܩ ܗ̄ܘ̣ܵܐ ܩܵܠܹ̈ܐ] ܕܛܘܼܥܝܲܝ ܒܟܼܵܪܘܿܙܘܼܬܼܵܐ|
    block |܃ܪܲܒ ܗ̄ܘ̣ܵܐ ܢܒܼܓܵܐ ܕܡܸܠܲܬܼ ܦܲܘܡܹܗ ܛܵܒܼ ܡ̣ܢ ܓܝܼܚܘܿܢ|
    block |ܘܲܡܝܲܬܿܪܝܼܢ ܗ̄ܘ̣ܵܘ ܙܵܘܥܲܝ̈ ܢܦ݂ܲܫܹܗ ܡ̣ܢ ܫܲܬܿܝܼܩܹ̈ܐ܁|
    block |܃ܕܚܝܼܠ ܗ̄ܘ̣ܵܐ ܩܵܠܹܗ ܥܲܠ ܡܸܨܪ̈ܝܹܐ ܛܵܒܼ ܡ̣ܢ ܓܝܼܚܘܿܢ|
    block |ܘܲܡܝܲܬܿܪܝܼܢ ܗ̄ܘ̣ܵܘ ܚܪܘܕ̈ܐ ܕܥܲܡܹܗ ܡ̣ܢ ܝܼܣܪܵܝܹܠ܁|
    block |܃ܡܘܼܫܹܐ ܚܪܲܪ ܘܐܲܗܦܸܟ ܥܲܡܹܗ ܕܡܝܼܬܼ ܒܲܚܛܝܼܬܼܵܐ|
    block |ܘܠܘܼܩܵܐ ܚܲܪܲܪ ܘܐܲܗܦܸܟ ܥܲܡܹܗ ܒܣܲܒܼܪܵܐ ܘܚܲܝܹ̈ܐ܁|
    block |܃ܚܪ̈ܘܼܪܹܐ ܘܚܲܝܹ̈ܐ ܡܠ݂ܲܟ ܥܸܒܼܪܵܝܵܐ ܠܲܒܲܢܲܝ̈ ܓܸܢܣܹܗ|
    block |ܘܐܸܫܬܵܘܕܝܼ ܠܗܘܿܢ ܩܝܵܡܬܵܐ ܕܦܲܓܼܪܵܐ ܘܦܘܼܪܩܵܢ ܢܲܦ̣ܫܵܐ܁|
    block |܃ܡܵܪܩܘܿܣ ܪܲܒܿܝܼ ܙܲܪܥܵܐ ܕܲ[܁܁܁]ܕܲܥ ܟܹܐܦܵܐ ܒܪ̈ܗܘܿܡܹܐ|
    block |ܘܐܲܫܩܝܼ ܒܡܸܠܵܘ̈ܗܝ ܚܲܠܝܘܼܬܼ ܩ̈ܠܐ ܠܦܹܐܪܹ̈ܐ ܡ̈ܠܝܼܠܹܐ܁|
    block |܃ܒܢ̣ܵܐ ܝܘܼܠܦܵܢܹܗ ܥܲܠ ܬܵܘܕܝܼܬܼܵܐ ܕܟܹܐܦܵܐ ܓܒܼܝܼܬܼܵܐ|
    block |ܘܠܵܐ ܐܸܬܼܪܲܦܝܼ ܡ̣ܢ ܡܲܚܫܘܼ̈ܠܹܐ ܕܪܚܵܐ ܕܛܘܼܥܝܲܝ܁|
    block |܃ܕܢܚ̣ ܐܲܝܟ ܫܸܡܡܵܐ ܫܪܵܪܵܐ ܕܡܸܠܵܘ̈ܗܝ ܒܹܝܬܼ ܪ̈ܗܘܿܡܵܝܹܐ|
    block |ܘܪܲܕܼܦܹܗ ܠܚܸܫܟܿܐ ܕܚܲܪܵܫܘܼܬܼܵܐ ܕܐܲܠܸܦ ܣܝܼܡܘܿܢ|
    block |܃ܦܪܲܣܝܼ ܘܲܓܼܠ̣ܵܗ̇ ܠܐܘܼܡܵܢܘܼܬܹܗ ܕܗܵܘ̇ ܙܹܐܦܵܢܵܐ|
    block |ܘܦܲܟܿܗܵܗ̇ ܠܡܸܪܬܹܗ ܒܫܸܡ ܚܲܠܝܘܼܬܼܵܐ ܕܲܫܡܹܗ ܕܝܼܫܘܿܥ܁|
    block |܃ܥܩܲܪ̣ܙܝܼܙܵ ܢܵܘ̈ܗܝ ܘܕܲܟܿܝܼ ܝܲܥܪܵܐ ܕܡܲܘܼܬܹܗ|
    block |ܘܲܙܪ̣ܥ ܒܐ̄ܢܵܫ̈ܐ ܙܲܪܥܵܐ ܛܵܒܼܵܐ ܕܗܝܼܡܵܢܘܼܬܹܗ܁|
    block |܃ܒܗܲܝܼܡܢܘܼܬܼܵܐ ܫܲܪܝܼ ܘܫܲܠܸܡ ܒܲܕܡܘܼܬܼ ܚܲܒܼܪ̈ܵܘܗܝ|
    block |ܘܐܲܩܸܦ ܣܸܦܪܗ ܠܕܼܝܬܹܩܹܐ ܕܲܟܼܢܵܘ̈ܗܝ܁|
    block |܃ܒܐܲܪ݁ܒܿܥܵܐ ܣܵܦܪ̈ܐ ܚܲܬܼܡܵܗ̇ ܡܠܟܿܐ ܠܟܼܵܪܘܿܙܘܼܬܹܗ|
    block |ܘܐܲܪܡܝܼ ܐܝܼܕܼܵܐ ܬ̇ܡܵܢܝܵܐ ܘܫܲܒܼܥܝܼܢ ܒܦܘܼܪܩܵܢ ܥܲܡܡܹ̈ܐ܁|
    block |܃ܒܲܕ ܡܘܼܬܼܢܲܚܬܵܐ ܦܪܲܣ̣ ܝܘܼܠܦܵܢܹܗ ܒܐܲܪ̈ܒܲܥܦܸܢܝܵܢ|
    block |ܘܟܲܣܝܘܼܗܝ ܠܥܵܠܡܵܐ ܥܲܪܛܸܠܵܝܐ ܒܢܲܚܬܵܐ ܕܲܒܡܹܗ܁|
    block |܃ܫܡܵܐ ܡܫܝܼܚܵܐ ܠܒ̣ܟܘ ܒܐܕܝ̈ܗܘܢ ܘܒܙܘ ܥܝ̈ܗܘܢ|
    block |ܘܐܸܢ ܕܲܒܼܛܒܼܢܵܐ ܚܬܲܡܘ ܒܹܗ ܐܢܵܫ̈ܐ ܡ̣ܢ ܢܸܟܼܝܵܢܹ̈ܐ܁|
    block |܃ܐܲܝܟ ܚܲܕܼ ܓܘܼܫܡܵܐ ܚܫܲܒ̣ܘ ܠܲܚܕܵܕ̈ܐ ܟܲܕܼ ܣܲܓܝܼܐܝܼ̈ܢ|
    block |ܘܲܟܼܕܲܢܘ ܚܘܼܒܵܐ ܕܪܸ̈ܥܝܵܢܲܗܘܿܢ ܒܪܹܫܵܐ ܡܫܝܼܚܵܐ܁|
    block |܃ܦܐܹܐ ܗ̄ܘ̣ܵܐ ܟܢܘܼܫܝܵܐ ܕܗܲܕܡܲܝ̈ܗܘܿܢ ܕܲܡܫܝܼܚܹ̈ܐ|
    block |ܘܲܪܓܝܼܓܼ ܗ̄ܘ̣ܵܐ ܛܵܒܼ ܫܡܵܐ ܝܲܩܝܼܪܵܐ ܕܲܠܒܼܝܼܟܼܝܼܢ ܗ̄ܘ̣ܵܘ܁|
    block |܃ܒܲܕܼ ܡܘܼܬܼ ܨܲܠܡܵܐ ܨܝܼܪ ܗ̄ܘ̣ܵܐ ܡܫܝܼܚܵܐ ܩܕܼܵܡ ܡܲܕܥܗܘܿܢ|
    block |ܘܲܚܬܿ ܝܼܪܝܼܢ ܗ̄ܘ̣ܵܘ ܒܛܼܒܼܥܵܐ ܕܲܫܡܹܗ ܐܲܝܟ ܕܲܒܼܬܼܵܓܼܵܐ܁|
    block |܃ܠܲܝܬܿ ܗ̄ܘ̣ܵܐ ܡܸܕܹܡ ܥܲܝܢ̈ܝܗܘܿܢ ܐܸܠܵܐ ܡܫܝܼܚܵܐ|
    block |ܘܒܹܗ ܡܲܩܲܬܼ ܗ̄ܘ̣ܵܐ ܚܝܵܪܐ ܟܲܣܝܵܐ ܕܪܸ̈ܥܝܵܢܲܝܗܘܿܢ܁|
    block |܃ܠܵܐ ܚܫܝܼܒܼ ܗ̄ܘ̣ܵܐ ܠܗܘܿܢ ܕܐܝܼܬܼܵܘܗܝ ܡܸܕܹܡ ܥܘܼܡܪܵܐ ܕܙܲܒܼܢܵܐ|
    block |ܘܠܵܐ ܪܵܢܹܝ̇ܢ ܗ̄ܘ̣ܵܘ ܕܐܝܼܬܼ ܝܘܼܬܼܪܵܢܵܐ ܒܐܲܪ̈ܥܝܵܬܼܵܐ܁|
  block
    block |܃ܦܵܘܠܘܿ[ܣ] ܓܲܒܼܝܵܐ ܪܵܚܡܵܐ ܕܡܲܠܟܿܐ ܕܪܵܘܡܵܐ|
    block |ܕܡܝܼܬܼ ܗ̄ܘ̣ܵܐ ܟܲܕܼܝܲܝ ܘܝܲܝ ܗ̄ܘ̣ܵܐ ܟܲܕܼ ܡܝܼܬܼ ܘܫܝܼܛܘ ܗ̄ܘ̣ܵܐ ܘܲܫܒܼܝܼܝ܁|
    block |܃ܡܝܼܬܼ ܗ̄ܘ̣ܵܐ ܠܥܵܠܡܵܐ ܕܠܵܐ ܚ̇ܕܐ ܗ̄ܘ̣ܵܐ ܒܪ̈ܓܼܝܼܓܬܗ|
    block |ܘܝܲܝ ܗ̄ܘ̣ܵܐ ܒܲܣܒܼܪܵܐ ܕܗܵܘ̇ ܚܘܼܕܵܬܵܐ ܕܗܵܘܹ̇ܐ ܒܪܪܬܼܵܐ܁|
    block |ܠܥܸܢܝܵܢ ܡܵܪܹܗ ܡܸܬܼܝܲܐܲܒܼ ܗ̄ܘ̣ܵܐ ܕܠܵܐ ܣܲܒܼܥܘܼܬܼܵܐ ܘܲܡܣܲܟܹܿܐ|
    block |ܗ̄ܘ̣ܵܐ ܕܢܚܸܙܝܘܼܗܝ ܒܐܲܦܹ̈ܐ ܕܠܵܐ ܡܲܚܝܼܬܼܵܐ܁|
    block |܃ܥܲܡܹܗ ܗܘ̤ܵܐ ܓܹܝܪ ܒܚܲܝܹ̈ܐ ܕܙܒܼܢܵܐ ܐ̄ܪܵܙܢܵܐܝܼܬܼ|
    block |ܐܸܠܵܐ ܪܓܼܝܼܓܼ ܗ̄ܘ̣ܵܐ ܕܢܸܗܘܹܐ ܥܲܡܹܗ ܒܲܓܼܡܝܼܪܘܼܬܼܵܐ܁|
    block |܃ܠܗܵܢ ܥܢܝܵܢܵܐ ܪܚܸܡܘ ܟܵܪ̈ܘܙܹܐ ܕܡܸܠܲܬܼ ܚܲܝܹ̈ܐ|
    block |ܘܟܲܕܼ ܒܲܐܪܥܵܐ ܗܘ̤ܵܘ ܠܵܘ ܒܐܲܪܥܵܐ ܗܘ̤ܵܘ ܐܸܠܵܐ ܨܹܐܕܵܘܗܝ܁|
    block |܃ܡܸܛܠ ܚܘܼܒܹܗ ܫܒܲܩ̣ܘ ܟܠܡܸܕܡ ܘܝܩܪܘ ܚܘܼܒܹܗ|
    block |ܘܲܗܘ̤ܵܘ ܣܵܗܕܹ̈ܐ ܕܟܼܵܪܘܿܙܘܼܬܹܗ ܨܹܝܕ ܐܢܵܫܘܼܬܼܵܐ܁|
    block |܃ܐܲܟܼܪܸܙܘ ܒܲܛܢܹܗ ܘܚܵܘܝܼܘ ܝܠܕܹܗ ܘܬܲܪܒܿܝܬ ܦܲܓܼܪܹܗ|
    block |ܘܲܪܫܲܡ̣ܘ ܚܲܫܹܗ ܘܨܵܪܘ ܢܘܼܚܵܡܹܗ ܕܩܵܡ ܘܐܸܣܬܲܠܲܩ܁|
    block |ܫܡܲܥ̣ܘ ܒܲܪܬܼ ܩܵܠܵܐ ܕܦܲܩܸܕ ܐܸܢܘܿܢ ܕܬܲܠܡܸܕܼܘ ܘܐܲܥܡܸܕܼܘ܁|
    block |܃ܘܲܓܼܡ݂ܲܪܘ ܚܘܼܒܹܗ ܒܚܘܼܒܵܐ ܠܡܸܠܲܬܼ ܦܘܼܡܹܗ ܒܐܸܕܸܢܲܝ̈ ܟܠܢܵܫ|
    block |܃ܢܦܲܩ̣ܘ ܠܲܣܝ̈ܓܼܐ ܘܒܹܝܬܼ ܐܘܼܪ̈ܚܵܬܼܵܐ ܒܵܬܲܪ ܐܢܵܫ̈ܐ|
    block |܃ܘܟܲܢܸܫܘ ܡܲܠ̣ܵܘ ܒܹܝܬܼ ܡܸܫܬܘܼܬܼܵܐ ܛܵܒܹ̈ܐ ܘܒܼܝ̈ܫܹܐ|
    block |ܐܲܣܡܸܟܼܘ ܐܸܢܘܿܢ ܥܲܠ ܦܵܬܼܘܪܵܐ ܪܘܼܚܵܢܝܵܐ܁|
    block |܃ܘܐܲܫܩܝܼܘ ܐܢܘܿܢ ܣܲܡ ܚܲܝܘܼܬܼܵܐ ܒܐܪܵܙܵܐ ܕܕܼܵܡܹ̇ܐ|
    block |ܒܦܲܓܼܪܵܐ ܘܕܲܡ̇ܐ ܬܲܪܣܝܼܘ ܐܢܘܿܢ ܐܪܵܙܵܢܵܐܝܼܬܼ܁|
    block |܃ܕܢܹܐܠܲܦ ܟܠܵܢܵܫ ܕܲܕܦܲܓܼܪܵܢܵܐ ܗܘ̣ ܦܲܓܼܪܑܵ ܘܲܕܼܡܵܐ|
    block |ܒܐܘܼܟܼܠܵܐ ܕܪܘܼܚܵܐ ܥܲܝܸܕܼܘ ܐܸܡܘܿܢ ܠܥܲܡܡܹ̈ܐ ܝܲܥܢܹ̈ܐ܁|
    block |܃ܘܫܵܛ̣ܘ ܡܹܐܛܼܘܼܠܬܼܵܐ ܕܲܦܬܲܟܼܪܘܼܬܼܵܐ ܘܝܲܩܲܪܘ ܩܘܼܫܬܵܐ|
    block |ܒܐܸܣܛܲܠ ܫܘܼܒܼܚܵܐ ܟܣܲܝܼܘ ܐܸܢܘܿܢ ܠܥܪܪ݁ܛܸܠܵܝܹܐ܁|
    block |܃ܘܢܲܟܸܦܘ ܪܲܗܛܵܐ ܕܙܲܠܝܼܠܘܼܬܼܵܐ ܕܕܼܘܼܒܵܪܲܝܗܘܿܢ|
    block |ܒܣܲܒ̣ܪܵܐ ܘܚܲܝܹ̈ܐ ܫܲܪܲܪ ܐܸܢܘܿܢ ܨܝܕ ܡܘܼܠܟ̈ܢܐ܁|
    block |܃ܘܐܲܠܸܦ ܐܸܢܘܿܢ ܕܠܵܐ ܢܸܬܼܪܲܦܘܢ ܒܚܲܫܹ̈ܐ ܕܙܲܒ̣ܢܵܐ|
    block |܃ܡܘܼܠܟܵܢ ܚܲܝܹ̈ܐ ܖܒܥ̣ܘ ܐܲܝܟ ܢܝܼܫܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܕܢܸܗܘܘܿܢ ܚܵܢܹ̇ܝܢ ܒܗܲܝܡܵܢܘܼܬܼܵܐ ܠܘܵܬܼ ܕܲܥܬܼܝܼܕ̈ܢ܁|
    block |܃ܒܕܼܘܼܡܝܵܐ ܕܝܼܠܹܗ ܚܲܦܸܛܘ ܐܸܢܘܿܢ ܠܡܡܪܝܘ|
    block |ܘܗܢܘܢ ܫܪܝܼܘ ܐܲܝܟ ܪ̈ܒܢܐ ܩܕܼܵܡ ܬܲܠܡܝܕ̈ܐ܁|
    block |܃ܗܢܘ̣ܢ ܥܠ̣ܘ ܗܵܘ̣ܘ ܠܐ ܓܘܢ ܥܡ̈ܠܐ ܩܕܡ ܐܬܼܠܝܼ̈ܛܐ|
    block |ܘܗܢ̣ܘܢ ܚܘܝܼܘ ܙܢܝ̈ ܬܲܟܬܘܼܫܵܐ ܠܩܪ̈ܒܬܢܐ܁|
    block |܃ܚܵܣܢܘ ܟܠ ܚܝ̈ܠܝܢ ܒܚܝܠ ܥܘܼܕܼܪܵܢܵܐ ܐܲܠܵܗܵܝܵܐ|
    block |ܘܐܲܩܠܝܼܘ ܘܒܲܣܲܪܘ ܥܲܠ ܫܘܥܠܝܐ ܕܕܝܘ̈ܐ ܘܐܢܫ̈ܐ܁|
    block |܃ܫܛ̣ܘ ܠܘܚܡ̈ܐ ܘܕܫ̣ܘ ܠܲܓܼܙܵܡܹ̈ܐ ܕܡܲܠܟܵܐ ܛܪ̈ܘܢܐ|
    block |ܘܐܲܗܸܠܘ ܘܲܓܼܚܸܟܼܘ ܥܲܠ ܕܝ̈̇ܢܐ ܘܫܘܠܛܢ̈ܝܗܘܿܢ܁|
    block |܃ܫܪ̣ܘ ܝܘܠܦܢܐ ܕܟܸܢܼܒܲܬ̤ ܛܘܥܝܲܝ ܒܐܝܼܕܵܐ ܕܐܵܢܵܫ̈ܐ|
    block |ܘܲܟܼܬܲܒܼܘ ܣܦܪ̈ܐ ܕܚܲܕܼ ܝܘܠܦܵܢܵܐ ܕܐܲܠܵܗ ܟܠܵܐ܁|
    block |܃ܦܐܹܐ ܗ̄ܘ̣ܵܐ ܩܵܠܗܘܿܢ ܟܲܕܼ ܩܵܥܹ̇ܝܢ ܗ̄ܘ̣ܵܘ ܒܹܝܬܼ ܐܲܪ̈ܥܵܢܹܐ|
    block |ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܕܼܫܵܐ ܚܕܼܵܐ ܐܝܼܬܼܘܼܬܼܵܐ܁|
    block |܃ܪܓܼܝܸܓܼ ܗ̄ܘ̣ܵܐ ܙܵܡܪܵܐ ܕܟܸܢܵܕ̈ܝܗܘܿܢ ܪ̈ܘܼܚܵܢܵܝܹܐ|
    block |ܟܲܕܼ ܙܵܡ̇ܝܪܝܼܢ ܗ̄ܘ̣ܵܘ ܡܸܠܬܐ ܘܦܲܓܼܪܵܐ ܒܪܵܐ ܕܐܲܠܵܗܵܐ܁|
    block |܃ܗܲܢܝܼܬܝܼ̈ܢ ܗ̄ܘ̣ܵܘ ܦܸܬܼܓܼܡܲܝ̈ܗܘܿܢ ܠܥܝܼܪܹ̈ܐ ܘܐ̈̄ܢܵܫ̈ܐ|
    block |ܟܲܕܼ ܙܵܪܥܝܼܢ ܗ̄ܘ̣ܵܘ ܣܒܲܪܬܼܵܐ ܚܕܲܬܐ ܕܥܸܠܲܬܼ ܫܲܝܢܵܐ܁|
    block |܃ܥܗܲܪܘ ܗ̄ܘ̣ܵܘ ܟܸܢܫ̈ܐ ܕܫܡܝ̈ܢܐ ܒܚܝܠܐ ܕܲܒܼܗܘܿܢ|
    block |ܟܲܕܼ ܚܵܣܢܹ̇ܝܢ ܗ̄ܘ̣ܵܘ ܟܠ ܝܘܼܠܦܵܢܝܼ̈ܢ ܒܚܲܝܠܹܗ ܕܝܼܫܘܿܥ܁|
  block
    block |܃ܒܬܲܗܪܵܐ ܩܵܡ̣ܘ ܗ̄ܘ̣ܵܘ ܪ̈ܘܼܚܵܢܵܝܹܐ ܒܐܵܓܼܘܢܲܝ̈ܗܘܿܢ|
    block |ܕܚܙ̣ܘ ܕܐܲܫܦܸܠ ܥܵܠܡܵܐ ܘܚܝܲܠܹܗ ܡ̣ܢ ܨܲܝܵܪܹ̈ܐ܁|
    block |܃ܚܙ̣̰ܵܘ ܕܲܠܒܼܝܼܫܝܼܢ ܟܝܵܢܵܐ ܕܒܸܣܪܵܐ ܡ̣ܬܼܚܲܒܿܠܵܢܵܐ|
    block |ܘܲܬܼܗܲܪܘ ܣܲܓܿܝܼ ܕܐܲܝܟܲܢ ܙܵܟܹ̇ܝܢ ܠܚܲܫܹ̈ܐ ܕܲܒܼܗܘܿܢ܁|
    block |܃ܐܘܒܣܪ̈ܢܐ ܕܫܵܛ̣ܘ ܠܲܟܼܝܵܢܵܐ ܘܠܲܐ ܣܝܼܪܘܼܬܹܗ|
    block |ܘܚܵܘܝܼܘ ܕܘܼܡܝܵܐ ܕܠܵܐ ܚܵܫܘܿܫܹ̈ܐ ܒܚܵܡܣܵܢܲܝ̈ܗܘܿܢ܁|
    block |܃ܐܘ ܐܪ̈ܥܢܐ ܕܲܥܡܲܪ̣ܘ ܒܐܲܪܥܵܐ ܟܪܝܼܗܘܼܬ ܓܘܼܫܡܵܐ|
    block |ܘܠܵܐ ܐܸܬܼܟܲܬܲܡܘ ܒܟܹܐܒܹ̈ܐ ܣܢ̈ܝܵܐ ܕܲܢܣܝܼܣܘܼܬܹܗ܁|
    block |܃ܐܘ ܬܲܓܵܪܹ̈ܐ ܕܼܪܕܼܵܘ ܒܐܘܼܪܚܵܐ ܡܲܠܝܲܬ ܩܸܢܛܵܐ|
    block |ܘܠܵܐ ܐܸܬܼܚܲܠܲܨܘ ܓܲܙܵܐ ܪܲܒܵܐ ܕܪܸ̈ܥܝܵܢܲܝܗܘܿܢ܁|
    block |܃ܐܘ ܡܲܠܵܚܹ̈ܐ ܕܝܼܬܸܒܼܘ ܒܐܸܠܦܵܐ ܒܝܲܡܵܐ ܫܓܼܝܼܫܵܐ|
    block |ܘܠܵܐ ܐܸܬܼܛܲܒܿܥܲܬ̤ ܗܲܝܡܵܢܘܼܬܼܗܘܿܢ ܒܹܝܬܼ ܡܲܚܫܘܼ̈ ܠܹܐ܁|
    block |܃ܐܘܿ ܟܢܪ̈ܐ ܙܡܪ̈ܝ ܠܝܘܿܡ ܬܠܝܼܬܼܵܝܘܼܬܼܵܐ|
    block |ܕܠܵܐ ܐܸܬܼܦܲܣܲܩ ܪܘܼܟܵܒܼ ܡܸܢܹ̈ܐ ܕܚܘܼܫܵܒܲܝܗܘܿܢ܁|
    block |܃ܐܘܿ ܐܲܬܼ̈ܠܹܝܛܹܐ ܐܲܚܕܼܵܝ̈ ܕܲܪܵܐ ܥܲܡ ܚܘܼܬܼܚ̈ܵܬܹܐ|
    block |ܕܠܵܐ ܩܲܬܼ̈ܝ ܐܝܼܕ̈ܐ ܕܐܲܚܘܿܕܲܝ̈ܗܘܿܢ ܒܗܲܕܼܵܡܲܝ̈ܗܘܿܢ܁|
    block |܃ܐܘܿ ܐܲܟܵܪܹ̈ܐ ܙܲܪ̈ܥܲܝ ܚܲܝܹ̈ܐ ܒܹܝܬܼ ܡܵܝܘܿܬܹ̈ܐ|
    block |ܕܥ̇ܕ ܚܲܢܦܘܼܬܼܵܐ ܝܲܥܪܵܐ ܕܐܲܥܝܼܘ ܫܹܐܕܹ̈ܐ ܒܐܵܢܵܫ̈ܐ܁|
    block |܃ܐܘܿ ܬܲܡܝܼܕܹ̈ܐ ܢܵܛܪ̈ܲܝ ܚܘܼܒܵܐ ܕܪܲܒܵܐ ܡܫܝܼܚܵܐ|
    block |ܕܠܵܐ ܐܸܬܼܪܲܦܝܼ ܚܵܙܘܵܐ ܕܚܘܼܒܗܘܿܢ ܡ̣ܢ ܨܹܝܕܼ ܡܵܪܪܗܘܿܢ܁|
    block |ܒܨܝܼܪ ܗ̄ܘ̣ ܚܘܼܒܵܐ ܕܢܸܬܼܢܹܐ ܫܲܪܒܵܐ ܕܪܸ̈ܥܝܵܢܲܝܟܿܘܿܢ|
    block |ܘܠܵܐ ܡܨܹܐ ܗܵܘܢܵܐ ܕܲܢܨܘܿܪ ܨܵܠܡܵܐ ܕܢܸܨܚܵܢܲܝ̈ܟܿܘܿܢ܁|
    block |܃ܟܪܹܐ ܠܸܫܵܢܵܐ ܕܢܸܡܛܹܐ ܠܪܵܘܡܵܐ ܕܲܣܠܲܩܬܘܿܢ ܠܗ|
    block |ܘܡܲܬܝܼܢ ܝܲܨܪܵܐ ܕܢܸܡܛܹܐ ܥܲܡܟܼܘܿܢ ܠܲܠܡܹܐܝܢ ܚܲܝܹ̈ܐ܁|
    block |܃ܚܲܕ ܗܘ̤ ܒܲܠܚܘܿܕܼ ܡܨܐܹ ܕܲܢܨܘܿܪܝܼܘܗܝ ܠܨܲܠܡܵܐ ܕܚܘܼܒܿܟܘܿܢ|
    block |ܘܗܘ̤ܝܘܼ ܝܵܕܲܥ̇ ܕܢܸܡܢܹܐ ܥܲܡܠܹ̈ܐ ܕܐܵܓܼܘܿܢ̈ܝܟܿܘܿܢ܁|
    block |܃ܠܹܗ ܗ̄ܘ̣ ܓܲܠܝܵܐ ܕܲܟܼܡܵܐ ܚܲܫܬܿܘܢ ܡܸܛܠ ܚܘܼܒܹܿܗ|
    block |ܘܗܘ̤ ܡܦܣ ܕܐܲܝܟܲܢ ܢܸܬܸܿܠ ܐܲܓܼܪܵܐ ܠܨܒܼܝܵܢܲܝ̈ܟܿܘܿܢ܁|
    block |܃ܒܟܲܪܡܹܗ ܠܦܚܬܘܿܢ ܡ̣ܢ ܫܘܼܪܵܝܵܐ ܕܘܼܪܘܿܙܘܼܬܹܗ|
    block |ܘܗܘ̤ ܡܦܲܢܹܐ ܠܟܼܘܿܢ ܕܝܢܵܪ ܚܲܝܹ̈ܐ ܕܠܵܐ ܡܸܬܼܚܲܒܲܠ܀|
block |ܥܲܠ ܫܠܹܝܡܘܿܢ ܘܥܲܠ ܓܒܝܼܬܹܗ ܘܥܲܠ ܕܝܢܘܼܬܹܗ|
  block
    block |ܥܲܠ ܫܠܹܝܡܘܿܢ ܘܥܲܠ ܓܒܝܼܬܹܗ ܘܥܲܠ ܕܝܢܘܼܬܹܗ|
  block
    block |܀ ܢܘ܀ ܕܥܲܠ ܫܠܹܝܡܘܿܢ܀|
    block |ܕܝܼܠܹܗ ܟܲܕ ܕܝܼܠܹܗ܀|
    block |܃ܡܹܐܡܪܵܐ ܕܚܲܡܫܝܼܢ ܘܸܫܬܼܵܐ|
    block |ܕܲܥܒܝܼܕ ܠܹܗ ܥܲܠ ܫܠܹܝܡܘܿܢ ܘܥܲܠ ܓܒܝܼܬܹܗ ܘܥܲܠ ܕܝܢܘܼܬܹܗ܀|
  block
    block |܃ܕܘܝܼܕ ܡܲܠܟܵܐ ܫܩ̣ܠ ܫܘܠܛܢܵܐ ܕܡܠܟܘܼܬ ܥܵܠܲܡ|
    block |ܘܝܗܒܹܗ ܠܒܼܪܗ ܕܠܵܐ ܢܬܕܓܲܠ ܫܘܼܘܕܵܝ ܡܸܠܵܘ̈ܗܝ܁|
    block |܃ܚܙ̣ܵܐ ܒܲܪ ܐܝܫܲܝ ܕܒܝܘܒܠܹܗ ܟܣܹܐ ܡܘܼܠܟܵܢܵܐ|
    block |ܘܙܗܪ ܠܲܒܼܪܗ ܕܠܵܐ ܢܬܪܦܹܐ ܘܒܘܒܸܕ ܕܲܪܓܹܗ܁|
    block |܃ܫܡܲܥ ܕܠܥܠܲܡ ܡܬܝܼܚ ܗ̄ܘ̣ ܫܒܼܛܵܐ ܕܪܹܫܢܵܘܼܬܹܗ|
    block |ܘܩܲܕܸܡ ܝܗܒܗ ܬܓܹܗ ܠܒܼܪܗ ܒܲܥܬܝܼܕܘܼܬܼܵܐ܁|
    block |܃ܒܚܵܝܵܘ̈ܗܝ ܝܗܒ̣ܠܗ ܬܓܼܐ ܕܝܗ̣ܒܠܹܗ ܡܲܠܟܵܐ ܕܥܲܠ ܟܠ|
    block |ܕܚ̣ܙܵܐ ܕܥܬܝܕ ܒܝܼܫܐ ܠܡܸܚܛܲܦ ܪܒܘܼܬ ܕܪܓܹܗ܁|
    block |܃ܛܒܼܥܗ ܠܬܓܹܗ ܒܛܝܒܼܥܵܐ ܕܡܸܫܚܵܐ ܕܠܵܐ ܢܸܫܬܚܠܲܦ|
    block |ܘܒܸܚܙܹܐ ܒܝܼܫܵܐ ܘܢܚܕܐ ܒܒܸܙܚܵܐ ܕܫܘܘܕܵܝ ܡܪܹܗ܁|
    block |܃ܒܡܫܚܵܐ ܕܩܘܕܫܵܐ ܛܒܼܥܹܗ ܠܬܵܓܹܗ ܡܲܠܟܵܐ ܢܒܼܝܼܬܼܵܐ|
    block |ܕܠܵܐ ܢܟܘܢܝܗܝ ܢܟܼ̈ܠܐ ܨܢܝ̈ܥܹܐ ܕܢܟܘܠܬܢܹ̈ܐ܁|
    block |܃ܡܦ̣ܣ ܗ̄ܘ̣ܵܐ ܟܐܢܵܐ ܕܕܪܐܐܚ̇ܕ ܒܪܹܗ ܥܲܡ ܒܝܼܫܵܐ|
    block |ܘܩܕܡ ܡܫܚܗ ܕܬܫܲܪܲܥ ܡܢܗ ܐܝܕܵܐ ܕܒܝܼܫܵܐ܁|
    block |܃ܠܫܠܝܡܘܿܢ ܝܗܒ̣ ܬܓܼܐ ܘܕܲܪܓܼܵܐ ܕܪܫܢܘܼܬܼܵܐ|
    block |ܕܢܗܘܹܐ ܫ̇ܠܡ ܫܡܹܗ ܒܥ̇ܒܕܐ ܠܫܝܢܵܐ ܕܐ̄ܢܫܵܐ܁|
    block |܃ܫܝܢܵܐ ܪܵܒܵܐ ܟܣܹܐ ܗ̄ܘ̣ܵܐ ܒܫܡܵܐ ܕܐܬܢܬܝܼ ܠܹܗ|
    block |ܘܓܼܠܝܗܝ ܕܵܘܝܼܕ ܒܬܵܓܼܵܐ ܘܕܪܓ̣ܐ ܕܐܓܥܸܠ ܒܐܝܼܕܵܘ̈ܗܝ܁|
    block |܃ܫܡܹܗ ܩܕܡܝܵܐ ܪܚܝܼܡ ܠܐܠܵܗܵܐ ܩܪ̣ܝܗܝ ܓܸܠܝܢܵܐ|
    block |ܘܫܡܵܐ ܐ̄ܚܪܢܐ ܪܚ̇ܡ ܫܲܝܢܵܐ ܕܒܢܝ̈ܫܐ܁|
    block |܃ܫܡܗ̈ܐ ܕܐܢܹ̈ܐ ܐܬܟܢܝܼܘ ܠܹܗ ܒܢܒܝܼܘܼܬܼܵܐ|
    block |ܚܲܕ ܡ̣ܢ ܢܵܬܲܢ ܘܚܲܕ ܡ̣ܢ ܕܵܘܝܼܕ ܢܒܼܝܹ̈ܐ ܒܚܝܼܕܹ̈ܐ|
    block |܃ܢܬܢ ܢܫܝܼܵܐ ܩ̣ܪܵܝܗܝ ܝܲܕܝܼܕܵܐ ܡܪܝܵܐ ܪܚܡܹܗ|
    block |ܘܕܘܝܕ ܟܢܝܗ ܫܠܝܡܘܿܢ ܫܲܝܢܵܐ ܡܫܝܢ ܐ̄ܢܫܵܐ܁|
    block |܃ܢܡܘܣܐܝܼܬ ܣܡ̣ܘ ܠܹܗ ܫܡܵܗܹ̈ܐ ܠܢܡܘܿܣܝܵܐ|
    block |ܕܠܘܩܕܼܵܡ ܢܪܚܡ ܠܐܠܗ ܟܠܵܐ ܘܟܢ ܠܥܒܕܵܘܗܝ܁|
    block |܃ܪܚܡܲܬ ܩܘܼܫܬܼܵܐ ܘܪܵܚܡܲܬܼ ܫܲܝܢܵܐ ܡܠܹܝܢ ܫܘܼܡܗܵܘ̈ܗܝ|
    block |ܘܒܬܪܬܝܗܹܝܢ ܫܒܼܵܐ ܒܲܪ ܐܝܼܫܲܝ ܕܢܓܼܡܘܪ ܠܲܒܼܪܹܗ܁|
    block |܃ܚܟܝܡܐܝܼܬ ܣܥ̣ܪ ܚܲܟܝܡܵܐ ܒܫܘܼܠܵܡ ܚܲܝܵܘ̈ܗܝ|
    block |ܕܐܲܡܠܟ ܠܒܼܪܹܗ ܘܐܲܠܦܹܗ ܚܝܠܵܐ ܕܟܣܹܐ ܒܫܡܹܗ܁|
    block |܃ܠܒܪܹܗ ܐܫܠܸܡ ܬܓܹܗ ܘܕܲܪܓܹܗ ܡܲܠܟܵܐ ܟܹܐܢܵܐ|
    block |ܕܢܗܘܹܐ ܪܵܕܐ ܥܲܡ ܝܘܒܠܹܗ ܫܘܘܕܵܝ ܡܸܠܵܘ̈ܗܝ܁|
    block |܃ܠܫܘܘܕܵܝ ܡܪܹܗ ܪܚܸܡ ܫܪܝܼܪܵܐ ܡ̣ܢ ܟܠܡܸܕܡ|
    block |ܘܐܦ ܗܘ̤ ܡܵܪܹܗ ܦܲܪܥܹܗ ܚܘܒܵܐ ܕܪܲܒ ܡ̣ܢ ܚܘܼܒܹܗ܁|
    block |܃ܒܝܲܕ ܣܘܥܪ̈ܢܹܐ ܚܬܸܡ ܡܠܘ̈ܗܝ ܨܝܕ ܒܲܪ ܒܲܝܬܹܗ|
    block |ܕܝܩܲܪ ܠܒܼܪܗ ܒܚܟܡܲܬܼ ܩܘܼܫܬܵܐ ܕܕܡܝܵܐ ܠܕܬܒܘܼܗܝ܁|
    block |܃ܒܐܒܘܼܗܝ ܕܡܝܼ ܒܲܪ ܚܟܝܼܡܵܐ ܒܪܸܫ ܡܲܠܟܘܼܬܹܗ|
    block |ܘܐܲܝܟ ܝܠܘܕܹܗ ܬܒܼܥ ܟܹܐܢܘܼܬܵܐ ܘܡܟܟ ܥܘ̣ܠܵܐ܁|
  block
    block |܃ܠܘܩܒܼܵܠ ܥܘ̣ܠܵܐ ܙܹܝܢ ܢܦܲܫܹܗ ܓܲܢ̄ܒܪܐܝܼܬ|
    block |ܘܐܝܟ ܐܲܬܠܹܝܛܵܐ ܢܚܸܬ ܠܐܓܘܿܢܵܐ ܕܙܕܝܼܩܘܼܬܼܵܐ܁|
    block |܃ܛܲܠܝܵܐ ܫܒܼܪܐ ܐܚܲܕ ܫܒܼܛܵܐ ܕܪܫܢܘܼܬܼܵܐ|
    block |ܘܐܲܪܝܼܡ ܐܝܼܕܹܗ ܠܡܢܓܼܕܘܼ ܠܥܘ̣ܠܵܐ ܛܪܘܢܵܐ܁|
    block |܃ܢܟܼܠܵܐ ܩܫܝܵܐ ܡܬܚܹܗ ܠܥܘܠ̣ܐ ܕܒܢܲܝ̈ ܥܲܡܹܗ|
    block |ܘܡ̣ܢ ܩܫܝܼܘܼܬܹܗ ܕܚܸܠܘ ܥܘ̣̈̇ܠܐ ܕܒܼܒܹܝܬ ܥܲܡܡܹ̈ܐ܁|
    block |܃ܒܩܫܝܘܼܬ ܢܓܕܘ̈ܗܝ ܬܗ̣ܪܘ ܥܘ̈̇ܠܐ ܘܬܗܲܪܘ ܟܸܐܢܹ̈ܐ|
    block |ܕܟܼܡܵܐ ܕܡ̇ܐ ܡܲܡܠܠܵܐ ܕܦܘܼܡܹܗ ܠܐܒܘܼܗܝ ܕܵܘܝܼܕ܁|
    block |܃ܚܟܡܲܬܼ ܩܘܼܫܬܐ ܕܒܝܠܕܹܗ ܫܡ̣ܥܘ ܡ̣ܢ ܦܘܼܡܹܗ|
    block |ܘܕܚܸܠܘ ܡܢܹܗ ܛܒܹ̈ܐ ܘܒܝܼܫܹ̈ܐ ܘܨܵܬܼܘ ܦܘܼܩܕܢܵܘ̈ܗܝ܁|
    block |܃ܪܸܡܙܵܐ ܕܓܒܵܝܗܝ ܐܪܡܝܼ ܩܸܢܛܵܐ ܒܪ̈ܥܝܢܲܝܗܘܿܢ|
    block |ܘܟܲܕ ܠܐܨܒܹܝܢ ܫܠܸܡܘ ܠܓܒܼܝܬܹܗ ܘܝܩܲܪܘ ܕܲܪܓܹܗ܁|
    block |܃ܗܘ̤ ܬܘܼܒܼ ܪܡܙܵܐ ܚܲܝܸܠ ܙܘܥܵܘ̈ܗܝ ܒܚܝܹܠ ܚܟܡ̈ܬܐ|
    block |ܘܥܕܹܗ ܠܗܘܢܹܗ ܣܝܡܲܬܼ ܡܬܠ̈ܐ ܕܲܣܬܝܼܪ̈ܵܬܵܐܐ܁|
    block |ܐܲܝܟ ܒܹܝܬܼ ܓܲܙܵܐ ܦܬܚܹܗ ܠܗܵܘܢܹܗ ܒܥܲܡܵܐ ܨܪܝܼܟܐ|
    block |ܘܐܥܬܪ ܐܸܢܘܿܢ ܒܒܼܘܚܪܵܢ ܕܝܼܢܵܐ ܕܒܹܝܬܼ ܛܵܒܼ ܘܲܠܒܝܼܫ܁|
    block |܃ܨܪܝܼܟ ܗ̄ܘ̣ܵܐ ܥܡܵܐ ܡ̣ܢ ܒܘܼܚܪܢܵܐ ܕܕܝ̇ܢܘܼܬܹܗ|
    block |ܘܪܕܦܹܗ ܠܚܫܟܵܐ ܕܡܣܒܼ ܒܐܦܹ̈ܐ ܡ̣ܢ ܓܵܘ ܥܲܡܵܐ܁|
    block |܃ܒܕܝܢܵܐ ܕܩܛܠܵܐ ܒܚܪܹܗ ܠܕܩܕܵܡ ܪܸܡܙܵܐ ܕܓܒܼܵܝܗܝ|
    block |ܘܕܚ̣ܙܵܐ ܕܕܟܹܐ ܨܪܹܗ ܠܫܘܼܦܪܹܗ ܠܥܹܝܢ ܚܙܝ̈ܐ܁|
    block |܃ܒܝܲܕ ܙܢܝ̈ܬܐ ܙܠܝܼܠ̈ܬܐ ܒܩܵܝܗܝ ܠܲܫܪܵܪܹܗ|
    block |ܘܒܣܘܥܪ̈ܢܹܐ ܦܫܩܹܗ ܠܫܡܹܗ ܕܪܚ̇ܡ ܫܲܝܢܵܐ ܗ̄ܘ̣܁|
    block |܃ܬܲܪܬܹܝܢ ܫܛܝ̈ܢ ܥܡ̣ܪ ܫܘܒܐܝܼܬ ܟܲܕ ܠܵܐ ܫܘܝ̈ܢ|
    block |ܘܒܛܢ ܘܐܘܸܠܓ ܥܘ̤̈ܠܐ ܫܘܝ̈ܐ ܒܢܩܦܵܐ ܠܝܼܓܼܵܐ܁|
    block |܃ܠܵܐ ܫܘܝܼ̈ܬܐ ܒܛܸܢ ܫܲܘܝܵܐܝܼܬ ܒܙܒܼܢܵܐ ܫܘܝܵܐ|
    block |ܘܡܢܥ ܘܡܛܝ̈ ܠܛܟܼܣܵܐ ܕܝܼܠܕܵܐ ܕܣܝܼܡ ܒܟܼܝܢܵܐ܁|
    block |܃ܠܵܐ ܫܲܘܝܘܼܬܼܗܹܝܢ ܓܠܬ̤ ܬܚܦܝܼܬܼܵܐ ܕܣܘܼܥܪ̈ܢܲܝܗܹܝܢ|
    block |ܘܐܥܠܲܬ̤ ܐܸܢܹܝܢ ܠܒܘܼܚܪܢ ܟܘܪܐ ܕܕܝܼܢܵܐ ܟܹܐܢܵܐ܁|
    block |܃ܙܠܝܼܠܐܝܼܬ ܕܡܟ ܫܝ̈ܛܬܐ ܐܝܟ ܕܡ̈ܥܕܵܢ|
    block |ܘܚܣܟ ܐܢܝܢ ܝܘܩܪܐ ܕܫܸܢܬܼܵܐ ܘܠܵܐ ܢܵܕ ܘܐܲܪܓܸܫ܁|
    block |܃ܚܕܵܐ ܓܹܝܪ ܕܡܟܬ̤ ܘܩܛܠܲܬ̤ ܠܒܼܪܗ̇ ܚܒܢܢܐܝܼܬ|
    block |ܘܚܕܵܐ ܛܒܥܬ̤ ܘܠܵܐ ܐܬܬܥܝܼܪܲܬ̤ ܒܚܘܼܠܵܨ ܥܵܘ̣ܠܵܗ̇܁|
    block |܃ܡܠܝܬ̤ ܥܘܠ̣ܐ ܕܡܟܲܬ̤ ܩܛܠܲܬ̤ ܘܩܡܲܬ̤ ܓܸܢܒܲܬ̤|
    block |ܘܡܠܝܬ̤ ܪ̈ܚܡܹܐ ܫܟܒܲܬ̤ ܫܬܩܲܬ̤ ܘܩܡܬ̤ ܬܡܗܬ̤܁|
    block |܃ܠܒܲܪ ܡ̣ܢ ܛܟܼܣܵܐ ܙܟܬܗ̇ ܫܢܬܵܐ ܠܚܒܢܢܬܵܐ|
    block |ܘܠܵܐ ܐܬܬܥܝܲܪܬ̤ ܠܩܵܠ ܝܠܘܼܕܵܗ̇ ܟܲܕ ܡ[ܬ]ܛܪܦ܁|
    block |܃ܝܘܼܩܪܵܐ ܕܥܘ̣ܠܵܗ̇ ܢܦܸܠ ܥܲܠ ܥܘܸܠܗ̇ ܘܫܬܸܩ ܚܲܝܵܘ̈ܗܝ|
    block |ܘܡ̣ܢ ܕܐܬܬܥܝܼܪܲܬ̤ ܠܐ ܐܬܬܥܝܼܪܲܬ̤ ܥܘܿܠܘܬܵܗ̇܁|
    block |܃ܦܓܪܗ̇ ܒܠܚܘܿܕ ܢܕ ܡ̣ܢ ܫܢܬܵܐ ܕܝܲܩܝܼܪܘܼܬܼܵܐ|
    block |ܘܢܦܫܗ̇ ܛܒܥܲܬ̤ ܒܝܘܩܪܵܐ ܕܥܘ̣ܠܵܐ ܕܠܑܵܐ ܒܲܡܫܘܚܬܵܐ܁|
    block |܃ܥܘ̣ܠܐ ܩܫܝܬܼܵܐ ܨܒܲܬ̤ ܕܬܫܡܸܫ ܒܡܘܬܹܗ ܕܒܼܪܵܗ̇|
    block |ܘܚܠܦ ܥܘ̣ܠܗ̇ ܒܛܢܬ̤ ܘܝܠܕܲܬ̤ ܥܘ̣ܠܵܐ ܥܦܝܼܦܵܐ܁|
    block |܃ܚܙܬ̤ ܫܛܝܼܬܵܐ ܕܗܘ̤ܬ ܓܘܡܟܵܐ ܒܝܲܕ ܪܦܝܘܼܬܵܗ̇|
    block |ܘܒܛܢܬ̤ ܢܟܼܠ̇ܐ ܘܠܝܕܵܬ̤ ܥܵܘ̣ܠܵܐ ܕܬܐܣܹܐ ܨܲܥܪܵܗ̇܁|
    block |܃ܚܙܬ̤ ܕܐܬܓܙܝܬ̤ ܡ̣ܢ ܬܪܒܝܼܬܼܵܐ ܕܦܹܐܪܵܐ ܡܠܝܼܠܵܐ|
    block |ܘܙܩܪܲܬ̤ ܢܚܬܵܐ ܕܓܢܒܘܬ̈ܐ ܕܬܬܟܣܹܐ ܒܹܗ܁|
    block |܃ܐܲܝܟ ܓܲܝܣܵܐ ܢܦܠܲܬ̤ ܡ̣ܢܫܲܠܝ ܥܲܠ ܒܲܪܬ ܙܘܓܵܗ̇|
    block |ܘܚܛܦܬ̤ ܡܸܢܗ̇ ܥܘ̤ܠܐ ܚܝܵܐ ܘܣܡܬ̤ ܚܝܼܬܼܵܐ܁|
    block |܃ܥܘ̤ܠܐ ܒܥܘ̤ܠܵܐ ܨܒܬ̤ ܕܐܚܠܦ ܡܠܝܲܬ̤ ܥܵܘ̣ܠܵܐ|
    block |ܘܥܘ̇ܠܐܝܼܬ ܫܩܠܲܬ̤ ܚܝܵܐ ܘܣܡܲܬ̤ ܡܝܼܬܼܵܐ܁|
  block
    block |܃ܚܝܐ ܫܩܠܬ̤ ܘܡܝܵܬܐ ܣܵܡܲܬ̤ ܚܘܨܦܢܝܼܬܼܵܐ|
    block |ܘܟܲܕ ܡܬܦܪܣܐ ܕܬܐܣܹܐ ܚܸܣܕܵܗ̇ ܣܓܝܼ ܠܹܗ ܨܲܥܪܵܗ̇܁|
    block |܃ܒܥܘܸܠܐ ܚܝܐ ܨܒܬ̤ ܕܬܨܒܸܬ ܣܢܝܘܼܬ ܢܲܦܫܵܗ̇|
    block |ܘܒܒܼܪܗ̇ ܡܝܼܬܐ ܨܒܬ̤ ܕܬܨܥܲܪ ܠܦܐܝܘܼܬ ܪ̈ܲܚܡܹܐ܁|
    block |܃ܒܝܠܕܗ̇ ܡܦܪܬ̤ ܓܘܼܡܕܢܐܝܼܬ ܕܠܵܘ ܕܝܼܠܵܗ̇ ܗ̄ܘ̣|
    block |ܘܠܕܠܗ̇ ܕܝܼܠܗ̇ ܩܪܬܹܗ ܕܝܼܠܵܗ̇ ܟܕ ܠܵܐ ܐܝܼܬܼܵܘܗܝ܁|
    block |܃ܠܕܠܐ ܕܝܠܗ̇ ܥܦܸܩ ܥܘܒܗ̇ ܥܕܲܡܵܐ ܠܨܦܪܵܐ|
    block |ܘܠܐ ܝܕܥܵܐ ܗ̄ܘ̣ܵܬ ܕܐܬܐ ܢܘܼܗܪܵܐ ܘܡܦܪܣܹܗ ܠܗ̇܁|
    block |܃ܥܕܵܢ ܨܦܪܐ ܐܥܝܼܪ ܐܸܢܘܿܢ ܠܙܠܝܼ̈ܠܬܐ|
    block |ܘܩܡ ܕܢܢܨܪ̈ܵܢ ܠܕܠ̈ܐ ܕܝܼܠܗܹܝܢ ܐܲܝܟ ܠܕܝܼܠܗܹܝܢ܁|
    block |܃ܓܢܒܼܘܼܬܼܵܐ ܗܦܟܬܹܗ ܠܛܟܼܣܐ ܕܝܠܕܬܵܐ|
    block |ܘܟܕ ܕܝܠܗܹܝܢ ܗ̄ܘ̣ܵܘ ܘܠܵܘ ܕܝܠܗܹܝܢ ܗ̄ܘ̣ܵܘ ܫܪܝܼܪܐܝܼܬ܁|
    block |܃ܠܕܠܵܐ ܕܝܼܠܗܹܝܢ ܛܥܲܢ ܬܪܬܝܗܹܝܢ ܟܲܕܒܼܵܐܝܼܬ|
    block |ܥܕܡܵܐ ܕܐܲܟܣܗ̇ ܥܸܕܢ ܨܦܪܵܐ ܠܟܕܒܘܼܬܼܵܐ܁|
    block |܃ܨܦܪܐ ܚܘܝܗ̇ ܠܟܕܒܘܼܬܼܵܐ ܒܦܪܨܘܿܦ ܥܘ̤̈ܠܐ|
    block |ܘܒܨܘܪ̈ܬܗܘܿܢ ܦܪܣ ܘܓܼܠܵܗ̇ ܠܢܟܼܝܠܘܼܬܼܵܐ܁|
    block |܃ܒܦܪܨܘܿܦ ܥܘ̤ܠܐ ܚܪܬ̤ ܐܡܹܗ ܕܥܘ̤ܠܐ ܚܝܵܐ|
    block |ܘܚܙܬ̤ ܕܡܝܬܐ ܕܪܡܹܐ ܒܥܘܼܒܵܗ̇ ܠܵܘ ܕܝܼܠܗ̇ ܗ̄ܘ̣܁|
    block |܃ܓܡܚܵܐ ܐܚܕܗ̇ ܥܲܠ ܣܘܼܥܪ̈ܢܹܐ ܕܕܠܵܐ ܢܵܡܘܿܣ|
    block |ܕܓܢܝܼܒ ܥܘ̤ܠܵܗ̇ ܘܪܡܐ ܒܥܪܣܗ̇ ܥܘ̤ܠܐ ܐ̄ܚܪܢܵܐ܁|
    block |ܕܠܵܐ ܢܡܘܣܵܐ ܣܥܬ̤ ܣܪܘܚܬܵܐ ܥܲܠ ܒܲܪܬ ܙܵܘܓܵܗ̇܁|
    block |ܘܚܪܡܵܢܵܐܝܼܬܼ ܓܢܒܬ̤ ܡܸܢܵܗ̇ ܥܘ̤ܠܐ ܚܝܵܐ܁|
    block |ܙܝܢܵܐ ܕܚܘܼܨܦܵܐ ܠܒܸܫ ܪܥܝܢܗ̇ ܕܚܘܨܦܢܝܼܬܼܵܐ܁|
    block |ܘܫܪܝܬ̤ ܣܪܒܼܵܐ ܕܠܵܘ ܕܝܠܗ̇ ܗܘ̤ ܥܘ̤ܠܐ ܡܝܬܼܵܐ܁|
    block |܃ܐܲܝܟ ܕܒܐ ܓܼܘܢܵܐ ܢܦ̣ܠ ܬܪܬܝܗܹܝܢ ܒܚܘܼܫܵܐ ܘܚܘܸܨܦܵܐ|
    block |ܘܡܬܟܬ̈ܫܵܢ ܗܘ̣̈ܝ ܥܲܠ ܙܟܘܬܵܐ ܕܥܘ̤ܠܐ ܚܝܵܐ܁|
    block |܃ܐܡܹܗ ܕܚܝܐ ܒܙܝܒܵܐ ܕܚܘܼܒܵܐ ܡܬܟܬܫܵܐ ܗ̄ܘ̣ܵܬ|
    block |ܘܐܡܹܗ ܕܡܝܼܬܼܵܐ ܒܙܲܝܢܵܐ ܢܟܝܼܠܐ ܕܣܪܘܿܒܼܘܼܬܼܵܐ܁|
    block |܃ܐܡܗ ܕܚܝܐ ܪ̈ܲܚܡܹܐ ܥܨܵܐܘܼܗ̇ ܕܬܒܼܥܐ ܕܝܼܠܵܗ̇|
    block |ܘܚܨܦܵܐ ܓܪܓܵܗ̇ ܠܚܘܼܨܦܢܝܼܬܼܵܐ ܕܬܚܛܘܿܦ ܡܓܢ܁|
    block |܃ܩܪܒܼܵܐ ܪܒܵܐ ܥܒܲܕ ܫܛܝ̈ܬܐ ܥܲܠ ܥܘ̤ܠܝ̈ܗܹܝܢ|
    block |ܘܠܐ ܢܚ ܩܸܐܪܣܗܹܝܢ ܥܕܡܵܐ ܕܫܡܲܥ ܡܠܟܵܐ ܘܲܥܡܵܐ܁|
    block |܃ܛܒܵܐ ܕܩܸܛܠܵܐ ܫܡ̣ܥ ܒܲܪ ܕܵܘܝܼܕ ܕܐܬܼܐ ܠܐܸܕܢܵܘ̈ܗܝ|
    block |ܘܛܢ ܘܐܬܥܙܲܙ ܠܡܦܫܩܘ ܫܡܹܗ ܒܥ̇ܒܕܐ܁|
    block |܃ܠܫܝܢܵܐ ܕܐ̄ܢܫܐ ܓܒ̣ܝܗܝ ܦܘܩܕܢܵܐ ܕܫܠܝܼܛ ܥܲܠ ܟܠ|
    block |ܘܫܪܝ ܐܵܦ ܗܘ̤ ܠܡܫܝܢܘܼ ܠܐ̄ܢܫܐ ܒܫܡܗ܁|
    block |܃ܒܝܲܕ ܣܘܥܪ̈ܢܹܐ ܨܒܼܵܐ ܕܢܲܚܵܘܝܼܘܗܝ ܠܫܝܢܵܐ ܕܫܡܗ|
    block |ܘܙܲܡܸܢ ܘܩ̣ܪܐ ܠܫܒܛܲܝ̈ ܥܲܡܵܐ ܠܡܫܡܲܥ ܕܝܼܢܹܗ܁|
    block |܃ܟܠܗܘܿܢ ܫܒ̈ܛܐ ܟܢܲܫܘ ܕܢܨܘܼܬܘܢ ܕܝܢܵܐ ܚܲܕܬܵܐ|
    block |ܕܒܚܲܕ ܬܘܼܬܹܗ ܢܚܙܘܿܢ ܚܲܝܠܵܐ ܕܒܼܒܲܪ ܕ̈ܘܝܼܕ܁|
    block |܃ܚܲܝܠܵܐ ܕܝܗܒ̣ ܒܹܗ ܚܹܝܠ ܚܟܡ̈ܬܐ ܟܲܢܸܫ ܐܸܢܘܿܢ|
    block |ܕܒܓܠܝ̈ܬܐ ܢܚܙܘܿܢ ܚܲܝܠܵܐ ܕܣܬܝܼܪ̈ܬܐ܁|
    block |܃ܟܢܫ̈ܝܼܢ ܟܢܫܝ̈ܢ ܩܡ̣ܘ ܟܠ ܬܓܡܝܼ̈ܢ ܕܲܢܨܘܬܘܼܢܵܝܗܝ|
    block |ܘܡܣܟܝܼܢ ܗ̄ܘ̣ܵܘ ܕܐܸܡܲܬܝ ܢܦܬܲܚ ܬܪܲܥ ܪܥܝܢܹܗ܁|
    block |܃ܒܕܡܘܼܬ ܡܦ̈ܢܹܐ ܡܬܝܐܒܝܼܢ ܗ̄ܘ̤ܵܘ ܥܠܝܡܹ̈ܐ ܘܣܒܹ̈ܐ|
    block |ܠܡܫܡܲܥ ܡܸܠܬܐ ܡ̣ܢ ܦܘܼܡ ܛܲܠܝܵܐ ܕܐܡܠܟ ܡ̣ܢܫܸܠܝ܁|
    block |܃ܒܚܒ̈ܐܐ ܕܪܓܬܐ ܩܡܘ ܟܠ ܡܘܼܫܚܵܢ ܒܥܕܵܢ ܕܝܼܢܵܐ|
    block |ܕܐܡܬܝ ܢܘܠܸܕ ܠܒܹܗ ܕܡܲܠܟܵܐ ܕܝܼܢܹܗ ܕܥܘ̤ܠܐ܁|
    block |܃ܐܦ ܠܹܗ ܠܡܲܠܟܐ ܚܒܼܠܹ̈ܐ ܕܩܘܼܫܬܼܵܐ ܥܨܝ̇ܢ ܗ̄ܘ̣ܵܘ ܠܹܗ|
    block |ܕܐܡܲܬܝ ܢܸܓܼܠܹܐ ܟܣܝܘܼܬ ܥܘܠܐ ܩܕܼܵܡ ܚܲܙܝܹ̈ܐ܁|
  block
    block |܃ܐܲܝܛ ܝܵܠܕܬܵܐ ܩܡ ܪܥܝܢܹܗ ܕܡܵܘܠܸܕܼ ܡܬܠܹ̈ܐ|
    block |ܘܡܚܒܠ ܗ̄ܘ̣ܵܐ ܕܡܘܠܕ ܡܸܠܬܼܵܐ ܕܠܵܐ ܒܘܼܣܪܵܢܵܐ܁|
    block |܃ܦܩ̣ܕ ܚܕܝܼܡܵܐ ܘܥܲܠ ܫܛܝ̈ܬܐ ܘܩܡ ܒܹܝܬܼ ܕܝܼܢܵܐ|
    block |ܘܫܲܪܝܼ ܒܥܝ̈ܢ ܚܕܵܐ ܡ̣ܢ ܚܘܒܵܐ ܘܚܲܕܵܐ ܒܚܘܼܨܦܵܐ܁|
    block |܃ܐܡܹܗ ܕܚܐ ܬܢܬ̤ ܬܫܥܝܼܬܼܵܐ ܒܲܣܝܼܡܵܐܝܼܬ|
    block |ܘܐܸܡܹܗ ܕܡܝܼܬܼܵܐ ܡܚܬ̤ ܒܟܼܪܘܡܐ ܓܘܼܡܕܢܐܝܼܬ܁|
    block |܃ܪܚܡܬ̤ ܥܘ̤ܠܗ̇ ܬܒܥܬ̤ ܥܘ̤ܠܵܗ̇ ܚܢܒܢܐܝܼܬ|
    block |ܘܩܛܠܬ̤ ܠܒܪܗ̇ ܩܥܲܬ̤ ܒܫܝܐܝܼܬ ܕܠܵܐ ܟܘܼܚܕܵܐ܁|
    block |܃ܒܚܘܨܦܢܝܼܬܼܵܐ ܬܡܲܗ ܒܲܪ ܕܘܝܼܕ ܕܟܼܡܵܐ ܠܒܼܝܼܒܼܵܐ|
    block |ܘܚܪ ܘܐܬܒܝܢ ܕܐܝܟܵܢ ܢܫܠܝܗ̇ ܠܫܓܝܼܫܘܼܬܵܗ̇܁|
    block |܃ܚܙܗ̇ ܕܠܒܼܝܼܒܼܵܐ ܟܪܘܡܵܐ ܩܲܫܝܵܐ ܕܣܪܘܿܒܘܼܬܼܵܐ|
    block |ܘܒܠܥܕ ܣܗܕ̈ܐ ܠܵܐ ܡܬܬܟܣܵܐ ܟܕܒܘܼܬܵܗ̇܁|
    block |܃ܚܙ̣ܵܐ ܕܐܸܢ ܐܡ̇ܪ ܕܕܝܼܠܵܗ̇ ܐܝܬܼܘܗܝ ܥܘ̤ܠܵܐ ܡܝܼܬܼܵܐ|
    block |ܣܪܒܐ ܠܩܘܼܒܼܠܹܗ ܟܡܐ ܐܸܢ ܡܠܟܵܐ ܗ̄ܘ̣ ܕܠܵܘ ܕܝܼܠܹܗ ܗ̄ܘ̣܁|
    block |܃ܚܪ ܕܐܸܢ ܦܵܩܸܕ̇ ܢܬܠܘܢ ܥܘ̤ܠܵܐ ܠܚܪܡܢܝܼܬܼܵܐ|
    block |ܪܢܐ ܥܡܐ ܕܡ[܁܁܁]ܒܼ ܒܐܦܵܐ ܥܒܕ ܒܗ ܒܕܝܫܵܐ܁|
    block |܃ܚܙ̣ܸܵܐ ܕܐܸܢ ܫ̇ܪܐ ܚܪܝܵܢ ܢܫܹ̈ܐ ܕܠܵܐ ܢܸܣܝܢ̇ܐ|
    block |ܠܵܐ ܡܬܓܠܝܵܐ ܚܟܡܲܬܼ ܩܘܼܫܬܵܐ ܕܫܪܝܵܐ ܒܛܵܘܹܗ܁|
    block |܃ܚܟܝܡܐܝܼܬ ܚܵܪ ܒܹܗ ܒܕܝܼܢܵܐ ܕܐܬܩܪܲܒ ܠܹܗ|
    block |ܘܒܢܐܣܝܢܵܐ ܒܲܕܸܩ ܘܓ̣ܠܝܗܝ ܠܥܝܢ ܚܙܝܹ̈ܐ܁|
    block |܃ܒܝܲܕ ܢܣܝܢܵܐ ܦܩ̣ܕ ܚܟܝܼܡܵܐ ܒܲܪ ܚܟܼܝܼ̈ܡܹܐ|
    block |ܕܢܐܬܹܐ ܣܲܝܦܵܐ ܘܢܫܪܹܐ ܗܸܪܬܵܐ ܕܬܪܬܝܼܢ ܢܫܝܼ̈ܢ܁|
    block |܃ܠܟܼܘܪܐ ܕܣܝܦܵܐ ܢܥܸܠ ܐܸܢܹܝܢ ܠܙܐܝܼ̈ܠܬܐ|
    block |ܘܢܚܙܹܐ ܐܝܼܕܐ ܗ̄ܝ̣ ܐܡܹܗ ܕܚܝܐ ܘܐܡܹܗ ܕܡܝܼܬܼܵܐ܁|
    block |܃ܣܝܦܐ ܢܗܘܹܐ ܣܗܕܵܐ ܓܲܠܝܵܐ ܒܥܘ̣ܠܵܐ ܟܲܣܝܵܐ|
    block |ܘܗܘ̤ ܢܒܼܕܸܩܠܲܢ ܕܕܡ̇ܢ ܐܝܼܬܵܘܗܝ ܥܘ̤ܠܵܐ ܚܲܝܵܐ܁|
    block |܃ܗܘ̤ ܢܓܼܠܹܐ ܠܲܢ ܥܲܠ ܛܫܝ̈ܬܹܗ ܕܝܨܪܵܐ ܢܟܝܼܠܵܐ|
    block |ܘܢܫܬܥܐ ܠܲܢ ܕܐܝܟܢ ܚܠܦ ܥܘ̤ܠܵܐ ܒܥܘ̤ܠܐ܁|
    block |܃ܒܬܗܪܵܐ ܪܲܒܵܐ ܩܡ̣ܘ ܥܒܪܵܝܹܐ ܒܦܘܼܩܕܵܢ ܡܲܠܟܵܐ|
    block |ܘܡܬܕܡܪܝܼܢ ܗ̄ܘ̣ܵܘ ܒܕܝܼܢܵܐ ܚܲܕܬܵܐ ܕܠܵܐ ܒܲܥܝܵܕܵܐ܁|
    block |܃ܒܹܝܬܼ ܦܘ̈ܠܓܐ ܩܡܘ ܫܡܘܥܵܘ̈ܗܝ ܕܒܥ̇ܐ ܣܲܝܦܵܐ|
    block |ܕܫܪܝܼܪ ܕܝܼܢܹܗ ܐܘ ܠܵܐ ܫܲܪܝܼܪ ܡܬܪܢܹܝܢ ܗ̄ܘ̣ܵܘ܁|
    block |܃ܠܦܝܓܼܝܼ̈ ܠܸܒܵܐ ܕܓܘܼܚܟܵܐ ܚܲܫܒܘܼܗ̇ ܠܡܠܬܼܵܐ ܕܐܡ̣ܪ|
    block |ܘܪ̈ܚܡܝ ܩܘܫܬܐ ܪܢܵܘ ܕܫܪܪܐ ܟܣܹܐ ܒܦܘܼܩܕܵܢܵܐ܁|
    block |܃ܒܠܵܐ ܫܘܝܘܼܬܵܐ ܕܪ̈ܥܝܢܲܝܗܘܿܢ ܚܪ ܒܲܪ ܕܵܘܝܼܕ|
    block |ܘܒܥ̣ܐ ܣܝܦܵܐ ܕܢܒܚܘܿܪ ܐܸܢܘܿܢ ܥܲܡ ܣ̄ ܙܲܢܝ̈ܬܐ܁|
    block |܃ܐܲܝܟ ܕܠܢܫ̈ܐ ܐܥܸܠ ܐܢܘܿܢ ܠܟܼܘܿܪ ܒܘܼܚܪܢܵܐ|
    block |ܘܕܟܝܼ ܡܢܗܘܿܢ ܠܙܐܦܵܐ ܢܕܝܼܕܵܐ ܕܠܵܐ ܫܲܘܝܘܼܬܼܵܐ܁|
    block |܃ܐܬܵܐ ܣܲܝܦܵܐ ܘܩܲܣܛܘܼܢܪܵܐ ܩܡܘ ܒܹܝܬ ܕܝܢܵܐ|
    block |ܘܦܩܕ ܡܠܟܵܐ ܠܡܦܣܲܩ ܠܲܬܼܪܹܝܢ ܠܥܘ̤ܠܵܐ ܚܲܝܵܐ܁|
    block |܃ܦܘܼܣܩ̣ܘܗܝ ܠܲܬܪܸܝܢ ܠܥܘ̤ܠܐ ܚܲܝܵܐ ܦܩܲܕ ܒܲܪ ܕܵܘܝܼܕ|
    block |ܘܗܒܼܘ ܗܲܕܡܵܘ̈ܗܝ ܦܠܓܐ ܠܚܕܵܐ ܘܠܦܓܐ ܠܚܕܵܐ܁|
    block |܃ܥܲܠ ܚܝܘܬܹܗ ܟܬܝܫ̈ܢ ܩܥܝ̈ܢ ܙܠܝ̈ܠܬܐ|
    block |ܢܘܦܘܢ ܚܝܘ̈ܗܝ ܘܗܵܐ ܡܫܬܝܼ̈ܢܲܢ ܡ̣ܢ ܬܟܬܘܼܫܵܐ܁|
    block |܃ܒܩܐ ܪܣܵܐ ܪ̈ܡܝܢ ܕܐܝܕܐ ܬܸܙܟܹܐ ܒܩܢܝܢ ܚܲܝܵܘ̈ܗܝ|
    block |ܢܣܒܢ ܡܢܹܗ ܒܚܕܵܐ ܫܘܝܘܼ ܡܫܠܹܐ ܩܸܐܪܣܵܐ܁|
    block |܃ܐܡܹܗ ܕܚܲܝܵܐ ܚܙܬ̤ ܦܘܼܩܕܵܢܹܗ ܕܡܲܠܟܵܐ ܕܪܗܝܼܒ|
    block |ܘܪܢܬ̤ ܕܟܒܪ ܒܩܘܼܫܬܐ ܒ̇ܥܐ ܠܡܩܛܲܠ ܠܲܒܼܪܵܗ̇܁|
    block |܃ܚܙܬ̤ ܕܐܪܝܡܹܗ ܩܣܛܘܢܪܵܐ ܠܣܝܦܵܐ ܠܛܝܼܫܵܐ|
    block |ܘܪܗܸܛܘ ܪ̈ܚܡܝܗ̇ ܘܐܚܕܘܼܗ̇ ܠܐܹܝܕܹܗ ܡ̣ܢ ܕܲܠܡܸܩܛܲܠ܁|
    block |ܟܝܢܵܐ ܙܩܬܵܗ̇ ܠܡܬܒܲܥ ܚܘܼܒܵܐ ܕܣܝܼܡ ܒܟܝܼܢܵܐ܃|
  block
    block |ܘܐܠܦܗ̇ ܠܡܟܼܠܐ ܡܘܬܼܵܐ ܪܗܝܼܒܼܵܐ ܕܦܘܼܩܕܵܢ ܡܲܠܟܵܐ܁|
    block |܃ܠܵܐ ܒܲܪ ܕܘܝܕ ܠܵܐ ܟܹܐܝܢ ܕܝܼܢܵܟ ܩܥܲܬ̤ ܒܼܝܢ ܕܝܼܢܵܐ|
    block |ܘܠܵܘ ܟܹܐܢܵܐܝܼܬ ܦܩܲܕܬܿ ܥܲܠ ܥܘ̤ܠܵܐ ܚܝܵܐ ܕܢܡܘܼܬ܁|
    block |܃ܥܩܸܒ ܫܦܝܼܪ ܡܠܟܵܐ ܟܐܢܵܐ ܘܟܸܢ ܩܲܛܠ ܐ̄ܢܬ|
    block |ܘܠܵܐ ܬܣܬܪܗܲܒܼ ܠܡܐ ܫܲܕ ܠܲܕܡܵܐ ܕܠܵܐ ܒܘܼܚܪܵܢܵܐ܁|
    block |܃ܚܘܪܒܲܪ ܟܐܢܵܐ ܒܐܒܘܟ ܟܐܢܵܐ ܘܐܸܕܲܡܵܐ ܠܹܗ|
    block |ܘܝܩܲܪ ܩܘܫܬܼܵܐ ܕܕܣܹܐ ܒܫܡܵܟ ܐܝܟ ܝܵܠܘܿܕܲܟ܁|
    block |܃ܚܙܝܼ ܠܐ ܬܫܪܐ ܬܚܘܡܵܐ ܟܐܢܵܐ ܕܬܚܸܡ ܐܒܘܼܟ|
    block |ܘܠܵܐ ܬܬܝܠܦ ܠܡܲܥܠܲܒܼ ܐ̄ܢܫܐ ܒܡܣܒ ܒܐܦܹ̈ܐ܁|
    block |܃ܠܵܐ ܬܬܸܠ ܠܹܗ ܐܲܬܪܲܐ ܠܥܘܼܠܵܐ ܠܡܸܬܪܵܘܪܵܒܘܼ|
    block |ܒܲܕ ܚ̇ܙܐ ܠܟ ܕܪܕܐ ܐܢܬ ܒܐܘܼܪܚܵܐ ܕܢܟܼܝܼܠܘܼܬܼܵܐ܁|
    block |܃ܠܵܐ ܬܚܒܠܝܼܘܗܝ ܠܥܘ̣ܠܐ ܚܝܵܐ ܟܕ ܠܵܐ ܚܲܝܒ|
    block |ܘܠܵܐ ܬܬܛܥܲܦ ܒܕܡܵܐ ܚܲܣܝܵܐ ܕܪܡ ܡ̣ܢ ܚܘܒܹ̈ܐ܁|
    block |܃ܗܒܼܝܗܝ ܟܠܹܗ ܠܚܘܼܨܦܢܝܼܬܼܵܐ ܘܢܸܗܘܹܐ ܕܝܼܠܵܗ̇|
    block |ܘܠܵܐ ܬܦܠܓܝܼܘܗܝ ܠܡܢܘ̈ܬܐ ܕܠܵܐ ܠܝܘܼܬܪܢܵܐ܁|
    block |܃ܠܵܐ ܡܨܝܵܐ ܐ̄ܢܐ ܕܐܚܙܐ ܒܡܵܘܬܹܗ ܟܕ ܡܬܦܣܲܩ|
    block |ܘܐܸܢ ܚܙܝܵܐ ܐ̄ܢܵܐ ܛܵܒܼ ܠܝܼ ܡܵܘܬܼܵܐ ܛܵܒܼ ܡ̣ܢ ܚܲܝܹ̈ܐ܁|
    block |܃ܐܹܝܘ ܠܟܼܝܢܵܐ ܟܡܵܐ ܛܲܢ ܘܲܬܼܒܵܥ ܬܒܼܥܬܐ ܕܚܘܼܒܹܗ|
    block |ܘܠܵܐ ܐܬܪܦܝܼ ܒܥܕܢ ܩܸܐܪܣܵܐ ܕܒܥܠܕܪܹܗ܁|
    block |܃ܐܹܝܘ ܟܡܵܐ ܐܩܪܸܒܼ ܓܲܢ̄ܒܪܐܝܬ ܠܘܼܩܒܼܵܠ ܣܲܝܦܵܐ|
    block |ܘܠܐ ܝܗ̣ܒ ܐܬܪܐ ܕܢܸܬܪܘܿܥ ܣܕܪܐ ܕܚܲܡܝܼܡܘܼܬܹܗ܁|
    block |܃ܐܝܘ ܟܡܵܐ ܥܙܝܼ ܠܡܸܬܟܬܫܘܼ ܚܘܼܒܵܢܵܐܝܼܬ|
    block |ܘܠܵܐ ܚܒܼ ܘܐܫܦܸܠ ܡ̣ܢ ܦܘܼܩܕܢܵܐ ܕܡܲܟܵܐ ܘܚܲܝܠܹܗ܁|
    block |܃ܐܝܘ ܠܙܢܝܼܵܬܐ ܪܵܚܡܢܝܼܬܵܐ ܟܡܵܐ ܓܵܠܘ ܪ̈ܚܡܹܝܗ̇|
    block |ܕܝܗܒܬ̤ ܥܘ̤ܠܐ ܠܚܘܼܨܦܢܝܼܬܵܐ ܕܒܲܠܚܘܿܕ ܢܚܐ܁|
    block |܃ܐܘ ܠܫܛܝܼܬܵܐ ܚܪ ܡܢܝܼܬܼܵܐ ܟܡܵܐ ܠܵܐ ܚܣܬ̤|
    block |ܕܫܐ ܠܬ̤ ܕܢܡܘܼܬ ܥܘ̤ܠܐ ܚܝܵܐ ܕܠܵܐ ܬܬܦܪܣܹܐ܁|
    block |܃ܐܘ ܟܡܵܐ ܩܢܬ̤ ܗ̄ܘ̣ܵܬ ܓܘܼܡܕܵܢܵܐܝܼܬ ܠܸܒܵܐ ܕܟܹܐܦܵܐ|
    block |ܕܠܵܐ ܐܬܪܟܘܬ̤ ܟܲܕ ܚܪ ܣܲܝܦܵܐ ܠܩܘܼܒܼܠܹܗ ܕܛܲܠܝܵܐ܁|
    block |܃ܐܘ ܟܡܵܐ ܩܥܬ̤ ܗܘ̤ܬ ܚܘܨܦܢܝܼܬܼܵܐ ܩܕܼܵܡ ܒܲܪ ܕܵܘܝܼܕ|
    block |ܕܠܵܐ ܕܝܼܠܝ ܢܸܗܘܹܐ ܐܵܦ ܠܵܐ ܕܝܼܠܟܹܝ ܡܢܘܼܬ ܐܲܝܟ ܕܦܣܝܼܩ܁|
    block |܃ܒܚܘܨܦܗ̇ ܬܡܗ ܗ̄ܘ̣ܵܐ ܫܠܹܝܡܘܿܢ ܫܝܢܐ ܡܫܝܸܢ ܐ̄ܢܵܫܵܐ|
    block |ܘܡܢܹܗ ܕܚܘܼܨܦܗ̇ ܝܲܠܦܹܗ ܠܢܟܼܠܐ ܕܟܼܣܹܐ ܒܠܸܒܵܗ̇܁|
    block |܃ܒܚܘܼܒܵܐ ܘܪ̈ܚܡܹܐ ܕܐܸܡܹܗ ܕܛܲܠܝܵܐ ܬܡܗ ܒܲܪ ܕܵܘܝܼܕ|
    block |ܘܡ̣ܢ ܚܢ̈ܓܬܗ̇ ܦܪ̣ܫ ܘܐܣܬܟܲܠ ܕܗ̤ܝ ܗ̣̄ܝ ܐܸܡܹܗ܁|
    block |܃ܗ̇ܝ ܗ̤ܝ ܐܸܡܹܗ ܘܣܗܲܕ ܚܘܼܒܵܗ̇ ܕܕܝܼܠܗ̇ ܐܝܼܬܵܘܗܝ|
    block |ܗܒܼ ܟܲܕ ܚܲܝ ܘܬܚܕܐ ܒܚܝ̈ܘܗܝ ܐܲܝܟ ܡܵܐ ܕܫܐܲܠܲܬ̤܁|
    block |܃ܙܟܬ̤ ܙܢܝܼܬܼܵܐ ܘܣܡ ܠܵܗ̇ ܡܲܠܟܵܐ ܟܠܝܼܠܵܐ ܥܘ̣ܠܗ̇|
    block |ܘܒܼܗܸܬܼ ܚܘܼܨܦܗ̇ ܕܚ̄ܘܨܦܢܝܼܬܼܵܐ ܘܢܦܩܲܬ̤ ܥܲܪܛܸܠ܁|
    block |ܟܠܝܼܠ ܩܘܠܣܹ̈ܐ ܓܕܠܘ ܚܙ̈ܝܹܐ ܠܡܲܠܟܿܐ ܟܹܐܢܵܐ܁|
    block |ܕܫܦܝܼܪ ܙܟܝܼ ܘܫܲܦܝܼܪ ܚܲܝܸܒܼ ܚܲܟܝܡܵܐܝܼܬ܁|
    block |܃ܒܕܝܼܢܵܐ [ܟܣܝܵܐ] ܟܣܝܵܐ ܓܠܐ ܟܐܢܘܼܬܼܵܐ ܕܒܼܪ ܥܝܢܹܗ|
    block |ܘܐܣܗܸܕ ܥܡܵܐ ܕܫܲܪܝܼܪ ܕܝܼܢܹܗ ܘܟܹܐܝܢ ܒܘܼܚܪܵܢܹܗ܁|
    block |܃ܒܕܝܼܢܵܐ ܝܲܠܦܘܼܗܝ ܕܐܝܼܬ ܒܹܗ ܚܲܝܵܠܐ ܠܡܠܒܲܕ ܕܝܼܢܵܐ|
    block |ܘܕܚܸܠܘ ܡܸܢܹܗ ܘܝܲܩܪܘ ܕܪܓܼܐ ܕܪܹܫܵܢܘܼܬܹܗ܁|
    block |܃ܐܲܝܟ ܕܒܕܘܪܐ ܒܚܪ ܠܩܢܘܡܹܗ ܒܒܘܼܚܪܵܢ ܢܫܹ̈ܐ|
    block |ܘܚܵܘܝܼ ܫܘܼܦܪܵܐ ܕܕܟܝܘܼܬ ܢܦܲܫܹܗ ܠܒܢܲܝ̈ ܥܲܡܹܗ܁|
    block |܃ܐܦ ܒܪܵܘܿܝܵܐ ܕܚܙܵܝܗܝ ܕܲܕܟܹܐ ܡ̣ܢ ܒܘܼܒܪܢܵܐ|
    block |ܨܒܬܗ ܒܚܸܙܘܵܐ ܘܬܲܪܓܸܡ ܥܡܹܗ ܚܹܝܠ ܚܸܟܡ̈ܬܹܗ܁|
    block |ܒܚܸܙܘܵܐ ܕܠܠ̣ܝܵܐ ܡܲܠܸܠ ܥܲܡܹܗ ܕܥܝܼܪ ܥܝܵܢܹܐܗ܃|
  block
    block |ܘܦܲܩܕܹܗ ܕܢܸܐܫܲܠ ܚܘܡܲܬܼ ܩܘܼܫܬܐ ܕܕܝܼܢܵܐ ܟܹܐܢܵܐ܁|
    block |܃ܫܐܲܠ ܐܡ̣ܪ ܠܹܗ ܐܝܟ ܠܐܝ̇ܕܥ ܡܢܐ ܒ̇ܥܐ|
    block |ܘܐܢܵܐ ܐܓܼܡܘܿܪ ܫܐܠܲܬܼ ܢܦܫܵܟ ܒܝܲܕܼ ܣܘܥܪ̈ܢܹܐܹ|
    block |܃ܗܒܼ ܠܝܼ ܠܒܵܐ ܘܐܦ ܣܘܟܠܵܐ ܥܢܵܐ ܒܲܪ ܕܵܘܝܼܕ|
    block |ܘܐܬܒܲܥ ܩܘܼܫܬܐ ܘܐܟܸܣ ܙܹܐܦܐ ܕܠܵܐ ܒܘܼܣܪܢܵܐ܁|
    block |܃ܕܝܼܢܵܐ ܟܹܐܢܵܐ ܫܐܸܠ ܒܲܪ ܕܘܼܝܼܕ ܡ̣ܢ ܒܵܪܘܿܝܵܐ|
    block |ܘܐܵܦ ܒܪܘܿܝܵܐ ܡ̣ܠܵܝܗܝ ܒܘܼܝܵܢܵܐ ܘܫܪܪ ܡܸܠܵܘ̈ܗܝܝ܁|
    block |܃ܠܘܩܕܵܡ ܝܗ̣ܒ ܠܹܗ ܚܟܡܲܬܼ ܠܒܵܐ ܠܡܸܫܡܲܥ ܕܝܼܢܵܐ|
    block |ܘܬܘܼܒܼ ܐܘܣܸܦ ܠܹܗ ܥܘܼܬܪܵܐ ܕܙܒܼܢܵܐ ܘܟܗܝܼܢܘܼܬܼܵܐ܁|
    block |܃ܒܬܪܹܝܢ ܥܘܼܬܪ̈ܝܼܢ ܨܒܬܹܗ ܠܕܪܓܼܵܐ ܕܪܹܫܢܘܼܬܹܗ|
    block |ܒܚܟܡܲܬܼ ܢܦܫܵܐ ܘܦܐܝܘܼܬ ܨܒܼܬܼܵܐ ܕܦܓܼܪ̈ܢܝܵܬܼܵܐ܁|
    block |܃ܒܪ̈ܘܚܢܝܵܬܼܵܐ ܘܦܓܪ̈ܢܝܬܐ ܥܬܲܪ ܒܲܪ ܕܵܘܝܼܕ|
    block |ܘܪܘܚܢܐܝܼܬ ܘܦܓܼܪܢܐܝܼܬ ܫܦܲܪ ܘܐܨܛܒܲܬ܁|
    block |܃ܒܦܓܼܪܐ ܘܢܲܦܫܹܗ ܫܦܲܪ ܠܲܐܠܵܗܵܐ ܘܠܒܒܝ̈ܢܫܵܐ|
    block |ܘܒܢܼܐ ܘܨܒܸܬ ܗܝܘܠ ܩܘܼܕܫܵܐ ܠܣܕܲܬܼ ܡܵܪܹܗ܁|
    block |܃ܒܝܵܬܐ ܒܢ̣ܵܐ ܠܹܗ ܠܕܡܠܹܝܢ ܡܸܢܹܗ ܫܡܲܝܵܐ ܘܐܪܥܵܐ|
    block |ܘܟܲܕ ܠܵܐ ܥܡ̇ܪ ܒܥ̇ܒܕ ܐܝܼܕܼܵܘ̈ܗܝ ܥܡ̣ܪ ܒܹܗ ܒܚܘܼܒܵܐ܁|
    block |܃ܒܝܲܕ ܓܲܠܝ̈ܬܐ ܚܘܼܒܹܗ ܚܵܘܝܼ ܨܝܕ ܒܲܪ[ܒ]ܝܬܹܗ|
    block |ܕܟܲܕ ܗܘ̤ ܒܟܼܠ ܗܘ̣ ܓ̣ܒܵܐ ܠܹܗ ܥܘܼܡܪܵܐ ܒܒܲܝܬܐ ܕܙܒܼܢܵܐ܁|
    block |܃ܪܒܘܼܬ ܚܘܼܒܹܗ ܕܕܵܘܝܼܕ ܪܒܵܐ ܓܠ̣ܐ ܒܒܲܪ ܕܵܘܝܼܕ|
    block |ܘܫܘܘܕܵܝ ܡܠܵܘ̈ܗܝ ܓ̣ܡܪ ܒܥ̇ܒܕܐ ܐܲܝܟ ܕܐܸܫܬܵܘܕܝܼ܁|
    block |܃ܡܠܟܘܼܬ ܥܠܲܡ ܐܫܬܘܕܝܼ ܠܹܗ ܠܒܼܪܹܗ ܕܐܝܼܫܲܝ|
    block |ܘܐܡܠܟ ܠܒܼܪܹܗ ܘܝܲܗ̄ܒ̣ܠܗ ܥܘܼܬܼܪܐ ܘܚܟܡܲܬܼ ܠܸܒܵܐ܁|
    block |܃ܒܪܒܘܼܬ ܥܘܼܬܼܪܹܗ ܘܚܟܡܲܬܼ ܢܦܫܹܗ ܬܗܲܪܘ ܟܠ ܥܲܡܡܝܼ̈ܢ|
    block |ܘܢܦܩ ܛܒܐ ܕܕܝܢܘܼܬܹܗ ܒܥܒܪ̈ܝܹܗ̇ ܕܐܲܪܥܵܐ܁|
    block |܃ܠܟܼܠ ܐܬܪ̈ܘܵܢ ܢܩ̣ܦ ܗ̄ܘ̣ܵܐ ܛܒܵܐ ܕܕܢܘܼܬܹܗ|
    block |ܘܒܼܟܼܠ ܥܡܡܝ̈ܢ ܡܬܬܢܝܼܢ ܗ̄ܘ̣ܵܘ ܕܙܪ̈ܝ ܕܝܼܢܵܘ̈ܗܝ܁|
    block |܃ܠܫܡܥܵܐ ܕܕܝܼܢܵܘ̈ܗܝ ܪܓܼܘ ܘܐܬܝܐܲܒܲܘ ܡܲܠܟܹ̈ܐ ܕܥܡܡܹ̈ܐ|
    block |ܘܫܲܕܪܘ ܕܫܢܹ̈ܐ ܕܢܦܝܼܣܘܼܢܵܝܗܝ ܕܢܚܙܘܿܢ ܐܲܦܵܘܗܝ܁|
    block |܃ܬܲܗܪܐ ܕܫܡܹܗ ܐܪܗܸܒܼ ܐܸܢܘܿܢ ܠܡܠܝ̈ܝ ܥܘܼܬܼܪܵܐ|
    block |ܘܙܥܘ ܘܐܬܒܠܗܝܘ ܡ̣ܢ ܪܒܘܼܬܵܐ ܕܟܣܝܵܐ ܒܲܫܡܹܗ܁|
    block |܃ܫܡܵܐ ܕܲܟܼܣܹܐ ܒܹܗ ܐܪܡܝܼ ܩܢܛܵܐ ܠܩܢܝ̈ܝ ܚܲܝܵܠܵܐ|
    block |ܘܟܲܕ ܠܵܐ ܨ̇ܒܝܢ ܟܕܲܢܘ ܨܘܪ̈ܝܗܘܿܢ ܒܢܝܼܪܵܐ ܕܲܫܡܹܗ܁|
    block |܃ܕܚܸܠܘ ܡܨܪ̈ܝܐ ܬܗܲܪܘ ܟܘܫ̈ܝܹܐ ܬܡܲܗܘ ܢܗܕܘ̈ܝܹܐ|
    block |ܘܛܥܲܢܘ ܘܐܝܬܝܼܘ ܕܫܢܹ̈ܐ ܦܐܝ̈ܐ ܕܢܩܪܒܼܘܢ ܠܹܗ܁|
    block |܃ܨܒܼܘ ܪ̈ܲܚܝܼܩܹܐ ܟܢܲܫܘ ܒܪ̈ܝܐ ܚܒܨܘ ܒܝܬܝܹ̈ܐ|
    block |ܠܡܫܡܲܥ ܡܸܢܹܗ ܚܸܟܼܡܲܬܼ ܩܘܼܫܬܼܵܐ ܕܐܬܝܼܗܒܲܬ̤ ܠܹܗ܁|
    block |܃ܩܘܼܫܬܼܵܐ ܒܓܸܠܝܐ ܡܬܨܲܝܝ ܗ̄ܘ̣ܵܐ ܒܬܪܲܥ ܒܲܝܬܹܗ|
    block |ܘܒ ܘܫܸܡ ܒܪܘܿܝܵܐ ܡܫܬܒܲܝܝ ܗ̄ܘ̣ܵܐ ܒܪܹܫܵܢܘܼܬܹܗ܁|
    block |܃ܐܠܗ ܟܠܐ ܡܬܩܠܲܣ ܗ̄ܘ̣ܵܐ ܡ̣ܢ ܟܠ ܦܘܼܡܝܼ̈ܢ|
    block |ܘܠܵܐ ܐܠܗ̈ܐ ܡܬܒܣܪܝܼܢ ܗ̄ܘ̣ܵܘ ܡ̣ܢ ܟܠ ܠܸܫܵܢ܁|
    block |܃ܒܕܫܢ̈ܐ ܕܡܲܠܟܹ̈ܐ ܡܲܠܟܵܐ ܕܥܲܠ ܟܠ ܡܸܬܼܝܲܩܲܪ ܗ̄ܘ̣ܵܐ|
    block |ܘܦܬܟܪܘܼܬܼܵܐ ܕܕܚܠܲܬܼ ܫܐܕ̈ܐ ܡܬܬܫܝܛܵܐ ܗ̄ܘ̣ܵܐ܁|
    block |܃ܒܪܝܟ ܐܲܠܗܵܐ ܕܫܪܹܐ ܒܥܲܡܹܗ ܩܥ̣ܵܘ ܟܠ ܥܡܡܝܼ̈ܢ|
    block |ܘܙܥ ܡܪܘܕܐ ܕܒܛܠ ܩ̇ܠܐ ܕܫܸܡ ܐܲܠܗܘ̈ܗܝ܁|
    block |܃ܚܘܒܲܬܼ ܫܘܼܒܼܚܵܐ ܦܪܲܥܘ ܟܠ ܥܡܡܝܼ̈ܢ ܒܝܲܕܼ ܒܲܪ ܕܵܘܝܼܕ|
    block |ܘܐܚܕܹܗ ܓܘܼܢܚܵܐ ܕܫܒܚܘ ܐ̄ܢܫܐ ܒܝܲܕ ܒܲܪ ܐ̄ܢܵܫܵܐ܁|
    block |܃ܫܸܡ ܒܪܘܿܝܵܐ ܡܬܢܨܲܚ ܗ̄ܘ̣ܵܐ ܒܝܲܕ ܒܲܪܢܫܵܐ|
    block |ܘܫܓܼܪܗ ܚܣܡܵܐ ܕܡܛܠ ܡܵܢܵܐ ܝܼܪܸܒ ܥܲܦܪܵܢܵܐ܁|
    block |ܐܒܼܠܵܐ ܪܲܒܵܐ ܠܒܸܫ ܚܲܣܡ̇ܐ ܒܐܝܼܩܵܪ ܡܵܪܹܗ܃|
  block
    block |ܘܫܪܝܼ ܡܪܟܸܒܼ ܦܘܼܪ̈ܣܹܐ ܨܢܝ̈ܥܹܐ ܕܢܫܝܼܛ ܠܲܫܡܹܗ܁|
    block |܃ܙܲܝܢܵܐ ܕܢܟܼܠܐ ܥܬܸܕ ܠܸܒܹܗ ܕܢܲܟܼܘܼܠܬܵܢܵܐ|
    block |ܕܢܥܒܸܕ ܩܸܐܪܣܵܐ ܥܲܡ ܒܵܪܘܿܝܵܐ ܒܝܲܕ ܒܲܪܢܫܵܐ܁|
    block |܃ܟܠܹܗ ܙܝܢܵܐ ܕܡܪܝܼܪܘܼܬܹܗ ܣܥܪ ܡܪܘܕܵܐ|
    block |ܕܢܩܝܼܡ ܡܪܕܵܐ ܥܲܠ ܟܐܢܘܼܬܵܐ ܕܒܼܪܲܪ ܕܵܘܝܼܕ܁|
    block |܃ܟܠܹܗ ܚܝܠܹܗ ܙܡܢ ܘܩ̣ܪܐ ܠܘܵܬܼ ܬܟܬܘܼܫܵܐ|
    block |ܕܒܟܼܠ ܦܘܪ̈ܣܝܼܢ ܢܡܟܟ ܪܘܡܵܐ ܕܕܚܠܲܬܼ ܩܘܼܫܬܼܵܐ܁|
    block |܃ܟܢܸܫ ܕܝܘܵܘ̈ܗܝ ܣܥ̣ܪ ܠܓܼܝܘܵܬܵܘ̈ܗܝ ܩܪ̣ܐ ܫܡܫܵܘ̈ܗܝ|
    block |ܕܢܕܪܘܼܢܵܝܗܝ ܒܩܐܪܣܵܐ ܩܲܫܝܵܐ ܕܐܣܬܩܒܲܠ ܠܹܗ܁|
    block |܃ܥܡܸܩ ܦܚܵܘ̈ܗܝ ܛܡ̣ܪ ܢܸܟܝܵܢܵܘ̈ܗܝ ܦܪܣ ܨܢܥ̈ܬܹܗ|
    block |ܕܢܨܘܕ ܐ̄ܢܫܐ ܕܐܬܝܼܩܲܪ ܒܹܗ ܫܸܡ ܒܪܘܿܝܵܐ܁|
    block |܃ܡܨܝܕܬܐ ܕܥܘ̣ܠܐ ܙܩܲܕ ܙܹܐܦܵܢܵܐ ܠܒܲܪ ܫܪܵܝܼܪܵܐ|
    block |ܕܢܬܥܪܩܲܠ ܒܗ̇ ܡܛܥܐ ܗܘܢܹܗ ܘܢܘܒܸܕ ܕܲܪܲܓܹܗ܁|
    block |܃ܒܩܛܪ̈ܐ ܨܢܝ̈ܥܹܐ ܕܒܢ̈ܬ ܚܵܘܵܐ ܩܲܛܲܪ ܨܵܕܹܗ|
    block |ܕܠܵܐ ܢܬܦܠܲܛ ܡ̣ܢ ܢܘܝ̈ܢܹܐ ܕܡܲܪܝܼܪܘܼܬܹܗ܁|
    block |܃ܐܝܟ ܓܝܣܵܐ ܟܡܸܢ ܚܲܣܡܵܐ ܒܫܒܝܼܠ ܢܫܹ̈ܐ|
    block |ܕܚ̣ܵܐ ܕܬܡ̇ܢ ܐܡܝܼܢ ܥܒ̇ܪ ܡܲܠܟܵܐ ܫܠܝܡܘܿܢ܁|
    block |܃ܒܐܘܼܪܚܵܐ ܕܡܲܠܟܐ ܟܡܸܢ ܫܲܒܼܝܵܐ ܘܒܼܢܝ̈ ܐ̄ܪܵܙܹܗ|
    block |ܘܫܘܪ ܡ̣ܢܫܠܸܝ ܘܨܵܕܹܗ ܠܡܠܟܵܐ ܘܫܲܠܚ ܨܒܼܬܹܗ܁|
    block |܃ܟܠܗ ܨܒܬܹܗ ܕܫܸܡ ܒܪܘܿܝܵܐ ܚܛܦ ܡ̣ܢ ܪܹܫܹܗ|
    block |ܘܫܒܼܩܹܗ ܥܪܛܸܠ ܕܠܵܐ ܬܚܦܝܼܬܵܐ ܕܕܚܠܲܬܼ ܩܘܼܫܬܼܵܐ܁|
    block |܃ܦܲܚܐ ܕܐܒܘܼܗܝ ܨܠ̣ܐ ܠܹܗ ܠܐܲܪܵܝܵܐ ܡܪܗܸܒܼ ܥܲܡܡܹ̈ܐ|
    block |ܘܐܲܝܟ ܕܠܕܵܘܝܼܕ ܨܵܕܹܿܗ ܐܦ ܠܹܗ ܒܪܚܡܲܬܼ ܢܫܹ̈ܐ܁|
    block |܃ܒܪܹ ܚܡܲܬ ܢܸܫܹ̈ܐ ܨܕܹܗ ܒܝܼܫܵܐ ܠܡܠܝܼܠ ܗܵܘܢܵܐ|
    block |ܘܒܥܢܝܢܗܹܝܢ ܟܠ̣ܵܐ ܥܢܝܢܹܗ ܡ̣ܢ ܟܐܢܘܼܬܼܵܐ܁|
    block |܃ܒܚܒܼܠܵܐ ܕܢܸܫܹ̈ܐ ܦܟܪܹܗ ܠܥܘܫܢܹܗ ܕܓܢܒܵܪ ܚܲܝܠܵܐ|
    block |ܘܐܥܸܠ ܚܒܼܫܹܗ ܒܹܝܬ ܐܲܣܝܼܪܹ̈ܐ ܕܠܵܐ ܝܼܕܲܥܬܼܵܐ܁|
    block |܃ܒܠܐ ܝܼܕܲܥܬܼܵܐ ܐܣܪܹܗ ܨܢܝܼܥܵܐ ܠܚܟܝܼܡ ܡ̣ܢܟܠ|
    block |ܕܠܵܐ ܗ̄ܘ̣ܵܐ ܦܫܝܼܩ ܠܹܗ ܠܡܠܟܬܫܘܼ ܠܘܼܩܒܼܵܠ ܢܸܟܼܠܵܘ̈ܗܝ܁|
    block |܃ܢܫܹ̈ܐ ܫܕ݂ܲܪ ܐܝܟ ܓܫܘܿܫܹ̈ܐ ܘܓܼܵܫ ܚܹܐܪܘܼܬܹܗ|
    block |ܘܐܦܝܼܣ ܐܸܢܘܿܢ ܕܢܦܝܣ̈ܢܝܗܝ ܕܢܛܠܐ ܒܐ̄ܪܵܙܵܘܗܝ܁|
    block |܃ܒܢܫܹ̈ܐ ܛܫܝܗ̇ ܠܡܪܝܼܪܘܼܬܹܗ ܚܸܘܝܵܐ ܨܢܝܼܥܵܐ|
    block |ܘܒܠܫܢܗܹܝܢ ܕܒܨܗ ܒܛܘܥܝܲܝ ܐܲܝܟ ܕܒܥܘܩܣܵܐ܁|
    block |܃ܡܚܘܬܵܐ ܒܝܪܫܬܼܵܐ ܡܚܝܵܗܝ ܚܲܪܡܫܵܐ ܠܚܠܝܹܡ ܢܦܫܵܐ|
    block |ܘܦܲܪܚܲܬ̤ ܡܸܪܬܵܐ ܕܚܪܡܢܘܼܬܹܗ ܒܟܼܠܗܘܿܢ ܪܸ̈ܓܼܫܵܘܗܝ܁|
    block |ܐܝܟ ܬܢܝܼܢܵܐ ܐܕܝܼܩ ܢܟܼܠܵܐ ܡ̣ܢ ܒܹܝܬܼ ܢܸܫܹ̈ܐ܁|
    block |ܘܢܟܬܹܗ ܒܢܦܫܵܐ ܘܢܬܼܪ ܣܲܥܪܵܐ ܕܪܸܫ ܪܥܝܢܹܗ܁|
    block |܃ܒܕܡܘܼܬ ܓܪܣܵܐ ܓܣܗ̇ ܗ̄ܘ̣ܐ ܠܡܪܬܹܗ ܥܲܠ ܗܲܕܵܡܵܘ̈ܗܝ|
    block |ܘܦܪܚܲܬ̤ ܘܡܘܛܬ̤ ܥܕܲܡܵܐ ܠܙܘ̈ܥܹܐ ܟܣܝ̈ܐ ܕܢܲܦܫܹܗ܁|
    block |܃ܠܩܵܛܐ ܨܚܢܵܐ ܒܕܪ ܡܪܘܕܵܐ ܩܕܡ ܒܒܬܹ̈ܗ|
    block |܃ܘܐܝܟ ܕܠܥܘܦܵܐ ܓܪܓ ܡܓܕܹܗ ܠܘܵܬܼ ܫܘܼܓܵܫܘܵܗ̈ܝ|
    block |܃ܢܫܒܹ̈ܐ ܕ̈ܦܝܐ ܕܙܠܲܝܼܠܘܼܬܼܵܐ ܦܪܣ ܙܠܝܼܠܵܐ|
    block |ܘܒܼܗܘܿܢ ܨܕܗ̇ ܠܩܲܠܝܼܠܘܼܬܹܗ ܕܢܫܪܐ ܫܠܹܝܡܘܿܢ܁|
    block |܃ܐܝܘ ܠܩܝܼܠܵܐ ܕܨܕܝ̈ܗܝ ܥܝ̈ܢܐ ܙܠܝܼܠ̈ܬܐ|
    block |ܘܐܥܸܠ ܚܲܒܼܫܹܗ ܒܢܘܡ̈ܐ ܩܫܝ̈ܐ ܕܦܬܟܼܪܘܼܬܼܵܐ܁|
    block |܃ܐܝܘ ܠܓܢ̄ܒܪܐ ܕܚܣܢܝܗ̈ܝ ܐܠ̈ܥܹܐ ܦܚܚ̈ܬܐ|
    block |ܘܫܩܠ ܙܝܢܵܐ ܕܫܸܡ ܒܵܪܘܿܝܵܐ ܡ̣ܢ ܪܥܝܢܹܗ܁|
    block |܃ܐܝܘ ܠܫܦܝܼܪܵܐ ܕܪܚܝܼܡ ܗ̄ܘ̣ܵܐ ܛܵܒܼ ܒܦܓܼܪܗ ܡܦܫܹܗ|
    block |ܕܐܣܢܝܼ ܫܘܼܦܪܹܗ ܒܢܩܦܵܐ ܣܢܝܵܐ ܕܙܲܠܝܼܠܘܼܬܵܐ܁|
    block |܃ܐܝܘ ܠܚܟܝܼܡܵܐ ܕܐܦ ܪ̈ܘܚܢܹܐ ܬܗܲܪܘ ܒܝܼܕܲܥܬܹܗ|
    block |ܕܐܥܢܝܼ ܢܲܦܫܹܗ ܥܲܡ ܫܛܝ̈ܬܐ ܘܥܒܕ̈ܝܗܝ ܣܟܼܠܵܐ܁|
    block |ܐܘ ܠܝܕܘܿܥܵܐ ܒܕܩ ܐ̄ܪ̈ܙܐ ܕܣܬܝܪ̈ܬܵܐ܃|
  block
    block |ܕܬܗܸܠܘ ܘܲܓܚܸܟܘ ܫܐܕܹ̈ܐ ܛܪ̈ܘܢܹܐ ܥܲܠ ܚܸܟܡܬܹܗ܁|
    block |܃ܐܝܘ ܠܚܟܝܼܡܵܐ ܕܐܣܝܼ ܒܡܸܠܵܘ̈ܗܝ ܟܪ̈ܝܗܲܝ ܢܫܦܵܐ|
    block |ܕܐܟܪܗ ܢܦܫܗ ܒܟܐܒܵܐ ܢܕܝܕܵܐ ܕܦܬܟܪܝܼܬܼܵܐ܁|
    block |܃ܐܝܘ ܠܫܪܝܼܪ̈ܵܐ ܕܫܬܩ ܛܘܼܥܝܲܝ ܕܠܵܐ ܠܗܹ̈ܐ|
    block |ܕܫܒܩ ܐܘܪܚܵܐ ܕܡܠܲܬܼ ܩܘܫܬܼܵܐ ܘܪܵܕܹܐ ܒܲܬܘܫܵܐ܁ ܘܲܪܟܼܵܐ|
    block |܃ܐܝܘ ܠܬܪܝܨܵܐ ܕܐܪܝܼܡ ܪܹܫܵܐ ܕܙܝܼܩܘܼܬܼܵܐ|
    block |ܕܐܪܟܢ ܪܹܫܵܐ ܕܫܪܝܼܪܘܼܬܹܗ ܩܕܼܵܡ ܕܓܼܠܹ̈ܐ܁|
    block |܃ܐܹܝܘ ܠܫܝܦܘܿܪܵܐ ܕܐܬܗܲܪ ܥܡܡܹ̈ܐ ܒܩܵܠ ܢܸܥܡ̈ܬܹܗ|
    block |ܕܫܬܩܘ ܩ̈ܠܐ ܕܫܦܝܼܪ̈ܬܹܗ ܦܬܟܼܪܹ̈ܐ ܚܲܪ̈ܲܫܹܐ܁|
    block |܃ܐܹܝܘ ܠܟܢܪܵܐ ܕܡܬܪܓܸܡ ܗ̄ܘ̣ܵܐ ܚܟܡܲܬܼ ܩܘܼܫܬܼܵܐ|
    block |ܕܦܣܸܩܘ ܐܢܹܝܢ ܕܝܘ̈ܐ ܨܢܝܼ̈ܥܹܐ ܠܡܲܢܝ̈ ܢܦܫܹܗ܁|
    block |܃ܐܝܘ ܠܐܒܘܒܿܐ ܕܙܡ̇ܪ ܗ̄ܘ̣ܵܐ ܒܹܗ ܨܒܼܝܵܢ ܡܵܪܹܗ|
    block |ܕܬܒܼܪܘܗܝ ܫܐܕ̈ܐ ܘܠܵܐ ܣܦ̣ܩ ܒܩܸܠ ܪܘܼܚ ܓܸܠܝܢܵܐ܁|
    block |܃ܐܹܝܘ ܠܵܟ ܡܲܠܟܵܐ ܗܕܝܼܪ ܡ̣ܢ ܡܠܟ̈ܐ ܕܗܘ̤ܘ ܘܗ̇ܘܹܝܢ|
    block |ܕܐܫܛܝܬ ܕܪܓܵܟ ܠܥܹܝܬ ܐܪ̈ܥܢܹܐ ܘܫܡܝܢܹ̈ܐ܁|
    block |܃ܡ̇ܢ ܠܵܐ ܢܬܡܗ ܥܲܠ ܫܝܛܘܿܬܹܗ ܕ[܁܁܁]ܩܝܼܪ ܡ̣ܢ ܟܠ|
    block |ܕܐܫܝܼܛ ܗܘ̤ ܠܵܗ̇ ܠܝܲܩܝܼܪܘܼܬܹܗ ܒܕܠܵܐ ܦܐ̈ܝܢ܁|
    block |܃ܡ̇ܢ ܠܵܐ ܢܟܼܪܐ ܥܲܠ ܡܘܼܟܵܟܹܗ ܕܪܡ ܒܝܼܕ ܥܬܹܗ|
    block |ܕܐܪܦܝܼ ܗܪܓܐ ܕܪ̈ܘܢܝܵܬܼܵܐ ܘܬܪܓܡ ܒܕܝܵܐ܁|
    block |܃ܡ̇ܢ ܠܐ ܢܚܫ ܥܲܠ ܫܘܚܠܦܗ ܕܝܲܡܵܐ ܪܲܒܵܐ|
    block |ܕܓܙ ܚܟ̈ܡܬܹܗ ܘܝܼܒܸܫ ܢܒܼܥܵܐ ܕܦܪܘܿܫܘܼܬܹܗ܁|
    block |܃ܡ̇ܢ ܠܵܐ ܢܒܼܟܐ ܥܲܠ ܐܘܼܡܢܵܐ ܡܪܟܸܒܼ ܡܲܬܠܹ̈ܐ|
    block |ܕܗܘ̤ܐ ܡܲܬܠܵܐ ܘܗܵܐ ܡܬܬܢܹܐ ܓܘܼܚܟܗ ܒܟܼܠܘܼܟ܁|
    block |܃ܡ̇ܢ ܠܵܐ ܢܕܚܲܠ ܡ̣ܢ ܫܪ̈ܥܬܼܵܐ ܕܠܵܐ ܝܼܕܼܥܬܼܵܐ|
    block |ܕܟܲܕ ܠܵܐ ܝ̇ܕܥ ܫ̇ܪܥ ܘܢ̇ܦܠ ܒܫܟܝܼܪ̈ܬܵܐ܁|
    block |܃ܡ̣ܢ ܠܵܐ ܢܩܢܲܛ ܥܲܠ ܛܫܝܼܬ̈ܐ ܕܒܓܼܘ ܢܦܫܵܐ|
    block |ܕܟܕ ܠܵܐ ܡܲܪܓܸܫ ܣܥ̇ܝܢ ܚܲܫܹ̈ܐ ܘܒܙܹ̇ܝܢ ܥܘܼܬܪܹܗ܁|
    block |܃ܡ̇ܢ ܠܐ ܢܗܘܹܐ ܘܗܝܼܪ ܒܩܪܒܼܵܐ ܕܥܲܡ ܢܟܼܘܿܠܹܗ|
    block |ܕܪܒܘ ܦܚ̈ܝܢ ܡܥܡܩ ܛܡܪ ܩܕܵܡ ܪܥܝܢܹܗ܁|
    block |܃ܡ̇ܢ ܠܵܐ ܢܛܲܪܓܲܙ̈ܝ ܢܦܲܫܹܗ ܡ̣ܢ ܫܒܝܵܐ|
    block |ܕܠܦܲܝ ܐܝܼܡܵܡ ܐܡܹܝܢ ܢܛܪ ܬܪܲܥ ܣܝܼܡ̈ܬܹܗ܁|
    block |܃ܐܸܢ ܚܟܝܼܡܵܐ ܒܙܘܼܗ̇ ܚܫ̈ܐ ܠܚܟܡܲܬܼ ܢܦܫܹܗ|
    block |ܡܢ̣ܘ ܡܫܟܲܝܝ ܠܡܛܲܪ ܓܲܙܵܘ̈ܗܝ ܡ̣ܢ ܢܟܼܝ̈ܫܹܐ܁|
    block |܃ܐܸܢ ܩܠܝܼܠܵܐ ܨܕܘܼܗܝ ܒܢܸܒܒܹ̈ܐ ܫ̈ܐܕܐ ܕܢܸܫ̈ܐ|
    block |ܡ̇ܢ ܠܵܐ ܢܸܥܪܘܿܩ ܡ̣ܢ ܥܸܢܝܵܢܵܐ ܕܒܢ̈ܬ ܚܵܘܵܐ܁|
    block |܃ܐܸܢ ܓܲܢ̄ܒܪܵܐ ܢܦ̣ܠ ܒܡܨܝܼܕܵܬܼܵܐ ܕܫܘܓܵܫܲܝ̈ܗܹܝܢ|
    block |ܡ̇ܢ ܠܵܐ ܢܸܥܪܘܿܩ ܠܚܘܼܒܵܐ ܕܠܒܲܪ ܡ̣ܢ ܦܘܼܪ̈ܣܲܝܗܹܝܢ܀|
block |ܥܲܠ ܫܸܡܫܘܿܢ ܓܲܢ̄ܒܵܪܵܐ|
  block
    block |ܥܲܠ ܫܸܡܫܘܿܢ ܓܲܢ̄ܒܵܪܵܐ|
  block
    block |ܡܐܡܪܐ ܕܐܪܒܥܝܢ ܘܬܠܬܐ|
    block |ܥܲܠ ܫܸܡܫܘܿܢ ܓܲܢ̄ܒܵܪܵܐ|
  block
    block |܃ܨܠܸܡ ܙܵܟܼܘܼܬܹܗ ܕܓܲܒܼܪܵܐ ܟܹܐܢܵܐ ܚܙܹ̇ܝܬܼ ܒܲܟܼܬܼܵܒܹ̈ܐ|
    block |ܕܨܝܼܪܵܐ ܒܕܲܦܵܐ ܢܵܡܘܿܣܵܝܵܐ ܕܬܲܪܬܹܿܝܢ ܕܸܡ̈ܘܵܢ ܀|
    block |܃ܒܪܹܫ ܦܵܣܘܿܩܵܐ ܚܙܹ̇ܝܬܼ ܨܘܼܪ̈ܵܬܼܵܐ ܫܲܦܝܼܪ̈ܵܬܼܵܐ|
    block |ܘܲܒܼܫܘܼܠܵܡܹܗ ܚܙܹ̇ܬܼ ܐܵܬܼ̈ܘܼܬܼܵܐ ܕܠܵܐ ܫܲܦܝܼܪ̈ܵܢ ܀|
    block |܃ܒܚܘܼܩܵܐ ܩܲܕܼܡ̇ܐ ܩܪܹܝܬܼ ܢܸܨܚܵܢܵܐ ܕܪܲܒܿܘܼܬܼ ܚܲܝܠܹܗ|
    block |ܘܲܒܼܗܵܘ̇ ܕܲܬܼܪܹܝܢ ܚܸܣܕܵܐ ܘܨܲܥܪܵܐ ܘܲܡܚܝܼܠܘܼܬܼܵܐ ܀|
    block |܃ܦܠܸܐ ܗ̄ܘ̣ܵܐ ܣܲܓܿܝܼ ܫܘܼܪܵܝ ܫܲܪܒܹܿܗ ܠܲܕܼܚܵܐܲ݁ܪ ܒܹܗ|
    block |ܘܲܫܟܼܝܼܪ ܗ̄ܘ̣ܵܐ ܛܵܒܼ ܫܘܼܠܵܡ ܫܲܪܒܹܿܗ ܠܲܕܼܫܵܡܲܪ ܠܹܗ ܀|
    block |܃ܠܵܐ ܫܲܘܝܘܼܬܼܵܐ ܡܸܬܚܲܙܝܵܐ ܒܹܗ ܒܫܲܪܒܹܿܗ ܕܟܹܐܢܵܐ|
    block |ܘܲܡܕܵܘܲܕܼ ܗ̄ܘ̣ܵܐ ܫܒܼܝܼܠ ܡܲܪܕܿܝܼܬܼܵܐ ܕܪܲܗܛܵܐ ܕܐܘܼܪܚܹܗ ܀|
    block |܃ܒܠܵܐ ܫܲܘܝܘܼܬܼܵܐ ܕܐܵܓܼܘܿܢ ܥܲܡܠܵܘ̈ܗܝ ܦܗ̣ܵܘ ܚܘܼܫܵܒܲܝ̈|
    block |ܘܲܒܼܥܹ̇ܝܬܼ ܕܐܹܠܲܦ ܕܡ̇ܢܲܐ ܗ̄ܝܼ ܥܸܠܬܼܵܐ ܕܬܲܪܬܹܿܝܢ ܒܲܚܕܼܵܐ ܀|
    block |܃ܪܸܥܝܵܢܝ ܫܲܩ̣ܠܲܢܝ ܕܐܸܒܼܥܸܐ ܒܥܵܬܼܵܐ ܕܫܘܼܒܼܚܹܗ ܘܚܸܣܕܹܿܗ|
    block |ܘܓܼܪܼܓܼ ܐܲܥܠܲܢܝ ܠܓܼܵܘ ܡ̣ܢ ܬܲܪܥܵܐ ܕܣܸܦܪ̈ܲܝ ܪܘܼܚܵܐ ܀|
    block |܃ܒܒܹܝܬܼ ܐܵܬܼ̈ܘܵܬܼܵܐ ܕܲܟܼܬܼܝܼ̈ܒܼܵܬܼܵܐ ܥܸܠܹ̇ܬܼ ܩܵܡܹ̇ܬܼ|
    block |ܘܫܲܪܝܼܬܼ ܕܐܸܣܓܸܿܐ ܒܚܘܼܩܵܐ ܕܲܟܼܬܼܝܼܒܼ ܓܲܒܼܪܵܐ ܢܙܝܼܪܵܐ ܀|
    block |܃ܫܸܡ ܓܲܒܼܝܘܼܬܼܵܐ ܚܙܹ̇ܝܬܼ ܕܲܪܫܝܼܡܵܐ ܒܫܘܼܪܵܝ ܫܲܪܒܹܿܗ|
    block |ܘܡܸܫܬܿܥܸܐ ܠܹܗ ܚܲܕܼ ܪܘܼܚܵܢܵܐ ܩܕܼܵܡ ܒܸܣܪ̈ܵܢܹܐ ܀|
    block |܃ܓܼܒܼܪܵܐ ܕܪܘܼܚܵܐ ܚܙܹ̇ܝܬܼ ܕܲܡܣܲܒܲܪ ܒܲܛܢܹܗ ܘܝܲܠܕܹܿܗ|
    block |ܘܲܡܬܲܚܸܡ ܠܵܗ̇ ܠܫܸܡ ܓܼܒܼܝܘܼܬܹܗ ܒܫܸܡ ܒܵܪܘܿܝܵܐ ܀|
    block |܃ܒܫܸܡ ܒܵܪܘܿܝܵܐ ܩ̣ܪܵܝܗܝ ܪܘܼܚܵܢܵܐ ܠܦܲܓܼܪܵܢܵܝܵܐ|
    block |ܕܢܸܗܘ̤ܐ ܥܲܒܼܕܵܐ ܘܲܡܫܲܡܫܵܢܵܐ ܕܡܸܠܲܬܼ ܡ̇ܪܹܗ ܀|
    block |܃ܫܡܵܐ ܩܲܕܿܝܼܫܵܐ ܣܵܡ̣ ܠܹܗ ܒܪܹܫܹܗ ܒܲܕܼܡܘܼܬܼ ܛܲܒܼܥܵܐ|
    block |ܕܢܸܗܘܸܐ ܝܵ̇ܕܲܥ ܕܲܕܼܡܲܢ ܐܝܼܬܼܵܘܗܝ ܘܲܠܡܲܢ ܦܵܠܲ݁ܚ ܀|
    block |܃ܠܦܵܠܚܘܼܬܼ ܡܲܠܟܵܐ ܕܲܟܼܣܸܐ ܒܪܵܘܡܵܐ ܓܼܒܼܵܝܗܝ ܦܘܼܩܕܵܢܵܐ|
    block |ܘܐܲܝܟ ܕܲܠܦܵܠܚܵܐ ܚܲܙܩܹܗ ܒܙܲܝܢܵܐ ܕܲܢܙܝܼܪܘܼܬܼܵܐ ܀|
    block |ܒܲܢܙܝܼܪܘܼܬܼܵܐ ܙܲܝܢܹܗ ܠܦܵܠܚܵܐ ܦܲܓܼܪܵܢܵܝܵܐ܃|
  block
    block |ܕܢܸܕܲܥ ܟܠܢܵܫ ܕܙܲܝܢܹܗ ܕܪܘܼܚܵܐ ܗ̄ܘ̣ ܘܠܵܐ ܗ̄ܘ̣ܵܐ ܕܒܸܣܪܵܐ ܗ̄ܘ̣ ܀|
    block |܃ܪܘܼܚܵܢܵܐܝܼܬܼ ܥܬܼܝܼܕܼ ܗ̄ܘ̣ܵܐ ܕܢܲܩܪܸܒܼ ܥܲܡ ܕܲܠܩܘܼܒܼܠܵܐ|
    block |ܘܩܲܕܸܿܡ ܝܲܗ̣̄ܒܼܠܹܗ ܙܲܝܢܵܐ ܕܪܘܼܚܵܐ ܕܢܸܬܼܢܲܨܲܚ ܒܹܗ ܀|
    block |܃ܩܹܐܪܣܵܐ ܪܲܒܵܐ ܥܬܼܝܼܕܼ ܗ̄ܘ̣ܵܐ ܕܢܸܥܒܸܿܕܼ ܠܘܼܩܒܲܠ ܥܵܘ̣ܠܵܐ|
    block |ܘܲܕܼܠܵܐ ܢܲܫܦܸܠ ܝܲܩܪܹܗ ܒܕܲܪ̈ܓܹܐ ܕܪܵܡܝܼܢ ܡܸܢܹܗ ܀|
    block |܃ܥܝܼܪܵܐ ܫܲܕܲܪ ܘܣܲܒܲܪ ܒܲܛܢܹܗ ܘܝܼܠܝܼܕܼܘܼܬܹܗ|
    block |ܘܣܵܡ̣ ܠܹܗ ܒܪܹܫܹܗ ܟܠܝܼܠܵܐ ܪܲܒܵܐ ܕܲܢܙܝܼܪܘܼܬܼܵܐ ܀|
    block |܃ܐܲܝܟ ܪܲܒܿ ܚܲܝܠܵܐ ܓ̣ܒܼܵܝܗܝ ܡ̣ܢ ܥܲܡܵܐ ܪܦܸܐ ܪܸܥܝܵܢܵܐ|
    block |ܕܲܒܼܚܝܼܨܘܼܬܹܗ ܢܫܲܪܲܪ ܐܸܢܘܿܢ ܒܣܲܒܼܪܵܐ ܛܵܒܼܵܐ ܀|
    block |܃ܪܦܸܐ ܗ̄ܘ̣ܵܐ ܥܲܡܵܐ ܡ̣ܢ ܬܘܼܟܼܠܵܢܵܐ ܐܲܠܵܗܵܝܵܐ|
    block |ܘܲܒܼܝܲܕܼ ܫܸܡܫܘܿܢ ܚܲܝܼܨܹܗ ܠܠܸܒܹܿܗ ܒܕܼܚܠܲܬܼ ܩܘܼܫܬܵܐ ܀|
    block |܃ܚܹܝܠ ܥܘܼܕܼܪܵܢܹܗ ܣܵܡ̣ ܥܲܠ ܪܹܫܹܗ ܒܲܕܼܡܘܼܬܼ ܬܵܓܼܵܐ|
    block |ܘܫܲܠܛܹܗ ܕܲܢܕܼܘܼܢ ܠܲܟܼ̈ܢܵܘܵܬܹܗ ܕܠܵܐ ܫܘܼܣܪܵܢܵܐ ܀|
    block |܃ܠܕܼܝܼܢܵܐ ܕܥܲܡܵܐ ܘܩܹܐܪܣܵܐ ܕܥܲܡܡܹ̈ܐ ܩ̣ܪܵܝܗܝ ܘܐܲܩܝܼܡܹܗ|
    block |ܕܲܒܼܟܼܠ ܥܸܠ̈ܠܵܢ ܢܩܲܦܲܚ ܥܵܘ̣ܠܵܐ ܕܠܵܐ ܢܸܫܬܿܥܠܸܐ ܀|
    block |܃ܠܘܼܩܒܲܠ ܥܵܘ̣ܠܵܐ ܕܥܲܡܵܐ ܘܥܲܡܡܹ̈ܐ ܫܲܕܿܪܹܗ ܪܸܡܙܵܐ|
    block |ܘܓܲܢ̄ܒܵܪܵܐܝܼܬܼ ܫܲܕܿܪܹܗ ܕܢܲܩܪܸܒܼ ܒܪܹܫ ܬܲܟܼܬܿܘܼܫܹܐ ܀|
    block |܃ܠܘܼܩܒܲܠ ܥܲܡܡܹ̈ܐ ܚܙ̣ܵܐ ܩܲܕܼܡ̇ܝܲܬܼ ܨܸܒܼܝܵܢ ܢܲܦܫܹܗ|
    block |ܕܲܚ̣ܘܵܐ ܕܲܒܗܘܿܢ ܡܲܨܠܲܚ ܙܐܦܵܐ ܕܝܘܼܠܦܵܢ ܫܹܐܕܹ̈ܐ ܀|
    block |܃ܝܘܼܠܦܵܢ ܫܹܐܕܹ̈ܐ ܚܙ̣ܵܐ ܟܲܕܼ ܢܵܨܲܚ ܒܥܲܡܡܹ̈ܐ ܥܘܼܪ̈ܠܹܐ|
    block |ܘܛܲܢ ܘܐܸܬܼܥܲܙܲܙ ܠܡܸܥܒܲܕܼ ܥܲܡܗܘܿܢ ܩܹܐܪܣܵܐ ܩܲܫܝܵܐ ܀|
    block |܃ܠܩܹܐܪܣܵܐ ܕܥܲܡܡܹ̈ܐ ܥܲܬܸܿܕܼ ܢܲܦܫܹܗ ܦܵܠܚܵܐ ܚܝܼܨܵܐ|
    block |ܘܪܲܟܸܿܒܼ ܥܸܠܠܹ̈ܐ ܕܐܲܝܟܲܢ ܢܲܩܪܸܒܼ ܚܠܵܦ ܟܹܐܢܘܼܬܼܵܐ ܀|
    block |܃ܚܠܵܦ ܟܹܐܢܘܼܬܼܵܐ ܣܵܡ̣ ܠܹܗ ܢܝܼܫܵܐ ܠܡܸܬܼܟܲܬܵܫܘܼ|
    block |ܘܲܚ̣ܢܵܐ ܣܲܓܿܝܼ ܒܟܼܠܗܘܿܢ ܙܵܘܥܵܘ̈ܗܝ ܠܘܼܩܒܲܠ ܥܵܘ̣ܠܵܐ ܀|
    block |܃ܓܲܢ̄ܒܵܪܵܐܝܼܬܼ ܝܲܗ̣̄ܒܼ ܗ̄ܘ̣ܵܐ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ|
    block |ܕܲܒܼܟܼܠ ܦܘܼܪ̈ܣܝܼܢ ܨܒܼܵܐ ܕܲܢܪܲܡܪܸܡ ܫܸܡ ܟܹܐܢܘܼܬܼܵܐ ܀|
    block |܃ܦܘܼܪ̈ܣܹܐ ܨܢܝܼܥܹ̈ܐ ܪܲܟܸܿܒܼ ܠܸܒܹܿܗ ܚܲܟܿܝܼܡܵܐܝܼܬܼ|
    block |ܘܒܸܐܣܟܹܿܝܡ ܚܘܼܒܵܐ ܦܲܪܣܝܼ ܘܲܓܼܠܵܗ̇ ܠܕܲܓܵܠܘܼܬܼܵܐ ܀|
    block |܃ܐ̄ܣܟܹܿܡܵܐ ܕܚܘܼܒܵܐ ܠܒܸ݂ܫ ܚܲܟܿܝܼܡܵܐ ܨܢܝܼܥ ܠܲܩܪܵܒܼܵܐ|
    block |ܘܐܲܝܟ ܓܵܫܘܿܫܵܐ ܥܲܠ̣ ܨܹܝܕܼ ܥܘܼܪ̈ܠܹܐ ܘܓܲܫ̣ ܡܸܠܲܝ̈ܗܘܿܢ ܀|
    block |܃ܐܲܢ̄ܬܿܬܼܵܐ ܡܟܲܪ ܠܹܗ ܡ̣ܢ ܣܵܩܘܿܪܹ̈ܐ ܕܫܸܡ ܐܲܠܵܗܹܗ|
    block |ܕܲܒܼܚܲܕܼ ܐܲܢ̄ܬܿܬܼܵܐ ܡܢܲܟܸܿܟ ܛܘܼܥܝܲܝ ܕܫܸܡ ܐܲܠܵܗܹ̈ܐ ܀|
  block
    block |܃ܪܸܡܙܵܐ ܟܲܣܝܵܐ ܚܲܝܸܠ ܙܵܘܥܵܘ̈ܗܝ ܠܡܸܬܼܚܲܟܵܡܘܼ|
    block |ܘܐܸܡ݂ܲܪ ܠܐܲܒܼܘܼܗܝ ܕܣܲܒܼ ܠܝܼ ܐܲܢ̄ܬܿܬܼܵܐ ܡ̣ܢ ܒܢ̈ܬܼ ܥܘܼܪ̈ܠܹܐ ܀|
    block |܃ܠܵܐ ܠܲܡ ܝܼܕܲܥܘ ܐܲܒܼܘܼܗܝ ܘܐܸܡܹܗ ܕܡ̣ܢ ܐܲܠܵܗܵܐ ܗ̄ܝܼ|
    block |ܕܢܸܬܼܒܲܥ ܥܝܵܪܬܵܐ ܕܲܒܼܢܲܝ̈ ܥܲܡܹܗ ܡ̣ܢ ܦܠܸܫܬܵܝܹ̈ܐ ܀|
    block |܃ܥܝܵܪܬܵܐ ܕܥܲܡܹܗ ܬܒܲܥ̣ ܡ̣ܢ ܥܲܡܡܹ̈ܐ ܒܝܲܕܼ ܒܲܪ̄ܬܼ ܥܲܡܡܹ̈ܐ|
    block |ܘܐܘܼܡ̇ܢܵܐܝܼܬܼ ܚܢ̣ܵܐ ܨܸܒܼܝܵܢܹܗ ܠܢܝܼܫܵܐ ܕܡ̇ܪܹܗ ܀|
    block |܃ܚ̣ܙܲܩ ܡ̣ܢ ܥܲܡܹܗ ܕܢܹܐܠܲܙ ܘܢܸܡܟܿܘܿܪ ܠܒܲܪ̄ܬܼ ܢܘܼܟܼܪ̈ܵܝܹܐ|
    block |ܘܣܵܡ̣ ܠܹܗ ܡ̇ܪܹܗ ܢܝܼܫܵܐ ܒܐܘܼܪܚܵܐ ܕܢܸܒܼܩܸܐ ܚܲܝܠܹܗ ܀|
    block |܃ܓܘܼܪܝܵܐ ܕܐܲܪܝܵܐ ܦܓܲܥ̣ ܒܹܗ ܒܐܘܼܪܚܵܐ ܒܐܲܪܝܵܐ ܡܠܝܼܠܵܐ|
    block |ܘܲܦܫ݂ܲܚ ܘܲܫܕܵܝܗܝ ܐܲܝܟ ܕܲܠܓܲܕܼܝܵܐ ܠܓܼܘܼܫܡܵܐ ܩܲܫܝܵܐ ܀|
    block |܃ܒܚܲܝܠܵܐ ܕܐܲܪܝܵܐ ܢܲܣܝܹܗ ܠܚܲܝܠܹܗ ܕܓܼܢ̄ܒܵܪ ܚܲܝܠܵܐ ܗ̄ܘ̣|
    block |ܘܝܼܕܲܥ ܕܲܡܨܸܐ ܠܡܹܐܪܲܥ ܩܹܐܪܣܵܐ ܕܥܲܡܡܹ̈ܐ ܥܘܼܪ̈ܠܹܐ ܀|
    block |܃ܕܠܵܐ ܣܲܦܣܹܪܵܐ ܘܲܕܼܠܵܐ ܚܘܼܛܪܵܐ ܩܲܛܠܹܗ ܠܐܲܪܝܵܐ|
    block |ܘܝܼܕܲܥ ܕܠܵܐ ܣܢܝܼܩ ܥܲܠ ܥܘܕܼܪܵܢܵܐ ܕܡ̇ܐܢܲܝ̈ ܙܲܝܢܵܐ ܀|
    block |܃ܥܲܠ̣ ܠܒܹܝܬܼ ܥܘܼܪ̈ܠܹܐ ܘܲܡ̣ܟܲܪ ܐܲܢ̄ܬܿܬܼܵܐ ܘܝܲܗ̣̄ܒܼ ܪܲܗܒܼܘܿܢܵܐ|
    block |ܘܲܦܢ̣ܵܐ ܠܥܲܡܹܗ ܟܲܕܼ ܡܸܬܼܚܲܫܲܒܼ ܕܢܸܓܼܡܘܿܪ ܡܸܠܵܘ̈ܗܝ ܀|
    block |܃ܪܸܢܝܵܐ ܕܐܲܢ̄ܬܿܬܼܵܐ ܫܵܚܹ̇ܩ ܗ̄ܘ̣ܵܐ ܠܹܗ ܠܵܐ ܗ̄ܘ̣ܵܐ ܕܐܲܢ̄ܬܿܬܼܵܐ|
    block |ܐܸܠܵܐ ܕܢܸܣܥܘܿܪ ܒܲܦܠܸܫܬܵܝܹ̈ܐ ܪܼܓܲܬܼ ܢܲܦܫܹܗ ܀|
    block |܃ܪܗܝܼܒܼ ܗ̄ܘ̣ܵܐ ܣܲܓܿܝܼ ܠܲܡܫܲܡܠܵܝܘܼ ܦܘܼܩܕܵܢ ܡ̇ܪܹܗ|
    block |ܘܡܸܬܼܝܲܐܲܒܼ ܗ̄ܘܑ̣ܵܐ ܕܢܸܬܼܒܲܥ ܥܝܵܪܬܵܐ ܕܲܒܼܢܲܝ̈ ܥܲܡܹܗ ܀|
    block |܃ܩܲܠܝܼܠܵܐܝܼܬܼ ܦܥ̣ܵܐ ܩܲܠܝܼܠܵܐ ܠܡܸܣܲܒܼ ܐܲܢ̄ܬܿܬܼܵܐ|
    block |ܘܛܲܝܸܒܼ ܕܵܫܢܹ̈ܐ ܕܲܟܼܣܸܐ ܗ̄ܘ̣ܵܐ ܒܗܘܿܢ ܚܸܣܕܵܐ ܘܨܲܥܪܵܐ ܀|
    block |܃ܚ̣ܙܲܩ ܓܼܢ̄ܒܵܪܵܐ ܒܐܘܼܪܚܵܐ ܕܬܸܡܢܲܬܼ ܠܡܸܣܥܲܪ ܐܘܼܪܚܹܗ|
    block |ܘܲܣܛ̣ܵܐ ܠܡܸܚܙܵܐ ܫܠܲܕܵܐ ܕܐܲܪܝܵܐ ܐܸܢ ܩܲܝܵܡܵܐ ܀|
    block |܃ܚ̣ܙܵܐ ܕܲܡܚܲܒܲܠ ܘܲܫܕܸܐ ܒܐܲܪܥܵܐ ܡܚܲܒܸܿܠ ܐ̄ܢܵܫܵܐ|
    block |ܘܒܲܫܪ̈ܲܕܿܘܼܕܼܵܘܗܝ ܡܲܩܸܢ ܥܵܘܦܵܐ ܕܕܸܒܿܘܿܪ̈ܝܼܬܼܵܐ ܀|
    block |܃ܚܙ̣ܵܐ ܕܡܲܗܸܠ ܒܵܗ̇ ܥܵܘܦܵܐ ܫܝܼܛܵܐ ܒܗܵܝ̇ ܩܲܫܝܼܘܼܬܼܵܐ|
    block |ܘܗܲܝܡܸܢ ܘܐܲܫܲܪ ܕܗܵܟܲܢ ܡܗܸܠ ܒܲܦܠܸܫܬܵܝܹ̈ܐ ܀|
    block |܃ܚܙ̣ܵܐ ܕܡ̣ܢ ܓܘܼܫܡܵܐ ܡܠܸܐ ܢܸܟܼܝܵܢܹ̈ܐ ܪܵܕܹܐ ܕܸܒܼܫܵܐ|
    block |ܘܲܩܢ̣ܵܐ ܣܲܒܼܪܵܐ ܕܢܲܚܸܐ ܥܲܡܹܗ ܡ̣ܢ ܐܘܼܠܨܵܢܵܐ ܀|
    block |܃ܐܵܘܫܸܛ ܐܝܼܕܹܗ ܢܙܝܼܪ ܒܲܓܼܒܼܝܼܬܼܵܐ ܠܓܼܘܼܫܡܵܐ ܛܲܡܠܵܐ|
    block |ܘܲܢܲܣܲܒܼ ܐܘܼܟܼܠܵܐ ܡܠܸܐ ܚܲܝܘܼܬܼܵܐ ܡ̣ܢ ܡܲܪܝܼܪܵܐ ܀|
    block |܃ܐܘܼܟܼܠܵܐ ܛܲܡܠܵܐ ܐܸܟܲܠ̣ ܕܲܟܼܝܵܐ ܘܠܵܐ ܐܸܬܿܛܲܡܲܐ|
    block |ܘܐܵܘܟܸܿܠ ܡܸܢܹܗ ܐܵܦ ܠܐܲܒܼܵܗܵܘ̈ܗܝ ܘܠܵܐ ܓܠ̣ܵܐ ܥܸܠܬܹܗ ܀|
    block |܃ܚܲܟܿܝܼܡܵܐܝܼܬܼ ܟܲܣܝܹܗ ܠܐ̄ܪܵܙܵܐ ܕܪܲܒܿܘܼܬܼ ܚܲܝܠܹܗ|
    block |ܕܠܵܐ ܢܼܬܿܬܿܫܝܼܛ ܠܹܗ ܡ̇ܐ ܕܡܸܬܿܬܲܢܸܐ ܒܦܘܼܡ ܣܲܓܿܝܼ̈ܠܹܐ ܀|
  block
    block |܃ܥܒ݂ܲܕܼ ܡܸܫܬܿܘܼܬܼܵܐ ܘܙܲܡܸܢ ܘܲܩܪ̣ܵܐ ܠܥܘܼܪ̈ܠܹܐ ܕܲܦܠܸܫܬܿ|
    block |ܘܲܒܼܫܵܪܘܼܬܼܗܘܿܢ ܪܲܟܸܿܒܼ ܡܲܬܼܠܵܐ ܕܩܸܛܠܹܗ ܕܐܲܪܝܵܐ ܀|
    block |܃ܪܵܢܹ̇ܐ ܗ̄ܘ̣ܵܐ ܓܼܝܼܪ ܕܲܒܼܝܲܕܼ ܩܸܛܠܹܗ ܠܗܘܿܢ ܩܵܛܹ̇ܠ ܗ̄ܘ̣ܵܐ|
    block |ܥܲܠ ܗܵܝ̇ ܪܲܟܸܿܒܼ ܡܲܬܼܠܵܐ ܕܐܲܪܝܵܐ ܘܐܘܼܟܼܠܵܐ ܕܡܸܢܹܗ ܀|
    block |܃ܡܲܬܼܠܵܐ ܐܲܡܬܸܿܠ ܡܠܸܐ ܒܘܼܝܵܢܵܐ ܩܕܼܵܡ ܗܸܕܼܝܘܿܛܹ̈ܐ|
    block |ܘܠܵܐ ܣܦ݂ܲܩܘ ܐܸܡ݂ܲܪܘ ܚܹܝܠ ܣܘܼܟܵܠܵܐ ܕܲܟܼܣܸܐ ܗ̄ܘ̣ܵܐ ܒܹܗ ܀|
    block |܃ܡ̣ܢ ܐܵܟܼܠܵܐ ܠܲܡ ܐܸܡ݂ܲܪ ܫܸܡܫܘܿܢ ܕܲܢܦ݂ܲܩ ܐܘܼܡܼܠܵܐ|
    block |ܘܡ̣ܢ ܡܲܪܝܼܪܵܐ ܪܕܲܬ̤ ܚܲܠܝܘܼܬܼܵܐ ܕܠܵܐ ܒܲܥܝܵܕܼܵܐ ܀|
    block |܃ܬܡܲܗܘ ܘܐܸܬܿܕܲܡܲܪܘ ܥܘܼܪ̈ܠܲܝ ܠܸܒܵܐ ܒܒܲܪ ܥܸܒܼܪ̈ܵܝܹܐ|
    block |ܕܲܟܼܡܵܐ ܚܲܟܿܝܼܡ ܘܲܟܼܡܵܐ ܟܲܣܝܵܐ ܒܥܵܬܼܵܐ ܕܡܸܠܵܘ̈ܗܝ ܀|
    block |܃ܒܬܲܗܪܵܐ ܪܲܒܵܐ ܐܲܩܝܼܡ ܐܸܢܘܿܢ ܒܪܘܼܟܵܒܼ ܡܸܠܵܘ̈ܗܝ|
    block |ܘܐܲܝܟ ܕܲܒܼܙܲܝܢܵܐ ܐܸܣܲܪ̣ ܐܸܢܘܿܢ ܒܠܵܐ ܝܼܕܲܥܬܼܵܐ ܀|
    block |܃ܠܐܲܢ̄ܬܿܬܹܗ ܫܲܓܸܿܫܘ ܕܬܹܐܠܲܦ ܡܸܢܹܗ ܘܬܲܠܸܦ ܐܸܢܘܿܢ|
    block |ܘܟܲܕܼ ܛܵܒܼ ܝܸܠܦܲܬ̤ ܘܐܲܠܦܲܬ̤ ܐܸܢܘܿܢ ܠܵܐ ܣܦܲܩ̣ܘ ܚܲܣܢ̣ܢܘܼܗܝ ܀|
    block |܃ܫܚܲܩܬܹܗ ܡܟܼܝܼܪܬܹܿܗ ܕܲܢܒܲܕܸܿܩ ܠܵܗ̇ ܐ̄ܪܵܙ ܦܸܠܐܬܹܗ|
    block |ܘܚܵܒܼ݂ ܨܸܒܼܝܵܢܹܗ ܡ̣ܢ ܫܘܼܓܵܫܹܝ̈ܗ̇ ܕܒܲܪ̄ܬܼ ܛܵܥܲܝܵ̈ܐ ܀|
    block |܃ܠܒܲܪ ܡ̣ܢ ܛܲܟܼܣܵܐ ܫܓܲܫܬܹܗ ܒܡܸܠܹ̈ܝܗ̇ ܡܥܝܼܩܵܢ̈ܝܵܬܼܵܐ|
    block |ܘܲܓܼܠ̣ܵܐ ܘܚܵܘܝܵܗ̇ ܐ̄ܪܵܙܵܐ ܕܲܟܼܣܸܐ ܡ̣ܢ ܐܲܒܼܵܗܵܘ̈ܗܝ ܀|
    block |܃ܡ̣ܢ ܟܲܪܝܘܼܬܼܵܐ ܓܠ̣ܵܐ ܘܒܲܕܹܿܩ ܠܵܗ̇ ܟܲܣܝܘܼܬܼ ܠܸܒܹܿܗ|
    block |ܗܘ̤ܝ ܒܲܕܸܿܩܬܹܗ ܠܲܒܼܢܲܝ̈ ܥܲܡܗ̇ ܢܲܟܿܘܼܠܬܼܵܢܹ̈ܐ ܀|
    block |܃ܒܝܵܘܡ̇ܐ ܕܫܲܒܼܥܵܐ ܙܟܼܵܘ ܚܲܝܵܒܹ̈ܐ ܠܓܲܢ̄ܒܵܪ ܚܲܝܠܵܐ|
    block |ܘܲܩܕܼܵܡ ܐܘܼܟܼܠܵܐ ܓܠ̣ܵܐ ܥܲܠ ܐܘܼܟܼܠܵܐ ܕܲܟܼܣܸܐ ܒܡܲܬܼܠܹܗ ܀|
    block |܃ܡ̇ܢܵܐ ܠܲܡ ܐܝܼܬܼ ܕܲܚܠܸܐ ܛܲܥܡܹܗ ܛܵܒܼ ܡ̣ܢ ܕܼܒܼܫܵܐ|
    block |ܐܵܘ ܡ̇ܢܵܐ ܐܝܼܬܼ ܕܡܲܪܝܼܪ ܘܲܩܫܸܐ ܡ̣ܢ ܦܘܼܡ ܐܲܪܝܵܐ ܀|
    block |܃ܚܙ̣ܵܐ ܚܲܟܿܝܼܡܵܐ ܕܚܲܣܢܘܼܗܝ ܟܲܟܼܠܹ̈ܐ ܒܐܝܼܕܼܵܐ ܕܐܲܢ̄ܬܿܬܼܵܐ|
    block |ܘܛܲܢ ܘܐܸܬܼܥܲܙܲܙ ܘܙܲܝܸܢ ܢܲܦܫܹܗ ܠܩܹܐܪܣܵܐ ܕܥܲܡܗܘܿܢ ܀|
    block |܃ܬܠܵܬܼܝܼܢ ܓܼܒܼܪ̈ܝܼܢ ܩ̣ܛܲܠ ܒܲܥܝܵܪܬܵܐ ܕܦܘܼܫܵܩ ܡܲܬܼܠܹܗ|
    block |ܘܲܢ̣ܣܲܒܼ ܡ̇ܐܢܗܘܿܢ ܘܐܲܦܝܼܣ ܐܸܢܘܿܢ ܐܲܝܟ ܕܲܠܣܲܟܼܠܹ̈ܐ ܀|
    block |܃ܐܘܼܪܚܵܐ ܕܪܲܫ ܠܹܗ ܒܐܲܢ̄ܬܿܬܼܵܐ ܘܡܲܬܼܠܹܗ ܠܘܵܬܼ ܬܲܟܼܬܿܘܼܫܵܐ|
    block |ܕܢܸܪܕܹܿܐ ܫܲܦܝܼܪ ܠܘܵܬܼ ܙܵܟܼܘܼܬܼܵܐ ܕܡܸܠܲܬܼ ܡ̇ܪܹܗ ܀|
    block |܃ܒܐܲܢ̄ܬܿܬܼܵܐ ܘܡܲܬܼܠܵܐ ܓܼܪܸܓܼ ܐܸܢܘܿܢ ܠܘܵܬܼ ܬܲܟܼܬܘܼܫܵܐ|
    block |ܘܲܒܼܟܼܠ ܥܸܠ̈ܠܵܢ ܚܵܘܝܼ ܚܲܝܠܵܐ ܕܲܟܼܣܸܐ ܒܢܲܦܸܫܹܗ ܀|
    block |܃ܒܝܲܕܼ ܥܸܠ̈ܠܵܬܼܵܐ ܓܲܪܸܓܼ ܥܲܡܗܘܿܢ ܩܹܐܪܣܵܐ ܩܲܫܝܵܐ|
    block |ܘܐܲܠܸܦ ܐܸܢܘܿܢ ܕܠܵܘ ܫܝܼܥܵܐܝܼܬܼ ܡܲܩܪܸܒܼ ܥܲܡܗܘܿܢ ܀|
    block |ܬܠܵܬܼܡܠܵܐ ܬܲܥܠܝܼ̈ܢ ܨܵܪ ܨܲܝܵܕܼܵܐ ܕܕܸܚܠܲܬܼ ܩܘܼܫܬܵܐ܃|
  block
    block |ܘܲܒܼܫܲܬܿܝܼܩܹ̈ܐ ܥܒ݂ܲܕܼ ܬܲܟܼܬܿܘܼܫܵܐ ܥܲܡ ܡܲܠܵܠܹ̈ܐ ܀|
    block |܃ܒܬܲܥܠܹ̈ܐ ܫܝܼܛܹ̈ܐ ܫܲܦܸܠ ܐܸܢܘܿܢ ܠܡܲܠ̈ܝܲܝ ܚܘܼܬܼܪܵܐ|
    block |ܘܠܵܐ ܐܸܫܟܲܚܘ ܩܵܡ̣ܘ ܩܕܼܵܡ ܨܸܒܼܝܵܢܵܐ ܕܡܲܩܪܸܒܼ ܗ̄ܘ̣ܵܐ ܒܹܗ ܀|
    block |܃ܛܢܵܢܵܐ ܕܪܘܼܓܼܙܵܐ ܠܒܸ݂ܫܘ ܚܵܪ̈ܝܵܢܹܐ ܥܲܠ ܚܘܼܒܵܠܗܘܿܢ|
    block |ܘܫܲܪܝܼܘ ܬܵܒܼܥ̇ܝܼܢ ܬܒܲܥܬܼܵܐ ܕܨܲܥܪܵܐ ܕܨܲܥܲܪ ܐܸܢܘܿܢ ܀|
    block |܃ܩܪܵܒܼܵܐ ܥܲܬܼܕܼܘ ܠܡܸܬܼܟܲܬܵܫܘܼ ܥܲܡ ܝܼܣܪܵܝܼܠ|
    block |ܕܕܼܵܡ ܒܲܩܪܵܒܼܵܐ ܢܨܘܼܕܼܘܼܢ ܫܸܡܫܘܿܢ ܕܫܲܦܸܠ ܐܸܢܘܿܢ ܀|
    block |܃ܥܝܵܪܬܵܐ ܕܕܸܡܗܘܿܢ ܣܒ݂ܲܪܘ ܕܡܸܬܼܢܲܩܹܝܢ ܡ̣ܢ ܒܲܪ ܐܲܒܼܪܵܡ|
    block |ܘܠܵܐ ܝܵܕܼܥ̇ܝܼܢ ܗ̄ܘ̣ܵܘ ܕܦܲܚܵܐ ܕܲܛܡ݂ܲܪܘ ܒܹܗ ܡܸܬܿܬܿܨܝܼܕܼܝܼܢ ܀|
    block |܃ܚܘܼܬܼܪܵܐ ܣܲܟܼܠܵܐ ܓܲܪܸܓܼ ܐܸܢܘܿܢ ܠܥܲܛܠܲܝ̈ ܠܸܒܵܐ|
    block |ܘܥܲܬܸܿܕܼܘ ܙܲܝܢܵܐ ܠܡܸܬܼܟܲܬܵܫܘܼ ܥܲܡ ܝܼܣܪܵܝܹܠ ܀|
    block |܃ܬܲܥܠܹ̈ܐ ܢܟܼܝܼܠܹ̈ܐ ܕܫܲܥܒܸܿܕܼܘ ܐܸܢܘܿܢ ܬܲܥܠܹ̈ܐ ܫܝܼܛܹ̈ܐ|
    block |ܫܲܪܝܼܘ ܡܲܗܠܹܝܢ ܥܲܠ ܡܲܠܟܿܘܼܬܼܵܐ ܡܬܼܝܼܠܲܬܼ ܒܐܲܪܝܵܐ ܀|
    block |܃ܒܩܵܠܵܐ ܓܼܠܝܵܐ ܩܥ̣ܵܘ ܣܸܕܼܪ݁ܲܝܗܘܿܢ ܕܲܦܠܸܫܬܵܝܹ̈ܐ|
    block |ܕܐܵܘ ܦܘܿܩܘ ܐܲܩܪܸܒܼܘ ܐܵܘ ܐܲܫܠܸܡܘ ܠܲܢ ܠܫܡܫܘܿܢ ܪܲܒܵܐ ܀|
    block |܃ܥܲܡܵܐ ܪܲܦܝܵܐ ܫܡ݂ܲܥ ܩܵܠ ܒܵܩܹ̈ܐ ܕܙܵܡ̈ܝܵܢ ܒܐܸܕܼܢܵܘ̈ܗܝ|
    block |ܘܲܕܼܚܸܠܘ ܘܐܲܫܦܸܠܘ ܘܐܲܪܟܸܿܢܘ ܟܲܬܼܦܵܐ ܠܡܸܫܬܲܥܒܵܕܼܘ ܀|
    block |܃ܫܒܲܩ̣ܘ ܬܘܼܟܼܠܵܢܵܐ ܕܫܸܡ ܒܵܪܘܿܝܵܐ ܕܪܲܡܪܸܡ ܐܸܢܘܿܢ|
    block |ܘܝܲܗ̣̄ܒܼܘ ܪܸܓܿܬܼܗܘܿܢ ܕܲܢܒܲܙܚܘܼܢ ܒܵܗ̇ ܛܲܡ̈ܐܲܝ ܢܲܦܫܵܐ ܀|
    block |܃ܫ̣ܒܲܩܘ ܕܲܢܦܝܼܣܘܼܢ ܦܝܵܣܵܐ ܕܲܦܠܸܐ ܠܚܲܝܠܵܐ ܕܲܒܼܗܘܿܢ|
    block |ܘܦܲܢܝܼܘ ܡܸܠܬܼܵܐ ܕܡܲܠܝܵܐ ܚܸܣܕܵܐ ܕܲܡܚܲܣܕܵܢܹ̈ܐ ܀|
    block |܃ܝܼܗ̣̄ܒܼܘ ܝܼܡܲܝܼܢܵܐ ܠܡܸܬܲܠ ܟܹܐܢܵܐ ܒܐܝܼܕܼܵܐ ܕܥܘܼܪ̈ܠܹܐ|
    block |ܘܠܵܐ ܒܗܸܬܼܘ ܣܲܟܼܠܹ̈ܐ ܕܠܦܵܪܘܿܩܗܘܿܢ ܢܚܲܝܒܼܘܼܢ ܡܲܓܵܢ ܀|
    block |܃ܠܵܐ ܠܲܡ ܝܵܕܼܥܲܬܿ ܠܫܵܡܫܘܿܢ ܐܸܡ݂ܲܪܘ ܦܠܝܼܓܲܝ̈ ܠܸܒܵܐ|
    block |ܕܲܦܠܸܫܬܵܝܹ̈ܐ ܫܲܠܝܼܛܝܼܢ ܒܲܢ ܒܗܵܝܵܐ ܙܲܒܼܢܵܐ ܀|
    block |܃ܠܡܵܢ ܐܲܪܡܝܼܬܿ ܠܲܢ ܗܵܕܹܐ ܒܝܼܫܵܐ ܥܲܡ ܣܵܩܘܿܪ̈ܲܝܢ|
    block |ܘܗܵܐ ܡܸܬܦܲܪܣܝܼܢ ܕܲܢܓܲܡܪܘܼܢܵܢ ܒܲܩܪ̈ܵܒܲܝܗܘܿܢ ܀|
    block |܃ܬܵܐ ܚܘܿܬܼ ܐܲܦܝܼܣ ܠܲܦܠܸܫܬܵܝܹ̈ܐ ܕܐܲܪܓܸܿܙܬܿ ܐܸܢܘܿܢ|
    block |ܘܫܲܠܵܐ ܡܸܢܲܢ ܩܪܵܒܼܵܐ ܕܐܲܥܝܼܪܬܿ ܥܲܠ ܫܲܪ݁ܒܼܵܬܲܢ ܀|
    block |܃ܝ̄ܡܵܘ ܠܝܼ ܒܡܵܪܝܵܐ ܐܸܡ݂ܲܪ ܟܹܐܢܵܐ ܠܲܒܼܢܲܝ̈ ܥܲܡܹܗ|
    block |ܕܠܵܐ ܬܲܟܿܘܿܢܵܢܝ ܘܐܸܢܵܐ ܐܸܚܘܿܬܼ ܕܠܵܐ ܦܘܼܠܵܓܼܵܐ ܀|
    block |܃ܐܲܣܪ̣ܘܼܗܝ ܣܲܟܼܠܹ̈ܐ ܐܲܝܟ ܕܲܠܒܼܝܼܫܵܐ ܠܪܹܫܵܐ ܕܥܲܡܗܘܿܢ|
    block |ܘܝܲܗ̣̄ܒܿܘܼܗܝ ܒܐܝܼܕܵܐ ܕܥܘܼܪ̈ܠܲܝ ܠܸܒܵܐ ܕܲܢܒܲܙܚܘܼܢ ܒܹܗ ܀|
    block |܃ܢܚܸܬܼ ܓܲܢ̄ܒܵܪܵܐ ܘܩܵܡ̣ ܒܹܝܬܼ ܣܸܟܪܹ̈ܐ ܕܲܩܪ̈ܲܒܼܬܼܵܢܹܐ|
    block |ܘܠܵܐ ܕܚܸܠ̣ ܘܐܲܫܦܸܠ ܟܲܕܼ ܛܵܒܼ ܣܝܼܡ ܗ̄ܘ̣ܵܐ ܡ̇ܘܬܹܿܗ ܩܕܼܵܡ̇ܘܗܝ ܀|
  block
    block |܃ܒܲܠܒܼܝܼܒܼܘܼܬܼܵܐ ܢܚܸܬܼ ܟܲܕܼ ܐܲܣܝܼܪ ܠܘܵܬܼ ܩܵܛܘܿܠܵܘ̈ܗܝ|
    block |ܘܠܵܐ ܐܸܬܼܦܲܠܲܓܼ ܥܲܠ ܥܘܼܕܼܪܵܢܵܐ ܕܲܠܘܸܐ ܗ̄ܘ̣ܵܐ ܠܹܗ ܀|
    block |܃ܬܲܗܪܵܐ ܪܲܒܵܐ ܡܠܸܐ ܚܘܼܡܣܵܢܹܗ ܕܲܒܼܪܹܗ ܕܲܡܢܘܿܚ|
    block |ܘܠܵܐ ܐܸܬܼܪܲܦܝܼ ܩܕܼܵܡ ܩܵܛܘܠܹ̈ܐ ܕܲܠܚܝܼܡܝܼܢ ܠܹܗ ܀|
    block |܃ܗܲܝܡܵܢܘܼܬܼܵܐ ܠܒܸ݂ܫ ܗ̄ܘ̣ܵܐ ܠܸܒܹܿܗ ܒܲܕܼܡܘܼܬܼ ܙܲܝܢܵܐ|
    block |ܘܲܡܚܲܙܲܩ ܗ̄ܘ̣ܵܐ ܒܣܲܒܼܪܵܐ ܛܵܒܼܵܐ ܒܫܘܼܘܕܵܝ ܡ̇ܪܹܗ ܀|
    block |܃ܥܲܠ ܗܵܘ̇ ܚܲܝܠܵܐ ܕܝܲܗ̣̄ܒܼ ܒܹܗ ܚܲܝܠܵܐ ܣܝܼܡ ܗ̄ܘ̣ܵܐ ܣܲܒܼܪܹܗ|
    block |ܡܸܛܠ ܗܵܕܹܐ ܢܚܸܬܼ ܟܲܕܼ ܐܲܣܝܼܪ ܠܘܵܬܼ ܩܵܛܘܼܠܵܘ̈ܗܝ ܀|
    block |܃ܒܚܹܝܠ ܗܵܝ̇ ܐܵܬܼܵܐ ܕܲܒܼܪܹܫ ܓܘܼܫܡܹܗ ܡܸܬܼܠܲܒܲܒܼ ܗ̄ܘ̣ܵܐ|
    block |ܘܛܵܒܼ ܡ̣ܢ ܙܲܝܢܵܐ ܚܬܼܝܼܪ ܗ̄ܘ̣ܵܐ ܒܣܲܥܪܵܐ ܕܲܢܙܝܼܪܘܼܬܹܗ ܀|
    block |܃ܚ̣ܙܵܐܘܼܗܝ ܥܘܼܪ̈ܠܹܐ ܕܐܲܣܝܼܪ ܦܲܓܼܪܹܗ ܐܲܝܟ ܪܸܓܼܬܼܗܘܿܢ|
    block |ܘܲܣܒ݂ܲܪܘ ܣܲܟܼܠܹ̈ܐ ܕܗܵܐ ܡ̣ܢ ܟܲܕܿܘܼ ܡ̇ܘܦܹܝܢ ܚܲܝܵܘ̈ܗܝ ܀|
    block |܃ܐܲܝܟ ܕܲܠܡܝܼܬܼܵܐ ܚܲܫܒ̣ܿܘܼܗܝ ܣܲܟܼܠܹ̈ܐ ܠܚܲܝ ܒܐܲܠܵܗܹܗ|
    block |ܘܠܵܐ ܝܵܕܼܥ̇ܝܼܢ ܗ̄ܘ̣ܵܘ ܕܗܸܢܘ̣ܿܢ ܚܵܛܝܼܢ ܒܹܪܵܐ ܕܲܚܦܲܪܘ ܀|
    block |܃ܒܫܵܥܬܼܵܐ ܕܲܣܒ݂ܲܪܘ ܕܗܵܐ ܕܡ̣ܢ ܟܲܕܿܘܼ ܡ̇ܘܦܹܝܢ ܚܲܝܵܘ̈ܗܝ|
    block |ܩܵܡ̣ ܡ̣ܢ ܫܸܠܝܵܐ ܘܛܲܠܸܩ ܐܸܢܘܿܢ ܡ̣ܢ ܚܲܝܘܼܬܼܵܐ ܀|
    block |܃ܗܸܢܘ̣ܿܢ ܐܲܪܝܼܡܘ ܣܲܝܦܵܐ ܠܛܝܼܫܵܐ ܠܥܸܠ ܡ̣ܢ ܪܹܫܹܗ|
    block |ܘܚܹܝܠ ܥܘܼܕܼܪܵܢܵܐ ܕܒܹܗ ܐܲܪܝܼܡܹܗ ܥܲܠ ܪܹ̈ܫܲܝܗܘܿܢ ܀|
    block |܃ܗܸܢܘ̣ܿܢ ܩܵܡ̣ܘ ܗ̄ܘ̣ܵܘ ܒܲܚܦܝܼܛܘܼܬܼܵܐ ܕܲܢܒܲܙܚܘܼܢ ܒܹܗ|
    block |ܘܲܫܡܵܐ ܕܚܝܼܠܵܐ ܚܵܘܝܼ ܚܲܝܠܹܗ ܘܐܲܒܼܗܸܬܼ ܐܸܢܘܿܢ ܀|
    block |܃ܚܲܝܠܵܐ ܕܪܘܼܚܵܐ ܐܲܙܝܼܥ ܢܲܦܫܹܗ ܕܓܼܢ̄ܒܵܪ ܚܲܝܠܵܐ|
    block |ܘܲܦܣ݂ܲܩ ܘܲܫܕܼܵܝܗܝ ܠܙܲܝܢܵܐ ܓܼܠܝܵܐ ܡ̣ܢ ܗܲܕܵܡ̇ܘ̈ܗܝ ܀|
    block |܃ܟܬܼܵܒܼܵܐ ܣܵܗܹ̇ܕܼ ܥܲܠ ܚܹܝܠ ܪܘܼܚܵܐ ܕܲܟܼܣܸܐ ܗ̄ܘ̣ܵܐ ܒܹܗ|
    block |ܕܒܲܕܼܡܘܼܬܼ ܚܘܼܛܹ̈ܐ ܗ̤ܘܲܝ̈ ܫܸܫ̈ܠܵܬܼܵܐ ܩܕܼܵܡ ܪܲܒܿܘܼܬܹܗ ܀|
    block |܃ܐܲܝܟ ܕܲܠܚܘܼܛܹ̈ܐ ܦܲܣܸܩ ܘܲܫܕܼܵܝܗܝ ܠܦܲܪܙܠܵܐ ܩܲܫܝܵܐ|
    block |ܘܩܵܡ̣ ܐܸܬܼܟܲܬܲܫ ܒܸܠܥܵܕܼ ܙܲܝܢܵܐ ܒܓܲܪܡ̇ܐ ܫܝܼܛܵܐ ܀|
    block |܃ܓܲܪܡ̇ܐ ܫܝܼܛܵܐ ܛܲܝܸܒܼ ܩܘܼܪܡ̇ܘܗܝ ܪܸܡܙܵܐ ܟܲܣܝܵܐ|
    block |ܘܐܲܝܟ ܕܲܒܼܣܲܝܦܵܐ ܚ̣ܪܲܒܼ ܒܹܗ ܣܸܕܼܪܹ̈ܐ ܕܲܩܪ̈ܲܒܼܬܼܵܢܹܐ ܀|
    block |܃ܓܼܪܡܵܐ ܛܲܡܠܵܐ ܐܸܚܲܕܼ ܒܐܝܼܕܹܗ ܩܲܕܿܝܼܫ ܢܲܦܫܵܐ|
    block |ܘܠܵܐ ܐܸܫܟܲܚܘ ܩܵܡ̣ܘ ܠܒܼܝܼ̈ܫܲܝ ܙܲܝܢܵܐ ܩܕܼܵܡ ܝܲܡܝܼܬܢܹܗ ܀|
    block |܃ܚܙܵܬܼܵܐ ܕܚܝܼܠܬܵܐ ܚܙ̣ܵܘ ܥܵܘܵܠܹ̈ܐ ܒܐܝܼܕܼܵܐ ܕܟܹܐܢܵܐ|
    block |ܘܲܥܪ݂ܲܩܘ ܘܲܛܫ̣ܵܘ ܡ̣ܢ ܩܲܫܝܼܘܼܬܼܵܠ ܕܡܸܕܹܿܡ ܕܲܚܙ̣ܵܘ ܀|
    block |܃ܓܲܪܡܵܐ ܠܒܼܝܼܟ ܗ̄ܘ̣ܵܐ ܒܲܪ ܥܸܒܼܪ̈ܵܝܹܐ ܐܲܝܟ ܣܲܦܣܹܪܵܐ|
    block |ܘܡܲܒܼܪܸܩ ܗ̄ܘ̣ܵܐ ܠܹܗ ܘܡܸܬܼܪܲܗܒܿܝܼܢ ܗ̄ܘ̣ܵܘ ܣܸܕܼܪܹ̈ܐ ܕܥܼܘܼܪ̈ܠܹܐ ܀|
    block |ܕܚܝܼܠܵܐ ܗ̄ܘ̣ܵܐ ܛܵܒܼ ܚܙܵܬܼܵܐ ܕܓܲܪܡܵܐ ܠܵܐ ܗ̄ܘ̣ܵܐ ܕܓܲܪܡ̇ܐ܃|
  block
    block |ܐܸܠܵܐ ܕܚܲܝܠܵܐ ܕܲܡܚܵܘܸܐ ܗ̄ܘ̣ܵܐ ܚܙܵܬܹܗ ܒܚܸܙܘܹܗ ܀|
    block |܃ܡ̇ܘܬܵܐ ܩܲܫܝܵܐ ܡܸܬܼܦܲܠܲܓܼ ܗ̄ܘ̣ܵܐ ܡ̣ܢ ܩܲܫܝܘܼܬܹܗ|
    block |ܘܚܲܪܝܼܦܵܐ ܗ̣̄ܘܵܬܼ ܡܚܘܿܬܼܵܐ ܕܡܸܢܹܗ ܛܵܒܼ ܡ̣ܢ ܣܲܝܦܵܐ ܀|
    block |܃ܡ̣ܢ ܩܲܫܝܘܼܬܹܗ ܡܸܬܼܒܲܠܗܹܝܢ ܗ̄ܘ̣ܵܘ ܩܲܫ̈ܝܲܝ ܠܸܒܵܐ|
    block |ܘܛܵܟ ܠܵܘ ܡܸܢܹܗ ܐܸܠܵܐ ܡ̣ܢ ܗܵܘ̇ ܕܐܲܚܝܼܕܼ ܗ̄ܘ̣ܵܐ ܠܹܗ ܀|
    block |܃ܕܚܝܼܠ ܗ̄ܘ̣ܵܐ ܣܲܓܿܝܼ ܓܲܪܡ̇ܐ ܘܐܝܼܕܼܵܐ ܕܐܲܚܝܼܕܼܵܐ ܠܹܗ|
    block |ܠܵܘ ܒܲܟܼܝܵܢܗܘܿܢ ܐܸܠܵܐ ܒܚܲܝܠܵܐ ܕܐܲܚܝܼܕܼ ܗ̄ܘ̣ܵܐ ܠܗܘܿܢ ܀|
    block |܃ܚܲܝܠܵܐ ܟܲܣܝܵܐ ܠܒܼܝܼܟ ܗ̄ܘ̣ܵܐ ܠܐܝܼܕܼܵܐ ܘܐܝܼܕܼܵܐ ܠܓܲܪܡ̇ܐ|
    block |ܘܚܵܪܹܒܼ ܗ̄ܘ̣ܵܐ ܠܗܘܿܢ ܠܡܲܠܝܲܝ̈ ܚܘܼܬܼܪܵܐ ܘܥܲܛܠܲܝ̈ ܠܸܒܵܐ ܀|
    block |܃ܚܲܪܝܼܦ ܗ̄ܘ̣ܵܐ ܛܵܒܼ ܡ̣ܢ ܣܲܦܣܹܪܵܐ ܕܲܬܼܪܹܝܢ ܦܘܼܡܹܝ̈ܗ̇|
    block |ܘܡ̇ܐ ܕܚܵܪܹܒܼ ܗ̄ܘ̣ܵܐ ܬܘܼܒܼ ܚܵܪܹܦ ܗ̄ܘ̣ܵܐ ܠܡܸܚܕܲܒܼ ܦܲܓܼܪܹ̈ܐ ܀|
    block |܃ܚܘܼܪܦܹܗ ܒܲܠܚܘܿܕܼ ܡܸܬܿܩܲܪܲܒܼ ܗ̄ܘ̣ܵܐ ܠܓܼܘܼܫܡܹ̈ܐ ܥܘܼܪ݁ܠܹܐ|
    block |ܘܡܸܬܼܩܲܠܹܝܢ ܗ̄ܘ̣ܵܘ ܩܲܠܝܼܠܵܐܝܼܬܼ ܐܲܝܟ ܕܲܒܼܢܘܼܪܵܐ ܀|
    block |܃ܐܝܼܕܹܗ ܒܲܠܚܘܿܕܼ ܡܪܝܼܡ ܗ̄ܘ̣ܵܐ ܢܙܝܼܪܵܐ ܠܐܲܦܲܝ̈ ܣܸܕܼܪܹ̈ܐ|
    block |ܘܡܸܣܬܲܚܦܝܼܢ ܗ̄ܘ̣ܵܘ ܥܲܕܠܵܐ ܢܸܡܛܸܐ ܓܘܼܫܡܵܐ ܠܓܼܘܼܫܡܵܐ ܀|
    block |܃ܐܘܿ ܠܵܟ ܓܲܪܡ̇ܐ ܟܡܵܐ ܐܸܬܼܢܲܨܲܚܬܿ ܠܒܲܪ ܡ̣ܢ ܛܲܟܼܣܵܐ|
    block |ܠܵܐ ܠܵܟ ܐܸܡ̇ܪܹܬܼ ܐܸܠܵܐ ܠܐܝܼܕܼܵܐ ܕܐܲܚܝܼܕܼܵܐ ܠܵܟ ܀|
    block |܃ܐܘܿ ܠܹܟܼܝ ܐܝܼܕܼܵܐ ܟܡܵܐ ܐܸܬܼܚܲܝܲܠܬܿܝ ܕܠܵܐ ܡܘܼܫ̈ܚܵܬܼܵܐ|
    block |ܠܵܘ ܐܲܢ̄ܬܿܝ ܐܝܼܕܲܐ ܐܸܠܵܐ ܪܸܡܙܵܐ ܕܚܵܨ ܪܲܝܘܼܬܹܟܼܝ ܀|
    block |܃ܐܘܿ ܠܵܟ ܓܲܒܼܪܵܐ ܟܡܵ ܗܘ̤ܵܐ ܚܲܝܠܵܐ ܕܪܸ̈ܓܼܫܲܝ ܦܲܓܼܪܵܟ|
    block |ܠܵܐ ܗܘ̤ܵܐ ܕܦܲܓܼܪܵܟ ܐܸܠܵܐ ܕܚܲܝܠܵܐ ܕܚܲܝܸܠ ܙܵܘܥܲܝ̈ܟ ܀|
    block |܃ܐܘܿ ܠܵܟ ܫܸܡܫܘܿܢ ܫܡܵܐ ܕܲܟܼܣܸܐ ܒܹܥ ܫܸܡ ܐܲܠܵܗܹܗ|
    block |ܟܡܵܐ ܦܲܫܸܩܬܵܝܗܝ ܠܚܲܝܠܵܐ ܕܲܫܡܵܟ ܒܝܲܕܼ ܣܘܼܥܪ݁ܵܢܹܐ ܀|
    block |܃ܠܵܐ ܟܲܝ ܠܐܸܝܲܬ̤ ܐܝܼܕܼܵܟ ܓܼܒܼܪܵܐ ܐܲܚܝܼܕܼ ܓܲܪܡܵܐ|
    block |ܐܵܘ ܗܵܘ̇ ܓܲܪܡ̇ܐ ܠܵܐ ܟܲܝ ܐܵܘܦܝܼ ܒܗܵܘ̇ ܬܲܟܼܬܿܘܼܫܵܐ ܀|
    block |܃ܟܡܵܐ ܟܲܝ ܥܲܙܝܼ ܓܲܪܡܵܐ ܒܐܝܼܕܼܵܟ ܘܐܲܢ̄ܬܿ ܒܹܗ ܒܓܲܪܡ̇ܐ|
    block |ܘܠܵܘ ܗܘ̤ ܐܸܒܲܪ ܘܠܵܐ ܬܘܼܒܼ ܐܝܼܕܵܟ ܦܸܕܲܬ̤ ܡܸܢܹܗ ܀|
    block |܃ܐܲܝܟܲܢ ܟܲܝ ܩܵܡ̣ ܩܕܼܵܡ ܡܸܬܝܵܢܵܐ ܕܐܸܠܹܦ ܓܼܒܼܪ̈ܝܼܢ|
    block |ܘܒܲܐܝܢܵܐ ܚܲܝܠܵܐ ܡܲܟܸܿܟ ܚܲܝܠܵܐ ܕܩܲܢ̈ܝܲܝ ܥܘܼܫܢܵܐ ܀|
    block |܃ܐܵܠܹܦ ܓܼܒܼܪ݁ܝܼܢ ܩ̣ܛܲܠ ܒܵܟ ܓܼܒܼܪܵܐ ܓܲܪܡ̇ܐ ܫܝܼܛܵܐ|
    block |ܘܗܵܢܵܘ̇ ܬܲܗܪܵܐ ܕܠܵܐ ܠܐ̣ܝܼ ܓܲܒܼܪܵܐ ܘܠܵܐ ܐܲܢ̄ܬܿ ܐܸܒܲܕܲܬܿ ܀|
    block |܃ܬܲܗܪܵܐ ܪܲܒܵܐ ܡܠܸܐ ܣܘܼܥܪܵܢܵܐ ܕܐܸܫܬܿܡܲܫ ܒܵܟ|
    block |ܘܠܵܐ ܐ̄ܢܵܫ ܝܵ̇ܕܲܥ ܠܡܸܫܬܲܥܵܝܘܼ ܥܲܠ ܪܲܒܿܘܼܬܹܗ ܀|
    block |܃ܐܲܝܟ ܕܲܠܡܲܓܿܠܵܐ ܠܒܼܝܼܟ ܗ̄ܘ̣ܵܐ ܫܸܡܫܘܿܢ ܡܗܝܼܪ ܚܵܨܘܿܕܹ̈ܐ|
    block |ܘܚܲܨܕܹܿܗ ܠܚܲܩܠܵܐ ܕܲܦܠܸܫܬܵܝܹ̈ܐ ܒܲܚܕܼܵܐ ܫܵܥܵܐ ܀|
  block
    block |܃ܐܘܿ ܚܵܨܘܿܕܼܵܐ ܕܲܚܨܲܕ ܦܲܓܼܪܹ̈ܐ ܒܡܲܓܿܠܵܐ ܓܼܪܡ̇ܐ|
    block |ܘܠܵܐ ܩ̣ܗܵܐ ܦܲܪܙܠܹܗ ܒܐܵܠܹܗ ܟܲܦܝܼ̈ܢ ܡܲܠܵܠ̈ܬܼܵܐ ܀|
    block |܃ܐܸܠܹܦ ܟܲܦܝܼ̈ܢ ܫܕܼܵܐ ܩܲܠܝܼܠܵܐ ܒܲܚܕܼܵܐ ܓܗܵܢܬܵܐ|
    block |ܘܠܵܐ ܦܫ݂ܲܛ ܢܲܦܫܹܗ ܥܕܲܡ̇ܐ ܕܫܲܠܸܡ ܡܸܢܝܵܢ ܐܲܠܦܵܐ ܀|
    block |܃ܡ̣ܢ ܚܲܕܼ ܫܲܪܝܼ ܘܲܒܼܚܲܕܼ ܫܲܠܸܡ ܩܹܐܪܣܵܐ ܕܲܥܒ݂ܲܕ|
    block |ܘܠܵܐ ܐܸܬܼܢܲܟܼܝܲܬ̤ ܐܵܦܠܵܐ ܡܸܢܬܼܵܐ ܡ̣ܢ ܗܲܕܵܡ̇ܘ̈ܗܝ ܀|
    block |܃ܕܠܵܐ ܢܸܟܼܝܵܢܵܐ ܩܵܘܝܼ ܟܠܹܗ ܒܦܲܓܼܪܹܗ ܘܢܲܦܫܹܗ|
    block |ܘܠܵܐ ܙܵܥ ܚܲܝܠܹܗ ܘܠܵܐ ܐܸܬܼܪܲܦܝܼ ܡ̣̤ ܬܘܼܟܼܠܵܢܹܗ ܀|
    block |܃ܐܲܝܟ ܐܲܬܼܠܹܝܛܵܐ ܣܠܸ̣ܩ ܐܲܬܼܠܹܝܛܵܐ ܡ̣ܢ ܬܲܟܼܬܿܘܼܫܵܐ|
    block |ܘܣܝܼܡ ܗ̄ܘ̣ܵܐ ܒܪܹܫܹܗ ܟܠܝܼܠ ܡܸܢܝܵܢܵܐ ܕܐܵܠܹܗ ܩܸܛܠܝܼ̈ܢ ܀|
    block |܃ܒܫܘܼܠܵܡ ܩܹܐܪܣܵܐ ܨܗܝܼ ܘܐܸܬܿܛܲܪܲܦ ܓܼܢ̄ܒܵܪ ܚܲܝܠܵܐ|
    block |ܘܫܲܪܝܼ ܫܵܐܹ̇ܠ ܫܸܩܝܵܐ ܕܙܲܒܼܢܵܐ ܠܩܘܼܝܵܡ ܚܲܝܵܘ̈ܗܝ ܀|
    block |܃ܐܘܿܢ ܠܲܡ ܡܵܪܝܵܐ ܐܲܢ̄ܬܿ ܢܲܨܲܚܬܵܢܝ ܒܚܹܝܠ ܥܘܼܕܼܪܵܢܵܟ|
    block |ܗܲܒܼ ܠܝܼ ܫܸܩܝܵܐ ܐܲܝܟ ܢܸܨܚܵܢܵܐ ܕܲܣܥ݂ܲܪܬܿ ܒܐܝܼܕܲܝ̈ ܀|
    block |܃ܐܲܢ̄ܬܿ ܙܲܟܿܝܼܬܵܢܝ ܩܒܹܐܪܣܵܐ ܩܲܫܝܵܐ ܕܨܲܗ̈ܝܲܝ ܠܲܕܼܡ̇ܐ|
    block |ܠܵܐ ܬܲܗܡܸܐ ܡܹܢܝ ܘܢܹܐܒܲܕܼ ܢܸܨܚܵܢܝ ܒܐܝܼܕܵܝ̈ ܥܘܼܪ̈ܠܹܐ ܀|
    block |܃ܗܲܒܼ ܠܝܼ ܫܸܩܝܵܐ ܐܲܝܟ ܡ̇ܐ ܕܝܲܗ̣̄ܒܼܬܿ ܠܝܼ ܐܵܦ ܙܵܟܼܘܼܬܼܵܐ|
    block |ܕܲܠܡܵܐ ܐܹܡܘܼܬܼ ܘܢܲܗܠܘܼܢ ܣܲܟܼܠܹ̈ܐ ܒܲܫܡܵܟ ܪܲܒܵܐ ܀|
    block |܃ܫܡ݂ܲܥ ܒܵܥܘܼܬܹܗ ܡ̇ܪܵܐ ܛܵܒܼܵܐ ܕܥܲܒܼܕܵܐ ܟܹܐܢܵܐ|
    block |ܘܝܲܗ̣̄ܒܼ ܠܹܗ ܫܸܩܝܵܐ ܡ̣ܢ ܓܵܘ ܓܲܪܡ̇ܐ ܕܐܸܬܼܢܲܨܲܚ ܒܹܗ ܀|
    block |܃ܒܓܲܪܡ̇ܐ ܫܝܼܛܵܐ ܙܲܟܿܝܹܗ ܒܩܹܐܪܣܵܐ ܡ̇ܪܵܐ ܠܥܲܒܼܕܹܿܗ|
    block |ܘܡܸܢܹܗ ܝܲܗ̣̄ܒܼ ܠܹܗ ܫܸܩܝܵܐ ܚܲܠܝܵܐ ܕܢܸܬܼܒܲܣܲܡ ܒܹܗ ܀|
    block |܃ܫܸܩܝܵܐ ܚܲܠܝܵܐ ܪܕܼܵܐ ܡ̣ܢ ܓܲܪܡ̇ܐ ܕܠܵܐ ܒܲܥܝܵܕܼܵܐ|
    block |ܘܲܬܼܗܲܪ ܟܹܐܢܵܐ ܕܚܹܝܠ ܥܵܒܼܘܿܕܼܵܐ ܗ̄ܝܼ ܕܲܦܫܝܼܩ ܠܹܗ ܟܠ ܀|
    block |܃ܛܡܲܐ ܗ̄ܘ̣ܵܐ ܓܲܪܡ̇ܐ ܘܲܓܼܠܝܼܙ ܗ̄ܘ̣ܵܐ ܬܘܼܒܼ ܐܵܦ ܡ̣ܢ ܫܸܩܝܵܐ|
    block |ܘܲܠܬܪ̈ܬܲܝܗܹܝܢ ܙܟܼܵܐ ܨܸܒܼܝܵܢܵܐ ܕܫܲܠܝܛ ܥܲܠ ܟܠ ܀|
    block |܃ܡ̣ܢ ܐܲܝܟܵܐ ܟܲܝ ܪܕܼܵܘ ܗ̄ܘ̣ܵܘ ܡܲܝ̈ܵܐ ܒܓܼܵܘ ܝܲܒܿܝܼܫܵܐ|
    block |ܐܵܘ ܡܲܢ ܥܲܒܼܕܹܿܗ ܡܥܝܼܢ ܚܲܝܘܼܬܼܵܐ ܠܲܛܡܲܐ ܟܠܹܗ ܀|
    block |܃ܗܵܘ̇ ܦܘܼܩܕܵܢܵܐ ܕܐܲܪܕܿܝܼ ܡܲܝ̈ܵܐ ܡ̣ܢ ܛܲܪܵܢܵܐ|
    block |ܗܘ̤ ܐܲܣܸܢ ܒܹܗ ܪܲܛܝܼܒܼܘܼܬܼܵܐ ܕܠܲܝܬܿ ܗ̄ܘ̣ܵܐ ܒܓܼܵܘܹܗ ܀|
    block |܃ܗܵܘ̇ ܨܸܒܼܝܵܢܵܐ ܕܥܲܒܼ݂ܕܵܗ̇ ܠܟܹܐܦܵܐ ܢܸܒܼܥܵܐ ܠܡܲܝܵ̈ܐ|
    block |ܗܘ̤ ܬܘܼܒܼ ܥܲܒܼܕܹܿܗ ܠܓܲܪܡ̇ܐ ܛܲܡܠܵܐ ܫܸܩܝܵܐ ܠܟܹܐܢܵܐ ܀|
    block |܃ܗܵܘ̇ ܡܲܠܲܐܟܼܵܐ ܕܬܲܪܣܝܼ ܒܐܘܼܪܚܵܐ ܠܝܼܣܲܪ̈ܠܵܝܹܐ|
    block |ܗܘ̤ ܝܲܗ̣̄ܒܼ ܡܲܝܵ̈ܐ ܡ̣ܢ ܫܲܬܿܝܼܩܵܐ ܠܦܘܼܡ ܡܲܠܵܠܵܐ ܀|
    block |܃ܚܲܕܼ ܡ̣ܢ ܥܝܼܪܹ̈ܐ ܪܲܓܝܼ ܥܘܼܒܵܐ ܕܟܹܐܦܵܐ ܘܓܼܪܡ̇ܐ|
    block |ܘܐܵܘܠܸܕܼ ܡܸܢܗܘܿܢ ܥܘܸܠܹ̈ܐ ܪ̈ܓܲܝܵܐ ܕܠܵܐ ܒܲܥܝܵܕܼܵܐ ܀|
  block
    block |܃ܡ̣ܢ ܐܸܣܛܘܼܟܼܣܹ̈ܐ ܕܪܲܛܝܼܒܼܘܼܢ ܫܩ݂ܲܠ ܪܘܼܚܵܢܵܐ|
    block |ܘܙܵܘܸܓܼ ܐܸܢܘܿܢ ܥܲܡ ܐܸܣܛܘܼܣܹ̈ܐ ܕܝܲܒܿܝܼܫܘܼܬܼܵܐ ܀|
    block |܃ܩܲܛܝܼܢܵܐܝܼܬܼ ܫܵܘܬܸܿܦ ܐܸܢܘܿܢ ܚܲܕܼ ܥܲܡ ܚܲܒܼܪܹܗ|
    block |ܐܲܝܟ ܡ̇ܐ ܕܲܡܥܵܕܼ ܣܵܥܲ݁ܪ ܡܵܐ ܕܡܸܬܼܦܲܩܲܕܼ ܀|
    block |܃ܒܗܵܘ̇ ܐܸܣܟܹܿܡܵܐ ܕܡܲܛܥܸܢ ܡܲܝ̈ܵܐ ܠܥܸܠ ܡ̣ܢ ܪܘܼܚܵܐ|
    block |ܒܹܗ ܣܵܡ̣ ܐܸܢܘܿܢ ܒܟܹܐܦܵܐ ܘܓܲܪܡ̇ܐ ܩܲܛܝܼܢܵܐܝܼܬܼ ܀|
    block |܃ܠܲܢ ܗ̄ܘ̣ ܥܲܣܩܵܐ ܗܵܕܹܐ ܕܲܗܘ̤ܵܬܼ ܕܠܵܐ ܒܲܥܝܵܕܸܵܐ|
    block |ܠܲܫܡܲܝܵܢܹ̈ܐ ܣܲܓܿܝܼ ܦܫܝܼܩܵܐ ܠܘܵܬܼ ܛܲܟܼܣܲܝ̈ܗܘܿܢ ܀|
    block |܃ܚܲܝܠܵܐ ܪܲܒܵܐ ܢܣ݂ܲܒܼܘ ܡ̣ܢ ܚܲܝܠܵܐ ܕܬܲܩܸܢ ܟܠܵܐ|
    block |ܘܲܕܼܠܝܼܠܵܐ ܠܗܘܿܢ ܣܵܥܘܿܪܘܼܬܼܵܐ ܕܪܵܘܡ̇ܐ ܘܥܘܼܡܩܵܐ ܀|
    block |܃ܗܸܢܘ̣ܿܢ ܣܲܥܪ̣ܘܼܗ̇ ܠܗܵܕܹܐ ܕܲܗܘ̤ܵܬܼ ܥܲܡ ܟܠ ܕܲܗ̤ܘܲܝ̈|
    block |ܗܸܢܘ̣ܿܢ ܣܲܥܪ̣ܘܼܗ̇ ܒܚܹܝܠ ܥܵܒܼܘܿܕܼܵܐ ܕܚܲܝܸܠ ܐܸܢܘܿܢ ܀|
    block |܃ܒܚܹܝܠ ܥܵܒܼܘܿܕܼܵܐ ܪܕܼܵܘ ܡ̣ܢ ܓܲܪܡ̇ܐ ܡܲܝܵ̈ܐ ܠܫܸܡܫܘܿܢ|
    block |ܘܲܒܼܥܘܼܕܼܪܵܢܹܗ ܙܟܼܵܐ ܘܐܸܬܼܢܲܨܲܚ ܕܠܵܐ ܣܲܦܣܹܪܵܐ ܀|
    block |܃ܕܠܵܐ ܣܲܦܣܹܪܵܐ ܙܟܼܵܐ ܙܲܟܵܝܵܐ ܠܡܲܠܝܲܝ̈ ܚܵܘ̈ܒܹܿܐ|
    block |ܘܲܕܼܠܵܐ ܦܘܼܠܵܓܼ ܩܲܒܸܿܠ ܫܸܩܝܵܐ ܡ̣ܢ ܦܘܼܡ ܓܼܪܡ̇ܐ ܀|
    block |܃ܡܲܝܵ̈ܐ ܕܟܲܝ̈ܵܐ ܐܸܫܬܿܝܼ ܕܲܟܼܝܵܐ ܡ̣ܢ ܦܘܼܡ ܛܲܡܠܵܐ|
    block |ܘܲܒܼܫܵܩܘܼܬܹܗ ܚܵܘܝܼ ܕܠܵܐ ܐܝܼܬܼ ܡܸܕܸܿܡ ܕܲܛܡܲܐ ܀|
    block |܃ܠܲܝܬܿ ܟܹܝܬܼ ܛܲܡܠܵܐ ܒܟܼܠ ܡ̇ܐ ܕܲܗܘ̤ܵܐ ܡ̣ܢ ܒܵܪܘܿܝܵܐ|
    block |ܕܗܵܐ ܐܵܦ ܐܲܝܕܵܐ ܕܠܲܢ ܛܲܡܠܵܐ ܗ̄ܘ̣ܵܬܼ ܚܵܘܝܼ ܕܕܲܟܼܝܵܐ ܗ̄ܝܼ ܀|
    block |܃ܒܫܸܩܝܹܗ ܕܫܸܡܫܘܿܢ ܢܚܘܼܪ ܟܠ ܕܲܡܗܝܼܪ ܒܗܲܝܡܵܢܘܼܬܼܵܐ|
    block |ܘܠܵܐ ܢܸܬܼܦܲܠܲܓܼ ܕܲܛܡܲܐ ܡܸܕܸܿܡ ܒܐܘܼܟܼܠܵܐ ܘܫܸܩܝܵܐ ܀|
    block |܃ܛܘܡܲܐ ܗ̄ܘ̣ܵܐ ܓܼܪܡ̇ܐ ܠܦܘܼܬܼ ܦܘܼܩܕܵܢܵܐ ܡܵܢܘܿܣܵܝܵܐ|
    block |ܘܲܕܼܟܸܐ ܗ̄ܘ̣ܵܐ ܛܵܒܼ ܠܦܘܼܬܼ ܨܸܒܼܝܵܢܵܐ ܐܲܠܵܗܵܝܵܐ ܀|
    block |܃ܨܸܒܼܝܵܢ ܟܲܣܝܵܐ ܕܲܟܿܝܼ ܘܛܲܡܲܐ ܠܦܘܼܬܼ ܪܸ̈ܥܝܵܢܹܐ|
    block |ܘܡܲܢ̣ܘܼ ܕܲܡܨܸܐ ܠܲܡܕܵܢ ܡ̇ܪܵܐ ܕܫܲܠܝܼܛ ܥܲܠ ܟܠ ܀|
    block |܃ܨܸܒܼܝܵܢ ܚܘܼܒܹܿܗ ܣܥ݂ܲܪ ܨܹܝܕܼ ܥܲܒܼܕܹܿܗ ܚܘܼܒܵܢܵܐܝܼܬܼ|
    block |ܘܙܲܟܿܝܹܗ ܒܩܹܐܪܣܵܐ ܘܝܲܗ̣̄ܒܼ ܠܹܗ ܫܸܩܝܵܐ ܐܲܝܟ ܕܲܫܦ݂ܲܪ ܠܹܗ ܀|
    block |܃ܬܡܝܼܗ ܗ̄ܘ̣ܵܐ ܩܹܐܪܣܵܐ ܕܲܥܒ݂ܲܕ ܒܐܲܪܥܵܐ ܒܲܪ ܥܸܒܼܪ̈ܵܝܹܐ|
    block |ܘܒܲܬܼܡܝܼܗܘܼܬܹܗ ܬܡܲܗܘ ܣܵܛܵܢܵܐ ܘܚܲܝܠ̈ܘܵܬܹܗ ܀|
    block |܃ܬܸܡܗܵܐ ܐܸܚܲܕܼ ܠܪܹܫܵܐ ܕܐܵܐܲܪ ܥܘܼܝܼܪ ܒܲܚܣܵܡܵܐ|
    block |ܥܲܠ ܬܲܟܼܬܿܘܼܫܵܐ ܕܲܥܒ݂ܲܕܼ ܐ̄ܢܵܫܵܐ ܒܚܹܝܠ ܥܵܒܼܘܿܕܼܵܐ ܀|
    block |܃ܒܓܹܐܪܹ̈ܐ ܕܝܲܨܪܹܗ ܒܠ݂ܲܥ ܒܲܚܣܵܡܵܐ ܣܵܢ̇ܠܵܐ ܕܐ̄ܢܵܫܵܐ|
    block |ܕܲܚܙ̣ܵܐ ܠܫܸܡܫܘܿܢ ܕܚܲܣܢܹܗ ܠܚܲܝܠܵܐ ܕܲܟܼܢܝܼܫ ܗ̄ܘ̣ܵܐ ܠܹܗ ܀|
    block |܃ܕܝܼܠܹܗ ܚܲܫܒ̣ܵܗ̇ ܠܚܲܪܒܵܐ ܕܲܥܒ݂ܲܕܼ ܒܲܦܠܸܫܵܝܹ̈ܐ|
    block |ܘܲܕܼܟܼܘܼܐܵܪܹܗ ܣܵܡ̣ܵܗ̇ ܠܚܵܘܒܿܬܼܵܐ ܕܲܡܫܲܡܫܵܢܵܘ̈ܗܝ ܀|
    block |ܛܵܒܼ ܡ̣ܢ ܟܠܕܿܘܼܟ ܡܸܬܼܢܲܨܲܚ ܗ̄ܘ̣ܵܐ ܫܡܹܗ ܒܹܝܬܼ ܥܘܼܪ̈ܠܹܐ܃|
  block
    block |ܘܕܲܚ̣ܵܙܵܐ ܕܲܒܼܗܸܬܼ ܒܛܘܼܥܝܲܝ ܕܲܫܡܹܗ ܠܲܒܼ݂ܫܹܗ ܪܘܼܓܼܙܵܐ ܀|
    block |܃ܛܢܵܢܵܐ ܕܪܘܼܓܼܙܵܐ ܠ̣ܒܸܫ ܣܵܛܵܢܵܐ ܠܘܼܩܒܲܠ ܫܸܡܫܘܿܢ|
    block |ܘܫܲܪܝܼ ܡܪܲܟܸܿܒܼ ܦܘܼܪ̈ܣܹܐ ܨܢܝܼܥܹ̈ܐ ܕܢܲܩܪܸܒܼ ܥܲܡܹܗ ܀|
    block |܃ܦܘܼܪ̈ܣܹܐ ܪܲܟܸܿܒܼ ܨܢܝܼܥ ܪܸܥܝܵܢܵܐ ܥܲܠ ܙܲܕܿܝܼܩܵܐ|
    block |ܕܲܚܙ̣ܵܐ ܕܠܵܐ ܡܨܸܐ ܕܢܸܥܒܸܿܕܼ ܥܲܡܹܗ ܩܹܐܪܣܵܐ ܒܓܸܠܝܵܐ ܀|
    block |܃ܦܲܚܹ̈ܐ ܕܪܸܓܿܬܼܵܐ ܥܲܡܸܩ ܘܲܛܡ݂ܲܪ ܩܕܼܵܡ ܗܲܠ̈ܟܼܵܬܹܗ|
    block |ܕܲܒܼܗܘܿܢ ܢܨܘܼܕܸܝܼܗ̇ ܠܩܲܠܝܼܠܘܼܬܹܗ ܕܛܲܒܼܝܵܐ ܢܙܝܼܪܵܐ ܀|
    block |܃ܡ̇ܐܢܲܝ̈ ܙܲܝܢܵܐ ܕܐܘܼܡ̇ܢܘܼܬܹܗ ܠܸܒܼ݂ܫ ܒܲܗܝܼܬܼܵܐ|
    block |ܘܫܲܪܝܼ ܡܚܲܠܸܕܼ ܒܝܲܕܼ ܢܸܩ̈ܒܼܵܬܼܵܐ ܐܲܝܟ ܢܵܡܘܿܣܹܗ ܀|
    block |܃ܠܐܲܢ̄ܬܿܬܼܵܐ ܫܲܕܲܪ ܐܲܝܟ ܓܵܫܘܿܫܵܐ ܠܘܵܬܼ ܬܲܡܝܼܡܵܐ|
    block |ܘܓܲܫܹܗ ܠܚܲܝܠܹܗ ܒܐܸܠܥܵܐ ܪܦܝܼܬܼܵܐ ܕܓܲܫ̣ ܒܵܗ̇ ܠܐܵܕܼܵܡ ܀|
    block |܃ܒܪܸܚܡܲܬܼ ܐܲܢ̄ܬܬܼܵܐ ܐܲܣܪܹܗ ܠܟܹܐܢܵܐ ܐܲܝܟ ܕܲܒܼܙܲܝܢܵܐ|
    block |ܘܒܲܫܓܼܝܼܫܘܼܬܼܵܗ̇ ܫܲܗܝܲܬ̤ ܠܬܼܘܼܩܦܵܐ ܕܓܲܢ̄ܒܵܪܘܼܬܹܗ ܀|
    block |܃ܐܲܢ̄ܬܿܬܼܵܐ ܪܚܸܫ ܠܹܗ ܫܸܡܫܘܿܢ ܪܵܚ̇ܡܵܐ ܕܕܸܚܠܲܬܼ ܩܘܼܫܬܵܐ|
    block |ܘܲܒܼܪܵܚܡܘܼܬܼܵܗ̇ ܫܪ̣ܵܝܗܝ ܠܐܲܣܵܪܵܐ ܕܒܹܝܬܼ ܠܹܗ ܠܡܵܪܹܗ ܀|
    block |܃ܥܲܡ ܒܲܪ̄ܬܼ ܥܲܡܡܹ̈ܐ ܥܒ݂ܲܕ ܪܵܚܡܘܼܬܼܵܐ ܒܲܪ ܐܲܒܼܪܵܗܵܡ|
    block |ܘܲܒܼܥܸܝܵܢܵܗ̇ ܛܥ̣ܵܐ ܥܸܢܝܵܢܵܐ ܕܒܹܝܬܼ ܐܲܒܼܵܗܵܘ̈ܗܝ ܀|
    block |܃ܐܲܝܟ ܕܲܒܼܫܸܒܼܝܵܐ ܕܒܲܪܬܹܗ ܐܲܢ̄ܬܿܬܼܵܐ ܠܫܵܒܹ̇ܐ ܥܲܡܡܹ̈ܐ|
    block |ܘܐܲܝܟ ܕܲܒܼܝܼܪܵܐ ܟܕܲܢܬܹܗ ܒܢܝܼܪܵܐ ܕܼܪ̈ܓܼܝܼܓܼܵܬܼܵܗ̇ ܀|
    block |܃ܒܟܼܠ ܐܸܣܟܹܿܡܝܼ̈ܢ ܫܚܲܩܬܹܗ ܠܠܸܒܹܿܗ ܕܬܲܩܝܼܢ ܗܵܘܢܵܐ|
    block |ܒܲܕܼ ܢܹܐܡܲܪ ܠܵܗ̇ ܕܡܵܢܵܘ̇ ܚܲܝܠܵܐ ܕܡܸܬܼܢܲܨܲܚ ܒܹܗ ܀|
    block |܃ܠܒܲܪ ܡ̣ܢ ܛܲܟܼܣܵܐ ܥܨܵܬܹܗ ܠܝܲܨܪܹܗ ܕܲܥܪܝܼܡ ܢܲܦܫܵܐ|
    block |ܥܕܲܡ̇ܐ ܕܚܵܘܝܵܗ̇ ܐ̄ܪܵܙܵܐ ܪܲܒܵܐ ܕܲܒܵܐ ܕܲܢܙܝܼܪܘܼܬܹܗ ܀|
    block |܃ܢܙܝܼܪܵܐ ܐ̄ܢܵܐ ܠܲܡ ܘܲܫܡܵܐ ܪܲܒܵܐ ܟܣܸܐ ܒܲܢܙܝܼܪܘܼܬܼܝ|
    block |ܘܐܸܢ ܫܵܩܹ̇ܠ ܐ̄ܢܵܐ ܟܠܝܼܠܵܐ ܕܲܒܼܪܹܫܝ ܡܸܫܬܿܦܲܠ ܐ̄ܢܵܐ ܀|
    block |܃ܟܠܝܼܠ ܙܵܟܼܘܼܬܼܵܐ ܝܲܗ̣̄ܒܼ ܠܝܼ ܐܲܠܵܗܝ ܟܠܝܼܠܵܐ ܕܲܒܼܪܹܫܝ|
    block |ܘܐܸܢ ܓܵܪܲܥ ܐ̄ܢܵܐ ܦܵܪܹܩ ܠܹܗ ܡܹܢܝ ܚܹܝܠ ܥܘܼܕܪܵܢܹܗ ܀|
    block |܃ܚܙܵܬ̤ ܫܵܛܝܼܬܼܵܐ ܕܲܚܼܠ̣ܵܐ ܘܚܵܘܝܵܗ̇ ܟܠܹܗ ܠܸܒܹܿܗ|
    block |ܘܢܸܟܼܠܲܬ̤ ܘܲܓܼܠܵܬ̤ ܠܐ̄ܪܵܙ ܡܘܼܟܵܟܹܗ ܠܲܒܼܢܲܝ̈ ܥܲܡܵܗ̇ ܀|
    block |܃ܐܲܝܟ ܕܲܠܫܲܒܼܪܵܐ ܩܪܵܬ̤ ܘܐܲܕܼܡܸܟܼܬܹܗ ܥܲܠ ܗܲܕܵܡܹܝ̈ܗ̇|
    block |ܘܫܲܪܝܲܬ̤ ܒܵܙܵܐ ܣܝܼܡܲܬܼ ܚܲܝܠܵܐ ܕܲܟܼܣܸܐ ܒܪܹܫܹܗ ܀|
    block |܃ܐܲܝܟ ܗܸܕܼܝܘܿܛܵܐ ܛ̣ܒܲܥ ܚܲܟܿܝܼܡܵܐ ܒܢܲܗܪܵܐ ܕܫܸܢܬܼܵܐ|
    block |ܘܠܵܐ ܢܵܪ̣ ܘܐܲܪܓܸܿܫ ܒܚܘܼܠܵܨ ܓܲܙܵܐ ܕܲܢܙܝܼܪܘܼܬܹܗ ܀|
    block |܃ܐܲܝܟ ܕܲܒܼܫܸܩܝܵܐ ܕܚܲܡܪܵܐ ܩܲܫܝܵܐ ܒܗܸܠ ܘܐܸܫܬܲܬܲܩ|
    block |ܘܲܗܘ̤ܵܐ ܟܠܹܗ ܡܢܵܬܼܵܐ ܕܫܸܢܬܼܵܐ ܠܒܲܪ ܡ̣ܢ ܛܲܟܼܣܵܐ ܀|
    block |ܓܪܲܥܬܹܗ ܠܪܹܫܹܗ ܚܲܪܡ̇ܢܵܐܝܼܬ ܡܲܠܝܲܬܼ ܥܵܘ̣ܠܵܐ܃|
  block
    block |ܘܥܲܡܹܗ ܕܣܲܥܪܹܗ ܐܸܫܬܿܩܸܠ ܡܸܢܹܗ ܚܹܝܠ ܥܘܼܕܪܵܢܹܗ ܀|
    block |܃ܩܪܵܬ̤ ܘܐܲܥܝܼܪܬܹܗ ܟܪܘܿܡܬܼܵܢܝܼܬܼܵܐ ܐܲܝܟ ܡ̣ܢ ܚܘܼܒܵܐ|
    block |ܘܢ̣ܵܕܼ ܛܲܒܿܝܼܥܵܐ ܘܲܚܙ̣ܵܐ ܕܲܫܩܝܼܠ ܬܵܓܹܗ ܡܸܢܹܗ ܀|
    block |܃ܐܲܚܕܿܘܼܗܝ ܥܘܼܪ̈ܠܹܐ ܠܲܕܟܸܐ ܦܲܓܼܪܵܐ ܘܲܢܙܝܼܪ ܢܲܦܫܵܐ|
    block |ܘܥܵܘܵܪܘ ܥܲܝܢܵܘ̈ܗܝ ܚܲܪܡ̇ܢܵܐܝܼܬܼ ܕܠܵܐ ܚܵܘܣܵܢܵܐ ܀|
    block |܃ܣܲܡܝܵܐ ܥܲܒܼܕܿܘܼܗܝ ܠܢܲܗܝܼܪ ܗܵܘܢܵܐ ܣܲܡ̈ܝܲܝ ܗܵܘܢܵܐ|
    block |ܘܲܒܼܒܹܝܬܼ ܪܲܚܝܵܐ ܐܲܥܸܠܘ ܚܲܫܫܘܼܗܝ ܐܲܝܟ ܕܲܠܝܼܛܵܐ ܀|
    block |܃ܪܲܚܵܐ ܛܚܲܢ̣ܘ ܒܹܗ ܬܲܥܠܹ̈ܐ ܫܝܼܛܹ̈ܐ ܒܐܲܪܝܵܐ ܠܒܼܝܼܒܼܵܐ|
    block |ܘܲܒܼܚܸܫܘܿܟܼܵܐ ܫܲܬܸܿܩܘ ܩܵܠܵܐ ܕܓܲܢ̄ܒܵܪܘܼܬܹܗ ܀|
    block |܃ܠܒܲܪ ܡ̣ܢ ܛܲܟܼܣܵܐ ܒܲܙܲܚܘ ܘܐܲܗܸܠܘ ܒܹܗ ܘܲܒܼܡܵܪܹܗ|
    block |ܘܕܲܚܙ̣ܵܐ ܡ̇ܪܹܗ ܚܵܣ̣ ܥܲܠ ܫܸܦܠܹܗ ܘܩܲܦܲܚ ܐܸܢܘܿܢ ܀|
    block |܃ܥܹܐܕܼܵܐ ܪܲܒܵܐ ܥܒ݂ܲܕܼܘ ܛܵܥܲܝ̈ܵܐ ܠܐܲܠܵܗ ܛܘܼܥܝܲܝ|
    block |ܘܲܩܪ̣ܵܘ ܠܫܸܡܫܘܿܢ ܕܲܢܒܲܙܚܘܼܢ ܒܹܗ ܩܕܼܵܡ ܠܵܐ ܐܲܠܵܗ ܀|
    block |܃ܐܸܬܼܵܐ ܟܹܐܢܵܐ ܕܣܲܡܝܹܗ ܥܵܘ̣ܠܵܐ ܠܒܵܝܢܵܬܼ ܥܘܼܪ̈ܠܹܐ|
    block |ܘܫܲܪܝܼ ܡܪܲܩܸܕܼ ܟܢܝܼܟ ܪܸܥܝܵܢܵܐ ܩܕܼܵܡ ܙܲܠܝܼܠܹ̈ܐ ܀|
    block |܃ܪܸܩܕܼܵܐ ܬܲܒܼܥ̣ܘܼܗܝ ܚܲܪ̈ܡܹܐ ܠܢܲܟܼܦܵܐ ܒܲܣܡܵܟܲܝ̈ܗܘܿܢ|
    block |ܘܲܪܩܸܕܼ ܘܲܫܬܸ݂ܩ ܟܲܕܼ ܡܸܬܿܬܲܢܲܚ ܥܲܠ ܡܘܼܟܵܟܹܗ ܀|
    block |܃ܚܝܵܨܵܐ ܪܲܒܵܐ ܚܵܨ̣ ܦܵܪܘܿܫܵܐ ܒܓܼܵܘ ܪܸܥܝܵܢܹܗ|
    block |ܕܲܚ̣ܙܵܐ ܕܲܟܼܡܵܐ ܨܥܝܼܪ ܫܘܼܥܒܵܕܼܵܐ ܕܝܲܩܝܼܪܘܼܬܹܗ ܀|
    block |܃ܚܙ̣ܵܐ ܕܡܲܗܠܝܼܢ ܒܹܗ ܦܵܠ̈ܚܲܝ ܫܹܐܪܹ̈ܐ ܒܥܲܕܼܥܹܐܕܼ ܫܹܐܕܹ̈ܐ|
    block |ܘܲܩ̣ܪܵܐ ܠܡܵܪܹܗ ܕܲܢܦܲܥܸܐ ܠܹܗ ܚܲܝܠܵܐ ܕܐܵܘܒܸܿܕܼ ܀|
    block |܃ܒܒܼܵܥܘܼ ܐܲܠܵܗܝ ܐܸܡ݂ܲܪ ܟܹܐܢܵܐ ܠܘܵܬܼ ܐܲܠܵܗܹܗ|
    block |ܫܡܲܥܲܝܢܝ ܘܲܥܢܝܼܢܝ ܘܐܸܬܼܢܲܩܲܡ ܠܝܼ ܥܝܵܪܵܬܵܐ ܕܥܲܝ̈ܢܲܝ ܀|
    block |܃ܚܘܼܣ ܥܲܠ ܫܦܠܘܼܬܼܝ ܘܐܵܥܒܲܪ ܣܲܟܼܠܘܼܬܼܝ ܘܲܫܒܼܘܿܩ ܚܵܘܒܲܝ̈|
    block |ܘܠܵܐ ܬܲܩܸܨ ܠܝܼ ܚܛܝܼܬܼܵܐ ܕܲܚܛܹ̇ܝܬܼ ܒܐ̄ܪܵܙ ܡ̇ܘܗܲܒܼܬܼܵܟ ܀|
    block |܃ܒܩܵܠܹ̈ܐ ܚܢܝܼ̈ܛܹܐ ܐܲܦܝܼܣ ܟܹܐܢܵܐ ܥܲܠ ܣܲܟܼܠܘܼܬܹܗ|
    block |ܘܫܲܡ̣ܥܹܗ ܡ̇ܪܹܗ ܘܝܲܗ̣̄ܒܼ ܒܹܗ ܚܲܝܠܵܐ ܐܲܝܟ ܕܲܒܼܩܲܕܼܡ̇ܐ ܀|
    block |܃ܦܢ̣ܵܐ ܥܘܼܕܼܪܵܢܵܐ ܕܲܠܘܸܐ ܗ̄ܘ̣ܵܐ ܠܹܗ ܘܲܫܪ̣ܵܐ ܒܪܸ̈ܓܼܫܵܘܗܝ|
    block |ܘܫܲܪܝܼ ܕܢܸܒܼܩܹܝܗ̇ ܠܫܲܪܝܼܪܘܼܬܹܗ ܒܝܲܕܼ ܢܸܣܝܵܢܵܐ ܀|
    block |܃ܬܪܹܝܢ ܥܲܡܘܼܕܹ̈ܐ ܠܒ݂ܲܟ ܓܲܢ̄ܒܵܪܵܐ ܒܬܲܪܬܹܿܝܢ ܐܝܼܕܼܵܘ̈ܗܝ|
    block |ܘܣܲܚܦܹܗ ܠܒܲܝܬܵܐ ܥܲܠ ܥܵܡ̇ܘܿܪ݁ܵܘܗܝ ܘܗܘ̤ ܒܲܡܨܲܥܬܼܵܐ ܀|
    block |܃ܬܡܘܼܬܼ ܢܲܦܫܝ ܐܸܡ݂ܲܪ ܥܲܡ ܦܠܸܫܬܵܝܹ̈ܐ ܥܘܼܪ̈ܠܲܝ ܠܸܒܵܐ|
    block |ܘܫܸܠܡܲܬ̤ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܐܲܝܟ ܡ̇ܐ ܕܐܸܡ݂ܲܪ ܀|
    block |܃ܡ̇ܘܬܵܐ ܚܢܝܼܓܼܵܐ ܡܝܼܬܼ ܙܲܕܿܝܼܩܵܐ ܥܲܡ ܪ̈ܲܫܝܼܥܹܐ|
    block |ܘܠܵܐ ܐܸܬܼܥܲܦܝܼ ܐܲܝܟ ܡ̇ܐ ܕܬܼܵܒܲܥ̇ ܛܲܟܼܣܵܐ ܕܐ̄ܢܵܫܵܐ ܀|
    block |܃ܓܲܢ̄ܒܵܪܵܐܝܼܬܼ ܡܝܼܬܼ ܓܲܢ̄ܒܵܪܵܐ ܥܲܡ ܚܲܠܵܫܹ̈ܐ|
    block |ܘܥܲܦ̣ ܢܸܨܚܵܢܵܐ ܕܲܒܼܝܘܿܡ ܡ̇ܘܬܹ̇ܗ ܠܗܵܘ̇ ܕܲܒܼܚܲܝܵܘ̈ܗܝ ܀|
  block
    block |܃ܣܓܼܝܼܘ ܠܲܡ ܡܝܼܬܹ̈ܐ ܕܲܒܼܝܘܿܡ ܡ̇ܘܬܹܿܗ ܛܵܒܼ ܡ̣ܢ ܚܲܝܘ̈ܗܝ|
    block |ܘܫܲܪܝܼ ܘܫܲܠܸܡ ܢܝܼܫܵܐ ܕܚܲܪܒܵܐ ܠܘܼܩܒܲܠ ܒܝܼܫܹ̈ܐ ܀|
    block |܃ܠܘܼܒܩܲܠ ܒܝܼܫܹ̈ܐ ܚ̣ܢܵܐ ܨܼܒܼܝܵܢܹܗ ܡ̣ܢ ܫܘܼܪܵܝܵܐ|
    block |ܘܟܲܕܼ ܛܵܒܼ ܐܲܣܟܼܵܠ ܘܠܵܐ ܦܵܫ̣ ܘܐܲܗܡܝܼ ܡ̣ܢ ܘܵܠܝܼܬܼܵܐ ܀|
    block |܃ܐܲܣܟܸܿܠ ܕܲܓܼܠ̣ܵܐ ܐ̄ܪܵܙ ܡ̇ܘܗܲܒܼܬܹܗ ܩܕܼܵܡ ܫܵܛܝܼܬܼܵܐ|
    block |ܘܚܲܫ̣ ܘܐܸܬܿܬܲܢܲܚ ܡܲܪܝܼܪܵܐܝܼܬܼ ܥܲܠ ܣܲܟܼܠܘܼܬܹܗ ܀|
    block |܃ܣܲܟܼܠܘܼܬܼ ܟܹܐܢܵܐ ܬܸܗܘܸܐ ܫܲܒܼܛܵܐ ܠܡܲܪܕܲܘܼܬܼ ܢܲܦܫܲܢ|
    block |ܘܲܒܼܓܼܠܝܘܼܬܼܵܗ̇ ܢܢܲܓܸܿܕܼ ܥܵܘ̣ܠܵܐ ܕܲܟܼܣܸܐ ܒܠܸܒܲܢ ܀|
    block |܃ܒܲܚܠܝܼܨܘܼܬܹܗ ܘܦܲܦܝܘܼܬܼ ܢܲܦܫܹܗ ܢܚܘܼܪ ܬܲܩܢܵܐܝܼܬܼ|
    block |ܘܠܵܐ ܢܸܫܬܲܒܼܗܲܪ ܡ̇ܐ ܕܩܵܢܹ̇ܝܢܲܢ ܫܲܦܝܼܪ̈ܵܬܼܵܐ ܀|
    block |܃ܟܝܵܢܵܐ ܗ̄ܘ̣ ܪܲܦܝܵܐ ܕܲܡܠܸܐ ܚܲܫܹ̈ܐ ܕܲܠܒܼܝܼܫܝܼܢܲܢ|
    block |ܘܩܲܠܝܼܠ ܨܵܡܲܚ̇ ܒܫܲܩܝܼܪ݁ܵܬܼܵܐ ܘܗܵܦܹ̇ܟ ܕܵܥܹ̇ܟ ܀|
    block |܃ܒܩܸܢܛܵܐ ܙܵܕܹܩ ܠܡܸܛܲܪ ܚܲܝܲܝ̈ܢ ܡ̣ܢ ܢܸܟܼܝܵܢܹ̈ܐ|
    block |ܘܲܒܼܚܹܐܪܘܼܬܼܵܐ ܠܡܸܛܲܪ ܓܲܙܵܐ ܕܚܹܐܪܘܼܬܼ ܢܲܦܫܲܢ ܀|
block |ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ|
  block
    block |ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ|
  block
    block |ܡܐ ܡܪܐ ܕܥܣܪܝܢ ܘܬܫܥܐ|
    block |ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ܃ ܘܥܲܠ|
    block |ܥܒܼܵܪܦܘܼܩܕܵܢܵܐ|
  block
    block |܃ܡܲܠܟܵܐ ܒܨܲܠܡܹܗ ܡܸܬܼܝܲܩܲܪ|
    block |ܟܲܕܼ ܪܲܚܝܼܩ ܐܲܝܟ ܩܲܪܝܼܒܼܵܐ܁|
    block |܃ܒܵܪܘܿܝܵܐ ܒܨܲܠܡܹܗ ܕܐܵܕܼܵܡ|
    block |ܨܒܼܵܐ ܕܲܢܚܲܕܲܡ ܠܲܡܠܝܼܠܹ̈ܐ ܀|
    block |܃ܒܥܵܠܡܵܐ ܡܕܝܼܢܲܬܼ ܡܲܠܟܿܘܼܬܼܵܐ|
    block |ܣܵܡܹ݂ܗ ܠܨܲܠܡܹܗ ܒܵܪܘܿܝܵܐ܁|
    block |܃ܘܲܒܼܨܲܠܡܵܐ ܡܸܬܼܚܲܙܝܵܢܵܐ|
    block |ܡ̇ܘܕܲܥ ܚܲܝܠܵܐ ܕܟܲܣܝܘܼܬܹܗ ܀|
    block |܃ܒܨܲܠܡܹܗ ܚܲܙܩܵܗ̇ ܒܵܪܘܿܝܵܐ|
    block |ܠܲܒܼܪܝܼܬܼܵܐ ܟܲܕܼ ܡܲܬܼܩܸܢ ܠܵܗ̇܁|
    block |܃ܕܲܒܼܚܘܼܒܵܐ ܕܲܠܘܵܬܼ ܐܵܕܼܵܡ|
    block |ܒܚܘܼܒܵܐ ܕܝܼܠܹܗ ܢܸܬܿܕܲܡܘܿܢ ܀|
    block |܃ܥܲܒܼܕܹܿܗ ܐ̄ܚܝܵܢܵܐ ܠܡܲܠܲܐܟܹ̈ܐ|
    block |ܒܚܲܕܼ ܢܲܦܫܵܐ ܪܘܼܚܵܢܵܝܬܼܵܐ܁|
    block |܃ܘܐܲܩܸܦ ܠܹܗ ܟܝܵܢܹ̈ܐ ܚܲܪ̈ܫܹܐ|
    block |ܒܝܲܕܼ ܪܘܼܟܵܒܼܵܐ ܕܗܲܕܵܡ̇ܘ̈ܗܝ ܀|
    block |܃ܓ̣ܒܲܠ ܠܲܡ ܡ̇ܪܝܵܐ ܐܵܠܵܗܵܐ|
    block |ܠܐܵܕܼܵܡ ܥܲܦܪܵܐ ܡ̣ܢ ܐܲܪܥܵܐ܁|
    block |܃ܘܲܢܦܲܚ ܒܹܗ ܪܘܼܚܵܐ ܕܚܲܝܹ̈ܐ|
    block |ܘܥܲܒܼܕܹܿܗ ܚܲܝܵܐ ܘܲܡܠܝܼܠܵܐ ܀|
    block |܃ܚܙ̣ܵܐ ܠܲܡ ܡ̇ܪܝܵܐ ܐܲܠܵܗܵܐ|
    block |ܘܗܵܐ ܟܠ ܕܲܥܒ݂ܲܕܼ ܐܸܫܬܿܡܠܝܼ܁|
    block |܃ܚܵܘܵܐ ܒܲܠܚܘܿܕܼ ܚܵܣܝܼܪܵܐ|
    block |ܡܥܲܕܿܢܵܐ ܕܬܸܗܘܸܐ ܠܐܵܕܼܵܡ ܀|
    block |܃ܐܲܪܡܝܼ ܡ̇ܪܝܵܐ ܐܲܠܵܗܵܐ|
    block |ܫܠܝܵܐ ܥܲܠ ܐܵܕܼܵܡ ܘܲܕܼܡܸܟ܁|
    block |܃ܘܲܢܣ݂ܲܒܼ ܐܸܠܝܵܐ ܡ̣ܢ ܐܸܠܥܵܘ̈ܗܝ|
    block |ܘܬܲܩܸܢ ܠܐܲܢ̄ܬܿܬܼܵܐ ܒܲܕܼܡܘܼܬܹܗ ܀|
    block |܃ܫܩ݂ܲܠ ܗܲܕܵܡ̇ܐ ܡ̣ܢ ܐܵܕܼܵܡ|
    block |ܘܲܥܒ݂ܲܕܼ ܐ̄ܢܵܫܵܐ ܐܲܝܟ ܐܵܕܼܵܡ܁|
    block |܃ܘܡܲܠܝܼ ܠܐܵܕܼܵܡ ܗܲܕܵܡ̇ܘ̈ܗܝ|
    block |ܕܠܵܐ ܢܸܗܘܸܐ ܠܹܗ ܚܲܣܝܼܪܵܐ ܀|
    block |܃ܚܙ̣ܵܐ ܐܵܕܼܵܡ ܬܲܗܪܵܐ ܚܲܕܼܬܼܵܐ|
    block |ܐ̄ܢܵܫܵܐ ܕܲܗܘ̤ܵܐ ܡ̣ܢ ܐ̄ܢܵܫܵܐ܁|
    block |܃ܕܲܡܫܲܡܠܲܝ ܗ̄ܘ̣ܵܐ ܒܟܼܠܡܸܕܲܡ|
    block |ܒܦܲܓܼܪܵܐ ܘܢܲܦܫܵܐ ܐܲܟܼܘܵܬܹܗ ܀|
    block |܃ܐܲܪܚܸܩ ܒܹܗ ܕܹܝܢ ܥܵܒܼܘܿܕܼܵܐ|
    block |ܓܸܠܝܵܢܵܐ ܐܲܝܟ ܕܲܡܨܸܐ ܗ̄ܘ̣ܵܐ܁|
    block |܃ܘܥܲܒܼܕܹܿܗ ܕܢܸܕܲܥ ܬܘܼܩܵܢܵܗ̇|
    block |ܕܚܵܘܵܐ ܡܢܵܬܼܵܐ ܗ̄ܝܼ ܡ̣ܢ ܒܸܣܪܹܗ ܀|
    block |܃ܐܸܬܼܢܲܒܿܝܼ ܐܵܕܼܵܡ ܘܐܸܡ݂ܲܪ|
    block |ܕܚܵܘܵܐ ܓܲܪܡ̇ܐ ܗ̄ܝܼ ܡ̣ܢ ܓܲܪ̈ܡܲܝ܁|
    block |܃ܗܵܕܹܐ ܬܸܬܼܟܲܢܸܐ ܐܲܢ̄ܬܿܬܼܵܐ|
    block |܃ܕܲܡܩܝܼܡܵܐ ܥܘܼܡܪܵܐ ܕܙܲܒܼܢܵܐ|
    block |ܒܬܼܘܼܩܵܢܹܗ ܕܐܵܕܼܵܡ ܚܵܘܝܼ܃|
  block
    block |ܕܠܵܐܕܼܵܡ ܪܹܫܵܐ ܣܵܐܹ̇ܡ ܠܹܗ܁|
    block |܃ܘܚܵܘܵܐ ܒܛܲܟܼܣܵܐ ܬܪܲܝܵܢܵܐ|
    block |ܡܡܲܠܝܵܐ ܠܓܲܒܼܪܵܐ ܬܸܫܡܸܫܬܹܿܗ ܀|
    block |܃ܫܲܘܝܵܐ ܗ̄ܝܼ ܚܵܘܵܐ ܥܲܡ ܐܵܕܼܵܡ|
    block |ܒܲܟܼܝܵܢܵܐ ܘܲܒܼܬܼܘܼܩܵܢܵܐ܁|
    block |܃ܒܨܝܼܪܵܐ ܡܸܢܹܗ ܒܫܘܼܠܛܵܢܵܐ|
    block |ܕܐܵܕܼܵܡ ܪܹܫܵܐ ܘܗ̤ܝ ܪ̈ܓܼܠܹܗ ܀|
    block |܃ܠܒܲܪ ܡ̣ܢ ܥܘܼܡܪܵܐ ܕܦܲܪܕܵܝܣܵܐ|
    block |ܬܲܩܸܢ ܐܸܢܘܿܢ ܒܵܪܘܿܝܵܐ܁|
    block |܃ܘܒܲܐܬܼܪܵܐ ܕܲܥܕܹܢ ܣܵܡ̣ ܐܸܢܘܿܢ|
    block |ܐܲܝܟܵܐ ܕܕܼܵܢܚ̇ܝܼܢ ܢܲܗܝܼܪܹ̈ܐ ܀|
    block |܃ܕܒܲܪ ܠܲܡ ܡ̇ܪܝܵܐ ܐܲܠܵܗܵܐ|
    block |ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ܁|
    block |܃ܘܣ̣ܵܡܹܗ ܒܦܲܪܕܲܝܣܵܐ ܕܲܥܕܹܢ|
    block |ܕܢܸܗܘܸܐ ܒܓܼܵܘܹܗ ܝܵܪܘܿܬܼܵܐ ܀|
    block |܃ܣܵܡ̣ ܠܹܗ ܕܹܝܢ ܐܵܦ ܦܘܼܩܕܼܵܢܵܐ|
    block |ܕܚܵܫܲ݁ܚ ܗ̄ܘ̣ܵܐ ܠܹܗ ܒܗܵܘ̇ ܙܲܒܼܥܵܐ܁|
    block |܃ܕܢܸܕܲܥ ܚܲܝܠܵܐ ܕܲܟܼܝܵܢܹܗ|
    block |ܘܢܹܐܠܲܦ ܫܘܼܠܛܵܢ ܥܵܒܼܘܿܕܼܵܐ ܀|
    block |܃ܦܲܩܸܕܼ ܠܲܡ ܡܵܪܝܵܐ ܠܐܵܕܼܵܡ|
    block |ܘܣܵܡ̣ ܠܹܗ ܬܚܘܼܡ̇ܐ ܒܐܝܼܠܵܢܵܐ܁|
    block |܃ܕܲܒܼܝܲܕܼ ܗܵܕܹܐ ܬܸܬܼܝܼܕܲܥ|
    block |ܦܵܪܘܿܫܘܼܬܼܵܐ ܕܲܟܼܝܵܢܹܗ ܀|
    block |܃ܟܠܗܘܿܢ ܦܹܐܪܹ̈ܐ ܕܦܲܪܝܣܵܐ|
    block |ܠܒܼܘܼܣܵܡܵܟ ܝܸܗ̄ܒܹ̇ܬܼ ܐܸܢܘܿܢ܁|
    block |܃ܡ̣ܢ ܚܲܕܼ ܒܲܠܚܘܿܕܼ ܠܵܐ ܬܹܐܟܼܘܼܠ|
    block |ܕܡ̇ܘܬܵܐ ܡ̇ܘܠܸܕܼ ܡ̣ܢ ܦܹܐܪ̈ܵܘܗܝ ܀|
    block |܃ܐܸܢ ܕܹܝܢ ܬܸܛܲܪ ܦܘܼܩܕܼܵܢܲܝ̈|
    block |ܘܠܵܐ ܬܲܡܪܲܚ ܥܲܠ ܐܝܼܠܵܢܵܐ܁|
    block |܃ܦܹܐܪܵܐ ܕܚܲܝܹ̈ܐ ܐܸܬܲܠ ܠܵܟ|
    block |ܡ̇ܐ ܕܲܒܼܩܹܝܬܼܵܗ̇ ܠܚܹܐܪܘܼܬܼܵܟ ܀|
    block |܃ܠܲܬܼܪ̈ܲܝܗܘܿܢ ܕܹܝܢ ܫܲܘܝܵܐܝܼܬܼ|
    block |ܣ̣ܵܡܹܗ ܠܗܵܢܵܐ ܢܵܡܘܿܣܵܐ܁|
    block |܃ܕܠܵܐ ܢܸܬܼܥܲܕܿܠܘܼܢ ܒܲܚܕܼܵܕܹ̈ܐ|
    block |ܡ̇ܐ ܕܥܵܒܼ̇ܪܝܼܢ ܥܲܠ ܦܘܼܩܕܼܵܢܵܐ ܀|
    block |܃ܐܘܿ ܢܸܒܼܥܵܐ ܕܟܼܠ ܚܸܟܼܵܡܵܬܼܵܐ|
    block |ܕܝܵ̇ܕܲܥ ܟܠ ܥܲܕܼܠܵܐ ܢܸܗܘܸܐ܁|
    block |܃ܕܟܲܕܼ ܝܵ̇ܕܲܥ ܠܹܗ ܠܬܼܘܼܩܵܢܹܗ|
    block |ܣܵܐܹ̇ܡ ܠܹܗ ܐܲܝܟ ܠܵܐ ܝܵ̇ܕܲܥ ܀|
    block |܃ܒܥܵܬܼܵܐ ܕܗܵܠܹܝܢ ܓܲܪܸܓܼܬܲܢܝ|
    block |ܕܐܸܬܼܢܸܐ ܥܸܠܬܹܗ ܕܐܝܼܠܵܢܵܐ܁|
    block |܃ܕܐܲܝܟܲܢ ܡܸܫܟܲܚ ܫܲܬܿܝܼܩܵܐ|
    block |ܕܢܸܗܘܸܐ ܝܵ̇ܕܲܥ ܚܸܟܼ̈ܡܵܬܼܵܐ ܀|
    block |܃ܘܐܸܢ ܝܵ̇ܕܲܥ ܗ̄ܘ̣ܵܐ ܕܠܵܐ ܢܵܛܲ݁ܪ|
    block |ܢܵܡܘܿܣܵܐ ܕܣܵܐܹ̇ܡ ܗ̄ܘ̣ܵܐ ܠܹܗ܁|
    block |܃ܥܲܠ ܡ̇ܢ ܥܲܒܼܕܹܿܗ ܡ̇ܝܘܿܬܼܵܐ|
    block |ܠܡܵܝܘܿܬܼܵܐ ܕܠܵܐ ܒܨܸܒܼܝܵܢܹܗ ܀|
    block |܃ܘܐܸܢ ܠܵܘ ܡ̇ܝܘܿܬܼܵܐ ܒܪ̣ܵܝܗܝ ܗ̄ܘ̣ܵܐ|
    block |ܠܐܵܕܼܵܡ ܪܹܫܹܗ ܕܲܟܼܝܵܢܲܢ܁|
    block |܃ܗܵܘ̇ ܝܵ̇ܕܲܘܿܥܵܐ ܕܟܼܠ ܝܵ̇ܕܲܥ|
    block |ܥܲܠ ܡ̇ܢ ܠܵܐ ܟܠ̣ܵܝܗܝ ܡ̣ܢ ܗܵܕܹܐ ܀|
    block |܃ܫܸܡܥܵܐ ܕܡܸܠܬܼܵܐ ܕܩܸܪܝܵܢܵܐ|
    block |ܕܵܘܸܕܼ ܣܲܓܿܝܼ ܠܲܦܫܝܼܛܹ̈ܐ܁|
    block |܃ܕܲܥܒܼܵܪ ܦܘܼܩܕܵܢܹܗ ܕܐܵܕܼܵܡ|
    block |ܥܲܒܼܕܹܿܗ ܠܓܸܢܣܲܢ ܡ̇ܝܘܿܬܼܵܐ ܀|
    block |܃ܘܐܸܢܗܘ̤ ܕܣܲܟܼܠܘܼܬܹܗ ܕܐܵܕܼܵܡ|
    block |ܚܲܝܒܲܬ̤ ܠܐܵܕܼܵܡ ܘܲܠܝܲܠܕܵܘ̈ܗܝ܁|
    block |܃ܗܵܘ̇ ܝܵܕܼܘܿܥܵܐ ܕܟܼܠ ܝܵ̇ܕܲܥ|
    block |ܥܲܠ ܡ̇ܢܵܐ ܥܒ݂ܲܪܬܹܗ ܗܵܕܹܐ ܀|
    block |܃ܠܡܵܢ ܬܲܩܸܢ ܗ̄ܘ̣ܵܐ ܒܸܪ̈ܝܵܬܼܵܐ|
    block |ܕܚܵܫ̈ܚܵܢ ܣܲܓܿܝܼ ܠܡܵܝܘܿܬܹ̈ܐ܁|
    block |܃ܘܥܲܠ ܡ̇ܢ ܕܸܟܼܪܹ̈ܐ ܘܢܸܩ̈ܒܼܵܬܼܵܐ|
    block |ܒܲܟܼܝܵܢܵܐ ܠܐܲܡܝܼܢܘܼܬܼܵܐ ܀|
    block |܃ܚܵܣ ܕܹܝܢ ܠܵܐ ܦܲܐܝܵܐ ܕܢܹܐܡܲܪ|
    block |ܗܵܕܹܐ ܠܨܸܒܼܝܵܢ ܒܵܪܘܿܝܵܐ܁|
    block |ܕܠܵܐ ܝܵ̇ܕܲܥ ܗ̄ܘ̣ܵܐ ܕܚܵܛܹ̇ܝܢܲܢ܃|
  block
    block |ܘܪܘܼܓܼܙܵܐ ܫܲܚܠܸܦ ܨܸܒܼܝܵܢܹܗ ܀|
    block |܃ܝܵ̇ܕܲܥ ܗ̄ܘ̣ܵܐ ܟܲܕܼ ܡܲܬܼܩܸܢ ܠܲܢ|
    block |ܕܡ̇ܝܘܿܬܹ̈ܐ ܥܵܒܹ̇ܕܼ ܗ̄ܘ̣ܵܐ ܠܲܢ܁|
    block |܃ܘܣܵܗ̇ܕܵܐ ܒܪܝܼܬܹܗ ܠܝܼܕܲܥܬܹܗ|
    block |ܕܲܠܡܵܝܘܿܬܹ̈ܐ ܐܸܬܼܒܲܪܝܲܬ̤ ܀|
    block |܃ܡܠܝܼܠܹ̈ܐ ܘܦܵܪ̈ܘܿܫܹܐ ܥܲܒܼܕܲܢ|
    block |ܘܐܲܣܸܢ ܘܲܡ̣ܠܵܢ ܚܸܟܼܡܵܬܹ̈ܗ܁|
    block |܃ܘܲܨܒܼܵܐ ܕܢܲܝܬܸܿܐ ܒܢܸܣܝܵܢܵܐ|
    block |ܠܓܲܠܝܘܼܬܼܵܐ ܦܵܪܘܿܫܘܼܬܿܢ ܀|
    block |܃ܓܒܼܝܼܠ ܗ̄ܘ̣ܵܐ ܐܵܕܼܵܡ ܘܲܡܨܲܒܲܬܼ|
    block |ܒܦܲܓܼܪܵܐ ܘܢܲܦܫܵܐ ܫܲܘܝܵܐܝܼܬܼ܁|
    block |܃ܘܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܹܗ|
    block |ܥܕܲܡ̇ܐ ܠܲܥܒܼܵܪ ܦܘܼܩܕܼܵܢܵܐ ܀|
    block |܃ܗܘ̤ܵܐ ܦܘܼܩܕܼܵܢܵܐ ܐܲܝܟ ܟܘܼܪܐ|
    block |ܘܐܲܥܠܹܗ ܠܐܵܕܼܵܡ ܠܒܼܘܼܚܪܵܢܵܐ܁|
    block |܃ܘܐܸܬܼܓܲܠܝܲܬ̤ ܦܵܪܘܿܫܘܼܬܹܗ|
    block |ܕܠܵܘ ܚܲܣܝܼܪܵܐ ܗ̄ܘ̣ ܒܲܟܼܝܵܢܹܗ ܀|
    block |܃ܩܪ̣ܵܝܗܝ ܐܝܼܠܵܢܵܐ ܕܝܼܕܲܥܬܼܵܐ|
    block |ܟܲܕܼ ܚܲܪܫܵܐ ܗ̄ܘ̣ܵܐ ܒܲܟܼܝܵܢܹܗ܁|
    block |܃ܕܝܼܕܲܥܬܼܵܐ ܕܟܲܣܝܵܐ ܒܐܵܕܼܵܡ|
    block |ܒܦܹܐܪܵܐ ܕܡܸܢܹܗ ܐܸܬܼܓܲܠܝܲܬ̤ ܀|
    block |܃ܕܲܗܒܼܵܐ ܗ̄ܘ̣ܵܐ ܫܚܝܼܡܵܐ ܐܵܕܼܵܡ|
    block |ܩܕܼܵܡ ܡܹܐܟܼܘܼܠܬܹܿܗ ܕܐܝܼܠܵܢܵܐ܁|
    block |܃ܘܡ̣ܢ ܒܵܬܲܪ ܕܐܸܟܲܠ ܦܹܐܪܵܐ|
    block |ܚܵܘܝܼ ܫܘܼܦܪܵܐ ܕܨܘܼܪ̈ܵܬܹܗ ܀|
    block |܃ܗܘ̤ܵܐ ܦܹܐܪܵܐ ܒܲܕܼܡܘܼܬܼ ܟܘܼܪܵܐ|
    block |ܘܐܵܕܼܵܡ ܒܓܼܵܘܹܗ ܐܲܝܟ ܕܲܗܒܼܵܐ܁|
    block |܃ܘܲܢܦ݂ܲܚ ܒܹܗ ܚܹܝܠ ܡܹܐܟܼܘܼܠܬܼܵܐ|
    block |ܘܩܲܒܸܿܠ ܛܲܥܡܵܐ ܕܝܼܕܲܥܬܼܵܐ ܀|
    block |܃ܬܘܼܩܵܢܵܐ ܕܥܵܠܡܵܐ ܕܲܥܬܼܝܼܕܼ|
    block |ܒܐܝܼܠܵܢ ܚܲܝܹ̈ܐ ܒܲܕܲܩ ܠܲܢ܁|
    block |܃ܘܣܵܡܹܗ ܒܕܼܘܼܟܲܬܼ ܦܘܼܪܥܵܢܵܐ|
    block |ܠܲܡܝܲܬܿܪܘܼܬܼܵܐ ܕܨܸܒܼܝܵܢܹܗ ܀|
    block |܃ܪܸܓܿܬܼܵܐ ܕܦܹܐܪܵܐ ܕܐܝܼܠܵܢܵܐ|
    block |ܓܲܪܓܲܬ̤ ܠܫܲܒܼܪܘܼܬܹܗ ܕܐܵܕܵܪܡ܁|
    block |܃ܕܡ̇ܐ ܕܐܸܟܼܠܲܬ̤ ܢܲܦܫܹܗ ܡܸܢܹܗ|
    block |ܡܚܲܕܸܿܬܼ ܠܹܗ ܦܹܐܪܵܐ ܕܚܲܝܹ̈ܐ ܀|
    block |܃ܒܫܸܡܥܵܐ ܕܲܬܼܪܹܝܢ ܐܝܼܠܵܢܹ̈ܐ|
    block |ܥܵܠܡܹ̈ܐ ܬܪ̈ܲܝܗܘܿܢ ܐܲܡܬܸܿܠ ܠܲܢ܁|
    block |܃ܘܐܲܝܟ ܕܲܠܫܲܒܼܪܹ̈ܐ ܒܝܲܕܼ ܐ̄ܪܵܙܵܐ|
    block |ܨܒܼܵܐ ܕܲܢܒܲܕܸܿܩ ܟܲܣܝܘܼܬܹܗ ܀|
    block |܃ܒܐܝܼܠܵܢܵܐ ܕܹܝܢ ܕܝܼܕܲܥܬܼܵܐ|
    block |ܒܥܘܼܬܼܪܵܐ ܐܲܪܥܵܢܵܐ ܐܲܣܪ̣ܹܗ܁|
    block |܃ܘܒܼܐܝܼܠܵܢ ܚܲܝܹ̈ܐ ܒܲܕܸܿܩ ܠܹܗ|
    block |ܥܲܠ ܗܵܘ̇ ܥܘܼܬܼܪܵܐ ܫܡܲܝܵܐ ܀|
    block |܃ܠܵܐ ܡܨܸܐ ܗ̄ܘ̣ܵܐ ܕܢܹܐܠܲܦ ܗܵܕܹܐ|
    block |ܐܵܕܼܵܡ ܫܲܒܼܪܵܐ ܒܗܵܘ̇ ܙܲܒܼܢܵܐ܁|
    block |܃ܘܥܲܠ ܗܵܝ̇ ܓܼܪܓܹܗ ܒܐܝܼܠܵܢܵܐ|
    block |ܕܢܸܗܘܸܐ ܣܵܦܹ̇ܩ ܠܝܼܕܲܥܥܬܼܵܐ ܀|
    block |܃ܝܵ̇ܕܲܥ ܗ̄ܘ̣ܵܐ ܒܟܼܠܗܹܝܢ ܕܐܵܕܼܵܡ|
    block |ܗܵܘ̇ ܕܲܒܼܪܵܝܗܝ ܠܐܵܕܼܵܡ ܘܲܠܟܼܠ܁|
    block |܃ܘܲܒܼܬܼܘܼܩܵܢܹܗ ܕܡ̇ܝܘܿܬܼܵܐ|
    block |ܨܒܼܵܐ ܕܲܢܒܲܕܸܿܩ ܚܸܕܡܵܬܹ̈ܗ ܀|
    block |܃ܬܲܚܡܹܗ ܡ̣ܢ ܚܲܕܼ ܐܝܼܠܵܢܵܐ|
    block |ܘܓܲܪܓܹܗ ܠܪܸܓܿܬܼܵܐ ܕܲܐ̄ܚܪܹܢܵܐ܁|
    block |܃ܘܲܕܢܹܐܟܼܘܿܠ ܘܲܕܼܠܵܐ ܢܹܐܟܼܘܿܠ|
    block |ܒܨܸܒܼܝܵܢ ܐܵܕܼܵܡ ܣܝܼܡܵܐ ܗ̣̄ܘܵܬܼ ܀|
    block |܃ܒܥܘܼܡܪܵܐ ܕܲܥܕܹܢ ܣܵܡ̣ ܐܸܢܘܿܢ|
    block |ܠܲܦܫܝܼܛܹ̈ܐ ܘܝܲܩܲܪ ܐܸܢܘܿܢ܁|
  block
    block |܃ܘܫܲܥܒܸܿܕܼ ܟܠ ܕܲܗܘ̤ܵܐ ܡܸܢܹܗ|
    block |ܠܫܘܼܠܛܵܢܵܐ ܕܨܲܠܡܹܗ ܕܐܵܕܼܵܡ ܀|
    block |܃ܒܪ̣ܵܐ ܠܲܡ ܡ̇ܪܝܵܐ ܐܲܠܵܗܵܐ|
    block |ܠܲܒܼܥܝܼܪܵܐ ܘܲܠܚܲܝ̈ܘܵܬܼܵܐ܁|
    block |܃ܘܐܲܥܒܲܪ ܐܸܢܘܿܢ ܩܕܼܵܡ ܐܵܕܼܵܡ|
    block |ܕܢܸܩܪܸܐ ܫܡܵܗܹ̈ܐ ܠܩܸܢܝܵܢܵܘ̈ܗܝ ܀|
    block |܃ܘܝܲܗ̣̄ܒܼ ܒܹܗ ܚܲܝܠܵܐ ܥܵܒܼܪܕܹܗ|
    block |ܘܲܩ̣ܪܵܐ ܫܡܵܗܹ̈ܐ ܟܡܵܐ ܕܲܣܦܲܩ̣܁|
    block |܃ܟܲܕܼ ܡܲܠܸܦ ܠܹܗ ܒܝܲܕܼ ܗܵܕܹܐ|
    block |ܕܡ̇ܪܵܐ ܕܟܼܠ ܕܲܗܘ̤ܵܐ ܣܵܡܹܗ ܀|
    block |܃ܬܲܗܪܵܐ ܗ̄ܘ̣ ܨܲܠܡܹܗ ܕܒܼܵܪܘܿܝܵܐ|
    block |ܕܲܟܼܡܵܐ ܡܝܲܬܲܪ ܬܘܼܩܵܢܹܗ܁|
    block |܃ܕܡ̇ܪܘܼܬܹܗ ܥܲܠ ܟܠ ܡܸܬܼܚܲܬ̤|
    block |ܘܠܹܗ ܐܸܫܬܲܥܒܲܕܼܘ ܟܠ ܕܲܗܘ̤ܵܘ ܀|
    block |܃ܒܹܗ ܐܲܣܝܼܪܝܼܢ ܫܲܘܝܵܐܝܼܬܼ|
    block |ܚܲܝܹ̈ܐ ܕܲܪ̈ܫܹܐ ܘܲܡܠܝܼܠܹ̈ܐ܁|
    block |܃ܘܒܲܐܚܝܵܢܘܼܬܼܗܘܿܢ ܕܲܠܘܵܬܹܗ|
    block |ܡܙܲܝܚܝܼܢ ܠܹܗ ܐܲܝܟ ܕܲܠܡܲܠܟܵܐ ܀|
    block |܃ܪܵܘܡ̇ܐ ܘܥܘܼܡܩܵܐ ܠܕܼܘܼܝܪ̈ܵܘܗܝ|
    block |ܝܲܡܵܐ ܘܝܲܒܼܫܵܐ ܠܦܘܼܪܢܵܣܹܗ܁|
    block |܃ܪ̈ܘܼܚܹܐ ܘܡܲܫܒܹ̈ܐ ܠܚܲܝܘܼܬܹܗ|
    block |ܩܲܝܛܵܐ ܘܣܲܬܼܘܵܐ ܠܲܢܝܵܚܹܗ ܀|
    block |܃ܦܨܝܼ̈ܚܵܢ ܗ̣̄ܘܲܝ̈ ܒܹܗ ܒܸܪ̈ܝܵܬܼܵܐ|
    block |ܘܫܵܡ̈ܝܥܵܢ ܠܹܗ ܐܲܝܟ ܕܲܠܡܵܪܵܐ܁|
    block |܃ܘܲܡܕܲܝܠܝܼܢ ܗ̄ܘ̣ܵܘ ܡܲܠܲܐܪܹ̈ܐ|
    block |ܒܬܸܫܡܸܫܬܹܿܗ ܟܲܕܼ ܚܵܕܹܝܢ ܗ̄ܘ̣ܵܘ ܀|
    block |܃ܒܚܘܼܒܵܐ ܠܘܵܬܹܗ ܟܵܢ̇ܫܝܼܢ ܗ̄ܘ̣ܵܘ|
    block |ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ܁|
    block |܃ܘܚܵܕܹܝܢ ܗ̄ܘ̣ܵܘ ܕܲܡܫܵܘܬܲܦ ܗ̄ܘ̣|
    block |ܟܝܵܢܵܐ ܕܟܼܠܗܘܿܢ ܒܐܝܼܩܵܪܹܗ ܀|
    block |܃ܚܲܕܼ ܒܲܠܚܘܿܕܼ ܠܵܐ ܢܲܦܫܹܗ|
    block |ܒܡܵܪܘܼܬܼܵܐ ܕܚܘܼܒܹܿܗ ܕܐܵܕܼܵܡ܁|
    block |܃ܘܠܵܐ ܒܸܣܡܲܬ̤ ܠܹܗ ܐܵܘܝܘܼܬܼܵܐ|
    block |ܕܲܒܼܓܹܐܪܵܐ ܒܠܲܥ ܕܲܝܣܵܡܵܐ ܀|
    block |܃ܠܵܐ ܗ̄ܘ̣ܐ ܩܛܝܼܪܵܐ ܕܲܐ̄ܚܪ̈ܵܢܹܐ|
    block |ܥܨ̣ܵܝܗܝ ܗ̄ܘ̣ܵܐ ܕܢܸܗܘܸܐ ܕܲܠܩܘܼܒܼܠܵܐ܁|
    block |܃ܕܒܲܟܼܝܵܢܹܗ ܛܵܒܼܵܐ ܒܪܸܐ ܗ̄ܘ̣ܵܐ|
    block |ܐܲܝܟ ܡܲܠܲܐܟܹ̈ܐ ܒܢܲܝ̈ ܬܸܓܼܡܹܗ ܀|
    block |܃ܠܵܐ ܗܘ̤ܵܬܼ ܥܸܠܬܼܵܐ ܠܲܚܣܵܡܹܗ|
    block |ܘܠܵܐ ܐܲܬܼܪܵܐ ܠܡܲܪܝܼܪܘܬܹܗ܁|
    block |܃ܐܸܠܵܐ ܪܲܒܿܘܼܬܹܗ ܕܐܵܕܼܵܡ|
    block |ܕܲܚܙ̣ܵܝܗܝ ܕܡ̣ܢ ܟܠ ܡܸܬܼܝܩܲܪ ܀|
    block |܃ܕܠܲܚܬܹܗ ܡܸܪܬܹܗ ܠܚܲܣܵܡܵܐ|
    block |ܘܲܗܘ̤ܵܐ ܟܠܹܗ ܕܲܠܩܘܼܒܼܠܵܐ܁|
    block |܃ܘܐܸܬܼܚܲܡܲܬܼ ܥܲܠ ܒܵܪܘܿܝܵܐ|
    block |ܒܗܵܝ̇ ܕܝܲܩܲܪ ܨܲܠܡܹܗ ܕܐܵܕܼܵܡ ܀|
    block |܃ܗܘ̤ ܒܚܘܼܫܵܒܼܵܘ̈ܗܝ ܝܵܒܹ̇ܕܼ ܗ̄ܘ̣ܵܐ|
    block |ܒܪܸܓܿܬܼܵܐ ܒܝܼܫܬܵܐ ܕܕܸܠܩܲܬ̤ ܒܹܗ܁|
    block |܃ܘܟܼܠ ܦܘܼܪ̈ܣܝܼܢ ܡܸܨܛܲܢܲܥ ܗ̄ܘ̣ܵܐ|
    block |ܕܢܲܝܬܸܿܐ ܠܓܸܠܝܵܐ ܨܸܢܥܵܬܹ̈ܗ ܀|
    block |܃ܪܸܓܿܬܹܗ ܣܢܝܼܬܼܵܐ ܗܵܕܹܐ ܗ̄ܘ̣ܵܬܼ|
    block |ܕܥܲܠ ܡ̇ܢ ܐܵܕܼܵܡ ܡܸܬܼܝܲܩܲܪ܁|
    block |܃ܘܥܲܠ ܡ̇ܢܵܐ ܒܚܘܼܒܹܿܗ ܟܕܼܝܼܢܝܼܢ|
    block |ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ ܀|
    block |܃ܠܝܼ ܕܐܝܼܬܲܝ ܪܹܫܵܐ ܕܐܵܐܲܪ|
    block |ܘܟܼܠܗܘܿܢ ܬܸܓܼܡܹ̈ܐ ܪ̈ܘܼܚܵܢܹܐ܁|
    block |܃ܐܵܦܠܵܐ ܒܡܸܠܬܼܵܐ ܝܲܩܲܪ ܠܲܢ|
    block |ܟܲܕܼ ܡܲܬܼܩܸܢ ܠܹܗ ܠܲܟܼܝܵܢܲܢ ܀|
    block |܃ܒܬܼܘܼܩܵܢܹܗ ܕܗܵܢܵܐ ܫܝܼܛܵܐ|
    block |ܥܲܦܪܵܐ ܕܲܚܝܼܚܵܐ ܕܐܲܪܥܵܐ܁|
    block |܃ܢܸܥܒܸܿܕ ܠܲܡ ܐ̄ܢܵܫܵܐ ܒܨܲܠܡܲܢ|
    block |ܘܢܸܗܘܸܐ ܝܲܩܝܼܪ ܒܲܕܼ ܡܘܼܬܲܢ ܀|
    block |ܥܲܒܼܕܹܿܗ ܐܲܝܟ ܡ̇ܪܵܐ ܒܐܲܪܥܵܐ܃|
  block
    block |ܘܲܩ̣ܪܵܝܗܝ ܨܲܠܡܵܐ ܕܟܲܣܝܘܼܬܹܗ܁|
    block |܃ܘܡܸܬܼܝܲܩܲܪ ܡ̣ܢ ܟܠ ܕܲܗܘ̤ܵܘ|
    block |ܐܲܝܟ ܒܵܪܘܿܝܵܐ ܒܲܒܼܪܝܼܬܹܗ ܀|
    block |܃ܐܸܠܵܐ ܘܫܲܥܒܸܿܕܼ ܠܐܝܼܩܵܪܹܗ|
    block |ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܀|
    block |܃ܓܒܼܝܼܠ ܡ̣ܢ ܐܲܪܥܵܐ ܡ̇ܝܘܿܬܼܵܐ|
    block |ܘܫܝܼܛ ܒܲܕܼܝܵܢܹܗ ܐܲܝܟ ܐܲܪܥܵܐ܁|
    block |܃ܘܫܘܼܠܛܵܢܵܐ ܕܡܸܠܬܹܗ ܡܲܡܠܸܟ|
    block |ܥܲܠ ܥܸܠܵܝܹ̈ܐ ܘܬܲܚܬܵܝܹ̈ܐ ܀|
    block |܃ܣܸܦܲܬ̤ ܢܘܼܪܵܐ ܕܲܚܣܵܡܹܗ|
    block |ܘܲܕܼܠܸܩ ܪܘܼܓܼܙܵܐ ܕܲܛܢܵܢܹܗ܁|
    block |܃ܘܲܒܼܥ̣ܵܐ ܕܲܢܕܼܝܼܩ ܨܹܐܕܲܝܗܘܿܢ|
    block |ܘܢܲܝܬܸܿܐ ܠܓܸܠܝܵܐ ܚܘܼܫܵܒܼܵܘ̈ܗܝ ܀|
    block |܃ܠܵܐ ܚܵܘܝܼ ܠܗܘܿܢ ܨܸܢ̈ܥܵܬܹܗ|
    block |ܐܲܝܟ ܕܲܡܬܵܕܼ ܕܢܸܥܒܸܿܕܼ ܗܵܫܵܐ܁|
    block |܃ܕܠܵܐ ܫܲܠܝܼܛ ܗ̄ܘ̣ܵܐ ܒܗܵܘ̇ ܙܲܒܼܢܵܐ|
    block |ܕܲܢܕܲܡܸܐ ܒܐܸܣܟܹܿܝܡ ܐ̄ܢܵܫܵܐ ܀|
    block |܃ܚܸܘܝܐ ܥܒ݂ܲܕܼ ܠܹܗ ܟܘܿܬܿܝܼܢܵܐ|
    block |ܘܲܠܒܸܫ̣ ܘܟܲܣܝܼ ܣܢܝܼܘܼܬܹܗ܁|
    block |܃ܕܠܵܐ ܢܸܬܼܪܲܞܒܿܘܼܢ ܡ̣ܢ ܫܸܠܝܵܐ|
    block |ܒܲܚܙܵܬܼܵܐ ܕܠܵܐ ܡܥܵܕܼܝܼܢ ܒܵܗ̇ ܀|
    block |܃ܒܗܝܼܠܝܼܢ ܘܲܫܠܹܝܢ ܬܲܡܝܼܡܹ̈ܐ|
    block |ܘܢܵܛ̇ܪܝܼܢ ܛܲܟܼܣܹܗ ܕܥܵܒܼܘܿܕܼܵܐ܁|
    block |܃ܘܦܲܐܝܵܐ ܚܙܵܬܼܗܘܿܢ ܠܲܚ̈ܕܼܵܕܹܐ|
    block |ܒܢܲܟܼܦܘܼܬܼܵܐ ܕܪܸ̈ܥܝܵܢܲܝܗܘܿܢ ܀|
    block |܃ܫܲܪܝܼ ܡܡܲܠܸܠ ܙܹܐܦܵܢܵܐ|
    block |ܒܟܸܢܵܪܵܐ ܕܒܸܣܪܵܐ ܒܩܵܠܵܐ܁|
    block |܃ܕܡܵܢܲܐ ܗ̄ܝܼ ܥܸܠܬܼܵܐ ܕܲܟܼܠܹܝܢ ܐ̄ܢܬܿܘܿܢ|
    block |ܡ̣ܢ ܡܹܐܟܼܘܼܠܬܵܐ ܕܟܼܠ ܦܹܐܪ̈ܝܼܢ ܀|
    block |܃ܠܗܘܿܢ ܫܲܐܸܠ ܗ̄ܘ̣ܵܐ ܩܲܕܼܡ̇ܝܑܬܼ|
    block |ܐܲܝܟ ܕܢܹܐܠܲܦ ܫܲܪܝܼܪܵܐܝܼܬܼ܁|
    block |܃ܕܲܡܦܵܣ ܗ̄ܘ̣ܵܐ ܒܹܗ ܒܲܟܼܝܵܢܹܗ|
    block |ܕܠܵܐ ܡܨܸܐ ܝܵ̇ܕܲܥ ܟܲܣ̈ܝܵܬܼܵܐ ܀|
    block |܃ܠܵܐ ܫܡܝܼܥ ܗ̄ܘ̣ܵܐ ܠܹܗ ܦܘܼܩܪܵܢܵܐ|
    block |ܕܣܵܡ̣ ܒܵܪܘܿܝܵܐ ܠܒܹܝܬܼ ܐܵܕܼܵܡ܁|
    block |܃ܥܲܠ ܗܵܕܹܐ ܫܲܐܸܠ ܐܸܢܘܿܢ|
    block |ܕܢܹܐܠܲܦ ܡܸܠܬܼܵܐ ܘܟܸܢ ܢܲܛܥܸܐ ܀|
    block |܃ܚܸܘܝܵܐ ܠܚܵܘܵܐ ܐܸܡ݂ܲܪ ܗ̄ܘ̣ܵܐ|
    block |ܨܢܝܼܥܵܐ ܠܫܲܦܝܲܬܼ ܪܸܥܝܵܢܵܐ܁|
    block |܃ܕܕܲܠܡܵܐ ܒܵܪܘܿܝܵܐ ܟܠܵܟܼܘܿܢ|
    block |ܡ̣ܢ ܦܹܐܪܹ̈ܐ ܪ̈ܓܼܝܼܓܹܐ ܕܲܥܕܹܢ ܀|
    block |܃ܫܒܲܪܬܼܵܐ ܠܲܢܟܼܝܼܠܵܐ ܐܸܡܪܵܬ̤|
    block |ܕܠܵܐ ܟܠܹܝܢܲܢ ܡ̣ܢ ܐܝܼܠܵܢܹ̈ܐ܁|
    block |܃ܡ̣ܢ ܚܲܕܼ ܐܝܼܠܵܢܵܐ ܬܲܝܡܲܢ|
    block |ܕܡ̇ܘܬܵܐ ܟܣܸܐ ܒܵܗ̇ ܒܡܹܐܟܼܘܼܠܬܸܿܗ ܀|
    block |܃ܐܸܫܟܲܚ ܐܲܬܼܪܵܐ ܙܹܐܦܵܢܵܐ|
    block |ܘܫܲܪܝܼ ܕܢܸܙܪܘܿܥ ܙܝܼܙܵܢܵܘ̈ܗܝ܁|
    block |܃ܘܐܵܘܥܝܼ ܦܹܐܪܵܐ ܕܨܸܒܼܝܵܢܹܗ|
    block |ܕܓܵܠܘܼܬܼܵܐ ܒܫܘܼܪܵܝܵܐ ܀|
    block |܃ܠܵܐ ܠܲܡ ܡ̇ܘܬܵܐ ܡ̇ܝ̇ܬܿܝܼܢ ܐܢ̄ܬܿܘܿܢ|
    block |ܚܸܘܝܵܐ ܠܚܵܘܵܐ ܡܲܛܥܸܐ ܗ̄ܘ̣ܵܐ܁|
    block |܃ܐܲܝܟ ܐܲܠܵܗܹ̈ܐ ܗܵܘܹ̇ܝܢ ܐܢ̄ܬܿܘܿܢ|
    block |ܝܵܕܲܘܿܥܹ̈ܐ ܕܲܣܬܼܝܼܪ̈ܵܬܼܵܐ ܀|
    block |܃ܐܘܿܗ ܡ̣ܢ ܣܵܢܵܠܵܐ ܕܐ̄ܢܵܫܘܼܬܼܵܐ|
    block |ܕܕܲܠܚܹܗ ܠܫܲܝܢܵܐ ܕܲܒܼܪܝܼܬܼܵܐ܁|
    block |܃ܕܠܵܐ ܣܸܦܩܲܬ̤ ܕܐܲܛܥܝܼ ܒܲܠܚܘܿܕܼ|
    block |ܐܸܠܵܐ ܕܐܲܒܲܥ ܐܲܠܵܗܹ̈ܐ ܀|
    block |ܗܵܪܟܵܐ ܕܸܢܚܲܬ̤ ܒܝܼܫܘܼܬܹܗ܃|
  block
    block |ܘܗܘ̤ ܒܡܸܠܵܘ̈ܗܝ ܩܲܛܪܸܓܼ ܢܲܦܫܹܗ܁|
    block |܃ܕܲܚܣ݂ܲܡ ܒܐܵܕܼܵܡ ܘܲܒܼܝܲܠܕܵܘ̈ܗܝ|
    block |ܘܐܲܥܸܠ ܐܝܼܬܼܝܹ̈ܐ ܣܲܓܿܝܼ̈ܠܹܐ ܀|
    block |܃ܐܲܠܵܗܹ̈ܐ ܠܲܡ ܗܵܘܹ̇ܝܬܿܘܿܢ|
    block |ܘܠܵܘ ܚܲܕܼ ܐܲܠܵܗܵܐ ܒܲܠܚܘܿܕܼ܁|
    block |܃ܘܥܲܠ ܗܵܕܹܐ ܟܠܵܟܼܘܿܢ ܡܸܢܹܗ|
    block |ܕܐܝܼܠܵܢܵܐ ܘܲܩܪ̣ܵܝܗܝ ܡ̇ܘܬܵܐ ܀|
    block |܃ܩܪܘܿܒܼܘ ܐܸܬܼܒܲܣܲܡܘ ܡ̣ܢ ܦܹܐܪ̈ܵܘܗܝ|
    block |ܘܗܵܐ ܡܸܬܼܦܲܬܼ̈ܚܵܢ ܥܲܝܢܲܝ̈ܟܿܘܿܢ܁|
    block |܃ܕܚܲܝܹ̈ܐ ܟܣܹܝܢ ܒܵܗ̇ ܒܡܹܐܐܟܼܘܼܠܬܵܐ|
    block |ܕܬܸܥܒܸܿܕܼ ܐ̄ܢܵܫܵܐ ܐܲܠܵܗܹ̈ܐ ܀|
    block |܃ܚܙܵܬ̤ ܠܲܡ ܐܲܢ̄ܬܿܬܼܵܐ ܠܐܝܼܠܵܢܵܐ|
    block |ܕܪܸܓܿܬܼܵܐ ܗ̄ܘ̣ ܟܠܹܗ ܘܲܚܙܵܬܼܵܐ ܗ̄ܘ̣܁|
    block |܃ܘܢܸܣܒܲܬ̤ ܡ̣ܢ ܦܹܐܪ̈ܵܘܗܝ ܘܐܸܟܼܠܲܬ̤|
    block |ܘܝܸܗ̄ܒܲܬ̤ ܥܲܡܵܗ̇ ܠܫܵܘܬܵܦܵܗ̇ ܀|
    block |܃ܗ̤ܝ ܠܘܼܩܕܼܵܡ ܐܸܡ݂ܲܪ ܕܐܸܟܼܠܲܬ̤|
    block |ܕܬܸܩܛܘܿܦ ܠܵܗ̇ ܫܸܡ ܐܲܠܵܗܹ̈ܐ܁|
    block |܃ܒܗܵܝ̇ ܕܐܸܬܿܕܒܼܪܲܬ̤ ܠܲܦܝܵܣܵܐ|
    block |ܕܐܲܝܟ ܐܲܠܵܗܹ̈ܐ ܗܵܘܹ̇ܝܬܿܘܿܢ ܀|
    block |܃ܠܒܲܥܠܵܗ̇ ܐ̄ܚܪܵܘܑܬܼ ܝܸܗ̄ܒܲܬ̤ ܠܹܗ|
    block |ܕܗ̤ܝܼ ܠܘܼܩܕܼܵܡ ܬܸܗܘ̤ܐ ܐܲܠܵܗ܁|
    block |܃ܕܣܲܒܼܪܵܐ ܣܪܝܼܩܵܐ ܐܲܛܥܝܼ ܒܗ̇|
    block |ܕܫܘܼܘܕܵܝܹܗ ܕܐܵܟܹ̇ܠ ܩܲܪܨܵܐ ܀|
    block |܃ܐܸܬܼܦܬܲܚ ܠܲܡ ܥܲܝܢܲܝ̈ܗܘܿܢ|
    block |ܒܡܹܐܟܼܘܼܠܬܵܐ ܕܦܹܐܪܵܐ ܘܲܚ̣ܙܵܘ܁|
    block |܃ܘܐܸܬܼܥܲܕܲܠܘ ܒܲܩܢܘܿܡܲܝ̈ܗܘܿܢ|
    block |ܚܙܵܬܼܵܐ ܕܡܲܠܝܵܐ ܫܘܼܚܵܪܵܐ ܀|
    block |܃ܠܵܐ ܝܵ̇ܕܲܥܝܼܢ ܗ̄ܘ̣ܵܘ ܟܘܼܐܵܪܵܐ|
    block |ܩܕܼܵܡ ܡܹܐܟܼܘܼܠܬܵܐ ܕܐܝܼܠܵܢܵܐ܁|
    block |܃ܘܡ̣ܢ ܕܥܲܒ݂ܲܪܘ ܥܲܠ ܦܘܼܩܕܵܢܵܐ|
    block |ܚܙ̣̰ܵܘ ܕܲܫܠܝܼܚܝܼܢ ܘܲܡܦܲܪܣܹܝܢ ܀|
    block |܃ܕܲܒܸܿܩܘ ܕܹܝܢ ܛܲܪ݁ܦܹܐ ܕܬܹܐܢܹ̈ܐ|
    block |ܡ̣ܢ ܟܘܼܚܵܕܼܵܐ ܕܲܚܕܵܕܹ̈ܐ܁|
    block |܃ܕܲܚܛܝܼܬܼܵܐ ܥܸܒܼܕܲܬ̤ ܐܸܢܘܿܢ|
    block |ܦܘܼܪܣܵܝܵܐ ܘܨܲܥܪܵܐ ܡܸܢܫܹܠܝ ܀|
    block |܃ܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܼܵܐ|
    block |ܒܪܸ̈ܥܝܵܢܲܝܗܘܿܢ ܕܲܦܝܼܛܹ̈ܐ܁|
    block |܃ܘܡ̣ܢ ܕܐܸܟܲܠ̣ܘ ܡ̣ܢ ܐܝܼܠܵܢܵܐ|
    block |ܗܘ̤ܵܘ ܦܵܪ̈ܘܿܫܹܐ ܕܘܵܠ̈ܝܵܬܼܵܐ ܀|
    block |܃ܥܲܠ ܗܲܕܹܐ ܩ̣ܪܵܝܗܝ ܕܝܼܕܲܥܬܼܵܐ|
    block |ܠܐܝܼܠܵܢܵܐ ܕܐܸܟܲܠ̣ܘ ܡܸܢܹܗ܁|
    block |܃ܕܝܼܕܲܥܬܼܵܐ ܕܪܸ̈ܥܝܵܢܲܗܘܿܢ|
    block |ܒܡܹܐܟܼܘܼܠܬܵܐ ܕܡܸܢܹܗ ܕܸܢܚܲܬ̤ ܀|
    block |܃ܠܵܘ ܕܝܼܕܲܥܬܼܵܐ ܝܵܗ̇ܒܼ ܗ̄ܘ̣ܵܐ|
    block |ܕܗܵܕܹܐ ܠܵܐ ܩܢܸܐ ܒܲܟܼܝܵܢܹܗ܁|
    block |܃ܐܸܠܵܐ ܕܲܒܼܥܸܠܬܹܗ ܕܝܼܠܹܗ|
    block |ܝܲܠܦ̣ܘܼܗܝ ܠܲܥܵܒܼܵܪ ܦܘܼܩܕܵܢܵܐ ܀|
    block |܃ܥܒ݂ܲܕܼܘ ܬܲܟܼܣܝܼܬܼܵܐ ܠܓܼܘܼܫܡܲܝ̈ܗܘܿܢ|
    block |ܛܲܪ̈ܦܵܘܗܝ ܕܝܼܠܹܗ ܕܐܝܼܠܵܢܵܐ܁|
    block |܃ܕܲܒܼܥܸܠܬܹܗ ܩ̣ܢܵܘ ܝܼܕܲܥܬܼܵܐ|
    block |ܒܛܲܪ̈ܦܵܘܗܝ ܟܲܣܝܼܘ ܦܲܓܼܪ̈ܲܝܗܘܿܢ ܀|
    block |܃ܗܵܘ̇ ܕܹܝܢ ܝܵ̇ܕܲܥ ܟܲܣ̈ܝܵܬܼܵܐ|
    block |ܠܵܐ ܐܲܗܡܝܼ ܡ̣ܢ ܬܘܼܒܵܢܹܗ܁|
    block |܃ܕܐܵܦ ܟܲܕܼ ܣܵܡ̣ ܠܹܗ ܦܘܼܩܕܵܢܵܐ|
    block |ܝܵ̇ܕܲܥ ܗ̄ܘ̣ܵܐ ܕܡܸܚܛܵܐ ܚܵܛܹ̇ܐ ܀|
    block |܃ܠܦܵܢܝܹܗ ܕܝܵܘܡ̇ܐ ܐܲܫܡܲܥ ܗ̄ܘ̣ܵܐ|
    block |܃ܩܵܠܵܐ ܕܪܸ̈ܓܼܠܵܘܗܝ ܒܵܪܘܿܝܵܐ|
    block |܃ܟܲܕܼ ܐܵܬܹܿܐ ܕܢܸܬܼܒܲܥ ܐܸܢܘܿܢ|
    block |ܥܝܵܪܬܵܐ ܕܲܥܒܼܵܪ ܦܘܼܕܵܢܵܐ ܀|
    block |ܐܘܿ ܟܝܵܢܵܐ ܕܠܵܐ ܪܘܼܟܵܒܼܵܐ܃|
  block
    block |ܕܠܵܐ ܡܸܣܬܲܝܲܟ ܒܲܥܒܼܵܕܼܵܘ̈ܗܝ܁|
    block |܃ܕܐܲܩܢܝܼ ܩܵܠܵܐ ܠܗܲܠܟܼܵܬܹ̈ܗ|
    block |ܟܲܕܼ ܐܵܬܹ̇ܐ ܕܢܲܟܸܿܣ ܠܐܵܕܼܵܐ ܀|
    block |܃ܐܘܿ ܢܸܒܼܥܵܐ ܕܟܼܠ ܚܸܟܼ̈ܡܵܬܼܵܐ|
    block |ܕܐܲܚܝܼܕܼ ܣܵܟܼܵܐ ܕܟܼܠ ܡܸܕܹܿܡ܁|
    block |܃ܕܲܡܫܲܐܸܠ ܐܲܝܟ ܠܵܐ ܝܵ̇ܕܲܥ|
    block |ܕܐܲܝܟܵܐ ܡܣܲܬܲܪ ܒܲܪ ܒܲܝܬܹܿܗ ܀|
    block |܃ܐܲܡܫܲܥ ܩܵܠܵܐ ܕܗܲܠܟܼܵܬܹ̈ܗ|
    block |ܕܢܲܪܗܸܒܼ ܐܸܢܘܿܢ ܥܲܠ ܕܲܚܛܵܘ̣܁|
    block |܃ܡܫܲܐܸܠ ܗ̄ܘ̣ܵܐ ܕܐܲܝܟܵܐ ܐܢ̄ܬܿ ܐܵܕܼܵܡ|
    block |ܘܲܡܚܵܘܸܐ ܕܝܵ̇ܕܲܥ ܕܐܲܝܟܵܐ ܗ̄ܘ̣ ܀|
    block |܃ܐܲܝܟܵܐ ܐܢܬܿ ܐܕܼܵܡ ܐܸܡ݂ܲܪ ܗ̄ܘ̣ܵܐ|
    block |ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ܁|
    block |܃ܐܲܝܟܵܐ ܐܢ̄ܬܿ ܝܵܪܬܹܿܗ ܕܦܲܪܕܲܝܣܵܐ|
    block |ܠܡܵܢܵܐ ܡܛܲܫܹܝܬܿ ܣܘܼܪ̈ܚܵܢܲܝܟ ܀|
    block |܃ܐܘܿ ܛܵܒܼܵܐ ܟܡܵܐ ܡܲܚܸܒܼ ܠܹܗ|
    block |ܠܨܲܠܡܵܐ ܕܐܵܕܼܵܡ ܥܲܦܪܵܢܵܐ܁|
    block |܃ܕܲܒܼܥ̈ܡܵܬܼܵܐ ܚܢܝܼܓܼܵܬܼܵܐ|
    block |ܒܵܥܹ̇ܐ ܠܵܗ̇ ܠܐܲܒܿܝܼܕܼܘܼܬܹܗ ܀|
    block |܃ܐܲܝܟܵܐ ܐܢ̄ܬܿ ܐܵܕܼܵܡ ܝܲܩܝܼܪܵܐ|
    block |ܕܲܥܒܲܕܿܬܵܟ ܡ̇ܪܵܐ ܒܐܲܪܥܵܐ܁|
    block |܃ܡ̇ܢܵܐ ܥܒܼܝܼܕܲܬܿ ܦܘܼܪܣܵܝܵܐ|
    block |ܢܲܟܼܦܵܐ ܕܲܫܠ݂ܲܚ ܙܲܗܝܘܼܬܹܗ ܀|
    block |ܩܵܠܵܟ ܫܸܡܥܹ̇ܬܼ ܘܐܸܬܿܛܲܫܝܼܬܼ܁|
    block |ܐܵܕܼܵܡ ܦܲܢܝܼ ܠܥܵܒܼܘܿܕܹܗ܁|
    block |܃ܘܒܼܵܗܹ̇ܬܼ ܐ̄ܢܵܐ ܕܐܸܚܙܸܐ ܐܲܦܲܝ̈ܟ|
    block |ܕܲܫܠܝܼܚ ܐ̄ܢܵܐ ܘܲܡܦܲܪܣܲܝ ܐ̄ܢܵܐ ܀|
    block |܃ܡܲܢ ܥܲܒܼܕܵܟ ܥܲܪܛܸܠܵܝܵܐ|
    block |ܡ̇ܪܵܐ ܠܥܲܒܼܕܹܿܗ ܐܸܡ݂ܲܪ ܗ̄ܘ̣ܵܐ܁|
    block |܃ܡܲܢ̣ܘܼ ܐܲܫܠܲܚ ܬܲܟܼܣܝܼܬܼܵܟ|
    block |ܝܲܩܝܼܪܵܐ ܕܨܲܥܲܪ ܢܲܦܫܹܗ ܀|
    block |܃ܕܲܠܡܵܐ ܚܙܵܬܼܵܐ ܕܐܝܼܠܵܢܵܐ|
    block |ܓܲܪܸܓܼܬܼܵܟ ܨܹܝܕܼ ܡܹܐܟܼܘܼܠܬܼܵܐ܁|
    block |܃ܘܲܬܼܚܘܼܡ̇ܐ ܕܬܲܚܡܹܬܼ ܥܲܒܼܕܵܟ|
    block |ܥܲܪܛܸܠܝܵܐ ܕܠܵܐ ܢܲܚ̈ܬܹܿܐ ܀|
    block |܃ܐܲܢ̄ܬܿܬܼܵܐ ܝܸܗ̄ܒܲܬ̤ ܠܝܼ ܘܐܸܟܼܠܹ̇ܬܼ|
    block |ܐܕܼܵܡ ܫܲܒܼܪܵܐ ܐܸܡ݂ܲܪ ܗ̄ܘ̣ܵܐ܁|
    block |܃ܟܲܕܼ ܣܵܒܲܪ ܗ̄ܘ̣ܵܐ ܕܲܡܚܵܘܸܐ|
    block |ܕܪܲܚܝܼܩ ܗ̄ܘ̣ ܡ̣ܢ ܥܸܕܼܠܵܝܵܐ ܀|
    block |܃ܐܸܡ݂ܲܪ ܐܲܠܵܗܵܐ ܠܚܵܘܵܐ|
    block |ܡ̇ܢܵܘ ܠܲܡ ܗܵܢܵܐ ܕܲܥܒ݂ܲܕܿܬܿܝ܁|
    block |܃ܣܵܓܼܬܼܵܗ̇ ܠܥܸܠܬܼܵܐ ܒܲܐ̄̈ܚܪܹܢܵܐ|
    block |ܕܚܸܘܝܵܐ ܐܲܛܥܝܼ ܒܝܼ ܘܐܸܟܼܠܹ̇ܬܼ ܀|
    block |܃ܠܵܐ ܕܹܝܢ ܫܲܐܠܹܗ ܠܲܢܟܼܝܼܠܵܐ|
    block |ܒܲܕܼܡܘܼܬܼܵܠ ܕܫܲܐܠܹܗ ܠܐܵܕܼܵܡ܁|
    block |܃ܕܠܲܝܬܿ ܠܹܗ ܥܸܠܬܼܵܐ ܠܲܚܣܵܡܹܗ|
    block |ܕܢܹܐܡܲܪ ܕܐ̄ܚܪܹܝܢ ܐܲܛܥܝܼ ܒܝܼ ܀|
    block |܃ܫܲܪܝܼ ܕܹܝܢ ܒܲܓܼܙܵܪ ܕܝܼܢܵܐ|
    block |܃ܒܵܪܘܿܝܵܐ ܕܐܲܬܼܩܸܢ ܐܸܢܘܿܢ|
    block |܃ܘܠܘܼܩܕܵܪܡ ܫܲܪܝܼ ܡ̣ܢ ܚܸܘܝܵܐ|
    block |ܕܗܘ̤ ܗܘ̤ܵܐ ܥܸܠܲܬܼ ܒܝܼ̈ܫܬܼܵܐ ܀|
    block |܃ܒܠܵܘ̈ܛܵܬܼܵܐ ܕܹܝܢ ܕܲܠܚܸܝܵܐ|
    block |ܠܐܵܟܹ̇ܠ ܩܲܪܨܵܐ ܠܵܐܹ̇ܛ ܗ̄ܘ̣ܵܐ܁|
    block |܃ܪܵܡܹ̇ܙ ܗ̄ܘ̣ܵܐ ܥܲܠ ܡܲܦܘܼܠܬܹܿܗ|
    block |ܕܫܵܪܹܐ ܠܹܗ ܡ̣ܢ ܫܘܼܠܛܵܢܹܗ ܀|
    block |܃ܪܹܫܵܐ ܕܐܵܐܲܪ ܐܝܼܬܼܵܘܗܝ ܗ̄ܘ̣ܵܐ|
    block |ܘܪܲܒܿܚܲܝܠܵܐ ܕܲܟܼ̈ܢܵܘܵܬܹܗ܁|
    block |܃ܘܕܲܐܛܥܝܼ ܒܐܵܕܼܵܡ ܘܲܒܼܚܵܘܵܐ|
    block |ܢܦܲܠ̣ ܥܲܠ ܐܲܪܥܵܐ ܘܐܸܫܬܬܲܦܲܠ ܀|
    block |܃ܐܸܡ݂ܲܪ ܐܲܠܵܗܵܐ ܠܚܸܘܝܵܐ|
    block |ܥܲܠ ܕܲܥܒ݂ܲܕܿܬܿ ܗܵܕܹܐ ܘܐܲܛܥܝܼܬܿ܁|
    block |܃ܠܝܼܛ ܐܲܢ̄ܬܿ ܡ̣ܢ ܟܠܹܗ ܪ̈ܲܚܫܵܐ|
    block |ܘܗܲܠ̈ܟܼܵܬܼܵܟ ܒܵܟ ܢܸܬܼܐܲܣܪ̈ܵܢ ܀|
    block |܃ܥܲܦܪܵܐ ܬܸܗܘܸܐ ܡܹܐܟܼܘܼܠܬܵܟ|
    block |ܘܲܒܼܓܼܵܘ ܐܲܪܥܵܐ ܗܘܼܦܵܟܼܵܟ܁|
  block
    block |܃ܕܐܲܦܸܩܬܿ ܝܵܪܬܵܐ ܡ̣ܢ ܫܘܼܒܼܚܹܗ|
    block |ܒܐܲܪܥܵܐ ܢܸܗܘܸܐ ܩܘܼܦܵܚܵܟ ܀|
    block |܃ܒܥܸܠܕܲܒܼܵܒܼܵܐ ܬܸܗܘܸܐ ܡܸܟܹܿܝܠ|
    block |ܠܐܵܕܼܵܡ ܘܲܠܟܼܠܗܘܿܢ ܝܲܠܕܵܘ̈ܗܝ܁|
    block |܃ܕܗܘ̤ ܕܵܐܹ̇ܿܫ ܪܹܫܵܟ ܒܐܲܪܥܵܐ|
    block |ܘܐܲܢ̄ܬܿ ܡ̇ܚܹܝܬܿ ܠܹܗ ܡ̇ܐ ܕܲܚܛ̣ܵܐ ܀|
    block |܃ܒܵܬܬܲܪ ܚܸܘܝܵܐ ܨܹܝܕܼ ܚܵܘܵܐ|
    block |ܐܲܚܝܼܪܹܗ ܠܲܓܼܙܵܪ ܕܝܼܢܵܐ܁|
    block |܃ܕܗ̤ܝ ܩܲܒܿܠܲܬ̤ ܡܸܠܟܹܿܗ ܠܘܼܩܕܼܵܡ|
    block |ܘܦܸܫܛܲܬ̤ ܐܝܼܕܼܵܗ̇ ܥܲܠ ܦܹܐܪܵܐ ܀|
    block |܃ܒܟܹܐܒܹ̈ܐ ܘܝܼܠܲܠܬܵܐ ܠܵܛ̣ܵܗ̇|
    block |ܘܲܒܼܚܸܒܼܠܹ̈ܐ ܕܝܲܠܕܵܐ ܐܲܣܪ̣ܵܗ̇܁|
    block |܃ܘܫܘܼܥܒܵܕܼܵܐ ܠܓܲܒܼܪܵܐ ܝܲܗ̣̄ܒܵܗ̇|
    block |ܕܬܸܗܘܸܐ ܡܡܲܠܝܵܐ ܣܘܼܢܩܵܢܹܗ ܀|
    block |܃ܐܘܿ ܦܘܼܪ̈ܣܹܐ ܟܡܵܐ ܚܲܟܿܝܼܡܝܼܢ|
    block |ܕܒܼܵܪܘܿܝܵܐ ܨܹܝܕܼ ܬܘܼܩܵܢܵܘ̈ܗܝ܁|
    block |܃ܕܐܲܝܠܹܝܢ ܕܲܩ̣ܒܲܥ ܒܲܟܼܝܵܢܵܐ|
    block |ܣܵܡ̣ ܐܸܢܹܝܢ ܐܲܝܟ ܠܘܼܚܵܡܵܐ ܀|
    block |܃ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ|
    block |ܐ̄ܚܪܵܝܑܬܼ ܠܵܛܹܗ ܒܵܪܘܿܝܵܐ܁|
    block |܃ܕܩܲܫܝܘܼܬܹܗ ܕܲܓܼܙܵܪ ܕܝܼܢܵܐ|
    block |ܒܚܸܘܝܵܐ ܘܚܵܘܵܐ ܐܸܬܼܦܲܟܲܗ ܀|
    block |܃ܐܸܡ݂ܲܪ ܠܲܡ ܡ̇ܪܝܵܐ ܠܐܵܕܼܵܡ|
    block |ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ܁|
    block |܃ܕܡܸܛܠܵܬܼܵܟ ܠܵ̄ܐܹ̇ܛ ܐ̄ܢܵܐ|
    block |ܦܹܐܪܹ̈ܐ ܘܙܲܪ̈ܥܹܐ ܘܐܝܼܠܵܢܹ̈ܐ ܀|
    block |܃ܥܲܠ ܕܲܫܡ݂ܲܥܬܿ ܒܩܵܠܵܐ ܕܐܲܢ̄ܬܿܬܼܵܟ|
    block |ܘܐܸܟܲܠ̣ܬܿ ܦܹܐܪܵܐ ܕܝܼܕܲܥܬܼܵܐ܁|
    block |܃ܦܲܠܵܚܵܐ ܬܸܗܘܸܐ ܒܐܲܪܥܵܐ|
    block |ܘܗܵܝܕܹܿܝܢ ܬܸܬܸܿܠ ܠܵܟ ܦܹܐܪܹ̈ܐ ܀|
    block |܃ܥܲܦܪܵܐ ܐܢ̄ܬܿ ܐܵܕܼܵܡ ܡ̣ܢ ܐܲܪܥܵܐ|
    block |ܘܠܲܐܪܥܵܐ ܬܸܗܦܘܿܟ ܥܲܠ ܕܲܚܛܲܝܬܿ܁|
    block |܃ܕܫܵܛ̣ܬܿ ܦܘܼܩܕܵܢܵܐ ܕܣܵܡܹ̇ܬܼ ܠܵܟ|
    block |ܡܠܝܼܠܹ̈ܐ ܘܚܲܪ̈ܫܹܐ ܢܫܘܼܛܘܼܢܵܟ ܀|
    block |܃ܗܵܐ ܗ̤ܘܲܝܬܿ ܡܸܟܹܿܝܠ ܐܲܠܵܗܵܐ|
    block |ܐܲܟܼܡܵܐ ܕܐܲܛܥܝܼ ܒܵܟ ܒܝܼܫܵܐ܁|
    block |܃ܦܩܘܿܕܼ ܠܲܟܼܝܵܢܹ̈ܐ ܡܸܫܬܲܡܥܝܼܢ|
    block |ܐܸܢ ܫܲܪܝܼܪܵܐ ܢܒܼܝܼܘܼܬܹܗ ܀|
    block |܃ܗܸܠܹܝܢ ܩܵܠܹ̈ܐ ܡܲܫܡܲܥ ܗ̄ܘ̣ܵܐ|
    block |ܒܵܪܘܿܝܵܐ ܟܲܕܼ ܡܲܗܸܠ ܒܹܗ܁|
    block |܃ܕܗܵܐ ܐܵܕܼܵܡ ܐܲܝܟ ܚܲܕܼ ܡܸܢܲܢ|
    block |ܗܘ̤ܵܐ ܠܹܗ ܡܸܟܸܿܝܠ ܐܲܠܵܗܵܐ ܀|
    block |܃ܢܸܦܘܿܩ ܠܹܗ ܡ̣ܢ ܦܲܪܕܲܝܣܵܐ|
    block |ܝܵܪܬܵܐ ܕܠܵܐ ܦܪ̣ܵܫ ܐܝܼܩܵܪܹܗ܁|
    block |܃ܕܲܠܡܵܐ ܠܲܡ ܢܵܘܫܸܛ ܐܝܼܕܹܗ|
    block |ܘܢܸܣܲܒ ܡ̣ܢ ܐܝܼܠܵܢ ܚܲܝܹ̈ܐ ܀|
    block |܃ܠܝܘܼܠܦܵܢܹܗ ܕܹܝܢ ܡܲܫܡܲܥ ܗ̄ܘ̣ܵܐ|
    block |ܗܵܠܹܝܢ ܩܵܠܹ̈ܐ ܒܵܪܘܿܝܵܐ܁|
    block |܃ܕܬܹܐܪܲܒܼ ܒܥܲܝܢܵܘ̈ܗܝ ܣܲܟܼܠܘܼܬܹܗ|
    block |ܘܢܸܣܢܹܝܗ̇ ܣܲܓܿܝܼ ܠܲܚܛܝܼܬܼܵܐ ܀|
    block |܃ܘܐܸܢ ܕܲܥܒ݂ܲܪ ܥܲܠ ܦܘܼܩܵܕܵܢܵܐ|
    block |ܥܲܒܼܕܹܿܗ ܠܥܘܼܡܪܹܗ ܢܘܼܟܼܪܵܝܵܐ܁|
    block |܃ܟܡܵܐ ܙܵܕܹܩ ܠܹܗ ܕܲܢܝܲܩܲܪ|
    block |ܠܒܼܵܪܘܿܝܹܗ ܘܠܵܘ ܬܘܼܒܼ ܢܸܚܛܸܐ ܀|
    block |܃ܟܡܵܐ ܕܲܗܕܼܝܼܪ ܗ̄ܘ̣ܵܐ ܦܲܪܕܲܝܣܵܐ|
    block |ܘܲܫܟܼܝܼܚ ܗ̄ܘ̣ܵܐ ܒܹܗ ܒܘܼܣܵܡܵܐ܁|
    block |܃ܟܲܕܼ ܡܲܪܦܸܐ ܠܹܗ ܘܢܵܦܹ̇ܿܩ ܗ̄ܘ̣ܵܐ|
    block |ܒܲܚܛܝܼܬܼܐ ܡܸܬܼܥܲܕܿܠ ܗ̄ܘ̣ܵܐ ܀|
    block |܃ܥܒܼܵܪ ܦܘܼܩܕܵܢܵܐ ܐܲܝܟ ܪܲܒܵܐ|
    block |ܚܲܟܿܡܹܗ ܣܲܓܿܝܼ ܠܲܦܫܝܼܛܵܐ܁|
    block |܃ܘܲܓܼܙܵܪ ܕܝܼܢܵܐ ܘܠܘܼܚܵܡܵܐ|
    block |ܥܲܒܼܕܹܿܗ ܕܢܸܣܢܹܝܗ̇ ܠܲܚܛܝܼܬܼܵܐ ܀|
    block |ܒܝܲܕܼ ܐܝܼܠܵܢܵܐ ܐܸܬܼܓܲܠܝܲܬ̤܃|
  block
    block |ܬܲܚܦܝܼܬܼܵܐ ܕܥܲܠ ܪܸܥܝܵܢܹܗ܁|
    block |܃ܘܲܒܼܪܸܓܲܬܼ ܦܹܐܪܵܐ ܕܡܸܢܹܗ|
    block |ܠܚܹܐܪܘܼܬܼܵܐ ܕܒܹܗ ܐܸܫܬܵܘܕܲܥ ܀|
    block |܃ܫܲܪܝܼ ܐܵܕܼܵܡ ܕܢܸܬܼܢܲܒܸܿܐ|
    block |ܒܚܲܝܠܵܐ ܕܝܲܗ̣̄ܒܼ ܒܹܗ ܒܵܪܘܿܝܵܐ܁|
    block |܃ܘܲܥܬܼܝܼ̈ܕܼܵܬܼܵܐ ܕܒܲܟܼܝܵܢܹܗ|
    block |ܒܓܸܠܝܵܢܵܐ ܡܲܠܸܠ ܐܸܢܹܝܢ ܀|
    block |܃ܩܪ̣ܵܐ ܠܲܡ ܐܵܕܼܵܡ ܫܸܡ ܐܲܢ̄ܬܿܬܹܗ|
    block |ܚܵܘܵܐ ܝܵܠܕܲܬܼ ܚܲܝܘܼܬܼܵܐ܁|
    block |܃ܕܲܥܬܼܝܼܕܼܵܐ ܕܬܸܗܘܸܐ ܐܸܡ̇ܐ|
    block |ܘܬܼܵܘܠܸܕܼ ܐ̄ܢܵܫܵܐ ܒܝܘܼܒܵܠܵܐ ܀|
    block |܃ܥܒ݂ܲܕܼ ܠܲܡ ܡ̇ܪܝܵܐ ܐܲܠܵܗܵܐ|
    block |ܟܘܿܬܼܝܼ̈ܢܝܵܬܼܵܐ ܠܒܹܝܬܼ ܐܵܕܼܵܡ܁|
    block |܃ܟܲܕܼ ܐܲܙܝܼܥ ܚܘܼܫܵܒܲܝ̈ܗܘܿܢ|
    block |ܕܲܢܟܲܣܘܿܢ ܗܲܕܵܡܲܝ̈ܗܘܿܢ ܀|
    block |܃ܟܘܿܬܿܝܼ̈ܢܝܵܬܼܵܐ ܕܲܩܠܵܦܹ̈ܐ|
    block |ܐܲܠܒܸܿܫ ܐܸܢܘܿܢ ܒܵܪܘܿܝܵܐ܁|
    block |܃ܒܗܵܝ̇ ܕܐܲܫܪܝܼ ܒܗܘܿܢ ܝܼܕܲܥܬܼܵܐ|
    block |ܕܲܢܡܲܠܘܿܢ ܣܘܼܢܩܵܢܲܝ̈ܗܘܿܢ ܀|
    block |܃ܠܝܘܼܠܦܵܢܗܘܿܢ ܡܸܣܬܲܥܪ̈ܵܢ ܗ̣̄ܘܲܝ̈|
    block |ܟܠܗܹܝܢ ܕܲܓܼܙܲܪ ܘܐܸܬܼܠܲܚܲܡ܁|
    block |܃ܘܲܠܒܼܘܼܝܵܐܗܘܿܢ ܡܡܲܠܸܐ ܗ̄ܘ̣ܵܐ|
    block |ܣܘܼܢܩܵܢܵܐ ܕܗܲܕܵܡܲܝ̈ܗܘܿܢ ܀|
    block |܃ܒܩܵܠܵܐ ܢܸܦܩܘܼܢ ܦܲܩܸܕ ܗ̄ܘ̣ܵܐ|
    block |ܡ̣ܢ ܥܘܼܡܪܵܐ ܦܲܐܝܵܐ ܕܲܥܕܹܢ܁|
    block |܃ܕܠܵܐ ܢܸܬܼܒܲܣܡܘܼܢ ܡ̣ܢ ܦܹܐܪ̈ܵܘܗܝ|
    block |ܕܐܝܼܠܵܢܵܐ ܕܝܵܗܹ̇ܒܼ ܚܲܝܹ̈ܐ ܀|
    block |܃ܕܲܠܡܵܐ ܠܲܡ ܢܸܦܢܸܐ ܐܵܕܼܵܡ|
    block |ܘܢܸܣܲܒܼ ܡ̣ܢ ܦܹܐܪܵܐ ܕܚܲܝܹ̈ܐ܁|
    block |܃ܢܸܦܘܿܩ ܠܐܲܝܟܵܐ ܕܐܸܬܿܬܲܩܲܢ|
    block |ܘܢܸܦܠܘܿܚ ܐܲܪܥܵܐ ܕܠܵܘ̈ܛܵܬܼܵܐ ܀|
    block |܃ܚܲܕܼ ܝܵܘܡ̇ܐ ܗܘ̤ܵܘ ܥܲܦܪ̈ܵܢܹܐ|
    block |ܝܵܪ̈ܬܹܿܐ ܒܥܘܿܡܪܵܐ ܕܦܲܪܕܲܝܣܵܐ܁|
    block |܃ܘܲܠܦܵܢܝܹܗ ܕܝܵܘܡ̇ܐ ܫܲܢܝܼܘ|
    block |ܬܵܘܬܵܒܹ̈ܐ ܠܐܲܬܼܪܵܐ ܐ̄ܚܪܹܢܵܐ ܀|
    block |܃ܒܨܲܦܪܵܐ ܒܲܒܸܿܠܘ ܬܘܼܩܵܢܵܐ|
    block |ܘܒܲܬܼܫܲܥ ܫܵܢ̈ܥܝܼܢ ܡܲܪܫܘܼܬܼܵܐ܁|
    block |܃ܘܲܒܼܝܵܘܡ̇ܐ ܕܐܸܬܿܬܲܩܲܢܘ ܗ̄ܘ̣ܵܘ|
    block |ܒܹܗ ܐܸܟܸܿܠܘ̣ ܘܲܚܛܵܘ̣ ܘܲܢܦܲܩ̣ܘ ܀|
    block |܃ܢܒܼܝܼܵܐ ܒܪܘܼܚܵܐ ܐܲܟܼܬܸܿܒ ܠܲܢ|
    block |ܕܝܵܘܡ̇ܐ ܗܘ̤ܵܘ ܒܐܲܬܼܪܵܐ ܕܲܥܕܹܢ܁|
    block |܃ܕܲܠܦܵܢܝܹܗ ܕܝܵܘܡ̇ܐ ܐܸܡ݂ܲܪ|
    block |ܘܠܵܐ ܗ̄ܘ̣ܵܐ ܠܦܵܢܝܹܗ ܕܐ̄ܚܪܹܢܵܐ ܀|
    block |܃ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ|
    block |ܘܲܥܡ݂ܲܪ ܒܐܲܬܼܪܵܐ ܕܲܚܕܼܵܪܵܘܗܝ܁|
    block |܃ܟܲܕܼ ܟܲܪܝܵܐ ܠܹܗ ܠܥܲܦܪܵܢܵܐ|
    block |ܕܲܗܘ̤ܵܐ ܠܥܘܼܡܪܹܗ ܢܘܼܟܼܪܵܝܵܐ ܀|
    block |܃ܣܵܓܹܗ ܠܦܲܪܕܲܝܣܵܐ ܒܐܲܦܵܘ̈ܗܝ|
    block |ܒܲܫܢܵܢܵܐ ܕܚܲܪܒܵܐ ܕܪܘܼܡܚܵܐ܁|
    block |܃ܘܐܲܩܝܼܡ ܠܹܗ ܐܵܦ ܢܵܛܘܿܪܵܐ|
    block |ܟܪܘܿܒܼܵܐ ܕܚܝܼܠܵܐ ܕܢܸܛ̇ܲܪ ܠܹܗ ܀|
    block |܃ܐܘܿ ܒܵܪܘܿܝܵܐ ܚܲܟܿܝܼܡܵܐ|
    block |ܟܡܵܐ ܪܵܚܹ̇ܡ ܠܹܗ ܠܬܼܘܼܩܵܢܹܗ܁|
    block |܃ܕܲܟܼܠ̣ܵܐ ܡܸܢܹܗ ܫܝܼ̈ܛܵܬܼܵܐ|
    block |ܕܲܢܝܲܩܪܝܼܘܗܝ ܒܲܫܒܼܝܼ̈ܚܵܬܼܵܐ ܀|
    block |܃ܝܲܩܪܹܗ ܣܲܓܿܝ ܠܦܲܪܕܲܝܣܵܐ|
    block |ܒܗܵܝ̇ ܕܐܲܩܝܼܡ ܠܹܗ ܢܵܛܘܿܪܵܐ܁|
    block |܃ܕܢܸܕܲܥ ܐܵܕܼܵܡ ܣܲܟܼܠܘܼܬܹܗ|
    block |ܘܢܸܗܦܘܿܟ ܢܸܒܼܥܸܐ ܐܝܼܩܵܪܹܗ ܀|
    block |܃ܥܲܒܼܕܹܿܗ ܕܢܸܪܓܼܫ ܒܲܚܛܝܼܬܹܗ|
    block |ܕܲܢܝܲܩܲܪ ܦܘܼܩܕܵܢ ܡ̇ܪܹܗ܁|
    block |܃ܕܡ̇ܐ ܕܦܵܠܲܚ ܐܵܪܥܵܐ ܒܚܲܝܠܹܗ|
    block |ܢܸܗܘܸܐ ܝܵ̇ܕܲܥ ܡ̇ܢ ܐܵܘܒܸܿܕܼ ܀|
    block |܃ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ|
    block |ܘܲܟܼܕܼܝܼܢܵܐ ܠܹܗ ܟܲܪܝܘܼܬܼܵܐ܁|
  block
    block |܃ܘܣܵܢ̇ܠܵܐ ܫܲܪܝܼ ܡܸܫܬܲܒܼܗܲܪ|
    block |ܕܲܗܘ̤ܵܐ ܠܝܼ ܐܵܕܼܵܡ ܥܲܒܼܕܵܐ ܀|
    block |܃ܐܲܟܼܪܝܼܘ ܟܸܢܫܹ̈ܐ ܪ̈ܘܼܚܵܢܹܐ|
    block |ܕܲܚܼܙܵܘ ܨܲܥܪܹܗ ܕܝܲܩܝܼܪܵܐ܁|
    block |܃ܘܲܠܒܸܫ݂ܘ ܟܠܗܘܿܢ ܟܲܪܝܘܼܬܼܵܐ|
    block |ܕܒܲܪ ܚܹܐܪܹ̈ܐ ܦܠܲܚ݂ ܥܲܒܼܕܿܘܼܬܼܵܐ܀|
    block |܃ܕܲܚܕܹܝܢ ܗ̄ܘ݂ܵܘ ܒܹܗ ܒܬܼܘܼܩܵܢܹܗ|
    block |ܘܲܦܨܝܼܚܝܼܢ ܗ̄ܘ݂ܵܘ ܒܲܚܙܵܬܹܗ܁|
    block |܃ܕܚܵܙܹܿܝܢ ܗ̄ܘ݂ܵܘ ܕܲܡܚܲܝܲܢ ܗ̄ܘ݂ܵܐ|
    block |ܟܝܵܢܵܐ ܕܝܼܠܗܘܿܢ ܠܲܕܼܢܲܦܫܹܗ܀|
    block |܃ܚܲܫܵܐ ܕܚܘܼܒܵܐ ܠܒܼܝܼܫܝܼܢ ܗ̄ܘܼܵܘ|
    block |ܕܐܲܡܼܠܸܟ ܡܵܘܬܵܐ ܥܲܠ ܐܲܕܼܵܡ܁|
    block |܃ܘܲܡܥܵܩܝܼܢ ܗ̄ܘܵܘ ܟܲܕܼ ܚܵܙܹܝܢ|
    block |ܕܦܵܪܫܵܐ ܢܲܦܫܹܗ ܡܼܢ ܦܲܓܼܪܹܗ܀|
    block |܃ܒܪܝܼܬܵܐ ܟܠܵܗܿ ܐܸܬܼܐܲܒܼܠܲܬ̤|
    block |ܥܲܠ ܨܲܠܡܵܐ ܦܐܲܝܵܐ ܕܐܵܕܵܡ܁|
    block |܃ܕܥܲܡܹܗ ܒܚܘܼܒܵܐ ܟܕܼܝܼܢܵܐ ܗ̄ܘܼܵܬܼ|
    block |ܚܛܝܼܬܼܵܐ ܫܪܵܬܹܗ ܠܐܲܣܵܪܵܐ܀|
    block |܃ܐܲܦܝܼܘ ܡܸܢܹܗ ܐܲܦܲܝ̈ܗܘܿܢ|
    block |ܪ̈ܘܼܚܵܢܹܐ ܐܲܝܟ ܢܘܼܟܼܪ̈ܵܝܹܐ܁|
    block |܃ܘܠܵܐ ܨܵܒܹܿܝܢ ܗ̄ܘܼܵܘ ܕܢܙܝܼܥܘܼܢ|
    block |ܐܸܣܛܘܼܟܼܣܹ̈ܐ ܠܩܘܼܝܵܡ ܚܲܝܵܘ̈ܗܝ܀|
    block |܃ܡܼܪܲܕܼ ܡܸܢܹܗ ܐܵܦ ܚܲܝ̈ܘܵܬܼܵܐ|
    block |ܘܼܪ̈ܲܚܫܵܐ ܥܼܪܲܩ ܘܲܛܼܫܵܐ ܒܐܲܪܥܵܐ܁|
    block |܃ܘܫܼܵܛܘܼܗܝ ܟܠܗܘܿܢ ܩܸܢܝܵܢܵܘ̈ܗܝ|
    block |ܥܲܠ ܕܐܲܫܝܼܛ ܡܸܠܲܬܼ ܡܵܪܹܗ܀|
    block |܃ܗܘ̤ܵܐ ܢܘܼܟܼܪܵܝܵܐ ܒܨܸܒܼܝܵܢܹܗ|
    block |ܠܡܵܪܘܼܬܼܵܐ ܕܐܸܬܲܗ̄ܒܲܬ̤ ܠܹܗ܁|
    block |܃ܘܫܼܵܛܘܼܗܝ ܣܲܓܿܝܼ ܠܝܲܩܝܼܪܵܐ|
    block |ܫܝܼܛܹ̈ܐ ܕܲܗܘܸܵܘ ܡܲܪ̈ܵܚܹܐ܀|
    block |܃ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ|
    block |܃ܐܸܒܼܠܵܐ ܠܒܼܫܼܘ ܥܲܠ ܡܲܦܘܼܠܬܹܿܗ|
    block |܃ܘܚܲܕܼܗ̄ܘܼ ܒܲܠܚܘܿܕܼ ܚܵܕܹܐ ܗ̄ܘܼܵܐ|
    block |ܗܵܘܿ ܕܲܡܥܵܩ ܗ̄ܘ݂ܵܐ ܒܐܝܼܩܵܪܹܗ܀|
    block |܃ܒܲܫܒܼܵܒܼܘܼܬܹܗ ܕܦܲܪܕܲܝܣܵܐ|
    block |ܝܲܗ̄ܒܼܠܹܗ ܥܘܼܡܪܵܐ ܠܡܵܝܘܿܬܼܵܐ܁|
    block |܃ܕܢܸܗܘܸܐ ܡܸܬܥܲܗܲܕܼ ܟܠܫܵܥ|
    block |ܝܵܪܬܿܘܼܬܹܗ ܐܲܦ ܣܲܟܼܠܘܼܬܹܗ܀|
    block |܃ܒܗܵܠܹܝܢ ܦܘܼܪ̈ܣܹܐ ܐܸܨܛܲܢܲ|
    block |ܒܵܪܘܿܝܵܐ ܕܢܸܪܕܲܝܘܗܝ ܠܐܵܕܼܵܡ܁|
    block |܃ܘܲܒܼܩܲܫܝܘܼܬܼܵܐ ܕܠܘܼܚܵܡܹܗ|
    block |ܠܝܼܕܲܥܬܼܵܐ ܢܵܓܹܕܼ ܗ̄ܘ݂ܵܐ ܠܹܗ܀|
    block |܃ܗܵܠܹܝܢ ܡܸܡܬܼܘܿܡ ܟܲܣ̈ܝܵܢ ܗ̄ܘܲܝ̈|
    block |ܒܝܼܕܲܥܬܹܗ ܕܗܵܘ ܕܲܒܼܪܵܐ ܟܠ܁|
    block |܃ܘܲܠܓܸܠܝܵܐ ܐܲܝܬܿܝܼ ܐܸܢܹܝܢ|
    block |ܒܥܸܠܬܼܵܐ ܕܲܥܒܼܵܪ ܦܘܼܩܕܵܢܵܐ܀|
    block |ܡܵܝܘܿܬܼܵܐ ܒܼܪܵܝܗܝ ܗ̄ܘ݂ܵܐ ܠܐܵܕܼܵܡ܁|
    block |ܘܐܲܬܼܩܸܢ ܥܘܼܡܪܵܐ ܕܚܵܫܲܚ ܠܹܗ܁|
    block |܃ܘܣܵܡ݂ ܥܸܠܬܼܵܐ ܕܡܵܝܘܿܬܼܘܼܬܼܵܐ|
    block |ܚܛܝܼܬܼܵܐ ܕܲܥܒܼܵܪ ܦܘܼܩܕܵܢܵܐ܀|
    block |܃ܠܟܼܠܹܗ ܟܝܵܢܵܐ ܡܚܲܟܲܡ ܗ̄ܘ݂ܵܐ|
    block |ܒܗܵܕܹܐ ܥܸܠܬܼܵܐ ܕܒܹܝܬܼ ܐܵܕܼܵܡ܁|
    block |܃ܕܐܸܢ ܚܛܝܼܬܼܵܐ ܡܵܘܬܵܐ ܥܸܒܼܕܲܬ̤|
    block |ܢܸܣܢܹܝܗܿ ܡܸܟܹܿܝܠ ܕܲܦܛܲܠܬܲܢ܀|
    block |܃ܪܲܒܵܐ ܗܘܵܐ ܠܹܗ ܓܙܵܪ ܕܝܼܢܵܐ|
    block |ܘܲܪܕܼܵܝܗܝ ܣܲܓܿܝܼ ܠܲܦܫܝܼܛܵܐ܁|
    block |܃ܕܲܚܛܝܼܬܼܵܐ ܠܡܵܘܬܵܐ ܫܕܵܬܹܗ|
    block |ܢܹܐܠܲܦ ܡܲܢܼܘܼ ܕܡܲܚܸܐ ܠܹܗ܀|
    block |܃ܚܲܟܿܡܹܗ ܣܲܓܿܝܼ ܦܘܼܩܕܵܢܵܐ|
    block |ܘܥܲܒܼܕܲܗ ܕܢܸܕܲܥ ܠܲܟܼܝܵܢܹܗ܁|
    block |ܕܠܵܐ ܢܸܬܼܪܵܘܪܲܒܼ ܥܲܦܪܵܢܵܐ܃|
  block
    block |ܘܢܸܛܥܹܐ ܟܝܵܢܹܗ ܬܵܚܘܿܒܼܵܐ܀|
    block |܃ܐܲܣܸܢ ܣܼܵܡ ܒܹܗ ܥܵܒܼܘܿܕܼܵܐ|
    block |ܒܬܼܘܼܩܵܢܹܗ ܟܠ ܚܸܟܼ̈ܡܵܬܼܵܐ܁|
    block |܃ܘܥܲܒܼܕܹܿܗ ܡܵܪܵܐ ܕܚܹܐܪܘܼܬܹܗ|
    block |ܕܐܲܝܟ ܨܸܒܼܝܵܢܹܗ ܢܸܬܿܕܲܒܲܪ܀|
    block |܃ܢܼܨܲܒܼ ܒܹܗ ܙܵܘܥܹ̈ܐ ܗܲܢܝܹ̈ܐܐ|
    block |ܪܸܓܿܬܼܵܐ ܘܚܘܼܒܵ ܟܝܵܢܵܐܝܼܬܼ܁|
    block |܃ܕܡܼܢ ܢܸܒܼܥܵܐ ܕܦܲܓܼܪܹܗ ܢܸܗܘܸܐ|
    block |ܩܘܼܝܵܡܵܐ ܕܟܼܠܹܗ ܓܸܢܣܹܗ܀|
    block |܃ܚܟ݂ܲܡ ܠܲܡ ܐܲܕܼܵܡ ܠܒܲܪ̄ܬܼ ܙܵܘܓܹܿܗ|
    block |ܘܒܸܛܢܲܬ̤ ܚܵܘܵܐ ܚܲܝܘܼܬܼܵܐ܁|
    block |܃ܘܝܸܠܕܲܬ̤ ܝܲܠܕܵܐ ܘܲܩܪܵܬܹܗ|
    block |ܩܸܢܝܵܢܵܐ ܕܡܼܢ ܐܲܠܵܗܵܐ܀|
    block |܃ܗܵܐ ܚܸܟܼܡܬܹܗ ܕܲܟܼܝܵܢܲܢ|
    block |ܕܡܲܪܚܸܫ ܗ̄ܘܼܵܐ ܒܹܗ ܥܵܒܼܘܿܕܼܵܐ܁|
    block |܃ܕܡܵܘܗܲܒܼܬܼܵܐ ܕܝܲܗ̄ܒܼ ܩܲܕܼܡܵܝܑܬܼ|
    block |ܩܸܢܝܵܢܵܐ ܕܝܼܠܹܗ ܚܲܫܼܒܵܗܿ܀|
    block |܃ܚܸܕܼܝܲܬ̤ ܚܵܘܵܐ ܒܩܸܢܝܵܢܹܗ|
    block |ܕܩܵܐܹܝܢ ܒܘܼܟܼܪܵܐ ܩܲܕܼܡܵܝܵܐ܁|
    block |܃ܘܝܸܠܕܲܬ̤ ܒܵܬܼܪܹܗ ܠܲܐ̄ܚܪܹܢܵܐ|
    block |ܘܲܩܪܵܬܹܗ ܒܲܫܡܵܐ ܕܗܸܒܼܠܵܐ܀|
    block |܃ܠܗܵܒܹܝܠ ܗܸܒܼܠܵܐ ܟܲܢܝܵܬܹܗ|
    block |ܕܡܵܘܦܹܝܢ ܚܲܝܵܘ̈ܗܝ ܐܲܝܟ ܗܸܒܼܠܵܐ܁|
    block |܃ܟܲܕ ܡܲܟܿܣܵܐ ܒܲܢܒܼܝܼܘܼܬܼܵܗܿ|
    block |ܠܐܲܚܘܼܗܝ ܕܲܡܛܲܠܸܩ ܚܲܝܵܘ̈ܗܝ܀|
    block |܃ܚܙ݂ܵܘ ܠܲܡ ܚܵܘܵܐ ܐܵܦ ܐܵܕܼܵܡ|
    block |܃ܕܵܩܢ̣ܵܘ ܦܹܐܪܹ̈ܐ ܡܲܠܵܠܹ̈ܐ|
    block |܃ܕܲܒܲܚܛܝܼܬܼܵܐ ܗܘ̤ܵܘ ܡ̇ܝܘܿܬܹ̈ܐ|
    block |ܩܢ̣ܵܘ ܚܲܝܹ̈ܐ ܒܝܲܕܼ ܝܲܠܕܲܝ̈ܗܘܿܢ ܀|
    block |܃ܗܘ̤ܵܐ ܗܵܒܹܝܠ ܪܵܥܹ̇ܐ ܥܵܢ̈ܵܐ|
    block |ܘܩܵܐܹܝܢ ܦܲܠܵܚܵܐ ܕܐܲܪܥܵܐ܁|
    block |܃ܘܪܹܫܝܼܬܼܵܐ ܕܣܘܼܥܪ݁ܵܢܲܝܗܘܿܢ|
    block |ܠܐܲܠܵܗܵܐ ܕܟܼܠ ܩܲܪܸܒܼܘ ܗ̄ܘ̣ܵܘ ܀|
    block |܃ܗܵܒܹܝܠ ܐܸܡܪܵܐ ܩܲܪܸܒܼ ܗ̄ܘ̣ܵܐ|
    block |܃ܘܥܲܡ ܩܘܼܪܒܵܢܹܗ ܨܸܒܼܝܵܢܹܗ|
    block |܃ܘܩܵܐܹܝܢ ܥܸܣܒܵܐ ܡ̣ܢ ܐܲܪܥܵܐ|
    block |ܘܠܵܐ ܚܠܝܼܛ ܗ̄ܘ̣ܵܐ ܒܹܗ ܨܸܒܼܝܵܢܵܐ ܀|
    block |܃ܒܩܘܼܪ̈ܒܵܢܲܝܗܘܿܢ ܐܸܬܼܒܲܕܲܩܘ|
    block |ܨܸܒܼܝܵܢܹ̈ܐ ܕܚܘܼܫܵܒܲܝ̈ܗܘܿܢ܁|
    block |܃ܘܦܲܣܪܝܼ ܘܐܲܟܸܿܣ ܠܲܢܟܼܝܼܠܵܐ|
    block |ܒܗܵܝ̇ ܕܐܲܥܛܸܦ ܠܹܗ ܩܘܼܪܒܵܢܹܗ ܀|
    block |܃ܗܵܘ̇ ܥܵܒܼܘܿܕܼܵܐ ܕܐܲܟܸܿܣ ܗ̄ܘ̣ܵܐ|
    block |ܠܚܵܘܵܐ ܘܐܵܕܼܵܡ ܟܲܕܼ ܐܲܣܟܸܿܠܘ܁|
    block |܃ܗܘ̤ ܨܒܼ݂ܵܐ ܕܢܲܝܬܸܿܐ ܒܓܲܠ̈ܝܵܬܼܵܐ|
    block |ܠܨܸܒܼܝܵܢܵܐ ܕܗܵܒܹܝܠ ܘܐܲܚܘܼܗܝ ܀|
    block |܃ܗܘ̤ܸܵܬܼ ܝܼܕܲܥܬܹܗ ܡܲܣܲܐܬܼܵܐ|
    block |ܘܬܸܩܠܲܬ̤ ܐܸܢܘܿܢ ܠܲܬܼܪ̈ܲܝܗܘܿܢ܁|
    block |܃ܘܲܢܬ̣ܿܥ ܕܬܲܡܝܼܡܵܐ|
    block |ܘܲܙܠ ܨܸܒܼܝܵܢܹܗ ܕܲܢܟܼܝܼܠܵܐ ܀|
    block |܃ܩܲܒܿܠܹܗ ܒܚܘܼܒܵܐ ܠܩܘܼܒܵܢܹܗ|
    block |ܕܗܵܒܹܝܠ ܕܲܕܼܟܸܐ ܗ̄ܘ̣ܵܐ ܠܵܒܹܿܗ܁|
    block |܃ܘܐܲܣܠܝܼ ܘܲܫܕܼܵܐ ܠܲܕܼܩܵܐܹܝܢ|
    block |ܕܠܵܐ ܫܲܦܝܵܐ ܗ̣̄ܘܵܬܼ ܬܲܪܥܝܼܬܹܗ ܀|
    block |܃ܒܢܘܼܪܵܢܐ ܒܲܕܸܿܩ ܒܵܪܘܿܝܵܐ|
    block |ܩܘܼܪܒܵܢܵܐ ܕܡܲܢ ܐܸܬܼܩܲܒܲܠ܁|
    block |܃ܕܗܵܒܹܝܠ ܫܸܠܛܲܬ̤ ܘܐܸܟܲܠܬܹܗ|
    block |ܘܲܕܼܩܵܐܹܝܢ ܠܵܐ ܩܸܪܒܲܬ̤ ܠܹܗ ܀|
    block |܃ܠܒܸܫ̣ ܩܵܐܹܝܢ ܐܸܒܼܠܵܐ ܪܲܒܵܐ|
    block |ܘܐܲܟܼܡܲܪ ܣܲܓܼܝܼ ܦܲܪܨܘܿܦܹܗ܁|
    block |܃ܘܐܸܬܼܡܲܪܡܲܪ ܥܲܠ ܥܵܒܼܘܿܕܹܗ|
    block |ܕܥܲܠ ܡ̇ܢ ܐܲܣܠܝܼ ܩܘܼܪܒܵܢܹܗ ܀|
    block |܃ܘܐܸܡ݂ܲܪ ܠܲܡ ܡ̇ܪܝܵܐ ܠܩܵܐܹܝܢ|
    block |ܒܩܵܠܵܐ ܢܝܼܚܵܐ ܓܼܠܝܵܐܝܼܬܼ܁|
    block |܃ܕܐܸܢܗܘ̤ ܕܬܲܫܦܲܪ ܨܒܼܝܵܢܵܟ|
    block |ܡܩܲܒܸܿܠ ܐ̄ܢܵܐ ܠܵܗ̇ ܠܡܵܘܗܲܒܼܬܼܵܟ ܀|
  block
    block |܃ܘܐܸܢ ܕܹܝܢ ܡܸܪܬܼܵܐ ܕܚܘܼܫܵܒܼܵܟ|
    block |ܠܵܐ ܡܸܬܼܦܲܟܿܗܵܐ ܒܚܲܠܝܘܼܬܼܵܐ܁|
    block |܃ܚܛܵܗܵܟ ܪܲܒܿܝܼܥ ܥܲܠ ܬܲܪܥܵܐ|
    block |ܘܠܵܐ ܡܫܲܥܸܐ ܡ̣ܢ ܗܲܕܵܡܲܝ̈ܟ ܀|
    block |܃ܗܵܐ ܩܘܼܪܒܵܢܵܟ ܚܲܣܵܡܵܐ|
    block |ܝܲܗ̣̄ܒܼܬܹܿܗ ܠܵܟ ܡ̇ܢ ܟܲܪܝܵܐ ܠܵܟ܁|
    block |܃ܐܲܢ̄ܬܿ ܫܲܠܝܼܛ ܐܲܢ̄ܬܿ ܥܲܠ ܕܝܼܠܵܟ|
    block |ܙܸܠ ܦܲܪܢܸܣ ܕܝܼܠܵܟ ܒܐܝܼܕܲܝ̈ܟ ܀|
    block |܃ܠܵܐ ܐܸܫܬܲܚܠܲܦ ܨܹܒܼܝܵܢܹܗ|
    block |ܕܩܵܐܹܝܢ ܒܵܬܲܪ ܡܲܪܫܘܼܬܹܗ܁|
    block |܃ܘܠܵܐ ܩܲܒܸܿܠ ܗ̄ܘ̣ܵܐ ܬܘܼܪܵܨܵܐ|
    block |ܒܟܼܘܼܘܵܢܵܐ ܕܐܸܬܼܩܲܪܲܒܼ ܠܹܗ ܀|
    block |܃ܡܸܬܼܥܲܕܲܠ ܗ̄ܘ̣ܵܐ ܒܪܵܡܘܼܬܼܵܐ|
    block |ܒܲܕܼܡܘܼܬܹܗ ܕܐܵܟܹ̇ܠ ܩܲܪܨܵܐ܁|
    block |܃ܘܐܵܘܣܸܦ ܪܘܼܓܼܙܵܐ ܥܲܠ ܪܘܼܓܼܙܵܐ|
    block |ܘܐܵܘܠܸܕܼ ܩܸܛܠܵܐ ܪܸܥܝܵܢܹܗ ܀|
    block |܃ܣܵܒܲ݁ܪ ܗ̄ܘ̣ܵܐ ܓܹܝܪ ܡܲܪܵܚܵܐ|
    block |ܡ̇ܐ ܕܩܵܛܹ̇ܠ ܠܹܗ ܠܬܲܡܝܼܡܵܐ܁|
    block |܃ܕܲܡܥܝܼܩ ܗ̄ܘ̣ܵܐ ܠܹܗ ܠܒܼܵܪܘܿܝܵܐ|
    block |ܥܲܠ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀|
    block |܃ܒܝܲܕܼ ܗܵܒܹܝܠ ܡܸܬܼܢܲܩܲܡ ܗ̄ܘ̣ܵܐ|
    block |ܥܝܵܪܬܵܐ ܕܠܘܼܩܒܲܠ ܥܵܒܼܘܿܕܼܵܐ܁|
    block |܃ܒܲܕܼܘܡܘܼܬܼ ܪܲܒܹܿܗ ܣܵܛܵܢܵܐ|
    block |ܕܒܼܵܐܕܼܵܡ ܨܲܚܝܼ ܠܓܼܵܒܼܘܿܠܹܗ ܀|
    block |܃ܘܐܸܡ݂ܲܪ ܠܲܡ ܩܵܐܹܝܢ ܠܐܲܚܘܼܗܝ|
    block |ܚܲܣܵܡܵܐ ܠܘܵܬܼ ܬܲܡܝܼܡܵܐ܁|
    block |܃ܬܵܐ ܠܲܡ ܢܸܪܕܹܿܐ ܠܲܦܩܲܥܬܼܵܐ|
    block |ܘܢܸܚܙܸܐ ܦܲܐܝܘܼܬܼܵܐ ܕܐܲܪܥܵܐ ܀|
    block |܃ܬܸܢܘܲܝ ܕܚܘܼܒܵܐ ܪܲܟܸܿܒܼ ܠܹܗ|
    block |ܗܵܘ̇ ܕܲܫܓܼܝܼܪ ܗ̄ܘ̣ܵܐ ܒܲܚܣܵܡܵܐ܁|
    block |܃ܕܲܒܼܥܸܠܲܬܼ ܚܘܼܒܵܐ ܢܹܐܙܲܠ|
    block |ܢܫܲܡܠܸܐ ܪܘܼܓܼܙܹܗ ܒܲܦܫܝܼܛܵܐ ܀|
    block |܃ܗܲܝܡܸܢ ܦܫܝܼܛܵܐ ܠܲܨܢܝܼܥܵܐ|
    block |ܒܲܕܼܡܘܼܬܼ ܚܵܘܵܐ ܠܲܢܟܼܝܼܠܵܐ܁|
    block |܃ܘܲܢܦ݂ܲܩ ܥܲܡܹܗ ܠܲܦܩܲܥܬܼܵܐ|
    block |ܬܲܡܝܼܡܵܐ ܟܲܕܼ ܠܵܐ ܝܵ̇ܕܲܥ ܀|
    block |܃ܘܲܣܥ̣ܵܐ ܩܵܐܹܝܢ ܩܵܛ̇ܘܠܵܐ|
    block |ܘܲܛܠ݂ܲܡ ܪ̈ܲܚܡܹܐ ܕܲܟܼܝܵܢܵܐ܁|
    block |܃ܘܩܲܛ̣ܠܹܗ ܠܐܲܚܘܼܗܝ ܒܲܚܣܵܡܵܐ|
    block |ܕܲܒܼܩܸܛܠܹܗ ܢܥܝܼܡ ܠܐܲܠܵܗܵܐ ܀|
    block |܃ܐܘܿ ܠܸܒܵܐ ܕܐܵܘܠܸܕܼ ܩܸܛܠܵܐ|
    block |ܣܘܼܥܪܵܢܵܐ ܚܲܕܼܬܼܵܐ ܒܐܲܪܥܵܐ܁|
    block |܃ܐܘܿ ܨܸܒܼܝܵܢܵܐ ܡܲܪܵܚܵܐ|
    block |ܕܲܕܼܪܲܫ ܐܘܼܪܚܵܐ ܠܒܹܝܬܼ ܡܝܼܬܹ̈ܐ ܀|
    block |ܒܗܵܒܹܝܠ ܐܘܼܪܚܵܐ ܐܸܬܿܕܲܪܫܲܬ̤܃ ܘܲܫܪܝܼ ܡܵܘܬܵܐ ܕܢܸܪܕܸܿܐ ܒܵܗ̇܁|
    block |܃ܘܐܵܕܼܵܡ ܝܲܠܦ̣ܵܗ̇ ܒܲܥܒܼܵܕܼܵܐ|
    block |ܕܡ̇ܝܘܿܬܼܵܐ ܗܵܘܹ̇ܐ ܐܵܦ ܗܘ̤ ܀|
    block |܃ܐܵܟܹ̇ܿܠܩܲܪܨܵܐ ܒܝܲܕܼ ܩܵܐܹܝܢ|
    block |ܡܲܠܝܼ ܪܸܓܿܬܼܵܐ ܕܲܚܣܵܡܹܗ܁|
    block |܃ܘܐܸܬܼܒܲܝܲܐ ܒܲܡܠܸܐܐ ܙܲܒܼܢܵܐ|
    block |ܕܲܚܙ̣ܵܐ ܡ̇ܘܬܵܐ ܕܐܸܫܬܲܠܲܛ ܀|
    block |܃ܐܲܠܦܹܗ ܪܲܒܵܐ ܠܬܲܡܠܝܼܕܹܗ|
    block |ܕܲܓܵܠܘܼܬܼܵܐ ܘܲܣܪܘܼܒܼܝܵܐ܁|
    block |܃ܘܣܲܬܿܪܹܗ ܒܐܲܪܥܵܐ ܠܲܩܛܝܼܠܵܐ|
    block |ܕܠܵܐ ܢܵܘܕܹܿܐ ܟܲܕܼ ܡܸܫܬܲܐܲܠ ܀|
    block |܃ܣܵܒܲ݁ܪ ܗ̄ܘ̣ܵܐ ܓܹܝܪ ܩܵܛ̇ܘܿܠܵܐ|
    block |ܕܲܕܡܹܗ ܕܗܵܒܹܝܠ ܡܸܬܼܟܲܣܸܐ܁|
    block |܃ܘܠܵܐ ܝܵ̇ܕܲܥ ܗ̄ܘ̣ܵܐ ܕܚܵܙܹ̇ܐ ܠܹܗ|
    block |ܗܵܘ̇ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀|
    block |܃ܣܲܬܿܪܹܗ ܩܵܐܹܝܢ ܠܲܩܛܝܼܠܵܐ|
    block |ܘܛܲܫܝܼ ܥܲܡܹܗ ܨܸܒܼܝܵܢܹܗ܁|
    block |ܘܲܒܼܥ̣ܵܐ ܢܟܲܣܸܐ ܣܘܼܥܪܵܢܹܗ܃|
    block |ܡ̣ܢ ܗܵܘ̇ ܝܵ̇ܕܲܥ ܟܹܿܣ̈ܝܵܬܼܵܐ ܀|
  block
    block |܃ܡܲܠܸܠ ܡܸܢܫܹܠܝ ܥܵܒܼܵܘܿܕܼܵܐ|
    block |ܘܲܩ̣ܪܵܐ ܒܩܵܠܵܐ ܠܩܵܛ̇ܘܿܠܵܐ܁|
    block |܃ܕܐܘܿ ܚܲܣܵܡܵܐ ܘܲܢܟܼܝܼܠܵܐ|
    block |ܡ̇ܢ ܐܲܣܟܸܿܠ ܒܵܟ ܬܲܡܝܼܡܵܐ ܀|
    block |܃ܐܲܝܟܵܘ ܠܲܡ ܗܵܒܹܝܠ ܐܲܚܘܼܟ|
    block |ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ܁|
    block |܃ܘܦܲܢܝܼ ܠܹܗ ܓܘܼܡܕܵܢܵܐܝܼܬܼ|
    block |ܕܝܵ̇ܕܲܥ ܕܥܲܠ ܡ̇ܢ ܩܵܪܹܐ ܠܹܗ ܀|
    block |܃ܐܘܿ ܝܵ̇ܕܲܥ ܟܠ ܕܲܡܫܲܐܸܠ|
    block |ܐܲܝܟ ܠܵܐ ܝܵ̇ܕܲܥ ܡ̇ܐ ܕܲܗܘ̤ܵܐ܁|
    block |܃ܕܐܲܝܟ ܕܫܲܐܸܠ ܗ̄ܘ̣ܵܐ ܒܦܲܪܕܲܝܣܵܐ|
    block |ܗܵܟܲܢ ܫܲܐܠܹܗ ܠܩܵܛ̇ܘܿܠܵܐ ܀|
    block |܃ܒܲܥܕܹܢ ܠܐܵܕܼܵܡ ܡܫܲܐܸܠ ܗ̄ܘ̣ܵܐ|
    block |ܕܐܲܝܟܵܐ ܐܢ̄ܬܿ ܐܵܕܼܵܡ ܘܚܵܙܹ̇ܐ ܠܹܗ܁|
    block |܃ܘܗܵܪܟܵܐ ܐܩܵܐܹܝܢ ܥܲܠ ܗܸܒܹܝܠ|
    block |ܕܐܲܝܟܵܘ ܐܲܚܘܼܟ ܟܲܕܼ ܝܵ̇ܕܲܥ ܀|
    block |܃ܫܲܐܸܠ ܕܹܝܢ ܐܲܝܟ ܠܵܐ ܝܵ̇ܕܲܥ|
    block |ܕܲܟܼܒܲܪ ܢܸܬܿܬܿܘܸܐ ܡܲܪܵܚܵܐ܁|
    block |܃ܕܐܸܢܗܘ̤ ܕܢܵܘܕܸܿܐ ܒܣܲܟܼܠܘܼܬܹܗ|
    block |ܢܲܣܪܲܚ ܠܹܗ ܐܵܦ ܫܘܼܒܼܩܵܢܵܐ ܀|
    block |܃ܩܵܐܹܝܢ ܬܲܠܡܝܼܕܼܵܐ ܩܲܕܼܡ̇ܐ|
    block |ܒܙܲܝܢܵܐ ܕܪܲܒܹܿܗ ܐܸܬܼܥܲܬܲܕܼ܁|
    block |܃ܘܕܲܓܸܿܠ ܪܲܒܵܐ ܘܬܲܠܡܝܼܕܹܗ|
    block |ܘܦܸܟܼܪܲܬ̤ ܐܸܢܘܿܢ ܟܹܐܢܘܼܬܼܵܐ ܀|
    block |܃ܐܲܝܟܿܘ ܠܲܡ ܗܵܒܹܝܠ ܐܲܚܘܼܟ|
    block |ܘܠܵܐ ܨܒܼܵܐ ܕܢܵܘܕܸܿܐ ܣܵܪܘܿܚܵܐ܁|
    block |܃ܐܸܠܵܐ ܦܲܢܝܼ ܒܝܪܫܵܐܝܼܬܼ|
    block |ܕܢܵܛ̇ܘܿܪܹܗ ܐܸܠܵܐ ܓܹܝܪ ܕܐܸܚܝ ܀|
    block |܃ܒܓܼܘܼܡܕܵܐ ܠܡܵܪܹܗ ܐܸܡ݂ܲܪ ܗ̄ܘ̣ܵܐ|
    block |ܘܠܵܐ ܐܸܬܼܟܲܚܲܕܼ ܩܵܛ̇ܘܿܠܵܐ܁|
    block |܃ܕܐܸܢܗܘ̤ ܕܐܸܒܲܕܼ ܚܲܒܿܝܼܒܼܵܟ|
    block |ܡ̇ܢ ܚܲܝܵܒܼ ܐ̄ܢܵܐ ܕܐܸܬܸܿܠ ܠܵܟ ܀|
    block |܃ܒܚܲܒܼܠܹ̈ܐ ܕܚܝܼܠܹ̈ܐ ܦܲܟܲܪܬܹܗ|
    block |ܟܹܐܢܘܼܬܼܵܐ ܠܩܵܠܹܗ ܕܩܵܐܹܝܢ܁|
    block |܃ܕܠܵܐ ܨܒܼܵܐ ܕܢܵܘܕܸܿܐ ܒܨܸܒܼܝܵܢܹܗ|
    block |ܓܠ̣ܵܐ ܘܐܵܘܕܲܝܼ ܟܲܕܼ ܐܸܬܼܦܲܪܣܝܼ ܀|
    block |܃ܡ̇ܢܵܘ ܠܲܡ ܗܵܢܵܐ ܕܲܥܒܲܕܿܬܿ|
    block |ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ܁|
    block |܃ܕܡܹܗ ܕܐܲܚܘܼܟ ܓܵܥܹ̇ܐ ܨܹܐܕܲܝ|
    block |ܟܲܕܼ ܕܐܹ̇ܝܢ ܥܲܡ ܩܵܛ̇ܘܿܠܹܗ ܀|
    block |܃ܡܸܟܸܿܝܠ ܠܚ̣ܛ ܐܲܢ̄ܬܿ ܡ̣ܢ ܐܲܪܥܵܐ|
    block |ܘܐܲܪܥܵܐ ܬܚܘܿܬܲܝܟ ܠܵܐ ܬܸܬܼܩܲܢ܁|
    block |܃ܕܩܲܒܿܠܲܬ̤ ܠܲܕܼܡ̇ܐ ܙܲܟܵܝܵܐ|
    block |ܬܩܲܒܸܿܠ ܥܲܡܵܗ̇ ܠܵܘ̈ܛܵܬܼܵܐ ܀|
    block |܃ܒܙܵܘܥܵܐ ܦܲܓܼܪܵܟ ܢܸܬܼܬܵܘܲܠ|
    block |ܚܠܵܦ ܦܲܓܼܪܵܐ ܕܚܲܒܸܿܠ ܐܝܼܕܼܵܝ̈ܟ܁|
    block |܃ܘܬܸܗܘܸܐ ܕܚܸܠܵܐ ܠܚܲܙܵܝܹ̈ܐ|
    block |ܕܠܵܐ ܙܵܥ ܠܸܒܵܟ ܡ̣ܢ ܩܸܛܠܵܐ ܀|
    block |܃ܕܫܲܪܷܼܬܿ ܒܲܕܼܡ̇ܐ ܩܲܕܼܡ̇ܝܵܐ|
    block |ܘܪܹܫܝܼܬܼܵܐ ܠܡܵܘܬܵܐ ܩܲܪܸܒܼܬܿ܁|
    block |܃ܠܫܲܒܼܥܵܐ ܕܵܪ̈ܝܼܢ ܬܵܒܲܥ̇ ܐ̄ܢܵܐ|
    block |ܕܡ̇ܐ ܙܲܟܝܵܐ ܡ̣ܢ ܐܝܼܕܲܝ̈ܟ ܀|
    block |܃ܕܲܕܼܪܲܫܬܿ ܐܘܼܪܚܵܐ ܠܒܹܝܬܼ ܡܝܼ̈ܬܹܗ|
    block |ܕܢܸܪܕܿܘܿܢ ܒܵܗ̇ ܣܘܿܓܼܠܵܐ ܕܐ̄ܢܵܫܵܐ܁|
    block |܃ܒܵܟ ܣܵܐܹ̇ܡ ܐ̄ܢܵܐ ܬܲܚܘܝܼܬܼܵܐ|
    block |ܕܠܲܕܼܡ̇ܐ ܒܲܕܼܡ̇ܐ ܬܵܒܲܥ̇ ܐ̄ܢܵܐ ܀|
    block |܃ܗܘ̤ܵܘ ܠܘܼܚܵܡܹ̈ܐ ܒܲܥܒܼܵܕܼܵܐ|
    block |ܘܠܲܒܼܫܹܗ ܙܵܘܥܵܐ ܠܩܵܛ̇ܘܿܠܵܐ܁|
    block |܃ܘܓܼܘܼܫܡܹܗ ܒܐܲܪܥܵܐ ܙܵܐܲܥ ܗ̄ܘ̣ܵܐ|
    block |ܘܢܵܘܕܵܐ ܠܟܼܠܹܗ ܫܵܚܹ̇ܩ ܗ̄ܘ̣ܵܐ ܀|
    block |܃ܒܲܬܼܘܵܬܼܵܐ ܕܠܵܐ ܒܨܸܒܼܝܝܵܢܹܗ|
    block |ܠܒܼܵܪܘܿܝܵܐ ܡܸܬܼܟܲܫܲܦ ܗ̄ܘ̣ܵܐ܁|
    block |܃ܘܡ̇ܘܬܵܐ ܠܢܲܦܫܹܗ ܫܵܐܹ̇ܠ ܗ̄ܘ̣ܵܐ|
    block |ܕܡ̣ܢ ܢܸܓܼ̈ܕܹܿܐ ܢܸܬܼܦܲܨܸܐ ܗ̄ܘ̣ܵܐ ܀|
  block
    block |܃ܘܩܵܐܹܝܢ ܠܡܵܪܝܵܐ ܐܸܡ݂ܲܪ ܗ̄ܘ̣ܵܐ|
    block |ܕܗܵܐ ܐܲܦܸܩܬܵܢܝ ܡ̣ܢ ܐܲܪܥܵܐ܁|
    block |܃ܙܵܘܥܵܐ ܘܢܵܘܕܵܐ ܐܲܠܒܸܿܫܬܵܢܝ|
    block |ܕܲܕܼܚܝܼܠ ܣܲܓܿܝܼ ܠܚܲܙܵܝܹ̈ܐ ܀|
    block |܃ܚܕܼܵܬ ܫܵܐܹ̇ܠ ܐ̄ܢܵܐ ܐܸܢ ܨܵܒܹ̇ܝܬܿ|
    block |ܕܬܸܣܥܘܿܪ ܨܹܐܕܲܝ ܐܲܝܟ ܪ̈ܲܚܡܲܝܟ܁|
    block |܃ܕܲܒܼܝܲܕܼ ܡ̇ܘܬܵܐ ܢܸܫܬܲܪ̈ܝܵܢ|
    block |ܠܵܘ̈ܛܵܬܼܵܟ ܡ̣ܢ ܗܲܕܵܡܲܝ̈ ܀|
    block |܃ܠܵܐ ܗܵܟܲܢܵܐ ܩܵܛ̇ܘܿܠܵܐ|
    block |ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ܁|
    block |܃ܠܵܘ ܗܵܟܲܢܵܐ ܡܼܬܿܬܲܒܼܥܵܐ|
    block |ܒܡܵܘܬܵܐ ܒܲܠܚܘܿܕܼ ܣܲܟܼܠܘܼܬܼܵܟ܁|
    block |܃ܠܫܲܒܼܥ̇ܐ ܕܵܪ̈ܝܼܢ ܡ̇ܬܲܚ ܐ̄ܢܵܐ|
    block |ܢܸܓܼ̈ܕܹܿܐ ܡܩܲܝ̈ܵܐ ܕܒܼܝܼܫܘܼܬܼܵܟ܁|
    block |܃ܘܲܬܼܒܲܥܬܼܵܐ ܕܩܵܛ̇ܘܿܠܘܼܬܼܵܟ|
    block |ܒܥܵܠܡܵܐ ܟܠܹܗ ܬܸܬܼܡܲܠܲܠ ܀|
    block |܃ܣܵܡ̣ ܡ̇ܪܝܵܐ ܐܵܬܼܵܐ ܒܩܵܐܹܝܢ|
    block |ܕܡ̇ܘܬܵܐ ܒܝܲܕܼ ܐ̄ܢܵܫܵܐ ܠܵܐ ܢܡܘܼܬܼ܁|
    block |܃ܟܲܕܼ ܣܵܡ̣ܵܗ̇ ܐܵܬܼܵܐ ܠܗܵܕܹܐ|
    block |ܕܪܸܡܙܵܐ ܕܝܼܠܹܗ ܢܵܛܲ̇ܪ ܠܹܗ ܀|
    block |܃ܒܚܲܝܹ̈ܐ ܢܲܛ̣ܪܹܗ ܠܩܵܛ̇ܘܼܠܵܐ|
    block |ܠܣܘܼܪܵܕܼܵܐ ܠܕܼܵܪܹ̈ܐ ܕܐܵܬܹ̇ܝܢ܁|
    block |܃ܕܡ̇ܐ ܕܡܸܬܼܒܲܩܹܝܢ ܒܲܬܼܥܬܼܵܐ|
    block |ܢܸܗܘܘܿܢ ܥܵܪܩܝܼܢ ܡ̣ܢ ܩܸܛܠܵܐ ܀|
    block |܃ܡܠܸܐ ܙܲܒܼܢܵܐ ܐܸܬܼܒܲܝܲܐܘ ܗ̄ܘ̣ܵܘ|
    block |ܚܵܘܵܐ ܘܐܵܕܼܵܡ ܟܲܕܼ ܐܵܘ ܠܸܕܼܘ܁|
    block |ܘܥܵܠܲܬ̤ ܥܵܩܵܬܼܵܐ ܕܝܲܠܕܲܝ̈ܗܘܿܢ ܀|
    block |܃ܠܗܵܒܹܝܠ ܕܲܩܟܝܼܠ ܒܵܟܹ̇ܝܢ ܗ̄ܘ̣ܵܘ|
    block |ܕܚܲܒܸܿܠ ܡ̇ܘܬܵܐ ܨܘܼܪ̈ܵܬܹܗ܁|
    block |܃ܘܥܲܠ ܩܵܐܹܝܢ ܡܸܬܼܐܲܒܼܠܝܼܢ ܗ̄ܘ̣ܵܘ|
    block |ܕܲܥܒܼܝܼܕܼ ܙܵܘܥܵܐ ܒܲܒܼܪܝܼܬܼܵܐ ܀|
    block |܃ܐܸܣܲܪ ܐܸܢܘܿܢ ܒܵܪܘܿܝܵܐ|
    block |ܒܚܘܼܒܵܐ ܕܪ̈ܲܚܡܵܘܗܝ ܕܲܟܼܝܵܢܵܐ܁|
    block |܃ܕܗܲܢܝܼܐܘܼܬܼܵܐ ܕܒܲܟܼܝܵܢܵܐ|
    block |ܬܦܲܟܲܗ ܥܵܩܬܼܵܐ ܕܩܲܫ̈ܝܵܬܼܵܐ ܀|
    block |܃ܒܗܵܕܹܐ ܬܸܢܘܲܝ ܚܲܟܸܿܡ ܠܲܢ|
    block |ܥܵܒܲܘܿܕܼܵܐ ܡ̣ܢ ܫܘܼܪܵܝܵܐ܁|
    block |܃ܕܲܒܼܟܹܐܒܹ̈ܐ ܘܚܲܫܹ̈ܐ ܕܡ̇ܘܬܵܐ|
    block |ܢܸܩܢܸܐ ܚܘܼܒܵܐ ܕܲܠܘܵܬܹܗ ܀|
    block |܃ܒܐܲܪ̈ܥܵܢܝܵܬܼܵܐ ܐܲܥܢܝܼ ܠܲܢ|
    block |ܒܬܼܘܼܩܵܢܵܐ ܐܲܪܥܵܢܵܝܵܐ܁|
    block |܃ܕܡ̇ܐ ܕܐܲܪܓܸܿܫܢ ܒܲܫܚܵܩܲܢ|
    block |ܢܸܫܐܲܠ ܚܲܝܹ̈ܐ ܕܠܵܐ ܥܲܡܠܵܐ ܀|
    block |܃ܒܚܲܠܒܼܵܐ ܪܲܒܿܝܵܗ̇ ܠܫܲܒܼܪܘܼܬܲܢ|
    block |ܒܲܡܚܝܼ̈ܠܵܬܼܵܐ ܐܲܝܟ ܚܲܝܠܲܢ܁|
    block |܃ܕܡ̇ܐ ܕܐܸܬܲܢ ܠܲܓܼܡܝܼܪܘܼܬܼܵܐ|
    block |ܒܝܲܕܲܥܬܼܵܐ ܕܚܲܝܹ̈ܐ ܢܸܗܘܸܐ ܀|
    block |܃ܠܵܐ ܐܲܫܛܸܠ ܠܲܢ ܥܲܠ ܥܘܼܬܼܪܵܐ|
    block |ܟܲܕܼ ܫܲܒܼܪܵܐ ܗ̄ܘ̣ܵܬܼ ܝܼܕܲܥܬܲܢ܁|
    block |܃ܕܲܟܼܡܵܐ ܕܲܛܠܸܐ ܝܵܪܘܿܬܼܵܐ|
    block |ܠܵܐ ܡܨܸܐ ܢܕܲܒܲܪ ܩܸܢܝܵܢܵܘ̈ܗܝ ܀|
    block |܃ܒܚܲܝܘܼܬܼܵܐ ܕܢܲܦܫܵܐ ܝܲܗ̣̄ܒܼ ܠܲܢ|
    block |ܕܢܸܬܼܩܲܝܡܘܼܢ ܚܲܝܹ̈ܐ ܕܙܲܒܼܢܵܐ܁|
    block |܃ܘܡ̇ܐ ܕܲܗ̤ܘܲܝܢ ܠܵܐ ܡ̇ܝ̈ܘܿܬܹܐ|
    block |ܒܚܲܝܠܵܐ ܕܪܘܼܚܵܐ ܢܸܛܲܪ ܠܲܢ ܀|
    block |܃ܡܦܵܣ ܗ̄ܘ̣ܵܐ ܒܟܼܠܗܹܝܢ ܕܲܟܼܝܵܢܲܢ|
    block |ܗܵܘ̇ ܒܵܪܘܝܹܗ ܕܲܟܼܝܵܢܲܢ܁|
    block |ܘܚܲܟܿܝܼܡܵܐܝܼܬܼ ܕܵܒܲܪ ܠܲܢ ܀|
    block |ܡ̣ܢ ܡ̇ܟܵܬܼ̈ܐ ܠܪ̈ܵܡ̇ܬܼܵܐ ܀|
    block |܃ܕܡ̇ܐ ܕܝܼܠܸܦܢܲܢ ܒܝܼܕܲܥܬܼܵܐ|
    block |ܕܡܲܢ̣ܘܼ ܠܗܵܠܹܝܢ ܐܲܝܬܲܝܼ ܠܲܢ܁|
    block |܃ܢܵܘܕܹܿܐ ܠܚܲܝܠܵܐ ܕܐܲܬܼܩܸܢ ܟܠ|
    block |ܕܲܟܼܡܵܐ ܪܲܚܡܹܗ ܠܲܟܼܝܵܢܲܢ ܀|
block |ܥܲܠ ܬܘܼܩܵܢܵܐ ܕܡܲܠܲܐܟܹ̈ܐ|
  block
    block |ܥܲܠ ܬܘܼܩܵܢܵܐ ܕܡܲܠܲܐܟܹ̈ܐ|
  block
    block |ܡܐܡܪܐ ܕܬܠܬܝܢ ܘܫܒܥܐ|
    block |ܥܲܠ ܬܘܼܩܵܢܵܐ ܕܡܲܠܲܐܟܹ̈ܐ|
  block
    block |܃ܬܲܗܪܵܐ ܪܲܒܵܐ ܡܠܸܐ ܬܘܼܩܵܢܹܗ ܕܡܲܬܼܩܸܢ ܟܠܵܐ|
    block |ܘܠܵܐ ܡܸܬܼܡܲܠܲܠ ܚܹܝܠ ܟܘܼܟܵܠܵܐ ܕܲܟܼܣܸܐ ܒܥܲܠܹܗ ܀|
    block |܃ܚܲܝܠܵܐ ܟܲܣܝܵܐ ܟܣܸܐ ܒܲܒܼܥܵܬܼܵܐ ܕܐܘܼܡ̇ܢܘܼܬܹܗ|
    block |ܘܠܵܐ ܡܸܬܼܦܲܫܲܩ ܐܸܠܵܐ ܦܲܫܸܩ ܗܘ̤ ܠܒܲܗܵܝܵܘ̈ܗܝ ܀|
    block |܃ܪܵܡ̇ܐ ܒܥܵܬܹܗ ܘܟܲܣܝܵܐ ܒܨܵܬܹܗ ܘܥܲܣܩܵܐ ܫܟܼܵܚܬܹܿܗ|
    block |ܘܲܟܼܡܵܐ ܕܢܸܒܼܥܹܝܘܗܝ ܬܘܼܒܼ ܡܸܬܼܒܲܥܝܵܐ ܕܢܸܒܼܥܹܘܗܝ ܫܲܦܝܼܪ ܀|
    block |܃ܥܲܡܝܼܩ ܥܘܼܬܼܪܵܐ ܕܚܲܟܿܝܼܡܘܼܬܹܗ ܡ̣ܢ ܟܠ ܥܘܼܡܩܝܼ̈ܢ|
    block |ܘܠܵܐ ܡܸܣܬܲܝܲܟ ܛܲܟܼܣܵܐ ܬܲܩܢܵܐ ܕܒܼܵܪܘܿܝܘܼܬܹܗ ܀|
    block |܃ܪܘܝܼܚ ܦܘܼܩܕܼܵܢܹܗ ܡ̣ܢ ܬܘܼܩܵܢܹܗ ܕܠܵܐ ܡܘܼܫ̈ܚܵܬܼܵܐ|
    block |ܘܲܠܟܼܠ ܩܸܨܵܐ ܘܠܲܝܬܿ ܠܹܗ ܩܸܨܵܐ ܕܲܡܬܲܚܸܡ ܠܹܗ ܀|
    block |܃ܩܲܠܝܼܠ ܪܸܡܙܹܗ ܘܚܲܣܝܼܢ ܚܲܝܠܹܗ ܘܬܲܩܝܼܦ ܥܘܼܫܢܹܗ|
    block |ܘܲܙܥܘܙܿܪ ܦܘܼܡ̇ܐ ܕܢܸܬܼܢܸܐ ܙ̈ܢܲܝܵܐ ܕܓܼܢ̄ܒܵܪܘܼܬܹܗ ܀|
    block |܃ܡܹܐܡܪܵܐ ܒܵܥܹ̇ܐ ܡܹܐܡܪܵܐ ܕܲܥܠܵܘܗܝ ܠܐܲܝܢܵܐ ܕܐܵܡܲ݁ܪ|
    block |ܕܐܲܝܟܲܢ ܐܸܡ݂ܲܪ ܘܩܵܡ̣ܘ ܬܘܼܦܵܢܵܘ̈ܗܝ ܡ̣ܢ ܠܵܐ ܡܸܕܸܿܡ ܀|
    block |܃ܡ̣ܢ ܠܵܐ ܡܸܕܸܿܡ ܒܪ̣ܵܐ ܟܠܡܸܕܸܿܡ ܟܲܕܼ ܠܲܝܬܿ ܡܸܕܸܿܡ|
    block |ܘܥܲܠ ܠܵܐ ܡܸܕܸܿܡ ܣܵܡ̣ ܟܠܡܸܕܸܿܡ ܕܡ̣ܢ ܠܵܐ ܡܸܕܸܿܡ ܀|
    block |܃ܚܲܕܼ ܦܘܼܩܵܢܵܐ ܦܩ݂ܲܕܼ ܦܘܼܩܕܵܢܹܗ ܥܲܠ ܟܠ ܡܸܕܸܿܡ|
    block |ܘܥܲܡܵܗ̇ ܕܡܸܠܬܼܵܐ ܗܘ̤ܵܐ ܟܠܡܸܕܸܿܡ ܡ̣ܢ ܠܵܐ ܡܸܕܸܿܡ ܀|
    block |܃ܩܲܠܝܼܠܵܐܝܼܬܼ ܪܗܸܛ ܦܘܼܩܕܵܢܹܗ ܥܲܠ ܬܘܼܩܵܢܹܗ|
    block |ܘܛܵܟ ܩܲܕܿܡܹܗ ܗ̄ܘ̣ܵܐ ܥܒܼܵܕܼܵ݁ܐ ܠܪܸܡܙܵܐ ܕܦܵܩܘܿܕܼܘܼܬܹܗ ܀|
  block
    block |܃ܠܵܐ ܩܵܘܝܼ ܠܹܗ ܥܒܼܵ݁ܕܼܵܐ ܠܪܸܡܙܵܐ ܐܵܦܠܵܐ ܒܪܸܡܙܵܐ|
    block |ܘܠܵܐ ܐܸܫܬܵ܁ܚܲܪ ܠܲܡܚܵܘܵܝܘܼ ܚܹܝܠ ܪܲܒܿܘܼܬܹܗ ܀|
    block |܃ܪܸܡܙܵܢܵܐܝܼܬܼ ܪܡ݂ܲܙ ܠܲܒܼܪܝܼܬܼܵܐ ܕܬܹܐܬܸܐ ܠܓܸܠܝܵܐ|
    block |ܘܬܸܩܢܲܬ̤ ܡܸܢܹܫܠܝ ܟܲܕܼ ܠܵܐ ܝܸܕܼܥܲܬ̤ ܕܐܲܝܟܲܢ ܬܸܩܢܲܬ̤ ܀|
    block |܃ܡܸܢܫܹܠܝ ܐܸܡ݂ܲܪ ܘܲܗܘ̤ܵܘ ܚܲܪ̈ܫܹܐ ܥܲܡ ܡܲܠܵܠܹ̈ܐ|
    block |ܘܲܬܼܗܲܪܘ ܘܲܬܼܡܲܗ̣ܘ ܒܲܟܼܝܵܢܲܝ̈ܗܘܿܢ ܕܟܼܵܢ̣ܘ ܡ̣ܢ ܫܸܠܝܵܐ ܀|
    block |܃ܡܠܝܼܠܹ̈ܐ ܝܲܬܼܝܼܪ ܬܗܲܪܘ ܒܲܟܼܝܵܢܗܘܿܢ ܕܲܟܼܡܵܐ ܡܟܲܝܲܢ|
    block |ܘܲܟܼܡܵܐ ܡܫܲܠܲܛ ܥܲܠ ܚܹܐܪܘܼܬܼܵܐ ܕܫܲܪܝܵܐ ܒܓܼܵܘܹܗ ܀|
    block |܃ܒܬܲܗܪܵܐ ܘܬܸܡܗܵܐ ܩܵܡ̣ܘ ܟܸܢܫܲܝ̈ܗܘܿܢ ܟܲܕܼ ܐܸܬܿܬܲܩܲܢܘ|
    block |ܘܲܕܼܠܵܐ ܣܲܒܼܥܵܐ ܡܸܬܿܕܲܡܪܝܼܢ ܗ̄ܘ̣ܵܘ ܒܡܸܠܬܼܵܐ ܕܲܒܼܗܘܿܢ ܀|
    block |܃ܒܲܡܠܝܼܠܘܼܬܼܗܘܿܢ ܬܲܗܝܼܪܝܼܢ ܗ̄ܘ̣ܵܘ ܕܲܟܼܡܵܐ ܡܠܝܼܠܵܐ|
    block |ܘܲܟܼܡܵܐ ܩܲܠܝܼܠ ܚܹܝܠ ܒܘܼܝܵܢܵܐ ܕܡܸܬܼܗܲܦܲܟ ܒܵܗ̇ ܀|
    block |܃ܒܗܘܿܢ ܘܲܒܼܟܼܠܵܐ ܡܸܬܼܒܲܩܹܝܢ ܗ̄ܘ̣ܵܘ ܦܵܪܘܿܫܵܐܝܼܬܼ|
    block |ܕܡܲܢ ܟܲܝ ܐܲܩܝܼܡ ܠܗܘܿܢ ܘܲܠܟܼܠܵܐ ܟܲܕܼ ܠܲܝܬܿ ܐܸܢܘܿܢ ܀|
    block |܃ܗܸܢܘ̣ܿܢ ܟܲܝ ܩܵܡ̣ܘ ܡܸܬܼܪܲܢܹܝܢ ܗ̄ܘ̣ܵܘ ܒܗܵܘܢܵܐ ܕܲܒܼܗܘܿܢ|
    block |ܐܵܘ ܕܲܠܡܵܐ ܟܲܝ ܚܲܝܠܵܐ ܐ̄ܚܪܹܢܵܐ ܬܲܩܸܢ ܐܸܢܘܿܢ ܀|
    block |܃ܐܵܪܵܐ ܡ̇ܢܲܐ ܗ̄ܝܼ ܗܕܹܐ ܕܲܗܘ̤ܵܬܼ ܪܡܲܙ̣ܘ ܠܲܚܕܼܵܕܹ̈ܐ|
    block |ܐܝܼܬܼܝܹ̈ܐ ܐܝܼܬܲܝܢ ܐܵܘ ܡ̣ܢ ܐܝܼܬܼܝܵܐ ܐ̄ܚܪܹܢܵܐ ܗ̤ܘܲܝܢܲܢ ܀|
    block |܃ܐܝܼܬܲܢ ܗ̣̄ܘܲܝܢ ܟܲܝ ܐܲܝܟ ܡ̇ܐ ܕܐܝܼܬܲܝܢ ܐܵܘ ܠܵܐ ܐܝܼܬܲܝܢ|
    block |ܗܵܫܵܐ ܗ̤ܘܲܝܢܲܢ ܐܵܘ ܪܲܚܝܼܩܘܼ ܗܵܘܝܵܐ ܡܸܢܲܢ ܀|
    block |܃ܒܥܵܬܼܵܐ ܪܲܒܿܬܼܵܐ ܗܘ̤ܵܬܼ ܒܲܝܢܲܝܗܘܿܢ ܒܪܫܝܼܬܼ ܕܲܗܘ̤ܵܘ|
    block |ܘܛܵܒܼ ܐܸܬܿܕܲܡܲܪܘ ܥܲܠ ܬܘܼܩܵܢܵܐ ܕܝܼܠܗܘܿܢ ܘܲܕܼܟܼܠ ܀|
    block |܃ܒܪܲܒܿܘܼܬܼ ܡܸܬܼܚܵܐ ܕܪܵܘܡ̇ܐ ܘܥܘܼܡܩܵܐ ܡܸܬܼܒܲܩܹܝܢ ܗ̄ܘ̣ܵܘ|
    block |ܕܲܟܼܡܵܐ ܟܲܝ ܪܲܒܿ ܗܵܘ̇ ܦܘܼܩܕܵܢܵܐ ܕܐܵܘܪܸܒܼ ܐܸܢܘܿܢ ܀|
    block |܃ܒܚܸܫܘܿܟܼܘܼܬܹܗ ܕܥܵܠܡܵܐ ܒܲܪܝܵܐ ܡܸܬܿܕܲܡܪܝܼܢ ܗ̄ܘ̣ܵܘ|
    block |ܘܕܲܟܼ ܛܵܒܼ ܚܸܫܘܿܟ ܠܗܘܿܢ ܠܵܐ ܚܸܫܘܿܟ ܐܲܟܼܡܵܐ ܕܚܸܫܘܿܟ ܀|
    block |܃ܒܚܸܫܘܿܟܼܘܼܬܹܗ ܨܲܕܲܝܼܕܼܵܬܐ ܗ̄ܘ̣ܵܬܼ ܚܙܵܬܼܵܐ ܕܲܒܼܗܘܿܢ|
    block |ܕܐܲܝܟܲܢ ܪܵܗ̇ܛܵܐ ܘܠܵܐ ܡܸܬܼܥܵܟܼܵܐ ܒܥܲܡܘܼܛܘܼܬܹܗ ܀|
    block |܃ܚܙܵܬܼܵܐ ܕܬܲܗܪܵܐ ܚܵܙܹ̇ܝܢ ܗ̄ܘ̣ܵܘ ܒܵܗ̇ ܒܲܟܼܡܝܼܪܼܬܹܗ|
    block |ܘܠܵܐ ܣܵܒܼ̇ܥܝܼܢ ܗ̄ܘ̣ܵܘ ܠܡܸܒܼܥܵܐ ܒܥܵܬܼܵܐ ܕܥܲܠ ܣܘܼܥܪܵܢܹܗ ܀|
    block |܃ܛܵܒܼ ܪܲܒܵܐ ܗ̄ܘ̣ܵܬܼ ܪܲܒܿܘܼܬܼ ܬܲܗܪܵܐ ܕܲܪܡܹܝܢ ܗ̄ܘ̣ܵܐ ܒܵܗ̇|
    block |ܘܲܕܼܠܵܐ ܣܵܟܼܵܐ ܡܸܬܼܲܫܚܝܼܢ ܗ̄ܘ̣ܵܘ ܠܡܸܕܵܥ ܥܸܠܬܼܵܗ̇ ܀|
    block |܃ܒܐܲܓܼܘܿܢ ܬܲܗܪܵܐ ܕܬܼܘܼܩܵܢ ܟܠܵܐ ܡܸܬܼܟܲܬܼܫܝܼܢ ܗ̄ܘ̣ܵܘ|
    block |ܘܡܸܢܼܝܲܐܒܼܝܼܢ ܗ̄ܘ̣ܵܘ ܠܡܹܐܠܲܦ ܥܸܠܬܼܵܐ ܕܫܸܚܩܲܬ̤ ܀|
    block |܃ܒܐܸܣܛܵܕܼܝܼܘܿܢ ܕܲܗܘܵܝ ܥܵܠܡܹ̈ܐ ܐܲܡܝܼܢܝܼܢ ܗ̄ܘ̣ܵܐ|
    block |ܘܠܵܐ ܫܵܠܹ̇ܝܢ ܗ̄ܘ̣ܵܘ ܡ̣ܢ ܬܲܟܼܬܿܘܼܫܵܐ ܕܲܒܼܥܵܬܼ ܟܲܣܝܵܐ ܀|
  block
    block |܃ܠܟܲܣܝܵܐ ܕܲܟܼܣܸܐ ܡܸܬܼܝܲܐܒܼܝܼܢ ܗ̄ܘ̣ܵܘ ܠܡܸܚܙܵܐ ܒܓܸܠܝܵܐ|
    block |ܕܡ̇ܐ ܕܡܸܬܼܒܲܕܲܩ ܢܢܝܼܚ ܠܲܐܝܘܼܬܼܵܐ ܕܪܸ̈ܥܝܵܢܲܝܗܘܿܢ ܀|
    block |܃ܒܗܵܢܵܐ ܣܲܒܼܪܵܐ ܢܠܸܐ ܗ̄ܘ̣ܵܐ ܣܲܒܼܪܵܐ ܕܚܘܼܫܵܒܲܝ̈ܗܘܿܢ|
    block |ܠܡܸܫܡܲܥ ܡܸܕܸܿܡ ܕܫܵܪܹܐ ܒܥܵܬܼܵܐ ܕܫܸܚܩܲܬ̤ ܐܸܢܘܿܢ ܀|
    block |܃ܒܚܸܒܼܠܹ̈ܐ ܕܚܝܼܠܹ̈ܐ ܩܵܡ̣ܘ ܣܸܕܼܪ̈ܲܝܗܘܿܢ ܚܲܕܼ ܠܘܼܩܒܲܠ ܚܲܕܼ|
    block |ܘܐܲܝܟ ܝܵܠܹܕܿܬܵܐ ܡܸܬܼܒܲܠܗܹܝܢ ܗ̄ܘ̣ܵܘ ܠܡܸܐܠܲܕܼ ܕܲܒܼܥܵܘ ܀|
    block |܃ܠܸܠܝܵܐ ܟܠܹܗ ܠܐ݂ܝܘ ܒܲܒܼܥܵܬܼܵܐ ܕܗܵܕܹܐ ܒܥܵܬܼܵܐ|
    block |ܥܕܲܡ̇ܐ ܕܲܡܫܲܥ̣ܘ ܩܵܠܵܐ ܕܡܲܙܥܸܩ ܕܢܸܗܘܸܐ ܢܘܼܗܪܵܐ ܀|
    block |܃ܒܥܸܕܵܢ ܨܲܦܪܵܐ ܫܡܲܥ̣ܘ ܒܲܪ̄ܬܼ ܩܵܠܵܐ ܕܠܵܐ ܒܲܪ̄ܬܼ ܩܵܠܵܐ|
    block |ܕܡܸܬܼܡܲܠܠܵܐ ܗ̄ܘ̣ܵܬܼ ܠܦܘܼܬܼ ܡܲܫܡܲܥܬܼܵܐ ܕܪܸ̈ܥܝܵܢܲܝܗܘܿܢ ܀|
    block |܃ܪܘܼܚܵܢܵܐܝܼܬܼ ܩܥ̣ܵܐ ܗܵܘ̇ ܪܸܡܙܵܐ ܕܬܲܩܸܢ ܐܸܢܘܿܢ|
    block |ܘܪܘܼܚܵܢܵܐܝܼܬܼ ܫܡ݂ܲܥܘ ܐܵܦ ܗܸܢܘ̣ܿܢ ܫܸܡܥܵܐ ܕܪܘܼܚܵܐ ܀|
    block |܃ܫܸܡܥܵܐ ܕܠܵܐ ܫܡܝܼܥ ܫܡ݂ܲܥܘ ܫܵܡܘܿܥܹ̈ܐ ܫܵܡ̇ܥܲܝ̈ ܫܲܦܝܼܪ|
    block |ܘܟܲܕܼ ܛܵܒܼ ܫܲܡ̣ܥܘܼܗܝ ܠܵܐ ܣܦܲܩ̣ܘ ܫܲܡ̣ܥܘܼܗܝ ܐܲܟܼܡܵܐ ܕܐܝܼܬܼܵܘܗܝ ܀|
    block |܃ܫܡ݂ܲܥܘ ܟܲܕܼ ܩܵܥܹ̇ܐ ܗܵܘ̇ ܡܲܫܡܲܥ ܟܠ ܠܵܘ ܟܲܕܼ ܩܵܥܹ̇ܐ|
    block |ܒܗܵܝ̇ ܕܐܵܦ ܩܵܠܹܗ ܠܵܐ ܕܵܡܹ̇ܐ ܗ̄ܘ̣ܵܐ ܠܩܵܠܵܐ ܓܫܝܼܡܵܐ ܀|
    block |܃ܒܩܵܠܵܐ ܕܩܵܠܹܗ ܬܲܡܝܼܗܝܼܢ ܗ̄ܘ̣ܵܘ ܫܵܡܥܲܝ̈ ܩܵܠܹܗ|
    block |ܕܐܲܝܟܲܢ ܡܲܫܡܲܥ ܩܵܠ ܨܸܒܼܝܵܢܹܗ ܘܲܟܼܣܸܐ ܟܝܵܢܹܗ ܀|
    block |܃ܒܓܲܠܝܼܘܼܬܼ ܩܵܠܹܗ ܘܟܲܣܝܘܼܬܼ ܝܵܬܹܗ ܡܸܬܿܕܲܡܪܝܼܢ ܗ̄ܘ̣ܵܘ|
    block |ܘܩܲܢܝܼܛܝܼܢ ܗ̄ܘ̣ܵܘ ܠܡܸܒܼܥܵܐ ܒܥܵܬܼܵܐ ܕܥܲܠ ܟܲܣܝܘܼܬܹܗ ܀|
    block |܃ܒܩܸܢܛܵܐ ܫܪܹܝܢ ܗ̄ܘ̣ܵܘ ܥܲܕܼܠܵܐ ܢܸܚܙܘܿܢ ܗܵܘܝܹܗ ܕܢܘܿܗܪܵܐ|
    block |ܘܡ̣ܢ ܕܐܸܬܿܬܲܩܲܢ ܢܵܚ̣ܘ ܒܲܠܡܹܐܢܵܐ ܕܢܲܗܝܼܪܘܼܬܹܗ ܀|
    block |܃ܒܲܠܡܹܐܝܢ ܫܲܝܢܵܐ ܢܵܚ̣ܘ ܒܲܗܘܵܝܹܗ ܕܢܗܘܼܪܵܐ ܦܲܐܝܵܐ|
    block |ܘܲܚܕܼܝܼܘ ܘܫܲܒܲܚܘ ܠܲܡܬܲܩܢܵܢܹܗ ܕܫܲܦܝܼܪ ܥܲܒܼ݂ܕܹܿܗ ܀|
    block |܃ܫܘܼܒܼܚܵܐ ܩ̣ܥܵܘ ܠܵܗ̇ ܠܗܵܝ̇ ܒܲܪ̄ܬܼ ܩܵܠܵܐ ܕܲܒܼܪܵܬ̤ ܢܘܼܗܪܵܐ|
    block |ܘܲܫܒܼܝܼܚܵܐܝܼܬܼ ܬܢܵܘ̣ ܬܸܫܒܿܘܿܚܬܹܿܗ ܕܡܲܫܡܲܥ ܩܵܠܵܐ ܀|
    block |܃ܫܘܼܒܼܚܵܐ ܠܕܲܐܫܡܲܥ ܩܵܠܵܐ ܠܫܸܡܥܲܢ ܕܠܵܐ ܒܲܪ̄̈ܬܼ ܩܵܠܵܐ|
    block |ܘܲܒܼܣܘܼܥܪ̈ܵܢܹܐ ܓܠܲܝ̈ܵܐ ܚܵܘܝܲܢ ܚܹܝܠ ܟܲܣܝܘܼܬܹܗ ܀|
    block |܃ܒܝܲܕܼ ܣܘܼܥܪ̈ܵܢܹܐ ܚ̣ܙܵܘ ܪ̈ܘܼܚܵܢܹܐ ܠܲܟܼܣܸܐ ܡ̣ܢ ܟܠ|
    block |ܘܢܵܚ̣ܘ ܡ̣ܢ ܩܸܢܛܵܐ ܘܡ̣ܢ ܥܘܼܩܵܒܼܵܐ ܕܥܲܠ ܟܲܣܝܘܼܬܹܗ ܀|
    block |܃ܒܲܗܘܵܝ ܚܲܪܫܵܐ ܚܵܪ̣ܘ ܒܲܗܘܵܝܵܐ ܕܲܩܢܘܿܡܲܝ̈ܘܿܢ|
    block |ܕܐܲܝܟ ܕܲܗܘ̤ܵܐ ܗܘ̤ ܗܘ̤ܵܘ ܐܵܦ ܗܸܢܘ̣ܿܢ ܡ̣ܢ ܠܵܐ ܡܸܕܸܿܡ ܀|
    block |܃ܡ̣ܢ ܠܵܐ ܡܸܕܸܿܡ ܗܘ̤ܵܐ ܢܲܗܝܼܪܵܐ ܐܲܝܟ ܟܠ ܡܸܕܸܿܡ|
    block |ܘܲܒܼܬܼܘܼܩܵܢܹܗ ܬܗܲܪܘ ܪ̈ܘܼܚܵܢܹܐ ܥܲܠ ܛܲܟܼܣܲܝ̈ܗܘܿܢ ܀|
    block |ܒܛܲܟܼܣܵܐ ܩܵܡ̣ܘ ܗ̄ܘ̣ܵܘ ܩܕܼܵܡ ܗܵܘ̇ ܛܲܟܼܣܵܐ ܕܛܲܟܸܿܣ ܐܸܢܘܿܢ܃|
  block
    block |ܘܲܬܼܚܹܝܬܼ ܫܘܼܒܼܚܹܗ ܟܕܲܢܘ̣ ܩܵܠܲܝ̈ܗܘܿܢ ܠܲܡܫܲܒܵܚܘܼ ܀|
    block |܃ܫܒܼܝܼܚ ܒܪܘܿܝܵܐ ܩܥ̣ܵܘ ܟܸܢܫܲܝ̈ܗܘܿܢ ܚܘܼܒܵܢܵܐܝܼܬܼ|
    block |ܕܲܒܼܬܼܘܼܩܵܢܵܘ̈ܗܝ ܓܠ̣ܵܐ ܥܲܠ ܝܵܬܹܗ ܕܡܲܬܼܩܸܢ ܟܠܵܐ ܗ̄ܘ̣ ܀|
    block |܃ܣܓܼܝܼܕܼ ܡ̣ܢ ܟܠܵܐ ܡܲܬܼܩܸܢ ܟܠܵܐ ܡ̣ܢ ܠܵܐ ܡܸܕܸܿܡ|
    block |ܕܲܒܼܝܲܕܼ ܡܸܕܸܿܡ ܐܲܠܦܲܢ ܚܲܝܠܵܐ ܕܐܲܠܵܗܘܼܬܹܗ ܀|
    block |܃ܐܲܠܵܗܵܐܝܼܬܼ ܩܲܕܸܿܫܘ ܩܘܼܕܼܡ̇ܘܗܝ ܕܐܲܠܵܗ ܟܠܵܐ|
    block |ܘܲܠܦܘܼܬܼ ܫܘܼܒܼܚܹܗ ܦܲܪܥܘܼܗܝ ܫܘܼܒܼܚܚܵܐ ܕܙܵܕܹܩ ܗ̄ܘ̣ܵܐ ܠܹܗ ܀|
    block |܃ܐܲܝܟ ܚܲܝܵܒܹ̈ܐ ܦܪܲܥܘ̣ ܬܵܘܕܲܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ|
    block |ܘܩܲܠܸܣܘ ܘܐܵܘ ܪܸܒܼܘ ܠܒܼܵܪܘܿܝܘܼܬܹܗ ܕܫܲܦܝܼܪ ܬܲܩܢܲܬ̤ ܀|
    block |܃ܣܲܓܿܝܼ ܫܸܦܪܲܬ̤ ܠܪܸ̈ܥܝܵܢܲܝܗܘܿܢ ܒܪܝܼܬܼܵܐ ܕܲܗܘ̤ܵܬܼ|
    block |ܘܛܵܒܼ ܐܸܬܿܕܲܡܲܪܘ ܒܲܡܬܲܩܢܵܢܵܗ̇ ܘܲܡܢܲܛܪܵܢܵܗ̇ ܀|
    block |܃ܚܲܟܿܝܼܡܵܐܝܼܬܼ ܚܵܪ̣ܘ ܚܲܟܿܝܼܡܹ̈ܐ ܒܚܸܟܼܡܲܬܼ ܟܲܣܝܵܐ|
    block |ܕܲܟܼܡܵܐ ܨܢܝܼܥܵܐ ܠܲܡܬܲܩܵܢܘܼ ܘܠܲܡܢܲܛܵܪܘܼ ܀|
    block |܃ܒܝܲܕܼ ܚܸܟܼ̈ܡܵܬܹܗ ܝ̄ܠܸܦܘ ܚܲܟܿܝܼܡܹ̈ܐ ܪ̈ܘܼܚܵܢܝܵܬܼܵܐ|
    block |ܘܲܒܼܒܼܘܼܝܵܢܹܗ ܩܢ̣ܵܘ ܒܘܼܝܵܢܵܐ ܠܡܸܒܼܥܵܐ ܕܟܲܣ̈ܝܵܢ ܀|
    block |܃ܠܒܹܝܬܼ ܝܘܼܠܦܵܢܵܐ ܐܲܥܸܠ ܐܸܢܘܿܢ ܐܲܝܟ ܕܲܠܫܲܒܼܪܹ̈ܐ|
    block |ܕܢܸܗܘܘܿܢ ܗܵܪܓܿܝܼܢ ܒܫܸܡ ܒܵܪܘܿܝܵܐ ܘܒܼܵܪܘܿܝܘܼܬܹܗ ܀|
    block |܃ܒܫܸܡ ܒܵܪܘܿܝܵܐ ܘܒܼܵܪܘܿܝܘܼܬܹܗ ܡܸܬܼܗܲܓܹܿܝܢ ܗ̄ܘ̣ܵܘ|
    block |ܘܲܒܼܫܘܼܚܠܵܦܹ̈ܐ ܕܲܒܼ̈ܢܵܬܼ ܩܵܠܵܘ̈ܗܝ ܬܲܡܝܼܗܝܼܢ ܗ̄ܘ̣ܵܘ ܀|
    block |܃ܒܗܵܝ̇ ܒܲܪ̄ܬܼ ܩܵܠܵܐ ܕܲܗܘܵܝ ܢܘܼܗܪܵܐ ܬܲܡܝܼܗܝܼܢ ܗ̄ܘ̣ܵܘ|
    block |ܘܛܵܟ ܪܵܢܹ̇ܝܢ ܗ̄ܘ̣ܵܘ ܕܲܒܼܒܲܪ̄ܬܼ ܩܵܠܵܐ ܗܘ̤ܵܘ ܐܵܦ ܗܸܢܘ̣ܿܢ ܀|
    block |܃ܒܥܵܬܼܵܐ ܐܲܒܿܥܵܬ̤ ܗܵܝ̇ ܒܲܪ̄ܬܼ ܩܵܠܵܐ ܒܪܸ̈ܥܝܵܢܲܝܗܘܿܢ|
    block |ܘܲܒܼܥ̣ܵܘ ܫܲܦܝܼܪ ܘܝܼܠܸܦ̣ܘ ܫܲܦܝܼܪ ܥܲܠ ܦܲܐܝܘܼܬܼܵܗ̇ ܀|
    block |܃ܬܵܘ ܟܹܝܬܼ ܢܸܒܼܥܸܐ ܥܲܡ ܪ̈ܘܼܚܵܢܹܐ ܒܥܵܬܼܵܐ ܕܲܒܼܥܵܘ|
    block |ܘܢܹܐܠܲܦ ܥܲܡܗܘܿܢ ܥܸܠܲܬܼ ܩܵܠܵܐ ܘܚܹܝܠ ܣܘܼܟܵܠܵܐ ܀|
    block |܃ܬܵܘ ܢܸܬܼܒܲܝܲܢ ܒܚܹܝܠ ܒܘܼܝܵܢܵܐ ܕܒܲܝܸܢ ܐܸܢܘܿܢ|
    block |ܕܐܲܝܝܟܲܢ ܘܥܲܠ ܡ̇ܢ ܒܝܲܕܼ ܒܲܪ̄ܬܼ ܩܵܠܵܐ ܚܲܟܸܿܡ ܐܸܢܘܿܢ ܀|
    block |܃ܠܡܵܢ ܟܲܝ ܩܵܠܵܐ ܠܗܵܘ̇ ܕܒܲܟܼܝܵܢܹܗ ܕܠܵܐ ܒܵܪ̄ܬܼ ܩܵܠܵܐ ܗ̄ܘ̣|
    block |ܕܗܵܐ ܐܲܝܟ ܕܲܓܼܢܝܼܙ ܓܢܝܼܙ ܡ̣ܢ ܩܵܠܵܐ ܡܸܬܼܪܲܓܼܫܵܢܵܐ ܀|
    block |܃ܕܠܵܐ ܒܲܪ̄ܬܼ ܩܵܠܵܐ ܗ̄ܘ̣ ܗܵܘ̇ ܕܲܟܼܝܵܢܹܗ ܕܠܵܐ ܪܘܼܟܵܒܼܵܐ ܗ̄ܘ̣|
    block |ܘܐܸܢ ܗܵܟܲܢܵܐ ܗ̄ܝܼ ܥܸܠܬܼܵܐ ܟܲܣܝܵܐ ܒܩܵܠܹܗ ܕܩܵܠܵܐ ܀|
    block |܃ܒܩܵܠܵܐ ܐܲܠܸܦ ܕܗܘ̤ ܬܲܩܸܢ ܟܠ ܡ̣ܢ ܠܵܐ ܡܸܕܼܿܡ|
    block |ܘܕܼܝܼܠܹܗ ܐܸܢܘܿܢ ܫܡܲܝܵܐ ܘܐܼܲܥܵܐ ܘܟܼܠܡܵܐ ܕܲܒܼܗܘܿܢ ܀|
    block |ܒܲܬܼܪܹܝܢ ܡ̇ܐܒܹ̈ܐ ܡܸܬܼܚܲܙܝܵܢܹ̈ܐ ܚܒ݂ܲܫ ܟܠܡܸܕܲܡ܃|
  block
    block |ܕܠܵܐ ܐ̄ܢܵܫ ܢܸܪܢܸܐ ܐܝܼܬܼ ܒܲܒܼܪܝܼܬܹܗ ܒܪܝܼܬܼܵܐ ܕܲܐ̄ܚܪܹܝܢ ܀|
    block |܃ܫܡܲܝܵܐ ܘܐܲܪܥܵܐ ܘܡܲܝ̈ܵܐ ܘܐܵܐܲܪ ܒܪ̣ܵܐ ܩܲܕܼܡ̇ܝܑܬܼ|
    block |ܘܥܲܡ ܬܘܼܩܵܢܗܘܿܢ ܐܵܦ ܬܘܼܩܵܢܵܐ ܕܪ̈ܘܼܚܵܢܵܝܹܐ ܀|
    block |܃ܒܲܕܼܡܘܼܬܼ ܫܘܼܪܵܐ ܒܪ̣ܵܐ ܠܲܫܡܲܝܵܐ ܘܲܪܩܲܥ̣ ܠܐܲܪܥܵܐ|
    block |ܘܠܲܓܼܵܘ ܡܸܢܗܘܿܢ ܚ̣ܒܲܫ ܟܠܡܸܕܸܿܡ ܡܠܝܼܠܹ̈ܐ ܘܚܲܪ̈ܫܹܐ ܀|
    block |܃ܡܕܼܝܝܼܢ̄ܬܵܐ ܪܲܒܿܬܼܵܐ ܒܥ̣ܵܐ ܠܲܥܡܘܼܪܝܵܐ ܕܲܥܒܼܵܕܼ̇ ܐܝܼܕܵܘ̈ܗܝ|
    block |ܘܐܲܣܸܢ ܣܵܡ̣ ܒܵܗ̇ ܟܠܡܵܐ ܕܚܵܫܲ݁ܚ ܠܣܘܼܢܩܵܢ ܥܲܡܠܹܗ ܀|
    block |܃ܠܲܡܠܝܼܠܘܼܬܼܵܐ ܝܲܬܿܝܼܪ ܬܲܪܣܝܼ ܡ̣̤ ܛܵܒܼܬܹ̈ܐ|
    block |ܘܲܓܼܠܵܐ ܘܚܵܘܝܵܗ̇ ܚܹܝܠ ܐܝܼܬܼܘܼܬܹܗ ܘܒܼܵܪܘܿܝܘܼܬܹܗ ܀|
    block |܃ܠܗܘܿܢ ܠܲܡܠܝܼܠܹ̈ܐ ܓܠ̣ܵܐ ܒܲܒܼܪܝܼܬܼܵܐ ܕܩܲܠܝܼܠ|
    block |ܘܲܠܘܼܠܦܵܢܗܘܿܢ ܬܲܗܝܹܗ ܠܥܲܡܠܹܗ ܠܸܫܬܵܐ ܝܵܘܡܝܼ̈ܢ ܀|
    block |܃ܒܸܫܬܵܐ ܝܵܘ̈ܡܝܼܢ ܐܲܠܸܦ ܐܸܢܘܿܢ ܛܲܟܼܣܵܐ ܕܚܲܝܠܹܗ|
    block |ܘܲܥܒ݂ܲܕܼ ܐܸܢܘܿܢ ܣܵܦܪܹ̈ܐ ܡܗܝܼܪܹ̈ܐ ܕܲܥܒܼܵܕܼ݁ ܐܝܼܕܼܵܘ̈ܗܝ ܀|
    block |܃ܣܸܦܪܵܐ ܡܗܝܼܪܵܐ ܝ̄ܠܸܦ̣ܘ ܒܲܒܼܪܝܝܼܬܼܵܐ ܕܲܠܥܹܢܲܝܗܘܿܢ|
    block |ܘܫܲܪܝܼܘ ܡܛܲܟܿܣܝܼܢ ܒܲܡܗܝܼܪܘܼܬܼܗܘܿܢ ܠܠܵܐ ܦܵܪ̈ܘܿܫܹܐ ܀|
    block |܃ܒܦܵܪܘܿܫܘܼܬܼܗܘܿܢ ܩ̣ܢܵܘ ܒܘܼܝܝܵܢܵܐ ܠܵܐ ܦܲܪ̈ܘܿܫܹܐ|
    block |ܘܐܲܫܠܸܡܘ ܐܝܼܕܼܵܐ ܠܡܸܫܬܲܒܵܕܼܘܼ ܠܫܘܼܠܛܵܢܲܝ̈ܗܘܿܢ ܀|
    block |܃ܠܗܵܘ̇ ܫܘܼܠܛܵܢܵܐ ܕܐܲܫܠܸܛ ܐܸܢܘܿܢ ܫܠܸܡ̣ܘ ܫܲܬܿܝܼܩܹ̈ܐ|
    block |ܘܟܲܕܼ ܠܵܐܪܓܼܝܼܫܝܼܢ ܐܲܪܓܸܿܫܘ ܘܝܼܕܲܥ̣ܘ ܕܐܝܼܬܼ ܒܵܪܘܿܝܵܐ ܀|
    block |܃ܒܝܲܕܼ ܡܲܠܵܠܹ̈ܐ ܝ̄ܠܸܦܘ̣ ܫܲܬܿܝܼܩܹ̈ܐ ܠܡܸܛܲܪ ܛܲܟܼܣܵܐ|
    block |ܘܲܒܼܫܲܬܿܝܼܩܹ̈ܐ ܬܗܲܪܘ ܡܲܠܵܠܹ̈ܐ ܒܚܹܝܠ ܒܵܪܘܿܝܵܐ ܀|
    block |܃ܬܪ̈ܲܝܗܘܿܢ ܬܸܓܼܡܹ̈ܐ ܝ̄ܬܼܪܘ ܚܲܕܼ ܡ̣ܢ ܚܲܕܼ ܡ̣ܢ ܚܲܕܼ ܡ̇ܪܵܐ|
    block |ܘܠܵܗ̇ ܠܡܵܪܘܼܬܼܵܐ ܦܪܲܥ̣ܘ ܬܵܘܕܲܝܼܬܼܵܐ ܚܲܕܼ ܒܐܝܼܕܲܝ̈ ܀|
    block |܃ܥܸܠܬܼܵܐ ܛܵܒܼܬܼܵܐ ܗܘ̤ܵܘ ܠܲܚܕܼܵܕܹ̈ܐ ܡܠܝܼܠܹ̈ܐ ܘܚܲܪ̈ܫܹܐ|
    block |ܘܛܵܒܼ ܐܸܬܼܝܲܬܲܪܘ ܒܕܸܚܠܲܬܼ ܡ̇ܪܵܐ ܕܬܲܩܸܢ ܐܸܢܘܿܢ ܀|
    block |܃ܚܲܕܼ ܬܘܼܩܵܢܵܐ ܕܚܲܕܼ ܫܘܼܠܛܵܢܵܐ ܝ̄ܠܸܦ̣ܘ ܕܐܝܼܬܲܝܗܘܿܢ|
    block |ܘܠܵܐ ܐܸܬܼܦܲܠܲܓ̣ܘ ܕܕܼܵܡ ܐܝܼܬܼ ܚܲܝܠܵܐ ܐ̄ܚܪܹܢܵܐ ܕܫܲܠܝܼܛ ܀|
    block |܃ܗܘ̤ ܬܘܼܩܵܢܗܘܿܢ ܚܲܝܸܠ ܐܸܢܘܿܢ ܒܚܹܝܠ ܒܵܪܘܿܝܵܐ|
    block |ܘܲܒܼܣܘܼܥܪ̈ܵܢܹܐ ܓܡ݂ܲܪܘ ܣܘܼܥܪ̈ܵܢܹܐ ܕܣܘܼܥܪ̈ܵܢܲܝܗܘܿܢ ܀|
    block |܃ܗܵܫܵܐ ܕܲܫܠܸܡ̣ܘ ܡܠܝܼܠܹ̈ܐ ܘܚܲܪ݁ܫܹܐ ܠܚܲܕܼ ܫܘܼܠܛܵܢܵܐ|
    block |ܬܵܘ ܢܸܬܼܒܲܩܸܐ ܒܗܵܘ̇ ܫܘܼܠܛܵܢܵܐ ܕܚܲܟܸܿܡ ܐܸܢܘܿܢ ܀|
    block |܃ܬܵܘ ܢܸܬܼܒܲܝܲܢ ܒܫܘܼܚܠܵܦ ܬܲܗܪܵܐ ܕܒܼܵܪܘܿܝܘܼܬܹܗ|
    block |ܕܟܲܕܼ ܚܲܕܼ ܐܝܼܬܼܵܘܗܝ ܠܵܘ ܚܲܕܼ ܐܝܼܬܼܵܘܗܝ ܒܲܕܼܡܸܬܼܚܲܙ̈ܝܵܢ ܀|
    block |܃ܒܗܵܘܢܵܐ ܢܸܫܡܲܥ ܠܗܵܘ̇ ܡ̇ܐ ܕܲܪܫܝܼܡ ܒܲܟܼܬܼܝܼ̈ܒܼܵܬܼܵܐ|
    block |ܘܲܒܼܣܘܼܟܵܠܵܐ ܢܚܘܼܪ ܒܲܟܼܬܼܵܒܼܵܐ ܘܒܲܟܼܬܼܝܼ̈ܒܼܵܬܹܗ ܀|
    block |܃ܟܬܼܵܒܼܵܐ ܓܠ̣ܵܐ ܠܲܢ ܥܲܠ ܬܘܼܩܵܢܵܐ ܕܝܼܠܲܢ ܘܲܕܼܟܼܠ|
    block |ܘܥܲܠ ܬܘܼܩܵܢܵܐ ܕܪ̈ܘܼܚܵܢܵܝܹܐ ܠܵܐ ܨܒܼܵܐ ܓܠ̣ܵܐ ܠܲܢ ܀|
    block |܃ܠܵܐ ܟܬ݂ܲܒܼ ܡܘܼܫܹܐ ܥܲܠ ܬܘܼܩܵܢܗܘܿܢ ܒܣܸܦܪܵܐ ܕܲܟܼܬܲܒܼ|
    block |ܥܕܲܡܵܐ ܕܲܡ̣ܛܵܐ ܨܹܝܕܼ ܐܲܒܼܪܵܗܵܡ ܘܲܥܗ݂ܲܕܸ ܐܸܢܘܿܢ ܀|
  block
    block |܃ܠܵܐ ܒܲܕܸܿܩ ܠܲܢ ܥܲܠ ܒܘܼܕܵܩܗܘܿܢ ܒܪܹܫ ܬܲܫܥܝܼܬܹܗ|
    block |ܥܕܲܡ̇ܐ ܕܒܲܕܸܿܩ ܒܐܝܼܙܓܲܕܿܘܼܬܼܗܘܿܢ ܕܲܠܘܵܬܼ ܗܵܓܼܵܪ ܀|
    block |܃ܠܵܐ ܐܵܘܕܲܥ ܠܲܢ ܕܩܲܒܸܿܠܘ ܡܸܕܸܿܡ ܠܲܡܕܲܒܵܪܘܼ|
    block |ܥܕܲܡ̇ܐ ܕܚܵܘܝܼܘ ܝܲܨܝܼܦܘܼܬܼܗܘܿܢ ܕܨܹܝܕܼ ܡܸܨܪܵܝܬܼܵܐ ܀|
    block |܃ܠܵܐ ܐܸܡ݂ܲܪ ܠܲܢ ܕܐܝܼܬܲܝܗܘܿܢ ܠܲܢ ܐ̄ܚܝܵܢܹ̈ܐ ܘܚܲܒܼܪܹ̈ܐ|
    block |ܥܕܲܡ̇ܐ ܕܗܸܢܘ̣ܿܢ ܐܲܠܸܦܘ ܛܲܟܼܣܵܐ ܠܐܲܡܬܼܵܗ̇ ܕܣܲܪܲܝ ܀|
    block |܃ܒܫܸܬܼܩܵܐ ܥܲܒܼ݂ܪܹܗ ܠܫܲܪܒܵܐ ܪܲܒܵܐ ܕܣܘܼܥܪ̈ܵܢܲܝܗܘܿܢ|
    block |ܘܐܲܝܟ ܠܲܝܬܿ ܐܸܢܘܿܢ ܐܲܗܡܝܼ ܘܲܫܬܸ݂ܩ ܡ̣ܢ ܬܘܼܩܵܢܗܘܿܢ ܀|
    block |܃ܫܸܬܼܩܵܐ ܐܲܪܡܝܼ ܥܲܠ ܣܘܼܥܪܵܢܗܘܿܢ ܕܣܵܥܪ̈ܲܝ ܚܲܝܲܝ̈ܢ|
    block |ܘܲܒܼܬܲܚܦܝܼܬܼܵܐ ܕܠܵܐ ܒܘܼܝܵܢܵܐ ܟܲܣܝܼ ܐܸܢܘܿܢ ܀|
    block |܃ܠܡܵܢ ܟܲܝ ܐܲܗܡܝܼ ܡ̣ܢ ܥܘܼܗܕܵܢܗܘܿܢ ܡܥܲܗܸܕܼ ܟܠܵܐ|
    block |ܕܗܵܐ ܟܠ ܕܲܗܘ̤ܵܐ ܡܸܥܗܲܕܼ ܥܲܗܕܹܿܗ ܒܲܟܼܬܼܝܼ̈ܒܼܵܬܹܗ ܀|
    block |܃ܠܡܵܢ ܟܲܝ ܚܲܦܝܹܗ ܠܫܲܪܒܵܐ ܓܼܠܝܝܵܐ ܗܵܘ̇ ܕܲܗܘ̤ܵܘ ܒܹܗ|
    block |ܘܠܵܐ ܓܠ̣ܵܝܗܝ ܩܘܼܕܼܡܲܝܢ ܐܲܝܟ ܕܲܓܼܠܵܐ ܠܲܢ ܥܲܠ ܬܘܼܩܩܵܢܲܢ ܀|
    block |܃ܠܡܵܢ ܠܵܐ ܐܸܡ݂ܲܪ ܕܲܗܘ̤ܵܘ ܥܲܡ ܟܠ ܐܵܘ ܒܵܬܲܪ ܟܠ|
    block |ܐܲܟܼܡܵܐ ܕܐܸܡ݂ܲܪ ܥܲܠ ܒܲܪܢܵܫܵܐ ܕܲܗܘ̤ܵܐ ܒܚܲܪܬܼܵܐ ܀|
    block |܃ܠܡܵܢ ܠܵܐ ܓܠ̣ܵܐ ܠܹܗ ܗܵܘ̇ ܕܲܓܼܠ̣ܵܐ ܠܹܗ ܥܲܠ ܟܠ ܡܸܕܸܿܡ|
    block |ܕܐܝܼܬܼ ܒܲܒܼܪܝܼܬܹ̈ ܒܪܝܼܬܼܵܐ ܕܪܵܡ̇ܐ ܡ̣ܢ ܢܸܟܼܝܵܢܹ̈ܐ ܀|
    block |܃ܪܵܡ ܗ̄ܘ̣ ܟܝܵܢܗܘܿܢ ܡ̣ܢ ܢܸܟܼܝܵܢܹ̈ܐ ܦܲܓܼܪ݁ܵܢܵܝܹܐ|
    block |ܐܦܸܢ ܐܲܡܝܼܪ ܥܲܠ ܒܲܪܢܵܫܵܐ ܕܪܵܡ ܗ̄ܘ̣ ܡ̣ܢ ܟܠ ܀|
    block |܃ܠܡܵܢ ܠܵܐ ܚܵܘܝܹܗ ܚܹܝܠ ܒܘܼܝܵܢܵܐ ܕܡܸܠܬܼܵܐ ܕܲܒܼܗܘܿܢ|
    block |ܘܠܵܐ ܒܲܕܼܩ ܠܹܗ ܥܲܠ ܫܲܪܝܼܘܼܬܼܵܐ ܕܨܸܒܼܝܵܢܲܝ̈ܗܘܿܢ ܀|
    block |܃ܠܡܵܢ ܠܵܐ ܐܲܠܦܹܗ ܕܪܘܼܚܵܐ ܐܸܢܘܿܢ ܘܲܕܼܠܵܐ ܪܘܼܟܵܒܼ|
    block |ܕܛܵܟ ܝܵܠܦ̇ܝܼܢ ܗ̣̄ܘܲܝܢ ܕܚܲܕܼ ܗ̄ܘ̣ ܟܝܵܢܗܘܿܢ ܘܲܕܼܟܼܝܵܢ ܢܲܦܫܲܢ ܀|
    block |܃ܒܲܟܼܝܵܢܗܘܿܢ ܚܵܪ̣ ܗܵܘ̇ ܐܘܼܡ̇ܢܵܐ ܕܟܲܝܸܢ ܐܸܢܘܿܢ|
    block |ܘܕܲܚܙ̣ܵܐ ܕܲܦܐܹܝܢ ܟܲܣܝܼ ܐܸܢܘܿܢ ܡ̣ܢ ܚܲܙܵܝܹ̈ܐ ܀|
    block |܃ܠܲܫܒܼܝܼܚܘܼܬܼܗܘܿܢ ܚܙ̣ܵܐ ܕܲܫܒܼܝܼܚܵܐ ܡ̣ܢ ܟܠ ܕܲܒܼܪ̣ܵܐ|
    block |ܘܐܸܢ ܡܸܬܼܓܼܠܝܵܐ ܛܵܥܹ̇ܝܢ ܐ̄ܢܵܫܵܐ ܒܲܫܒܼܝܼܚܘܼܬܼܵܗ̇ ܀|
    block |܃ܒܛܘܼܥܝܲܝ ܕܲܒܼܗܘܿܢ ܡܸܬܼܒܲܩܸܐ ܗ̄ܘ̣ܵܐ ܥܲܕܼܠܵܐ ܢܸܗܘܘܿܢ|
    block |ܘܩܲܕܸܿܡ ܫܲܬܿܩܵܗ̇ ܒܫܸܬܼܩܵܐ ܕܐܲܪܡܝܼ ܥܲܠ ܬܬܘܼܩܵܢܗܘܿܢ ܀|
    block |܃ܠܝܲܨܪܵܐ ܚܙ̣ܵܐ ܕܡܸܬܼܪܲܓܼܪܲܓܼ ܠܡܸܕܸܿܡ ܕܲܪܓܼܝܼܓܼ|
    block |ܥܲܠ ܗܵܝ̇ ܟܲܣܝܹܗ ܠܫܲܪܒܵܐ ܪܓܼܝܼܓܼܵܐ ܠܓܼܵܘ ܡ̣ܢ ܫܸܬܼܩܵܐ ܀|
    block |܃ܫܸܬܼܩܵܐ ܐܲܪܡܝܼ ܥܲܠ ܪܸܓܼܬܼܗܘܿܢ ܕܲܒܼܢܲܝ̈ ܐܵܕܼܵܡ|
    block |ܕܠܵܐ ܬܸܣܬܲܬܲܪ ܪܸܓܿܬܼܵܐ ܒܝܼܫܬܵܐ ܒܪܸ̈ܥܝܵܢܲܝܗܘܿܢ ܀|
    block |܃ܒܪܸ̈ܥܝܵܢܲܗܘܿܢ ܐܲܪܡܝܼ ܦܓܼܘܼܪܹ̈ܐ ܕܠܵܐ ܝܼܕܲܥܬܼܵܐ|
    block |ܕܠܵܐ ܡ̇ܐ ܕܝܼܕܲܥܘ̣ ܢܕܼܵܘܕܼܘܼܢ ܪܲܗܛܵܐ ܕܒܼܵܪܘܿܝܘܼܬܹܗ ܀|
    block |ܚܙ̣ܵܐ ܗ̄ܘ̣ܵܐ ܠܪܸܡܙܹܗ ܪܲܗܛܵܐ ܝܠܝܼܠܵܐ ܕܚܘܼܫܵܒܲܝ̈ܗܘܿܢ܃|
  block
    block |ܘܲܩܕܲܡ ܐܸܢܘܿܢ ܥܲܕܼܠܵܐ ܢܫܲܪܘܿܢ ܠܡܸܪܕܼܵܐ ܒܬܼܵܘܫܵܐ ܀|
    block |܃ܣܝܵܓܼܵܐ ܕܫܸܬܼܩܵܐ ܣܵܓܼ̣ ܒܐܲܦܲܝ̈ܗܘܿܢ ܕܒܲܥܪܝܼܪ̈ܵܝܹܐ|
    block |ܕܠܵܐ ܢܕܘܼܫܘܼܢܵܝܗܝ ܠܲܥܒܼܵܕܼ̇ ܐܝܼܕܼܵܘ̈ܗܝ ܒܓܼܘܼܕܵܦܲܝ̈ܗܘܿܢ ܀|
    block |܃ܩܵܠ ܓܘܼܕܵܦܗܘܿܢ ܫܡܲܥ̣ ܡ̣ܢ ܥܵܠܲܡ ܥܲܕܼܠܵܐ ܢܸܗܘܘܿܢ|
    block |ܘܡ̣ܢ ܕܐܸܬܿܬܲܩܢܘ ܫܲܠܝܹܗ ܒܫܸܠܝܵܐ ܕܲܫܡܲܝܵܢܹ̈ܐ ܀|
    block |܃ܐܲܝܟ ܕܲܠܚܪ̈ܫܹܐ ܫܲܬܲܩ ܐܸܢܘܿܢ ܡ̣ܢ ܨܹܝܕܼ ܛܘܼܥܝܲܝ|
    block |ܕܠܵܐ ܢܸܬܸܿܠ ܠܵܗ̇ ܐܲܬܼܪܵܐ ܠܛܘܼܥܝܲܝ ܕܬܲܡܠܸܟ ܒܐܲܪܥܵܐ ܀|
    block |܃ܠܲܟܼܬܼܝܼܫܘܼܬܼܵܐ ܕܛܘܼܥܝܲܝ ܫܲܠܝܼ ܫܒܸܠܝܵܐ ܕܲܒܼܗܘܿܢ|
    block |ܕܠܵܐ ܬܸܬܼܒܲܥܪܲܪ ܘܬܸܕܼܠܘܿܚ ܐ̄ܢܵܫܵܐ ܒܲܫܓܼܝܼܫܘܼܬܼܵܗ̇ ܀|
    block |܃ܝܵ̇ܕܲܥ ܗ̄ܘ̣ܵܐ ܠܵܗ̇ ܕܒܲܥܪܝܼܪܵܝܬܵܐ ܗ̄ܝܼ ܘܩܵܛ̇ܠܲܬܼ ܐ̄ܢܵܫܵܐ|
    block |ܡܸܛܠ ܗܵܢܵܐ ܐܲܣܪ̣ܵܗ̇ ܒܫܸܬܼܩܵܐ ܐܲܝܟ ܕܲܒܼܙܲܝܢܵܐ ܀|
    block |܃ܒܒܹܝܬܼ ܐܲܣܝܼܪܹ̈ܐ ܕܠܵܐ ܥܘܼܗܕܵܢܵܐ ܐܲܥܸܠ ܚܲܒܼܫܵܗ̇|
    block |ܕܠܵܐ ܢܸܬܼܥܲܗܲܪ ܫܸܡ ܒܝܼܫܘܼܬܼܵܗ̇ ܒܹܝܬܼ ܐܲܪ̈ܥܵܢܹܐ ܀|
    block |܃ܠܫܸܡ ܒܝܼܫܘܼܬܼܵܗ̇ ܠܚ̣ܵܐ ܡ̣ܢ ܣܸܦܪ̈ܵܘܗܝ ܒܐܝܼܕܲܝ̈ ܡܘܼܫܹܐ|
    block |ܕܠܵܐ ܢܸܬܼܗܲܓܿܘܿܢ ܐ̄ܢܵܫܵܐ ܒܫܲܪ̈ܒܹܿܐ ܕܲܫܟܼܝܼܪܘܼܬܼܵܗ̇ ܀|
    block |܃ܫܸܡ ܐܝܼܬܼܘܼܬܹܗ ܡܸܬܼܚܲܦܛܵܐ ܗ̄ܘ̣ܵܬܼ ܕܬܿܦܢܸܐ ܨܹܐܕܹܝܗ̇|
    block |ܥܲܠ ܗܵܝ̇ ܟܲܦܪܹܗ ܠܲܫܡܸܵܐ ܣܲܢܝܵܐ ܡ̣ܢ ܢܵܡܘܿܣܹܗ ܀|
    block |܃ܒܵܪܘܿܝܘܼܬܼܵܐ ܓܵܢ̇ܒܵܐ ܗ̄ܘ̣ܵܬܼ ܠܵܗ̇ ܙܹܐܦܵܢܵܐܝܼܬܼ|
    block |ܘܒܸܕܝܵܐ ܕܐܝܼܬܼܝܹ̈ܐ ܕܠܵܐ ܫܲܪܝܼܪܝܼܢ ܡܸܬܼܢܲܒܿܝܵܐ ܗ̄ܘ̣ܵܬܼ ܀|
    block |܃ܒܚܹܝܠ ܡܲܠܲܐܟܹ̈ܐ ܡܸܬܼܚܲܝܠܵܐ ܗ̄ܘ̣ܵܬܼ ܡܚܝܼܠܲܬܼ ܚܲܝܠܵܐ|
    block |ܘܲܒܼܦܲܐܝܘܼܬܼܗܘܿܢ ܡܣܲܬܿܪܵܐ ܗ̄ܘ̣ܵܬܼ ܠܵܗ̇ ܠܲܫܟܼܝܼܪܘܼܬܼܵܗ̇ ܀|
    block |܃ܐܝܼܬܼܝܹ̈ܐ ܕܐܲܝܬܿܝܼܘ ܒܪܝܼܬܼܵܐ ܠܓܸܠܝܵܐ ܡܟܲܢܝܵܐ ܗ̄ܘ̣ܵܬܼ ܠܗܘܿܢ|
    block |ܘܕܲܒܼܥܘܕܼܪܵܢܗܘܿܢ ܬܲܠܝܵܐ ܒܪܝܼܬܼܵܐ ܘܲܢܛܝܼܪ ܥܵܠܡܵܐ ܀|
    block |܃ܠܕܲܪܓܼܵܐ ܪܵܡܵܐ ܕܐܲܠܵܥܗܘܼܬܼܵܐ ܡܥܲܠܝܵܐ ܗ̄ܘ̣ܵܬܼ ܠܗܘܿܢ|
    block |ܘܒܼܵܪ̈ܝܲܝ ܟܠܵܐ ܘܢܵܛܪ̈ܲܝ ܟܠܵܐ ܡܫܲܡܗܵܐ ܗ̄ܘ̣ܵܬܼ ܠܗܘܿܢ ܀|
    block |܃ܠܵܘ ܕܡܲܠܲܐܟܹ̈ܐ ܡܸܬܼܥܲܠܹܝܢ ܗ̄ܘ̣ܵܘ ܠܗܵܢܵܐ ܪܵܘܡܵܐ|
    block |ܐܸܠܵܐ ܕܛܘܼܥܝܲܝ ܡܸܬܼܓܵܘܣܵܐ ܗ̄ܘ̣ܵܬܼ ܒܲܫܡܵܗܲܝ̈ܗܘܿܢ ܀|
    block |܃ܘܠܵܘ ܬܘܼܒܼ ܛܘܼܥܝܲܝ ܠܵܘ ܗ̤ܝ ܩܢܘܿܡܵܗ̇ ܡܸܫܬܿܓܼܫܵܐ ܗ̄ܘ̣ܵܬܼ|
    block |ܒܲܕܼܠܵܐ ܩܲܢܝܵܐ ܩܢܘܿܡ̇ܐ ܕܐܝܼܬܼܵܘܗܝ ܒܝܲܕܼ ܣܘܼܥܪ̈ܵܢܹܐ ܀|
    block |܃ܨܸܒܼܝܵܢ ܫܹܐܕܹ̈ܐ ܘܝܲܨܪܵܐ ܕܐ̄ܢܵܫܵܐ ܪܓܼܝܼܓܼ ܗ̄ܘ̣ܵܐ ܠܗܵܕܹܐ|
    block |ܘܲܠܒܼܝܼܫܘܼܬܗܘܿܢ ܟܠ̣ܵܐ ܗܵܘ̇ ܕܲܟܼܠܵܐ ܒܚܲܕܼ ܡܲܠܲܐܟܹ̈ܐ ܀|
    block |܃ܒܒܼܝܼܫܘܼܬܼ ܒܝܼܫܹ̈ܐ ܚܵܪ̣ ܗܵܘ̇ ܛܵܒܼܵܐ ܕܟܼܠܹܗ ܛܵܒܼܵܐ ܗ̄ܘ̣|
    block |ܘܟܲܣܝܵܗ̇ ܠܛܵܒܼܬܼܵܐ ܕܲܒܼܪ̈ܘܼܚܵܢܹܐ ܕܠܵܐ ܬܸܨܛܲܚܸܐ ܀|
    block |ܡ̣ܢ ܨܘܿܚܝܼܬܼܵܐ ܟܠ̣ܵܗ̇ ܠܲܒܼܪܝܼܬܼܗܘܿܢ ܕܙܲܗܝܲܝ̈ ܢܲܦܫܵܐ܃|
  block
    block |ܘܐܲܝܟ ܕܲܒܼܓܲܙܵܐ ܣܵܡ̣ܵܗ̇ ܒܫܸܬܼܩܵܐ ܕܠܵܐ ܬܸܬܼܒܲܥܪܲܪ ܀|
    block |܃ܒܛܲܒܼܥܵܐ ܕܫܸܬܼܩܵܐ ܛܲܒܼܥܹܗ ܠܓܲܙܵܐ ܕܲܒܼܢܲܝ̈ ܒܲܝܬܹܿܗ|
    block |ܕܠܵܐ ܢܵܘܒܿܕܼܘܼܢܵܝܗܝ ܥܲܒܼ̈ܕܹܿܐ ܒܝܼܫܹ̈ܐ ܡܩܝܼܡܲܝ̈ ܡܸܪܕܵܐ ܀|
    block |܃ܡܸܪܕܼܵܐ ܡܩܝܼܡ ܗ̄ܘ̣ܵܐ ܬܸܓܼܡܵܐ ܕܫܹܐܕܹ̈ܐ ܥܲܠ ܐܝܼܬܼܘܼܬܹܗ|
    block |ܘܐܲܣܓܿܝܼ ܡܸܪܕܹܿܗ ܠܚܸܣܢܵܐ ܕܲܒܼܢ̣ܵܐ ܩܕܼܵܡ ܪܸܓܼܬܼܗܘܿܢ ܀|
    block |܃ܚܸܣܢܵܐ ܪܵܡ̇ܐ ܒܢ̣ܵܐ ܒܝܲܕܼ ܫܸܬܼܩܵܐ ܕܡ̣ܢ ܪ̈ܘܼܚܵܢܹܐ|
    block |ܘܲܠܓܼܵܘ ܡܸܢܹܗ ܣܵܡ̣ ܬܘܼܩܵܢܗܘܿܢ ܒܲܙܗܝܼܪܘܼܬܼܵܐ ܀|
    block |܃ܚܲܟܿܝܼܡܵܐܝܼܬܼ ܣܥ݂ܲܪ ܗܵܘ̇ ܪܸܡܙܵܐ ܡܚܲܟܸܿܡ ܟܠܵܐ|
    block |ܕܣܲܬܿܪܵܗ̇ ܠܛܵܒܼܬܼܵܐ ܡ̣ܢ ܒܝܼܫܘܼܬܼܵܐ ܕܒܼܝܼܫܹ̈ܐ ܀|
    block |܃ܐܘܿ ܠܹܟܼܝ ܒܝܼܫܵܐ ܟܡܵܐ ܒܝܼܫ ܝܲܨܪܵܐ ܕܡܲܪܵܚܘܼܬܹܟܼܝ|
    block |ܕܐܵܦ ܒܵܪܘܿܝܵܐ ܡܣܲܬܲܪ ܡܸܢܹܟܼܝ ܛܵܒܼܬܵܐ ܕܛܘܼܒܹܗ ܀|
    block |܃ܐܘܿ ܠܹܟܼܝ ܛܘܼܥܝܲܝ ܕܲܒܼܛܵܥܲܝ̈ܵܐ ܟܡܵܐ ܡܲܪܵܚܵܐ ܐ̄ܢܬܿܝ|
    block |ܕܡܲܬܼܩܸܢ ܟܠܵܐ ܙܗܝܼܪ ܒܲܥܒܼܵܕܹ̇ܗ ܡ̣ܢ ܓܘܼܢܵܝܹܟܼܝ ܀|
    block |܃ܐܘܿ ܠܲܣܢܝܼܬܼܵܐ ܕܡܲܣܢܹܐ ܚܵܘܪܵܗ̇ ܠܲܕܼܚܵܐܲ݁ܪ ܒܵܗ̇|
    block |ܕܟܲܣܝܹܗ ܛܵܒܼܵܐ ܠܫܘܼܦܪܵܐ ܕܥܲܡܠܹܗ ܡ̣ܢ ܒܵܒܼܵܬܼ̈ܗ̇ ܀|
    block |܃ܐܘܿ ܠܡܲܣܠܲܝܬܵܐ ܕܡܲܣܠܲܝ ܫܸܡܥܵܗ̇ ܥܲܠ ܫܵܡ̇ܘܿܥܹ̈ܐ|
    block |ܕܢܸܕܲܬ̤ ܡܸܢܵܗ̇ ܠܒܼܵܪܹܐ ܒܪܝܼܬܼܵܐ ܡ̣ܢ ܫܘܼܪܵܝܵܐ ܀|
    block |܃ܡ̣ܢ ܫܘܼܪܵܝܵܐ ܚܙ̣ܵܗ̇ ܠܲܚܙܵܬܼܵܐ ܕܲܟܼܡܵܐ ܢܕܼܝܼܕܼܵܐ|
    block |ܘܐܲܗܦܸܟ ܐܲܦܵܘ̈ܗܝ ܕܠܵܐ ܢܚܘܼܪ ܨܹܐܕܹܝ̇ ܒܬܼܘܼܩܵܢ ܥܝܼܪܹ̈ܐ ܀|
    block |܃ܘܐܸܢ ܒܵܪܘܿܝܵܐ ܠܵܐ ܨܒܼܵܐ ܕܢܸܚܙܹܝܗ̇ ܠܲܡܫܲܟܲܪܬܼܵܐ|
    block |ܡܲܢ̣ܘܼ ܕܢܲܡܪܲܚ ܘܢܸܬܼܒܲܩܸܐ ܒܵܗ̇ ܒܦܲܪܨܘܿܦ ܚܘܼܒܵܐ ܀|
    block |܃ܒܦܲܪܨܘܿܦ ܚܘܼܒܵܐ ܠܵܐ ܙܵܕܹܩ ܠܲܢ ܕܲܢܚܘܼܪ ܨܹܐܕܹܝܗ̇|
    block |ܕܕܲܠܡܵܐ ܢܸܗܘܸܐ ܫܟܼܝܼܪ݁ܲܝ ܚܸܙܘܵܐ ܒܕܼܘܼܡܝܵܐ ܕܼܠܵܗ̇ ܀|
    block |܃ܕܘܼܡܝܵܗ̇ ܟܲܣܝܹܗ ܠܕܘܼܡܝܵܐ ܕܥܝܼܪܹ̈ܐ ܡ̣ܢ ܪܸܥܝܵܢܲܢ|
    block |ܘܐܸܠܘܼܠܵܐ ܗ̄ܘ̣ܵܬܼ ܓܠܸܐ ܗ̄ܘ̣ܵܐ ܠܥܹܢܲܝܢ ܡ̣ܢ ܫܘܼܪܵܝܵܐ ܀|
    block |܃ܘܐܸܢ ܗܵܟܲܢ ܒܝܼܫ ܚܝܵܪܵܗ̇ ܐܲܝܟ ܕܐܵܦ ܒܝܼܫ ܗ̄ܘ̣|
    block |ܡܲܢ ܠܵܐ ܢܲܗܦܸܟ ܚܙܵܬܼܵܐ ܕܠܸܒܹܿܗ ܡ̣ܢ ܥܸܢܝܵܢܵܗ̇ ܀|
    block |܃ܥܪܘܿܩܘ ܟܹܝܬܼ ܐ̄ܢܵܫܵܐ ܡ̣ܢ ܥܸܢܝܵܢܵܗ̇ ܕܒܼܝܼܫܬܵܐ ܒܝܼܫܬܵܐ|
    block |ܕܠܵܐ ܬܸܬܼܓܲܠܙܘܼܢ ܡ̣ܢ ܥܸܢܝܵܢܵܗ̇ ܕܛܵܒܼܬܼܵܐ ܛܵܒܼܬܵܐ ܀|
    block |܃ܚܙ̣ܵܘ ܡ̇ܢ ܣܸܥܪܲܬ̤ ܡ̣ܢ ܫܘܼܪܵܝܵܐ ܕܫܘܼܪܵܝ ܙܲܒܼܢܹ̈ܐ|
    block |ܕܠܵܐ ܝܸܗ̄ܒܲܬ̤ ܠܲܢ ܕܢܸܚܙܸܐ ܒܪܝܼܬܼܵܐ ܕܲܫܡܲܝܵܢܹ̈ܐ ܀|
    block |܃ܦܲܐܝܵܐ ܒܪܝܼܬܼܗܘܿܢ ܡ̣ܢ ܒܸܪ̈ܝܵܬܼܵܐ ܕܲܗ̤ܘܲܝ̈ ܥܲܡܗܘܿܢ|
    block |ܘܣܵܗܹ̇ܕܼ ܛܲܟܼܣܵܐ ܕܣܵܥܘܿܘܼܬܼܗܘܿܢ ܕܲܟܼܡܵܐ ܦܲܐܝܵܐ ܀|
  block
    block |܃ܪܓܼܝܼܓܼܵܐ ܚܙܵܬܼܗܘܿܢ ܘܩܲܠܝܼܠ ܪܲܗܛܵܐ ܕܣܘܼܥܪ̈ܵܢܲܝܗܘܿܢ|
    block |ܘܡܲܢ̣ܘܼ ܣܵܦܹ̇ܩ ܕܲܢܚܘܼܪ ܫܲܦܝܼܪ ܒܛܘܼܟܵܣܲܝ̈ܗܘܿܢ ܀|
    block |܃ܒܛܲܟܼܣܵܐ ܦܲܐܝܵܐ ܛܲܟܸܿܣ ܐܸܢܘܿܢ ܗܵܘ̇ ܡܲܬܼܩܸܢ ܟܠ|
    block |ܕܲܒܼܛܲܟܼܣܲܝ̈ܗܘܿܢ ܢܛܲܟܸܿܣ ܥܵܠܡܵܐ ܒܲܥܪܝܼܪܵܝܵܐ ܀|
    block |܃ܠܛܘܼܟܵܣ ܥܵܠܡܵܐ ܛܲܟܸܿܣ ܐܸܢܘܿܢ ܒܲܡܠܝܼܠܘܼܬܼܵܐ|
    block |ܕܠܵܐ ܬܸܗܘܸܐ ܠܵܗ̇ ܒܪܝܼܬܼܵܐ ܒܠܝܼܠܬܵܐ ܘܲܕܼܠܵܐ ܛܲܟܼܣܵܐ ܀|
    block |܃ܠܵܘ ܕܲܒܼܨܝܼܪ ܗ̄ܘ̣ܵܐ ܕܲܢܛܲܟܸܿܣ ܟܠ ܛܲܟܸܿܣ ܐܸܢܘܿܢ|
    block |ܐܸܠܵܐ ܕܢܵܘܕܲܥ ܕܐܵܦ ܬܘܼܩܵܢܹܗ ܒܛܲܟܼܣܵܐ ܡܛܲܟܲܣ ܀|
    block |܃ܥܲܡ ܒܸܪ݁ܝܵܬܼܵܐ ܫܲܬܿܝܼ̈ܩܵܬܼܵܐ ܬܲܩܸܢ ܐܸܢܘܿܢ|
    block |ܕܠܵܐ ܢܸܬܿܬܿܪܝܼܡܘܼܢ ܘܢܸܛܥܘܿܢ ܛܲܟܼܣܵܐ ܕܒܼܵܪܘܿܝܘܼܬܹܗ ܀|
    block |܃ܥܲܡ ܠܵܐ ܡܡܠܝܼܠܹ̈ܐ ܐܲܥܸܠ ܐܸܢܘܿܢ ܠܒܹܝܬܼ ܝܘܼܠܦܵܢܵܐ|
    block |ܕܠܵܐ ܢܸܬܼܚܲܬܿܪܘܼܢ ܕܕܼܵܡ ܠܵܐ ܣܢܝܼܩܝܼܢ ܥܲܠ ܕܘܼܪܵܫܵܐ ܀|
    block |܃ܒܩܵܠܵܐ ܓܼܠܝܵܐ ܐܲܫܡܲܥ ܐܸܢܘܿܢ ܚܹܝܠ ܟܲܣܝܘܼܬܹܗ|
    block |ܕܢܸܗܘܘܿܢ ܝܵ̇ܕܼܥܝܼܢ ܕܐܝܼܬܼ ܐܝܼܬܼܘܼܬܼܵܐ ܕܟܲܣܝܵܐ ܡܸܢܗܘܿܢ ܀|
    block |܃ܐܲܝܟ ܕܲܠܫܲܒܼܪܹ̈ܐ ܚܲܟܸܿܡ ܐܸܢܘܿܢ ܒܒܼܵܪܘܿܝܘܼܬܹܗ|
    block |ܕܠܵܐ ܢܸܬܿܕܼܵܘܕܼܘܼܢ ܒܗܸܕܼܪܵܐ ܘܫܘܼܒܼܚܵܐ ܕܲܩܢܘܿܡܲܝ̈ܗܘܿܢ ܀|
    block |܃ܒܪܸܡܙܵܐ ܙܥܘܿܪܵܐ ܐܸܡ݂ܲܪ ܘܲܗܘ̤ܵܘ ܐܲܝܟ ܟܠ ܕܲܗܘ̤ܵܐ|
    block |ܘܥܲܡ ܟܠܡܸܕܹܿܡ ܐܲܫܘܝܼ ܐܸܢܘܿܢ ܒܥܵܒܼܘܿܕܼܘܼܬܼܵܐ ܀|
    block |܃ܥܲܒܼ̈ܕܹܿܐ ܐܸܢܘܿܢ ܡܟܵܐ ܐܸܢ ܐܲܡܝܼܪ ܕܪܘܼܚܵܐ ܐܸܢܘܿܢ|
    block |ܘܡ̣ܢ ܚܲܕܼ ܚܲܝܠܵܐ ܩܢ̣ܵܘ ܟܘܼܝܵܢܵܐ ܠܡܸܦܪܲܚ ܒܐܵܐܲܪ ܀|
    block |܃ܚܹܝܠ ܒܵܪܘܿܝܵܐ ܚܲܝܸܠ ܐܸܢܘܿܢ ܠܡܸܣܥܲܪ ܚܲܝܠܹ̈ܐ|
    block |ܘܗܘ̤ ܥܒ݂ܲܕ ܐܸܢܘܿܢ ܥܲܒܼ̈ܕܹܿܐ ܛܵܒܹ̈ܐ ܕܣܵܥܘܿܪܘܼܬܹܗ ܀|
    block |܃ܚܲܝܘܼܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܙܵܘܼܕܼ ܐܸܢܘܿܢ|
    block |ܘܲܫܦܝܼܥܵܐܝܼܬܼ ܐܲܥܬܲܪ ܐܸܢܘܿܢ ܒܚܹܐܪܘܼܬܼ ܢܲܦܫܵܐ ܀|
    block |܃ܣܲܡ ܚܲܝܘܼܬܼܵܐ ܘܚܹܐܪܘܼܬܼ ܢܲܦܫܵܐ ܣܵܡ̣ ܒܲܟܼܝܵܢܗܘܿܢ|
    block |ܘܲܟܼܝܵܢܵܐܝܼܬܼ ܐܲܚܝܼ ܐܸܢܘܿܢ ܘܚܲܪܲܪ ܐܸܢܘܿܢ ܀|
    block |܃ܒܚܲܝܹ̈ܐ ܕܪܵܡܝܼܢ ܡ̣ܢ ܢܸܟܼܝܵܢܹ̈ܐ ܝܲܩܲܪ ܐܸܢܘܿܢ|
    block |ܘܲܒܼܚܹܐܪܘܼܬܼܵܐ ܕܠܵܐ ܡܸܬܼܚܲܣܢܵܐ ܐܲܥܬܲܪ ܐܸܢܘܿܢ ܀|
    block |܃ܥܘܼܬܼܪܵܐ ܪܲܒܵܐ ܕܦܵܪܘܿܫܘܼܬܼܵܐ ܝܲܗ̣̄ܒܼ ܒܐܝܼܕܲܝ̈ܗܘܿܢ|
    block |ܕܠܵܐ ܢܸܣܬܲܢܩܘܼܢ ܠܡܹܐܙܲܦ ܡܸܕܸܿܡ ܡ̣ܢ ܫܲܬܿܝܼܩܹ̈ܐ ܀|
    block |܃ܕܠܵܐ ܣܘܼܢܩܵܢܵܐ ܐܲܥܡܲܪ ܐܸܢܘܿܢ ܒܥܵܠܡܵܐ ܣܢܝܼܩܵܐ|
    block |ܘܲܕܼܠܵܐ ܠܹܐܘܬܼܵܐ ܐܲܥܢܝܼ ܐܸܢܘܿܢ ܒܣܘܼܢܩܵܢ ܚܲܝܲܝ̈ܢ ܀|
    block |܃ܢܘܼܪܵܐ ܘܪܘܼܚܵܐ ܫܲܡܲܗ ܐܸܢܘܿܢ ܒܦܘܼܡ ܒܲܪ ܐܝܼܫܲܝ|
    block |ܘܛܵܒܼ ܡ̣ܢ ܗܵܠܹܝܢ ܩܲܠܝܼܠ ܕܵܘܩܵܐ ܕܪܸ̈ܥܝܵܢܲܝܗܘܿܢ ܀|
    block |܃ܢܘܼܪܵܢܵܐܝܼܬܼ ܘܪܘܼܚܵܢܵܐܝܼܬܼ ܛܵܝ̇ܣܝܼܢ ܒܐܵܐܲܪ|
    block |ܘܠܵܐ ܡܸܬܼܥܵܘܕܼܝܼܢ ܠܵܐ ܡ̣ܢ ܢܘܼܪܵܐ ܘܠܵܐ ܡ̣ܢ ܪܘܼܚܵܐ ܀|
    block |܃ܒܹܝܬܼ ܐܸܣܛܘܼܟܼܣܹ̈ܐ ܣܲܩܘܼܒܼܠܵܝܹ̈ܐ ܡܡܲܨܥܝܼܢ ܩܵܝ̇ܡܝܼܢ|
    block |ܘܠܵܐ ܡܸܣܬܲܓܿܦܝܼܢ ܠܵܐ ܡ̣ܢ ܥܲܪܝܵܐ ܘܠܵܘ ܡ̣ܢ ܚܘܼܡ̇ܐ ܀|
  block
    block |܃ܒܓܼܵܘ ܡܸܢܝܵܢܵܐ ܕܝܵܘܡܹ̈ܐ ܘܝܲܪ̈ܚܹܐ ܚܒܼܝܼܫܝܼܢ ܐܲܝܟ ܟܠ|
    block |ܘܠܵܐ ܡܸܣܬܲܢܩܝܼܢ ܥܲܠ ܫܘܼܚܠܵܦܵܐ ܕܛܵܒܼ ܡ̣ܢ ܚܲܒܼܪܹܗ ܀|
    block |܃ܐܲܝܟ ܚܲܕܼ ܝܵܘܡ̇ܐ ܚܫܝܼܒܼ ܗܵܢ ܥܵܠܡܵܐ ܩܕܼܵܡ ܥܲܝܢܲܝ̈ܗܘܿܢ|
    block |ܒܗܵܝ̇ ܕܐܵܦ ܚܲܕܼ ܗ̄ܘ̣ ܝܵܘܡ̇ܐ ܕܗܵܦܹ̇ܟ ܥܲܠ ܟܠ ܝܵܘܡܝܼ̈ܢ ܀|
    block |܃ܚܲܕܼ ܗ̄ܘ̣ ܝܵܘܡ̇ܐ ܕܪܵܕܹܐ ܒܥܵܠܡܵܐ ܡ̣ܢ ܫܘܼܪܵܝܵܐ|
    block |ܘܥܲܡܹܗ ܕܪܲܗܛܹܗ ܪܵܗ̇ܛܝܼܢ ܗܸܢܘ̣ܿܢ ܕܠܵܐ ܩܘܼܛܵܥܵܐ ܀|
    block |܃ܠܵܐ ܡܸܬܼܩܲܛܥܝܼܢ ܪܸ̈ܥܝܵܢܲܝܗܘܿܢ ܒܡܸܢܼܚܹܗ ܕܙܲܒܼܢܵܐ|
    block |ܕܡ̇ܪܹܗ ܕܙܲܒܼܢܵܐ ܚܲܝܸܠ ܐܸܢܘܿܢ ܠܡܸܛܲܪ ܙܲܒܼܢܵܐ ܀|
    block |܃ܐܘܿ ܠܪܸܥܝܵܢܵܐ ܩܢܸܐ ܚܘܼܡܣܵܢܵܐ ܕܓܲܢ̄ܒܵܪܘܼܬܼܵܐ|
    block |ܕܠܵܐ ܡܸܬܼܪܲܦܸܐ ܡ̣ܢ ܣܲܩܘܼܒܼܠܹ̈ܐ ܕܚܕܼܝܼܪܝܼܢ ܠܹܗ ܀|
    block |܃ܐܘܿ ܠܚܹܝܠ ܚܲܝܠܵܐ ܐܲܠܵܗܵܝܵܐ ܕܲܒܼܪ̈ܘܼܚܵܢܹܐ|
    block |ܕܐܲܚܝܼܕܼ ܥܵܠܡܵܐ ܘܲܡܕܲܒܲܪ ܠܹܗ ܒܲܒܼܢܲܝ̈ ܒܲܝܬܹܿܗ ܀|
    block |܃ܐܘܿ ܠܲܥܒܼܝܼ̈ܕܹܐ ܕܲܥܒܲܕܼ ܐܸܢܘܿܢ ܗܵܘ̇ ܕܲܥܒ݂ܲܕܼ ܟܠ|
    block |ܕܥܵܒܼ̇ܕܿܝܼܢ ܡܸܕܸܿܡ ܕܪܵܡ ܡ̣ܢ ܚܲܝܠܵܐ ܕܲܩܢܘܿܡܲܝ̈ܗܘܿܢ ܀|
    block |܃ܐܹܝܘ ܠܲܟܼܝܵܢܵܐ ܕܟܲܕܼ ܠܵܐ ܐܝܼܬܼܵܘܗܝ ܐܸܬܼܵܐ ܠܓܸܠܝܵܐ|
    block |ܘܡ̣ܢ ܕܐܸܬܿܬܲܩܲܢ ܫܲܪܝܼ ܡܕܲܡܸܐ ܒܲܡܬܲܩܢܵܢܹܗ ܀|
    block |܃ܐܘܿ ܠܡܵܘܗܲܒܼܬܼܵܐ ܕܠܵܐ ܡܸܣܬܲܝܟܼܵܐ ܒܲܡܩܲܒܿܠܵܢܹܝ̈ܗ̇|
    block |ܕܝܸܗ̄ܒܲܬ̤ ܢܲܦܫܵܗ̇ ܕܲܢܣܲܝܟܼܘܢܵܗ̇ ܡܸܣܬܲܒܝܟܼܵܢܹ̈ܐ ܀|
    block |܃ܐܘܿ ܠܪܲܒܿܘܼܬܼܵܐ ܕܡ̣ܢ ܪܲܒܿܘܼܬܼܵܐ ܐܲܠܵܗܵܝܬܵܐ|
    block |ܕܲܓܼܠܵܬ̤ ܗܸܕܼܣܵܗ̇ ܒܡܸܕܸܿܡ ܩܲܠܝܼܠܠ ܡ̣ܢ ܒܸܪ̈ܝܵܬܼܵܗ̇ ܀|
    block |܃ܡܸܕܹܿܡ ܩܲܠܝܼܠ ܐܝܼܬܼܵܘܗܝ ܟܝܢܵܐ ܕܲܫܡܲܝܵܢܹ̈ܐ|
    block |ܘܗܵܢܵܘ̇ ܬܲܗܪܵܐ ܕܒܲܙܥܘܿܪܘܼܬܹܗ ܡܕܲܒܲܪ ܟܠܵܐ ܀|
    block |܃ܙܥܘܿܪ ܗ̄ܘ̣ ܟܝܵܢܗܘܿܢ ܠܦܘܼܬܼ ܪܲܒܿܘܿܬܼܵܐ ܕܓܼܘܼܫܡܹ̈ܐ ܥܒܲܝ̈ܵܐ|
    block |ܘܠܵܐ ܡܸܬܼܦܲܚܡܝܼܢ ܥܲܡ ܦܲܩ̈ܥܵܬܼܵܐ ܘܛܘܼܪܹ̈ܐ ܪ̈ܵܡܹܐ ܀|
    block |܃ܡܟܲܝܲܢ ܐܸܢܘܿܢ ܡ̣ܢ ܐܸܣܦܹܪܵܐ ܕܫܸܡܫܵܐ ܘܣܲܗܪܵܐ|
    block |ܘܟܲܕܼ ܛܵܒܼ ܗܵܟܲܢ ܠܵܐ ܡܨܹܝܢ ܣܗ̇ܛܝܼܢ ܒܸܠܥܵܕܲܝܗܗܘܿܢ ܀|
    block |܃ܐܘܿ ܠܲܟܼܝܵܢܵܐ ܕܡܲܪܗܸܛ ܢܘܼܗܪܵܐ ܒܢܲܗܝܼܪܘܼܬܹܗ|
    block |ܘܲܛܥܝܼܢ ܡܸܕܹܿܡ ܕܪܲܒ ܡ̣ܢ ܚܲܝܠܹܗ ܕܠܵܐ ܡܘܼܫ̈ܚܵܬܼܵܐ ܀|
    block |܃ܐܘܿ ܠܢܲܗܝܼܪܹ̈ܐ ܕܦܵܪܚܝܼܢ ܒܐܵܐܲܪ ܥܲܡ ܢܲܗܝܼܪܹ̈ܐ|
    block |ܘܠܵܐ ܡܸܬܼܥܵܘܕܼܵܐ ܢܲܗܝܼܪܘܼܬܼܗܘܿܢ ܡ̣ܢ ܚܸܫܘܿܟܼܵܐ ܀|
    block |܃ܐܘܿ ܠܦܵܪ̈ܘܿܚܹܐ ܕܲܩܢܹܝܢ ܓܸܦܹ̈ܐ ܕܠܵܐ ܪܘܼܟܵܒܼܵܐ|
    block |ܕܦܵܪܚܝܼܢ ܘܛܵܝ̇ܣܝܼܢ ܟܲܕܼ ܠܵܐ ܠܵܐܹ̇ܝܢ ܒܣܘܼܥܪ̈ܵܢܲܝܗܘܿܢ ܀|
  block
    block |܃ܐܘܿ ܠܲܒܼܪܝܼܬܼܵܐ ܕܡ̣ܢ ܒܵܪܘܿܝܵܐ ܠܵܐ ܡ̇ܝܘܿܬܼܵܐ|
    block |ܕܩܲܢܝܵܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܐܲܝܟ ܒܵܪܘܿܝܵܐ ܀|
    block |܃ܐܘܿ ܒܵܪܘܿܝܵܐ ܕܚܲܝ ܒܲܟܼܝܵܢܹܗ ܘܪܵܡ ܒܐܝܼܬܼܘܼܬܹܗ|
    block |ܕܫܵܘܘܬܸܿܦ ܠܥܲܒܼܕܵܘ̈ܗܝ ܒܲܫܒܼܝܼ̈ܚܵܬܼܵܐ ܕܐܲܠܵܗܘܼܬܹܗ ܀|
    block |܃ܐܘܿ ܕܐܲܡܝܼܢܵܐ ܐܲܡܝܼܢܘܼܬܼܵܐ ܕܐܲܡܝܼܢܘܼܬܹܗ|
    block |ܕܝܲܗ̄ܒܼ ܠܲܒܼܪܝܼܬܹܗ ܐܲܡܝܼܢܘܼܬܼܵܐ ܕܠܵܐ ܡܸܬܼܦܲܣܩܵܐ ܀|
    block |܃ܐܘܿ ܟܡܵܐ ܪܲܒܵܐ ܫܦܝܼܥܘܼܬܼ ܚܘܼܒܵܟ ܡܲܬܼܩܸܢ ܟܠܵܐ|
    block |ܕܬܵܦ ܠܲܥܒܼܵܕܼܵ݁ܟ ܥܒ݂ܲܕܿܬܵܝܗܝ ܚܲܒܼܪܵܐ ܒܪܲܒܿܘܼܬܼ ܫܘܼܒܼܚܵܟ ܀|
    block |܃ܫܒܝܼܚ ܬܘܼܩܵܢܵܟ ܠܵܘ ܐܲܟܼܟܵܬܼܵܟ ܚܵܣ ܠܵܐ ܐܝܼܬܹܝܗ̇|
    block |ܕܐܲܢ̄ܬܿ ܒܵܪܘܿܝܵܐ ܐ̄ܢܬܿ ܘܲܥܒܼܵܕܼ݁ ܐܝܼܕܲܝ̈ܟ ܒܛܲܝܒܘܼ ܥܒ݂ܲܕܿܬܵܝܗܝ ܀|
    block |܃ܡ̣ܢ ܬܸܫܒܿܘܿܚܬܵܐ ܕܲܫܒܼܝܼܚܘܼܬܼܵܟ ܡܠܹܝܢ ܬܘܼܩܵܢܲܝ̈ܟ|
    block |ܘܐܝܼܬܲܝܗܘܿܢ ܒܵܟ ܘܠܵܐ ܡܸܬܼܚܲܠܛܝܼܢ ܥܲܡ ܐܝܼܬܼܘܼܬܼܵܟ ܀|
    block |܃ܐܝܼܬܿܝܟ ܘܐܝܼܬܲܝܟ ܠܒܲܪ ܡ̣ܢ ܕܝܼܠܵܟ ܘܲܒܼܓܼܵܘ ܕܝܼܠܵܟ|
    block |ܘܐܲܡܝܼܢܘܼܬܼܵܟ ܠܵܐ ܡܸܬܼܕܲܪܟܵܐ ܡ̣ܢ ܒܲܥܵܝܝܹ̈ܐ ܀|
    block |܃ܠܵܐ ܡܸܬܿܕܲܪܟܲܬܿ ܡ̣ܢ ܡܲܠܵܠܹ̈ܐ ܕܲܡܡܲܠܠܝܼܢ ܒܵܟ|
    block |ܒܲܕܼܠܲܝܬܿ ܡܸܠܬܼܵܐ ܕܣܵܦ̇ܩܵܐ ܕܬܹܐܡܲܪ ܕܐܲܝܟܲܢ ܐܝܼܬܲܝܟ ܀|
    block |܃ܡܲܢ̣ܘܼ ܣܵܦܹ̇ܩ ܕܢܸܬܼܢܸܐ ܫܘܼܒܼܚܵܐ ܕܲܫܒܼܝܼܚܘܼܬܼܵܟ|
    block |ܕܐܵܦ ܐܸܢ ܣܵܦܹ̇ܩ ܠܵܟ ܝܲܬܿܝܼܪܵܐ ܗ̄ܘ̣ ܫܘܼܒܼܚܵܐ ܕܡܸܢܲܢ ܀|
    block |܃ܡ̣ܢ ܝܲܬܿܝܼܪܘܼ ܡܫܲܒܲܚ ܐܲܝܢܵܐ ܕܲܡܫܲܒܲܚ ܠܵܟ|
    block |ܒܲܕܼܪܵܡ ܫܘܼܒܼܚܵܟ ܡ̣ܢ ܬܸܫܒܿܘܿܚܬܵܐ ܘܡ̣ܢ ܓܘܼܢܵܝܵܐ ܀|
    block |܃ܫܘܸܐ ܗ̄ܘ̣ ܠܐܘܼܬܼܘܼܬܼܵܟ ܫܘܼܒܼܚܵܐ ܫܒܼܝܼܚܵܐ ܘܨܲܥܪܵܐ ܨܥܝܼܪܵܐ|
    block |ܘܚܲܕܼ ܐܸܢܘܿܢ ܠܵܟ ܩܵܠ ܩܘܼܠܵܣܵܐ ܘܩܵܠ ܓܘܼܢܵܝܵܐ ܀|
    block |܃ܒܝܲܕܼ ܗܸܠ̈ܠܵܬܼܵܐ ܒܵܥܹ̇ܝܬܿ ܫܘܼܒܼܚܵܐ ܡ̣ܢ ܬܘܼܩܵܢܵܟ|
    block |ܕܡ̇ܐ ܕܲܡܫܲܒܲܚ ܢܸܗܘܸܐ ܫܒܼܝܼܚܵܐ ܒܗܵܝ̇ ܕܲܡܫܲܒܲܚ ܀|
    block |܃ܠܵܐ ܐ̄ܢܵܫ ܫܲܒܿܚܵܟ ܥܲܕܼܠܵܐ ܬܿܝܬܸܿܐ ܒܪܝܼܬܼܵܐ ܠܓܸܠܝܵܐ|
    block |ܡ̇ܕܹܝܢ ܓܼܠܝܵܐ ܗ̄ܝܼ ܕܐܵܦ ܠܵܐ ܗܵܫܵܐ ܡܸܫܬܲܒܲܚ ܐܲܢ̄ܬܿ ܀|
    block |܃ܠܵܘ ܬܸܫܒܿܘܿܚܬܼܵܐ ܫܲܒܿܚܘܼܟ ܥܝܼܪܹ̈ܐ ܥܲܕܼܠܵܐ ܢܸܗܘܘܿܢ|
    block |ܕܐܸܠܘܼܠܵܐ ܗܘ̤ܵܘ ܐܵܦܠܵܐ ܒܫܘܼܒܼܚܵܟ ܡܸܬܼܒܲܣܡܝܼܢ ܗ̄ܘ̣ܵܘ ܀|
    block |܃ܗܘܵܝܵܐ ܩܲܕܿܝܼܡ ܠܲܡܫܲܒܿܚܵܢܹ̈ܐ ܠܵܘ ܬܸܫܒܿܘܿܚܬܼܵܐ|
    block |ܡ̇ܕܹܝܢ ܫܘܼܒܼܚܵܐ ܠܥܸܠܲܬܼ ܫܘܼܒܼܚܵܐ ܗ̄ܘ̣ ܕܲܡܫܲܒܿܚܚܵܢܹ̈ܐ ܀|
    block |܃ܐܘܿ ܟܡܵܐ ܫܒܼܝܼܚܵܐ ܗܵܝ̇ ܐܝܼܬܼܘܼܬܼܵܐ ܡܫܲܒܿܚܲܬܼ ܥܒܼܵܕ̈ܝܗ̇|
    block |ܕܥܸܒܼܕܲܬ̤ ܐܸܢܘܿܢ ܩܲܢܝܲܝ̈ ܫܘܼܒܼܚܵܐ ܒܥܸܠܲܬܼ ܫܘܼܒܼܚܵܗ̇ ܀|
    block |܃ܫܒܝܼܚ ܬܘܼܩܵܢܵܐ ܕܲܫܡܲܝܵܢܹ̈ܐ ܐܲܟܼܡܵܐ ܕܲܫܒܼܝܼܚ|
    block |ܘܗܵܢܵܘ̇ ܬܲܗܪܵܐ ܕܟܲܕܼ ܠܲܝܬܿ ܐܸܢܘܿܢ ܗܘ̤ܵܘ ܘܐܸܫܬܲܒܲܚܘܼ ܀|
    block |܃ܬܲܗܪܵܐ ܗ̄ܘ̣ ܕܐܲܝܟܲܢ ܡ̣ܢ ܠܵܐ ܡܸܕܸܿܡ ܗܘ̤ܵܘ ܫܲܦܝܼܪܹ̈ܐ|
    block |ܘܐܲܝܟܲܢ ܫܸܦܪܲܬ̤ ܫܲܦܝܼܪܘܼܬܼܗܘܿܢ ܒܸܠܥܵܕܼ ܡܸܕܹܿܡ ܀|
    block |ܡܠܘܿܠܵܐ ܕܡܸܕܹܿܡ ܗܵܘܹ̇ܐ ܥܸܠܬܼܵܐ ܠܗܵܘ̇ ܡ̇ܐ ܕܗܵܘܹ̇ܐ܃|
  block
    block |ܘܡܲܢ ܠܵܐ ܢܸܬܼܗܲܪ ܕܲܫܦ݂ܲܪܘ ܥܝܼܪܹ̈ܐ ܒܸܠܥܵܕܼ ܡܸܕܹܿܡ ܀|
    block |܃ܗܵܘ̇ ܦܘܼܩܕܼܵܢܵܐ ܕܐܸܡ݂ܲܪ ܘܲܗܘ̤ܵܘ ܚܠܵܦ ܡܸܕܹܿܡ|
    block |ܘܗܘ̤ ܡܲܠܝܼ ܠܗܘܿܢ ܕܘܼܟܲܬܼ ܛܲܟܼܣܵܐ ܕܐܘܼܡ̇ܢܘܼܬܼܵܐ ܀|
    block |܃ܪܸܡܙܵܐ ܕܲܗܘ̤ܵܐ ܡܠܘܿܠܵܐ ܘܥܲܡܠܵܐ ܐܵܦ ܐܘܼܡ̇ܢܵܐ|
    block |ܘܫܲܪܝܼ ܘܫܲܠܸܡ ܟܲܕܼ ܠܵܐ ܒܥܼܵܐ ܠܹܗ ܥܸܕܼܪܵܐ ܐ̄ܚܪܹܢܵܐ ܀|
    block |܃ܠܲܝܬܿ ܗ̄ܘ̣ܵܐ ܥܲܡܹܗ ܥܸܕܼܪܵܐ ܕܗܘܼܠܹܐ ܒܸܕܼܝܵܐ ܕܡ̇ܐܢܝܼ|
    block |ܘܠܵܐ ܐܲܪܟܿܘܿܢܛܵܐ ܕܪܲܟܸܿܒܼ ܙܹܐܦܵܐ ܕܲܒܼܒܲܪ ܕܲܝܨܵܢ ܀|
    block |܃ܠܵܐ ܥܲܕܲܪܬܹܗ ܒܝܼܫܬܵܐ ܕܐܵܘܠܸܕܼ ܡܠܸܐ ܒܝܼ̈ܫܵܬܼܵܐ|
    block |ܘܠܵܐ ܐܲܠܵܗܹ̈ܐ ܠܵܐ ܐܲܠܵܗܹ̈ܐ ܕܟܲܢܝܼ ܨܢܝܼܥܵܐ ܀|
    block |܃ܡܲܪܵܚܵܐܝܼܬܼ ܟܲܢܝܼ ܨܢܝܼܥܵܐ ܐܝܼܬܼܝܹ̈ܐ ܠܫܹܐܕܹ̈ܐ|
    block |ܘܕܲܓܵܠܵܐܝܼܬܼ ܐܸܡ݂ܲܪ ܛܵܥ̇ܝܵܐ ܕܗܘܼܠܹܐ ܒܪܵܬ̤ ܟܠ ܀|
    block |܃ܕܲܓܵܠ ܒܸܕܼܝܵܐ ܕܡ̇ܢܝܼܢܵܝܹ̈ܐ ܕܲܬܼܪܹܝܢ ܚܲܝ̈ܠܹܐ|
    block |ܘܡܲܪܵܚ ܗܵܪܓܵܐ ܕܒܹܝܬܼ ܒܲܪ ܕܲܚܨܵܢ ܕܒܲܫܒܼܝܼܥܵܢܹ̈ܐ ܀|
    block |܃ܠܵܐ ܬܪܹܝܢ ܬܲܩܸܢܘ ܒܪܝܼܬܼܵܐ ܒܪܵܫܝܼܬܼ ܡ̇ܢܝܼܢܵܝܝܹ̈ܐ|
    block |ܘܠܵܐ ܬܘܼܒܼ ܫܲܒܼܥܵܐ ܒܪ̣ܵܘ ܐܸܣܛܘܼܟܼܣܹ̈ܐ ܐܘܿ ܕܲܝܨܢܵܝܹ̈ܐ ܀|
    block |܃ܠܲܝܬܹܿܝܗ̇ ܒܝܼܫܬܵܐ ܡ̇ܐܢܝܼ ܒܝܼܫܵܐ ܡ̇ܢ ܣܵܪܹܒܼ ܐܲܢ̄ܬܿ|
    block |ܘܠܵܐ ܐܲܪ̈ܟܿܘܿܢܛܹܐ ܕܲܒܼܕܼܵܐ ܚܲܒܼܪܵܟ ܩܢܹܝܢ ܫܘܼܠܛܵܢܵܐ ܀|
    block |܃ܫܠܵܘ ܡܲܪ̈ܲܚܹܐ ܡ̣ܢ ܡܲܨܘܼܬܼܵܐ ܕܥܲܡ ܒܵܪܘܿܝܵܐ|
    block |ܠܵܐ ܬܨܲܚܘܿܢܵܗ̇ ܠܫܲܪܝܼܪܘܼܬܹܗ ܒܫܸܡ ܕܲܓܼܵܠܹ̈ܐ ܀|
    block |܃ܕܿܓܵܠܹ̈ܐ ܐ̄ܢܬܿܘܿܢ ܘܕܲܓܵܠܘܼܬܼܵܐ ܡܠܹܝܢ ܠܸܒܲܝ̈ܟܿܘܿܢ|
    block |ܘܠܵܐ ܫܲܪܝܼܪܝܼܢ ܐܝܼܬܼܝܝܹ̈ܐ ܕܐܵܘܠܸܕܼܘ ܪܸ̈ܥܝܵܢܲܟܿܘܿܢ ܀|
    block |܃ܚܲܕܼܘܼ ܐܝܼܬܼܝܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܐܲܟܼܡܵܐ ܕܐܝܼܬܼܵܘܗܝ|
    block |ܘܗܘ̤ܝܘܼ ܕܬܲܩܸܢ ܒܪܝܼܬܼܵܐ ܒܪܵܫܝܼܬܼ ܡ̣ܢ ܠܵܐ ܡܸܕܸܿܡ ܀|
    block |܃ܠܵܐ ܣܢܝܼܩ ܐܝܼܬܼܝܵܐ ܕܢܸܫܐܲܠ ܥܸܕܼܪܵܐ ܡ̣ܢ ܬܘܼܩܵܢܹܗ|
    block |ܘܠܵܐ ܬܘܼܩܵܢܹܗ ܡܨܸܐ ܕܢܸܬܼܥܲܠܸܐ ܨܹܝܕܼ ܐܝܼܬܼܘܼܬܹܗ ܀|
    block |܃ܠܗܲܠ ܡ̣ܢ ܟܠ ܗ̄ܘ̣ ܐܝܼܬܼܝܵܐ ܕܐܝܼܬܼܵܘܗܝ ܕܠܵܐܐ ܫܘܼܪܵܝܵܐ|
    block |ܘܲܠܟܼܵܐ ܡܸܢܹܗ ܫܡܲܝܝܵܐܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ ܀|
    block |܃ܠܒܲܪ ܡ̣ܢ ܟܠܵܐ ܘܲܠܓܼܵܘ ܡ̣ܢ ܟܠ ܐܝܼܬܼܵܘܗܝ ܘܐܝܼܬܼܵܘܗܝ|
    block |ܘܠܵܐ ܡܸܣܬܲܝܲܟ ܥܘܼܫܢܵܐ ܕܚܲܝܠܹܗ ܒܲܥܒܼܵܕܼ̇ ܐܝܼܕܼܵܘ̈ܗܝ ܀|
    block |܃ܒܓܼܵܘ ܬܘܼܩܵܢܹܗ ܚܒܼܝܼܫܵܐ ܗܝܼܠܵܐ ܕܡ̇ܢܝܼܢܵܝܹ̈ܐ|
    block |ܘܲܠܦܘܼܩܕܵܢܹܗ ܡܫܲܡܫܝܼܢ ܐܝܼܬܼܝܹ̈ܐ ܕܒܹܝܬܼ ܒܲܪ ܕܲܝܨܵܢ ܀|
    block |ܒܹܗ ܡܣܲܝܲܟ ܟܠ ܒܲܕܼ ܣܵܦܹ̇ܩ ܗ̄ܘ̣ ܟܝܵܢܹܗ ܠܟܼܠܵܐ܃|
  block
    block |ܘܠܲܝܬܿ ܠܹܗ ܣܵܟܼܵܐ ܕܲܡܣܲܝܸܟ ܠܵܗ̇ ܠܐܘܼܡ̇ܢܘܼܬܹܗ ܀|
    block |܃ܐܲܡܝܼܢܵܐܝܼܬܼ ܐܝܼܬܼܵܘܗܝ ܘܐܝܼܬܼܵܘܗܝ ܒܵܗ̇ ܒܐܝܼܬܼܘܼܬܹܗ|
    block |ܘܠܲܝܬܿ ܥܲܡ ܚܲܝܠܹܗ ܚܲܝܠܵܐ ܐ̄ܚܪܹܢܵܐ ܕܢܘܼܟܼܪܵܝ ܠܲܫܡܹܗ ܀|
    block |܃ܗܘ̤ ܒܪ̣ܵܐ ܒܪܝܼܬܼܵܐ ܕܡܲܠܝܵܐ ܙ̈ܢܲܝܵܐ ܕܠܵܐ ܡܸܢܝܵܢܵܐ|
    block |ܘܟܲܕܼ ܣܲܓܿܝܼܐܝܼܢ ܡܢܹܝܢ ܠܝܼܕܲܗܬܹܗ ܥܲܕܼܠܵܐ ܢܸܗܘܘܿܢ ܀|
    block |܃ܗܘ̤ ܥܒ݂ܲܕܼ ܐܸܢܘܿܢ ܠܪ̈ܘܼܚܵܢܵܝܹܐ ܪ̈ܘܼܚܵܢܵܝܹܐ|
    block |ܘܗܘ̤ ܣܵܡ̣ ܐܸܢܘܿܢ ܠܲܡܫܲܡܵܫܘܼ ܩܕܼܵܡ ܨܸܒܼܝܵܢܹܗ ܀|
    block |܃ܦܵܘܠܘܿܣ ܣܵܗܹ̇ܕܼ ܥܲܠ ܬܸܫܡܸܫܬܵܐ ܕܐܲܡܝܼܢܝܼܢ ܒܵܗ̇|
    block |ܒܗܵܝ̇ ܕܲܠܟܼܠܗܘܿܢ ܟܲܢܝܼ ܒܲܫܡܡܵܐ ܕܲܡܫܲܡܫܵܢܹ̈ܐ ܀|
    block |܃ܠܵܐ ܠܲܡ ܟܠܗܘܿܢ ܪ̈ܘܼܚܹܐ ܐܸܢܘܿܢ ܘܲܡܫܲܡܫܵܢܹ̈ܐ|
    block |ܘܲܟܼܕܲܢ ܐܸܢܘܿܢ ܬܚܹܝܬܼ ܣܘܼܟܵܝܵܐ ܕܦܘܼܪܩܵܢ ܚܲܝܲܝ̈ܢ ܀|
    block |܃ܒܹܗ ܒܲܗܘܵܝܗܘܿܢ ܩܲܒܸܿܠܘ ܗܵܕܹܐ ܡ̣ܢ ܥܵܒܼܘܿܕܼܵܐ|
    block |ܘܗܘ̤ ܥܵܒܼܘܿܕܼܵܐ ܠܗܵܕܹܐ ܛܲܟܸܿܣ ܘܐܲܩܝܼܡ ܐܸܢܘܿܢ ܀|
    block |܃ܠܛܲܟܼܣܵܐ ܕܥܲܡܠܹܗ ܐܲܥܡܸܠ ܐܸܢܘܿܢ ܒܲܥܡܝܼ̈ܠܵܬܼܵܐ|
    block |ܕܡ̇ܐ ܕܡܸܫܬܲܚܩܝܼܢ ܢܸܗܘܘܿܢ ܝܵ̇ܕܼܥܝܼܢ ܕܲܥܒܼܝܝܼܕܹ̈ܐ ܐ̄ܢܘܿܢ ܀|
    block |܃ܠܲܥܒܼܝܼܕܼܘܼܗܘܿܢ ܡܲܟܼܪܸܙ ܥܲܡܠܵܐ ܕܲܥܡܝܼܠܝܼܢ ܒܹܗ|
    block |ܘܐܲܝܟ ܕܲܒܼܨܸܒܼܥܵܐ ܡܚܵܘܸܐ ܠܐ̄ܢܵܫܵܐ ܕܠܵܘ ܐܝܼܬܼܝܹ̈ܐ ܐ̄ܢܘܿܢ ܀|
    block |܃ܐܲܝܟ ܫܝܼܦܘܿܪܵܐ ܩܵܥܹ̇ܐ ܪܲܗܛܵܐ ܕܣܘܼܥܪ݁ܵܢܲܝܗܘܿܢ|
    block |ܕܚܘܼܪܘ ܐܲܪ̈ܥܵܢܹܐ ܟܡܵܐ ܫܚܝܼܩ ܬܸܓܼܡܵܐ ܕܲܡܫܲܝܵܢܹ̈ܐ ܀|
    block |܃ܥܥܲܡܗܘܿܢ ܣܵܗܹ̇ܕܼ ܥܲܡܠܵܐ ܕܲܒܼܗܘܿܢ ܥܲܠ ܥܲܡܠܲܝ̈ܗܘܿܢ|
    block |ܘܲܠܣܵܗ̇ܕܿܘܼܬܹܗ ܡܚܲܬܿܡܝܼܢ ܗܸܢܘ̣ܿܢ ܕܐܹܝܢ ܫܲܪܝܼܪܵܐ ܀|
    block |܃ܫܲܪܝܼܪ ܣܵܗ̇ܕܵܐ ܥܲܡܠܹ̈ܐ ܕܥܝܼܪܹ̈ܐ ܘܗܸܢܘ̣ܿܢ ܥܝܼܪܹ̈ܐ|
    block |ܕܐܲܝܟ ܟܠܡܸܕܹܿܡ ܗܘ̤ܵܘ ܕܲܢܕܲܒܿܪܘܼܢ ܟܠܡܵܐ ܕܲܗܘ̤ܵܐ ܀|
    block |܃ܗܘܲܝܵ̈ܐ ܐܸܢܘܿܢ ܘܠܵܘ ܥܵܒܼܘܿܕܹ̈ܐ ܕܲܥܒܼܝܼ̈ܕܵܬܼܵܐ|
    block |ܘܠܲܥܒܼܝܼ̈ܕܼܵܬܼܵܐ ܕܡ̣ܢ ܥܵܒܼܘܿܕܵܐ ܥܒܼܝܼܕܼܝܼܢ ܥܲܒܼ̈ܕܹܿܐ ܀|
    block |܃ܐܘܿ ܥܲܒܼܕܿܘܼܬܼܵܐ ܕܡܲܠܝܵܐ ܬܲܗܪܵܐ ܕܚܲܕܼ ܥܵܒܼܘܿܕܼܵܐ|
    block |ܕܲܡܚܵܘܝܵܐ ܠܹܗ ܘܠܵܐ ܡܸܬܼܚܵܘܸܐ ܐܲܟܼܡܵܐ ܕܐܝܼܬܼܵܘܗܝ ܀|
    block |܃ܐܘܿ ܟܡܵܐ ܪܲܒܵܐ ܥܵܒܼܘܿܕܼܘܼܬܹܗ ܡ̣ܢ ܪܸܥܝܵܢܲܢ|
    block |ܘܲܟܼܡܵܐ ܒܨܝܼܪܵܐ ܡ̣ܢ ܪܲܒܿܘܼܬܹܗ ܕܠܵܐ ܡܘܼܫ̈ܚܵܬܼܵܐ ܀|
    block |܃ܕܠܵܐ ܡܘܼܫ̈ܚܵܬܼܵܐ ܪܲܒܵܐ ܡܸܢܲܢ ܘܡ̇ܟܵܐ ܡܸܢܹܗ|
    block |ܕܗܵܐ ܡܫܝܼܚܵܐ ܠܹܗ ܥܲܕܼܠܵܐ ܢܲܪܡܸܐ ܥܠܹܝܗ̇ ܡܘܼܫ̈ܚܵܬܼܵܐ ܀|
    block |܃ܡܫܝܼܚܵܐ ܗ̄ܘ̣ܵܬܼ ܠܹܗ ܕܲܟܼܡܵܐ ܗܵܘ̇ܝܵܐ ܥܲܕܼܠܵܐ ܬܸܗܘܸܐ|
    block |ܘܲܬܼܩܝܼܠ ܗ̄ܘ̣ܵܐ ܠܹܗ ܝܘܼܩܪܵܐ ܕܝܘܼܩܪܵܗ̇ ܒܟܲܦܬܼܵܐ ܕܪܸܡܙܹܗ ܀|
    block |܃ܓܠܸܐ ܗ̄ܘ̣ܵܐ ܠܪܸܡܙܹܗ ܗܘܵܝܵܐ ܕܟܸܢܫܹ̈ܐ ܪ̈ܘܼܚܵܢܵܝܹܐ|
    block |ܘܲܡܢܹܝܢ ܗ̄ܘ̣ܵܘ ܠܹܗ ܕܲܟܼܡܵܐ ܗܵܘܹ̇ܝܢ ܘܥܲܠ ܡܲܢ ܗܵܘܹ̇ܝܢ ܀|
    block |܃ܒܲܪܝܵܐ ܗ̄ܘ̣ܵܬܼ ܠܹܗ ܒܪܝܼܬܼܵܐ ܟܠܵܗ̇ ܡ̣ܢ ܨܸܒܼܝܵܢܹܗ|
    block |ܘܲܒܼܪܵܗ̇ ܒܬܸܢܝܵܐ ܒܝܲܕܼ ܣܘܼܥܪ݁ܵܢܹܐ ܐܸܡܲܬܼܝ ܕܲܨܒܼܵܐ ܀|
  block
    block |܃ܗܵܢ ܨܼܒܼܝܵܢܵܐ ܩܢܸܐ ܗ̄ܘ̣ܵܐ ܡܸܡܬܼܘܿܡ ܥܲܡ ܐܝܼܬܼܘܼܬܹܗ|
    block |ܘܐܲܦܩܹܗ ܠܓܸܠܝܵܐ ܒܙܲܒܼܢܵܐ ܕܲܫܦ݂ܲܕ ܠܚܸܟܼܡܲܬܼ ܚܘܼܒܹܿܗ ܀|
    block |܃ܒܚܘܼܒܵܐ ܪܲܒܵܐ ܓܡ݂ܲܪ ܨܸܒܼܝܵܢܵܐ ܕܨܵܒܹ̇ܐ ܗ̄ܘ̣ܵܐ ܒܹܗ|
    block |ܘܚܲܟܿܝܼܡܵܐܝܼܬܼ ܛܲܟܸܿܣ ܛܲܟܼܣܵܐ ܕܲܪܫܝܼܡ ܗ̄ܘ̣ܵܐ ܠܹܗ ܀|
    block |܃ܪܫܝܼܡܝܼܢ ܗ̄ܘ̣ܵܘ ܠܹܗ ܫܡܲܝܵܐ ܘܐܲܪܥܵܐ ܒܦܲܣܬܼܵܐ ܕܐܝܼܕܹܗ|
    block |ܐܘܼܗ ܡ̇ܢ ܐܸܡܪܹܬܼ ܠܵܐ ܗ̄ܘ̣ܵܐ ܒܐܝܼܕܼܵܐ ܐܸܠܵܐ ܒܪܸܡܙܵܐ ܀|
    block |܃ܟܬܼܝܼܒܼܝܼܢ ܗ̄ܘ̣ܵܘ ܠܹܗ ܥܵܠܡܹ̈ܐ ܒܣܸܦܪܵܐ ܕܐܲܡܝܼܢܘܼܬܹܗ|
    block |ܘܫܲܦܝܼܪ ܐܸܡ̇ܪܹܬܼ ܕܐܲܡܝܼܢܝܼܢ ܗ̄ܘ̣ܵܘ ܒܐܲܡܝܼܢܘܼܬܹܗ ܀|
    block |܃ܡܟܼܝܼܠܵܐ ܗ̄ܘ̣ܵܬܼ ܠܹܗ ܐܲܪܥܵܐ ܘܥܲܦܪܵܗ̇ ܒܲܡܠܸܐ ܙܘܵܪܹܗ|
    block |ܠܲܝܬܿ ܠܹܗ ܙܘܵܪܵܐ ܐܵܦܸܢ ܐܲܡ̣ܪܵܗ̇ ܢܒܼܝܼܵܐ ܕܐܝܼܬܼ ܠܹܗ ܀|
    block |܃ܬܩܝܼܠܝܼܢ ܗ̄ܘ̣ܵܘ ܠܹܗ ܛܘܼܪܹ̈ܐ ܪ̈ܵܡܹܐ ܘܟܹܐܦܹ̈ܐ ܕܲܒܼܗܘܿܢ|
    block |ܬܩܝܼܠܝܼܢ ܗ̄ܘ̣ܵܘ ܠܹܗ ܒܗܵܘ̇ ܡܲܬܼܩܵܠܵܐ ܕܠܵ ܒܐܝܼ̈ܕܲܝܵܐ ܀|
    block |܃ܐܲܚܝܼܕܼ ܗ̄ܘ̣ܵܐ ܠܹܗ ܪܘܼܚܵܐ ܘܡܲܫ̈ܒܹܐ ܒܚܘܼܦܢܲܝ̈ ܚܲܝܠܹܗ|
    block |ܘܲܨܪܝܼܪ ܗ̄ܘ̣ܵܐ ܠܹܗ ܩܸܒܼܝܵܐ ܕܡܲܝ̈ܵܐ ܒܫܘܿܫܸܦ ܪܸܡܙܹܗ ܀|
    block |܃ܡܬܲܚܲܡ ܗ̄ܘ̣ܵܐ ܠܹܗ ܬܚܘܼܡ̇ܐ ܓܼܠܝܵܐ ܕܒܹܝܬܼ ܐܸܣܛܘܼܟܼܣܹ̈ܐ|
    block |ܘܲܦܩܝܼܕܼ ܗ̄ܘ̣ܵܐ ܠܹܗ ܕܐܲܝܟܲܢ ܢܸܪܕܿܘܿܢ ܕܠܵܐ ܥܘܼܠܒܵܢܵܐ ܀|
    block |܃ܡ̇ܘܕܲܥ ܗ̄ܘ̣ܵܐ ܠܹܗ ܫܒܼܝܼܠ ܡܲܪܕܲܝܼܬܼܵܐ ܕܫܸܡܫܵܐ ܘܣܲܗܪܵܐ|
    block |ܘܲܩܨܝܼܨ ܗ̄ܘ̣ܵܐ ܠܹܗ ܪܲܗܛܵܐ ܕܫܵܥܹ̈ܐ ܕܢܘܼܗܪܵܐ ܘܚܸܫܟܵܐ ܀|
    block |܃ܡܢܹܝܢ ܗ̄ܘ̣ܵܘ ܟܵܘܿܟܿܒܹ̈ܐ ܘܲܣܕܼܝܼܪܝܼܢ ܗ̄ܘ̣ܵܘ ܩܕܼܵܡ ܝܼܕܲܥܬܹܗ|
    block |ܘܲܡܦܲܠܓܼܝܼܢ ܗ̄ܘ̣ܵܘ ܕܐܲܝܟܲܢ ܢܸܪܕܸܿܐ ܟܠܚܲܕܼ ܡܸܢܗܘܿܢ ܀|
    block |܃ܒܚܝܼܪܝܼܢ ܗ̄ܘ̣ܵܘ ܠܹܗ ܐܵܦ ܣܘܼܥܪ̈ܵܢܹܐ ܕܥܝܼܪܹ̈ܐ ܘܐ̄ܢܵܫܵܐ|
    block |ܘܒܲܩܝܵܐ ܗ̄ܘ̣ܵܬܼ ܠܹܗ ܛܵܒܼܬܼܵܐ ܘܒܼܝܼܫܬܵܐ ܕܣܘܼܥܪ݁ܵܢܲܝܗܘܿܢ ܀|
    block |܃ܦܪܝܼܫܝܼܢ ܗ̄ܘ̣ܵܘ ܠܹܗ ܬܼܓܼܡܹ̈ܐ ܕܫܹܐܕܹ̈ܐ ܡ̣ܢ ܡܲܠܲܐܟܹ̈ܐ|
    block |ܘܲܡܦܵܣ ܗ̄ܘ̣ܵܐ ܒܗܘܿܢ ܕܡܸܦܪܲܫ ܦܵܪܫܝܼܢ ܡ̣ܢ ܚܲܒܼܪ݁ܲܝܗܘܿܢ ܀|
    block |܃ܗܵܠܹܝܢ ܟܠܗܹܝܢ ܘܬܼܘܼܒܼ ܕܐܲܟܼܘܵܬܼܗܹܝܢ ܐܸܠܘܼ ܐܝܼܬܼ ܗ̣̄ܘܲܝ̈|
    block |ܟܲܣ̈ܝܵܢ ܗ̣̄ܘܲܝ̈ ܒܹܗ ܘܚܲܙ̈ܝܵܢ ܗ̣̄ܘܲܝ̈ ܠܹܗ ܘܡܲܢ̈ܝܵܢ ܗ̣̄ܘܲܝ̈ ܠܹܗ ܀|
    block |܃ܠܵܐ ܟܹܝܬܼ ܙܵܕܸܩ ܕܲܢܟܲܢܸܐ ܠܹܗ ܫܡܵܗܹ̈ܐ ܡܚܝܼܠܹ̈ܐ|
    block |ܕܗܵܐ ܒܸܪ̈ܝܵܬܹܗ ܡܚܵܘ̈ܝܵܢ ܚܲܝܠܵܐ ܕܓܼܢ̄ܒܵܪܘܼܬܹܗ ܀|
    block |܃ܠܵܐ ܢܸܫܬܲܒܼܗܲܪ ܘܢܸܪܢܸܐ ܕܐܲܚܝܼܕܼ ܣܵܟܼܵܐ ܠܣܵܟܹܗ|
    block |ܕܗܵܐ ܬܘܼܩܵܢܹܗ ܠܵܐ ܡܸܣܬܲܝܲܟ ܡ̣ܢ ܪܸܥܝܵܢܲܢ ܀|
    block |܃ܠܵܐ ܢܸܬܼܠܲܠܲܓܼ ܘܢܲܥܸܠ ܥܲܡܹܗ ܚܲܝܠܵܐ ܐ̄ܚܪܹܢܵܐ|
    block |ܕܗܵܐ ܐܵܦ ܥܝܼܪܹ̈ܐ ܕܪܘܼܚܵܐ ܐܸܢܘܿܢ ܥܒܼܵܕܹܗ ܐܸܢܘܿܢ ܀|
  block
    block |܃ܥܒܼܵܕܹܗ ܐܸܢܘܿܢ ܘܐܲܝܟ ܟܠܡܸܕܸܿܡ ܬܲܩܸܢ ܐܸܢܘܿܢ|
    block |ܘܣܵܗܹ̇ܕ ܕܵܘܝܼܕܼ ܕܐܸܡ݂ܲܪ ܕܲܥܒ݂ܲܕܼ ܡܲܠܲܐܟܼܵܘ̈ܗܝ ܪܘܼܚ ܀|
    block |܃ܡܲܠܲܐܟܼܵܘ̈ܗܝ ܕܹܝܢ ܟܲܢܝܼ ܐܸܢܘܿܢ ܠܵܐ ܡܲܠܲܐܟܹ̈ܐ|
    block |ܕܢܹܐܠܲܦ ܟܠܢܵܫ ܕܕܝܼܠܹܗ ܐܸܢܘܿܢ ܒܗܵܝ̇ ܕܲܒܼܪܹܝܢ ܠܹܗ ܀|
    block |܃ܒܪܝܼܬܹܗ ܐܸܢܘܿܢ ܘܲܬܼܚܹܝܬܼ ܪܸܡܙܹܗ ܟܕܼܝܼܢܝܼܢ ܟܠܢܵܫ|
    block |ܘܠܵܐ ܛܲܥܝܵܐ ܠܗܘܿܢ ܒܵܪܘܿܝܘܼܬܹܗ ܘܣܵܥܘܿܪܘܼܬܹܗ ܀|
    block |܃ܛܵܥܲܝ̈ܵܐ ܛܥܵܘ̣ ܘܟܲܢܝܼܘ ܐܸܢܘܿܢ ܐܝܼܬܼܝܹ̈ܐ ܓܢܝܼܙܹ̈ܐ|
    block |ܘܛܵܟ ܟܲܪܝܵܐ ܠܗܘܿܢ ܠܬܲܩܢܹ̈ܐ ܕܲܒܼܗܘܿܢ ܥܲܠ ܗܵܢ ܥܵܘ̣ܠܵܐ ܀|
    block |܃ܥܵܘ̣ܠܵܐ ܗ̄ܘ̣ ܪܲܒܵܐ ܕܫܸܡ ܒܵܪܘܿܝܵܐ ܢܸܬܸܿܠ ܠܥܲܒܼ̈ܕܹܿܐ|
    block |ܘܛܵܟ ܚܲܡܝܼܬܼܝܼܢ ܥܲܒܼ̈ܕܹܿܐ ܛܵܒܹ̈ܐ ܥܲܠ ܗܵܢ ܓܘܼܢܚܵܐ ܀|
    block |܃ܫܹܐܕܹ̈ܐ ܒܲܠܚܘܿܕܼ ܐܸܟܼܒܲܪ ܚܵ̇ܕܹܝܢ ܟܲܕܼ ܠܵܐ ܚܵ̇ܕܹܝܢ|
    block |ܕܐܵܦܸܢ ܚܵ̇ܕܹܝܢ ܩܲܠܝܼܠ ܚܵ̇ܕܹܝܢ ܘܗܵܦ̇ܟܿܝܼܢ ܡܲܟܼܪܹܝܢ ܀|
    block |܃ܩܲܠܝܼܠ ܙܲܒܼܢܵܐ ܚܵ̇ܕܹܝܢ ܫܹܐܕܹ̈ܐ ܘܛܵܥܹ̇ܝܢ ܐ̄ܢܵܫܵܐ|
    block |ܘܒܼܵܬܲܪ ܙܲܒܼܢܵܐ ܥܵܐ̇ܠܵܐ ܬܘܵܬܼܵܐ ܕܠܵܐ ܡܸܬܿܬܲܢܝܵܐ ܀|
    block |܃ܬܘܵܬܼܵܐ ܡܢܲܓܿܕܵܐ ܠܡܲܪܵܚܘܼܬܼܵܐ ܕܠܵܐ ܐܸܬܿܬܵܘܝܲܬ̤|
    block |ܘܲܠܡܲܠܲܐܟܹ̈ܐ ܕܐܲܟܼܪܝܼܘ ܗܵܪܟܵܐ ܡܚܵܘܝܵܐ ܒܚܘܼܒܵܐ ܀|
    block |܃ܣܲܓܿܝܼ ܡܲܟܼܪܹܝܢ ܐܸܡܲܬܼܝ ܕܛܵܥܹ̇ܝܢ ܐ̄ܢܵܫܵܐ ܒܫܸܡܗܘܿܢ|
    block |ܘܣܲܓܿܝܼ ܚܵ̇ܕܿܝܢ ܡ̇ܐ ܕܡܸܬܼܩܲܕܲܫ ܫܸܡ ܒܵܪܘܿܝܵܐ ܀|
    block |܃ܫܸܡ ܒܵܪܘܿܝܵܐ ܪܚܝܼܡ ܥܲܠ ܙܵܘܥܹ̈ܐ ܕܪܸ̈ܥܝܵܢܲܗܘܿܢ|
    block |ܘܲܪܓܼܝܼܓܼܝܼܢ ܛܵܒܼ ܕܠܲܫܡܵܐ ܕܩܘܼܕܼܫܹܗ ܢܩܲܕܸܿܫ ܟܠܢܵܫ ܀|
    block |܃ܩܲܕܿܝܼܫܵܐܝܼܬܼ ܡܩܲܕܿܫܝܼܢ ܢܸܗܘܿܢ ܒܲܚܕܼܵܐ ܫܲܘܝܼܘ|
    block |ܘܠܵܐ ܡܸܬܼܪܲܦܹܝܢ ܡ̣ܢ ܫܲܘܝܘܼܬܼܵܐ ܕܐܲܡܝܼܢܝܼܢ ܒܵܗ̇ ܀|
    block |܃ܠܲܥܒܼܝܼܕܼܘܼܬܼܗܘܿܢ ܥܵܗ̇ܕܿܝܼܢ ܟܠܢܵܫ ܥܲܒܼ̈ܕܹܿܐ ܛܵܒܹ̈ܐ|
    block |ܘܠܵܐ ܡ̇ܐ̇ܢܵܐ ܠܗܘܿܢ ܠܡܸܦܪܲܥ ܫܘܼܒܼܚܵܐ ܠܲܡܬܲܩܢܵܢܗܘܿܢ ܀|
    block |܃ܒܹܗ ܒܬܼܘܼܩܵܢܗܘܿܢ ܡܲܩܲܬܼ ܗܵܘܢܵܐ ܥܝܼܪܵܐ ܕܲܒܼܗܘܿܢ|
    block |ܠܵܐ ܝܵܗ̇ܒܿܝܼܢ ܠܹܗ ܕܢܸܫܠܸܐ ܘܢܸܫܟܲܬܼ ܡ̣ܢ ܬܸܫܒܿܘܿܚܬܵܐ ܀|
    block |܃ܗܵܘܢܵܐ ܥܝܼܪܵܐ ܩܢܹܝܢ ܒܲܟܼܝܝܵܢܵܐ ܕܲܡܟܲܝܢܝܼܢ ܒܹܗ|
    block |ܘܡܸܛܠ ܗܵܕܹܐ ܟܲܢܝܼ ܐܸܢܘܿܢ ܟܬܼܵܒܼܵܐ ܥܝܼܪܹ̈ܐ ܀|
    block |܃ܥܝܼܪܹ̈ܐ ܐܸܢܘܿܢ ܕܠܵܐ ܕܡܸܟܼܘ ܡܸܡܬܼܘܿܡ ܘܠܵܐ ܬܘܼܒܼ ܕܵܡ̇ܟܿܝܼܢ|
    block |ܘܲܒܼܥܝܼܪܘܼܬܼܗܘܿܢ ܡܥܝܼܪܝܼܢ ܐ̄ܢܵܫܵܐ ܠܘܵܬܼ ܝܘܼܠܦܵܢܵܐ ܀|
    block |܃ܒܒܹܝܬܼ ܝܘܼܠܦܵܢܵܐ ܡܩܲܕܿܡܝܼܢ ܩܵܝ̇ܡܝܼܢ ܐܲܝܟ ܪ̈ܲܒܵܢܹܐ|
    block |ܘܲܡܚܲܟܿܡܝܼܢ ܠܵܗ̇ ܠܫܲܒܼܪܘܼܬܼ ܐ̄ܢܵܫܵܐ ܒܝܘܼܠܦܵܢܲܝ̈ܗܘܿܢ ܀|
    block |܃ܡ̣ܢ ܗܵܘ̇ ܪܲܒܵܐ ܕܚܲܟܸܿܡ ܐܸܢܘܿܢ ܩ̣ܢܵܘ ܚܸܟܼ̈ܡܵܬܼܵܐ|
    block |ܘܲܠܗܵܘ̇ ܢܝܼܫܵܐ ܕܪܲܒܵܢܘܼܬܹܗ ܚܵܢܹ̇ܝܢ ܟܠܢܵܫ ܀|
    block |܃ܒܗܸܓܼܝܵܢ ܡܸܠܬܹܗ ܥܢܹܝܢ ܘܲܥܡܝܼܠܝܼܢ ܠܹܠܲܝ ܐܝܼܡܵܡ|
    block |ܘܥܲܡܗܘܿܢ ܕܙܲܒܼܢܹ̈ܐ ܪܸܗ̇ܛܝܼܢ ܒܵܥܹ̇ܝܢ ܒܥܵܬܼ ܥܸܢܝܵܢܹܗ ܀|
    block |ܥܸܢܝܵܢ ܚܘܼܒܵܐ ܐܲܠܵܗܵܝܵܐ ܪܚܝܼܡ ܥܲܠ ܥܝܼܪܹ̈ܐ܃|
  block
    block |ܬܵܘ ܢܸܗܘܸܐ ܠܗܘܿܢ ܚܲܒܼܪܹ̈ܐ ܒܗܸܪܓܵܐ ܕܐܲܡܝܼܢܝܼܢ ܒܹܗ ܀|
    block |܃ܠܨܸܒܼܝܵܢ ܟܲܣܝܵܐ ܡܫܲܡܫܝܼܢ ܟܠܝܘܿܡ ܕܠܵܐ ܩܘܼܛܵܥܵܐ|
    block |ܬܵܘ ܢܸܬܼܐܡܸܢ ܒܐܲܡܝܼܢܘܼܬܼܵܐ ܕܨܹܝܕܼ ܥܵܒܼܘܿܕܼܵܢ ܀|
    block |܃ܚܠܵܦ ܦܘܼܪܩܵܢܲܢ ܫܚܝܼܩܝܼܢ ܘܲܠܐܹܝܝܢ ܗܵܐ ܡ̣ܢ ܕܲܗܘ̤ܵܘ|
    block |ܢܥܲܕܲܪ ܐܸܢܘܿܢ ܐܵܦܸܢ ܩܲܠܝܼܠ ܒܥܲܡܠܵܐ ܕܚܲܝܲܝ̈ܢ ܀|
    block |܃ܡܸܛܠܵܬܲܢ ܡܙܝܼܥܝܼܢ ܠܐܵܐܲܪ ܒܟܼܠ ܫܘܼܚܠܵܦܝܼ̈ܢ|
    block |ܢܙܝܼܥܥ ܡܲܚܫܲܒܼܬܲܢ ܠܡܸܕܲܥ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀|
    block |܃ܚܠܵܦܲܝܢ ܪܵܗ̇ܛܝܼܢ ܒܐܸܣܛܵܕܼܝܼܘܿܢ ܪܘܼܚܵܢܵܝܬܵܐ|
    block |ܢܩܲܠܸܣ ܐܸܢܘܿܢ ܕܢܸܫܘܸܐ ܠܐܲܓܼܪܵܐ ܕܲܟܼܠܝܼܠܲܝ̈ܗܘܿܢ ܀|
    block |܃ܠܥܘܼܕܼܪܵܢ ܢܲܦܫܲܢ ܪܡܹܝܢ ܒܐܵܓܼܘܿܢܵܐ ܥܲܡ ܚܲܒܼܪ̈ܲܝܗܘܿܢ|
    block |ܢܠܲܒܸܿܒܼ ܐܸܢܘܿܢ ܕܬܼܘܼܒܼ ܢܸܬܼܟܲܫܪܘܼܢ ܥܲܠ ܙܵܟܼܘܼܬܿܢ ܀|
    block |܃ܩܪܵܒܼܵܐ ܕܫܹܐܕܹ̈ܐ ܡܫܲܠܹܝܢ ܡܸܢܲܢ ܒܐܵܓܼܘܿܢܲܝ̈ܗܘܿܢ|
    block |ܢܸܦܪܘܿܥ ܛܲܝܒܿܘܼ ܠܡܵܪܵܐ ܛܵܒܼܵܐ ܕܙܲܝܹܢ ܐܸܢܘܿܢ ܀|
    block |܃ܠܕܲܝܝܘܹ̈ܐ ܪܵܕܼܦܝܼܢ ܡ̣ܢ ܡܲܫܪܝܼܬܲܢ ܕܠܵܐ ܢܲܟܿܘܿܢܵܢ|
    block |ܢܫܲܒܲܚ ܠܲܫܡܵܐ ܕܐܸܣܲܪ̣ ܐܸܢܘܿܢ ܒܪܸܚܡܲܬܼ ܢܲܦܫܲܢ ܀|
block |ܥܲܠ ܬܘܼܩܵܢܵܐ ܕܡܲܫܟܵܢ ܙܲܒܼܢܵܐ|
  block
    block |ܥܲܠ ܬܘܼܩܵܢܵܐ ܕܡܲܫܟܵܢ ܙܲܒܼܢܵܐ|
  block
    block |ܡܐܡܪܐ܀ ܡܐ܀|
    block |ܕܥܠܡܫܟܢܙ ܒܢܐ܀|
    block |܃ܕܝܼܠܹܗ ܟܲܕ ܕܝܼܠܹܗ|
    block |ܡܸܐܡܪܵܐ ܕܐܲܪܒܥܝܼܢ ܘܚܲܕ܀|
    block |ܕܲܥܒܝܼܕ ܠܹܗ ܥܲܠ ܬܘܼܩܵܢܵܐ ܕܡܲܫܟܵܢ ܙܲܒܼܢܵܐ܀|
    block |ܘܠܵܚܸ̇ܡ ܠܩܘܼܕܵܫ ܥܹܕܬܵܐ܀|
  block
    block |܃ܒܪܝܬܐ ܕܬܢܝܵܐ ܒܪܐ ܒܪܘܿܝܵܐ ܒܐܝܕ̈ܝ ܡܘܼܫܹܐ|
    block |ܕܢܐܠܦ ܐ̄ܢܵܫܵܐ ܕܗܘ̤ܝܘ ܕܒܼܪܵܐ ܒܪܝܼܬܼܵܐ ܒܪܵܫܝܼܬ܁|
    block |܃ܥܵܠܡܵܐ ܥܦܝܼܦܐ ܨܵܪ ܨܒܼܝܢܹܗ ܩܕܵܡ ܒܲܪ ܒܲܝܬܹܗ|
    block |ܕܢܟܼܪܸܙ ܚܲܝܠܵܐ ܕܐܘܡܵܢܘܼܬܹܗ ܠܚܝܠܲܝ̈ ܪܘܡܵܐ܁|
    block |܃ܚܝܠܝ̈ ܪܘܡܵܐ ܟܢܸܫ ܚܝܠܹܗ ܥܲܠ ܛܘܼܪ ܣܝܼܢܲܝ|
    block |ܕܢܸܚܙܘܿܢ ܚܝܠܹܗ ܐܲܝܟ ܕܚܙܐܘܼܗܝ ܒܪܲܫܝܼܬ ܕܗܘܬ̤܁|
    block |܃ܒܗ̇ܘ ܐܣܟܝܡܵܐ ܕܒܼܪܐ ܒܪܝܼܬܼܵܐ ܩܕܵܡ ܟܸܢܫܲܝ̈ܗܘܿܢ|
    block |ܨܪ ܕܡܘ̈ܬܐ ܕܡܲܫܟܵܢ ܙܒܼܢܵܐ ܘܚܘܝܼ ܠܥܲܒܼܕܹܗ܁|
    block |܃ܒܡܫܟܵܢ ܙܒܼܢܵܐ ܨܒܼܵܐ ܢܕܒܕܸܩ ܥܲܠ ܪܲܒܘܼܬܗ|
    block |ܘܒܬܘܩܢܹܗ ܪܫܲܡ ܬܘܼܩܵܢܵܐ ܕܪܘܡܵܐ ܘܥܘܼܡܩܵܐ܁|
    block |܃ܒܐܣܟܸܡ ܝܘܩܢܵܐ ܕܬܪܝܢ ܥܵܠܡܹ̈ܐ ܨܪܹܗ ܒܐܲܪܥܵܐ|
    block |ܒܐܪܥܢܝܵܐ ܘܒܫܡܝܢܵܐ ܢܗܪܵܐ ܥܦܝܼܦܐ܁|
    block |܃ܒܬܗܪܐ ܥܦܝܼܦܵܐ ܬܗܪܬ ܣܓܝܼ ܕܡܬܩܢ ܟܠܐ|
    block |ܕܒܪܐ ܡܕܡ ܟܕ ܠܝܬ ܡܸܕܸܡ ܘܡܚܕܬ̤ ܠܹܗ܁|
    block |܃ܡ̣ܢ ܠܵܐ ܡܕܡ ܟܠ ܒܪ̈ܝܬܐ ܒܪܫܝܼܬ ܕܒܼܪܵܐ|
    block |ܘܦܢ̣ܐ ܒܬܢܝܐ ܘܚܕܸܬ ܐܸܢܹܝܢ ܒܐܝܕ̈ܝ ܡܘܼܫܹܐ܁|
    block |܃ܥܝܪ̈ܐ ܘܐ̄ܢܫ̈ܐ ܩܪ̣ܐ ܕܢܚܘܼܪܘܢ ܒܐܢܝܼܵܐ ܕܥܲܡܠܹܗ|
    block |ܕܢܸܗܘܘܿܢ ܣܗܕܹ̈ܐ ܥܲܠ ܚܘܼܕܬܹܗ ܘܥܲܠ ܬܘܼܩܵܢܹܗ܁|
    block |܃ܕܡܘܬܐ ܕܠܝܬܝܗ̇ ܨܵܪ ܥܲܠ ܛܘܼܪܐ ܐܲܝܟ ܗ̇ܘ ܕܐܝܼܬܹܝܗ̇|
    block |ܕܒܼܠܐ ܡܕܡ ܢܸܚܙܘܿܢ ܡܸܕܸܡ ܡ̣ܢ ܠܵܐ ܡܸܕܸܡ܁|
    block |܃ܐܘܡܢܐܝܼܬ ܨܵܪ ܕܡܘ̈ܬܐ ܕܠܵܐ ܪܘܼܟܵܒܼܵܐ|
    block |ܕܒܪܘܟܵܒܼܗܝܼܢ ܢܫܪܪ ܥܲܒܼܕܵܘ̈ܗܝ ܒܒܼܵܪܘܿܝܘܼܬܹܗ܁|
    block |܃ܫܪܪܐ ܕܫܡܹܗ ܪܫܲܡ ܒܚܙܬܵܐ ܘܚܘܝܼ ܐܸܢܘܿܢ|
    block |ܕܠܵܐ ܢܬܦܠܓܘܿܢ ܥܲܠ ܐܝܼܬܘܼܬܹܗ ܕܲܕܠܵܐ ܫܘܼܪܵܝ܁|
    block |܃ܫܡܹܗ ܣܵܡ ܠܘܩܕܵܡ ܐܝܟ ܫܬܐܣܬܼܵܐ ܠܒܢܝܵܢ ܥܲܡܠܹܗ|
    block |ܘܥܠܵܘܗܝ ܫܲܟܼܠܸܠ ܫܡܲܝܵܐ ܘܐܪܥܵܐ ܘܟ̣ܠܡܵܐ ܕܒܼܗܘܿܢ܁|
    block |ܫܡܗ ܬܘܼܒ ܐܘܚܸܕ ܒܕܡܘܼܬ ܦܪܙܠܵܐ ܒܐܝܕ̈ܝ ܡܘܼܫܹܐ܁|
    block |ܘܦܣܠ ܡ̈ܠܹܐ ܘܒ̣ܢܐ ܥܠܲܝܗܝܢ ܫܪܵܪܐ ܕܲܫܡܹܗ܁|
    block |܃ܒܡܸܠܹ̈ܐ ܐܲܠܦܹܗ ܠܡܒܼܢܵܐ ܚܝܠܹܗ ܒܲܟܪܬܝܼܒܵܬܹ̈ܐ|
    block |ܘܐܝܟ ܕܒܼܥܪ̈ܩܐ ܫܪܪ ܐܢܝܢ ܒܝܲܕ ܐܬܘ̈ܬܐ܁|
    block |܃ܒܝܬܐ ܕܡܕܡ ܒܢ̣ܐ ܒܲܢܝܵܐ ܕܕܚܠܬ ܩܘܼܫܬܵܐ|
    block |ܘܼܕܡܝܗ ܒܛܲܟܼܣܵܐ ܕܗ̇ܘ ܬܘܼܩܵܢܵܐ ܕܡ̣ܢ ܠܵܐ ܡܸܕܸܡ܁|
    block |܃ܡ̣ܢ ܠܐ ܡܕܡ ܒܪܐ ܗ̄ܘ̣ܵܐ ܥܵܠܡܵܐ ܠܡܲܬܩܲܢܵܢܹܗ|
    block |ܘܒܠܐ ܡܕܡ ܕܡܝ ܐܦ ܗܘ̤ ܘܥܒܲܕ ܡܸܕܸܡ܁|
    block |܃ܥܘܡܪܐ ܐܦܝܐ ܕܗܘܝ ܥܠܡܐ ܨܪ ܠܹܗ ܪܡܙܵܐ|
    block |ܕܢܕܡܹܐ ܘܢܥܒܕ ܡܲܫܟܢܵܐ ܕܘܡܝܵܐ ܕܥܵܠܡܹ̈ܐ܁|
    block |܃ܗ̇ܘ ܨܒܼܝܢܵܐ ܕܒܼܪܐ ܒܪܝܼܬܼܵܐ ܡ̣ܢ ܠܐ ܡܸܕܡ|
    block |ܗܘ̤ ܚܘܝܼ ܠܹܗ ܚܙܵܬܵܐ ܦܐܝܬܐ ܕܕܡܝܵܐ ܠܡܸܕܸܡ܁|
    block |܃ܚܙܝܼ ܠܲܡ ܘܥܒܼܕܼ ܐܡ̣ܪ ܨܐܕܵܘܗܝ ܚܹܝܠ ܥܵܒܼܘܕܵܐ|
    block |ܐܲܝܟ ܗ̇ܘ ܕܘܼܡܝܵܐ ܪܘܚܢܝܵܐ ܕܨܲܪܬ ܩܘܕܡܲܝܟ܁|
    block |܃ܚܙܝܼ ܨܘܿܪ ܫܦܝܼܪ ܝܘܩܢܐ ܦܲܐܝܵܐ ܕܬܪܹܝܢ ܥܵܠܡܹ̈ܐ|
    block |ܕܣܝܡܝܗܝ ܒܐܲܪܥܵܐ ܩܕܵܡ ܚܙ̈ܝܹܐ ܕܢܸܬܒܩܘܢ ܒܹܗ܁|
    block |܃ܥܒܕ ܚܲܕ ܡܫܟܢܵܐ ܒܛܘܼܦܣܵܐ ܕܥܒܕܬ ܫܡܲܝܵܐ ܘܐܲܪܥܵܐ|
    block |ܘܡܵܐ ܕܐܬܬܩܢ ܠܦܘܵܓܼܝܗܝ ܠܬܪܹܝܢ ܕܠܵܐ ܦܘܼܠܵܓܵܐ܁|
    block |ܦܪܣܵܐ ܐܲܪܡܵܐ ܒܹܝܬ ܚܲܕ ܠܲܐ̄ܚܪܹܝܢ ܘܲܦܪܘܿܫ ܐܸܢܘܿܢ܃|
  block
    block |ܐܝܟ ܡܵܐ ܕܦܪܸܫ ܪܩܝܼܥܵܐ ܕܡܸܬܼܚ̇ܬܼ ܬܪܹܝܢ ܬܘܩܢܹ̈ܐ܁|
    block |܃ܒܢܚܬܐ ܕܡܝ̈ܐ ܦܠܓܬܗ ܠܥܒܕܝ ܠܬܪܹܝܢ ܥܘܼܡܪ̈ܲܝܢ|
    block |ܥܒܕ ܠܵܟ ܐܦ ܐܲܢ̄ܬ ܢܚܬܐ ܙܩܝܼܦܵܐ ܘܦܠܘܿܓܼ ܥܲܡܠܟ܁|
    block |܃ܝܪ̈ܝܥܬܐ ܡܬܘܚ ܥܲܠ ܐܪܥܵܐ ܘܫܪܪ ܐܸܢܹܝܢ|
    block |ܘܚܠܦ ܐܣܵܐ ܐܟܼܪܟ ܐܸܢܹܝܢ ܕܦܹ̈ܐ ܦܠܚ̈ܝܹܐ܁|
    block |܃ܡܫܟܢܵܐ ܘܡܫܟܢܵܐ ܢܗܘܐ ܒܡܫܟܢܵܐ ܕܡܬܩܢ ܐܲܢ̄ܬ|
    block |ܒܗ̇ܘ ܐܣܟܝܡܵܐ ܕܥܠܡܵܐ ܘܥܵܠܡܵܐ ܡ̣ܢ ܚܲܕ ܥܵܠܡܵܐ܁|
    block |܃ܥܵܠܡܵܐ ܘܥܵܠܡܵܐ ܕܙܒܼܢܵܐ ܘܕܲܥܬܝܼܕ ܬܩܢ ܨܒܼܝܵܢܝ|
    block |ܬܩܢ ܐܦ ܐܢ̄ܬ ܡܲܫܟܢܵܐ ܘܡܲܫܟܼܢܵܐ ܒܹܗ ܒܐܸܣܟܝܡܵܐ܁|
    block |܃ܠܥܠܡܵܐ ܕܙܲܒܼܢܵܐ ܡܠܝܬܗ ܙܒܼܢܵܐ ܕܥܒܘܪ̈ܝܬܐ|
    block |ܚܘܪ ܬܩܢܐܝܼܬ ܘܣܝܼܡ ܟܠܡܸܕܡ ܠܘܩܒܼܵܠ ܡܸܕܸܡ܁|
    block |܃ܒܡܫܟܢܵܐ ܕܠܒܵܪ ܣܝܼܡ ܨܒܘ̈ܬܐ ܐܪ̈ܥܢܝܬܐ|
    block |ܘܒܼܗܘ̇ ܕܠܓܘ ܣܝܼܡ ܕܘܼܒܵܪܵܐ ܕܪ̈ܘܚܢܝܬܐ܁|
    block |܃ܪ̈ܘܚܢܝܬܵܐ ܘܦܓܪ̈ܢܝܬܐ ܛܟܣ ܘܥܒܕ|
    block |ܕܢܸܗܘܹܐ ܕܡ̇ܐ ܥܒ̇ܕܐ ܕܐܝܼܕ̈ܝܟ ܠܥ̇ܒܕ ܐܝܼܕܲܝ܁|
    block |܃ܐܘ ܥܒܘܿܕܐ ܕܥܒܕ ܥܠܡܹ̈ܐ ܡ̣ܢ ܠܐ ܡܕܡ|
    block |ܕܡܠܦ ܥܒܕ̈ܘܗܝ ܕܢܕܡܘܿܢ ܒܹܗ ܠܡܥܒܕ ܡܸܕܸܡ܁|
    block |܃ܐܘܨܝ̇ܪܐ ܕܨܵܪ ܒܪ̈ܝܬܐ ܟܕܠܲܝܬ ܐܸܢܹܝܢ|
    block |ܕܦܢ̣ܐ ܒܬܢܝܵܐ ܘܪܫܡ ܐܸܢܹܝܢ ܩܕܡ ܒܲܪ ܥܲܡܥܡ܁|
    block |܃ܐܘ ܕܓܢܝܼܙܵܐ ܐܡܝܼܢܘܼܬܹܗ ܒܐܲܡܝܼܢܘܼܬܹܗ|
    block |ܕܠܥܸܙ ܚܝܠܗ ܩܵܠܹ̈ܐ ܓܠ̈ܝܐ ܩܕܼܵܡ ܫܡܫ̈ܘܗܝ܁|
    block |܃ܐܘ ܠܟ ܐܵܦ ܠܵܟ ܓܲܒܼܪܐ ܕܐܝܼܬܵܘܗܝ ܓܒܼܝܠ ܡ̣ܢ ܐܲܪܥܵܐ|
    block |ܕܣܠܸܩ ܗܘܢܵܟ ܠܡܕܡܝܘ ܒܡܲܬܩܢܢܵܟ܁|
    block |܃ܐܵܘ ܠܵܟ ܡܘܼܫܹܐ ܛܝܢܵܐ ܪܲܦܝܵܐ ܫܠܹܐ ܡ̣ܢ ܡܝ̈ܬܐ|
    block |ܕܗܘ̤ܐ ܡܕܪܟ ܒܪܐ ܒܪܝܼܬܐ ܐܲܝܟ ܒܵܪܘܿܝܵܐ܁|
    block |܃ܐܘ ܠܵܟ ܦܐܩ̇ܐ ܚܓܝܼܪ ܡ̣ܢ ܡܡܠܠܵܐ ܕܡܸܠܲܬܼ ܦܘܼܡܵܐ|
    block |ܕܥܒܪܬ̤ ܡܸܠܬܵܟ ܪܗܛܐ ܕܐ̄ܢܫ̈ܐ ܘܕܫܡܝ̈ܢܐ܁|
    block |܃ܥܲܡ ܒܪܬ ܩܵܠܵܐ ܐܲܠܗܝܬܵܐ ܪܗܛ ܡܬܝܢܐ|
    block |ܘܛܣ ܠܫܢܹܗ ܥܲܠ ܨܒܘ̈ܬܐ ܕܠܵܐ ܚܙ̈ܝܢ ܠܹܗ܁|
    block |܃ܡܠܬܼ ܪܘܼܚܵܐ ܠܥܙܬ̤ ܥܲܡܹܗ ܪܘܼܚܢܵܐܝܼܬ|
    block |ܘܨܪܬܹܗ ܒܗܘܢܵܐ ܠܡܓܼܡܪ ܡ̈ܠܹܐ ܒܝܲܕ ܣܘܼܥܪ̈ܢܹܐ܁|
    block |܃ܒܝܲܕ ܣܘܥܪ̈ܢܹܐ ܓܡ̣ܪ ܟܠܡܕܡ ܕܐܬܚܘܝܼ ܠܹܗ|
    block |ܒܚܝܠ ܗ̇ܘ ܚܲܝܠܵܐ ܓܡܝܼܪ ܒܐܝܼܬܘܼܬܹܗ ܘܒ̣ܵܪܘܿܝܘܼܬܗ܁|
    block |ܡܫܟܢܵܐ ܕܙܒ̣ܢܐ ܥܒܲܕ ܥܲܠ ܐܲܪܥܵܐ ܐܝܟ ܕܐܬܦܩܲܕ܁|
    block |ܘܦܠܓܗ ܠܬܪܹܝܢ ܐܝܟ ܦܘܠܓܼܵܐ ܕܪܘܡܵܐ ܘܥܘܼܡܩܵܐ܁|
    block |܃ܒܛܕܣܐ ܕܥܠܡ̈ܐ ܕܗܢܵܐ ܘܕܲܥܬܝܼܕ ܛܟܸܣ ܥܒܼܕܹܗ|
    block |ܘܟܢܫ ܘܡܠܝܗܝ ܐܣܟܝܡ ܕܘܒܪ ܕܬܢܢ ܘܕܲܠܗܵܠ܁|
    block |܃ܬܪܝܼܢ ܕܘܼܒܵܪܹ̈ܐ ܚܘܝܼ ܠܐܢܫܐ ܒܝܲܕ ܛܘܟܣܹܗ|
    block |ܘܐܠܸܦ ܐܸܢܘܿܢ ܠܡܸܛܲܪ ܛܲܟܼܣܵܐ ܕܣܝܼܡ ܒܲܬܪܝܗܘܿܢ܁|
    block |܃ܒܗ̇ܘ ܒܪܝܐ ܛܟܣ ܐܸܢܘܿܢ ܒܦܓܪ̈ܢܝܵܬܐ|
    block |ܘܒܗ̇ܘ ܕܠܓܼܘ ܚܲܟܸܿܡ ܐܸܢܘܿܢ ܒܪ̈ܘܚܵܢܝܵܬܵܐ܁|
    block |܃ܦܓܪ̈ܢܝܵܬܐ ܘܪ̈ܘܚܢܝܵܬܐ ܣܡ ܒܲܬܪܝܗܘܿܢ|
    block |ܠܦܘܼܬ ܪܘܼܟܼܒܼܵܐ ܕܲܒܼܒܲܪܢܵܫܵܐ ܕܦܓܪ ܘܕܪܘܼܚ܁|
    block |܃ܠܦܓܪܐ ܐܦܣ ܠܡܥܲܠ ܟܠܫܵܥ ܠܗ̇ܘ ܒܪܝܐ|
    block |ܘܠܓܘܝܵܐ ܠܢܦܫܵܐ ܕܟܼܠܢܵܫ ܒܝܲܕ ܪܲܒ ܟܘܼܡܪܹ̈ܐ܁|
    block |܃ܥܲܡ ܪܒܟܘܼܡܪܹ̈ܐ ܥܐܲܠ ܗ̄ܘ̣ܵܐ ܟܠ ܒܝܲܕ ܪܥܝܢܵܐ|
    block |ܒܲܕ ܠܵܐ ܡܨܐ ܗ̄ܘ̣ܵܐ ܦܲܓܼܪܵܐ ܠܡ̣ܥܲܠ ܟܡܵܐ ܕܐܪܥܢܵܐ ܗ̄ܘ̣܁|
    block |܃ܪܘܚܢܐܝܼܬ ܨܝܼܕ ܗ̄ܘ̣ܵܐ ܡܲܫܟܢܵܐ ܗܘ̇ ܓܵܘܝܵܐ|
    block |ܐܦ ܪܲܒܟܘܼܡܪܹ̈ܐ ܒܐ̄ܙܪ ܪ̈ܘܚܢܹܐ ܥܐ̇ܠ ܗ̄ܘ̣ܵܐ ܠܹܗ܁|
    block |܃ܐ̄ܪܙܢܵܐܝܼܬ ܪܫܝܼܡ ܗ̄ܘ̣ܵܐ ܕܘܼܡܝܹܗ ܕܗ̇ܘ ܒܪܝܐ|
    block |ܘܲܠܦܘܼܬ ܐܵܦ ܡܲܥܠܬܐ ܕܒܲܐܡܝܼܢܘܼܬܼܵܐ܁|
  block
    block |܃ܠܪܝܼܠܹܗ ܒܠܚܘܿܕ ܡܦܣ ܗ̄ܘ̣ܵܐ ܠܗ ܠܦܓܼܵܪ ܠܡܸܚܙܵܐ|
    block |ܘܡܬܚܡ ܗ̄ܘ̣ܵܐ ܕܠܵܐ ܢܬܒܩܹܗ ܒܪ̈ܘܚܢܝܬܵܐ܁|
    block |܃ܕܘܼܒܵܪ ܦܓܼܪܵܐ ܡܠܹܐ ܗ̄ܘ̣ܐ ܡܲܫܟܢܵܐ ܗܘ̇ ܒܪܝܵܐ|
    block |ܘܦܓܪ̈ܝܢܬ ܘܩܘܝܵܡ ܦܓܼܪܐ ܣܝ̈ܡܵܢ ܗܘ̈ܝ ܒܹܗ܁|
    block |܃ܕܒܼܚܹ̈ܐ ܡܝ̈ܬܐ ܡܬܕܒܚܝܼܢ ܗ̄ܘ̣ܵܘ ܒܥܠܘ̈ܬܹܗ|
    block |ܘܣܕܪ̈ܐ ܕܠܚܡܐ ܡܣܬܕܪܝܢ ܗ̄ܘ̣ܵܘ ܥܲܠ ܦܬܘܿܪܹܗ܁|
    block |܃ܡܢܪܬܵܐ ܕܕܗܒܼܵܐ ܡܢܝܬܵܐ ܕܡܸܕܪܵܐ ܩܒܝܥܵܐ ܗܘ̣ܬ ܒܹܗ|
    block |ܘܠܥܸܠ ܡܢܗ̇ ܐܣܟܝܡ ܢܗܝܼܪܹ̈ܐ ܘܡܢܝܵܢ ܝܘ̈ܡܹܐ܁|
    block |܃ܟܠܗ ܪܗܛܐ ܕܩܘܝܵܡ ܫܢ̄ܬܵܐ ܡܣܝܟ ܗ̄ܘ̣ܵܐ ܒܵܗ̇|
    block |ܚܝܠ ܐܣܘܼܪܣܹ̇ܐ ܟܣܹܐ ܗ̄ܘ̣ܵܬܐ ܒܛܘܼܦܣܹ̈ܐ ܕܨܝܼܪܝܼܢ ܗ̄ܘ̣ܵܘ ܒܵܗ̇܁|
    block |܃ܠܦܘܼܬܼ ܥܡܪܬܵܐ ܡܬܚ ܗ̄ܘ̣ܵܐ ܡܫܟܢܵܐ ܠܐܪܒܥ ܦܸܢ̈ܝܵܢ|
    block |ܘܡܛܟܲܣ ܗ̄ܘ̣ܵܐ ܐܝܟ ܛܘܟܣܵܐ ܕܝܪ̈ܝܲܝ ܫܢ̄ܬܐ܁|
    block |܃ܟܲܟܼܣܵܐ ܪܒܵܐ ܡܠܹܐ ܗ̄ܘ̣ܵܐ ܛܟܣܹܗ ܠܕܚ̇ܐܪ ܒܗ|
    block |ܘܠܦܘܼܬ ܥܠܡܵܐ ܡܬܩܝܡܝܼܢ ܗ̄ܘ̣ܵܘ ܐܵܦ ܩܢܘܿܢܵܘ̈ܗܝ܁|
    block |܃ܥܲܡܹܗ ܕܥܠܡܵܐ ܡܬܝܒܲܠ ܗ̄ܘ̣ܵܐ ܛܲܟܼܣܵܐ ܕܪܗܛܹܗ|
    block |ܐܝܟ ܫܘܚܠ̈ܦܐ ܣܕܝܪ̈ܝܢ ܗܘ̣̈ܝ ܒܹܗ ܐܵܦ ܨܒܘ̈ܬܐ܁|
    block |܃ܒܓܪܒܝܵܐ ܣܝܼܡ ܗ̄ܘ̣ܵܐ ܡܲܕܒܵܚ ܕܒܚܹ̈ܐ ܘܦܬܘܿܪ ܠܲܚܡܵܐ|
    block |ܕܡܒܕܩܝܼܢ ܗ̄ܘ̣ܵܘ ܫܪܝ ܚܘܒ̈ܬܐ ܘܫܘܼܚܵܠܦ ܙܒܼܢܹ̈ܐ܁|
    block |܃ܫܘܚܠܵܦ ܙܒܢܹ̈ܐ ܡܠܝܼܢ ܗ̄ܘ̣ܵܘ ܣܕܪ̈ܐ ܕܥܲܠ ܦܬܘܵܪ̈ܐ|
    block |ܘܝܪ̈ܝܲܝ ܫܢ̄ܬܐ ܡܬܟܪܟܝܼܢ ܗ̄ܘ̣ܵܘ ܒܹܝܬ ܣܕܪܲܝ̈ܗܘܿܢ܁|
    block |܃ܒܫܬܐ ܣܕܪ̈ܝܢ ܬܪܥܣܲܪ ܝܪ̈ܚܝܼܢ ܡܬܚܘܝܢ ܗ̄ܘ̣ܵܘ|
    block |ܘܟܠ ܚܲܕ ܡܢܗܘܿܢ ܒܬܪܹܝܢ ܝܪ̈ܚܝܼܢ ܡܬܩܝܲܡ ܗ̄ܘ̣ܐ܁|
    block |܃ܝܪ̈ܚܐ ܡܩܝܼܡܝܼܢ ܡܘܥܝܬ ܙܪ̈ܲܥܹܐ ܘܬܪܒܝܼܬ ܦܸܐܪܹ̈ܐ|
    block |ܘܛܟ ܐܦ ܣܸܕܕ̈ܐ ܒܗܢܵܐ ܛܲܟܼܣܵܐ ܡܣܬܕܪܝܼܢ ܗ̄ܘ̣ܵܘ܁|
    block |܃ܒܲܠܚܡܵܐ ܩܝܡܝܼܢ ܚ̈ܝܐ ܕܐ̄ܢܫܐ ܟܡܵܐ ܕܐܪܥܢܐ ܗ̄ܘ̣|
    block |ܥܲܠ ܗ̇ܝ ܣܝܼܡ ܗ̄ܘ̣ܵܐ ܠܚܡܐ ܒܲܠܚܘܿܕ ܥܲܠ ܦܬܘܪܵܐ܁|
    block |܃ܒܗܵܢ ܐܣܟܝܡܵܐ ܡܣܬܕܪܝܢ ܗ̄ܘ̣ܵܘ ܣܕܪܹ̈ܐ ܠܓܪܒܝܵܐ|
    block |ܕܢܸܗܘܘܿܢ ܚܝ̇ܪܝܢ ܠܘܼܩܒܼܵܠ ܛܲܟܼܣܵܐ ܕܒܼܢܗܝܼܪܹ̈ܐ܁|
    block |܃ܒܐ̄ܪܵܙ ܢܗܝܼܪܹ̈ܐ ܚܝܪܐ ܗ̄ܘ̣ܵܬ ܒܗܘܿܢ ܡܢܪܬܵܐ ܒܕܠܩܹܝ̈ܗ̇|
    block |ܘܗܢܘܿܢ ܨܐܕܝܗ̇ ܐܲܝܟ ܙܪ̈ܥܘܢܹܐ ܠܘܥܕܵܐ ܕܫܸܡܫܵܐ܁|
    block |܃ܒܬܝܡܢܵܐ ܣܡܗ̇ ܪܸܡܙܵܐ ܕܣܡ ܢܡܘܿܣܵܐ|
    block |ܘܐܦܝ̈ܗ̇ ܠܓܪܒܝܵܐ ܒܗ̇ܘ ܐܸܣܟܝܡܵܐ ܕܐܣܦܝܼܪ ܫܡܫܵܐ܁|
    block |܃ܥܡܹܗ ܕܫܡܫܵܐ ܡܬܟܪܟܼܐ ܗ̄ܘ̣ܵܬ ܠܵܘ ܒܟܪܡܹܝܐ|
    block |ܐܠܵܐ ܒܛܟܼܣܵܐ ܕܣܥܘܿܪܘܼܬܼܵܐ ܕܡ̣ܢ ܙܠܝܼܩܵܘ̈ܗܝ܁|
    block |܃ܟܠܹܗ ܛܲܟܼܣܵܐ ܕܒܢܗܝܼܪܹ̈ܐ ܡܛܟܣ ܗ̄ܘ̣ܵܐ ܒܵܗ̇|
    block |܃ܘܡܢܝܢ ܝܘ̈ܡܹܐ ܘܫܘܼܚܠܵܦ ܝܲܪ̈ܚܹܐ ܡܣܝܟ ܗ̄ܘ̣ܵܐ ܒܗ̇|
    block |܃ܫܒܼܬ ܝܘܡ̈ܐ ܨܝܪܐ ܗ̄ܘ̣ܵܬ ܒܗ̇ ܘܗ̤ܝ ܒܵܗ̇ ܒܫܒܬܼܵܐ|
    block |ܘܫܒܼܥܵܐ ܫܪ̈ܓܝܼܢ ܒܡܢܝܢ ܝܘܡ̈ܐ ܠܥܸܠ ܡ̣ܢ ܪܫܵܗ̇܁|
    block |܃ܒܡܢܝܢ ܝܘܡ̈ܐ ܡܢܹܐ ܗ̄ܘ̣ܵܐ ܛܲܟܼܣܵܐ ܕܕܠܩܹ̈ܐ ܕܲܥܠܹܝܗ̇|
    block |ܘܡܛܟܣܵܐ ܗ̄ܘ̣ܬ ܒܕܡܘܼܬ ܫܲܒܬܼܵܐ ܕܠܵܐ ܚܣܝܪܐ܁|
    block |ܐܫܬܐ ܫܒܼܛܝܼܢ ܩܒܝܼܠܝܼܢ ܗ̄ܘ̣ܵܘ ܒܵܗ̇ ܘܗ̤ܝ ܒܡܨܥܵܬܼܵܐ܁|
    block |ܘܐܝܟ ܝܘܡ̈ܬܐ ܕܬܘܩܢ ܟܠܐ ܘܫܒܬܐ ܠܚܪܬܐ܁|
    block |܃ܗ̇ܘ ܬܘܩܢܵܐ ܕܐܫܬܐ ܝܘܡ̈ܝܢ ܡܬܚܸܡ ܗ̄ܘ̣ܵܐ ܒܗ̇|
    block |ܘܩܕܫܵܐ ܗ̄ܘ̣ܵܬ ܐܝܟ ܝܘܿܡ ܫܒܬܐ ܕܩܕܫܗ ܪܡܙܵܐ܁|
    block |܃ܫܒܬܐ ܕܬܪܬܝܢ ܡܬܡܢܝܐ ܗ̄ܘ̣ܵܬ ܒܡܫܟܢ ܙܒܢܵܐ|
    block |ܘܕܠܩܹ̈ܐ ܕܥܲܠܝܹܗ̇ ܐܝܟ ܢܗܝܪܹ̈ܐ ܕܒܐܦܝ̈ ܪܘܡܵܐ܁|
    block |܃ܒܡܫܟܢܵܐ ܕܠܒܲܪ ܡܬܚܘܹܐ ܗ̄ܘ̣ܐ ܢܗܘܪܵܗ̇ ܒܠܚܘܕ|
    block |ܠܦܘܼܬ ܕܐܦ ܫܸܡܫܵܐ ܒܥܘܡܪܵܐ ܕܲܬܢܵܢ ܡܢܗܪ ܒܲܠܚܘܿܕ܁|
    block |܃ܠܩܘܕܵܫ ܩܘܼܕܫܹ̈ܐ ܠܵܐ ܚܫܚ ܗ̄ܘ̣ܵܐ ܢܘܼܗܪܵܐ ܕܡܸܢܵܗ̇|
    block |ܐܝܟ ܡܵܐ ܕܠܵܐ ܣܢܝܼܩ ܥܘܼܡܪܵܐ ܕܲܠܥܸܠ ܥܲܠ ܢܲܗܝܼܪܵܐ܁|
  block
    block |܃ܒܥܘܼܡܪܵܐ ܕܲܠܥܸܠ ܨܝܼܪ ܗ̄ܘ̣ܵܠ ܡܲܫܟܢܵܐ ܗ̇ܘ ܓܵܘܝܵܐ|
    block |ܘܲܡܬܲܚܸܡ ܗ̄ܘ̣ܵܐ ܡ̣ܢ ܡܲܥܲܠܬܼܵܐ ܒܕܘܼܡܝܵܐ ܕܝܼܠܹܗ܁|
    block |܃ܒܕܘܼܡܝܵܐ ܕܪܵܘܡܵܐ ܡܸܫܬܲܡܲܫ ܗ̄ܘ̣ܵܐ ܟܲܕ ܛܵܒܼ ܒܐܲܪܥܵܐ ܗ̄ܘ̣|
    block |ܐܵܦ ܨܒܼܘ̈ܬܹܗ ܥܲܠ ܕܲܥܬܼ̈ܝܕܵܢ ܡܸܫܬܲܥܝܵ̈ܢ ܗܘ̣̈ܝ܁|
    block |܃ܒܕܸܒܼܚܵܐ ܕܥܵܛܪܵܐ ܐܵܦ ܒܹܝܬܼ ܒܸܣܡܹ̈ܐ ܕܣܝܼܡܝܼܢ ܗ̄ܘ̣ܵܘ ܒܹܗ|
    block |ܥܲܠ ܬܵܘܕܝܼܬܼܵܐ ܕܕܲܟܼܝܘܼܬܼ ܢܲܦܫܵܐ ܡܸܬܢܲܒܼܝܼܢ ܗ̄ܘ̣ܵܘ܁|
    block |܃ܒܸܥܛܪܵܐ ܕܒܸܣܡܹ̈ܐ ܥܸܐܹܠ ܗ̄ܘ̣ܵܐ ܠܹܗ ܐܵܦ ܪܲܒܘܼܟܘܼܡܪܹ̈ܐ|
    block |ܘܲܚܕܵܐ ܒܫܲܢ̈ܬܼܵܐ ܡܚܲܣܹܐ ܗ̄ܘ̣ܵܐ ܒܹܗ ܥܠܵܘܗܝ ܘܥܲܠ ܥܵܠܡܵܐ܁|
    block |܃ܚܘܼܣܵܝ ܚܵܘ̈ܒܹܐ ܘܪܘܚ ܓܸܠܝܵܢܵܐ ܡܩܲܒܸܠ ܗ̄ܘ̣ܵܐ ܒܹܗ|
    block |ܘܩܸܢܛܵܐ ܘܚܘܼܒܵܐ ܡܠܹܐ ܗ̄ܘ̣ܵܐ ܡܲܥܠܹܗ ܐܵܦ ܡܲܦܲܩܬܹܗ܁|
    block |܃ܩܸܢܛܵܐ ܡܠܹܐ ܗ̄ܘ̣ܵܐ ܒܲܕ ܩܵܢܸܛ ܗ̄ܘ̣ܵܐ ܡ̣ܢ ܚܵܘܵܒ̈ܬܹܗ|
    block |܃ܘܚܘܼܒܵܐ ܡܠܹܐ ܗ̄ܘ̣ܵܐ ܒܝܲܕ ܡܲܥܲܠܬܹܗ ܠܡܸܣܲܒ ܪ̈ܲܚܡܹܐ|
    block |܃ܪ̈ܲܚܡܹܐ ܘܕܝܼܢܵܐ ܡܸܬܒܲܕܼܩܝܼܢ ܗ̄ܘ̣ܵܘ ܒܝܲܕ ܨܒܼܘ̈ܬܹܗ|
    block |ܘܥܲܠ ܣܘܼܥܪ̈ܵܢܹܐ ܕܲܗܘ̤ܵܘ ܘܗܵܘܹܝܢ ܡܸܫܬܲܠܝܼܢ ܗ̄ܘ̣ܵܘ܁|
    block |ܩܣܛܵܐ ܘܫܲܒܛܵܐ ܥܘܼܗܕܵܢܵܐ ܗܘ̣̈ܝ ܕܗܵܠܹܝܢ ܕܥܲܒܲܪ|
    block |ܐܘܼܟܼܠܵܐ ܕܡܢܢܵܐ ܘܓܲܒܝܘܼܬܼ ܟܵܗܢܹ̈ܐ ܕܡ̣ܢ ܒܹܝܬܼ ܠܹܘܝܼ܁|
    block |܃ܒܝܲܕ ܩܹܒܘܼܬܼܵܐ ܐ̄ܪܵܙ ܬܸܫܡܸܫܵܬܐ ܫܡܲܝܵܢܵܝܵܬܐ|
    block |ܘܲܒܼܝܲܕ ܣܪ̈ܵܦܹܐ ܓܡܝܼܪܘܼܬܼ ܚܲܝܹ̈ܐ ܠܵܐ ܡܵܝܘܿܬܹ̈ܐ܁|
    block |܃ܒܛܲܟܼܣܵܐ ܕܕܲܗܒܼܵܐ ܕܡܸܬܦܲܫܲܩ ܗ̄ܘ̣ܵܐ ܫܡܹܗ ܚܘܼܣܵܝܵܐ|
    block |ܚܘܼܣܵܝ ܚܵܘܒܹ̈ܐ ܕܲܒܼܡܲܚܵܝܢܲܢ ܡܸܬܦܲܫܲܩ ܗ̄ܘ̣ܵܐ܁|
    block |܃ܒܫܸܡ ܚܘܼܣܵܝܵܐ ܡܸܬܟܲܢܹܐ ܗ̄ܘ̣ܵܐ ܗܘ̤ ܗ̇ܘ ܛܲܟܼܣܵܐ|
    block |ܠܵܘ ܕܲܡܚܲܣܹܐ ܐܸܠܵܐ ܕܐ̄̇ܪܵܙܵܐ ܗܘ̣ ܕܲܡܚܲܣܝܵܢܵܐ܁|
    block |܃ܐ̄ܪܵܙ ܚܘܼܣܵܝܵܐ ܟܣܹܐ ܗ̄ܘ̣ܵܐ ܒܛܲܟܼܣܵܐ ܢܵܡܘܿܣܵܝܵܐ|
    block |ܘܲܡܣܲܟܹܐ ܗ̄ܘ̣ܵܐ ܕܠܸܐܡܲܬܝ ܢܸܓܼܠܝܼܘܗܝ ܡܚܲܣܹܐ ܚܵܘ̈ܒܹܐ܁|
    block |܃ܠܛܵܣܵܐ ܡܠܝܼܠܵܐ ܡܸܬܝܲܐܲܒܼ ܗ̄ܘ̣ܵܐ ܛܵܣܵܐ ܚܲܪܫܵܐ|
    block |ܕܠܸܐܡܲܬܼܝ ܢܸܐܬܹܐ ܡܸܓܼܡܘܿܪ ܐ̄ܪܵܙܹܗ ܒܝܲܕ ܣܘܼܥܵܪ̈ܢܹܐ܁|
    block |܃ܠܚܘܼܣܵܝ ܚܵܘ̈ܒܹܐ ܕܲܒܸܣܘܼܥܪ̈ܵܢܹܐ ܡܸܬܝܲܐܲܒܼ ܗ̄ܘ̣ܵܐ|
    block |ܒܲܕܠܵܐ ܡܨܹܐ ܗ̄ܘ̣ܵܐ ܒܚܝܹܠ ܚܵܘܒܵܬܼܵܐ ܕܲܟܼܝܵܢ ܐ̄ܢܫ̈ܐ܁|
    block |܃ܡܚܝܼܠ ܗ̄ܘ̣ܵܐ ܚܲܝܠܹܗ ܡ̣ܢ ܕܲܠܡܸܥܛܵܐ ܥܵܘ̣ܠܵܐ ܕܐ̄ܢܫ̈ܐ|
    block |ܘܠܵܐ ܣܵܦܸܩ ܗ̄ܘ̣ܵܐ ܠܡܸܫܪܵܬ ܡܵܘܬܼܵܐ ܡ̣ܢ ܡܵܝܘܿܬܹ̈ܐ܁|
    block |܃ܫܸܡ ܚܘܼܣܵܝܵܐ ܕܲܡܚܲܣܝܵܢܵܐ ܩܢܸܐ ܗ̄ܘ̣ܵܐ ܒܲܠܚܘܿܕ|
    block |ܘܲܡܗܲܒܸܒܼ ܗ̄ܘ̣ܐ ܐܲܝܟ ܨܘܼܪ̈ܵܬܵܐ ܕܠܵܐ ܚܲܝܘܼܬܼܵܐ܁|
    block |܃ܫܡܵܗܹ̈ܐ ܫܹܐܝ̈ܠܹܐܐ ܕܠܵܐ ܣܘܼܥܪ̈ܵܢܹܐ ܡܸܬܼܥܲܛܲܦ ܗ̄ܘ̣ܵܐ|
    block |ܛܵܣܵܬ ܚܫܝܼܐܵܐ ܐܵܦ ܚܘܼܣܵܝܵܐ ܕܐ̄ܪܵܙ ܚܘܼܣܵܝܵܐ܁|
    block |܃ܥܲܠ ܗ̇ܘ ܕܐܵܬܹܐ ܡܸܬܢܲܒܸܐ ܗ̄ܘ̣ܵܐ ܒܝܲܕ ܟܘܼܢܵܝܵܘ̈ܗܝ|
    block |ܘܐܲܝܟ ܕܲܒܼܨܒܥܵܐ ܡܚܵܘܹܐ ܗ̄ܘ̣ܵܐ ܠܹܗ ܠܝܘܿܡ ܓܸܠܝܵܢܹܗ܁|
    block |܃ܒܲܫܡܵܐ ܕܛܵܣܵܐ ܦܲܓܼܪܵܢܘܼܬܹܗ ܡܸܫܬܲܥܹܐ ܗ̄ܘ̣ܵܐ|
    block |ܘܲܒܼܚܘܼܣܵܝܵܐ ܚܹܝܠ ܐܝܼܬܘܼܬܼܵܐ ܕܥܵܡ̇ܪ ܗ̄ܘ̣ܵܐ ܒܹܗ܁|
    block |܃ܠܲܝܬ ܗ̄ܘ̣ܵܐ ܚܲܝܠܵܐ ܕܚܘܼܣܵܝ ܚܵܘ̈ܒܹܐ ܒܲܫܬܝܼܩܘܼܬܹܗ|
    block |ܘܠܵܐ ܒܲܪܢܵܫܵܐ ܡܨܹܐ ܗ̄ܘ̣ܵܐ ܕܢܲܚܸܐ ܠܲܒܼܢܲܝ̈ܢܵܫܵܐ܁|
    block |܃ܚܹܝܠ ܒܵܪܘܿܝܵܐ ܚܲܝܸܠ ܠܐ̄ܪܵܙܵܐ ܘܲܠܫܘܼܡܠܵܝܹܗ|
    block |ܘܲܒܼܚܹܝܠ ܚܝܠܹܗ ܝܲܗ̣̄ܒ ܚܲܝܘܼܬܼܵܐ ܒܡܵܝܘܿܬܘܼܬܼܵܐ܁|
    block |܃ܡܝܼܬܘܼܬ ܐ̄ܢܵܫܵܐ ܡܸܬܟܲܪܙܵܐ ܗ̄ܘ̣ܵܬ ܒܫܸܬܩܹܗ ܕܛܵܣܵܐ|
    block |܃ܘܲܒܼܓܸܠܝܵܫܹ̈ܐ ܕܗܵܘܹܝܢ ܗ̄ܘ̣ܵܘ ܒܹܗ ܡܸܠܬܼܵܐ ܒܲܦܓܼܪܐ|
    block |܃ܪܘܼܚ ܓܸܠܝܢܵܐ ܢܵܦ̣ܚ ܗ̄ܘ̣ܵܐ ܒܵܗ̇ ܒܫܬܝܼܩܘܼܬܹܗ|
    block |ܐܲܝܟ ܨܒܼܝܵܢܵܐ ܐܲܠܵܗܵܝܵܐ ܒܐ̄ܢܵܫܵܐ ܕܡܸܢܲܢ܁|
    block |܃ܒܵܗ̇ ܝܵܠܸܦ ܗ̄ܘ̣ܵܐ ܟܵܗܢܐ ܕܥܲܡܵܐ ܐ̄ܪܵܙ ܟܲܣܝܵ̈ܬܐ|
    block |ܐܲܝܟ ܡܵܐ ܕܚܲܢܲܢ ܚܹܝܠ ܐܝܼܬܘܼܬܼܵܐ ܒܝܲܕ ܒܲܪܓܸܢܣܲܢ܁|
    block |܃ܒܲܩܕܘܿܫ ܩܘܼܕ̈ܫܹܐ ܣܝܼܡ ܗ̄ܘ̣ܵܐ ܚܲܪܫܵܐ ܥܲܠ ܐܵܪ̈ܘܿܢܹܐ|
    block |ܐܲܝܟ ܕܐܵܦ ܡܵܪܹܗ ܥܬܝܼܕ ܗ̄ܘ̣ܵܐ ܒܪܵܘܡܵܐ ܠܲܡܕܲܝܪܘܼ܁|
    block |܃ܟܪ̈ܘܿܒܹܐ ܚܲܪ̈ܫܹܐ ܡܙܲܝܼܚܝܼܢ ܗ̄ܘ̣ܵܘ ܠܵܗ̇ ܠܲܫܬܝܼܩܘܼܬܹܗ|
    block |ܒܸܐܣܟܹܝܡ ܟܸܢܫܹ̈ܐ ܕܲܫܡܲܝܵܢܹ̈ܐ ܠܥܲܠܬ̤ ܚܲܝ̈ܢ܁|
  block
    block |܃ܒܥܸܠܲܬܼ ܚܲܝ̈ܢ ܡܸܬܝܲܩܲܪ ܗ̄ܘ̣ܵܐ ܕܲܗܒܼܵܐ ܚܫܝܼܠܵܐ|
    block |ܘܲܠܚܘܼܣܵܝܵܐ ܕܒܹܗܚܵܐܲܪ ܗ̄ܘ̣ܵܐ ܐܵܦ ܚܵܘܵܣܵܢܹܗ܁|
    block |ܘܐܸܠܵܐ ܢܹܐܡܲܪ ܝܼܣܲܕ ܠܵܝܵܐ ܡܫܲܡܸܫ ܐ̄ܪ̈ܵܙܹܐ܁|
    block |ܕܡܵܢܲܐ ܗ̣ܝ ܥܸܠܬܼܵܐ ܕܗܵܢ ܚܘܼܣܵܝܵܐ ܕܲܒܼܫܲܬܝܼܩܵܐ܁|
    block |܃ܠܡܵܢܵܐ ܣܝܼܡ ܗ̄ܘ̣ܵܐ ܒܲܩܕܘܿܫ ܩܘܼܕ̈ܫܹܐ ܐܲܝܟ ܩܲܕܝܼܫܵܐ|
    block |ܘܲܡܒܲܕܸܩ ܗ̄ܘ̣ܵܐ ܐ̄ܪܵܙ ܟܲܣܝܵ̈ܬܐ ܘܚܘܼܣܵܝ ܚܵܘܒܹ̈ܐ܁|
    block |܃ܠܡ̇ܢ ܥܲܠ ܫܸܬܩܹܗ ܣܢܣܝ̣ܩ ܗ̄ܘ̣ܵܐ ܟܵܗܢܵܐ ܡܵܐ ܕܥܵܐܹܠ ܗ̄ܘ̣ܵܐ|
    block |܃ܘܥܲܠ ܡ̇ܢ ܒܐܝܼܕܹܗ ܡܸܬܼܝܲܠܲܦ ܗ̄ܘ̣ܵܐ ܠܡܸܒܼܕܲܩ ܐ̄ܪ̈ܵܙܹܐ|
    block |܃ܠܡ̇ܢ ܠܵܐ ܟܪ̈ܘܿܒܹܿܐ ܡܸܫܬܲܥܝܼܢ ܗ̄ܘ̣ܵܘ ܐܸܦܢ ܚܲܪ̈ܫܝܼܢ|
    block |ܕܗܵܐ ܟܬܝܼܒܼ ܕܡܸܢܹܗ ܡܸܬܝܲܒܲܠ ܗ̄ܘ̣ܵܐ ܩܵܠ ܓܸܠܝܵܢܵܐ܁|
    block |܃ܠܡ̇ܢ ܐܵܦ ܟܵܗܢܵܐ ܠܵܐ ܥܵܐܸܠ ܗ̄ܘ̣ܵܐ ܨܹܐܕܵܘܗܝ ܟܠܫܵܥ|
    block |ܘܡܵܐ ܕܵܥܐܸܠ ܗ̄ܘ̣ܵܐ ܠܡ̇ܢ ܥܵܐܸܠ ܗ̄ܘ̣ܵܐ ܒܠܸܛܪܐ ܒܲܠܚܘܿܕ܁|
    block |܃ܠܡ̇ܢ ܡ̣ܢ ܚܲܪܫܵܐ ܡܸܬܼܝܲܒܲܠ ܗ̄ܘ̣ܵܐ ܩܵܐ̇ܐ ܨܐܕܵܘܗܝ|
    block |ܘܠܵܐ ܡ̣ܢ ܪܵܘܡܵܐ ܡ̣ܢ ܟܵܪܕܐܝܼܬܵܘܗܝ ܚܹܝܠ ܐܝܼܬܘܼܬܼܵܐ܁|
    block |܃ܠܡ̇ܢ ܟܠ ܟܠܹܗ ܒܡܸܨܥܵܝܘܼܬܹܗ ܕܛܵܣܵܐ ܡܝܼܬܼܵܐ|
    block |ܘܥܲܠ ܡ̇ܢ ܡܲܪܟܸܢ ܪܸܫܹܗ ܡܠܝܼܠܐ ܩܕܵܡ ܫܲܬܝܼܩܵܐ܁|
    block |܃ܚܘܼܪ ܝܗܘܿܕܵܝܵܐ ܒܚܹܝܠ ܒܘܼܕܵܩܵܐ ܕܒܼܚܹܝܠ ܣܸܦܪ̈ܲܝܟ|
    block |ܘܲܚܙܝܼ ܕܫܲܦܝܼܪ ܒܥܵܘ ܚܘܼܫܵܒܲܝ̈ [܁܁܁]ܠܵܬܐ ܕܐ̄ܪܵܙܵܐ܁|
    block |܃ܒܥܵܬܐ ܡܵܠܝܵܐ ܐܵܦ ܬܲܫܥܝܼܬܵܐ ܕܡܲܫܟܵܢ ܕܸܒܼܚܲܝ̈ܟ|
    block |ܕܡܸܛܠ ܡܵܢܵܐ ܩܘܼܕܫܵܐ ܘܩܘܼܕܫܵܐ ܡܸܬܼܟܲܢܸܐ ܗ̄ܘ̣ܵܐ܁|
    block |܃ܠܡ̇ܢ ܒܲܪܵܝܵܐ ܡܸܫܬܲܡܲܫ ܗ̄ܘ̣ܵܐ ܒܕܸܡ ܚܲܝ̈ܘܵܬܼܵܐ|
    block |ܘܗܘ̇ ܓܵܘܵܝܵܐ ܒܥܸܛܪܵܐ ܒܲܠܚܘܿܕ ܘܚܲܕܵܐ ܒܫܲܢ̄ܬܐ܁|
    block |܃ܐܸܢ ܝܘܼܬܼܪܵܢܵܐ ܡܐܹܐ ܗ̄ܘ̣ܵܐ ܐ̄ܪܵܙܵܐ ܕܗ̇ܝ ܡܲܥܲܠܬܐ|
    block |ܠܡ̇ܢ ܠܵܐ ܟܠܝܘܿܡ ܥܵܒܼܕ ܗ̄ܘ̣ܵܐ ܠܵܗ̇ ܕܢܹܐܬܲܪ ܟܠܝܘܿܡ܁|
    block |܃ܟܠܝܘܿܡ ܙܵܕܸܩ ܠܡܲܠܝܲܝ̈ ܚܵܘ̈ܒܹܐ ܠܡܸܬܼܚܲܣܵܝܼܘ|
    block |ܘܒܼܟܼܠܙܒܲܢ ܠܡܸܫܡܲܥ ܩܵܐܹܐ ܕܥܵܛܹܐ ܥ̣ܘܠܐ܁|
    block |܃ܠܵܐ ܥܸܒܼܪܵܝܵܐ ܠܵܐ ܗܵܟܲܢܵܐ ܗ̣ܝ ܐܲܝܟ ܕܲܟܼܬܝܼܒܵܐ|
    block |ܚܲܝܠܐ ܐ̄ܚܪܹܢܵܐ ܟܣܹܐ ܒܐܵܬܘܵܬܼܵܐ ܘܩܵܠܵܐ ܕܕܲܢܚ܁|
    block |܃ܩܘܼܕܫܵܟ ܕܲܠܒܲܪ ܥܘܼܡܪܵܐ ܕܐܲܪܥܵܐ ܡܸܬܼܒܲܕܲܩ ܒܹܗ|
    block |ܘܗ̇ܘ ܓ̇ܘܵܝܵܐ ܐ̄ܪܵܙ ܬܘܼܩܵܢܵܐ ܕܘܼܚܵܢܵܝܵܐ܁|
    block |܃ܡܲܕܒܲܚ ܕܸܒܼܚܲܝ̈ܟ ܐ̄ܪܵܙ ܗ̇ܘ ܕܸܒܼܚܵܐ ܕܲܚܠܵܦ ܚܲܝܲܝ̈ܢ|
    block |ܐܵܦ ܚܘܼܣܵܝܵܟ ܛܸܠܵܢܝܼܬܼܵܐ ܗ̄ܘ̣ ܕܚܘܼܣܵܝ ܚܵܘܒܲܝ̈ܢ܁|
    block |܃ܕܡ̣ܢ ܗ̇ܘ ܛܵܣܵܐ ܡܸܬܼܡܲܠܲܠ ܗ̄ܘ̣ܵܐ ܩܵܠܵܐ ܕܨܐܕܲܝܟ|
    block |ܚܹܝܠ ܥܘܼܕܵܪܢܵܐ ܗ̄ܘ̣ ܕܪܵܕܹܐ ܠܐ̄ܢܵܫܵܐ ܒܝܲܕ ܒܲܪܢܵܫܵܐ܁|
    block |܃ܟܪ̈ܘܿܒܹܐ ܕܩܲܝܣܵܐ ܕܲܡܪܲܚܦܝܼܢ ܗ̄ܘ̣ܵܘ ܥܲܠ ܚܘܼܣܵܝܵܐ|
    block |ܫܡܲܝܵܢܹ̈ܐ ܐ̄ܢܘܿܢ ܕܲܡܫܲܡܫܝܼܢ ܠܹܗ ܠܪܹܫܝܼܬܼ ܚܲܝܲܝ̈ܢ܁|
    block |܃ܕܲܚܕܵܐ ܒܫܲܢ̄ܬܐ ܥܵܐܸܠ ܗ̄ܘ̣ܵܐ ܠܹܗ ܪܲܒܵܐ ܕܟܘܼܡܪܹ̈ܐ|
    block |ܗ̇ܝ ܡܲܥܲܠܬܼܵܐ ܕܥܲܠ ܪܹܫܝܼܬܲܢ ܨܝܼܪܵܐ ܗ̄ܘ̣ܵܬ ܒܹܗ܁|
    block |܃ܠܩܘܼܕܫܵܐ ܕܪܵܘܡܵܐ ܥܬܝܼܕ ܗ̄ܘ̣ܵܐ ܕܢܸܥܘܿܠ ܐ̄ܪܵܙ ܦܘܼܪܩܵܢܲܢ|
    block |ܘܲܒܼܡܲܥܲܠܬܹܗ ܡܸܬܕܲܪܲܫܵܐ ܗ̄ܘ̣ܵܬ ܗ̇ܝ ܡܲܥܲܠܬܐ܁|
    block |܃ܐܝܼܙܓܲܕܵܐ ܗ̄ܘ̣ܵܬ ܟܵܗܢܘܼܬܼ ܥܲܡܵܟ ܩܕܼܵܡ ܡܹܐܬܼܝܼܬܹܗ|
    block |ܘܠܵܗ̇ ܗܘ̤ ܡܣܲܒܪܵܐ ܒܕܸܒܚܵܐ ܕܥܸܪ̈ܒܹܐ ܘܒܲܕܡܵܐ ܕܥܸܓܼ̈ܠܹܐ܁|
    block |܃ܗܲܕܝܵܐܐ ܗ̄ܘ̣ܵܐ ܡܲܫܟܵܢ ܙܲܒܢܵܟ ܒܝܲܕ ܦܘܼܠܵܓܹܗ|
    block |ܘܲܡܚܵܘܹܐ ܗ̄ܘ̣ܵܐ ܬܪܹܝܢ ܬܘܼܩܵܢܹ̈ܐ ܕܥܵܠܡܵܐ ܘܕܲܥܬܝܼܕ܁|
    block |܃ܐܸܠܵܐ ܠܡܵܢܵܐ ܡܲܫܟܢܵܐ ܘܡܲܫ[܁܁܁]ܐ ܠܚܲܕ ܕܘܼܒܪܵܐ|
    block |ܘܥܲܠ ܡ̇ܢ ܩܘܼܕܫܵܐ ܘܲܩܕܘܿܫ ܩܘܼܪ̈ܫܹܐ ܓܸܠܝܵܐ ܘܟܸܣܝܵܐ܁|
    block |܃ܡܛܠ ܡܵܢܵܐ ܒܚܲܕ ܢܘܼܩܵܝܵܐ ܕܕܸܡ ܚܲܝܵܬܐ|
    block |ܘܒܲܐ̄ܚܪܹܝܢ ܥܸܛܪܵܐ ܘܐܸܣܟܹܝܡ ܥܝܼܪܹ̈ܐ ܪ̈ܘܼܚܵܢܵܝܹܐ܁|
    block |܃ܠܡܵܢܵܐ ܟܐܹܐ ܗ̄ܘ̣ܵܬܼ ܒܐܲܦܲܝ̈ ܬܲܪܥܵܐ ܕܲܩܕܘܿܫ ܩܘܼܕܫܲܝ̈ܟ|
    block |ܘܠܵܐ ܥܵܐܸܠ ܗ̄ܘ̣ܵܝܬ ܡܸܬܒܲܩܹܐ ܗ̄ܘ̣ܵܝܬ ܒܲܫܒܚܵܝ̈ܬܐ܁|
    block |܃ܠܡ̇ܢ ܐܵܦ ܟܵܗܢܵܟ ܠܵܐ ܥܵܐܸܠ ܗ̄ܘ̣ܵܐ ܒܐܲܡܝܼܢܘܼܬܼܵܐ|
    block |ܘܡܵܐ ܕܥܵܐܸܠ ܗ̄ܘ̣ܵܐ ܠܡ̇ܢ ܠܵܐ ܡܲܥܸܠ ܕܒܼܚܹ̈ܐ ܥܲܡܹܗ܁|
    block |ܩܘܼܕܫܵܟ ܣܵܗ̇ܕ ܕܡܸܕܸܡ ܕܐܡܪܬܼ ܡܬܒܕܲܩ ܒܹܗ܃|
  block
    block |ܘܲܩܕܘܿܫ ܩܘܼܕܵܫܲܝܟ ܡܚܬܡ ܡܠܝ̈ ܒܝܲܕ ܣܘܥܪ̈ܢܹܐ܁|
    block |܃ܟܠܗ ܒܟܠܗ ܟܪܘܿܙܘܼܬܼܵܐ ܕܚܝ̈ܢ ܡܲܘܪܸܙ|
    block |ܘܐܝܟ ܕܒܨܒܥܐ ܡܚܘܐ ܒܐ̄ܪ̈ܵܙܵܘܗܝ ܫܪܪܐ ܕܕܢ̇ܚ܁|
    block |܃ܠܕܢܚܹܗ ܪܒܵܐ ܪܓܼܝܼܓ ܗ̄ܘ̣ܵܐ ܕܢܩܒܠ ܙܗܪܐ ܕܣܸܦܪ̈ܝܟ|
    block |ܘܗܫܵܐ ܕܕܢܚ ܠܡ̇ܢ ܟܠ̇ܐ ܐܲܢ̄ܬ ܕܢܚܪܘܢ ܒܗ܁|
    block |܃ܚܙܝܼ ܚܪܚܐ ܟܡܵܐ ܢܗܝܪܐ ܢܗܝܼܪܘܼܬܹܗ|
    block |ܕܪܕܦܹܗ ܠܚܫܟܵܐ ܕܦܬܪܟܪܘܼܬܼܵܐ ܘܛܠܸܩ ܘܐܵܘܦܝܼ܁|
    block |܃ܐܪܐ ܣܟܼܠܐ ܫܩܘܿܠ ܬܚܦܝܼܬܼܵܐ ܡ̣ܢ ܪܥܝܵܢܵܟ|
    block |ܘܚܙܝܼ ܥܵܠܡܵܐ ܕܪܕܐ ܒܢܘܼܗܪܵܐ ܕܟܪܘܿܙܘܼܬܹܗ܁|
    block |܃ܐܪܐ ܚܬܝܪܐ ܚܘܼܬܼ ܡ̣ܢ ܪܘܡܵܐ ܕܚܪܚܵܘܼܬܼܵܐ|
    block |ܘܚܘܼܪ ܒܲܒܼܪܝܼܬܼܵܐ ܕܡܙܚܝܐ ܠܹܗ ܠܢܝܼܫܵܐ ܕܐܲܣܠܝܼܬ܁|
    block |܃ܟܠܗ̇ ܒܪܝܬܵܐ ܩܥܝܵܐ ܫܘܼܒܼܚܹܗ ܕܠܵܐ ܣܒܥܘܼܬܼܵܐ|
    block |ܘܐܪܒܥ ܦܢ̈ܝܢ ܓܵܕܠܝܼܢ ܠܫܡܹܗ ܟܠܝܼܠ ܙܟܘܬܼܵܐ܁|
    block |܃ܟܠܗܘܿܢ ܟܐܢ̈ܐ ܒܐ̄ܙܪ ܡܐܬܝܼܬܹܗ ܡܬܒܲܝܐܲܝܢ ܗ̄ܘ̣ܵܘ|
    block |ܘܣܦܪ̈ܝ ܪܘܼܚܵܐ ܥܲܠ ܓܸܠܝܢܗ ܡܫܬܥܝܼܢ ܗ̄ܘ̣ܵܘ܁|
    block |܃ܟܗܢܹ̈ܐ ܒܛܟܼܣܗ ܡܬܛܲܛܣܝܼܢ ܗ̄ܘ̣ܵܘ ܩܢܘܢܲܝ̈ܗܘܿܢ|
    block |ܘܡܲܠܟܹ̈ܐ ܒܕܲܪܓܹܗ ܡܬܝܩܪܝܼܢ ܗ̄ܘ̣ܵܘ ܒܫܘܼܠܛܢܲܝ̈ܗܘܿܢ܁|
    block |܃ܒܪܒܘܼܬ ܕܪܓܹܗ ܝܪܒ ܢܡܘܿܣܵܐ ܘܢܛܘܪ̈ܬܹܗ|
    block |ܘܐܸܠܘܼܠܵܐ ܗܘ̤ ܐܦܠܐ ܒܲܫܡܵܐ ܡܫܬܡܗ ܗ̄ܘ̣ܵܐ܁|
    block |܃ܒܲܫܡܵܐ ܕܝܼܠܹܗ ܡܬܝܩܲܪ ܗ̄ܘ̣ܵܐ ܒܪܘܼܚ ܓܸܠܝ̈ܢܹܐ|
    block |ܐܦ ܓܠܝܢ̈ܐ ܥܲܠ ܓܸܠܝܢܹܗ ܡܫܬܥܝܼܢܢ ܗ̄ܘ̣ܵܘ܁|
    block |܃ܠܹܗ ܣܓܸܕ ܗ̄ܘ̣ܵܐ ܟܗܢܵܐ ܒܐ̄ܪܙܵܐ ܩܕܼܵܡ ܗ̇ܘ ܛܵܣܵܐ|
    block |ܐܦ ܗܘ̤ ܛܣܵܐ ܕܘܟܲܬܼ ܝܬܗ ܡܡܲܠܹܐ ܗ̄ܘ̣ܵܐ ܠܹܗ܁|
    block |܃ܒܕܡ ܚܝܘ̈ܬܐ ܪܣܣܐ ܕܕܡܗ ܡܐܒܕܡ ܗ̄ܘ̣ܵܐ|
    block |ܘܡ̇ܢ ܐܡ̇ܪ ܐ̄ܢܵܐ ܕܡܬܒܕܲܩ̣ ܗ̄ܘ̣ܵܐ ܕܗܘ̤ ܡܚܣܐ ܗ̄ܘ̣ܵܐ܁|
    block |܃ܒܡܸܘܼܠܟܵܢ ܟܸܐܢܹ̈ܐ ܫܪܪܡܐܝܼܬܹܗ ܡܫܬܪܪ ܗ̄ܘ̣ܵܐ|
    block |ܘܒܕܒܚ̈ܗܘܿܢ ܚܫܹܗ ܘܡܵܘܬܹܗ ܡܬܢܨܚ ܗ̄ܘ̣ܵܐ܁|
    block |܃ܠܹܗ ܡܘܟܐ ܗ̄ܘ̣ܵܐ ܗܘ̇ ܣܘܟܝܐ ܢܵܡܘܿܣܝܵܐ|
    block |ܘܣܗ̇ܕ ܡܘܫܐ ܕܬܩܢ ܡܫܟܢܵܐ ܒܐܪܙ ܓܸܠܝܵܢܹܗ܁|
    block |ܐ̄ܙܪ ܓܸܠܝܢܗ ܡܠܹܐ ܗ̄ܘ̣ܵܐ ܡܲܫܟܢܵܐ [܁܁܁]|
    block |ܘܐܲܝܟ ܕܒܨܒܥܐ ܡܚܵܘܹܐ ܗ̄ܘ̣ܐ ܠܹܗ ܒܝܕ܁|
    block |܃[܁܁܁] ܠܹܗ ܚ̇ܐܪ ܗ̄ܘ̣ܵܐ ܩܘܼܕܫܵܐ ܘܩܘܼܕܫܵܐ ܘܟܼܠܡܵܐ ܕܒܼܗܘܿܢ|
    block |ܕܐܡܲܬܝ ܢܸܐܬܹܐ ܘܢܸܓܼܡܘܿܪ ܐܵܢܘܿܢ ܒܩܲܕܝܼܫܘܹܬܗ܁|
    block |܃ܠܩܘܼܕܫܵܐ ܕܡܢܹܗ ܢܬܝܐܒܝܼܢ ܗ̄ܘ̣ܵܘ ܕܒܼܚܹ̈ܐ ܡܝ̈ܬܐ|
    block |܃ܕܐܡܬܝ ܢܕܒܚ ܩܢܘܿܡܹܐ ܚܝܐ ܡܦܛܪ ܐܸܢܘܿܢ|
    block |܃ܐܡܪܐ ܒܕܒܚܹܗ ܡܬܪܓܡ ܗ̄ܘ̣ܵܐ ܠܗ̇ ܠܲܕ ܒܚܝܒܼܬܹܗ|
    block |ܘܛܲܒܼ ܡ̣ܢ ܪܲܥܡܵܐ ܡܪܝܼܡ ܗ̄ܘ̣ܵܐ ܩܵܠܹܗ ܒܦܘܼܡ ܐܟܼܠܵܘ̈ܗܝ܁|
    block |܃ܒܐܘܟܼܠܹܗ ܕܚܲܪܫܵܐ ܐܘܼܟܠܐ ܕܦܓܼܪܗ ܡܬܒܕܩ ܗ̄ܘ̣ܵܐ|
    block |ܘܒܕܡܹܗ ܫܝܼܛܵܐ ܕܡܹܗ ܝܲܩܝܼܪܵܐ ܡܸܬܦܫܲܩ ܗ̄ܘ̣ܵܐ܁|
    block |܃ܪܣܣܵܐ ܕܕܡܗ ܢܛܪܗ ܠܥܲܡܐ ܡ̣ܢ ܢܟܝ̈ܢܹܐ|
    block |ܘܐܸܢ ܕܡ ܚܪܫܐ ܣܦ̣ܩ ܕܢܢܛܪ ܟܡܵܐ ܕܲܡܠܝܼܠܵܐ܁|
    block |܃ܒܕܡ ܡܲܠܵܠܐ ܥܬܝܼܕ ܗ̄ܘ̣ܵܐ ܕܢܸܦܪܘܿܩ ܛܒܼܵܐ ܠܐ̄ܢܫ̈ܐ|
    block |ܘܫܕܲܪ ܚܪܫܵܐ ܕܢܕܪܘܿܫ ܐܘܼܪܚܵܐ ܩܕܼܵܡ ܡܹܐܬܝܼܬܹܗ܁|
    block |܃ܒܢܘܣܵܐ ܕܦܓܼܪܹܗ ܡܲܥܡܲܪ ܗ̄ܘ̣ܵܐ ܟܠ ܘܗܘ̤ ܒܨܒܼܝܵܢܵܐ|
    block |ܘܬܩܢ ܡܫܟܢܵܐ ܘܲܩܪ̣ܵܝܗܝ ܩܘܕܫܵܐ ܘܩܕܘܿܫ ܩܘܕܫ̇ܐ܁|
    block |܃ܒܐ̄ܪܵܙ ܬܘܼܩܵܢܵܐ ܕܦܓܼܪܗ ܘܢܲܦܫܹܗ ܨܝܼܪ ܗ̄ܘ̣ܵܐ ܡܲܫܟܢܵܐ|
    block |ܘܦܓܪܢܐܝܬ ܘܪܘܼܚܵܢܵܐܝܐ ܡܫܬܡܲܫ ܗ̄ܘ̣ܵܐ܁|
    block |܃ܦܓܼܪܵܢܝܬܐ ܘܪ̈ܘܚܢܝܵܬܐ ܣܝܼ̈ܡܵܢ ܗܘ̤̈ܝ ܒܹܗ|
    block |ܠܦܘܼܬ ܕܥܬܝܼܕ ܗ̄ܘ̣ܵܐ ܕܢܸܕܢܘܿܫ ܨܹܐܕܵܘܗܝ ܥܝܼܪܹ̈ܐ ܘܐ̄ܢܫ̈ܐ܁|
    block |ܠܠܡܐܹܝܢ ܫܝܢܹܗ ܡܡܢܥ ܗ̄ܘ̣ܵܐ ܠܹܗ ܠܥܡܵܐ ܟܠܢܵܫ܃|
  block
    block |ܘܐܝܟ ܕܒܼܐܘܩܝܢܵܐ ܐܣܪ ܗ̄ܘ̣ܵܐ ܠܹܗ ܒܣܒܼܪܵܐ ܕܥܠܵܘܗܝ܁|
    block |܃ܠܡܕܐ ܕܕܢܚܹܗ ܬܪܝܨ ܗ̄ܘ̣ܵܐ ܢܝܼܫܵܐ ܕܢܛܘܪ̈ܬܹܗ|
    block |ܘܐܝܟ ܕܒܟܘܟܒܼܐ ܚ̇ܐܪ ܗ̄ܘ̣ܵܐ ܒܗ̇ ܒܦܐܝܘܼܬ ܢܘܼܗܪܹܗ܁|
    block |܃ܛܟܼܣܵܐ ܬܩܢܐ ܡܠܹܐ ܗ̄ܘ̣ܵܐ ܩܘܼܕܫܵܐ ܘܫܕܘܿܫ ܩܘܼܕܫ̈ܐ|
    block |ܘܠܦܘܼܬ ܥܠܡܵܐ ܢܩܝܼܫ ܗ̄ܘ̣ܵܐ ܒܐܪܥܵܐ ܠܐܪܒܥ ܦܸ̈ܢܝܵܢ܁|
    block |܃ܕܘܟܲܬ ܫܸܡܫܵܐ ܡܡܠܝܐ ܗܘ̣ܬ ܒܹܗ ܟܬܢܪܬ ܫܒ̈ܛܹܐ|
    block |ܘܒܢܗܝܪ̈ܝܗ̇ ܡܫܬܡܠܝܼܢ ܗ̄ܘ̣ܵܘ ܙܕܩܸ̈ܐ ܕܕܒܼܚܹ̈ܐ܁|
    block |܃ܫܡܫܵܐ ܒܚܘܼܡܹܗ ܡܩܫܸܠ ܦܐܪܐ ܘܡܵܘܥܐ ܙܪ̈ܥܹܐ|
    block |ܘܒܗ̇ ܒܕܡܘܬܐ ܗ̤ܝ ܒܡܫܟܼܢܵܐ ܥܵܠܡܵܐ ܕܲܬܪܹܝܢ܁|
    block |܃ܒܡܫܟܢܵܐ ܕܠܒܲܪ ܡܬܩܒܥܵܐ ܗ̄ܘ̣ܵܬ ܗ̤ܝ ܘܲܫܪ̈ܓܹܝܗ̇|
    block |ܠܦܘܼܬ ܕܐܦ ܫܸܡܫܵܐ ܒܥܘܡܪܐ ܕܬܢܢ ܡܬܚܡ ܪܗܛܗ܁|
    block |܃ܣܓܝܼ ܕܡ̇ܐ ܕܘܼܡܝܵܐ ܕܕܡܝܼ ܒܲܪ ܥܒܼܪ̈ܝܹܐ|
    block |ܘܠܵܐ ܐ̄ܢܫ ܡܫܟܲܚ ܠܡܕܡܝܘܼ ܛܵܒܼ ܡ̣ܢ ܗܵܟܲܢ܁|
    block |ܚܙܝܼ ܠܲܡ ܘܥܒܕ ܒܐܣܟܝܡ ܕܘܡܝܐ ܕܨܪܸܬ̣ ܩܘܼܕܡܲܝܟ܁|
    block |ܘܗܵܢܵܐ ܬܲܗܪܵܐ ܕܟܲܕ ܠܲܝܬ ܡܸܕܸܡ ܕܡܝ ܒܡܸܕܸܡ܁|
    block |܃ܠܲܝܬ ܗ̄ܘ̣ܵܐ ܡܕܡ ܒܕܘܡܝܵܐ ܕܨܵܪܠܹܗ ܒܛܘܼܪܵܐ|
    block |ܘܡ̇ܢ ܠܵܐ ܢܬܡܗ ܕܕܡܝܼ ܒܕܘܼܡܝܵܐ ܕܠܲܝܬ ܠܹܗ ܕܘܼܡܝܵܐ܁|
    block |܃ܒܗܵܘܢܵܐ ܚܵܪܒܹܗ ܒܗ̇ܘ ܡܵܐ ܕܚܙ̣ܵܐ ܕܘܼܚܵܢܵܐܝܼܬ|
    block |ܘܬܗܪܐ ܡܠܝܵܐ ܕܚ̣ܙܵܐ ܒܙܘ̈ܥܹܐ ܘܫܲܡܠܝܼ ܒܼ[܁܁܁]܁|
    block |܃ܚܙܬܼܵܐ ܕܢܗܪܐ ܚܙܵܐ ܚܙܝܐ ܕܲܣܬܝܼܪ̈ܵܬܐ|
    block |ܘܪܒܐ ܗ̄ܘ̣ܵܐ ܛܵܒܼ ܡ̣ܢ ܬܪܥܝܼܬܼܵܐ ܕܐܪ̈ܥܢܝܹܐ܁|
    block |܃ܣܓܼܝ̈ܐܢ ܗܘ̣̈ܝ ܛܵܒܼ ܡܘܼܫܚܵܬܹܗ ܕܡܫܟܵܢ ܙܒܼܢܵܐ|
    block |ܘܣܒܝܼܣܝܼܢ ܗ̄ܘ̣ܵܘ ܘܚܠܝܛܝܼܢ ܗ̄ܘ̣ܵܘ ܐܦ ܦܘܼܠܓܼܵܘ̈ܗܝ܁|
    block |܃ܐܝܟ ܡܘܼܫܚ̈ܬܐ ܕܠܐ ܐܝܼܬܲܝܗܹܝܢ ܥܒܲܕ ܕܐܝܼܬܲܝܗܝܼܢ|
    block |ܘܐܝܟ ܦܘܼܠ̈ܓܹܐ ܕܠܵܐ ܫܪܝܼܪܝܼܢ ܫܪܪ ܛܲܟܼܣܹܗ܁|
    block |܃ܒܛܟܼܣܵܐ ܥܒܕܹܗ ܠܦܘܼܬ ܛܘܼܟܣܹ̈ܐ ܕܚܙ̣ܵܐ ܒܛܘܼܪܵܐ|
    block |ܘܚ̄ܬܿܝ ܘܚܬܝܬܐܝܼܬ ܪܫܡ ܕܡܘܼ̈ܬܹܗ ܕܠܵܐ ܫܘܼܚܠܵܦܐ܁|
    block |܃ܐܵܘ ܟܡܐܚܲܬܼܝܼܬ ܨܠܸܡ ܕܸܡܘ̈ܬܟ ܒܲܪ ܥܒܪ̈ܝܐ|
    block |ܘܕܡܹ̇ܐ ܕܘܡܝܹܗ ܠܗ̇ܘ ܠܵܐ ܡܸܕܸܡ ܕܐܸܬܚܵܘܝܼ ܠܵܟ܁|
    block |܃ܐܘ ܟܡܐ ܝܗܝܪ ܡܣܐ ܕܡܕܟ ܪܘܼܚܵܐ ܒܡܸܠܲܝ̈ܟ|
    block |ܘܡܣܒܗ ܓܵܘܢܹܗ ܠܓܵܘܢܵܐ ܦܐܝܵܐ ܕܲܨܠܸܡ ܥܵܠܡܹ̈ܐ܁|
    block |܃ܐܘ ܟܡܐ ܦܐܝܐ ܐܘܪܚܐ ܕܕܪܫܬ ܒܹܝܬ ܐܪ̈ܥܢܹܐ|
    block |ܘܛܟ ܗ̇ܘ ܩܠܵܐ ܕܡܲܠܸܠ ܥܡܟ ܕܪܫܗ̇ ܒܦܘܼܡܵܟ܁|
    block |܃ܐܘ ܟܡܵܐ ܫܪܝܼܪ ܫܡ ܐܝܼܬܘܼܬܼܵܐ ܕܐܟܪܙܬ ܒܐܪܥܵܐ|
    block |ܕܦܪܣܝܼ ܘܓܼܠܗ̇ ܠܫܡܝܼܪܘܼܬܼܵܐ ܕܠܵܐ ܐܲܠܵܗܹ̈ܐ܁|
    block |܃ܐܘ ܟܡܵܐ ܪܗܛܬ̤ ܡܸܠܲܬ ܦܘܼܡܵܟ ܥܛܸܠ ܠܸܫܢܵܐ|
    block |ܕܥܪܬ̤ ܥܠܡ̈ܐ ܘܬܚܬ̤ ܛܟܣܐ ܕܡܬܩܢ ܥܠܡܹ̈ܐ܁|
    block |܃ܐܘ ܟܡܵܐ ܩܛܝܼܢ ܗܘܢܵܟ ܓܲܒܼܪܵܐ ܠܡܸܚܙܵܐ ܕܟܣܝܼ̈ܢ|
    block |ܕܐܩܬ ܙܵܘܥܵܘ̈ܗܝ ܠܡܬܒܩܝܘܼ ܒܲܕܠܵܐ ܚܙܵܬܵܐ܁|
    block |܃ܡ̇ܢ ܠܵܐ ܢܸܬܡܗ ܒܡܲܠܲܬ[ܟ] ܡܘܼܫܹܐ ܫܠܹܐ ܡ̣ܢ ܡܝ̈ܐ|
    block |ܕܚܠܦ ܡܝ̈ܐ ܡܠܝܬܵܗ̇ ܠܐܲܪܥܵܐ ܡܠܲܝ̈ ܪܘܼܚܵܐ܁|
    block |܃ܡ̇ܢ ܠܵܐ ܢܐܡܲܪ ܕܫܦܝܼܪ ܬܪܓܸܡ ܪܘܼܚܵܐ ܒܦܘܼܟܵܟ|
    block |ܕܐܝܟ ܛܘܝܼܒܹܗ ܦܫܩܬ ܐ̄ܪ̈ܙܘܗܝ ܒܹܝܬܼ ܐܪ̈ܥܢܹܐ܁|
    block |܃ܡ̇ܢ ܠܵܐ ܢܘܕܐ ܒܚܠܐ ܕܚܲܝܸܠ ܙܘܥܲܝ̈ ܢܲܦܫܵܟ|
    block |ܕܗܘܝ̤ܘ ܕܲܒܼܪܵܐ ܒܪܝܼܬܼܵܐ ܒܪܵܫܝܼܬ ܘܒܕܩܗ̇ ܒܦܘܼܡܵܟ܁|
    block |܃ܡ̇ܢ ܠܵܐ ܢܗܝܡܸܢ ܕܗܘ̤ ܐܲܫܪܝܼ ܒܵܟ ܚܹܝܠ ܚܸܪ̈ܡܵܬܵܐ|
    block |ܘܒܦܘ ܩܕܢܹܗ ܫܡܠܝܼܘ ܡܸܠܬܵܟ ܟܝܢ̈ܐ ܚܪ̈ܫܹܐ܁|
    block |ܡ̇ܢ ܠܵܐ ܢܩܪܝܟ ܐܲܠܵܗ܁|
    block |ܐܪܵܥܐ ܐܲܝܟ ܕܐܬܟܢܝܼܬܝ ܕܥܡܗ̇ ܕܡܸܠܬܵܟ ܡܬܓܼܡܪܝܼܢ ܗ̄ܘ̣ܵܘ ܥܒ̈̇ܕܐ ܒܐܲܪܥܵܐ܁|
    block |܃ܦܐܹܐ ܫܘܼܡܗܵܐ ܕܐܫܬܡܗ ܠܵܟ ܒܲܪ ܡܵܘܘ̈ܬܐ|
    block |ܘܛܵܒܼ ܫܸܠܡܲܬ̤ ܠܵܗ̇ ܒܝܲܕ ܣܘܼܥܪ̈ܵܢܹܐ ܡܸܠܬܼܵܐ ܕܨܐܕܵܝܟ܁|
  block
    block |܃ܒܲܫܡܵܐ ܫܐܝܼܠܐ ܐܸܬܼܟܲܢܝܼ ܠܵܟ ܫܸܡ ܐܲܠܵܗܵܐ|
    block |ܘܲܒܼܣܘܼܥܪ̈ܵܢܹܐ ܗܘ̤ܵܐ ܗ̇ܘ ܕܲܩܪܹܝܬ ܒܢܝܼܵܐ ܪܲܒܵܐ܁|
    block |܃ܠܟܼܠܗܹܝܢ ܡܸܠܲܝܟ ܗܘ̤ܵܐ ܫܘܼܠܵܡܵܐ ܐܲܝܟ ܕܐܸܬܢܲܒܝܼܘ|
    block |ܘܠܵܐ ܐܸܬܼܒܲܨܲܪܲܬ̤ ܚܕܵܐ ܐܵܬܘܼܵܬܐ ܕܠܵܐ ܐܸܬܼܓܲܡܪܲܬ̤܁|
    block |܃ܗܘ̤ ܗ̇ܘ ܕܲܩܪܹܝܬ ܢܒܝܼܵܐ ܪܲܒܵܐ ܫܲܡܠ̣ܝ ܡܸܠܝܼ̈ܟ|
    block |ܘܛܲܒܼܥܹܗ ܠܨܘܼܦܪܵܟ ܒܲܛܒܼܥܵܐ ܕܲܕܡܵܐ ܕܡ̣ܢ ܗܲܕܵܡܵܘ̈ܗܝ܁|
    block |ܡܛܠܵܬܹ ܠܥܸܙ ܒܵܟ ܪܘܼܚܵܐ ܐ̄ܪ̈ܵܙܹܐ ܣܬܝܼܪܹ̈ܐ܁|
    block |ܘܠܹܗ ܡܣܲܟܼܝܼܢ ܗ̄ܘ̣ܵܐ ܕܠܐܸܡܲܬܝ ܢܹܐܬܹܐ ܢܒܲܕܸܩ ܐܸܢܘܿܢ܁|
    block |܃ܒܹܗ ܚܵܐܲܪ ܗ̄ܘ̣ܵܐ ܐܵܦ ܬܘܼܩܵܢܹܗ ܕܡܲܫܟܵܢ ܙܲܒܼܢܵܐ|
    block |ܕܥܲܬܝܼܕ ܕܢܸܗܘܹܐ ܢܵܘܣܵܐ ܕܟܼܝܼܵܐ ܠܚܹܝܠ ܐܝܼܬܘܼܬܼܵܐ܁|
    block |܃ܒܲܡܠܹܐ ܙܲܒܼܢܵܐ ܫܲܡܸܫ ܡܲܫܟܢܵܐ ܠܫܸܡ ܒܵܪܘܿܝܵܐ|
    block |ܘܗܘ̤ ܕܠܵܐ ܫܘܼܠܵܡ ܡܸܫܬܲܡܲܫ ܒܹܗ ܩܲܕܝܼܫܵܐܝܼܬ܁|
    block |܃ܒܩܘܼܕܫܵܐ ܕܦܲܓܼܪܹܗ ܥܵܡܪ ܟܲܣܝܵܐ ܨܒܼܝܵܢܵܐܝܼܬܼ|
    block |ܘܒܹܗ ܡܸܬܼܩܲܕܲܫ ܡ̣ܢ ܪ̈ܘܼܚܵܢܹܐ ܘܡ̣ܢ [ܦܲܓ]ܪ݁ܢܹܐ܁|
    block |܃ܟܠܵܗ̇ ܒܪܝܼܬܼܵܐ ܣܓܼܵܕܵܐ ܒܦܲܓܼܪܹܗ ܠܡܲܬܼܩܵܢܵܢܵܗ̇|
    block |ܘܡܲܚܒܒܼܵܐ ܠܹܗ ܐܲܝܟ ܕܲܠܢܵܘܣܵܐ ܐܲܠܵܗܵܝܵܐ܁|
    block |܃ܩܘܕܫܵܐ ܗ̄ܘ̣ ܦܲܓܼܪܹܗ ܘܲܩܕܘܿܫ ܩܘܼܕ̈ܫܹܐ ܙܵܘܥܲܝ̈ ܢܦܲܫܹܗ|
    block |ܘܲܒܕܡ̈ܘܬܹܗ ܨܝܼܪ ܗ̄ܘ̣ܵܐ ܩܘܼܕܫܵܐ ܘܲܩܕܘܿܫ ܩܘܼܕ̈ܫܹܐ܁|
    block |܃ܩܘܼܕܫܵܐ ܘܩܘܼܕܫܵܐ ܡܸܬܼܟܲܢܸܐ ܗ̄ܘ̣ܵܐ ܡܲܫܟܵܢ ܙܲܒܼܢܵܐ|
    block |ܐܲܝܟ ܐ̄ܢܵܫ ܢܹܐܡܲܪ ܒܦܲܓܼܪܵܐ ܘܢܲܦܫܵܐ ܥܬܝܼܕ ܗ̄ܘ̣ܵܐ ܕܢܸܗܘܹܐ܁|
    block |܃ܒܡܲܡܫܟܢܵܐ ܕܠܲܒܲܪ ܦܲܓܼܪܵܢܘܼܬܵܐ ܡܸܬܒܲܕܩܵܐ ܗ̄ܘ̣ܵܬ|
    block |ܘܲܒܼܓܵܘܿܝܵܐ ܢܲܦܫܵܐ ܟܣܝܼܬܼܵܐ ܡܸܬܼܟܲܪܙܵܐ ܗ̄ܘ̣ܵܬ܁|
    block |܃ܒܦܲܓܼܪܵܐ ܘܢܲܦܫܵܐ ܗܵܘܹܐ ܐ̄ܢܵܫܵܐ ܐ̄ܢܵܫܵܐ ܓܡܝܼܪܵܐ|
    block |ܘܒܼܵܗ̇ ܒܲܕܡܘܼܬܼܵܐ ܨܝܼܪ ܗ̄ܘ̣ܵܐ ܡܲܫܟܢܵܐ ܒܲܬܼܪܹܝܢ ܡܲܫܟ̈ܢܹܐ܁|
    block |܃ܒܬܘܼܩܵܢ ܐ̄ܢܵܫܵܐ ܬܲܩܢܹܗ ܡܘܼܫܹܐ ܠܗ̇ܘ ܬܘܼܩܵܢܵܐ|
    block |ܬܵܘ ܢܚܸܙܹܐ ܒܹܗ ܬܘܼܩܵܢ ܐ̄ܢܵܫܵܐ ܕܲܗܘ̤ܵܐ ܒܐ̄ܢܵܫܵܐ܀|
block |ܥܲܠ ܬܘܼܩܵܢܵܐ ܕܲܒܼܪܝܼܬܼܵܐ|
  block
    block |ܥܲܠ ܬܘܼܩܵܢܵܐ ܕܲܒܼܪܝܼܬܼܵܐ|
  block
    block |ܡܐܡܪܐ ܕܬܠܬܝܢ ܘܫܬܐ|
    block |ܬܘܼܒܼ ܥܲܠ ܬܘܼܩܵܢܵܐ ܕܲܒܼܪܝܼܬܼܵܐ|
  block
    block |܃ܐܝܼܬܼܝܵܐ ܕܨܲܒܸܿܬܼ ܪܵܘܡ̇ܐ ܘܥܘܼܡܩܵܐ ܒܪܸܡܙܵܐ ܕܚܲܝܠܹܗ|
    block |ܒܝܲܕܼ ܒܲܪ̄ܬܼ ܩܵܠܵܐ ܨܒܼܵܐ ܕܲܢܒܲܕܸܿܩ ܥܲܠ ܬܘܼܩܵܢܵܘ̈ܗܝ ܀|
    block |܃ܒܪܵܫܝܼܬܼ ܬܲܩܸܢ ܫܡܲܝܵܐ ܘܐܲܪܥܵܐ ܘܡܲܝ̈ܵܐ ܘܐܵܐܲܪ|
    block |ܘܟܸܢܫܲܝ̈ ܪܵܘܡ̇ܐ ܘܢܘܼܗܪܵܐ ܘܚܸܫܟܵܐ ܕܲܦܝܼܣ ܥܲܠ ܟܠ ܀|
    block |܃ܒܪ̣ܵܗ̇ ܠܲܒܼܪܝܼܬܼܵܐ ܡ̣ܢ ܠܵܐ ܡܸܕܸܿܡ ܒܪܸܡܙܵܐ ܙܥܘܿܪܵܐ|
    block |ܘܐܲܝܟ ܕܲܒܼܢܲܚܬܵܐ ܟܲܣܝܼ ܐܲܦܹ̈ܝܗ̇ ܒܝܲܕܼ ܚܸܫܘܿܟܼܵܐ ܀|
    block |܃ܬܲܗܪܵܐ ܪܲܒܵܐ ܣܲܥ݂ܲܪ ܒܵܪܘܿܝܵܐ ܒܪܹܫ ܬܘܼܩܵܢܵܘ̈ܗܝ|
    block |ܕܲܒܼܢܵܐ ܒܲܝܬܵܐ ܘܐܲܛܸܡ ܟܵܘܵܘ̈ܗܝ ܘܲܡ̣ܠܵܝܗܝ ܚܸܫܟܵܐ ܀|
    block |܃ܒܝܲܕܼ ܥܸܠ̈ܠܵܬܼܵܐ ܨܒܼܵܐ̣ ܕܲܢܒܲܕܸܿܩ ܥܲܠ ܬܘܼܩܵܢܵܘ̈ܗܝ|
    block |ܘܲܠܝܘܼܠܦܵܢܵܐ ܕܲܡܠܝܼܠܘܼܬܼܵܐ ܬܲܗܝܼ ܥܒܼܵܕܵ̇ܘ̈ܗܝ ܀|
    block |܃ܒܪܹܝܢ ܗ̄ܘ̣ܵܘ ܟܸܢܫܹ̈ܐ ܕܲܡܫܲܝܵܢܹ̈ܐ ܒܪܵܫܝܼܬܼ ܕܲܗܘ̤ܵܬܼ|
    block |ܘܲܠܝܘܼܠܦܵܢܗܘܿܢ ܐܲܡܫܲܥ ܩܵܠܵܐ ܕܢܸܗܘܸܐ ܢܘܼܗܪܵܐ ܀|
    block |܃ܢܸܗܘܸܐ ܢܘܼܗܪܵܐ ܡܲܢܗܲܪ ܟܠܵܐ ܩܥ̣ܵܐ ܒܵܪܘܿܝܵܐ|
    block |ܘܟܲܢܸܫ ܐܸܢܘܿܢ ܠܲܫܡܲܝܵܢܹ̈ܐ ܠܡܸܫܡܲܥ ܬܲܗܪܵܐ ܀|
    block |܃ܐܘܿ ܫܝܼܦܘܿܪܵܐ ܕܩܵܠ ܒܵܪܘܿܝܵܐ ܕܐܲܙܥܸܩ ܡܸܢܫܹܠܝ|
    block |ܘܐܲܪܗܸܒܼ ܐܢܘܿܢ ܠܟܸܢܫܲܝ̈ ܪܵܘܡ̇ܐ ܒܩܵܠ ܢܸܥ̈ܡܵܬܹܗ ܀|
    block |܃ܐܘܿ ܦܘܼܩܕܵܢܵܐ ܕܥܲܡ ܒܲܪ̄ܬܼ ܩܵܠܵܐ ܗܘ̤ܵܐ ܣܘܼܥܪܵܢܵܐ|
    block |ܐܘܿ ܐܘܼܡ̇ܢܵܐ ܕܥܲܡܠܹܗ ܪܸܡܙܹܗ ܒܟܼܠܡܵܐ ܕܲܥܒ݂ܲܕܼ ܀|
    block |܃ܢܸܗܘܸܐ ܢܘܼܗܪܵܐ ܢܲܚܬܵܐ ܦܲܐܝܵܐ ܕܲܡܨܲܒܸܿܬܼ ܟܠ|
    block |ܘܒܹܗ ܢܸܬܼܟܲܣܘܿܢ ܪܵܘܡ̇ܐ ܘܥܘܼܡܩܵܐ ܘܟܼܠܡܵܐ ܕܲܒܼܗܘܿܢ ܀|
    block |܃ܫܠܸ̣ܡ ܣܘܼܥܪܵܢܵܐ ܥܲܡ ܦܘܼܩܕܵܢܵܐ ܘܲܗܘ̤ܵܐ ܢܘܼܗܪܵܐ|
    block |ܘܪܲܕܼܦܹܗ ܠܚܸܫܟܵܐ ܘܐܲܦܨܲܚ ܠܐܵܐܲܪ ܕܲܟܼܡܝܼܪܵܐ ܗ̣̄ܘܵܬܼ ܀|
    block |܃ܩܥ̣ܵܘ ܣܸܕܼܪ̈ܲܝܗܘܿܢ ܕܟܸܢܫܲܝ̈ ܪܵܘܡ̇ܐ ܒܪܝܼܟ ܒܵܪܘܿܝܵܐ|
    block |ܕܲܒܼܪ̣ܵܐ ܘܨܲܒܹܿܬܼ ܢܘܼܗܪܵܐ ܦܲܐܝܵܐ ܘܐܲܦܨܲܚ ܟܠܵܐ ܀|
    block |܃ܗܘ̤ ܠܹܗ ܫܲܒܲܚ ܥܲܠ ܬܘܼܩܵܢܹܗ ܕܫܲܦܝܼܪ ܥܲܒܼܕܹܿܗ|
    block |ܘܐܲܣܗܸܕܼ ܩܵܠܹܗ ܥܲܠ ܪܲܒܿܘܼܬܹܗ ܕܚܹܝܠ ܟܠ ܡܸܫܟܲܚ ܀|
    block |܃ܐܘܿ ܒܲܪ̄ܕܼ ܩܵܠܵܐ ܕܡ̣ܢ ܠܵܐ ܡܸܕܲܡ ܥܸܒܼܕܲܬ̤ ܡܸܕܹܿܡ|
    block |ܐܘܿ ܦܘܼܩܕܵܢܵܐ ܕܠܵܐ ܫܵܘܚܲܪܬܹܗ ܓܠܝܼܙܘܼܬܼ ܡܸܕܹܿܡ ܀|
    block |ܒܝܲܕܼ ܒܲܪ̄ܬܼ ܩܵܠܵܐ ܨܒܼܵܐ̣ ܒܵܪܘܿܝܵܐ ܕܢܲܠܸܦ ܐܸܢܘܿܢ܃|
  block
    block |ܠܚܲܝ̈ܠܵܘܵܬܼܵܐ ܡܸܬܼܝܲܕܼܥܵܢܹ̈ܐ ܥܲܠ ܐܝܼܬܼܘܼܬܹܗ ܀|
    block |܃ܠܵܐ ܪܓܼܝܼܫܝܼܢ ܗ̄ܘ̣ܵܘ ܕܐܝܼܬܼܵܘܗܝ ܡܸܡܬܼܘܿܡ ܩܕܼܵܡ ܒܸܪ̈ܝܵܬܹܗ|
    block |ܘܠܵܐ ܝܵ̇ܕܲܥܝܼܢ ܗ̄ܘ̣ܵܘ ܡܲܢ̣ܘܼ ܨܲܒܸܿܬܼ ܠܲܩܢܘܿܡܲܝ̈ܗܘܿܢ ܀|
    block |܃ܒܩܵܠܵܐ ܕܐܲܡܲܥ ܕܢܸܗܘܸܐ ܢܘܼܗܪܵܐ ܩܢ̣ܵܘ ܒܘܼܝܵܢܵܐ|
    block |ܘܥܲܡ ܣܘܼܥܪܵܢܵܐ ܩܥ̣ܵܘ ܬܸܫܒܿܘܿܚܬܵܐ ܠܡܲܬܼܩܸܢ ܟܠܵܐ ܀|
    block |܃ܒܗܵܢܵܐ ܦܘܼܪܣܵܐ ܐܲܡܫܲܥ ܩܵܠܵܐ ܠܵܐ ܩܢܸܐ ܩܵܠܵܐ|
    block |ܕܢܲܠܸܦ ܐܸܢܘܿܢ ܠܪ݁ܘܼܚܵܢܵܝܹܐ ܚܹܝܠ ܟܲܣܝܘܼܬܹܗ ܀|
    block |܃ܪܲܒܵܐ ܠܗܘܿܢ ܩܵܠܵܐ ܕܡܲܠܸܠ ܒܪܵܫܝܼܬܼ ܒܐܲܪܥܵܐ|
    block |ܘܐܲܦܸܠ ܐܸܢܘܿܢ ܕܚܲܕܼ ܒܵܪܘܿܝܵܐ ܒܪ̣ܵܐ ܟܠܡܸܕܹܿܡ ܀|
    block |܃ܟܕܲܢ̣ܘ ܩܵܠܲܝ̈ܗܘܿܢ ܒܚܘܼܒܵܐ ܫܲܠܡܵܐ ܘܲܣܓܸܕܼܘ ܩܘܼܕܼܡ̇ܘܗܝ|
    block |ܘܝܲܒܸܿܒܼܘ ܟܠܗܘܿܢ ܩܵܠܹ̈ܐ ܕܩܘܼܕܼܫܵܐ ܠܡܲܠܟܵܐ ܕܪܵܘܡ̇ܐ ܀|
    block |܃ܗܘܵܝܝܹܗ ܕܢܘܼܗܪܵܐ ܐܲܠܸܦ ܐܸܢܘܿܢ ܚܹܝܠ ܒܵܪܘܿܝܵܐ|
    block |ܘܲܟܼܕܲܢ ܐܸܢܘܿܢ ܒܢܝܼܪܵܐ ܚܝܼܚܵܐ ܕܩܵܠ ܬܵܘܕܿܝܼܬܹܗ ܀|
    block |܃ܫܠܸ̣ܡ ܚܲܕܼ ܝܵܘܡ̇ܐ ܠܹܠܲܝ ܐܝܼܡܵܡ ܒܫܘܼܠܵܡ ܢܘܼܗܪܵܐ|
    block |ܘܫܲܪܝܼ ܚܸܫܟܵܐ ܕܢܼܕܪܘܿܫ ܐܘܼܪܚܵܐ ܠܝܵܘܡ̇ܐ ܕܲܬܼܪܹܝܢ ܀|
    block |܃ܛܲܟܼܣܵܐ ܪܲܒܵܐ ܥܒ݂ܲܕܼ ܠܲܬܼܪ̈ܲܝܗܘܿܢ ܒܫܘܼܠܛܵܢܲܝ̈ܗܘܿܢ|
    block |ܕܠܵܐ ܢܸܬܼܠܒܼܘܼܢ ܚܲܕܼ ܡ̣ܢ ܚܲܒܼܪܹܗ ܒܝܲܕܼ ܪ̈ܲܗܛܲܝܗܘܿܢ ܀|
    block |܃ܒܝܵܘܡ̇ܐ ܕܲܬܼܪܹܝܢ ܢܦ݂ܲܩ ܦܘܼܩܕܼܵܢܵܐ ܕܢܸܗܘܸܐ ܪܩܝܼܥܵܐ|
    block |ܘܦܲܠܸܓܼ ܡܲܝ̈ܵܐ ܦܸܠܓܵܐ ܠܪܵܘܡ̇ܐ ܘܦܸܠܓܵܐ ܠܐܲܪܥܵܐ ܀|
    block |܃ܢܸܗܘܸܐ ܪܩܝܼܥܵܐ ܒܡܸܨܥܲܬܼ ܡܲܝ̈ܵܐ ܡ̇ܐܝܵܐ ܩܲܫܝܵܐ|
    block |ܘܢܸܛܥܲܢ ܡܲܝ̈ܵܐ ܠܥܸܠ ܡ̣ܢ ܚܲܨܹܗ ܕܠܵܐ ܢܸܣܬܲܝܲܛ ܀|
    block |܃ܐܘܿ ܦܘܼܩܕܵܢܵܐ ܕܩܫܝܼ ܡܲܝ̈ܵܐ ܟܝܵܢܵܐ ܪܲܦܝܵܐ|
    block |܃ܘܲܥܒ݂ܲܕܼ ܐܸܢܘܿܢ ܟܝܵܢܵܐ ܩܲܫܝܵܐ ܕܢܸܛܥܲܢ ܡܲܝ̈ܵܐ|
    block |܃ܐܘܿ ܡܲܬܼܩܵܠܵܐ ܕܦܲܠܸܓܼ ܡܲܝ̈ܵܐ ܩܸܒܼܝܵܐ ܪܲܒܵܐ|
    block |܃ܘܟܲܢܸܫ ܐܸܢܘܿܢ ܠܲܬܼܪܹܝܢ ܝܲܡܡܹ̈ܐ ܠܪܵܘܡ̇ܐ ܘܥܘܼܡܩܵܐ|
    block |܃ܐܲܝܟ ܬܲܛܠܝܼܠܵܐ ܠܒܲܝܬܵܐ ܕܠܬܲܚܬܿ ܡ̣ܬܲܚ ܠܲܪܩܝܼܥܵܐ|
    block |ܕܢܸܗܘܸܐ ܡܡܲܠܸܐ ܕܘܲܟܲܬܼ ܐܲܪܥܵܐ ܠܒܲܝܬܵܐ ܕܲܠܥܸܠ ܀|
    block |܃ܒܲܕܼܡܘܼܬܼ ܢܲܚܬܵܐ ܚܸܘܵܪ ܓܵܘܢܵܐ ܙܲܩܪܹ݂ܗ ܪܸܡܙܵܐ|
    block |ܘܨܵܪ ܒܹܗ ܛܲܒܼܥܹ̈ܐ ܫܸܡܫܵܐ ܘܣܲܗܣܲܐ ܕܸܠܩܹ̈ܐ ܕܢܘܼܗܪܵܐ ܀|
    block |܃ܬܪܹܝܢ ܢܲܗܝܼܪܹ̈ܐ ܕܸܠܩܹ̈ܐ ܕܢܘܼܗܪܵܐ ܬܠܵܐ̣ ܒܲܪܩܝܼܥܵܐ|
    block |ܕܲܩܼܕܸܠܩܲܝ̈ܗܘܿܢ ܢܚܲܕܿܘܿܢ ܠܐܲܪܥܵܐ ܠܩܘܼܝܵܡ ܐ̄ܢܵܫܵܐ ܀|
    block |܃ܡ̣ܢ ܗܵܘ̇ ܢܘܼܗܪܵܐ ܩܲܕܼܡ̇ܐ ܕܲܗܘ̤ܸܵܐ ܥܒ݂ܲܕ ܢܲܗܝܼܪܹ̈ܐ|
    block |ܘܡܸܢܹܗ ܦܲܠܸܓܼ ܠܫܸܡܫܵܐ ܘܣܲܗܪܵܐ ܕܸܠܩܹ̈ܐ ܙܥܘܿܪܹ̈ܐ ܀|
  block
    block |܃ܡܢܵܬܼܵܐ ܕܫܲܦܝܵܐ ܩܒ݂ܲܥ ܒܐܸܣܦܹܪܵܐ ܪܲܒܵܐ|
    block |ܘܬܸܛܪܹܗ ܕܢܘܼܗܪܵܐ ܣܵܡ̣ ܒܐܸܣܦܹܪܵܐ ܕܣܲܪܵܐ ܪܲܓܼܝܵܐ ܀|
    block |܃ܡܢܵܬܼܵܐ ܕܪܲܒܵܐ ܘܐܵܦ ܢܲܗܝܼܪܵܐ ܝܲܗ̣̄ܒܼ ܠܐܝܼܡܵܡܵܐ|
    block |ܘܗܵܝ̇ ܕܲܙܥܘܿܪܵܐ ܘܐܵܦ ܥܲܡܘܼܛܵܐ ܠܠܸܠܝܵܐ ܫܲܠܝܵܐ ܀|
    block |܃ܬܲܚܸܡ ܪܲܗܛܵܐ ܕܫܸܡܫܵܐ ܘܗܲܣܪܵܐ ܫܵܢܹ̈ܐ ܬܪܸܥܣܲܪ|
    block |ܕܡ̇ܐ ܕܫܲܠܸܡ ܚܲܕܼ ܢܸܬܸܠ ܐܲܬܼܪܵܐ ܕܢܸܪܕܸܿܐ ܚܲܒܼܪܹܗ ܀|
    block |܃ܒܬܲܪܬܹܿܝܢ ܦܸܢ̈ܝܵܢ ܥܒ݂ܲܕܼ ܡܲܪܕܿܝܼܬܹܗ ܕܫܸܡܫܵܐ ܪܲܒܵܐ|
    block |ܕܠܵܐ ܢܸܬܿܕܵܘܲܕܼ ܛܲܟܼܣܵܐ ܕܐܘܼܪܚܹܗ ܕܣܲܗܪܵܐ ܙܥܘܿܪܵܐ ܀|
    block |܃ܒܥܘܼܡܪܵܐ ܕܐ̄ܢܵܫܵܐ ܪܵܕܹܐ ܒܐܘܼܪܚܹܗ ܒܓܼܵܘ ܐܝܼܡܵܡܵܐ|
    block |ܘܝܵܗܹ̇ܒܼ ܐܲܬܼܪܵܐ ܠܣܲܗܪܵܐ ܙܥܘܿܪܵܐ ܕܢܸܪܕܸܿܐ ܒܐܘܼܪܚܹܗ ܀|
    block |܃ܒܪܲܗܛܵܐ ܐܲܡܝܼܢ ܚܵܙܹ̇ܩ ܪܵܕܹܐ ܒܬܲܪܬܹܿܝܢ ܦܸܢ̈ܝܵܢ|
    block |ܟܲܕܼ ܟܵܪܹܟ ܠܹܗ ܠܚܘܼܕܪܵܐ ܕܪܵܘܡ̇ܐ ܠܹܠܲܝ ܐܝܼܡܵܡ ܀|
    block |܃ܒܥܸܕܵܢ ܕܵܢܲܚ̇ ܨܹܐܕܲܝܢ ܒܲܕܼܡܘܼܬܼ ܚܲܬܼܢܵܐ|
    block |ܘܲܒܼܚܸܘܪܹ̈ܐ ܕܐܸܣܦܹܝܪ ܨܸܡܚܹܗ ܡܲܦܨܲܚ ܠܐܲܪܥܵܐ ܀|
    block |܃ܒܥܸܕܵܢ ܪܲܡܫܵܐ ܡܫܲܢܸܐ ܘܚܵܙܹ̇ܩ ܐܲܝܟ ܪܲܒܿܚܲܝܠܵܐ|
    block |ܕܡ̇ܐ ܕܐܲܪܓܸܿܫ ܒܹܗ ܚܸܫܟܵܐ ܕܫܲܢܝܼ ܥܲܠ̣ ܘܐܸܫܬܲܠܲܛ ܀|
    block |܃ܗܲܣܪܵܐ ܙܥܘܿܪܵܠ ܒܝܲܕܼ ܫܘܼܚܠܵܦܹ̈ܐ ܥܵܒܹ̇ܕܼ ܪܲܗܛܹܗ|
    block |ܘܲܒܼܚܲܕܼ ܝܲܪܚܵܐ ܕܲܪ݁ܓܹܐ ܬܪܸܥܣܲܪ ܣܵܠܹ̇ܩ ܘܢܵܚܹ̇ܬܼ ܀|
    block |܃ܠܵܐ ܡܥܵܘܸܟ ܠܹܗ ܢܘܼܗܪܹܗ ܕܣܲܗܪܵܐ ܠܫܸܡܫܵܐ ܪܲܒܵܐ|
    block |ܡ̇ܐ ܕܦܵܓܲܥ ܒܹܗ ܒܫܘܼܠܛܵܢ ܪܵܘܡ̇ܐ ܒܲܫܒܼܝܼܠ ܕܸܢܚܹܗ ܀|
    block |܃ܠܚܲܝܹ̈ܐ ܕܐ̄ܢܵܫܵܐ ܒܥ̣ܵܐ ܒܼܵܘܿܝܵܐ ܒܲܝܬܵܐ ܪܲܒܵܐ|
    block |ܘܣܵܡ̣ ܫܲܬܼܐܸܣܵܘ̈ܗܝ ܒܡܲܝ̈ܵܐ ܪ̈ܓܼܝܵܐ ܘܫܲܪܲܪ ܐܸܢܹܝܢ ܀|
    block |܃ܡ̣ܬܲܚ ܬܲܛܠܝܼܠܹܗ ܡ̣ܢ ܪܲܦܝܘܼܬܼܵܐ ܕܡܲܝ̈ܐ ܪ̈ܦܲܝܵܐ|
    block |ܘܲܟܼܫ̣ܵܐ ܡܲܝ̈ܐ ܠܥܸܠ ܡ̣ܢ ܚܲܨܹܗ ܐܲܝܟ ܩܵܒܼܝܼܬܼܵܐ ܀|
    block |܃ܬܠ̣ܵܐ ܩܲܢܕܹܿܝܠܹ̈ܐ ܫܸܡܫܵܐ ܘܣܲܗܪܵܐ ܒܬܲܛܠܝܼܠ ܒܲܝܬܹܿܗ|
    block |ܘܐܲܪܡܝܼ ܡܸܫܚܵܐ ܪܸܡܙܵܐ ܕܚܲܝܠܹܗ ܘܐܲܟܼܠܸܩ ܐܸܢܘܿܢ ܀|
    block |܃ܫܒܼܝܼܚ ܒܵܪܘܿܝܵܐ ܦܠܸܐ ܬܘܼܩܵܢܹ̈ ܘܪܲܒܿ ܚܘܼܫܵܒܹܗ|
    block |ܕܩܲܕܹܿܡ ܝܼܕܲܥ ܩܕܼܵܡ ܬܘܼܩܵܢܹܗ ܡ̇ܢ ܚܵ̇ܫܲܚ ܠܹܗ ܀|
    block |܃ܥܘܼܡܪܵܐ ܥܦܝܼܦܵܐ ܥܒ݂ܲܕܼ ܠܲܒܼܪܝܼܬܼܵܐ ܡܲܬܼܩܸܢ ܟܠܵܐ|
    block |ܬܪܹܝܢ ܡܸܕܼܝܼ̈ܝܢ ܨܲܒܸܿܬܼ ܘܲܒܼܢ̣ܵܐ ܠܲܬܼܪܹܝܢ ܥܵܠܡܹ̈ܐ ܀|
    block |܃ܥܒ݂ܲܕܼ ܬܿܚܬܵܝܵܐ ܕܢܸܗܘܸܐ ܥܵܗܹ̇ܝܢ ܠܡܵܝܘܿܬܼܘܼܬܼܵܐ|
    block |ܘܐܲܣܸܢ ܘܲܡ̣ܠܵܝܗܝ ܦܹܐܪܹ̈ܐ ܕܚܵܫ̇ܚܝܼܢ ܠܦܲܓܼܪ̈ܢܵܝܹܐ ܀|
    block |ܥܒ݂ܲܕܼ ܥܸܠܵܝܵܐ ܥܘܼܡܪܵܐ ܦܲܐܝܵܐ ܕܲܡܠܸܐ ܛܘܼܒܹ̈ܐ܃|
  block
    block |ܕܢܸܬܼܒܲܣܡܘܼܢ ܒܹܗ ܪ̈ܘܼܚܵܢܵܝܹܐ ܪܘܼܚܵܢܵܐܝܼܬܼ ܀|
    block |܃ܠܐܲܪ̈ܗܵܢܵܝܹܐ ܥܒ݂ܲܕܼ ܨܸܒܼܘ̈ܬܼܵܐ ܐܲܪ̈ܥܵܢܝܵܬܼܵܐ|
    block |ܘܠܲܫܡܲܝܵܢܹ̈ܐ ܡ̣ܠܲܟ ܛܵܒܼܵܬܼ̈ܐ ܫܡܲܝܵܢ̈ܝܵܬܼܵܐ ܀|
    block |܃ܒܲܬܼܪܹܝܢ ܥܘܼܡܪܹ̈ܐ ܡܸܬܼܒܲܩܸܐ ܗ̄ܘ̣ܵܐ ܗܵܘ̇ ܝܵ̇ܕܲܥ ܟܠ|
    block |ܘܥܲܕܼܠܵܐ ܢܸܗܘܘܿܢ ܫܡܲܝܵܐ ܘܐܲܪܥܵܐ ܒܗܘܿܢ ܚܵܐܲ̇ܪ ܗ̄ܘ̣ܵܐ ܀|
    block |܃ܩܲܕܼܝܼܡ ܗ̄ܘ̣ܵܐ ܓܹܝܪ ܨܼܒܼܝܵܢ ܚܘܼܒܹܿܗ ܩܕܼܵܡ ܬܘܼܩܵܢܹܗ|
    block |ܘܨܝܼܪܝܼܢ ܗ̄ܘ̣ܵܘ ܠܹܗ ܒܝܲܕܼ ܨܼܒܼܝܵܢܹܗ ܥܒܼܵܕܹ̈ܐ ܕܲܥܒ݂ܲܕܼ ܀|
    block |܃ܫܲܟܼܠܸܠ ܘܲܒܼܢ̣ܵܐ ܫܡܲܝܵܐ ܘܐܲܪܥܵܐ ܒܲܝܬܵܐ ܪܘܼܚܵܐ|
    block |ܘܐܲܣܸܢ ܘܲܡ̣ܠܲܝܗܝ ܥܘܼܬܼܪܵܐ ܪܲܒܵܐ ܠܲܕܼܥܵܡܲ݁ܪ ܒܹܗ ܀|
    block |܃ܟܲܢܸܫ ܡܲܝ̈ܵܐ ܘܲܥܒ݂ܲܕܼ ܝܲܡܡܹ̈ܐ ܩܸܒܼܝܵܐ ܪܲܒܵܐ|
    block |ܘܙܵܘܓܼ ܐܸܢܘܿܢ ܪܸܡܙܵܐ ܕܚܲܝܠܹܗ ܘܐܵܘܐܸܕܼܘ ܪ̈ܲܚܫܵܐ ܀|
    block |܃ܐܘܠܸܕܼ ܥܘܼܒܵܐ ܕܡܲܝܵܐ ܪ̈ܦܲܝܵܐ ܓܘܼܫܡܹ̈ܐ ܥܒܲܝܵ̈ܐ|
    block |ܘܡ̣ܢ ܝܲܩܝܼܪܹ̈ܐ ܦܵܪܲܚܬܼܵܐ ܕܩܲܠܝܼܠ ܓܸܦܵܗ̇ ܀|
    block |܃ܦܩܲܕ ܠܵܗ̇ ܠܐܲܪܥܵܐ ܘܒܸܛܢܲܬ̤ ܓܸܢܣܹ̈ܐ ܘܛܘܿܗܡܹ̈ܐ|
    block |ܥܒܝܼܪܵܐ ܕܫܲܝܢܵܐ ܘܚܲܝܘܲܬܼ ܫܸܢܵܐ ܘܟܼܠ ܓܸܢܣܵܢܝܼ̈ܢ ܀|
    block |܃ܦܲܠܚ̣ܵܗ̇ ܠܐܲܪܥܵܐ ܘܐܲܪܡܝܼ ܒܓܼܵܘܵܗ̇ ܙܲܪܥܵܐ ܕܚܲܝܹ̈ܐ|
    block |ܘܝܼܥܵܘ̣ ܙܲܪ̈ܥܹܐ ܘܩܵܡ̣ܘ ܐܝܼܠܵܢܹ̈ܐ ܘܗܲܒܸܿܒܼܘ ܦܹܐܪܹ̈ܐ ܀|
    block |܃ܫܲܡܠܝܼ ܘܲܓܼܡ݂ܲܪ ܚܹܝܠ ܒܵܪܘܿܝܵܐ ܟܠܡܵܐ ܕܲܗܘ̤ܵܐ|
    block |ܘܗܵܝܕܹܿܝܢ ܓܲܒܼܠܹܗ ܠܝܵܪܬܵܐ ܘܡ̇ܪܵܐ ܕܟܼܠ ܩܸܢܝܵܢܝܼ̈ܢ ܀|
    block |܃ܒܟܼܠܡܵܐ ܕܲܥܒ݂ܲܕܼ ܩܵܠܵܐ ܐܲܫܡܲܥ ܥܲܠ ܬܘܼܩܵܢܹܗ|
    block |ܘܟܲܕܼ ܓܵܒܹ̇ܠ ܠܹܗ ܠܥܲܦܪܹܗ ܕܐܵܕܼܵܡ ܩܵܠܵܐ ܘܡܸܠܟܵܐ ܀|
    block |܃ܒܟܼܠܡܵܐ ܕܲܗܘ̤ܸܵܐ ܡܸܕܹܿܡ ܐܸܡ݂ܲܪ ܘܲܗܘ̤ܵܐ|
    block |ܘܲܒܼܬܼܘܼܩܵܢܵܐ ܕܲܨܠܸܡ ܐ̄ܢܵܫܵܐ ܬܵܘ ܠܲܡ ܢܸܥܒܸܿܕܼ܁|
    block |܃ܡ̣ܬܲܚ ܠܲܫܡܲܝܵܐ ܘܠܵܐ ܩ̣ܪܵܐ ܠܲܥܸܕܼܪܹܗ ܚܲܝܠܵܐ ܐ̄ܚܪܹܢܵܐ|
    block |ܪܩܲܥ̣ ܬܘܼܒܼ ܠܐܲܪܥܵܐ ܘܠܵܐ ܐܸܬܼܡܲܠܲܟ ܒܲܒܼܢܲܝ̈ ܡܸܠܟܹܿܗ ܀|
    block |܃ܥܒ݂ܲܕܼ ܟܸܢܫܲܝ̈ܗܘܿܢ ܕܲܡܫܲܝܵܢܹ̈ܐ ܢܘܼܪܵܐ ܘܪܘܼܚܵܐ|
    block |ܘܠܵܐ ܓܠ̣ܵܐ ܐ̄ܪܵܙܵܐ ܕܚܹܝܠ [܁܁܁] ܐܝܼܬܼܘܼܬܹܗ ܒܢܘܿܡܹ̈ܐ ܕܥܲܡܹܗ ܀|
    block |܃ܒܬܼܘܼܩܵܢ ܐܵܕܼܵܡ ܡܸܠܟܵܐ ܚܲܕܼܬܼܵܐ ܘܐܵܦ ܚܘܼܫܒܼܵܐ|
    block |ܟܲܕܼ ܡܲܫܡܲܥ ܠܹܗ ܠܩܵܠ ܚܘܼܫܒܼܵܘ̈ܗܝ ܪܵܘܡ̇ܐ ܀|
    block |܃ܬܵܘ ܠܲܡ ܢܸܥܒܸܿܕܼ ܐ̄ܢܵܫܵܐ ܒܨܲܠܡܲܢ ܐܵܦ ܒܲܕܼܡܘܼܬܿܢ|
    block |ܘܢܸܗܘܸܐ ܫܲܠܝܼܛ ܥܲܠ ܟܠ ܕܲܗܘ̤ܵܐ ܒܲܕܼܡܘܼܬܼ ܡܲܠܟܵܐ ܀|
    block |܃ܡ̇ܢܵܘ ܗܵܢܵܐ ܕܲܡܫܲܚܠܸܦ ܐܲܢ̄ܬܿ ܐܘܿ ܒܵܪܘܿܝܵܐ|
    block |ܡܸܟܵܐ ܚܲܕܼܬܼܵܐ ܘܐܵܦ ܚܘܼܫܵܒܼܵܐ ܒܥܲܦܪܹܗ ܕܐܵܕܼܵܡ ܀|
    block |܃ܠܡܲܢ ܩܵܪܹܗ ܐܲܢ̄ܬܿ ܥܸܕܼܪܵܐ ܥܲܡܵܟ ܒܬܼܘܼܩܵܢ ܨܲܠܡܵܟ|
    block |ܘܡܲܢ̣ܘܼ ܗܘ̤ܵܐ ܠܵܟ ܡ̇ܠܹ̇ܟ ܡܸܠܟܵܐ ܒܟܼܠܡܵܐ ܕܲܥܒ݂ܲܕܿܬܿ ܀|
    block |܃ܐܘܿ ܥܲܦܪܵܐ ܕܫܝܼܛ ܕܲܚܝܼܚܹܗ ܘܪܵܡ ܬܘܼܩܵܢܹܗ|
    block |ܕܐ̄ܪ̈ܵܙܹܐ ܟܣܲܝܵ̈ܐ ܡܸܬܼܡܲܠܠܝܼܢ ܒܵܗ̇ ܒܲܓܼܒܼܝܼܠܘܼܬܹܗ ܀|
    block |ܐܘܿ ܡ̇ܝܘܿܬܼܵܐ ܕܲܓܼܠ̣ܵܐ ܘܒܲܕܹܿܩ ܒܝܲܕܼ ܬܘܼܩܵܢܹܗ܃|
  block
    block |ܩܢܘܿܡܹ̈ܐ ܠܬܵܬܼܵܐ ܚܕܼܵܐ ܐܝܼܬܼܘܼܬܼܵܐ ܕܠܵ ܫܘܼܪܵܝܵܐ ܀|
    block |܃ܒܝܲܕܼ ܪܘܼܟܵܒܼܵܐ ܕܨܲܠܡܹܗ ܕܐܵܕܼܵܡ ܒܲܕܸܿܩ ܐܲܒܼܵܐ|
    block |ܕܲܒܼܫܲܘܝܘܼܬܼܵܐ ܕܲܒܼܪܵܐ ܘܪܘܼܚܵܐ ܗܘ̤ܵܐ ܟܠ ܡܸܕܸܿܡ ܀|
    block |܃ܟܲܣܝܹܗ ܠܐ̄ܪܵܙܵܐ ܕܒܼܘܼܕܵܩ ܩܢܘܿܡܹ̈ܐ ܡ̣ܢ ܟܠ ܕܲܗܘ̤ܸܵܐ|
    block |ܕܕܲܠܡܵܐ ܢܸܪܢܘܿܢ ܪ̈ܘܼܚܵܢܵܝܹܐ ܚܲܝܠܵܐ ܐ̄ܚܪܹܢܵܐ ܀|
    block |܃ܒܐܵܕܼܵܡ ܨܲܠܡܹܗ ܐܲܝܟ ܕܲܒܼܐ̄ܪܵܙܵܐ ܓܠ̣ܵܐ ܠܲܢܒܼܝܹ̈ܐ|
    block |ܕܲܒܼܪܵܐ ܘܪܘܼܚܵܠܐ ܫܘܹܝܢ ܥܲܡ ܐܲܒܼܵܐ ܫܒܸܡ ܐܝܼܬܼܘܼܬܼܵܐ ܀|
    block |܃ܒܗܵܝ̇ ܕܲܒܼܖܨܲܠܡܲܢ ܟܝܵܢܵܐ ܕܲܫܘܸܐ ܐܲܟܼܪܸܙ ܘܐܲܠܸܦ|
    block |ܘܲܒܼܚܲܕܼ ܕܡܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܓܠ̣ܵܐ ܘܒܲܕܸܿܩ ܠܲܢ ܀|
    block |܃ܒܐܵܕܼܵܡ ܝܵܪܬܵܐ ܐܲܠܸܦ ܘܲܓܼܠ̣ܵܐ ܬܠܝܼܬܼܵܝܘܼܬܼܵܐ|
    block |ܕܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܚܕܼܵܐ ܫܲܘܝܘܼܬܼܵܐ ܀|
    block |܃ܗܵܢܵܐ ܚܲܝܠܵܐ ܕܲܟܼܣܸܐ ܡ̣ܢ ܟܠ ܒܪ̣ܵܐ ܟܠ ܡܸܕܹܿܡ|
    block |ܘܲܒܼܫܘܼܠܵܡܵܐ ܕܟܼܠܡܵܐ ܕܲܗܘ̤ܵܐ ܪܲܟܸܿܒܼ ܐ̄ܢܵܫܵܐ ܀|
    block |܃ܚܕܼܵܐ ܒܲܪ̄ܬܼ ܩܵܠܵܐ ܐܲܫܡܲܥ ܟܲܣܝܵܐ ܥܲܠ ܟܠ ܕܲܗܘ̤ܵܐ|
    block |ܘܲܒܼܬܼܘܼܩܵܢܵܐ ܕܨܲܠܡܹܗ ܕܐܵܕܼܵܡ ܫܲܚܠܸܦ ܩܵܠܵܐ ܀|
    block |܃ܬܵܘ ܠܵܡ ܢܸܥܒܸܿܕܼ ܐ̄ܢܵܫܵܐ ܡܠܝܼܠܵܐ ܒܨܲܠܡܵܐ ܕܝܼܠܲܢ|
    block |ܘܒܲܐ̄ܚܝܵܢܘܼܬܼܵܐ ܕܢܲܦܫܹܗ ܘܦܲܓܼܪܹܗ ܢܹܐܣܘܿܪ ܟܠܵܐ ܀|
    block |܃ܢܸܗܘܸܐ ܐ̄ܚܝܵܢܵܐ ܠܲܫܡܲܝܵܢܹ̈ܐ ܒܚܲܝܹ̈ܐ ܕܢܲܦܫܵܐ|
    block |ܐܵܦ ܩܲܪܝܼܒܼܵܐ ܠܦܲܓܼܪ̈ܵܢܵܝܹܐ ܒܪܘܼܟܵܒܼ ܦܲܓܼܪܵܐ ܀|
    block |܃ܘܢܸܗܘܸܐ ܨܲܠܡܵܐ ܒܝܲܕܼ ܓܼܠܝܘܼܬܹܗ ܡܲܟܼܪܸܙ ܟܲܣܝܘܼܬܼܝ|
    block |ܘܢܸܗܘ̤ܐ ܫܲܠܝܼܛ ܥܲܠ ܟܠ ܕܲܗܘ̤ܵܐ ܕܡܹܐܠܲܦ ܡܵܪܘܼܬܼܝ ܀|
    block |܃ܒܹܗ ܓܵܠܹ̇ܐ ܐ̄ܢܵܐ ܥܲܠ ܐܝܼܬܼܘܵܬܼܵܐ ܕܲܟܼܝܵܢܝ ܟܲܣܝܵܐ|
    block |ܘܒܹܗ ܡܲܠܸܦ ܐ̄ܢܵܐ ܠܪ̈ܘܼܚܵܢܵܝܹܐ ܫܘܼܠܛܵܢܝ ܕܥܲܠ ܟܠ ܀|
    block |܃ܡܝܲܩܲܪ ܐ̄ܢܵܐ ܠܵܗ̇ ܠܲܓܼܒܼܝܼܠܘܼܬܹܗ ܡ̣ܢ ܟܠ ܕܲܒܼܪܹܝ̇ܬܼ|
    block |ܕܒܼܐܝܼܕܼܵ ܘܦܘܼܡ̇ܐ ܓܵܒܹ̇ܠ ܐ̄ܢܵܐ ܠܹܗ ܘܢܵܦܲ݁ܚ ܐ̄ܢܵܐ ܒܹܗ ܀|
    block |܃ܒܐܝܼܕܼܵܐ ܟܣܝܼܬܼܵܐ ܡܙܲܝܲܚ ܐ̄ܢܵܐ ܠܹܗ ܠܗܥܲܦܪܹܗ ܫܝܼܛܵܐ|
    block |ܘܡ̣ܢ ܦܘܼܡܝ ܚܲܝܵܐ ܢܵܦܲ݁ܚ ܐ̄ܢܵܐ ܒܹܗ ܪܘܼܚܵܐ ܕܚܲܝܹ̈ܐ ܀|
    block |܃ܐܘܿ ܐܝܼܬܼܘܼܬܼܵܐ ܕܠܵܐ ܪܘܼܟܵܒܼܵܐ ܕܟܲܣܝܵܐ ܡ̣ܢ ܟܠ|
    block |ܕܡܸܛܠ ܫܝܼܛܵܐ ܐܲܙܥܲܪ ܢܲܦܫܹܗ ܒܫܸܡ ܗܲܕܸܡܹ̈ܐ ܀|
    block |܃ܫܩ݂ܲܠ ܠܹܗ ܡ̇ܪܝܵܐ ܥܲܦܪܵܐ ܫܝܼܛܵܐ ܡ̣ܢ ܐܲܕܼܡܬܼܵܐ|
    block |ܘܪܲܟܸܿܒܼ ܠܐܵܕܼܵܡ ܨܲܠܡܵܐ ܡܠܝܼܠܵܐ ܡ̣ܢ ܕܲܚܝܼܚܵܐ ܀|
    block |܃ܘܲܢܦܲܚ̣ ܒܐܲܦܵܘ̈ܗܝ ܢܫܲܡܬܼܵܐ ܕܚܲܝܹ̈ܐ ܡ̣ܢ ܪܘܼܚ ܦܘܼܡܹܗ|
    block |ܘܲܗܘ̤ܵܐ ܐܵܕܼܵܡ ܠܲܢܦܸܫ ܚܲܝܵܐ ܡ̇ܐܢܵܐ ܡܠܝܼܠܵܐ ܀|
    block |܃ܠܹܗ ܒܲܠܚܘܿܕܼܵܘܗܝ ܕܠܵܐ ܒܼܲܪ̄ܬܼ ܙܵܘܓܵܐ ܪܲܟܸܿܒܼ ܥܲܒܼܕܹܿܗ|
    block |ܟܲܕܼ ܡܲܠܸܦ ܠܹܗ ܕܲܒܼܟܼܠ ܡܸܕܹܿܡ ܚܕܲܬܼ ܬܼܘܩܵܢܹܗ ܀|
  block
    block |܃ܘܫܲܡܠܝܼ ܘܓܲܡ̣ܪܹܗ ܠܡܵܐܢܵܐ ܡܠܝܼܠܵܐ ܕܨܲܡܹܗ ܚܲܝܵܐ|
    block |ܘܠܲܝܬܿ ܒܲܪ ܦܸܚܡܵܐ ܕܕܼܵܡܹ̇ܐ ܠܐܵܕܼܵܡ ܕܢܸܬܼܩܲܝܲܐ ܒܹܗ ܀|
    block |܃ܐܲܪܡܝܼ ܫܸܠܝܵܐ ܕܫܸܢܬܼܵܐ ܘܲܛܒ݂ܲܥ ܐܵܕܼܵܡ ܫܲܒܼܪܵܐ|
    block |ܘܲܢܣܲܒܼ݂ ܐܸܠܥܵܐ ܡ̣ܢ ܗܲܕܵܡܘ̈ܗܝ ܘܬܲܩܸܢ ܠܐܲܢ̄ܬܿܬܼܵܐ ܀|
    block |܃ܠܹܗ ܡܲܠܝܼ ܠܹܗ ܗܲܕܼܵܐ ܦܲܓܼܪܹܗ ܐܲܝܟ ܩܲܕܼܡ̇ܝܵܐ|
    block |ܘܡ̣ܢ ܗܵܘ̇ ܕܝܼܠܹܗ ܪܲܟܸܿܒܼ ܦܲܓܼܪܵܐ ܕܕܼܵܡܹ̇ܐ ܠܕܼܝܼܠܹܗ ܀|
    block |܃ܗܘ̤ܵܐ ܒܲܪܢܵܫܵܐ ܕܕܵܡܹ̇ܐ ܠܐ̄ܢܵܫܵܐ ܡ̣ܢ ܒܲܪܢܵܫܵܐ|
    block |ܘܫܲܡܠܝܼ ܘܲܗܘ̤ܵܐ ܦܲܓܼܪܵܐ ܘܢܲܦܫܵܐ ܒܲܕܼܡܘܼܬܼ ܐܵܕܼܵܡ ܀|
    block |܃ܕܡܸܟ ܛܲܒܿܝܼܥܵܐ ܘܠܵܐ ܐܲܪܓܸܿܫ ܗ̄ܘ̣ܵܐ ܒܚܘܼܠܵܟ ܦܲܓܼܪܹܗ|
    block |ܘܢܵܕܼ ܡ̣ܢ ܫܸܢܬܹܗ ܘܲܚ̣ܙܵܐ ܐ̄ܢܵܫܵܐ ܕܕܼܵܡܹ̇ܐ ܠܦܲܓܼܪܹܗ܁|
    block |܃ܪܟܲܙ̣ ܓܸܠܝܵܢܵܐ ܒܪܘܼܚ ܒܵܪܘܿܝܵܐ ܒܟܸܢܵܪ ܢܲܦܫܹܗ|
    block |ܘܡܲܠܸܠ ܦܘܼܡܹܗ ܩܵܠܹ̈ܐ ܚܲܕܼܬܹ̈ܐ ܕܢܒܼܝܼܘܼܬܼܵܐ ܀|
    block |܃ܗܵܢܵܐ ܙܲܒܼܢܵܐ ܓܲܪܡ̇ܐ ܐܝܼܬܹܝܗ̇ ܡ̣ܢ ܗܲܕܵܡܲܝ̈|
    block |ܒܫܹܡܝ ܬܸܬܼܟܲܢܸܐ ܐܲܢ̄ܬܲܬܼ ܓܲܒܼܪܵܐ ܡܩܲܝܡܲܬܼ ܥܘܼܡܪܵܐ ܀|
    block |܃ܩ̣ܪܵܗ̇ ܬܘܼܒܼ ܒܲܫܡܵܐ ܕܡܸܬܼܕܲܩ ܒܹܗ ܫܸܡ ܣܘܼܥܪܵܢܵܐ|
    block |ܘܚܵܘܝܼ ܕܐܝܼܬܹܝܗ̇ ܐܸܡ̇ܐܐ ܕܚܲܝܹ̈ܐ ܝܵܠܕܲܬܼ ܚܲܝܹ̈ܐ ܀|
    block |܃ܟܲܢܸܫ ܨܹܐܕܼܵܘܗܝ ܟܠ ܓܸܢܣܵܢܝܼ̈ܢ ܕܲܗܘ̤ܵܘ ܒܐܲܪܥܵܐ|
    block |ܕܢܲܪܡܸܐ ܥܠܲܝܗܘܿܢ ܛܲܒܼܥܵܐ ܕܡܸܠܬܹܗ ܕܢܸܗܘܘܿܢ ܕܝܼܠܹܗ ܀|
    block |܃ܟܲܢܒܿ ܐܸܢܘܿܢ ܒܲܡܫܵܗܲܝ̈ܗܘܿܢ ܐܲܟܼܡܵܐ ܕܲܣܦ݂ܲܩ|
    block |ܘܝܼܠܸܦ ܚܲܝܠܵܐ ܕܫܲܥܒܸܿܕܼ ܠܹܗ ܟܠ ܐܲܝܟ ܕܲܠܡܵܪܵܐ ܀|
    block |܃ܒܐܲܬܼܪܵܐ ܫܝܼܛܵܐ ܬܲܩܸܢ ܐܸܢܘܿܢ ܠܥܲܦܪ̈ܵܢܵܝܹܐ|
    block |ܘܟܸܢ ܣܵܡ̣ ܐܸܢܘܿܢ ܒܐܲܬܼܪܵܐ ܕܲܥܕܹܢ ܕܲܦܠܸܐ ܘܲܪܓܼܝܼܓܼ ܀|
    block |܃ܥܲܠ̣ܘ ܝܵܪ̈ܵܘܿܬܹܐ ܠܓܼܵܘ ܦܲܪܕܲܝܣܵܐ ܘܐܸܚܲܕܼܘ ܢܘܼܡܹܐ|
    block |ܘܐܲܟܼܬܸܿܒܼ ܠܗܘܿܢ ܫܛܵܪ ܡ̇ܪܘܼܬܹܗ ܒܝܲܕܼ ܦܘܼܩܕܵܢܵܐ ܀|
    block |܃ܝܲܗ̣̄ܒܼ ܒܐܝܼܕܲܝ̈ܗܘܿܢ ܫܘܼܠܛܵܢ ܦܹܐܪܹ̈ܐ ܪ̈ܓܼܝܼܓܹܐ ܕܲܥܕܹܢ|
    block |ܘܲܟܼܠܵܐ ܐܸܢܘܿܢ ܡ̣ܢ ܐܝܼܠܵܢܵܐ ܕܡ̇ܘܠܸܕܼ ܡ̇ܘܬܵܐ ܀|
    block |܃ܩܪ̣ܵܐ ܠܲܡ ܠܐܵܕܼܵܡ ܨܲܠܡܹܗ ܘܣܵܡ̣ ܠܹܗ ܬܚܘܼܡ̇ܐ|
    block |ܕܠܵܐ ܢܸܬܼܩܲܪܲܒܼ ܢܸܣܲܒܼ ܦܹܐܪܵܐ ܩܢܸܐ ܝܼܕܲܥܬܼܵܐ ܀|
    block |܃ܠܵܐ ܠܲܡ ܬܹܐܟܼܘܿܠ ܡ̣ܢ ܐܝܼܠܵܢܵܐ ܕܡ̇ܘܬܵܐ ܡ̇ܘܠܸܕܼ|
    block |ܛܲܪ ܦܘܼܩܕܵܢܵܐ ܕܝܵܗܹ̇ܒܼ ܐ̄ܢܵܐ ܠܵܟ ܦܹܐܪܵܐ ܕܚܲܝܹ̈ܐ ܀|
    block |܃ܬܪܹܝܢ ܐܝܼܠܵܢܹ̈ܐ ܣܵܡ̣ ܒܵܪܘܿܝܵܐ ܠܒܼܘܼܚܪܵܐ ܨܲܠܡܹܗ|
    block |ܘܲܒܼܪܵܐ ܐܸܢܘܿܢ ܐܝܼܠܵܢ ܚܲܝܹ̈ܐ ܘܐܝܼܠܵܢ ܡ̇ܘܬܵܐ ܀|
    block |܃ܬܪܹܝܢ ܬܘܼܩܵܢܹ̈ܐ ܐܲܝܟ ܕܲܒܼܐ̄ܪܵܙܵܐ ܣܵܡ̣ ܒܐܝܼܠܵܢܹ̈ܐ|
    block |ܥܘܡܪܵܐ ܕܐܲܪܥܵܐ ܘܡܲܠܟܿܘܼܬܼ ܪܵܘܡ̇ܐ ܒܗܘܿܢ ܒܲܕܸܿܩ ܠܲܢ ܀|
  block
    block |܃ܗܘ̤ܵܐ ܦܘܼܩܕܵܢܵܐ ܐܲܝܟ ܫܲܠܝܼܛܵܐ ܕܢܸܛܲܪ ܐܸܢܘܿܢ|
    block |ܕܕܲܠܡܵܐ ܢܲܡܪܲܚ ܐܵܕܼܵܡ ܫܲܒܼܪܵܐ ܥܲܠ ܦܹܐܪ̈ܲܝܗܘܿܢ ܀|
    block |܃ܓܠ̣ܵܐ ܘܒܲܕܸܿܩ ܠܹܗ ܐܲܝܟ ܕܲܒܼܐ̈̄ܪܵܙܵܐ ܒܝܲܕܼ ܦܘܼܩܕܵܢܵܐ|
    block |ܕܚܲܝܹ̈ܐ ܚܲܕܼܬܹ̈ܐ ܝܵܗܹ̇ܒܼ ܐ̄ܢܵܐ ܠܵܟ ܐܸܢ ܠܵܐ ܬܸܚܛܵܐ ܀|
    block |܃ܘܟܲܕܼ ܝܵ̇ܕܲܥ ܠܹܗ ܕܡܸܚܛܵܐ ܚܵܛܹ̇ܐ ܐܲܝܟ ܚܲܝܛܵܐ|
    block |ܒܝܲܕܼ ܦܘܼܩܕܵܢܵܐ ܨܒܼܵܐ ܕܢܲܢܲܣܹܝܗܝ ܐܲܝܟ ܠܵܐ ܝܵ̇ܕܲܥ ܀|
    block |܃ܘܟܲܕܼ ܝܵ̇ܕܲܥ ܗ̄ܘ̣ܵܐ ܕܡ̇ܝܘܿܬܼܘܼܬܼܵܐ ܣܵܡ̣ ܒܲܟܼܝܵܢܹܗ|
    block |ܒܥܸܠܲܬܼ ܦܹܐܪܵܐ ܨܒܼܵܐ ܕܲܢܕܲܚܸܠ ܠܲܕܼܒܼܵܬܲܪܟܸܿܢ ܀|
    block |܃ܒܝܲܕܼ ܦܘܼܩܕܵܢܵܐ ܕܥܲܠ ܐܝܼܠܵܢܵܐ ܕܕܼܵܝܗܝ ܠܲܦܫܝܼܛܵܐ|
    block |ܘܐܲܝܬܿܝܼ ܠܓܸܠܝܵܐ ܦܵܪܘܿܫܘܼܬܹܗ ܒܝܲܕܼ ܢܸܣܝܵܢܵܐ ܀|
    block |܃ܗܘ̤ܵܐ ܦܘܼܩܕܵܢܵܐ ܒܲܕܼܡܘܼܬܼ ܟܘܼܪܵܐ ܠܒܼܘܼܚܪܵܢ ܐ̄ܢܵܫܵܐ|
    block |ܘܪܸܓܲܬܼ ܦܹܐܪܵܐ ܒܲܕܼܡܘܼܬܼ ܪܸܬܼܚܵܐ ܠܥܸܠ ܡ̣ܢ ܕܲܗܒܼܵܐ ܀|
    block |܃ܢܦܲܚ̣ ܒܹܗ ܐܵܐܲܪ ܕܪܸܓܲܬܼ ܦܹܐܪܵܐ ܒܕܲܗܒܹܗ ܕܐܵܕܼܵܡ|
    block |ܘܐܲܣܓܿܝܼ ܡܲܪ̣̱ܩܹܗ ܒܢܘܼܪܵܐ ܕܐܘܼܟܼܠܹܗ ܘܚܵܘܝܼ ܫܘܼܦܪܹܗ ܀|
    block |܃ܕܲܗܒܼܵܐ ܛܵܒܼܵܐ ܒܪ̣ܵܝܗܝ ܠܐܵܕܼܵܡ ܡܲܬܼܩܸܢ ܟܠܵܐ|
    block |ܘܟܲܣܝܼ ܫܘܼܦܪܹܗ ܒܠܵܐ ܝܼܕܲܥܬܼܵܐ ܐܲܝܟ ܬܲܚܦܝܼܬܼܵܐ ܀|
    block |܃ܒܝܲܕܼ ܦܘܼܩܕܵܢܵܐ ܐܲܝܟ ܕܲܒܼܟܼܘܼܪܵܐ ܐܲܥܸܠ ܢܲܣܕܹ̱̣݂ܿܗ|
    block |ܘܲܒܼܢܸܣܝܵܢܵܐ ܡ̣ܪܲܩ ܨܵܐܘܼܬܹܗ ܘܚܵܘܝܼ ܫܘܼܦܪܹܗ ܀|
    block |܃ܐ̄ܪܵܙܵܢܵܐܝܿܬܼ ܦܲܩܸܕܼ ܐܸܢܘܿܢ ܠܲܕܼܒܹܝܬܼ ܐܵܕܼܵܡ|
    block |ܕܠܵܐ ܢܨܘܼܬܼܘܼܢܵܝܗܝ ܟܸܢܫܲܝ̈ ܪܵܘܡ̇ܐ ܠܩܵܠ ܦܘܼܩܕܵܢܵܐ ܀|
    block |܃ܒܲܝܢܲܝ ܟܲܣܝܵܐ ܠܦܲܓܼܪ̈ܵܢܵܝܹܐ ܗܘ̤ܵܐ ܗܵܢ ܐ̄ܪܵܙܵܐ|
    block |ܘܠܵܐ ܫܵܘܬܸܿܦ ܒܵܗ̇ ܒܬܸܢܘܲܝ ܕܐܵܕܼܵܡ ܠܲܫܡܲܝܵܢܹ̈ܐ ܀|
    block |܃ܠܵܐ ܫܡܝܼܥ ܗ̄ܘ̣ܵܐ ܠܹܗ ܠܪܹܫܵܐ ܕܐܵܐܲܪ ܗܵܢ ܦܘܼܩܵܕܵܢܵܐ|
    block |ܘܠܵܐ ܝܵ̇ܕܲܥ ܗ̄ܘ̣ܵܐ ܕܡܸܛܠ ܡ̇ܢܵܐ ܟܠܹܝܢ ܡ̣ܢ ܦܹܐܪܵܐ ܀|
    block |܃ܚܣܵܡܵܐ ܕܲܠܚܵܗ̇ ܠܫܲܦܝܼܘܼܬܼ ܢܲܦܫܹܗ ܘܲܚ̣ܫܸܟ ܡܸܢܫܹܠܝ|
    block |ܕܲܚܙ̣ܵܝܗܝ ܠܐܵܕܼܵܡ ܕܲܥܒܼܝܼܕܼ ܡ̇ܪܵܐ ܥܲܠ ܟܠ ܕܲܗܘ̤ܵܐ ܀|
    block |܃ܛܢܵܢܵܐ ܫܲܓܼܪܹܗ ܫܲܓܼܪܹܗ̇ ܠܐܵܟܹ̇ܠܩܲܪܨܵܐ ܒܲܕܼܡܘܼܬܼ ܢܘܼܪܵܐ|
    block |ܕܡܸܛܠܡܵܢܵܐ ܥܒܼܝܼܕܼ ܥܲܦܪܵܐ ܡܲܠܟܵܐ ܒܐܲܪܥܵܐ ܀|
    block |܃ܠܵܐ ܣܸܦܩܲܬ̤ ܠܒܲܪ ܕܲܚܝܼܚܵܐ ܕܲܩܪ̣ܵܝܗܝ ܨܲܠܡܹܗ|
    block |ܐܸܠܵܐ ܕܫܲܥܒܸܿܕܼ ܪܵܘܡ̇ܐ ܘܥܘܼܡܩܵܐ ܬܚܹܝܬܼ ܫܘܠܛܵܢܹܗ ܀|
    block |܃ܠܵܐ ܟܲܕܿܘܼ ܠܹܗ ܠܥܲܦܪܧܵܐ ܕܐܲܪܥܵܐ ܕܓܲܒܼܠܹܗ ܒܐܘܼܕܼܵܘ̈ܗܝ|
    block |ܐܸܠܵܐ ܕܐܲܪܡܝܼ ܢܝܼܪܵܐ ܕܥܲܡܠܹܗ ܥܲܠ ܪ̈ܘܼܚܵܢܹܐ ܀|
    block |܃ܠܝܼ ܪܘܼܚܵܢܵܐ ܩܢܸܐ ܫܘܼܠܛܵܢܵܐ ܒܬܸܓܼܡܹ̈ܐ ܕܐܲܟܼܘܵܬܼܝ|
    block |ܐܵܦܠܵܐ ܒܡܸܠܬܼܵܐ ܨܒܼܵܐ ܕܲܢܒܲܕܸܿܩ ܥܲܠ ܬܘܼܩܵܢܲܢ ܀|
    block |܃ܗܵܢܵܐ ܫܝܼܛܵܐ ܥܲܦܪܵܐ ܕܐܲܪܥܵܐ ܒܲܪ ܕܲܚܝܼܚܵܐ|
    block |ܒܡܸܠܟܵܐ ܪܲܒܵܐ ܘܲܒܼܚܘܼܫܵܒܼܵܐ ܨܲܒܸܿܬܼ ܓܲܒܼܠܹܗ ܀|
    block |ܩ̣ܪܵܝܗܝ ܬܘܼܒܼ ܨܲܠܡܹܗ ܟܲܕܼ ܡ̇ܘܪܸܒܼ ܠܹܗ ܐܲܝܟ ܕܲܠܡܵܪܵܐ܃|
  block
    block |ܘܲܟܼܕܲܢ ܐܸܢܘܿܢ ܠܲܡܫܲܝܵܢܹ̈ܐ ܒܦܘܼܠܚܵܢ ܚܲܝܵܘ̈ܗܝ ܀|
    block |܃ܕܐܸܩܪܘܿܒܼ ܨܹܐܕܼܵܘܗܝ ܒܸܠܥܵܕܼ ܓܘܼܫܡܵܐ ܠܵܐ ܚܵܙܹ̇ܐ ܠܝܼ|
    block |ܕܐܸܩܪܘܿܒܼ ܨܹܐܕܼܵܘܗܝ ܕܠܵܐ ܪܘܼܟܵܒܼܵܐ ܠܵܐ ܥܵܢܹ̇ܐ ܠܝܼ ܀|
    block |܃ܠܵܐ ܫܲܠܝܼܛ ܗ̄ܘ̣ܵܐ ܗܵܘ̇ ܚܲܣܵܡܵܐ ܒܫܘܼܪܵܝ ܙܲܒܼܢܹ̈ܐ|
    block |ܢܫܲܚܠܸܦ ܝܵܬܹܗ ܘܢܲܛܥܸܐ ܠܐ̄ܢܵܫܵܐ ܒܝܲܕܼ ܕܸܡ̈ܘܵܬܼܵܐ ܀|
    block |܃ܚܸܘܝܵܐ ܓܒܼܵܐ ܠܹܗ ܕܲܢܟܲܣܸܐ ܒܹܗ ܡܲܪܝܼܪܘܼܬܹܗ|
    block |ܘܐܲܝܟ ܟܸܢܵܪܵܐ ܒܡܸܢܲܝ̈ ܒܸܣܪܵܐ ܙܡ݂ܲܪ ܙܹܐܦܵܢܵܐ ܀|
    block |܃ܢܲܓܼܕܹܿܗ ܠܚܸܘܝܵܐ ܩܢܸܐ ܪܘܼܟܵܒܼܵܐ ܠܘܵܬܼ ܒܲܪ̄ܬܼ ܐ̄ܢܵܫܵܐ|
    block |ܕܡ̇ܐ ܕܲܚܙܵܬܹ̈ ܕܒܸܣܪܵܢܵܝܵܐ ܗ̄ܘ̣ ܬܩܲܒܸܿܠ ܡܸܠܟܹܿܗ ܀|
    block |܃ܙܡ݂ܲܪ ܙܹܐܦܵܢܵܐ ܒܐܲܒܿܘܼܬܼ ܒܸܣܪܵܐ ܩܵܠܹ̈ܐ ܢܟܼܝܼܠܹ̈ܐ|
    block |ܕܡܸܛܠܡܵܢܵܐ ܟܠܹܝܬܿܘܿܢ ܘܲܫܠܹܝܢ ܡ̣ܢ ܡܹܐܟܼܘܼܠܬܵܐ ܀|
    block |܃ܕܲܠܡܵܐ ܬܚܘܼܡ̇ܐ ܣܵܡ̣ ܒܵܪܘܿܝܵܐ ܥܲܠ ܐܝܼܠܵܢܹ̈ܐ|
    block |ܕܠܵܐ ܬܸܬܼܒܲܣܡܘܼܢ ܡ̣ܢ ܦܹܐܪ̈ܲܝܗܘܿܢ ܐܲܝܟ ܚܲܝ̈ܘܵܬܼܵܐ ܀|
    block |܃ܠܥܸܙܲܬ̤ ܚܵܘܵܐ ܒܩܵܠܵܐ ܓܫܝܼܡܵܐ ܥܲܡ ܒܸܣܪܵܢܵܐ|
    block |ܕܫܲܠܝܼܛ ܗ̄ܘ̣ ܠܲܢ ܥܲܠ ܒܘܼܣܵܡܵܐ ܕܟܼܠܗܘܿܢ ܦܹܐܪܹ̈ܐ ܀|
    block |܃ܡ̣ܢ ܚܲܕܼ ܒܲܠܞܚܘܿܕܼ ܬܲܚܸܡ ܘܲܟܼܠ̣ܵܢ ܕܡ̇ܘܬܵܐ ܡ̇ܘܠܸܕܼ|
    block |ܘܲܕܼܠܵܐ ܢܡܘܼܬܼ ܠܲܡ ܡܸܛܠܗܵܕܹܐ ܟܠ̣ܵܢ ܡ̣ܢ ܦܹܐܪ̈ܵܘܗܝ ܀|
    block |܃ܥܸܠܬܹܗ ܕܡ̇ܘܬܵܐ ܕܲܡܟܲܣܲܝ ܗ̄ܘ̣ܵܐ ܡ̣ܢ ܪ̈ܘܼܚܵܢܹܐ|
    block |ܘܲܚܕܼܝܼ ܢܟܼܝܼܠܵܐ ܕܐܸܫܟܲܚ ܐܲܬܼܪܵܐ ܕܢܲܪܡܸܐ ܙܹܐܦܹܗ ܀|
    block |܃ܦܲܠܚ̣ܵܗ̇ ܠܐܲܪܥܵܐ ܕܫܸܡܥܵܐ ܕܐܸܢܹ̈ܐ ܕܐܸܠܥܵܐ ܪܦܝܼܬܼܵܐ|
    block |ܘܐܲܡܝܼ ܙܲܪܥܹܗ ܐܵܟܹ̇ܠܩܲܨܵܐ ܒܓܼܵܘ ܬܲܪܥܝܼܬܼܵܗ̇ ܀|
    block |܃ܠܵܘ ܣܲܡ ܡ̇ܘܬܵܐ ܟܣܸܐ ܒܐܝܼܠܵܢܵܐ ܚܸܘܝܵܐ ܬܲܪܓܸܿܡ|
    block |ܥܲܝܢܹ̈ܐ ܕܢܘܼܗܪܵܐ ܝܵܗܹ̇ܒܼ ܦܹܐܪܵܐ ܠܕܼܵܐܟܹ̇ܠ ܡܸܢܹܗ ܀|
    block |܃ܚܲܝܠܵܐ ܪܲܒܵܐ ܩܢܸܐ ܐܝܼܠܵܢܵܐ ܒܝܲܕܼ ܡܹܐܟܼܘܼܠܬܹܿܗ|
    block |ܘܲܡܨܸܐ ܡܫܲܚܠܸܦ ܘܥܵܒܹ̇ܕܼ ܐ̄ܢܵܫܵܐ ܐܲܝܟ ܐܲܠܵܗܹ̈ܐ ܀|
    block |܃ܢܸܒܼܥܵܐ ܪܲܒܵܐ ܕܐܲܠܵܗܘܼܬܼܵܐ ܟܣܸܐ ܒܐܝܼܠܵܢܵܐ|
    block |ܘܐܸܢ ܫܵ̄̇ܬܹ̇ܝܢ ܐ̄ܢܬܿܘܿܢ ܡ̣ܢ ܚܲܠܝܘܼܬܹܗ ܩܢ̣ܲܝܬܿܘܿܢ ܕܲܪܓܼܵܐ ܀|
    block |܃ܘܡܸܛܠܗܵܕܹܐ ܟܠ̣ܵܟܼܘܿܢ ܡܸܢܹܗ ܕܠܵܐ ܬܕܲܡܘܿܢ ܠܹܗ|
    block |ܕܕܲܠܡܵܐ ܬܸܡܛܘܿܢ ܠܪܵܘܡ̇ܐ ܪܲܒܵܐ ܕܐܲܠܵܗܘܼܬܹܗ ܀|
    block |܃ܡܸܚܣܲܡ ܚܵܣܹ̇ܡ ܕܠܵܐ ܬܸܗܘܘܿܢ ܠܹܗ ܒܢܲܝ̈ ܝܼܵܬܿܘܼܬܼܵܐ|
    block |ܘܠܵܐ ܬܸܬܼܟܵܢܘܿܢ ܒܲܫܡܵܐ ܪܲܒܵܐ ܕܐܲܠܵܗܘܼܬܹܗ ܀|
  block
    block |܃ܒܪܘܿܒܼܘ ܨܹܝܕܼ ܦܹܐܪܵܐ ܘܐܲܟܼܘܿܠܘ ܡܸܢܹܗ ܘܲܚܙܵܘ ܢܘܼܗܪܵܐ|
    block |ܘܗܵܐ ܩܵܢܹ̇ܝܢ ܐ̄ܢܬܿܘܿܢ ܚܹܝܠ ܚܵܟܼ̈ܡܵܬܼܵܐ ܐܲܝܟ ܐܲܠܵܗܹ̈ܐ ܀|
    block |܃ܚܙܵܬ̤ ܠܲܡ ܐܲܢ̄ܬܿܬܼܵܐ ܕܲܪܓܼܝܼܓܼ ܦܹܐܪܵܐ ܘܦܲܐܝܵܐ ܚܙܵܬܹܗ|
    block |ܘܢܸܣܒܲܬ̤ ܘܐܸܟܼܠܲܬ̤ ܘܟܸܢ ܝܸܗ̄ܒܲܬ̤ ܠܹܗ ܠܒܲܥܠܵܗ̇ ܘܐܸܟܲܠ̣ ܀|
    block |܃ܗܝ̤ ܩܲܕܼܡ̇ܝܑܬܼ ܫܸܡܥܲܬ̤ ܡܸܠܟܵܐ ܘܩܸܛܦܲܬ̤ ܦܹܐܪܵܐ|
    block |ܘܣܲܪܗܸܒܼ ܦܘܼܡ̇ܗ̇ ܥܲܠ ܡܹܐܟܼܘܼܠܬܵܐ ܕܬܸܗܘܸܐ ܐܲܠܵܗ ܀|
    block |܃ܒܐܘܼܟܼܠܵܐ ܕܦܹܐܪܵܐ ܨܒܼܵܬ̤ ܕܬܸܚܛܘܿܦ ܠܵܗ̇ ܫܸܡ ܐܲܠܵܗܵܐ|
    block |ܘܬܸܣܲܒܼ ܕܲܪܓܼܵܐ ܠܥܸܵܠ ܡ̣ܢ ܒܲܥܠܵܗ̇ ܘܬܸܗܘܸܐ ܪܹܫܵܐ ܀|
    block |܃ܒܪܸܓܲܬܼ ܐܘܼܟܼܠܵܐ ܣܒ݂ܲܪܘ ܡ̇ܝܘܿܬܹ̈ܐ ܕܲܠܥܸܠ ܡ̇ܛܹ̇ܝܢ|
    block |ܘܬܲܚܬܿܝܼ ܐܸܢܘܿܢ ܥܒܼܵܕܼ ܦܘܼܩܕܵܢܵܐ ܠܥܘܼܡܩܵܐ ܕܲܫܝܘܼܠ ܀|
    block |܃ܒܐܘܼܟܼܠܹܗ ܕܦܹܐܪܵܐ ܩܢ̣ܵܘ ܒܘܼܝܵܢܵܐ ܥܲܦܪ̈ܵܢܵܝܹܐ|
    block |ܘܚܵܪ̣ܘ ܘܐܸܬܼܢܲܟܲܦܘ ܡ̣ܢ ܓܲܠܝܘܼܬܼܵܐ ܕܗܲܕܵܡܲܝ̈ܗܘܿܢ ܀|
    block |܃ܗܘ̤ܵܬܼ ܡܹܐܟܼܘܼܠܬܵܐ ܐܲܝܟ ܡܲܚܙܝܼܬܼܵܐ ܠܙܵܘܥܲܝ̈ ܢܲܦܫܵܐ|
    block |܃ܘܢܲܟܸܿܦ ܗܵܘܢܵܐ ܠܪܸ̈ܓܼܫܹܐ ܕܲܠܒܲܪ ܒܢܲܚ̈ܬܲܝܼ ܛܲܪ̈ܦܹܐ|
    block |܃ܩ̣ܢܵܘ ܒܘܼܝܵܢܵܐ ܕܦܵܪܘܿܫܘܼܬܼܵܐ ܫܲܒܼܪ̈ܲܝ ܠܸܒܵܐ|
    block |ܘܟܲܣܝܼܘ ܒܸܣܪܵܐ ܥܲܪܛܸܠܵܝܵܐ ܕܗܲܕܸܡܲܝ̈ܗܘܿܢ ܀|
    block |܃ܡ̣ܢ ܐܝܼܠܵܢܵܐ ܕܐܸܟܲܠ̣ܘ ܡܸܢܹܗ ܥܒ݂ܲܕܼܘ ܬܲܟܼܣܝܼܬܼܵܐ|
    block |ܘܕܲܐܫܠܲܚ ܐܸܢܘܿܢ ܛܲܪ̈ܦܹܐ ܕܡܸܢܹܗ ܟܲܣܝܼܘ ܐܸܢܘܿܢ ܀|
    block |܃ܠܦܵܢܝܹܗ ܕܝܵܘܡ̇ܐ ܐܸܢܘܿܢ ܩܵܠ ܒܵܪܘܿܝܵܐ|
    block |ܟܲܕܼ ܡܲܫܡܲܥ ܗ̄ܘ̣ܵܐ ܩܵܠ ܗܲܠ̈ܟܼܵܬܼܵܐ ܒܓܼܵܘ ܦܲܪܕܲܝܣܵܐ ܀|
    block |܃ܐܹܝܘ ܪܘܼܚܵܢܵܐ ܕܐܲܫܡܲܥ ܩܵܠܵܐ ܕܠܵܐ ܗܲܕܵܡܹ̈ܐ|
    block |ܐܹܝܘ ܝܵ̇ܕܲܥ ܟܠ ܕܲܡܫܲܐܸܠ ܠܹܗ ܠܨܲܠܡܹܗ ܐ̄ܢܬܿ ܀|
    block |܃ܝܵ̇ܕܲܥ ܕܐܲܝܟܵܐ ܗ̄ܘ̣ ܘܲܡܫܲܐܸܠ ܠܹܗ ܟܲܕܼ ܚܵܙܹ̇ܐ ܠܹܗ|
    block |ܡܲܫܡܵܥ ܩܵܠܵܐ ܐܵܦ ܩܵܪܹܐ ܠܹܗ ܕܢܲܦܢܹܝܘܗܝ ܨܹܐܕܼܵܘܗܝ ܀|
    block |܃ܐܲܝܟܵܐ ܐ̄ܢܬܿ ܐܵܕܼܵܡ ܨܲܠܡܵܐ ܓܲܠܝܵܐ ܡܒܲܕܸܿܩ ܟܲܣܝܘܼܬܼܝ|
    block |ܐܲܝܟܵܐ ܐ̄ܢܬܿ ܝܵܪܬܵܐ ܕܣܵܡ̣ܬܵܟܟ ܡ̇ܪܵܐ ܥܲܠ ܟܠ ܩܸܢܝܵܢܝ ܀|
    block |܃ܒܝܲܕܼ ܢܸܥ̈ܡܵܬܼܵܐ ܪ̈ܵܥܘܿܡ̇ܬܼܵܐ ܒܥ̣ܵܝܗܝ ܠܐܲܒܿܝܼܕܼܵܐ|
    block |ܘܲܥܦܝܼܦܵܐܝܼܬܼ ܒܩܵܠ ܚܸܢ̈ܓܼܵܬܼܵܐ ܐܵܕܼܵܡ ܐܵܕܼܵܡ ܀|
    block |܃ܐܲܝܟܵܐ ܐ̄ܢܬܿ ܐܵܕܼܵܡ ܩܥ̣ܵܐ ܒܼܵܘܿܝܵܐ ܠܘܵܬܼ ܥܲܽܦܪܵܢܵܐ|
    block |ܘܦܲܢܝܼ ܥܒܼܝܼܕܼܵܐ ܠܘܵܬܼ ܥܵܒܼܘܿܕܼܵܐ ܩܵܠܵܐ ܚܢܝܼܓܼܵܐ ܀|
    block |܃ܩܵܠ ܗܲܠ̈ܟܼܵܬܼܵܟ ܫܸܡ̇ܥܹܬܼ ܘܲܛܫܹ̇ܝܬܼ ܡ̣ܢ ܟܘܼܚܵܕܼܵܐ|
    block |ܕܠܵܐ ܬܸܬܼܒܲܩܸܐ ܒܥܲܪܛܸܠܵܝܘܼܬܼܝ ܕܲܡܦܲܪܣܲܝ ܐ̄ܢܵܐ ܀|
    block |܃ܡܲܢ̣ܘܼ ܐܲܫܠܲܚ ܢܲܚ̈ܬܲܝ ܫܘܼܒܼܚܵܟ ܡܲܠܟܵܐ ܕܐܲܪܥܵܐ|
    block |ܘܡܲܢ̣ܘܼ ܥܲܒܼ݂ܕܵܟ ܥܲܪܛܸܠܵܝܵܐ ܡ̣ܢ ܬܲܟܼܣܝܼܬܼܵܐ ܀|
    block |܃ܐܸܚܲܕܼ ܥܸܠܬܼܵܐ ܢܲܟܼܦܵܐ ܕܲܒܼܗܸܬܼ ܒܐܸܠܥܵܐ ܕܡܸܢܹܗ|
    block |ܟܲܕܼ ܣܵܒܲ̇ܪ ܗ̄ܘ̣ܵܐ ܕܠܵܐ ܡܸܬܼܚܲܝܲܒܼ ܒܲܓܼܙܵܪ ܕܝܼܢܵܐ ܀|
    block |ܐܲܢ̄ܬܿܬܼܵܐ ܕܝܲܗ̣̄ܒܼܬܿ ܥܲܡܝܼ ܗܝ̤ ܝܸܗ̄ܒܲܬ̤ ܠܝܼ ܦܹܐܪܵܐ ܘܐܸܟܼܠܹ̇ܬܼ܃|
  block
    block |ܘܐܸܠܘܼܠܵܐ ܗܝ̤ ܠܵܐ ܥܵܒܲ݁ܪ ܗ̄ܘܹ̇ܝܬܼ ܥܲܠ ܦܘܼܩܕܵܢܵܟ ܀|
    block |܃ܛܲܥܢܹ݂ܗ ܠܐܵܕܼܵܡ ܒܲܡܠܸܐ ܙܲܒܼܢܵܐ ܐܲܝܟ ܕܲܠܫܲܒܼܪܵܐ|
    block |ܘܫܲܐܸܠ ܠܐܲܐ̄ܬܿܬܼܵܐ ܕܡ̇ܢܵܘ̇ ܗܵܢܵܐ ܥܵܘ̣ܠܵܐ ܕܲܥܒ݂ܲܕܿܬܿܝ ܀|
    block |܃ܘܐܵܦ ܗܝ̤ ܣܵܓܼܬܼܵܗ̇ ܠܥܸܠܬܼܵܐ ܒܚܸܘܝܵܐ ܒܲܕܼܡܘܼܬܼ ܐܵܕܸܵܡ|
    block |ܕܚܸܘܝܵܐ ܡܲܠܟܲܢܝ ܘܐܸܟܼܠܹܬܼ ܦܹܐܪܵܐ ܕܠܵܐ ܡ̣ܢ ܨܸܒܼܷܝܵܢܝ ܀|
    block |܃ܠܵܐ ܕܹܝܢ ܫܲܐ̣ܠܹܗ ܠܚܸܘܝܵܐ ܕܐܲܛܥܝܼ ܕܲܠܡܵܢ ܐܲܛܥܝܼ|
    block |ܕܠܵܘ ܗܘ̤ ܐܲܛܥܝܼ ܐܸܠܵܐ ܕܡܲܠܸܠ ܗ̄ܘ̣ܵܐ ܒܹܗ ܀|
    block |܃ܦܣܲܩ̣ ܒܵܪܘܝܵܐ ܕܝܼܢܵܐ ܩܲܫܝܵܐ ܥܲܠ ܣܵܪܘܿܝܵܐ|
    block |ܘܲܦܟ݂ܲܪ ܘܲܫܕܼܵܝܗܝ ܒܹܝܬܼ ܐܲܣܝܼܪܹ̈ܐ ܒܝܲܕܼ ܠܵܘ̈ܛܵܬܼܵܐ ܀|
    block |܃ܠܝܼܛܵܐ ܬܸܗܘܸܐ ܡ̣ܢ ܟܠ ܕܲܒܼܪܹܝܬܼ ܕܪܵܚܹ̇ܫ ܒܐܲܪܥܵܐ|
    block |ܘܢܸܒܼܟܲܠ ܪܲܗܛܵܐ ܕܩܲܠܝܼܠܘܼܬܼܵܟ ܕܠܵܐ ܬܘܼܒܼ ܬܲܛܥܸܐ ܀|
    block |܃ܥܲܦܪܵܐ ܫܝܼܛܵܐ ܡ̣ܢ ܓܵܘ ܐܲܪܥܵܐ ܢܸܗܘܸܐ ܐܘܼܟܼܠܵܟ|
    block |ܘܠܵܐ ܬܸܬܒܲܣܲܡ ܡ̣ܢ ܚܲܠܝܘܼܬܼܵܐ ܕܦܹܐܪܥܵܐ ܀|
    block |܃ܣܵܝܢܠܵܐ ܬܸܗܘܸܐ ܠܐ̄ܢܵܫܵܐ ܕܐܲܛܥܝܼܬܿ ܟܠܗܘܿܢ ܝܵܘܡܲܝ̈ܟ|
    block |ܘܗܸܢܘ̣ܿܢ ܢܸܗܘܘܿܢ ܠܵܟ ܣܵܩܘܿܪܹ̈ܐ ܕܠܵܐ ܬܲܪܥܘܼܬܼܵܐ ܀|
    block |܃ܢܕܘܼܫܘܼܢ ܪܹܫܵܟ ܘܲܢܩܲܦܚܘܼܢܵܟ ܟܲܕܼ ܙܵܟܹ̇ܝܢ ܠܵܟ|
    block |ܘܐܲܢ̄ܬܿ ܡ̇ܐ ܕܲܚܛܵܘ̣ ܬܸܡܚܸܐ ܐܸܢܘܿܢ ܒܝܲܕܼ ܨܸܢ̈ܥܵܬܼܵܐ ܀|
    block |܃ܒܲܓܼܙܵܪ ܕܝܼܢܵܐ ܕܚܸܘܝܵܐ ܚܲܝܼܒܼ ܠܐܟܹ̇ܠܩܲܪܨܵܐ|
    block |ܘܲܒܼܠܵܘ̈ܛܵܬܼܵܐ ܕܥܲܠ ܒܸܣܪ̈ܵܢܹܐ ܠܵܛ̣ ܠܲܢܟܼܝܼܠܵܐ ܀|
    block |܃ܠܵܐ ܨܒܼܵܐ̣ ܕܢܸܓܼܠܸܐ ܥܲܠ ܡܲܠܲܐܟܹ̈ܐ ܒܫܘܼܪܵܝ ܙܲܒܼܢܹ̈ܐ|
    block |ܕܠܵܐ ܬܸܣܓܸܿܐ ܠܵܗ̇ ܛܘܼܥܝܲܝ ܒܐܲܪܥܵܐ ܕܫܸܡ ܐܲܠܵܗܹ̈ܐ ܀|
    block |܃ܒܗܵܕܹܐ ܬܸܢܘܲܝ ܟܲܣܝܼ ܫܲܪܒܹܿܗ ܕܐܵܟܹ̇ܿܠܩܲܪܨܵܐ|
    block |ܕܠܵܐ ܢܸܣܒܲܪ ܠܹܗ ܕܚܹܝܠ ܟܠ ܡܸܫܟܲܚ ܐܲܝܟ ܒܵܪܘܿܝܵܐ ܀|
    block |܃ܥܲܡ ܪ̈ܘܼܚܵܢܹܐ ܥܛܝܼܦܲܝ̈ ܢܘܼܗܪܵܐ ܒܪܸܐ ܗ̄ܘ̣ܵܐ ܐܵܦ ܗܘ̤|
    block |ܘܲܡܕܲܝܲܪ ܗ̄ܘ̣ܵܐ ܥܲܡ ܩܲܕܼܝܼܫܹ̈ܐ ܒܐܲܦܲܝ̈ ܪܵܘܡ̇ܐ ܀|
    block |܃ܪܹܫܵܢܘܼܬܼܵܐ ܕܫܘܼܠܛܵܢ ܐܵܐܲܪ ܩܢܸܐ ܗ̄ܘ̣ܵܐ ܘܲܡܙܲܝܼܥ|
    block |ܘܕܲܚܣ݂ܲܡ ܒܐܵܕܼܵܡ ܢܦܲܓܼ ܡ̣ܢ ܕܲܪܓܹܗ ܒܲܕܼܡܘܼܬܼ ܒܲܪܩܵܐ ܀|
    block |܃ܘܠܹܗ ܠܵܐܹ̇ܛ ܗ̄ܘ̣ܵܐ ܒܗܵܝ̇ ܕܥܲܠ ܟܲܪܣܵܟ ܬܗܲܠܸܟ ܒܲܐܪܥܵܐ|
    block |ܕܠܵܐ ܬܘܼܒܼ ܣܵܠܹ̇ܩ ܠܐܲܦܲܝ̈ ܪܵܘܡ̇ܐ ܒܩܲܠܝܼܠܘܼܬܹܗ ܀|
  block
    block |܃ܠܹܗ ܬܘܼܒܼ ܡܲܟܸܿܟ ܘܲܓܼܙܲܪ ܐܘܼܟܼܠܵܐ ܥܲܦܪܵܐ ܫܝܼܛܵܐ|
    block |ܟܲܕܼ ܡܸܬܼܓܲܪܓܼܚ ܒܐܲܦܲܝ̈ ܐܲܪܜܥܵܐ ܒܹܝܬܼ ܥܲܦܪܵܢܹܐ ܀|
    block |܃ܠܹܗܘ̣ ܟܲܢܝܼ ܣܵܢ̇ܠܵܐ ܕܐ̄ܢܵܫܵܐ ܩܵܛܹ̇ܠ ܐ̄ܢܵܫܵܐ|
    block |ܘܗܘ̤ܝܘܼ ܕܡ̇ܚܹ̇ܐ ܒܥܸܩܒܹܗ ܕܐ̄ܢܵܫܵܐ ܒܥܘܼܩܣܵܐ ܕܥܵܘ̣ܠܵܐ ܀|
    block |܃ܪܕܼܵܝܗܝ ܠܲܢܟܼܝܼܠܵܐ ܒܢܸܓܼ̈ܕܹܿܐ ܩ̈ܫܲܝܵܐ ܠܦܘܼܬܼ ܣܲܟܼܠܘܼܬܹܗ|
    block |ܕܐܲܪܝܼܡ ܫܲܒܼܛܹܗ ܥܲܠ ܒܲܪ̄ܬܼ ܐ̄ܢܵܫܵܐ ܕܫܸܡܥܲܬ̤ ܡܸܠܟܹܿܗ ܀|
    block |܃ܒܚܸܒܼܠܹ̈ܐ ܕܝܲܠܕܼܵܐ ܢܲܓܿܕܼܵܗ̇ ܠܚܵܘܵܐ ܕܩܸܛܦܲܬ̤ ܦܹܐܪܵܐ|
    block |ܘܥܲܠ ܕܐܸܬܿܬܿܪܝܼܡܲܬ̤ ܡܲܟܸܿܟ ܪܹܫܵܗ̇ ܬܲܚܬܲܝ ܓܼܒܼܪܵܐ ܀|
    block |܃ܠܐܵܕܼܵܡ ܨܲܠܡܹܗ ܐ̄ܚܪܵܝܑܬܼ ܠܵܛܹܗ ܒܲܓܼܙܵܪ ܕܝܼܢܵܐ|
    block |ܕܩܲܫܝܘܼܬܼ ܢܸܓܼ̈ܕܹܿܐ ܦܲܟܲܗܘ ܡܸܪܬܹܗ ܒܚܸܘܝܵܐ ܘܚܵܘܵܐ ܀|
    block |܃ܠܝܼܛܵܐ ܐܲܪܥܵܐ ܡܸܛܠܵܬܼܵܟ ܡܲܠܟܵܐ ܕܐܲܪܥܵܐ|
    block |ܟܘܼ̈ܒܹܿܐ ܬܵܘܥܸܐ ܐܵܦ ܬܸܬܸܿܠ ܠܵܟ ܟܲܕܼ ܬܸܦܠܘܿܚ ܒܵܗ̇ ܀|
    block |܃ܒܕܼܘܼܥܬܵܐ ܕܐܲܦܲܝ̈ܟ ܬܹܐܟܼܘܿܠ ܠܲܚܡܵܐ ܟܲܕܼ ܡܸܫܬܿܚܩܲܬܿ|
    block |ܘܲܢܫܘܼܛܘܼܢܵܟ ܐܵܦ ܩܸܢܝܵܢܲܝ̈ܟ ܕܫܵܛ̣ܬܿ ܦܘܼܩܕܵܢܲܝ̈ ܀|
    block |܃ܥܲܦܪܵܐ ܐ̄ܢܬܿ ܡ̣ܢ ܕܲܚܝܼܚܵܐ ܘܥܲܦܵܪܵܐ ܬܸܗܘܸܐ|
    block |ܕܲܫܪ݂ܲܝܬܿ ܡܸܠܲܝ̈ ܢܸܫܪܸܐ ܡ̇ܘܬܵܐ ܫܘܼܠܛܵܢ ܚܲܝܲܝ̈ܟ ܀|
    block |܃ܐܘܿ ܝܵ̇ܕܲܥ ܟܠ ܕܝܵ̇ܕܲܥ ܟܠܵܐ ܥܲܕܼܠܵܐ ܢܸܗܘܸܐ|
    block |ܕܚܵܘܝܼ ܚܸܡܬܹܗ ܒܲܓܼܙܵܪ ܕܝܼܢܹܗ ܐܲܝܟ ܠܵܐ ܝܵ̇ܕܲܥ ܀|
    block |܃ܒܪ̣̱ܵܝܗܝ ܗ̄ܘ̣ܵܐ ܠܐܵܕܼܵܡ ܡ̣ܢ ܕܲܚܝܼܚܵܐ ܘܲܩܪ̣ܵܝܗܝ ܨܲܠܡܹܗ|
    block |ܘܥܲܒܼ݂ܕܹܿܗ ܠܥܲܦܪܹܗ ܒܲܕܼܡܘܼܬܼ ܥܲܦܪܵܐ ܕܡ̇ܝܘܿܬܘܼܬܼܵܐ ܀|
    block |܃ܠܗܵܕܹܐ ܣܵܡ̣ܹܗ ܡ̣ܢ ܫܘܼܪܵܝܵܐ ܒܪܘܼܟܵܒܼ ܦܲܓܼܪܹܗ|
    block |ܕܢܸܪܕܸܿܐ ܒܐܘܼܪܚܵܐ ܕܡ̇ܝܘܼܬܼܘܼܬܼܵܐ ܕܢܸܫܐܲܠ ܚܲܝܹ̈ܐ ܀|
    block |܃ܠܵܐ ܡ̣ܢ ܚܸܡܬܼܵܐ ܓܙܲܪ ܠܵܘ̈ܛܵܬܼܵܐ ܘܟܹܐܒܹ̈ܐ ܕܝܲܠܕܼܵܐ|
    block |ܘܠܵܘ ܒܲܬܼܘܸܵܬܼܵܐ ܐܥܸܠ ܡ̇ܘܬܵܐ ܥܲܠ ܡ̇ܝܘܿܬܹ̈ܐ ܀|
    block |܃ܟܝܵܢܵܝ̈ܬܼܵܐ ܕܣܵܡ̣ ܒܲܟܼܝܵܢܵܐ ܕܡ̇ܝܘܿܬܘܼܬܼܵܐ|
    block |ܗܦ݂ܲܟ ܣܵܡ̣ ܐܸܢܹܝܢ ܐܲܝܟ ܠܘܼܚܵܡܵܐ ܠܥܘܼܕܼܪܵܢ ܐ̄ܢܵܫܵܐ ܀|
    block |܃ܝܵ̇ܕܲܥ ܗ̄ܘ̣ܵܐ ܠܹܗ ܠܥܲܦܪܹܗ ܕܐܵܕܼܵܡ ܥܲܕܼܠܵܐ ܢܸܗܘܸܐ|
    block |ܕܡ̇ܘܬܵܐ ܫܵܪܹܐ ܘܲܡܒܲܛܸܠ ܠܹܗ ܠܪܘܼܟܵܒܼ ܦܲܓܼܪܹܗ ܀|
    block |܃ܓܼܠܝܵܐ ܗ̄ܘ̣ܵܬܼ ܠܹܗ ܕܡܸܚܟܵܐ ܚܵܛܹ̇ܐ ܒܪܸܓܲܬܼ ܦܹܐܪܵܐ|
    block |ܘܝܵ̇ܕܲܥ ܗ̄ܘ̣ܵܐ ܠܹܗ ܠܝܲܨܪܵܐ ܒܝܼܫܵܐ ܕܦܵܪܘܿܫܘܼܬܹܗ ܀|
    block |ܒܝܲܕܼ ܢܸܣܝܵܢܵܐ ܨܒܼܵܐ̣ ܕܲܢܚܲܟܸܡ ܠܲܡܠܝܼܠܘܼܬܹܗ܃|
  block
    block |ܕܠܵܐ ܬܸܗܘܸܐ ܠܵܗ̇ ܦܵܪܘܿܫܘܼܬܹܗ ܕܠܵܐ ܕܘܼܪܵܫܵܐ ܀|
    block |܃ܦܘܼܪ̈ܣܹܐ ܪܲܟܸܿܒܼ ܒܝܲܕܸ ܦܘܼܩܕܵܢܵܐ ܕܢܹܐܠܲܦ ܐܵܕܼܵܡ|
    block |ܕܙܵܕܹܩ ܗ̄ܘ̣ܵܐ ܠܹܗ ܕܢܸܛܲܪ ܛܲܟܼܣܵܐ ܕܦܘܼܩܪܵܢ ܡ̇ܪܹܗ ܀|
    block |ܒܝܲܕܼ ܐܝܼܠܵܢܵܐ ܓܠ̣ܵܐ ܬܲܚܦܝܼܬܼܵܐ ܕܦܵܪܘܿܫܘܼܬܹܗ ܀|
    block |ܘܒܼܐܘܼܟܼܠܹܗ ܕܦܹܐܪܵܐ ܚܵܘܝܼ ܚܲܝܠܵܐ ܕܲܡܠܝܼܠܘܼܬܹܗ ܀|
    block |܃ܠܵܘ ܐܝܼܠܵܢܵܐ ܩܢܸܐ ܗ̄ܘ̣ܵܐ ܚܲܝܠܵܐ ܕܦܵܪܘܿܫܘܼܬܼܵܐ|
    block |ܘܠܵܘ ܫܲܬܿܝܼܩܵܐ ܥܒ݂ܲܕܼ ܠܲܡܠܝܼܠܵܐ ܕܢܸܕܲܥ ܗܵܠܹܝܢ ܀|
    block |܃ܠܵܘ ܒܐܝܼܠܵܢܵܐ ܟܣܸܐܐ ܗ̄ܘ̣ܵܐ ܡ̇ܘܬܵܐ ܕܫܲܥܒܸܿܕܼ ܠܐܵܕܼܵܡ|
    block |ܘܠܵܘ ܦܘܼܩܕܵܢܵܐ ܥܒ݂ܲܕܼ ܚܲܛܵܝܹ̈ܐ ܠܲܕܼܒܼܵܬܼܪܟܸܿܢ ܀|
    block |܃ܪܘܼܟܵܒܼ ܦܲܓܼܪܹܗ ܕܐܵܕܼܵܡ ܩܲܥܹ̇ܐ ܕܡ̇ܝܘܿܬܼܵܐ ܗ̄ܘ̣ܵܐ|
    block |ܐܵܦ ܚܲܒܼܪܘܼܬܼܵܐ ܕܚܵܘܵܐ ܕܲܗܘ̤ܵܬܼ ܡܲܠܝܲܬܼ ܚܲܫܹ̈ܐ ܗ̄ܝܼ ܀|
    block |܃ܥܵܠܡܵܐ ܟܠܹܗ ܡ̣ܢ ܬܘܼܩܵܢܵܘ̈ܗܝ ܠܗܵܕܹܐ ܣܵܗܹ̇ܕܼ|
    block |ܘܦܹܐܪܹ̈ܐ ܘܙܲܪ̈ܥܹܐ ܠܩܘܼܝܵܡ ܙܲܪ̈ܥܹܐ ܓܡ̇ܝܘܿܬܼܘܼܬܼܵܐ ܀|
    block |܃ܩ̣ܪܵܝܗܝ ܠܐܝܼܠܵܢܵܐ ܩܢܸܐ ܝܼܕܲܥܬܼܵܐ ܠܵܘ ܒܲܟܼܝܵܢܹܗ|
    block |ܐܸܠܵܐ ܕܢܸܒܼܩܸܐ ܚܸܟܼܡܲܬܼ ܐܵܕܼܵܡ ܒܥܸܠܲܬܼ ܦܹܐܪܹܗ ܀|
    block |܃ܩܪ̣ܵܝܗܝ ܠܲܐ̄̇ܚܪܹܢܵܐ ܝܵܗܹ̇ܒܼ ܚܲܝܹ̈ܐ ܠܵ ܡ̣ܢ ܕܝܼܠܹܗ|
    block |ܐܸܠܵܐ ܕܨܵܪܹܗ ܒܐ̄ܪܵܙ ܡܲܠܟܿܘܼܬܼܵܐ ܡܲܠܝܲܬܼ ܚܲܝܹ̈ܐ ܀|
    block |܃ܒܝܲܕܼ ܐܸܣܲܪ ܒܹܗ ܓܙܵܪ̈ܲܝ ܕܝܼܢܵܐ ܡܠܹܝܢ ܠܘܼܚܵܡܹ̈ܐ|
    block |ܘܠܲܐ̄ܚܪܹܝܢ ܝܲܗ̣̄ܒܹܿܗ ܪܲܗܒܼܘܿܢ ܚܲܝܹ̈ܐ ܠܲܦܫܝܼܛܘܼܬܼܵܐ ܀|
    block |܃ܠܵܐ ܣܵܦܹ̇ܩ ܗ̄ܘ̣ܵܐ ܐܵܕܼܵܡ ܫܲܒܼܪܵܐ ܠܲܚܼܡܝܼܪܘܼܬܼܵܐ|
    block |ܘܠܵܐ ܡܸܫܟܲܚ ܗ̄ܘ̣ܵܐܐ ܠܲܡܨܵܬܼ ܫܸܡܥܵܐ ܕܡܲܠܟܿܘܼܬܼ ܪܵܘܡ̇ܐ ܀|
    block |܃ܒܡܚܝܼ̈ܠܵܬܼܵܐ ܐܲܝܟ ܕܲܒܼܚܲܠܒܼܵܐ ܩܢ݂ܵܐ ܕܘܼܪܵܫܵܐ|
    block |ܘܟܸܢ ܒܲܕܸܿܩ ܠܹܗ ܒܝܲܕܼ ܐܝܼܠܵܢܵܐ ܬܪܹܝܢ ܬܘܼܩܵܢܹ̈ܐ ܀|
    block |܃ܠܥܘܼܡܪܵܐ ܕܐܲܪܥܵܐ ܡ̣ܬܲܠ ܒܐܝܼܠܵܢܵܐ ܡ̇ܘܠܸܕܼ|
    block |ܘܒܼܐܝܼܠܵܢ ܚܲܝܹ̈ܐ ܨܵܪ ܬܘܼܩܵܢܵܐ ܕܡܲܠܟܿܘܼܬ ܪܵܘܡ̇ܐ ܀|
    block |܃ܡ̣ܠܲܟ ܦܲܪܕܲܝܣܵܐ ܐܲܝܟ ܦܘܼܪܥܵܢܵܐ ܠܥܲܡܠܹ̈ܐ ܕܲܬܼܢܵܢ|
    block |ܘܲܢܛ݂ܲܪ ܦܹܐܪ̈ܵܘܗܝ ܒܲܙܝܼܪܘܼܬܼܵܐ ܕܩܵܠ ܦܘܼܩܕܼܵܢܵܘ̈ܗܝ ܀|
    block |܃ܫܒܼܝܼܚ ܗ̄ܘ̣ܵܐ ܢܸܒܼܥܹܗ ܕܡܲܫܩܸܐ ܪܸܕܼܝܹܗ ܠܐܲܪܒܲܥܦܸܢ̈ܝܵܢ|
    block |ܘܐܲܝܟ ܣܝܼܠܘܿܢܵܐ ܒܝܲܡܵܐ ܥܵܒܲ݁ܪ ܟܲܕܼ ܠܵܐ ܚܵܠܹ̇ܛ ܀|
    block |܃ܐܹܝܘ ܦܘܼܩܵܕܵܢܵܐܬ ܕܢܵܛܲ݁ܪ ܡܲܝ̈ܵܐ ܐܲܝܟ ܕܲܒܼܡܵܐܢܵܐ|
    block |ܘܠܵܐ ܚܵܠܹ̇ܛ ܠܹܗ ܠܢܸܒܼܥܵܐ ܕܲܥܕܹܢ ܒܩܸܒܼܝܵܐ ܪܲܒܵܐ ܀|
    block |܃ܐܹܝܘ ܫܲܪܝܘܼܬܼܵܐ ܕܡܲܝ̈ܵܐ ܕܦܵܣ̇ܩܝܼܢ ܡܲܝ̈ܵܐ|
    block |ܘܟܲܕܼ ܚܲܕܼ ܐܸܢܘܿܢ ܗܘ̤ܵܘ ܢܘܼܟܼܪ̈ܵܝܵܐ ܡܲܝ̈ܵܐ ܠܡܲܝܵ̈ܐ ܀|
    block |܃ܠܵܘ ܒܲܟܼܝܵܢܵܐ ܩܢܸܐ ܫܘܼܠܛܵܢܵܐ ܢܸܒܼܥܵܐ ܕܲܥܕܹܢ|
    block |ܚܹܝܠ ܒܵܪܘܿܝܵܐ ܗ̄ܘ̣ ܕܢܵܛܲܪ ܡܲܝ̈ܵܐ ܒܡܲܝܵ̈ܐ ܪ̈ܦܲܝܵܐ ܀|
    block |ܗܵܘ̇ ܕܲܒܼܪ݂ܵܐ ܟܠ ܡ̣ܢ ܠܵܐ ܡܸܕܸܿܡ ܒܚܹܝܠ ܪܲܒܿܘܼܬܹܗ܃|
  block
    block |ܪܡ݂ܲܙ ܠܲܪ̈ܦܲܝܵܐ ܕܠܵܐ ܢܸܬܼܚܲܠܛܘܼܢ ܥܲܡ ܚܲܒܼܪ̈ܲܝܗܘܿܢ ܀|
    block |܃ܠܚܲܝܠܹܗ ܐܵܘܪܸܒܼ ܐܵܦ ܒܲܪ ܥܲܡܪܲܡ ܕܲܬܼܢ̣ܵܐ ܐܸܢܹܝܢ|
    block |ܕܲܦܫܝܼ̈ܩܵܢ ܠܹܗ ܐܵܦ ܥܲܣ̈ܩܵܬܼܵܐ ܠܚܹܝܠ ܨܸܒܼܝܵܢܹܗ ܀|
    block |܃ܒܗܵܕܹܐ ܬܸܢܘܲܝ ܦܲܠܸܓܼ ܐܸܢܘܿܢ ܠܡܲܝ̈ܵܐ ܕܲܥܕܸܢ|
    block |ܕܢܗܘܘܿܢ ܣܵܗ̇ܕܿܝܼܢ ܥܲܠ ܪܲܒܿܘܼܬܹܗ ܕܚܹܝܠ ܟܠ ܡܸܫܟܲܚ ܀|
    block |܃ܐܲܝܟ ܟܵܪ̈ܘܿܙܹܐ ܫܲܕܲܪ ܐܸܢܘܿܢ ܠܐܲܪܒܲܥ ܦܸܢ̈ܝܵܢ|
    block |ܕܢܸܗܘܘܿܢ ܩܵܥܹ̇ܝܢ ܟܲܕܼ ܫܲܬܿܝܼܩܝܼܢ ܥܲܠ ܪܲܒܿܘܼܬܹܗ ܀|
    block |܃ܒܗܸܢܕܿܘܿ ܡܲܟܼܪܸܙ ܦܝܼܫܘܿܢ ܪܲܒܵܐ ܚܹܝܠ ܒܼܵܘܿܝܵܐ|
    block |ܘܲܒܼܒܹܪ̈ܘܿܠܹܐ ܘܡܲܪ̈ܓܵܢܝܵܬܼܵܐ ܡܲܥܬܲܪ ܠܐܲܪܥܵܐ ܀|
    block |܃ܥܲܡ ܟܘܼܫܵܝܹ̈ܐ ܠܥܸ݂ܙ ܗ̄ܘ̣ܵܐ ܓܝܼܚܘܿܢ ܒܩܵܠܵܐ ܕܫܸܦܥܵܘ̈ܗܝ|
    block |ܘܟܲܕܼ ܫܲܬܿܝܼܩ ܗ̄ܘ̣ ܡܪܝܼܡ ܠܲܟܼܝܵܢܹܗ ܘܡܲܫܩܸܐ ܠܐܲܪܥܵܐ ܀|
    block |܃ܕܸܩܠܲܬܼ ܩܵܥܹ̇ܐ ܐܲܝܟ ܫܝܼܦܘܿܪܵܐ ܠܐܵܬܼܘܿܪ̈ܵܝܹܐ|
    block |ܕܗܵܐ ܒܵܪܘܿܝܵܐ ܒܓܼܵܘ ܫܲܬܿܝܼܩܹ̈ܐ ܫܡܲܥܘ ܡܲܠܵܠܹ̈ܐ ܀|
    block |܃ܦܪܵܬܼ ܐܲܝܟ ܪܲܥܡܵܐ ܡܲܫܡܲܥ ܩܵܠܹܗ ܒܪܸܕܼܝܹܗ ܪܲܒܵܐ|
    block |ܘܐܲܝܟ ܫܝܼܦܘܿܪܵܐ ܡܥܝܼܪ ܥܲܠ̈ܠܵܬܼܵܐ ܒܩܵܠ ܫܵܩܘܼܬܹܗ ܀|
    block |܃ܠܵܘ ܪܲܒܿܘܼܬܼܵܐ ܕܢܲܗܪ̈ܵܘܵܬܼܵܐ ܩܲܠܸܣ ܡܘܼܫܹܐ|
    block |ܠܚܹܝܠ ܒܵܪܘܿܝܵܐ ܐܵܘܪܸܒܼ ܕܲܡܨܸܐ ܚܹܝܠ ܟܠ ܡܸܕܲܡ ܀|
    block |܃ܘܟܲܕܼ ܨܸܒܼܝܵܢܹܗ ܐܝܼܬܼܵܘܗܝ ܓܲܙܹܗ ܘܥܘܼܬܼܪܵܐ ܪܸܡܙܹܗ|
    block |ܬܲܗܝܼ ܐܸܢܘܿܢ ܠܲܥܒܼܵܕܼ̇ ܐܝܼܕܼܵܘ̈ܗܝ ܐܲܝܟ ܚܲܣܝܼܪܵܐ ܀|
    block |܃ܠܸܫܬܵܐ ܝܵܘܡܝܼ̈ܢ ܐܲܬܼܩܸܢ ܟܠܵܐ ܡܲܬܼܩܸܢ ܟܠܵܐ|
    block |ܘܒܲܫܒܼܝܼܥܵܝܵܐ ܢܵܚ̣ ܡ̣ܢ ܥܲܡܠܹܗ ܗܵܘ̇ ܓܵܡܲ݁ܪ ܟܠ ܀|
    block |܃ܠܵܐ ܥܲܣܩܵܐ ܗ̄ܘ̣ܵܬܼ ܠܪܲܒܿܘܼܬܼ ܚܲܝܠܹܗ ܕܗܵܘ̇ ܕܲܒܼܪ̣ܵܐ ܟܠ|
    block |ܕܲܒܼܚܲܕܼ ܪܸܡܙܵܐ ܢܨܲܒܸܿܕܼ ܢܸܥܒܸܿܕܼ ܟܠܡܵܐ ܕܲܗܘ̤ܵܐ ܀|
    block |܃ܠܸܫܬܵܐ ܝܵܘܡܝܼ̈ܢ ܬܘܼܩܵܢܵܘ̈ܗ ܠܵܐ ܚܲܣܝܼܪܵܐ|
    block |ܕܢܲܠܸܦ ܚܲܝܠܹܗ ܠܪ̈ܘܼܚܵܢܵܝܹܐ ܕܗܘ̤ ܬܲܩܸܢ ܟܠ ܀|
    block |܃ܠܗܘܿܢ ܡܲܠܸܦ ܗ̄ܘ̣ܵܐ ܟܲܕܼ ܒܵܪܹܐ ܗ̄ܘ̣ܵܐ ܢܘܼܗܪܵܐ ܦܲܐܝܵܐ|
    block |ܕܡ̣ܢ ܠܵܐ ܡܸܕܸܿܡ ܡܨܸܐ ܒܼܵܘܿܝܵܐ ܠܡܸܥܒܲܕܼ ܡܸܕܸܿܡ ܀|
    block |܃ܘܲܠܗܘܿܢ ܡ̇ܘܕܲܥ ܐܸܣܦܹܝܪ ܫܸܡܫܵܐ ܘܬܼܘܼܩܵܢ ܣܲܗܪܵܐ|
    block |ܕܐܵܦ ܡ̣ܢ ܡܸܕܸܿܡ ܡܨܸܐ ܕܲܢܫܲܚܠܸܦ ܘܢܸܗܒܸܿܕܼ ܡܸܕܸܿܡ ܀|
    block |܃ܩܥ̣ܵܘ ܣܸܕܼܪ̈ܲܝܗܘܿܢ ܟܲܕܼ ܚܵܙܹ̇ܝܢ ܗ̄ܘ̣ܵܘ ܬܲܗܪܵܐ ܪܲܒܵܐ|
    block |ܕܥܲܡ ܦܘܼܩܪܵܢܵܐ ܗܘ̤ܵܐ ܣܘܼܥܪܵܢܵܐ ܐܸܫܬܵܘܚܲܪ ܀|
    block |܃ܝ̄ܠܸܦܘ ܗ̄ܘ̣ܵܘ ܚܲܝܠܵܐ ܕܒܼܵܪܘܿܝܘܼܬܼܵܐ ܒܝܲܕܼ ܬܘܼܩܵܢܵܘ̈ܗܝ|
    block |ܘܗܘ̤ ܒܲܠܚܘܿܕܼܵܘܗܝ ܗܲܝܡܸܢܘ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܀|
    block |܃ܒܪܸܡܙܵܐ ܕܝܼܠܹܗ ܩܢ̣ܵܘ ܫܘܼܠܛܵܢܵܐ ܠܡܸܣܥܲܪ ܟܠܵܐ|
    block |ܘܩܵܡ̣ܘ ܟܸܢܫܲܝ̈ܗܘܿܢ ܥܲܠ ܣܘܼܥܪ݁ܵܢܹܐ ܕܐܲܪ̈ܥܵܢܵܝܹܐ ܀|
    block |ܠܗܘܿܢ ܐܲܓܼܥܸܠ ܗ̄ܘ̣ܵܐ ܥܘܼܬܪܵܐ ܪܲܒܵܐ ܐܲܝܟ ܫܲܪܝܼܪܹ̈ܐ܃|
  block
    block |ܘܲܥܒ݂ܲܕܼ ܐܸܢܘܿܢ ܐܲܦܸܛܪ̈ܘܿܦܹܐ ܕܡ̇ܝܘܿܬܼܘܼܬܼܵܐ ܀|
    block |܃ܩܢ̣ܵܘ ܫܘܼܠܛܵܢܵܐ ܪܘܼܚܵܢܵܝܵܐ ܥܲܠ ܟܠ ܕܲܗܘ̤ܵܐ|
    block |ܘܚܲܝܸܠ ܐܲܢܘܿܢ ܪܸܡܙܵܐ ܕܚܲܝܠܹܗ ܠܘܵܬܼ ܬܸܫܒܿܘܿܚܬܵܐ ܀|
    block |܃ܠܐܵܟ̇ܠܩܲܪܨܵܐ ܥܲܒܼ݂ܕܹܿܗ ܪܹܫܵܐ ܕܲܡܙܝܼܥ ܠܐܵܐܲܪ|
    block |ܘܐܲܝܟ ܪܲܒܿ ܚܲܝܠܵܐ ܐܲܫܠܸܡ ܒܐܝܼܕܹܗ ܠܲܟܼܢܵܘܵܬܹ̈ܐ ܀|
    block |܃ܚܘܼܬܼܪܵܐ ܚܲܛܦܹܗ ܒܝܲܕܼ ܫܘܼܠܛܵܢܹܗ ܠܗܵܘ̇ ܡ̇ܪܘܿܕܼܵܐ|
    block |ܘܥܲܠ ܒܼܵܘܿܝܵܐ ܨܒܼܵܐ ܕܢܸܫܬܲܥܠܸܐ ܒܪܵܡܘܼܬܼ ܠܸܒܹܿܗ ܀|
    block |܃ܘܲܕܼܠܵܐ ܐܸܫܟܲܚ ܕܢܲܒܼܐܸܫ ܒܝܼܫܵܐ ܠܚܹܝܠ ܐܝܼܬܼܘܼܬܼܵܐ|
    block |ܨܒܼ݂ܵܐ ܕܲܢܨܲܚܸܐ ܨܠܸܡ ܒܵܪܘܿܝܵܐ ܚܠܵܦ ܒܵܪܘܿܝܵܐ ܀|
    block |܃ܒܨܲܥܪܹܗ ܕܐܵܕܼܵܡ ܣܥ̣ܵܐ ܡ̇ܪܘܿܕܼܵܐ ܥܲܠ ܒܵܪܘܿܝܵܐ|
    block |ܟܲܕܼ ܣܵܒܲ݁ܪ ܗ̄ܘ̣ܵܐ ܕܡܲܒܼܐܸܫ ܗ̄ܘ̣ܵܐ ܠܹܗ ܠܲܨܠܸܡ ܨܲܠܡܹܗ ܀|
    block |܃ܐܲܛܥܝܼ ܠܐܵܕܼܵܡ ܒܪܸܓܲܬܼ ܦܹܐܪܵܐ ܕܢܹܐܟܼܘܿܠ ܘܲܢܡܘܼܬܼ|
    block |܃ܕܡ̇ܐ ܕܡ̣ܝܼܬܼ ܐܵܕܼܵܡ ܢܥܝܼܡ ܠܐܲܠܵܗܵܐ ܒܡܵܘܬܹܿܗ ܕܐܵܕܼܵܡ|
    block |܃ܒܡܵܘܬܹܿܗ ܕܐܵܕܼܵܡ ܣܒ݂ܲܪ ܡ̇ܪܘܿܕܼܵܐ ܕܚܵܛܹ̇ܦ ܗ̄ܘ̣ܵܐ ܠܹܗ|
    block |ܫܡܵܐ ܝܲܩܝܼܪܵܐ ܕܫܸܡ ܐܝܼܬܼܘܼܬܼܵܐ ܕܐܲܠܵܗ ܟܠܵܐ ܀|
    block |܃ܒܥ̣ܵܐ ܡ̇ܪܘܿܕܼܵܐ ܕܢܸܣܲܒܼ ܕܲܪܚܼܵܐ ܒܛܘܼܥܝܲܝ ܕܐܵܕܼܵܡ|
    block |ܘܣܲܚ̣ܦܹܗ ܪܸܡܙܵܐ ܒܲܕܼܡܘܼܬܼ ܒܲܪܩܵܐ ܡ̣ܢ ܫܘܼܠܛܵܢܹܗ ܀|
    block |܃ܢܦ݂ܲܠ ܚܲܣܵܡܵܐ ܡ̣ܢ ܪܲܒܿܘܼܬܹܗ ܘܲܫܠܲܚ̣ ܫܘܼܒܼܚܹܗ|
    block |ܘܟܲܕܼ ܣܵܒܲ݁ܪ ܗ̄ܘ̣ܵܐ ܕܡܸܬܼܒܲܝܲܐ ܗ̄ܘ̣ܵܐ ܣܓܼܝܼ ܠܹܗ ܟܹܐܒܹܗ ܀|
    block |܃ܒܲܓܼܙܵܪ ܕܝܼܢܵܐ ܕܩܲܒܸܿܠ ܐܵܕܼܵܡ ܣܒ݂ܲܪ ܡ̇ܪܘܿܕܵܐ|
    block |ܕܗܵܐ ܡ̣ܢ ܟܲܕܿܘܼ ܫܵܪܹ̇ܐ ܡ̇ܘܬܵܐ ܠܪܘܼܟܵܒܼ ܦܲܓܼܪܹܗ ܀|
    block |܃ܠܵܐ ܓܹܝܪ ܣܸܠܩܲܬ̤ ܪܸܓܼܬܼ ܒܝܼܫܵܐ ܐܲܝܟ ܨܒܼܝܵܢܹܗ|
    block |ܘܠܵܐ ܡ̣ܝܼܬܼ ܐܵܕܼܵܡ ܒܐܘܼܟܼܠܹܗ ܕܦܹܐܪܵܐ ܐܲܟܼܡܵܐ ܕܲܣܒ݂ܲܪ ܀|
    block |܃ܡ̣ܬܲܚ ܓܹܝܪ ܚܲܝܵܘ̈ܗܝ ܬܫܲܥܡܠܵܐ ܘܝܲܬܿܝܼܪ ܒܵܬܲܪ ܙܲܒܼܢܵܐ|
    block |ܘܐܲܪܕܲܝܼ ܦܲܓܼܪܹܗ ܢܸܒܼܥܵܐ ܕܚܲܝܹ̈ܐ ܠܩܘܼܝܵܡ ܓܸܡܣܹܗ ܀|
    block |܃ܪܕܼܵܝܗܝ ܠܘܼܚܵܡܵܐ ܒܲܓܼܙܵܪ ܕܝܼܢܵܐ ܐܲܝܟ ܕܲܠܫܲܒܼܪܵܐ|
    block |ܘܲܒܼܠܘܼܚܵܡܵܐ ܣܢ̣ܵܗ̇ ܠܲܚܛܝܼܬܼܵܐ ܥܸܠܲܬܼ ܡ̇ܘܬܹܿܗ ܀|
    block |܃ܠܵܘ ܚܲܪ̈ܬܼܵܬܼܵܐ ܩܢ̣ܵܘ ܡ̇ܝܘܿܬܹ̈ܐ ܒܲܓܼܙܵܪ ܕܝܼܢܲܐ|
    block |ܒܹܗ ܒܲܟܼܝܵܢܵܐ ܣܵܡ̣ ܒܵܪܘܿܝܵܐ ܗܵܠܹܝܢ ܕܲܓܼܕܲܫ ܀|
    block |܃ܪܲܒܵܐ ܗܘ̤ܵܐ ܠܹܗ ܦܘܼܩܕܵܢ ܡ̇ܪܹܗ ܘܚܲܟܸܿܡ ܢܲܦܫܹܗ|
    block |ܘܲܒܼܪܸܥܝܵܢܹܗ ܟ̣ܬܲܒܼ ܐܵܬܼ̈ܘܵܬܼܵܐ ܚܠܵܦ ܠܘܼܚܵܡܵܐ ܀|
    block |܃ܣܢ̣ܵܗ̇ ܠܲܚܛܝܼܬܼܵܐ ܕܲܗܘ̤ܸܵܬܼ ܥܸܠܬܵܐ ܠܡܵܝܘܿܬܼܘܼܬܼܵܐ|
    block |ܘܲܩܢ݂ܵܐ ܚܘܼܒܵܐ ܠܘܵܬܼ ܒܵܪܘܿܝܵܐ ܕܲܪܕܼܵܝܗܝ ܘܲܩܢ̣ܵܝܗܝ ܀|
    block |܃ܩܲܕܿܝܼ̈ܡܵܢ ܗ̣̄ܘܲܝ̈ ܗܵܠܹܝܢ ܕܐܵܕܼܵܡ ܠܘܵܬܼ ܒܵܪܘܿܝܵܐ|
    block |ܘܠܵܘ ܒܲܬܼܘܵܬܼܵܐ ܐܲܥܸܠ ܡ̇ܘܬܵܐ ܕܠܵܐ ܒܨܸܒܼܝܵܢܹܗ ܀|
    block |܃ܠܥܘܼܕܼܪܵܢ ܐܵܕܼܵܡ ܡܲܠܸܠ ܐܸܢܹܝܢ ܐܲܝܟ ܚܲܕ̈ܬܼܵܬܼܵܐ|
    block |ܕܲܒܼܢܸܣܝܵܢܵܐ ܢܹܐܠܲܦ ܐܵܕܼܵܡ ܨܸܒܼܝܵܢ ܡ̇ܪܹܗ ܀|
    block |ܟܠܗܹܝܢ ܕܲܗ̤ܘܲܝ̈ ܒܲܕܹܿܡ ܒܐܵܕܼܵܡ ܐܲܝܟ ܨܼܒܼܝܵܢܹܗ܃|
  block
    block |ܘܲܒܼܪܘܼܟܵܒܹܗ ܐܸܣܲܪ ܚܘܼܒܵܐ ܕܟܼܠܡܵܐ ܕܲܗܘ̤ܵܐ ܀|
    block |܃ܚܲܝܵܒܼ ܐܵܕܼܵܡ ܥܲܠ ܟܠ ܕܲܗܘ̤ܵܐ ܠܡܸܦܪܲܥ ܫܘܼܒܼܚܵܐ|
    block |ܠܗܵܘ̇ ܒܵܪܘܿܝܵܐ ܕܚܵܘܝܼ ܚܘܼܒܹܿܗ ܠܘܵܬܼ ܬܘܼܩܵܢܵܘ̈ܗܝ ܀|
block |ܥܲܠ ܬܘܼܩܵܢܵܗ̇ ܕܲܒܼܪܝܼܬܼܵܐ ܘܡܵܘܕܲܥ ܐܵܦ ܥܲܠ|
  block
    block |ܥܲܠ ܬܘܼܩܵܢܵܗ̇ ܕܲܒܼܪܝܼܬܼܵܐ ܘܡܵܘܕܲܥ ܐܵܦ ܥܲܠ|
  block
    block |ܡܐܡܪܐ ܕܬܠܬܝܢ ܘܢܝܡܫܐ|
    block |ܥܲܠ ܬܘܼܩܵܢܵܗ̇ ܕܲܒܼܪܝܼܬܼܵܐ|
    block |ܘܡܵܘܕܲܥ ܐܵܦ ܥܲܠ ܩܢܘܿܡܹ̈ܐ ܕܲܬܼܠܝܼܬܼܵܝܘܼܬܼܵܐ|
  block
    block |܃ܒܹܝܬܼ ܓܲܙܵܐ ܪܲܒܵܐ ܦܬ݂ܲܚ ܠܲܢ|
    block |ܒܲܪ ܥܲܡܪܲܡ ܒܲܢܒܼܝܼܘܼܬܹܗ܁|
    block |܃ܚܲܝܠܹܗ ܪܲܒܵܐ ܕܒܼܵܪܘܿܝܵܐ|
    block |ܕܐܸܡܲܬܼܝ ܫܲܪܝܼ ܒܲܥܒܼܵܕܵ݁ܐ ܀|
    block |܃ܟܲܣܝܵܐ ܗ̄ܘ̣ܵܬܼ ܗܵܕܹܐ ܡ̣ܢ ܟܠ|
    block |ܕܐܲܝܟܲܢ ܫܲܪܝܼ ܒܒܸܪ̈ܝܵܬܼܵܐ܁|
    block |܃ܘܲܒܼܚܲܝܠܵܐ ܕܡܲܢ ܐܸܬܿܬܿܩܲܢܘ|
    block |ܫܡܲܝܵܐ ܘܐܲܪܥܵܐ ܘܟܼܠ ܕܲܒܼܗܘܿܢ ܀|
    block |܃ܘܲܨܒܼܵܐ ܕܢܵܘܕܲܥ ܒܵܪܘܿܝܵܐ|
    block |ܥܒܼܵܕܼܵܐ ܕܚܲܝܠܹܗ ܠܲܡܠܝܼܠܹ̈ܐ܁|
    block |܃ܠܡܘܼܫܹܐ ܓܒܼ݂ܵܐ ܠܹܗ ܬܲܠܡܝܼܕܼܵ|
    block |ܘܐܲܠܦܹܗ ܣܸܦܪܵܐ ܪܘܼܚܵܢܵܐ ܀|
    block |܃ܒܛܘܼܪܵܐ ܕܣܝܼܢܲܝ ܚܵܘܝܼ ܠܹܗ|
    block |ܚܙܵܬܼܵܐ ܕܡܲܠܝܵܐ ܬܸܕܼܡܘܼܪܬܵܐ܁|
    block |܃ܘܩܵܠܵܐ ܐܘܵܬܹܗ ܡܲܫܡܲܥ ܗ̄ܘ̣ܵܐ|
    block |ܟܲܕܼ ܢܵܓܹ̇ܕܼ ܠܹܗ ܠܝܘܼܦܵܢܵܐ ܀|
    block |ܐ̄ܢܵܫܵܐܝܼܬܼ ܨܒܼܵܐ ܕܲܢܚܵܘܸܐ܃|
  block
    block |ܢܲܦܫܹܗ ܠܡܘܼܫܹܐ ܒܵܪܘܿܝܵܐ܁|
    block |܃ܘܥܲܠ ܗܵܕܹܐ ܡܸܬܼܪܲܓܼܪܵܓܼ ܗ̄ܘ̣ܵܐ|
    block |ܡܘܼܫܹܐ ܠܡܸܚܙܵܐ ܠܲܟܼܝܵܢܹܗ ܀|
    block |܃ܐܸܢܗܘ̤ ܕܹܝܢ ܕܲܓܼܒܲܝܬܵܢܝ ܠܵܟ|
    block |ܬܲܠܡܝܼܕܼܵܐ ܘܪܵܚܹ̇ܡ ܐܲܢ̄ܬܿ ܠܝܼ܁|
    block |܃ܚܵܘܵܢܝ ܫܘܼܒܼܚܹܗ ܕܲܟܼܝܵܢܵܟ|
    block |ܘܐܸܬܼܒܲܩܸܐ ܒܙܝܼܘܵܟ ܟܲܣܝܵܐ ܀|
    block |܃ܣܲܓܿܝܼ ܛܵܥܹ̇ܝܬܿ ܐܘܿ ܡܘܼܫܹܐ|
    block |ܡ̇ܪܝܵܐ ܠܘܵܬܹܗ ܐܵܡܲ݁ܪ ܗ̄ܘ̣ܵܐ܁|
    block |܃ܠܵܐ ܚܵܙܹ̇ܐ ܠܝܼ ܡ̇ܝܘܿܬܼܵܐ|
    block |ܕܪܵܡ ܗ̄ܘ̣ ܟܝܵܢܝ ܡ̣ܢ ܚܲܙܵܝܹ̈ܐ ܀|
    block |܃ܠܝܘܼܠܦܵܢܵܐ ܩܪܹܝܬܼܵܟ ܨܹܐܕܲܝ|
    block |ܕܬܹܐܠܲܦ ܕܐܝܼܬܲܝ ܒܵܪܘܿܝܵܐ܁|
    block |܃ܠܵܐ ܗ̄ܘ̣ܵܐ ܕܬܹܐܠܲܦ ܥܲܠ ܟܲܣܝܘܼܬܼܝ|
    block |ܕܠܵܐ ܡܸܬܿܕܲܟܿܟܵܐ ܠܲܥܒܼܝܼ̈ܕܹܐ ܀|
    block |܃ܡ̇ܪܝܵܐ ܐܝܼܬܼܝ ܘܐܲܠܵܗܵܐ|
    block |ܘܗܵܢ̇ܵܘ ܫܹܡܝ ܕܐܝܼܬܲܝ ܘܐܝܼܬܲܝ܁|
    block |܃ܘܲܒܼܚܲܝܠܵܐ ܕܡܹܢܝ ܐܲܩܝܼܡܹܬܼ|
    block |ܫܡܲܝܵܐ ܘܐܲܪܥܵܐ ܘܟܼܠ ܕܲܒܼܗܘܿܢ ܀|
    block |܃ܘܲܕܼܠܵܐ ܡܦܵܣܝܼܢ ܡ̇ܝܘܿܬܹ̈ܐ|
    block |ܕܡ̇ܪܘܼܬܼܝ ܫܲܠܝܼܛܵܐ ܥܲܠ ܟܠ܁|
    block |܃ܠܵܟ ܥܵܒܹ̇ܕܼ ܐ̄ܢܵܐ ܐܝܼܙܓܲܕܵܐ|
    block |ܘܡܸܨܥܵܝܵܐ ܕܬܲܠܸܦ ܐܸܢܘܿܢ ܀|
    block |܃ܒܐܝܼܕܲܝ̈ܟ ܨܵܒܹ̇ܐ ܐ̄ܢܵܐ ܕܐܸܓܼܠܸܐ|
    block |ܥܲܠ ܐܝܼܬܼܘܼܬܼܝ ܘܥܲܠ ܬܘܼܩܵܢܲܝ̈܁|
    block |܃ܒܵܟ ܨܵܒܹ̇ܐ ܐ̄ܢܵܐ ܕܐܹܚܲܟܸܿܡ|
    block |ܠܟܼܠܹܗ ܟܝܵܢܵܐ ܕܲܟܠܝܼܠܹ̈ܐ ܀|
    block |܃ܚܙܝܼ ܡܘܼܫܹܐ ܕܓܼܵܠܹ̇ܐ ܐ̄ܢܵܐ ܠܵܟ|
    block |ܐ̄ܪ̈ܵܙܹܐ ܟܣܲܝܵ̈ܐ ܕܬܼܘܼܩܵܢܲܝ̈܁|
    block |܃ܚܘܿܬܼ ܘܐܲܟܼܪܸܙ ܒܹܝܬܼ ܡ̇ܝܘܿܬܹ̈ܐ|
    block |ܕܥܵܒܼܘܿܕܼܵܐ ܐ̄ܢܵܐ ܕܟܼܠ ܕܲܗܘ̤ܸܵܐ ܀|
    block |܃ܒܐܲܪܒܿܥܝܼܢ ܝܵܘ̈ܡ̇ܬܼܵܐ ܓܲܡܪܹܗ|
    block |ܪܲܒܵܐ ܠܬܲܠܡܝܼܕܼܵܐ ܚܲܕܼܬܼܵܐ܁|
    block |܃ܘܲܣܦ݂ܲܩ ܗܵܘܢܹܗ ܕܡ̇ܝܘܿܬܼܵܐ|
    block |ܕܢܹܐܚܘܿܕܼ ܣܵܟܼܵܐ ܕܟܼܠ ܕܲܗܘ̤ܵܐ ܀|
    block |܃ܚܲܝܠܵܐ ܕܪܘܼܚܵܐ ܐܲܫܪܝܼ ܒܹܗ|
    block |ܘܲܙܡ݂ܲܪ ܒܹܗ ܒܵܠܹ̈ܐ ܬܡܝܼܗܹ̈ܐ܁|
    block |܃ܘܲܒܼܚܲܠܝܘܼܬܼܵܐ ܕܢܸܡܵܬܹ̈ܐ|
    block |ܬܗܲܪܘ ܥܸܠܵܝܹ̈ܐ ܘܬܲܚܬܵܝܹ̈ܐ ܀|
    block |܃ܗܘ̤ܸܵܬܼ ܒܲܪ̄ܬܼ ܩܵܠܹܗ ܐܲܝܟ ܪܲܥܡܵܐ|
    block |ܘܫܲܡ̣ܘܥܘܼܗܝ ܚܵܪ̈ܫܹܐ ܘܲܡܠܝܼܠܹ̈ܐ܁|
    block |܃ܘܦܸܬܼܓܼܵܡܵܘ̈ܗܝ ܐܲܝܟ ܫܝܼܦܘܿܪܹ̈ܐ|
    block |ܐܲܟܼܪܸܙܘ ܚܲܝܠܹܗ ܕܥܵܒܼܘܿܕܼܵܐ ܀|
    block |܃ܒܪܵܫܝܼܬܼ ܠܲܡ ܫܲܪܝܼ ܘܲܒܼܪ̣ܵܐ|
    block |ܒܵܪܘܿܝܵܐ ܟܠܡܵܐ ܕܲܗܘ̤ܵܐ܁|
    block |܃ܘܬܲܚܸܡ ܙܲܒܼܢܹ̈ܐ ܒܝܼܕܲܥܬܹܗ|
    block |ܕܫܘܼܪܵܝܵܐ ܘܲܕܼܫܘܼܠܵܡܵܐ ܀|
    block |܃ܘܟܲܕܼ ܒܐܝܼܬܼܘܼܬܹܗ ܠܵܐ ܫܲܪܝܼ|
    block |ܕܲܟܼܝܵܢܹܗ ܕܠܵܐ ܫܘܼܪܵܝܵܐ ܗ̄ܘ̣܁|
    block |܃ܠܲܒܼܪܝܼܬܼܵܐ ܒܙܲܒܼܢܵܗ̇|
    block |ܐܲܝܟܲܢܵܐ ܕܗܘ̤ ܝܵ̇ܕܲܥ ܗ̄ܘ̣ܵܐ ܀|
    block |܃ܠܵܘ ܓܹܝܪ ܚܘܼܫܵܒܼܵܐ ܚܲܕܼܬܼܵܐ|
    block |ܢܲܓܼܕܹܿܗ ܕܢܸܒܼܪܸܐ ܒܸܪ̈ܝܵܬܼܵܐ܁|
    block |܃ܕܗܵܕܹܐ ܡ̣ܢ ܡܬܼܘܿܡ ܣܝܼܡܵܐ ܗ̣̄ܘܵܬܼ|
    block |ܒܝܼܕܲܥܬܹܗ ܥܲܡ ܐܝܼܬܼܘܼܬܹܗ ܀|
    block |܃ܘܠܵܘ ܬܘܼܒܼ ܠܲܢܝܵܚܹܗ ܬܲܩܸܢ|
    block |ܫܡܲܝܵܐ ܘܐܲܪܥܵܐ ܘܟܼܠ ܕܲܒܼܗܘܿܢ܁|
    block |܃ܐܸܠܵܐ ܒܚܘܼܒܵܐ ܘܲܒܼܪ̈ܲܚܡܹܐ|
    block |ܓܠ̣ܵܐ ܨܸܒܼܝܵܢܹܗ ܠܲܥܒܼܝܼܕܹ̈ܐ ܀|
    block |܃ܗܘ̤ ܓܹܝܪ ܛܵܒܼܵܐ ܗ̄ܘ̣ ܒܲܟܼܝܵܢܹܗ|
    block |ܘܲܟܼܝܵܢܵܐ ܗ̄ܘ̣ ܕܲܡܠܸܐ ܛܘܼܒܹ̈ܐ܁|
    block |܃ܘܲܒܼܛܲܝܒܿܘܼܬܹܗ ܨܒܼܵܐ ܘܐܲܝܬܿܝܼ|
    block |ܡ̣ܢ ܠܵܐ ܡܸܕܸܿܡ ܟܠܡܸܕܹܿܡ ܀|
  block
    block |܃ܕܗܵܕܹܐ ܦܲܐܝܵܐ ܠܥܵܒܼ̇ܘܿܕܼܵܐ|
    block |ܕܒܲܥܒܼܵܕܼܵܘ̈ܗܝ ܢܲܟܼܪܸܙ ܚܲܝܠܹܗ܁|
    block |܃ܘܲܬܼܒܼܘܼܩܵܢܵܐ ܕܒܸܪ̈ܝܵܬܹܗ|
    block |ܥܒܼܝܼܕܹ̈ܐ ܢܸܩܢܘܿܢ ܝܼܕܲܥܬܼܵܐ ܀|
    block |܃ܐܝܼܬܼܘܼܬܹܗ ܕܠܵܐ ܫܘܼܪܵܝܵܐ ܗ̄ܝܼ|
    block |ܘܡ̇ܪܘܼܬܹܗ ܕܠܵܐ ܫܘܼܠܵܡܵܐ ܗ̄ܝܼ܁|
    block |܃ܠܲܥܒܼܵܕܼܵܘ̈ܗܝ ܕܹܝܢ ܫܘܼܪܵܝܵܐ|
    block |ܘܙܲܒܼܢܵܐ ܘܛܲܟܼܣܵܐ ܠܒܸܪ̈ܝܵܬܹܗ ܀|
    block |܃ܠܵܐ ܡܸܬܿܕܲܪܟܵܐ ܐܝܼܬܼܘܼܬܹܗ|
    block |ܡ̣ܢ ܚܘܼܫܵܒܼܵܐ ܕܲܥܒܼܝܼ̈ܕܹܐ܁|
    block |܃ܘܠܵܐ ܒܲܚܙܵܬܼܵܐ ܡܸܣܬܿܝܲܟ|
    block |ܕܪܵܡ ܗ̄ܘ̣ ܟܝܵܢܹܗ ܡ̣ܢ ܗܵܕܹܐ ܀|
    block |܃ܠܵܐ ܡܸܬܼܡܲܫܚܵܐ ܐܝܼܬܼܘܼܬܹܗ|
    block |ܕܲܟܼܡܵܐ ܩܲܕܿܝܼܡ ܠܲܒܼܪܵܫܝܼܬܼ܁|
    block |܃ܘܠܲܝܬܿ ܙܲܒܼܢܵܐ ܕܠܵܐ ܐܝܼܬܼܵܘܗܝ ܗ̄ܘ̣ܵܐ|
    block |ܕܲܩܕܼܵܡ ܟܠ ܗܘ̤ ܐܝܼܬܼܵܘܗܝ ܗ̄ܘ̣ܵܐ ܀|
    block |܃ܐܝܼܬܼܵܘܗܝ ܗ̄ܘ̣ܵܐ ܕܠܵܐ ܫܘܼܪܵܝܵܐ|
    block |ܟܝܵܢܵܐ ܐܝܼܬܼܝܵܐ ܘܲܓܼܡܝܼܪܵܐ܁|
    block |܃ܐܲܒܼܵܐ ܘܲܒܼܪܵܐ ܘܪܘܼܚ ܩܘܼܕܼܫܵܐ|
    block |ܩܢܘܿܡܹ̈ܐ ܬܠܵܬܼܵܐ ܚܲܕܼ ܚܲܝܠܵܐ ܀|
    block |܃ܐܲܒܼܵܐ ܓܡܝܼܪܵܐ ܕܠܵܐ ܫܘܼܪܵܝ|
    block |ܕܐܵܘܠܸܕܼ ܠܲܒܼܪܵܐ ܕܠܵܐ ܚܲܫܵܐ܁|
    block |܃ܘܲܒܼܪܵܐ ܕܡܸܢܹܗ ܐܲܟܼܘܵܬܹܗ|
    block |ܕܠܲܝܬܿ ܙܲܒܼܢܵܐ ܒܹܝܬܼ ܠܹܗ ܘܠܲܐܒܼܘܼܗܝ ܀|
    block |܃ܘܪܘܼܚܵܐ ܕܡܸܢܹܗ ܕܲܟܼܝܵܢܵܐ|
    block |ܩܢܘܿܡ̇ܐ ܐܝܼܬܼܝܵܐ ܘܫܲܪܝܼܪܵܐ܁|
    block |܃ܕܗ̤ܝ ܫܲܘܝܘܼܬܼܵܐ ܕܲܟܼܝܵܢܹܗ|
    block |ܣܵܗ̇ܕܼܵܐ ܕܐܝܼܬܼܝܵܐ ܗ̄ܘ̣ ܥܲܡ ܐܲܒܼܵܐ ܀|
    block |܃ܝܲܠܕܹܿܗ ܕܐܲܒܼܵܐ ܠܹܗ ܕܵܡܹ̇ܐ|
    block |ܕܐܝܼܬܼܵܘܗܝ ܥܲܡ ܐܲܒܼܘܼܗܝ ܡܸܡܬܼܘܿܡ܁|
    block |܃ܘܡܸܛܠ ܕܐܝܼܬܼܵܘܗܝ ܥܲܡ ܐܲܒܼܘܼܗܝ|
    block |ܠܵܐ ܚܵܒܼ̇ܫܝܼܢ ܙܲܒܼܢܹ̈ܐ ܠܝܲܠܕܹܿܗ ܀|
    block |܃ܝܲܠܕܹܿܗ ܕܐܲܒܼܵܐ ܠܹܗ ܕܵܡܹ̇ܐ|
    block |ܘܐܝܼܬܼܵܘܗܝ ܥܲܡܹܗ ܐܲܝܟ ܨܸܡܚܵܐ܁|
    block |܃ܕܒܲܡܘܼܬܼ ܨܸܡܚܵܐ ܥܲܡ ܢܘܼܪܵܐ|
    block |ܐܝܼܬܼܵܘܗܝ ܝܲܠܐܕܵܐ ܥܲܡ ܐܲܒܼܘܼܗܝ ܀|
    block |܃ܨܸܡܚܵܗ̇ ܕܢܘܼܪܵܐ ܥܲܡܵܐ ܗ̄ܘ̣|
    block |ܘܠܲܝܬܹܿܝܗ̇ ܢܘܼܪܵܐ ܕܠܵܐ ܨܸܡܚܵܐ܁|
    block |܃ܕܗ̤ܝ ܥܲܡ ܨܸܡܚܵܗ̇ ܡܸܬܼܚܲܙܝܵܐ|
    block |ܘܨܸܡܚܵܐ ܥܲܡܵܗ̇ ܡܸܬܼܒܲܕܲܩ ܀|
    block |܃ܒܐܲܒܼܵܐ ܐܝܼܬܼܵܘܗܝ ܐܵܦ ܝܲܠܕܹܿܗ|
    block |ܘܲܒܼܪܵܐ ܥܲܡܹܗ ܕܠܵܐ ܫܘܼܪܵܝ܁|
    block |܃ܘܠܵܐ ܐܲܒܼܵܐ ܒܸܠܥܵܕܼ ܝܲܠܕܹܿܗ|
    block |ܘܠܵܐ ܒܪܵܐ ܒܸܠܥܵܕܼ ܝܵܠܘܿܕܹܗ ܀|
    block |܃ܠܵܘ ܐܲܝܟ ܨܸܡܚܵܐ ܡܸܬܼܩܲܝܲܡ|
    block |ܕܠܵܐ ܩܢܘܿܡ̇ܐ ܒܪܵܐ ܡ̣ܢ ܐܲܒܼܵܐ܁|
    block |܃ܐܸܠܵܐ ܩܢܘܿܡ̇ܐ ܗ̄ܘ̣ ܫܲܪܝܼܪܵܐ|
    block |ܘܨܲܠܡܵܐ ܕܕܼܵܡܹ̇ܐ ܠܝܵܠܘܿܕܹܗ ܀|
    block |܃ܠܵܐ ܐܲܒܼܵܐ ܒܪܵܐ ܡܸܬܼܟܲܢܸܐ|
    block |ܘܠܵܐ ܒܪܵܐ ܐܲܒܼܵܐ ܡܸܫܬܿܡܲܗ܁|
    block |܃ܕܦܘܼܪܫܵܢܵܐ ܕܲܫܡܵܗܲܝ̈ܗܘܿܢ|
    block |ܫܪܵܪܵܐ ܡܲܟܼܪܸܙ ܕܲܩܢܘܿܡܹ̈ܐ ܀|
    block |܃ܪܘܼܚܵܐ ܩܢܘܿܡ̇ܐ ܗ̄ܘ̣ ܡ̣ܢ ܐܲܒܼܵܐ|
    block |ܕܲܫܘܸܐ ܥܲܡܹܗ ܒܟܼܠܡܸܕܹܿܡ܁|
    block |܃ܐܲܝܟ ܕܲܫܘܸܐ ܒܪܵܐ ܥܲܡ ܐܲܒܼܵܐ|
    block |ܫܘܸܐ ܪܘܼܚܵܐ ܒܐܲܒܼܵܐ ܘܲܒܼܪܵܐ ܀|
    block |܃ܠܵܐ ܣܵܪܲܚ ܠܵܗܚ ܠܫܲܘܝܘܼܬܼܵܐ|
    block |ܫܘܼܚܠܵܦܵܐ ܕܲܫܡܵܗܲܝ̈ܗܘܿܢ܁|
    block |܃ܫܡܵܗܹ̈ܐ ܠܛܲܟܼܣܵܐ ܡܸܬܼܢܲܣܒܿܝܼܢ|
    block |ܘܲܩܢܘܿܡܹ̈ܐ ܫܘܹܝܢ ܒܐܝܼܬܼܘܼܬܼܵܐ ܀|
    block |܃ܒܢܲܦܫܲܢ ܨܵܪ ܠܲܢ ܬܲܚܘܝܼܬܼܵܐ|
    block |ܩܢܘܿܡܹ̈ܐ ܬܠܵܬܼܵܐ ܕܐܝܼܬܼܘܼܬܼܵܐ܁|
  block
    block |܃ܕܵܒܼܪܵܐ ܘܪܘܼܚܵܐ ܡ̣ܢ ܐܲܒܼܵܐ|
    block |ܐܲܝܟ ܡܸܠܬܼܵܐ ܘܚܲܝܹ̈ܐ ܘܢܲܦܫܵܐ ܀|
    block |܃ܥܲܡܵܗ̇ ܕܢܲܦܫܵܐ ܡܸܬܼܝܲܠܕܵܐ|
    block |ܡܸܠܬܼܵܐ ܘܚܲܝܠܵܐ ܘܚܲܝܘܼܬܼܵܐ܁|
    block |܃ܘܥܲܡܹܗ ܕܐܲܒܼܵܐ ܐܝܼܬܲܝܗܘܿܢ|
    block |ܒܪܵܐ ܘܪܘܼܚܵܐ ܕܠܵܐ ܫܘܼܪܵܝܵܐ ܀|
    block |܃ܬܪܹܝܢ ܚܲܝܠܹ̈ܐ ܠܘܹܝܢ ܠܗ̇ ܠܢܲܦܫܵܐ|
    block |ܡܸܠܬܼܵܐ ܘܚܲܝܘܼܬܼܵܐ ܥܲܡܵܗ̇܁|
    block |܃ܘܲܬܼܪܹܝܢ ܚܲܝܠܝܼ̈ܢ ܥܲܡ ܐܲܒܼܵܐ|
    block |ܒܪܵܐ ܘܪܘܼܚܵܐ ܕܠܵܐ ܫܘܼܪܵܝܵܐ ܀|
    block |܃ܒܪܵܐ ܝܲܠܕܵܐ ܕܠܵܐ ܫܘܼܪܵܝܵܐ|
    block |ܘܪܘܼܚܵܐ ܕܢܵܦܹ̇ܩ ܡ̣ܢ ܐܲܒܼܵܐ܁|
    block |܃ܚܲܕܼ ܝܲܠܕܵܐ ܘܚܲܕܼ ܢܵܦ̇ܘܿܩܵܐ|
    block |ܚܕܼܵܐ ܫܲܘܝܘܼܬܼܵܐ ܕܒܲܟܼܝܵܢܵܐ ܀|
    block |܃ܐܝܼܬܼܵܘܗܝ ܪܘܼܚܵܐ ܡ̣ܢ ܐܲܒܼܵܐ|
    block |ܘܠܵܐ ܡܸܬܼܟܲܢܸܐ ܒܫܸܡ ܝܲܠܕܵܐ܁|
    block |܃ܕܠܵܘ ܢܘܼܟܼܪܵܝܵܐ ܗ̄ܘ̣ ܒܲܟܼܝܵܢܵܐ|
    block |ܘܠܵܐ ܗ̄ܘ̣ܵܐ ܒܟܲܟܼܣܵܐ ܕܲܫܡܵܗܹ̈ܐ ܀|
    block |܃ܓܒܼܝܼܠܵܐ ܚܵܘܵܐ ܡ̣ܢ ܐܵܕܼܵܡ|
    block |ܘܠܲܝܬܹܿܝܗ̇ ܒܲܪܬܹܗ ܐܵܘ ܚܵܬܹܗ܁|
    block |܃ܘܟܲܕܼ ܡܸܢܹܗ ܗ̄ܝܼ ܒܲܟܼܝܵܢܵܐ|
    block |ܐܲܢ̄ܬܿܬܹܗ ܒܲܠܚܘܿܕܼ ܡܸܬܼܩܲܪܝܵܐ ܀|
    block |܃ܒܲܟܼܝܵܢܲܢ ܐܲܝܟ ܕܲܒܼܐ̄̈ܪܵܙܵܐ|
    block |ܨܵܪ ܠܲܢ ܛܘܼܦܣܵܐ ܕܐܝܼܬܼܘܼܬܹܗ܁|
    block |܃ܘܡܲܢ ܕܐܸܬܼܦܲܠܲܓܼ ܥܲܠ ܝܲܠܕܵܐ|
    block |ܢܸܚܙܸܐ ܒܕܼܝܼܠܲܢ ܬܲܚܘܝܼܬܹܗ ܀|
    block |܃ܒܹܗ ܒܲܟܼܝܵܢܲܢ ܚܲܟܸܿܡ ܠܲܢ|
    block |ܕܢܸܣܬܲܟܲܠ ܥܲܠ ܪܲܒܿܘܼܬܹܗ܁|
    block |܃ܕܐܸܢ ܕܝܼܠܲܢ ܠܵܐ ܓܼܠܝܵܐ ܠܲܢ|
    block |ܟܡܵܐ ܟܲܣܝܵܐ ܒܥܵܬܼܵܐ ܕܝܼܠܹܗ ܀|
    block |܃ܒܸܪ̈ܝܵܬܹܗ ܠܵܐ ܡܸܬܿܕܲܪ̈ܟܵܢ|
    block |ܘܲܥܒܼܵܕܼܵܘ̈ܗܝ ܥܲܣܩܝܼܢ ܡܸܢܲܢ܁|
    block |܃ܘܐܲܝܟܲܢ ܢܲܡܪܲܚ ܘܲܢܥܲܩܸܒܼ|
    block |ܥܲܠ ܐܝܼܬܼܘܼܬܹܗ ܕܠܵܐ ܫܘܼܪܵܝ ܀|
    block |܃ܥܒܼܷܝܼܕܼܵܐ ܠܵܐ ܡܨܸܐ ܕܲܢܥܲܩܸܒܼ|
    block |ܥܲܠ ܐܝܼܬܼܘܼܬܹܗ ܕܥܵܒܼ̇ܘܿܕܼܵܐ܁|
    block |܃ܟܡܵܐ ܕܒܼܵܥܹ̇ܐ ܕܐܲܝܟܲܢ ܫܲܪܝܼ|
    block |ܕܠܵܐ ܫܘܼܪܵܝܵܐ ܡܸܫܟܲܚ ܠܹܗ ܀|
    block |܃ܘܲܟܼܡܵܐ ܕܒܼܵܥܹ̇ܐ ܚܘܼܫܵܒܼܵܐ|
    block |ܕܲܢܥܲܩܸܒܼ ܥܲܠ ܐܝܼܬܼܘܼܬܹܗ܁|
    block |܃ܒܚܲܕܼܵܐ ܒܲܠܚܘܿܕܼ ܡܸܫܟܲܚ ܠܹܗ|
    block |ܕܠܵܐ ܡܸܣܬܲܝܲܟ ܒܲܟܼܝܵܢܹ̈ܗ ܀|
    block |܃ܬܸܣܦܲܩ ܗܵܕܹܐ ܠܲܒܼܥܵܬܲܢ|
    block |ܕܠܲܥܒܼܵܕܵܘ̈ܗܝ ܢܸܒܼܨܸܐ ܒܲܠܚܘܿܕܼ܁|
    block |܃ܘܲܒܼܥܵܬܼܵܐ ܕܥܲܠ ܐܝܼܬܼܘܼܬܹܗ|
    block |ܒܫܸܬܼܩܵܐ ܡܸܢܲܢ ܬܸܬܼܝܲܩܲܪ ܀|
    block |܃ܢܸܫܡܲܥ ܕܹܝܢ ܥܲܠ ܬܘܼܩܵܢܵܘ̈ܗܝ|
    block |ܘܲܢܫܲܒܲܚ ܠܲܥܒܼܵܕܼ̇ ܐܝܼܕܼܵܘ̈ܗܝ܁|
    block |܃ܕܚܲܝܵܒܼ ܗ̄ܘ̣ ܥܒܼܝܼܕܼܵܐ ܕܢܵܘܕܸܿܐ|
    block |ܠܒܼܵܪܘܿܝܵܐ ܥܲܠ ܟܠ ܕܲܒܼܪܵܐ ܀|
    block |܃ܕܫܲܪܝܼ ܒܪܵܫܝܼܬܼ ܒܲܒܼܪܝܼܬܼܵܐ|
    block |ܗܵܕܹܐ ܫܡ݂ܲܥܢܲܢ ܡ̣ܢ ܡܘܼܫܹܐ܁|
    block |܃ܘܲܕܼܩܲܕܿܝܼܡ ܗ̄ܘ̣ ܠܲܒܼܪܵܫܝܼܬܼ|
    block |ܕܐܲܝܟܲܢ ܘܲܟܼܡܵܐ ܠܵܐ ܢܸܒܼܥܸܐ ܀|
    block |܃ܢܸܒܼܥܸܐ ܕܹܝܢ ܐܲܝܟ ܝܵܕܲܘܿܥܹ̈ܐ|
    block |ܒܥܵܬܼܵܐ ܕܦܲܐܝܵܐ ܠܥܒܼܝܼܕܹ̈ܐ܁|
    block |ܕܡ̇ܢܲܐ ܗ̄ܝܼ ܥܸܠܬܼܵܐ ܕܡܲܫܡܲܥܥ ܗ̄ܘ̣ܵܐ܃|
  block
    block |ܒܲܪ̄ܬܼ ܩܵܠܵܐ ܥܲܠ ܬܘܼܩܵܢܵܘ̈ܗܝ ܀|
    block |܃ܒܪܵܫܝܼܬܼ ܕܹܝܢ ܫܲܪܝܼ ܘܲܒܼܪ̣ܵܐ|
    block |ܫܡܲܝܵܐ ܘܐܲܪܥܵܐ ܩܲܕܼܡ̇ܝܑܬܼ܁|
    block |܃ܘܲܟܼܝܵܢܹ̈ܐ ܐ̄ܚܪ̈ܵܢܹܐ ܚܲܡܫܵܐ|
    block |ܕܠܵܐ ܩܪ̣ܵܐ ܐܸܢܘܿܢ ܒܲܫܡܵܗܹ̈ܐ ܀|
    block |܃ܒܗܵܕܹܐ ܕܹܝܢ ܡܸܠܬܼܵܐ ܚܒܼܝܼܫܝܼܢ|
    block |ܒܓܼܵܘ ܬܘܼܩܵܢܵܐ ܕܲܒܼܪܵܫܝܼܬܼ܁|
    block |܃ܢܘܼܪܵܐ ܘܡܲܝ̈ܐ ܘܚܸܫܘܿܟܼܵܐ|
    block |ܘܡܲܠܲܐܟܹ̈ܐ ܡܠܝܼܠܹ̈ܐ ܘܚܲܪ̈ܫܹܐ ܀|
    block |܃ܒܗܵܕܹܐ ܡܸܠܬܼܵܐ ܕܲܒܼܪܵܫܝܼܬܼ|
    block |ܚܒ݂ܲܫ ܬܘܼܩܵܢܵܐ ܕܡܲܠܲܐܟܹ̈ܐ܁|
    block |܃ܘܗ̤ܘ ܒܵܪܘܿܝܵܐ ܕܟܼܠܡܸܕܹܿܡ|
    block |ܒܪ̣ܵܐܐ ܐܸܢܘܿܢ ܡ̣ܢ ܠܵܐ ܡܸܕܹܿܡ ܀|
    block |܃ܒܗܵܢ ܬܘܼܩܵܢܵܐ ܕܲܒܼܪܵܫܝܼܬܼ|
    block |ܠܵܐ ܐܸܡ݂ܲܕ ܕܐܲܫܡܲܥ ܩܵܠܵܐ܁|
    block |܃ܕܠܲܝܬܿ ܗ̄ܘ̣ܵܐ ܥܒܼܝܼܕܼܵܬ ܕܫܵܡܲ݁ܥ ܗ̄ܘ̣ܵܐ|
    block |ܕܲܡܩܲܒܸܿܠ ܗ̄ܘ̣ܵܐ ܝܘܼܠܦܵܢ̇ܐ ܀|
    block |܃ܟܲܕܼ ܕܹܝܢ ܫܲܪܝܼ ܒܲܟܼܝܵܢܹ̈ܐ|
    block |ܕܚܲܕܼ ܒܵܬܲܪ ܚܲܕܼ ܗܵܘܹ̇ܝܢ ܗ̄ܘ̣ܵܘ܁|
    block |܃ܒܒܲܪ̄ܬܼ ܩܵܠܵܐ ܨܒܼܵܐ ܕܲܢܒܲܕܸܿܩ|
    block |ܥܲܠ ܬܘܼܩܵܢܹܗ ܠܡܲܠܲܐܟܹ̈ܐ ܀|
    block |܃ܥܸܠܬܼܵܐ ܕܒܲܪ̄ܬܼ ܩܵܠܵܐ ܗܵܕܿܐ ܗ̄ܝܼ|
    block |ܕܲܠܪ̈ܘܼܚܵܢܹܐ ܢܲܠܸܦ ܗ̄ܘ̣ܵܐ܁|
    block |܃ܕܗܵܘ̇ ܡ̇ܪܵܐ ܕܟܼܠܗܹܝܢ ܡܲܬܼܩܸܢ|
    block |ܗܘ̤ܝܘܼ ܕܐܲܩܝܼܡ ܟܸܢܫܲܝ̈ܗܘܿܢ ܀|
    block |܃ܐܹܝܘ ܩܵܠܵܐ ܕܡ̣ܢ ܟܠ ܚܲܣܝܼܢ|
    block |ܕܲܒܼܪܵܫܝܼܬܼ ܡܸܬܼܡܲܠܲܠ ܗ̄ܘ̣ܵܐ܁|
    block |܃ܘܠܲܟܼܝܵܢܹ̈ܐ ܡܸܬܼܝܲܕܼܥܵܢܹ̈ܐ|
    block |ܒܚܘܼܒܵܐ ܠܘܵܬܹܗ ܢܵܓܹ̇ܕܼ ܗ̄ܘ̣ܵܐ ܀|
    block |܃ܡܟܲܣܸܐ ܗ̄ܘ̣ܵܐ ܕܹܝܢ ܚܸܫܘܿܟܼܵܐ|
    block |ܠܪܵܘܡ̇ܐ ܘܥܘܼܡܩܵܐ ܫܲܘܝܵܐܝܼܬܼ܁|
    block |܃ܘܐܲܪܥܵܐ ܒܡܲܝܵ̈̄ܐ ܛܡܝܼܪܵܐ ܗ̄ܘ̣ܵܬܼ|
    block |ܥܲܕܼܠܵܐ ܬܩܲܒܸܿܠ ܬܘܼܩܵܢܵܐ ܀|
    block |܃ܕܠܵܐ ܚܙܵܬܼܵܐ ܘܠܵܐ ܬܘܼܩܵܢܵܐ|
    block |ܐܝܼܬܹܝܗ̇ ܗ̄ܘ̣ܵܬܼ ܐܲܪܥܵܐ ܒܪܵܫܝܼܬܼ܁|
    block |܃ܘܠܵܐ ܡܬܲܩܲܢܬܵܐ ܩܵܪܹܐ ܠܵܗ̇|
    block |ܕܠܵܐ ܡܨܲܒܿܬܼܵܐ ܗ̄ܘ̣ܵܬܼ ܒܐܝܼܠܵܢܹ̈ܐ ܀|
    block |܃ܪܘܼܚܵܐ ܠܲܡ ܡܸܬܼܝܲܒܲܠܠ ܗ̄ܘ̣ܵܐ|
    block |ܠܥܸܠ ܡ̣ܢ ܡܲܝ̈ܵܐ ܕܲܬܼܗܘܿܡܹ̈ܐ܁|
    block |܃ܟܲܕܼ ܩܵܪܹܐ ܪܘܼܚܵܐ ܕܐܵܐܲܪ|
    block |ܠܡܲܫܒܼܵܐ ܕܪܘܼܚܵܐ ܩܲܛܝܼܢܵܐ ܀|
    block |܃ܗܘ̤ܵܬܼ ܕܹܝܢ ܡܸܠܬܹܗ ܕܥܵܒܼ̇ܘܿܕܼܵܐ|
    block |ܚܠܵܦ ܬܘܼܩܵܢܵܐ ܕܝܘܼܠܦܵܢܵܐ܁|
    block |܃ܘܐܲܫܡܲܥ ܩܵܠܵܐ ܠܡܲܠܲܐܟܹ̈ܐ|
    block |ܕܢܸܫܗܘܸܐ ܢܘܼܗܪܵܐ ܡܲܢܗܲܪ ܟܠ ܀|
    block |܃ܐܹܝܘ ܩܵܠܵܐ ܕܡ̣ܢ ܠܵܐ ܡܸܕܸܿܡ|
    block |ܐܲܝܬܿܝܼ ܢܘܼܗܪܵܐ ܠܲܗܘܵܝܵܐ܁|
    block |܃ܐܹܝܘ ܢܘܼܗܪܵܐ ܕܥܲܡܹܗ ܕܫܸܡܥܵܐ|
    block |ܟܝܵܢܵܐ ܕܠܲܝܬܼܵܘܗܝ ܐܸܬܿܬܲܩܲܢ ܀|
    block |܃ܪܲܕܼܦܹܗ ܢܘܼܗܪܵܐ ܠܚܸܫܘܿܟܼܵܐ|
    block |ܕܲܦܪܝܼܣ ܗ̄ܘ̣ܵܐ ܥܲܠ ܒܸܪ̈ܝܵܬܼܵܐ܁|
    block |܃ܘܲܬܼܗܲܪܘ ܐܲܟܲܚ̄ܕܼ ܪ̈ܘܼܚܵܢܹܐ|
    block |ܒܚܲܝܠܵܐ ܕܝܗ̣̄ܒܼ ܠܹܗ ܫܘܼܠܛܵܢܵܐ ܀|
    block |܃ܘܥܲܠ ܡܸܠܬܼܵܐ ܕܲܒܼܪ̣ܵܐ ܢܘܼܗܪܵܐ|
    block |ܐܲܫܡܲܥ ܬܘܼܒܼ ܩܵܠܵܐ ܐ̄ܚܪܹܢܵܐ܁|
    block |܃ܕܲܡܫܲܒܲܚ ܠܹܗ ܠܬܼܘܼܩܵܢܹܗ|
    block |ܕܫܲܦܝܼܪ ܡܸܢܹܗ ܐܸܬܿܬܲܩܲܢ ܀|
    block |܃ܐܹܝܘ ܐܘܼܡ̇ܢܵܐ ܚܲܟܿܝܼܡܵܐ|
    block |܃ܕܲܟܼܡܵܐ ܙܗܝܼܪ ܒܹܗ ܒܬܼܘܼܩܵܢܹܐ|
    block |܃ܣܵܡ̣ ܠܹܗ ܬܚܘܼܡ̇ܐ ܠܢܲܗܝܼܪܵܐ|
    block |ܕܲܟܼܡܵܐ ܘܵܠܹ̇ܐ ܕܢܸܫܲܠܲܛ ܀|
    block |܃ܦܪ݂ܲܫ ܒܹܝܬܼ ܢܘܼܗܪܵܐ ܠܚܸܫܘܿܟܼܵܐ|
    block |ܕܠܵܐ ܢܸܣܥܸܐ ܚܲܕܼ ܥܲܠ ܚܲܒܼܪܹܗ܁|
  block
    block |܃ܘܣܵܡ̣ ܢܵܡܘܿܣܵܐ ܠܪ̈ܲܗܛܲܝܗܘܿܢ|
    block |ܒܫܵܥܹ̈ܐ ܕܠܸܠܝܵܐ ܘܕܐܝܼܡܵܡܵܐ ܀|
    block |܃ܩܪ̣ܵܐ ܕܹܝܢ ܠܢܘܼܗܪܵܐ ܐܝܼܡܵܡܵܐ|
    block |ܘܲܠܸܫܘܼܟܼܵܐ ܩ̣ܪܵܐ ܠܸܠܝܵܐ܁|
    block |܃ܘܒܲܫܡܵܗܹ̈ܐ ܟܲܢܝܼ ܐܸܢܘܿܢ|
    block |ܠܦܘܼܬܼ ܣܘܼܥܪ̈ܵܢܹܐ ܕܫܵܥܲܝ̈ܗܘܿܢ ܀|
    block |܃ܗܘ̤ܵܐ ܕܹܝܢ ܪܲܡܫܵܐ ܐܵܦ ܨܲܦܪܵܐ|
    block |ܝܵܘܡ̇ܐ ܐܲܝܟ ܡ̇ܐ ܕܲܟܼܬܼܝܼܒܼ܁|
    block |܃ܘܲܩ̣ܪܵܝܗܝ ܝܵܘܡ̇ܐ ܩܲܕܼܡ̇ܝܵܐ|
    block |ܕܠܲܝܬܿ ܗ̄ܘ̣ܵܐ ܐ̄ܚܪܹܢܵܐ ܕܐܲܟܼܘܵܬܹܗ ܀|
    block |܃ܣܵܡ̣ ܠܹܗ ܕܹܝܢ ܐܵܦ ܫܘܼܪܵܝܵܐ|
    block |ܠܸܠܝܵܐ ܠܝܵܘܡ̇ܐ ܩܲܕܼܡ̇ܝܵܐ܁|
    block |܃ܕܢܸܛܲܪ ܛܲܟܼܣܵܐ ܕܲܒܼܪܝܼܬܹܗ|
    block |ܕܚܸܫܘܿܟܼܵܐ ܗܘ̤ܵܐ ܩܲܕܼܡ̇ܝܑܬܼ ܀|
    block |܃ܫܠܸ݂ܡ ܕܹܝܢ ܝܵܘܡ̇ܐ ܩܲܕܼܡ̇ܝܵܐ|
    block |ܠܹܠܲܝ ܐܝܼܡܵܩ ܚܲܕܼ ܝܵܘܡ̇ܐ܁|
    block |܃ܘܐܲܙܥܸܩ ܬܘܼܒܼ ܩܵܠܵܐ ܐ̄ܚܪܹܢܵܐ|
    block |ܕܢܗܘܸܐ ܪܩܝܼܥܵܐ ܡ̣ܢ ܡܝ̈ܵܐ ܀|
    block |܃ܐܹܝܘ ܩܵܠܵܐ ܩܢܸܐ ܫܘܼܠܛܵܢܵܐ|
    block |ܕܥܲܡܵܗ̇ ܕܡܸܠܬܼܵܐ ܣܘܼܥܪܵܢܵܐ܁|
    block |܃ܐܹܝܘ ܚܲܝܠܵܐ ܕܡ̣ܢ ܪ̈ܲܦܝܵܬܼܵܐ|
    block |ܚܲܝܸܨ ܘܲܥܒ݂ܲܕܼ ܩܲܫ̈ܝܵܬܼܵܐ ܀|
    block |܃ܡ̣ܢ ܡܲܝ̈ܵܐ ܒܪ̣ܵܝܗܝ ܠܲܪܩܝܼܥܵܐ|
    block |ܕܢܸܛܥܲܢ ܡܲܝ̈ܵܐ ܠܥܸܠ ܡܸܢܹܗ܁|
    block |܃ܘܲܩܪ̣ܵܝܗܝ ܒܲܡܫܵܐ ܕܲܫܡܲܝܵܐ|
    block |ܗܵܘ̇ ܩܲܕܼܡ̇ܝܵܐ ܕܲܒܼܪܵܫܝܼܬܼ ܀|
    block |܃ܐܲܝܟ ܬܲܛܠܝܼܠܵܐ ܩܲܪܝܼܒܼܵܐ|
    block |ܥܒ݂ܲܕܼ ܠܲܪܩܝܼܥܵܐ ܒܲܡܨܲܥܬܼܵܐ܁|
    block |܃ܕܢܸܗܘܸܐ ܩܲܪܝܼܒܼ ܠܲܚܙܵܬܼܵܐ|
    block |ܘܦܵܪܹܫ ܒܹܝܬܼ ܡܲܝ̈ܵܐ ܠܡܲܝܵ̈ܐ ܀|
    block |܃ܐܹܝܘ ܡܲܬܼܩܵܠܵܐ ܕܠܵܐ ܪܵܥܹ̇ܠ|
    block |ܕܦܲܠܸܓܼ ܡܲܝ̈ܵܐ ܫܲܘܝܵܐܝܼܬܼ܁|
    block |܃ܦܸܠܓܵܐ ܠܐܲܪܥܵܐ ܠܲܚܫܲܚܬܼܵܗ̇|
    block |ܘܦܸܠܓܵܐ ܠܝܲܨܹܗ ܕܲܪܩܝܼܥܵܐ ܀|
    block |܃ܐܹܝܘ ܐܘܼܡ̇ܢܵܐ ܡܲܬܼܩܸܢ ܟܠ|
    block |ܕܝܼܕܲܥܬܹܗ ܠܵܐ ܡܸܬܿܕܲܪܟܵܐ܁|
    block |܃ܕܥܲܕܼܠܵܐ ܢܫܲܪܸܐ ܒܲܥ̇ܒܼܵܕܼܵܐ|
    block |ܝܵ̇ܕܲܥ ܗ̄ܘ̣ܵܐ ܡ̇ܢ ܚܵܫܲ݁ܚ ܠܹܗ ܀|
    block |܃ܥܬܼܝܼܕܼ ܗ̄ܘ̣ܵܐ ܕܢܸܬܼܠܸܐ ܢܲܗܝܼܪܹ̈ܐ|
    block |ܟܝܵܢܵܐ ܕܢܘܼܪܵܐ ܒܲܪܩܝܼܥܵܐ܁|
    block |܃ܘܐܲܣܸܢ ܡܲܝ̈ܵܐ ܠܥܸܠ ܡܸܢܹܗ|
    block |ܕܠܵܐ ܢܸܣܬܲܝܲܛ ܡ̣ܢ ܢܘܼܪܵܐ ܀|
    block |܃ܝܵ̇ܕܲܥ ܗ̄ܘ̣ܵܐ ܬܘܼܒܼ ܒܵܪܘܿܝܵܐ|
    block |ܥܲܕܼܠܵܐ ܢܸܒܼܪܸܐ ܟܠ ܕܲܗܘ̤ܵܐ܁|
    block |܃ܕܥܘܼܡܪܵܐ ܐ̄ܚܪܹܢܵܐ ܚܵܫܲ݁ܚ ܗ̄ܘ̣ܵܐ|
    block |ܠܲܡܠܝܼܠܹ̈ܐ ܒܫܘܼܠܵܡ ܙܲܒܼܢܹ̈ܐ ܀|
    block |܃ܘܥܲܠ ܗܵܕܹܐ ܒܪ̣ܵܝܗܝ ܠܲܪܩܝܼܥܵܐ|
    block |ܐܲܝܟ ܬܲܛܠܝܼܠܵܐ ܒܲܡܨܲܥܬܼܵܐ܁|
    block |܃ܕܲܒܼܫܘܼܠܵܡܵܐ ܢܸܗܘܸܐ ܠܲܢ|
    block |ܕܘܼܟܲܬܼ ܐܲܪܥܵܐ ܠܲܢܝܵܚܲܢ ܀|
    block |܃ܗܘ̤ܵܐ ܕܹܝܢ ܨܲܦܪܵܐ ܐܲܝܟ ܪܲܡܫܵܐ|
    block |ܘܝܵܘܡ̇ܐ ܕܲܬܼܪܹܝܢ ܐܸܫܬܲܠܲܡ܁|
    block |܃ܘܲܦܢ̣ܵܐ ܘܫܲܒܿܚܹܗ ܠܬܼܘܼܩܵܢܹܗ|
    block |ܕܫܲܦܝܼܪ ܡܸܢܹܗ ܐܸܬܿܬܲܩܲܢ ܀|
    block |܃ܗܘ̤ܵܐ ܕܹܝܢ ܪܲܡܫܵܐ ܕܲܬܼܠܵܬܼܵܐ|
    block |ܕܠܵܐ ܡܫܲܓܼܢܲܢ ܡ̣ܢ ܩܲܕܼܡ̇ܝܵܐ܁|
    block |܃ܕܚܲܕܼ ܗ̄ܘ̣ ܚܲܝܠܵܐ ܦܵܩܹ̇ܕܼ ܗ̄ܘ̣ܵܐ|
    block |ܕܢܸܗܘܸܬ ܡܸܕܸܿܡ ܘܲܗܘ̤ܵܐ ܠܹܗ ܀|
    block |܃ܢܸܬܼܟܲܢܫܘܼܢ ܡܲܝ̈ܵܐ ܐܸܡ݂ܲܪ|
    block |ܘܢܸܗܘܘܿܢ ܝܲܡܡܹ̈ܐ ܒܐܲܬܼܪܵܐ ܚܲܕܼ܁|
    block |ܘܢܸܬܼܓܲܠ̈ܝܵܢ ܐܲܦܹܝ̈ܗ̇ ܕܐܲܪܥܵܐ܃|
  block
    block |ܕܬܸܗܘܸܐ ܚܵܫ̇ܚܵܐ ܠܲܥܡܘܼܪܝܵܐ ܀|
    block |܃ܐܹܝܘ ܦܘܼܩܕܵܢܵܐ ܕܠܵܐ ܠܵܠܹ̇ܐ|
    block |ܐܹܝܘ ܡܸܠܬܼܵܐ ܕܠܵܐ ܡܸܬܼܥܵܘܕܼܵܐ܁|
    block |܃ܕܥܲܡܹܗ ܕܲܦܩ݂ܲܕܼ ܨܸܒܼܝܵܢܹܗ|
    block |ܐܸܬܼܟܲܢܲܫܘ ܡܲܝ̈ܵܐ ܠܝܲܡܡܹ̈ܐ ܀|
    block |܃ܢܸܗܪܲܬ̤ ܐܲܪܥܵܐ ܘܐܸܬܼܦܲܨܚܲܬ̤|
    block |ܘܲܢܦ݂ܲܩ ܥܠܹܝܗ̇ ܦܘܼܩܕܵܪܢܵܐ܁|
    block |܃ܬܲܦܸܩ ܠܲܡ ܐܲܪܥܵܐ ܘܬܼܵܘܥܸܐ|
    block |ܥܸܣ̈ܒܹܿܐ ܘܙܲܪ̈ܥܹܐ ܘܐܝܼܠܵܢܹܐ ܀|
    block |܃ܗܘ̤ܵܐ ܦܘܼܩܕܵܢܵܐ ܒܲܥܒܼܵܕܵ݁ܐ|
    block |ܘܐܸܨܛܲܒܿܬܲܬ̤ ܐܲܪܥܵܐ ܒܦܹܐܪܹ̈ܐ܁|
    block |܃ܘܲܗܘ̤ܵܘ ܙܲܪ̈ܥܹܐ ܘܐܝܼܠܵܢܹ̈ܐ|
    block |ܘܫܲܒܿܚܹܗ ܛܵܒܼܵܐ ܠܬܼܘܼܩܵܢܹܗ ܀|
    block |܃ܗܘ̤ܵܐ ܕܹܝܢ ܪܲܡܫܵܐ ܐܵܦ ܨܲܦܪܵܐ|
    block |ܝܵܘܡ̇ܐ ܫܲܠܡܵܐ ܕܲܬܼܠܵܬܼܵܐ܁|
    block |܃ܘܲܢܦܲܩ̣ ܦܘܼܩܕܵܢܵܐ ܐ̄ܚܪܹܢܵܐ|
    block |ܘܦܲܩܸܕܼ ܕܢܸܗܘܘܿܢ ܢܲܗܝܼܪܹ̈ܐ ܀|
    block |܃ܢܗܘܘܿܢ ܠܲܡ ܕܹܝܢ ܢܲܗܝܼܪܹ̈ܐ|
    block |ܒܲܪܩܝܼܥܵܐ ܠܥܸܠ ܡ̣ܢ ܐܲܪܥܵܐ܁|
    block |܃ܕܙܲܒܼܢܹ̈ܐ ܘܝܲܪ̈ܚܹܐ ܘܲܫ̈ܢܲܝܵܐ|
    block |ܒܝܲܕܼ ܪ̈ܲܗܛܲܝܗܘܿܢ ܢܸܬܼܝܲܕܼܥܘܼܢ ܀|
    block |܃ܢܸܦܩܲܬ̤ ܡܸܠܬܼܵܐ ܠܲܥܒܼܵܕܼܵ݁ܐ|
    block |ܘܲܗܘ̤ܵܘ ܡܸܢܫܹܠܝ ܢܲܗܝܼܪܹ݁ܐ܁|
    block |܃ܘܣܵܡ̣ ܢܵܡܘܿܣܵܐ ܕܠܵܐ ܥܵܒܲ݁ܪ|
    block |ܠܪܲܗܛܵܐ ܕܠܸܠܝܵܐ ܘܕܐܝܼܡܵܡܵܐ ܀|
    block |܃ܐܹܝܘ ܐܘܼܡ̇ܢܵܐ ܡܨܲܒܸܿܕܼ ܟܠ|
    block |ܕܲܒܼܟܼܠ ܫܲܠܝܼܛ ܨܸܒܼܝܵܢܹܗ܁|
    block |܃ܕܡ̣ܢ ܡܸܕܹܿܡ ܘܡ̣ܢ ܠܵܐ ܡܸܕܸܿܡ|
    block |ܦܫܝܼܩ ܠܹܗ ܕܢܸܥܒܸܿܕܼ ܟܠܡܸܕܸܿܡ ܀|
    block |܃ܡ̣ܢ ܢܘܼܗܪܵܐ ܒܪ̣ܵܐ ܢܲܗܝܼܪܹ̈ܐ|
    block |ܡ̣ܢ ܗܵܘ̇ ܢܘܼܗܪܵܐ ܩܲܕܼܡ̇ܝܵܐ܁|
    block |܃ܟܲܕܼ ܦܲܠܓܹܗ ܠܲܡ̈ܢܵܘܵܬܼܵܐ|
    block |ܠܣܲܗܪܵܐ ܘܟܼܵܘܟܿܒܹ̈ܐ ܘܲܠܫܸܡܫܵܐ ܀|
    block |܃ܠܵܐ ܩܒ݂ܲܥ ܐܸܢܘܿܢ ܒܲܪܩܝܼܥܵܐ|
    block |܃ܕܠܵܐ ܢܸܬܼܥܵܘܟܼܘܼܢ ܪ̈ܲܗܛܲܝܗܘܿܢ|
    block |܃ܐܲܝܟ ܩܲܢܘܿܕܲܝܼܠܹ݁̈ܐ ܬܠ̣ܵܐ ܐܸܢܘܿܢ|
    block |ܘܛܲܟܸܿܣ ܪܲܗܛܵܐ ܕܫܵܥܲܝ̈ܗܘܿܢ ܀|
    block |܃ܫܠܸ̣ܡ ܕܹܝܢ ܝܵܘܡ̇ܐ ܪܒܼܝܼܥܵܐ|
    block |ܒܲܬܼܚܘܼܡ̇ܐ ܕܪܲܡܫܵܐ ܘܨܲܦܪܵܐ܁|
    block |܃ܘܲܢܦܲܩ̣ ܦܘܼܩܕܵܢܵܐ ܐ̄ܚܪܹܢܵܐ|
    block |ܕܢܸܗܘܸܐ ܪ̈ܲܚܫܵܐ ܡ̣ܢ ܡܝܵ̈ܐ ܀|
    block |܃ܘܐܵܘܠܸܕܼܘ ܡܲܝ̈ܵܐ ܚܲܝ̈ܘܵܬܼܵܐ|
    block |ܓܸܢܣܵܢܹ̈ܐ ܕܠܵܐ ܡܸܢܝܵܢܵܐ܁|
    block |܃ܪ̈ܲܚܫܵܐ ܘܢܘܼܢܹ̈ܐ ܘܬܲܢܝܼܢܹ̈ܐ|
    block |ܘܚܲܝ̈ܘܵܬܼܵܐ ܩܵܛ̈ܘܿܠܵܬܼܵܐ ܀|
    block |܃ܐܹܝܘ ܚܲܝܠܵܐ ܕܲܦܫܝܼ̈ܩܵܢ ܠܹܗ|
    block |ܥܲܣ̈ܩܵܬܼܵܐ ܐܲܝܟ ܨܸܒܼܝܵܢܹܗ܁|
    block |܃ܕܡ̣ܢ ܡܲܝܵ̈ܐ ܪܲܟܸܿܒܼ ܘܲܥܒ݂ܲܕܼ|
    block |ܓܸܢܣܵܢܹ̈ܐ ܕܠܵܐ ܡܸܢܝܵܢܵܐ ܀|
    block |܃ܡ̣ܢ ܡܲܝ̈ܵܐ ܒܪ̣ܵܐ ܦܵܪ̈ܚܵܬܼܵܐ|
    block |ܟܝܵܢܵܐ ܕܣܵܚܹ̇ܐ ܥܲܠ ܐܵܐܲܪ܁|
    block |܃ܘܟܲܕܼ ܡ̣ܢ ܡܲܝ̈ܵܐ ܗ̄ܝܼ ܐܲܝܟ ܪ̈ܲܚܫܵܐ|
    block |ܛܥܝܼܢ ܠܵܗ̇ ܐܵܐܲܪ ܘܲܡܗܲܠܸܟ ܀|
    block |܃ܐܹܝܘ ܛܵܒܼܵܐ ܟܡܵܐ ܪܲܒܿ ܚܘܼܒܹܿܗ|
    block |ܕܢܵܛܲ̇ܪ ܪܸܡܙܹܗ ܠܩܸܢܝܵܢܵܘ̈ܗܝ܁|
    block |܃ܕܲܒܼܫܘܼܠܵܡ ܬܘܼܩܵܢܲܝ̈ܗܘܿܢ|
    block |ܒܒܼܘܼܪ̈ܟܵܬܼܵܐ ܙܵܘܸܕܼ ܐܸܢܘܿܢ ܀|
    block |܃ܐܵܘܠܸܕܼܘ ܠܲܡ ܘܲܣܓܼܵܘ ܒܐܲܪܥܵܐ|
    block |ܒܝܲܡܵܐ ܘܝܲܒܼܫܵܐ ܫܲܘܝܵܐܝܼܬܼ܁|
    block |ܟܲܕܼ ܡܸܬܼܢܲܛܪܝܼܢ ܓܸܢܣܲܝ̈ܟܿܘܿܢ܃|
  block
    block |ܒܝܘܼܒܵܠܵܐ ܚܲܓܕܼ ܒܵܬܲܪ ܚܲܕܼ ܀|
    block |܃ܒܝܵܘܡ̇ܐ ܚܡܝܼܫܵܝܵܐ ܫܲܠܸܡ|
    block |ܒܪܝܼܬܼܵܐ ܕܪ̈ܲܚܫܵܐ ܘܦܵܪ̈ܚܵܬܼܵܐ܁|
    block |܃ܘܲܒܼܝܵܘܡ̇ܐ ܕܸܫܬܵܐ ܫܲܪܝܼ|
    block |ܕܢܸܒܼܪܸܐ ܚܲܝܘ̄ܬܼܵܐ ܘܲܒܼܥܝܼܪܵܐ ܀|
    block |܃ܬܲܦܸܩ ܠܲܡ ܐܲܪܥܵܐ ܘܬܲܝܬܸܿܐ|
    block |ܢܲܦܫܵܐ ܚܲܝܬܼܵܐ ܕܟܼܠ ܓܸܢܣܝܼ̈ܢ܁|
    block |܃ܚܲܝܘܲܬܼ ܫܸܢܵܐ ܘܲܒܼܥܝܼܪܵܐ|
    block |ܘܪ̈ܲܚܫܵܐ ܝܲܠܕܵܐ ܕܡ̣ܢ ܐܲܪܥܵܐ ܀|
    block |܃ܐܹܝܘ ܟܝܵܢܵܐ ܚܲܪܫܵܐ ܕܐܲܦܪܲܥ|
    block |ܚܲܝ̈ܘܵܬܼܵܐ ܡ̣ܢ ܓܵܘ ܥܘܼܒܹܿܗ܁|
    block |܃ܕܟܲܕܼ ܡܸܕܼܪܵܐ ܗ̄ܘ̣ ܫܝܼܛ ܒܲܚܙܵܬܼܵܐ|
    block |ܐܵܘܠܸܕܼ ܫܘܼܦܪܵܐ ܕܟܼܠ ܓܸܢܣܝܼ̈ܢ ܀|
    block |܃ܠܵܘ ܗܘ̤ ܐܵܘܠܸܕܼ ܒܲܟܼܝܵܢܹܗ|
    block |܃ܐܸܠܵܐ ܚܲܝܠܵܐ ܕܥܵܒܼܘܿܕܹܗ|
    block |܃ܗܵܘ̇ ܕܲܪܩܲܥ̣ ܐܲܪܥܵܐ ܒܪܵܫܝܼܬܼ|
    block |ܦܩ݂ܲܕܼ ܠܵܗ̇ ܘܝܸܠܕܲܬ̤ ܚܲܝ̈ܘܵܬܼܵܐ ܀|
    block |܃ܒܝܵܘܡ̇ܐ ܕܸܫܬܼܵܐ ܐܸܬܼܒܲܪܝܲܬ̤|
    block |ܒܥܝܼܪܵܐ ܘܚܲܝܘ̄ܬܼܵܐ ܥܲܡ ܐܵܕܼܵܡ܁|
    block |܃ܕܗܵܠܹܝܢ ܕܥܵܗ̈ܢܵܢ ܠܦܘܼܠܚܵܢܹܗ|
    block |ܥܲܡܹܗ ܢܩܲܒܿܠ݁̈ܢ ܬܘܼܩܵܢܵܐ ܀|
    block |܃ܒܝܵܘܡ̇ܐ ܕܸܫܬܵܐ ܐܸܫܬܲܠܲܡ|
    block |ܬܘܼܩܵܢܵܐ ܕܟܼܠܡܵܐ ܕܲܗܘ̤ܵܐ܁|
    block |܃ܘܚܵܘܝܼ ܚܲܝܠܹܗ ܒܵܪܘܿܝܵܐ|
    block |ܒܲܥܒܼܵܕܵܘ̈ܗܝ ܕܐܸܡ݂ܲܪ ܘܲܗܘ̤ܵܘ ܀|
    block |܃ܒܝܵܘܡ̇ܐ ܫܒܼܝܼܥܵܝܵܐ ܐܸܬܿܬܿܢܝܼܚ|
    block |ܥܵܒܼ݁ܘܿܕܼܵܐ ܡ̣ܢ ܬܘܼܩܵܢܵܘ̈ܗܝ܁|
    block |܃ܘܒܲܪܟܹܗ ܠܝܵܘܡ̇ܐ ܫܒܼܝܼܥܵܝܵܐ|
    block |ܘܲܩܪ̣ܵܝܗܝ ܝܵܘܡ̇ܐ ܩܲܕܿܝܼܫܵܐ ܀|
    block |܃ܠܵܐ ܓܹܝܪ ܠܵܠܹ̇ܐ ܗܵܘ̇ ܚܲܝܠܵܐ|
    block |ܘܠܵܐ ܡܸܬܼܥܵܘܲܟ ܨܼܒܼܝܵܢܹܗ܁|
    block |܃ܗܘ̤ܵܐ ܡܸܕܹܿܡ ܡ̣ܢ ܠܵܐ ܡܸܕܹܿܡ|
    block |ܠܸܫܬܵܐ ܝܵܘܡܝܼ̈ܢ ܛܠܡܸܕܹܿܡ ܀|
    block |ܠܵܐ ܗ̄ܘ̣ܵܐ ܕܥܲܣܩܵܐ ܠܨܸܒܼܝܵܢܹܗ܁|
    block |ܠܵܐ ܒܪ̣ܵܐ ܡܸܚܕܼܵܐ ܟܠܡܸܕܹܿܡ܁|
    block |܃ܕܲܒܼܚܲܕܼ ܝܘܿܡ ܘܲܒܼܣܲܓܿܝܼ̈ܠܹܐ|
    block |ܫܘܸܐ ܠܹܗ ܕܢܸܥܒܸܿܕܼ ܟܠܡܸܕܹܿܡ ܀|
    block |܃ܛܲܟܼܣܵܐ ܥܒܲܕܼ ܠܵܗ̇ ܠܲܒܼܪܝܼܬܹܗ|
    block |ܐܲܝܟܲܢܵܐ ܕܗܘ̤ ܝܵ̇ܕܲܥ ܗ̄ܘ̣ܵܐ܁|
    block |܃ܘܲܠܝܘܼܠܦܵܢܵܐ ܕܲܡܠܝܼܠܹ̈ܐ|
    block |ܠܸܫܬܵܐ ܝܵܘ̈ܡܝܼܢ ܫܲܠܸܡ ܟܠ ܀|
    block |܃ܚܵܙܹ̇ܝܢ ܗ̄ܘ̣ܵܘ ܓܹܝܪ ܬܘܼܩܵܢܹܗ|
    block |ܡܲܠܲܐܟܹ̈ܐ ܘܡܸܬܼܒܲܩܹܝܢ ܒܹܗ܁|
    block |܃ܘܡ̇ܐ ܕܐܸܡ݂ܲܪ ܡܸܠܬܼܵܐ ܘܲܗܘ̤ܵܬܼ|
    block |ܩܥ̣ܵܘ ܠܹܗ ܫܘܼܒܼܚܵܐ ܪ̈ܘܼܚܵܢܹܐ ܀|
    block |܃ܒܝܼܕܲܥܬܼܵܐ ܟܠ ܣܵܥܲ݁ܪ ܗ̄ܘ̣ܵܐ|
    block |ܗܵܘ̇ ܝܵܕܲܘܿܥܵܐ ܕܟܼܠ ܝܵ̇ܕܲܥ܁|
    block |܃ܘܡ̣ܢ ܡܸܕܹܿܡ ܘܡ̣ܢ ܠܵܐ ܡܸܕܹܿܡ|
    block |ܐܲܝܬܿܝܼ ܥܒܼܝܼܕܹ̈ܐ ܠܲܗܘܵܝܵܐ ܀|
    block |ܠܢܘܼܗܪܵܐ ܒܪ̣ܵܝܗܝ ܡ̣ܢ ܠܵܐ ܡܸܕܹܿܡ܁|
    block |ܕܲܢܚܵܘܹܐ ܥܲܠ ܪܲܒܿܘܼܬܹܗ܁|
    block |܃ܘܐܵܦ ܠܢܲܦܫܲܢ ܡ̣ܢ ܠܵܐ ܡܸܕܸܿܡ|
    block |ܕܲܢܚܵܘܸܐ ܕܲܒܼܟܼܠ ܫܲܠܝܼܛ ܀|
    block |܃ܒܪ̣ܵܐ ܠܢܲܗܝܼܪܹ̈ܐ ܡ̣ܢ ܢܘܼܗܪܵܐ|
    block |ܫܸܡܫܵܐ ܘܣܲܗܪܵܐ ܠܲܡܦܹܝܕܹ̈ܐ܁|
    block |܃ܘܝܲܒܸܿܒܼܘ ܟܸܢܫܹ̈ܐ ܕܡܲܠܲܐܟܹ̈ܐ|
    block |ܫܘܼܒܼܚܵܐ ܠܚܲܝܠܵܐ ܡܲܬܼܩܸܢ ܟܠ ܀|
    block |܃ܒܗܵܠܹܝܢ ܦܘܼܪ̈ܣܹܐ ܚܵܐܲܪ ܗ̄ܘ̣ܵܐ|
    block |ܒܵܪܘܿܝܵܐ ܟܲܕܼ ܡܲܬܼܩܸܢ ܟܠ܁|
    block |܃ܘܲܡܬܲܗܸܐ ܗ̄ܘ̣ܵܐ ܠܲܥܒܼܵܕܵܘ̈ܗܝ|
    block |ܕܢܲܠܸܦ ܚܲܝܠܹܗ ܠܲܡܠܝܼܠܹ̈ܐ ܀|
    block |܃ܒܒܼܘܼܪ̈ܟܵܬܼܵܐ ܩܲܕܿܝܼ̈ܫܵܬܼܵܐ|
    block |ܙܵܘܕܹܗ ܠܝܵܡ̇ܐ ܫܒܼܝܼܥܵܝܵܐ܁|
  block
    block |܃ܕܠܵܐ ܢܸܗܘܸܐ ܠܹܗ ܢܘܼܟܼܪܵܝܵܐ|
    block |ܕܠܵܐ ܨܒܼܵܐ݂ ܕܢܸܒܼܪܸܐ ܒܹܗ ܡܸܕܸܿܡ ܀|
    block |܃ܝܵܘܡ̇ܐ ܗ̄ܘ̣ܵܐ ܐܵܦ ܗܵܘ̇ ܝܵܘܡ̇ܐ|
    block |ܡ̣ܢ ܝܵܘ̈ܡ̇ܬܼܵܐ ܩܲܕܼܡ̇ܝܹܵܐ܁|
    block |܃ܘܲܕܼܠܵܐ ܗܘ̤ܵܐ ܠܹܗ ܬܘܼܩܵܢܵܐ|
    block |ܩ̣ܪܵܝܗܝ ܩܲܕܼܝܼܫܵܐ ܕܠܵܐ ܢܲܣܠܹܝܘܗܝ ܀|
    block |܃ܝܲܕܲܥܬܼܵܐ ܕܩܲܕܿܝܼܫܘܼܬܹܗ|
    block |ܗܵܕܹܿܐ ܗ̄ܝܼ ܕܐܸܬܿܬܿܬܝܼܚ ܡ̣ܢ ܥܲܡܠܵܐ܁|
    block |܃ܕܡ̇ܐ ܕܲܫܡܲܥ̣ܢܲܢ ܫܸܡ ܥܲܠܡܵܐ|
    block |ܢܹܐܠܲܦ ܡܲܢ̣ܘܼ ܒܵܪܘܿܝܵܐ ܀|
    block |܃ܥܬܼܝܼܕܼ ܗ̄ܘ̣ܵܐ ܢܸܗܘܸܐ ܗܵܢ ܝܵܘܡ̇ܐ|
    block |܃ܝܘܼܠܦܵܢܵܐ ܠܙܲܪܥܹܗ ܕܐܲܒܼܪܵܐ|
    block |܃ܕܡ̇ܐ ܕܢܵܛ̇ܪܝܼܢ ܠܹܗ ܡ̣ܢ ܥܲܡܠܵܐ|
    block |ܢܹܐܠܦܘܼܢ ܥܸܠܬܹܗ ܕܡ̇ܢ ܐܝܼܬܹܝܗ̇ ܀|
    block |܃ܥܲܠ ܟܠ ܕܹܝܢ ܕܲܗܘ̤ܵܐ ܡܸܢܹܗ|
    block |ܩܵܠܵܐ ܐܲܡܫܲܥ ܟܲܕܼ ܗܵܘܹ̇ܐ܁|
    block |܃ܘܗܘ̤ ܠܹܗ ܫܲܒܲܚ ܠܬܼܘܼܩܵܢܹܗ|
    block |ܕܫܲܦܝܼܪ ܡܸܢܹܗ ܐܸܬܿܬܲܩܲܢ ܀|
    block |܃ܥܕܲܡ̇ܐ ܠܗܵܪܟܵܐ ܫܲܘܝܘܼܬܼܵܐ|
    block |ܕܚܲܕܼ ܩܵܠܵܐ ܥܲܠ ܟܠ ܕܲܗܘ̤ܵܐ܁|
    block |܃ܘܲܒܼܫܘܼܠܵܡܵܐ ܕܬܼܘܼܩܵܢܵܘ̈ܗܝ|
    block |ܩܵܠܵܐ ܚܲܕܼܬܼܵܐ ܐܸܬܼܡܲܠܲܠ ܀|
    block |܃ܢܸܥܒܸܿܕܼ ܠܲܡ ܐ̄ܢܵܫܵܐ ܡܠܝܼܠܵܐ|
    block |ܒܨܲܠܡܲܢ ܕܝܼܠܲܢ ܘܲܕܼܢܘܼܬܲܢ܁|
    block |܃ܘܢܸܫܬܲܠܲܛ ܥܲܠ ܟܠ ܕܲܗܘ̤ܵܐ|
    block |ܕܡܸܛܠܵܬܹܗ ܐܸܬܿܬܲܩܲܢ ܀|
    block |܃ܐܹܝܘ ܐܘܼܡ̇ܐ ܟܡܵܐ ܚܲܟܿܝܼܡ|
    block |ܐܹܝܘ ܛܵܒܼܵܐ ܟܡܵܐ ܫܦܝܼܥ ܚܘܿܒܹܿܗ܁|
    block |܃ܕܲܒܼܪ̣ܵܐ ܘܨܲܒܸܿܬܼ ܟܠܡܸܕܹܿܡ|
    block |ܘܗܵܝܕܲܝܹܢ ܓܲܒܼܠܹܗ ܠܝܵܪܘܿܬܼܵܐ ܀|
    block |܃ܒܢ̣ܵܐ ܠܹܗ ܒܲܝܬܵܐ ܠܥܲܦܪܵܢܵܐ|
    block |ܘܐܲܣܸܢ ܘܲܡ̣ܠܵܝܗܝ ܛܵܒܼܵܬܼ̈ܐ܁|
    block |܃ܘܚܲܪ̈ܫܹܐ ܘܲܡܠܝܼܠܹ̈ܐ ܐܲܟܲܚ̄ܕܼ|
    block |ܠܬܸܫܡܸܫܬܹܿܗ ܫܲܥܒܸܿܕܼ ܐܸܢܘܿܢ ܀|
    block |܃ܒܟܼܠܗܹܝܢ ܝܲܩܪܹܗ ܠܡܵܝܘܿܬܼܵܐ|
    block |܃ܒܬܼܘܼܩܵܢܹܗ ܘܲܒܼܫܘܼܠܛܵܢܹܗ|
    block |܃ܒܗܵܝ̇ ܕܲܩ̣ܪܵܝܗܝ ܨܲܠܡܵܐ ܕܝܼܠܹܗ|
    block |ܘܫܲܥܒܸܿܕܼ ܠܹܗ ܟܠܡܵܐ ܕܲܗܘ̤ܸܵܐ ܀|
    block |܃ܒܟܼܠܗܹܝܢ ܕܲܗ̤ܘܲܝ̈ ܘܐܸܬܿܬܲܩܲܢ|
    block |ܩܵܠܵܐ ܒܲܠܚܘܿܕܼ ܡܲܫܡܲܥ ܗ̄ܘ̣ܵܐ܁|
    block |܃ܘܗܵܪܟܵܐ ܒܬܼܘܼܩܵܢܹܗ ܕܐܵܕܼܵܡ|
    block |ܡܸܠܟܵܐ ܘܚܘܼܫܵܒܼܵܐ ܚܲܕܼܬܼܵܐ ܀|
    block |܃ܢܸܥܒܸܿܕܼ ܐ̄ܢܵܫܵܐ ܒܲܕܼܡܘܼܬܲܢ|
    block |ܘܢܸܗܘܸܐ ܫܲܠܝܼܛ ܐܲܟܼܘܵܬܲܢ܁|
    block |܃ܕܲܒܼܝܲܕܼ ܨܲܠܡܵܐ ܕܓܲܠܝܘܼܬܹܗ|
    block |ܢܲܟܼܪܸܙ ܚܲܝܠܹܗ ܠܲܥܒܼܝܼܕܹ̈ܐ ܀|
    block |܃ܒܹܗܓܵܠܹ̇ܐ ܐ̄ܢܵܐ ܥܲܠ ܟܲܣܝܘܼܬܼܝ|
    block |ܠܲܟܼܝܵܢܹ̈ܐ ܡܸܬܼܝܲܕܼܥܵܢܹ̈ܐ܁|
    block |܃ܘܒܹܗ ܡܒܲܕܸܿܩ ܐ̄ܢܵܐ ܥܲܠ ܡ̇ܪܘܼܬܼܝ|
    block |ܠܚܲܪ̈ܫܹܐ ܘܠܲܡܝܼܠܹ̈ܐ ܐܲܟܲܚ̄ܕܼ ܀|
    block |܃ܐܲܝܟ ܨܲܠܡܵܐ ܣܵܐܹ̇ܡ ܐ̄ܢܵܐ ܠܹܗ|
    block |ܠܲܥܒܼܝܼܕܹ̈ܐ ܕܢܸܬܼܒܲܩܘܿܢ ܒܹܗ܁|
    block |܃ܕܲܒܼܝܲܕܼ ܚܘܼܒܵܐ ܕܲܠܘܵܬܹܗ|
    block |ܒܹܗ ܟܠ ܐ̄ܢܵܫ ܠܝܼ ܢܸܫܬܵܘܕܲܥ ܀|
    block |܃ܬܲܗܪܵܐ ܗ̄ܘ̣ ܬܘܼܩܵܢܹܗ ܕܐܵܕܼܵܡ|
    block |ܘܲܡܫܲܚܠܲܦ ܡ̣ܢ ܕܲܥܒܼܝܼ̈ܕܹܐ܁|
    block |܃ܕܟܼܠ ܕܲܗܘ̤ܵܐ ܒܡܸܠܬܹܗ ܥܲܒܼ݂ܕܹܿܗ|
    block |ܘܠܹܗ ܒܡܸܠܟܵܐ ܐܸܡ݂ܲܪ ܕܐܸܥܒܸܿܕ ܀|
    block |܃ܫܒܼܝܼܚܵܐ ܓܒܼܝܼܠܬܹܿܗ ܕܥܲܦܪܵܢܵܐ|
    block |ܘܐ̄ܪ̈ܙܹܐ ܟܣܲܝ̈ܵܐ ܛܡܝܼܪܝܼܢ ܒܵܗ̇܁|
    block |܃ܕܠܵܐ ܐܸܡ݂ܲܪ ܕܢܸܗܘܸܐ ܐܲܟܼܘܵܬܼܝ|
    block |ܐܸܠܵܐ ܒܨܲܠܡܲܢ ܘܲܕܡܘܼܬܿܢ ܀|
  block
    block |܃ܐܹܝܘ ܡܝܘܿܬܼܵܐ ܕܲܟܼܣܹܝܢ ܒܵܗ̇|
    block |ܒܲܓܼܒܼܝܼܠܬܹܿܗ ܐ̄ܪ̈ܵܙܹܐ ܟܣܲܝܵ̈ܐ܁|
    block |܃ܐܹܝܘ ܥܲܦܪܵܢܵܐ ܕܒܲܕܸܿܩ ܠܲܢ|
    block |ܒܬܼܘܼܩܵܢܹܗ ܒܢܘܿܡܹ̈ܐ ܬܠܵܬܼܵܐ ܀|
    block |܃ܒܬܼܘܼܩܵܢܵܐ ܕܨܲܠܡܹܗ ܕܐܵܕܼܵܡ|
    block |ܐܲܝܟ ܕܲܒܼܐ̄ܪܵܙܵܐ ܐܲܠܸܦ ܠܲܢ܁|
    block |܃ܗܵܝ̇ ܕܲܒܼܨܲܠܡܲܢ ܘܲܕܼܡܘܿܬܲܢ|
    block |ܒܢܘܿܡܹ̈ܐ ܬܠܵܬܼܵܐ ܫܵܘܕܲܥ ܠܲܢ ܀|
    block |܃ܐܝܼܬܼܘܼܬܼܵܬܐ ܕܠܵܐ ܫܘܼܪܵܝܵܐ|
    block |ܕܐܲܒܼܵܐ ܘܲܒܼܪܵܐ ܘܪܘܼܚܩܘܼܕܼܫܵܐ܁|
    block |܃ܒܨܲܠܡܹܗ ܕܐܵܕܼܵܡ ܐܸܬܼܝܲܩܲܪ|
    block |ܐܲܝܟ ܕܲܒܼܐ̄ܪܵܙܵܐ ܟܠ ܕܲܗܘ̤ܵܐ ܀|
    block |܃ܘܐܸܠܵܐ ܠܡܲܢ̣ܘܼ ܩܵܪܹ̇ܐ ܗ̄ܘ̣ܵܐ|
    block |ܒܫܲܘܝܘܼܬܼܵܐ ܕܥܲܡ ܪܲܒܿܘܼܬܹܗ܁|
    block |܃ܕܲܒܼܨܲܠܡܲܢ ܕܹܝܢ ܬܵܘ ܢܸܥܒܸܿܕܼ|
    block |ܠܵܐ ܐܵܡܲ̇ܪ ܗ̄ܘ̣ܵܐ ܠܡܲܠܲܐܟܹ̈ܐ ܀|
    block |܃ܒܗܵܕܹܐ ܕܨܲܠܡܲܢ ܐܲܠܸܦ ܠܲܢ|
    block |ܥܲܠ ܦܘܼܪܫܵܢܵܐ ܕܲܩܢܘܿܡܹ̈ܐ܁|
    block |܃ܘܲܒܼܗܵܝ̇ ܕܲܕܼܡܘܼܬܼܵܐ ܕܝܼܠܲܢ|
    block |ܥܲܠ ܫܲܘܝܼܬܹܗ ܕܲܟܼܝܵܢܵܐ ܀|
    block |܃ܬܵܘ ܠܲܡ ܢܸܥܒܸܿܕܼ ܒܲܪܢܵܫܵܐ|
    block |ܘܢܹܐܣܘܼܪ ܒܹܗ ܟܠܡܵܐ ܕܲܗܘ̤ܵܐ܁|
    block |܃ܕܒܲܐ̄ܚܝܵܢܘܼܬܼܗܘܿܢ ܕܲܠܘܵܬܹܗ|
    block |ܒܚܘܼܒܵܐ ܢܡܲܠܘܿܢ ܣܘܼܢܩܵܢܵܘ̈ܗܝ ܀|
    block |܃ܘܲܥܒ݂ܲܕܼ ܐܲܠܵܗܵܐ ܒܨܲܠܡܹܗ|
    block |ܠܐܵܕܼܵܡ ܥܲܦܪܵܐ ܡ̣ܢ ܐܲܪܥܵܐ܁|
    block |܃ܘܲܢܦܲܚ̣ ܒܹܗ ܢܲܦܫܵܐ ܠܚܲܝܹ̈ܐ|
    block |ܟܝܵܢܵܐ ܚܲܝܵܐ ܘܲܡܠܝܼܠܵܐ ܀|
    block |܃ܐܹܝܘ ܚܘܼܒܵܐ ܕܲܠܘܵܬܼ ܓܸܢܣܲܢ|
    block |ܐܹܝܘ ܐܝܼܩܵܪܹܗ ܕܬܼܘܼܩܵܢܲܢ܁|
    block |܃ܕܚܲܝܘܼܬܼܵܐ ܕܐܲܫܪܝܼ ܒܓܼܵܘܲܢ|
    block |ܡ̣ܢ ܚܘܼܒܹܿܗ ܨܒܼܵܐ ܘܲܢܦܲܚ̣ ܒܲܢ ܀|
    block |܃ܐܹܝܘ ܟܝܵܢܵܐ ܕܠܵܐ ܪܘܼܟܵܒܼܵܐ|
    block |ܕܐܝܼܬܼܘܼܬܹܗ ܠܵܐ ܡܸܢܼܡܲܫܚܵܐ܁|
    block |܃ܕܟܼܕܲ ܕܡܲܬܼܩܸܢ ܠܹܗ ܠܲܟܼܝܵܢܲܢ|
    block |ܒܐܝܼ̈ܕܲܝܵܐ ܘܦܘܼܡܵܐ ܥܲܒܼ݂ܕܲܢ ܀|
    block |܃ܠܵܐ ܥܲܒܼ݂ܕܲܢ ܐܲܝܟ ܚܲܝ̈ܘܵܬܼܵܐ|
    block |ܕܵܗܘ̤ܵܐ ܕܲܟܼܪܹ̈ܐ ܘܢܸܩ̈ܒܼܵܬܼܵܐ܁|
    block |܃ܕܐܵܕܼܵܡ ܩܲܕܿܝܼܡ ܒܲܒܼܪܝܼܬܹܗ|
    block |ܘܗܵܝܕܲܝܹܢ ܚܵܘܵܐ ܡ̣ܢ ܐܸܠܥܹܗ ܀|
    block |܃ܬܲܩܸܢ ܠܐܵܕܼܵܡ ܩܲܕܼܡ̇ܝܑܬܼ|
    block |ܘܗܵܝܕܹܿܝܢ ܠܐܲܢ̄ܬܿܬܼܵܐ ܡ̣ܢ ܐܵܕܼܵܡ܁|
    block |܃ܕܢܹܐܠܲܦ ܚܲܝܠܵܐ ܕܥܵܒܼܘܿܕܹܗ|
    block |ܕܗܘ̤ܝܘܼ ܕܨܲܒܸܿܬܼ ܬܘܼܩܵܢܹܗ ܀|
    block |܃ܓܒ݂ܲܠ ܠܲܡ ܡ̇ܪܝܵܐ ܐܲܠܵܗܵܐ|
    block |ܠܐܵܕܼܵܡ ܥܲܦܪܵܐ ܡ̣ܢ ܐܲܪܥܵܐ܁|
    block |܃ܘܣܵܡܹ̣ܗ ܒܦܲܪܕܲܝܣܵܐ ܕܲܥܕܹܢ|
    block |ܕܢܸܗܘܸܐ ܒܓܼܵܘܹܗ ܝܵܪܘܿܬܼܵܐ ܀|
    block |܃ܒܥܘܼܡܪܵܐ ܦܲܐܝܵܐ ܘܲܪܓܼܝܼܓܼܵܘ|
    block |ܣܵܡ̣ܹܗ ܠܐܵܕܼܵܡ ܐܲܝܟ ܨܲܠܡܹܗ܁|
    block |܃ܕܲܥܒܼܝܼܕܹ̈ܐ ܒܝܲܕܼ ܩܲܪܝܼܒܼܵܐ|
    block |ܒܚܘܼܒܵܐ ܢܸܩܪܘܿܢ ܥܵܒܼ̇ܘܿܕܼܵܐ ܀|
    block |܃ܕܵܡܹ̇ܐ ܨܲܒܡܹܗ ܠܒܼܵܪܘܿܝܵܐ|
    block |ܠܹܗ ܒܲܫܡܵܐ ܠܵܘ ܒܲܟܼܝܵܢܵܐ܁|
    block |܃ܕܐܲܫܠܛܹܗ ܥܲܠ ܟܠ ܕܐܲܬܼܩܸܢ|
    block |ܐܲܝܟ ܒܵܪܘܿܝܵܐ ܥܲܠ ܕܝܼܠܹܗ ܀|
    block |܃ܗܵܘܹ̇ܐ ܐܲܒܼܵܐ ܡ̇ܐ ܕܐܵܘܠܸܕܼ|
    block |ܘܝܵ̇ܠܹܕܼ ܝܲܠܕܵܐ ܕܕܼܵܡܹ̇ܐ ܠܹܗ܁|
    block |܃ܐܲܝܟ ܐܲܒܼܵܐ ܕܐܵܘܠܸܕܼ ܠܲܒܼܪܵܐ|
    block |ܒܲܟܼܝܵܢܹܗ ܕܠܵܐ ܫܘܼܪܵܝܵܐ ܀|
    block |܃ܗܘ̤ ܒܙܲܒܼܢܵܐ ܗܵܘܹ̇ܐ ܐܲܒܼܵܐ|
    block |ܘܲܒܼܙܒܼܢܵܐ ܝܵ̇ܠܹܕܼ ܝܲܠܕܵܐ܁|
    block |܃ܐܝܼܬܼܝܵܐ ܕܠܵܐ ܙܲܒܼܢܵܐ ܐܵܘܠܸܕܼ|
    block |ܘܠܲܝܬܿ ܙܲܒܼܢܵܐ ܒܹܝܬܼ ܠܹܗ ܠܝܲܠܕܹܿܗ ܀|
    block |܃ܥܵܒܹ̇ܿܕܼ ܡܸܕܹܿܡ ܡ̣ܢ ܡܸܕܹܿܡ|
    block |ܘܟܲܕܼ ܠܵܐ ܐܝܼܬܵܘܗܝ ܡܲܬܼܩܸܢ ܠܹܗ܁|
  block
    block |܃ܐܲܝܟ ܥܵܒܼ̇ܘܿܕܼܵܐ ܕܐܲܝܬܿܝܼ ܟܠ|
    block |ܠܲܗܘܵܝܵܐ ܡ̣ܢ ܠܵܐ ܡܸܕܹܿܡ ܀|
    block |܃ܥܵܒܹ̇ܕܼ ܡܸܕܹܿܡ ܡ̣ܢ ܡܸܕܹܿܡ|
    block |ܘܡܸܬܿܕܲܡܸܐ ܠܹܗ ܠܒܼܵܪܘܿܝܵܐ܁|
    block |܃ܟܠ ܕܲܗܘ̤ܵܐ ܒܐܲܪܥܵܐ ܚܵܐ̇ܲܪ|
    block |ܘܕܝܼܠܹܗ ܚܝܪܹܗ ܒܲܫܡܲܝܵܐ ܀|
    block |܃ܕܲܒܼܚܲܕܼ ܪܸܡܙܵܐ ܕܲܚܝܵܪܹܗ|
    block |ܠܐܲܬܼܪܹܗ ܒܵܥܹ̇ܐ ܥܸܠܵܝܵܐ܁|
    block |܃ܒܗܵܠܹܝܢ ܕܵܡܹ̇ܐ ܥܲܦܪܵܢܵܐ|
    block |ܐܲܝܟ ܕܲܒܼܐ̄̈ܪܵܙܵܐ ܠܒܼܵܪܘܿܝܵܐ ܀|
    block |܃ܕܟܲܕܼ ܬܘܼܒܼ ܒܡܸܠܬܼܵܐ ܘܚܲܝܘܬܼܵܐ|
    block |ܦܵܩܹ̇ܕܼ ܐܵܦ ܗܘ̤ ܠܲܟܼܝܵܢܹ̈ܐ܁|
    block |܃ܒܲܫܡܵܐ ܕܨܲܒܡܵܐ ܫܐܝܼܠܵܐܝܼܬܼ|
    block |ܟܲܢܝܹܗ ܠܐܵܕܼܵܡ ܩܲܕܼܡ̇ܝܵܐ ܀|
    block |܃ܘܗܘ̤ܵܬܐ ܨܲܠܡܵܐ ܒܲܥܒܼܵܕܼܵܐ|
    block |ܒܲܡܫܝܼܚܵܐ ܐܵܕܼܵܡ ܕܲܬܼܪܹܝܢ܁|
    block |܃ܗܵܪܟܵܐ ܫܸܩܠܲܬ̤ ܫܘܼܠܵܡܵܐ|
    block |ܗܵܝ̇ ܕܲܒܼܨܲܠܡܲܢ ܬܵܘ ܢܸܥܒܸܿܕܼ ܀|
    block |܃ܕܫܲܩ̣ܠܹܗ ܠܨܲܠܡܹܗ ܒܵܪܘܿܝܵܐ|
    block |ܘܥܲܒܼܕܹܿܗ ܥܘܼܡܪܵܐ ܠܐܝܼܩܵܪܹܗ܁|
    block |܃ܒܲܡܫܝܼܚܵܐ ܗܘ̤ܵܘ ܒܲܥܒܼܵܕܼܵܐ|
    block |ܡܘܼܠܟܵܢܹ̈ܐ ܕܲܠܘܵܬܼ ܐܵܕܼܵܡ ܀|
    block |܃ܕܲܩ̣ܪܵܝܗܝ ܨܲܠܡܹܗ ܘܐܸܬܼܚܲܒܲܠ|
    block |ܗܦ݂ܲܟ ܘܐܸܬܼܚܲܕܲܬܼ ܒܲܡܫܝܼܚܵܐ ܀|
    block |܃ܒܝܲܕܼ ܥܸܠܬܼܵܐ ܕܨܲܠܡܹܗ ܕܐܵܕܼܵܡ|
    block |ܬܢ̣ܵܐ ܪܲܒܿܘܼܬܹܗ ܕܦܲܪܕܲܝܣܵܐ܁|
    block |܃ܕܐܵܕܼܵܡ ܢܸܕܲܥ ܐܝܼܩܵܪܹܗ|
    block |ܕܒܲܐܬܼܪܵܐ ܫܒܼܝܼܚܵܐ ܣܵܐܹ̇ܡ ܠܹܗ ܀|
    block |܃ܥܒ݂ܲܕܼ ܠܲܡ ܡ̇ܪܝܵܐ ܐܲܠܵܗܵܐ|
    block |ܦܲܪܕܲܝܣܵܐ ܒܲܥܕܹܢ ܠܘܼܩܕܵܡ܁|
    block |܃ܘܐܵܘܥܝܼ ܒܓܼܵܘܹܗ ܐܝܼܠܵܢܹ̈ܐ|
    block |ܕܥܵܗ̇ܢܝܼܢ ܣܲܓܼܝܼ ܠܡܹܐܟܼܘܼܠܬܵܐ ܀|
    block |܃ܚܲܕܼ ܕܹܝܢ ܡܸܢܗܘܿܢ ܕܐܝܼܠܵܢܹ̈ܐ|
    block |ܣܵܡ̣ ܒܲܡܨܲܥܬܹܗ ܕܦܲܪܕܲܝܣܵܐ܁|
    block |܃ܘܲܩܪ̣ܵܝܗܝ ܐܝܼܠܵܢܵܐ ܕܚܲܝܹ̈ܐ|
    block |ܕܢܸܩܢܸܐ ܒܹܗ ܐܵܕܼܵܡ ܚܲܝܹ̈ܐ ܀|
    block |܃ܢܨ݂ܲܒܼ ܕܹܝܢ ܐܝܼܠܵܢܵܐ ܐ̄ܚܪܹܿܢܵܐ|
    block |ܘܲܩܪ̣ܵܝܗܝ ܝܵ̇ܕܲܥ ܘܵܠ̈ܝܵܬܼܵܐ܁|
    block |܃ܕܝܼܕܲܥܬܼܵܐ ܕܟܲܣܝܵܐ ܒܐܵܕܼܵܡ|
    block |ܒܦܹܐܪܵܐ ܕܡܸܢܹܗ ܡܸܬܼܕܼܠܝܵܐ ܀|
    block |܃ܬܢ̣ܵܐ ܥܲܠ ܢܸܒܼܥܵܐ ܕܢܵܦܹ̇ܩ ܗ̄ܘ̣ܵܐ|
    block |ܡ̣ܢ ܦܲܪܕܲܝܣܵܐ ܘܡܲܫܩܸܐ ܠܹܗ܁|
    block |܃ܕܡ̣ܢ ܪܲܒܿܘܼܬܹܗ ܡܸܬܼܦܲܪܫܝܼܢ|
    block |ܐܲܪܒܿܥܵܐ ܢܸܒܼܥܹ̈ܐ ܠܟܼܠ ܦܸܢ̈ܝܵܢ ܀|
    block |܃ܢܲܗܪܵܐ ܩܲܕܼܡ̇ܝܵܐ ܦܝܼܫܘܿܢ|
    block |ܕܚܵܕܲܪ ܠܐܲܪܥܵܐ ܕܲܚܘܝܼܠܵܐ܁|
    block |܃ܕܬܲܡ̇ܢ ܕܲܗܒܼܵܐ ܘܒܹܪ̈ܘܿܠܹܐ|
    block |ܘܟܹܐܦܹ̈ܐ ܘܛܲܒܼܥܹ̈ܐ ܢܲܗܝܼܪܹ̈ܐ ܀|
    block |܃ܢܲܗܪܵܐ ܬܸܢܝܵܢܵܐ ܓܝܼܚܘܿܢ|
    block |ܕܡܲܫܩܸܐ ܠܐܲܪܥܵܐ ܕܟܼܘܼܫܵܝܹ̈ܐ܁|
    block |܃ܘܲܒܼܫܸܩܥܵܐ ܕܡܸܢܹܗ ܡܲܚܸܐ|
    block |ܠܡܸܨܪ̈ܵܝܣܹܐ ܘܡܸܕܼܝܵܢܵܝܹ̈ܐ ܀|
    block |܃ܢܲܗܪܵܐ ܕܲܬܠܵܬܼܵܐ ܕܸܩܠܲܬܼ|
    block |ܕܲܥܒܼܝܼܕܼ ܐܝܼܙ ܓܲܕܵܐ ܠܐܵܬܼܘܿܪ܁|
    block |܃ܘܡܸܬܼܬܼܒܲܣܡܝܼܢ ܡ̣ܢ ܚܲܠܝܘܼܬܹܗ|
    block |ܟܠܗܘܿܢ ܥܲܡܡܹ̈ܐ ܕܲܚܕܼܵܪܵܘܗܝ ܀|
    block |܃ܦܪܵܬܼ ܕܹܝܢ ܢܲܗܪܵܐ ܪܒܼܝܼܥܵܝܵܐ|
    block |ܕܥܵܒܲ̇ܪ ܒܲܡܨܲܥܬܼܵܗ̇ ܕܐܲܪܪܥܵܐ܁|
    block |܃ܘܝܵܗܹ̇ܒܼ ܢܲܦܫܹܗ ܠܦܲܠܵܝܹ̈ܐ|
    block |ܕܲܢܪܲܟܿܒܼܘܼܢ ܒܹܗ ܐܲܪ̈ܥܵܬܼܵܐ ܀|
    block |ܠܵܘ ܕܲܢܫܲܒܲܚ ܦܲܪܕܲܝܣܵܐ܁|
    block |ܐܸܫܬܲܥܝܼ ܢܒܼܝܼܵܐ ܗܵܠܹܝܢ܁|
    block |ܘܠܵܘ ܕܲܢܩܲܠܸܣ ܪܲܒܿܘܼܬܼܵܐ܃|
  block
    block |ܕܢܲܗܪ̈ܵܘܵܬܼܵܐ ܕܲܒܼܓܼܵܘܹܗ ܀|
    block |܃ܠܚܲܝܠܹܗ ܕܒܼܵܪܘܿܝܵܐ ܐܲܘܪܸܒܼ|
    block |ܕܲܦܫܝܼ̈ܩܵܢ ܠܹܗ ܥܲܣ̈ܩܵܬܼܵܐ܁|
    block |܃ܕܐܲܝܟܲܢ ܢܸܒܼܥܹܗ ܕܦܲܪܕܲܝܣܵܐ|
    block |ܒܓܼܵܘ ܝܲܡܵܐ ܥܵܒܲ̇ܪ ܨܹܐܕܲܝܢ ܀|
    block |܃ܥܵܒܼ̇ܪܝܼܢ ܡܲܝ̈ܵܐ ܒܓܼܵܘ ܝܼܡܲܡܹ̈ܐ|
    block |ܘܠܵܐ ܚܵܠܛ̇ܝܼܢ ܡܲܝܵ̈ܐ ܒܡܲܝܵ̈ܐ܁|
    block |܃ܘܣܵܗ̇ܕܵܐ ܗܵܕܹܐ ܠܪܲܒܿܘܼܬܹܗ|
    block |ܕܚܲܝܠܹܗ ܐܲܬܼܩܸܢ ܟܠܡܸܕܹܿܡ ܀|
    block |܃ܐܹܝܘ ܪܸܡܙܵܐ ܕܢܵܛܲ̇ܪ ܡܲܝ̈ܵܐ|
    block |ܒܓܼܵܘ ܡܲܝܵ̈ܐ ܐܲܝܟ ܕܲܒܼܡܵܐܝܵܐ܁|
    block |܃ܘܠܵܐ ܚܵܠܹ̇ܛ ܡܲܝ̈ܵܐ ܕܲܥܕܹܢ|
    block |ܒܡܲܝܵ̈ܐ ܫܓܼܝܼܫܹ̈ܐ ܕܲܬܼܗܘܿܡ̇ܐ ܀|
    block |܃ܥܒܼܵܕܹ̈ܐ ܚܲܪ̈ܫܹܐ ܘܫܲܬܿܝܼܩܹ̈ܐ|
    block |ܩܵܥܹ̇ܝܢ ܟܠܫܵܥ ܥܲܠ ܚܲܝܠܹܗ܁|
    block |ܟܲܕܼ ܡܲܠܦܝܼܢ ܠܲܡܠܝܼܠܘܼܬܼܵܐ܁|
    block |ܕܗܵܐ ܥܵܒܼܘܿܕܼܵܐ ܒܲܥ̇ܒܼܵܕܵܘ̈ܗܝ ܀|
    block |܃ܝܘܼܠܦܵܢܵܐ ܕܡܠܸܐ ܚܲܝܹ̈ܐ|
    block |ܓܠ̣ܵܐ ܠܲܢ ܫܲܪܒܹܿܗ ܕܦܲܪܕܲܝܣܵܐ܁|
    block |܃ܘܬܲܫܥܝܼܬܼܵܐ ܕܥܲܠ ܐܝܼܠܵܢܵܐ|
    block |ܠܲܡܠܝܼܠܘܼܬܼܵܐ ܩܲܪܸܒܼܬܲܢ ܀|
    block |܃ܒܥܸܠ̈ܠܵܬܼܵܐ ܨܒܼܵܐ ܕܲܢܚܲܟܸܿܡ|
    block |ܒܵܪܘܿܝܵܐ ܠܲܡܠܝܼܠܘܼܬܲܢ܁|
    block |܃ܘܐܲܝܟ ܕܲܠܫܲܒܼܪܹ̈ܐ ܒܠܘܼܚܵܡܵܐ|
    block |ܠܚܹܐܪܘܼܬܼܵܐ ܕܒܲܢ ܐܵܘܕܲܥ ܠܲܢ ܀|
    block |܃ܠܪ̈ܘܼܚܵܢܹܐ ܒܝܲܕܼ ܬܘܼܩܵܢܵܘ̈ܗܝ|
    block |ܐܲܠܸܦ ܕܐܝܼܬܼܝܵܐ ܗ̄ܘ̣ ܘܥܵܒܼܘܿܕܼܵܐ ܗ̄ܘ̣܁|
    block |܃ܘܠܲܢ ܒܲܟܼܝܵܢܵܐ ܚܲܟܸܿܡ ܠܲܢ|
    block |ܕܲܓܠ̣ܵܐ ܒܲܢ ܥܲܠ ܟܲܣܝܘܼܬܹܗ ܀|
    block |܃ܒܪܵܫܝܼܬܼ ܠܐܲܪܥܵܐ ܘܠܲܫܡܲܝܵܐ|
    block |ܬܲܩܸܢ ܟܲܕܼ ܠܵܐ ܐܝܼܬܲܝܗܘܿܢ܁|
    block |܃ܘܥܲܡܹܗ ܕܚܲܝܠܵܐ ܕܲܒܼܪܵܫܝܼܬܼ|
    block |ܗܘ̤ܵܘ ܚܲܝܠܹ̈ܐ ܡܸܬܼܝܲܕܼܥܵܢܹ̈ܐ ܀|
    block |܃ܒܪ̣ܵܐ ܢܲܗܝܼܪܹ̈ܐ ܟܲܕܼ ܡܲܫܡܲܥ|
    block |ܩܵܠܵܐ ܠܟܸܢܫܹ̈ܐ ܕܪ̈ܘܼܚܵܢܹܐ܁|
    block |܃ܘܒܲܗܘܵܝܹܗ ܕܢܘܼܗܪܵܐ ܐܲܠܸܦ|
    block |ܕܗܘ̤ ܨܲܒܸܿܬܼ ܠܲܩܢܘܿܡܲܝ̈ܗܘܿܢ ܀|
    block |܃ܥܒ݂ܲܕܼ ܡ̣ܢ ܡܲܝ̈ܵܐ ܠܲܪܩܝܼܥܵܐ|
    block |ܘܐܲܛܥܸܢ ܡܲܝ̈ܵܐ ܠܥܸܠ ܡܸܢܹܗ܁|
    block |܃ܘܨܲܒܿܬܹܗ ܒܛܲܒܼܥܹ̈ܐ ܢܲܗܝܼܪܹ̈ܐ|
    block |ܨܸܒܼܬܵܐ ܕܚܵ̇ܫܚܵܐ ܠܲܡܠܝܼܠܹ̈ܐ ܀|
    block |܃ܟܲܢܸܫ ܡܲܝ̈ܵܐ ܡ̣ܢ ܐܲܪܥܵܐ|
    block |ܠܩܸܒܼܝܵܐ ܕܝܲܡܡܹ̈ܐ ܘܲܬܼܗܘܿܡܹ̈ܐ܁|
    block |܃ܘܨܲܒܿܬܼܵܗ̇ ܒܙܲܪ̈ܥܹܐ ܘܒܼܐܝܼܠܵܢܹ̈ܐ|
    block |ܠܚܲܝܹ̈ܐ ܕܐ̄ܢܵܫܵܐ ܘܕܲܒܼܥܝܼܪܵܐ ܀|
    block |܃ܐܲܪܚܸܫܘ ܡܲܝ̈ܵܐ ܚܲܝ̈ܘܵܬܼܵܐ|
    block |ܘܝܸܠܕܲܬ̤ ܐܲܪܥܵܐ ܟܠ ܓܸܢܣܝܼ̈ܢ܁|
    block |܃ܘܲܒܼܬܼܘܼܩܵܢܹ̈ܐ ܫܲܬܿܝܼܩܹ̈ܐ|
    block |ܚܲܟܸܿܡ ܣܲܓܿܝܼ ܠܲܡܠܝܼܠܹ̈ܐ ܀|
    block |܃ܥܒ݂ܲܕܼ ܠܲܟܼܝܵܢܲܢ ܡ̣ܢ ܐܲܪܥܵܐ|
    block |ܘܲܢܦ݂ܲܚ ܒܲܢ ܪܘܼܚܵܐ ܕܚܲܝܹ̈ܐ܁|
    block |܃ܘܲܒܼܚܘܼܒܵܐ ܕܲܠܘܵܬܼ ܓܸܢܣܲܢ|
    block |ܐܸܣ݂ܲܪ ܚܲܪ̈ܫܹܐ ܘܲܡܠܝܼܠܹ̈ܐ ܀|
    block |܃ܗܵܠܹܝܢ ܟܠܗܘܿܢ ܬܘܼܩܵܢܹ̈ܐ|
    block |ܟܣܹܝܢ ܗ̄ܘ̣ܵܘ ܡܸܡܬܼܘܿܡ ܒܝܼܕܲܥܬܹܗ܁|
    block |܃ܘܲܠܓܸܠܝܵܐ ܐܲܝܬܿܝܼ ܐܸܢܘܿܢ|
    block |ܘܚܵܘܝܼ ܚܘܼܒܹܿܗ ܠܩܸܢܝܵܢ̈ܘ̈ܗܝ ܀|
    block |܃ܩܲܕܿܝܼܡ ܗ̄ܘ̣ܵܐ ܕܹܝܢ ܨܸܒܼܝܵܢܹܗ|
    block |ܠܬܼܘܼܩܵܢܵܘ̈ܗܝ ܥܲܡ ܐܝܼܬܼܘܼܬܹܗ܁|
    block |܃ܘܝܵ̇ܕܲܥ ܗ̄ܘ̣ܵܐ ܥܲܕܼܠܵܐ ܢܸܒܼܪܸܐ|
    block |ܕܲܟܼܡܵܐ ܟܝܵܢܹ̈ܐ ܥܵܒܹ̇ܕܼ ܗ̄ܘ̣ܵܐ ܀|
    block |܃ܡܦܵܣ ܗ̄ܘ̣ܵܐ ܕܲܬܼܪܹܝܢ ܬܘܼܩܵܢܹ̈ܐ|
    block |܃ܥܵܗ̇ܢܝܼܢ ܗ̄ܘ̣ܵܘ ܠܲܡܠܝܼܠܘܼܬܼܵܐ|
    block |܃ܥܘܼܡܪܵܐ ܕܐܲܪܥܵܐ ܠܡܵܝܘܿܬܹ̈ܐ|
    block |ܘܲܫܡܲܝܵܐ ܠܠܵܐ ܡ̇ܝܘܿܬܹ̈ܐ ܀|
    block |ܝܵ̇ܕܲܥ ܗ̄ܘ̣ܵܐ ܚܘܼܫܵܒܲܝ̈ܗܘܿܢ܃|
  block
    block |ܕܲܡܠܝܼܠܹ̈ܐ ܥܲܕܼܠܵܐ ܢܸܗܘܘܿܢ܁|
    block |܃ܘܲܓܲܠ̈ܝܵܢ ܗ̄ܘܲܝ̈ ܠܹܗ ܟܲܣ̈ܝܵܬܼܵܐ|
    block |ܕܲܒܼܵܬܲܪ ܙܲܒܼܢܵܐ ܡܸܣܬܲܥܪ̈ܵܢ ܀|
    block |܃ܒܟܼܠ ܕܲܗܘ̤ܵܐ ܡܸܬܼܒܲܩܸܐ ܗ̄ܘ̣ܵܐ|
    block |ܥܲܕܼܠܵܐ ܢܹܐܬܸܐ ܠܲܗܘܵܝܵܐ܁|
    block |܃ܘܲܡܣܲܝܟܼܝܼܢ ܗ̄ܘ̣ܵܘ ܒܝܼܕܲܥܬܹܗ|
    block |ܥܒܼܵܕܹ̈ܐ ܕܡܸܢܹܗ ܗܵܘܹ̇ܝܢ ܗ̄ܘ̣ܵܘ ܀|
    block |܃ܠܵܘ ܣܘܼܢܩܵܢܹܗ ܐܸܬܼܡܲܠܝܼ|
    block |ܕܠܲܝܬܿܝܼ ܒܪܝܼܬܼܵܐ ܠܲܗܘܵܝܵܐ܁|
    block |܃ܨܸܒܼܝܵܢܹܗ ܟܲܣܝܵܐ ܚܵܘܝܼ|
    block |ܕܲܟܼܡܵܐ ܪܵܚܹ̇ܡ ܠܩܸܢܝܵܢܵܘ̈ܗܝ ܀|
    block |܃ܗܘ̤ ܢܸܒܼܥܵܐ ܗ̄ܘ̣ ܕܲܡܠܸܐ ܚܲܝܹ̈ܐ|
    block |ܕܲܩܢܸܐ ܗ̄ܘ̣ ܚܲܝܼ̈ܐ ܒܲܟܼܝܵܢܹܗ܁|
    block |܃ܘܡ̣ܢ ܠܵܐ ܡܸܕܲܡ ܬܲܩܸܢ ܟܠ|
    block |ܘܝܲܗ̣̄ܒܼ ܚܲܝܘܼܬܼܵܐ ܒܲܠܝܼܠܹ̈ܐ ܀|
    block |܃ܥܘܼܬܼܪܹܗ ܐܝܼܬܼܵܘܗܝ ܨܸܒܼܝܵܢܹܗ|
    block |ܘܓܲܙܹܗ ܪܲܒܵܐ ܚܘܼܫܵܒܹܗ܁|
    block |܃ܘܟܲܕܼ ܠܵܐ ܫܲܐ̣ܠܘܼܗܝ ܢܵܣܘܿܒܹ̈ܐ|
    block |ܦܬ݂ܲܚ ܣܝܼܡܵܬܹ̈ܗ ܘܐܲܥܬܲܪ ܟܠ ܀|
    block |܃ܦܪܝܼܣ ܚܘܼܒܹܿܗ ܥܲܠ ܒܸܪ̈ܝܵܬܹܗ|
    block |ܘܣܵܥܲ̇ܪ ܟܠܝܘܿܡ ܩܸܢܝܵܢܵܘ̈ܗܝ܁|
    block |܃ܘܢܵܛܲ̇ܪ ܪܸܡܙܹܗ ܠܲܟܼܝܵܢܹ̈ܐ|
    block |ܡܠܝܼܠܹ̈ܐ ܘܚܲܪ̈ܫܹܐ ܫܲܘܝܵܐܝܼܬܼ ܀|
    block |܃ܣܵܡ̣ ܢܵܡܘܿܣܵܐ ܠܡܵܝܘܿܬܹ̈ܐ|
    block |ܕܐܸܢ ܢܵܛ̇ܪܝܼܢ ܠܹܗ ܚܵܐܹ̇ܝܢ ܒܹܗ܁|
    block |܃ܘܐܲܩܝܼܡ ܚܲܝܠܹܗ ܪܘܼܚܵܢܵܐ|
    block |ܠܬܸܫܡܸܫܬܵܐ ܕܣܘܼܢܩܵܢܲܝ̈ܗܘܿܢ ܀|
    block |܃ܗܵܠܹܝܢ ܡܸܡܬܼܘܿܡ ܣܝܼ̈ܡܵܢ ܗ̣̄ܘܲܝ̈|
    block |ܕܡܸܣܬܲܥܪ݁ܵܢ ܐܲܝܟ ܨܸܒܼܝܵܢܹܗ܁|
    block |܃ܘܒܼܝܼܕܲܥܬܼܵܐ ܕܠܵܐ ܡܸܬܿܕܲܪܟܵܐ|
    block |ܬܲܚܸܡ ܙܲܒܼܢܹ̈ܐ ܠܲܥ̇ܒܼܵܕܼܵܘ̈ܗܝ ܀|
    block |܃ܟܠܗܘܿܢ ܟܲܟܼܪܸܙ ܟܲܣܝܘܼܬܹܗ|
    block |ܒܓܲܠ̈ܝܵܬܼܵܐ ܕܲܥܒܼܵܕܼ ܐܝܼܕܼܵܘ̈ܗܝ܁|
    block |܃ܟܲܕܼ ܬܵܢܹ̇ܝܢ ܥܲܠ ܪܲܒܿܘܼܬܹܗ|
    block |ܫܸܡܫܵܐ ܘܣܲܗܪܵܐ ܒܪ̈ܲܗܛܲܝܗܘܿܢ ܀|
    block |܃ܠܹܗ ܚܲܝܵܒܼܝܼܢ ܬܘܼܩܵܢܵܘ̈ܗܝ|
    block |ܬܵܘܕܲܝܼܬܼܵܐ ܥܲܠ ܡ̇ܘܗܲܒܼܬܹܗ܁|
    block |܃ܕܲܒܼܪ̈ܲܚܡܹܐ ܨܲܒܸܿܬܼ ܐܸܢܘܿܢ|
    block |ܒܚܘܼܒܵܐ ܢܵܘܕܿܘܿܢ ܠܐܝܼܬܼܘܼܬܹܗ ܀|
    block |܃ܠܵܘ ܣܘܼܢܩܵܢܹܗ ܡܸܬܼܡܲܠܸܐ|
    block |ܡ̣ܢ ܬܵܘܕܲܝܼܬܼܵܐ ܕܲܥܒܼܝܼܕܹ̈ܐ܁|
    block |܃ܬܵܘܕܲܝܼܬܼܵܐ ܠܲܢ ܝܘܼܬܼܪܵܢܵܐ ܗ̄ܝܼ|
    block |ܘܠܹܗ ܕܝܼܠܹܗ ܠܵܐ ܡܸܬܼܒܲܥܝܵܐ ܀|
    block |܃ܡܲܢ̣ܘܼ ܩܲܠܸܣ ܠܲܟܼܝܵܢܹܗ|
    block |ܟܲܕܼ ܐܝܼܬܼܵܘܗܝ ܗ̄ܘ̣ܵܐ ܡܬܼܘܿܡ̇ܐܝܼܬܼ܁|
    block |܃ܘܡܲܢ ܩܲܪܸܒܼ ܠܹܗ ܬܸܫܒܿܘܿܚܬܵܐ|
    block |ܥܲܕܼܠܵܐ ܢܸܒܼܪܸܐ ܒܸܪ̈ܝܵܬܼܵܐ ܀|
    block |܃ܫܘܼܒܼܚܹܗ ܐܝܼܬܼܵܘܗܝ ܒܲܟܼܝܵܢܹܗ|
    block |ܘܪܘܼܡܪܵܡܹܗ ܥܲܡ ܐܝܼܬܼܘܼܬܹܗ܁|
    block |܃ܘܠܵܐ ܙܲܥܲܪ ܐܵܦܠܵܐ ܝܵܪܹܒܼ|
    block |ܕܪܵܡ ܗ̄ܘ̣ ܟܝܵܢܹܗ ܡ̣ܢ ܗܵܠܹܝܢ ܀|
    block |܃ܠܲܢ ܗ̄ܘ̣ ܡ̇ܘܪܸܒܼ ܟܲܕܼ ܩܵܪܹܐ|
    block |ܘܲܡܩܲܪܸܒܼ ܠܲܢ ܠܝܼܕܲܥܬܹܗ܁|
    block |܃ܕܡ̇ܐ ܕܝܼܕܲܥܢܵܝܗܝ ܢܸܬܸܿܠ ܠܲܢ|
    block |ܡܲܠܟܿܘܼܬܼܵܐ ܚܠܵܦ ܬܵܘܕܲܝܼܬܼܵܐ ܀|
    block |܃ܒܚܘܼܒܵܐ ܕܢܲܦܫܵܐ ܢܵܘܕܸܿܐ ܠܹܗ|
    block |ܠܥܵܒܼ̇ܘܿܕܼܵܐ ܥܲܠ ܬܘܼܩܵܢܵܘ̈ܗܝ܁|
    block |܃ܕܡܸܛܠܵܬܲܢ ܬܲܩܸܢ ܟܠ|
    block |ܠܹܗ ܬܵܘܕܲܝܼܬܼܵܐ ܡ̣ܢ ܟܝܼܠܹܗ ܀|
