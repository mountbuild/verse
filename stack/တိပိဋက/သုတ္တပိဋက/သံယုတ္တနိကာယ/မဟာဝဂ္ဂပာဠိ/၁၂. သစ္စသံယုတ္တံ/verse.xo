block |၁၂။ သစ္စသံယုတ္တံ|
  block |၁။ သမာဓိဝဂ္ဂေါ|
    block |၁။ သမာဓိသုတ္တံ|
      count |၁၀၇၁|, |သာဝတ္ထိနိဒာနံ။ သမာဓိံ၊ ဘိက္ခဝေ၊ ဘာဝေထ။ သမာဟိတော၊ ဘိက္ခဝေ၊ ဘိက္ခု ယထာဘူတံ ပဇာနာတိ။ ကိဉ္စ ယထာဘူတံ ပဇာနာတိ။ ဣဒံ ဒုက္ခန္တိ ယထာဘူတံ ပဇာနာတိ၊ အယံ ဒုက္ခသမုဒယောတိ ယထာဘူတံ ပဇာနာတိ၊ အယံ ဒုက္ခနိရောဓောတိ ယထာဘူတံ ပဇာနာတိ၊ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနာတိ။ သမာဓိံ၊ ဘိက္ခဝေ၊ ဘာဝေထ။ သမာဟိတော၊ ဘိက္ခဝေ၊ ဘိက္ခု ယထာဘူတံ ပဇာနာတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော၊ အယံ ဒုက္ခသမုဒယောတိ ယောဂေါ ကရဏီယော၊ အယံ ဒုက္ခနိရောဓောတိ ယောဂေါ ကရဏီယော၊ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဌမံ။|
    block |၂။ ပဋိသလ္လာနသုတ္တံ|
      count |၁၀၇၂|, |ပဋိသလ္လာနေ၊ ဘိက္ခဝေ၊ ယောဂမာပဇ္ဇထ။ ပဋိသလ္လီနော၊ ဘိက္ခဝေ၊ ဘိက္ခု ယထာဘူတံ ပဇာနာတိ။ ကိဉ္စ ယထာဘူတံ ပဇာနာတိ။ ဣဒံ ဒုက္ခန္တိ ယထာဘူတံ ပဇာနာတိ၊ အယံ ဒုက္ခသမုဒယောတိ ယထာဘူတံ ပဇာနာတိ၊ အယံ ဒုက္ခနိရောဓောတိ ယထာဘူတံ ပဇာနာတိ၊ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနာတိ။ ပဋိသလ္လာနေ၊ ဘိက္ခဝေ၊ ယောဂမာပဇ္ဇထ။ ပဋိသလ္လီနော၊ ဘိက္ခဝေ၊ ဘိက္ခု ယထာဘူတံ ပဇာနာတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော၊ အယံ ဒုက္ခသမုဒယောတိ ယောဂေါ ကရဏီယော၊ အယံ ဒုက္ခနိရောဓောတိ ယောဂေါ ကရဏီယော၊ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဒုတိယံ။|
    block |၃။ ပဌမကုလပုတ္တသုတ္တံ|
      count |၁၀၇၃|, |ယေ ဟိ ကေစိ၊ ဘိက္ခဝေ၊ အတီတမဒ္ဓါနံ ကုလပုတ္တာ သမ္မာ အဂါရသ္မာ အနဂါရိယံ ပဗ္ဗဇိံသု၊ သဗ္ဗေ တေ စတုန္နံ အရိယသစ္စာနံ ယထာဘူတံ အဘိသမယာယ။ ယေ ဟိ ကေစိ၊ ဘိက္ခဝေ၊ အနာဂတမဒ္ဓါနံ ကုလပုတ္တာ သမ္မာ အဂါရသ္မာ အနဂါရိယံ ပဗ္ဗဇိဿန္တိ၊ သဗ္ဗေ တေ စတုန္နံ အရိယသစ္စာနံ ယထာဘူတံ အဘိသမယာယ။ ယေ ဟိ ကေစိ၊ ဘိက္ခဝေ၊ ဧတရဟိ ကုလပုတ္တာ သမ္မာ အဂါရသ္မာ အနဂါရိယံ ပဗ္ဗဇန္တိ၊ သဗ္ဗေ တေ စတုန္နံ အရိယသစ္စာနံ ယထာဘူတံ အဘိသမယာယ။|
      block |ကတမေသံ စတုန္နံ။ ဒုက္ခဿ အရိယသစ္စဿ ဒုက္ခသမုဒယဿ အရိယသစ္စဿ ဒုက္ခနိရောဓဿ အရိယသစ္စဿ ဒုက္ခနိရောဓဂါမိနိယာ ပဋိပဒာယ အရိယသစ္စဿ။ ယေ ဟိ ကေစိ၊ ဘိက္ခဝေ၊ အတီတမဒ္ဓါနံ ကုလပုတ္တာ သမ္မာ အဂါရသ္မာ အနဂါရိယံ ပဗ္ဗဇိံသု။ပေ။ ပဗ္ဗဇိဿန္တိ။ပေ။ ပဗ္ဗဇန္တိ၊ သဗ္ဗေ တေ ဣမေသံယေဝ စတုန္နံ အရိယသစ္စာနံ ယထာဘူတံ အဘိသမယာယ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော၊ အယံ ဒုက္ခသမုဒယောတိ ယောဂေါ ကရဏီယော၊ အယံ ဒုက္ခနိရောဓောတိ ယောဂေါ ကရဏီယော၊ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ တတိယံ။|
    block |၄။ ဒုတိယကုလပုတ္တသုတ္တံ|
      count |၁၀၇၄|, |ယေ ဟိ ကေစိ၊ ဘိက္ခဝေ၊ အတီတမဒ္ဓါနံ ကုလပုတ္တာ သမ္မာ အဂါရသ္မာ အနဂါရိယံ ပဗ္ဗဇိတာ ယထာဘူတံ အဘိသမေသုံ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမေသုံ။ ယေ ဟိ ကေစိ၊ ဘိက္ခဝေ၊ အနာဂတမဒ္ဓါနံ ကုလပုတ္တာ သမ္မာ အဂါရသ္မာ အနဂါရိယံ ပဗ္ဗဇိတာ ယထာဘူတံ အဘိသမေဿန္တိ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမေဿန္တိ။ ယေ ဟိ ကေစိ၊ ဘိက္ခဝေ၊ ဧတရဟိ ကုလပုတ္တာ သမ္မာ အဂါရသ္မာ အနဂါရိယံ ပဗ္ဗဇိတာ ယထာဘူတံ အဘိသမေန္တိ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမေန္တိ။|
      block |ကတမာနိ စတ္တာရိ။ ဒုက္ခံ အရိယသစ္စံ၊ ဒုက္ခသမုဒယံ အရိယသစ္စံ၊ ဒုက္ခနိရောဓံ အရိယသစ္စံ၊ ဒုက္ခနိရောဓဂါမိနီ ပဋိပဒာ အရိယသစ္စံ။ ယေ ဟိ ကေစိ၊ ဘိက္ခဝေ၊ အတီတမဒ္ဓါနံ ကုလပုတ္တာ သမ္မာ အဂါရသ္မာ အနဂါရိယံ ပဗ္ဗဇိတာ ယထာဘူတံ အဘိသမေသုံ။ပေ။ အဘိသမေဿန္တိ။ပေ။ အဘိသမေန္တိ၊ သဗ္ဗေ တေ ဣမာနိ စတ္တာရိ အရိယသစ္စာနိ ယထာဘူတံ အဘိသမေန္တိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ စတုတ္ထံ။|
    block |၅။ ပဌမသမဏဗြာဟ္မဏသုတ္တံ|
      count |၁၀၇၅|, |ယေ ဟိ ကေစိ၊ ဘိက္ခဝေ၊ အတီတမဒ္ဓါနံ သမဏာ ဝါ ဗြာဟ္မဏာ ဝါ ယထာဘူတံ အဘိသမ္ဗောဇ္ဈိံသု၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမ္ဗောဇ္ဈိံသု။ ယေ ဟိ ကေစိ၊ ဘိက္ခဝေ၊ အနာဂတမဒ္ဓါနံ သမဏာ ဝါ ဗြာဟ္မဏာ ဝါ ယထာဘူတံ အဘိသမ္ဗောဇ္ဈိဿန္တိ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမ္ဗောဇ္ဈိဿန္တိ။ ယေ ဟိ ကေစိ၊ ဘိက္ခဝေ၊ ဧတရဟိ သမဏာ ဝါ ဗြာဟ္မဏာ ဝါ ယထာဘူတံ အဘိသမ္ဗောဇ္ဈန္တိ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမ္ဗောဇ္ဈန္တိ။|
      block |ကတမာနိ စတ္တာရိ။ ဒုက္ခံ အရိယသစ္စံ။ပေ။ ဒုက္ခနိရောဓဂါမိနီ ပဋိပဒာ အရိယသစ္စံ။ ယေ ဟိ ကေစိ၊ ဘိက္ခဝေ၊ အတီတမဒ္ဓါနံ သမဏာ ဝါ ဗြာဟ္မဏာ ဝါ ယထာဘူတံ အဘိသမ္ဗောဇ္ဈိံသု။ပေ။ အဘိသမ္ဗောဇ္ဈိဿန္တိ။ပေ။ အဘိသမ္ဗောဇ္ဈန္တိ၊ သဗ္ဗေ တေ ဣမာနိ စတ္တာရိ အရိယသစ္စာနိ ယထာဘူတံ အဘိသမ္ဗောဇ္ဈန္တိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဉ္စမံ။|
    block |၆။ ဒုတိယသမဏဗြာဟ္မဏသုတ္တံ|
      count |၁၀၇၆|, |ယေ ဟိ ကေစိ၊ ဘိက္ခဝေ၊ အတီတမဒ္ဓါနံ သမဏာ ဝါ ဗြာဟ္မဏာ ဝါ ယထာဘူတံ အဘိသမ္ဗုဒ္ဓံ ပကာသေသုံ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမ္ဗုဒ္ဓံ ပကာသေသုံ။ ယေ ဟိ ကေစိ၊ ဘိက္ခဝေ၊ အနာဂတမဒ္ဓါနံ သမဏာ ဝါ ဗြာဟ္မဏာ ဝါ ယထာဘူတံ အဘိသမ္ဗုဒ္ဓံ ပကာသေဿန္တိ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမ္ဗုဒ္ဓံ ပကာသေဿန္တိ။ ယေ ဟိ ကေစိ၊ ဘိက္ခဝေ၊ ဧတရဟိ သမဏာ ဝါ ဗြာဟ္မဏာ ဝါ ယထာဘူတံ အဘိသမ္ဗုဒ္ဓံ ပကာသေန္တိ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမ္ဗုဒ္ဓံ ပကာသေန္တိ။|
      block |ကတမာနိ စတ္တာရိ။ ဒုက္ခံ အရိယသစ္စံ။ပေ။ ဒုက္ခနိရောဓဂါမိနီ ပဋိပဒာ အရိယသစ္စံ။ ယေ ဟိ ကေစိ၊ ဘိက္ခဝေ၊ အတီတမဒ္ဓါနံ သမဏာ ဝါ ဗြာဟ္မဏာ ဝါ ယထာဘူတံ အဘိသမ္ဗုဒ္ဓံ ပကာသေသုံ။ပေ။ ပကာသေဿန္တိ။ပေ။ ပကာသေန္တိ၊ သဗ္ဗေ တေ ဣမာနိ စတ္တာရိ အရိယသစ္စာနိ ယထာဘူတံ အဘိသမ္ဗုဒ္ဓံ ပကာသေန္တိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဆဋ္ဌံ။|
    block |၇။ ဝိတက္ကသုတ္တံ|
      count |၁၀၇၇|, |မာ၊ ဘိက္ခဝေ၊ ပါပကေ အကုသလေ ဝိတက္ကေ ဝိတက္ကေယျာထ၊ သေယျထိဒံ ကာမဝိတက္ကံ၊ ဗျာပါဒဝိတက္ကံ၊ ဝိဟိံသာဝိတက္ကံ။ တံ ကိဿ ဟေတု။ နေတေ၊ ဘိက္ခဝေ၊ ဝိတက္ကာ အတ္ထသံဟိတာ နာဒိဗြဟ္မစရိယကာ န နိဗ္ဗိဒာယ န ဝိရာဂါယ န နိရောဓာယ န ဥပသမာယ န အဘိညာယ န သမ္ဗောဓာယ န နိဗ္ဗာနာယ သံဝတ္တန္တိ။|
      block |ဝိတက္ကေန္တာ စ ခေါ တုမှေ၊ ဘိက္ခဝေ၊ ဣဒံ ဒုက္ခန္တိ ဝိတက္ကေယျာထ၊ အယံ ဒုက္ခသမုဒယောတိ ဝိတက္ကေယျာထ၊ အယံ ဒုက္ခနိရောဓောတိ ဝိတက္ကေယျာထ၊ အယံ ဒုက္ခနိရောဓဂါမိနီ ပဋိပဒာတိ ဝိတက္ကေယျာထ။ တံ ကိဿ ဟေတု။ ဧတေ၊ ဘိက္ခဝေ၊ ဝိတက္ကာ အတ္ထသံဟိတာ ဧတေ အာဒိဗြဟ္မစရိယကာ ဧတေ နိဗ္ဗိဒာယ ဝိရာဂါယ နိရောဓာယ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တန္တိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ သတ္တမံ။|
    block |၈။ စိန္တသုတ္တံ|
      count |၁၀၇၈|, |မာ၊ ဘိက္ခဝေ၊ ပါပကံ အကုသလံ စိတ္တံ စိန္တေယျာထ သဿတော လောကောတိ ဝါ အသဿတော လောကောတိ ဝါ၊ အန္တဝါ လောကောတိ ဝါ အနန္တဝါ လောကောတိ ဝါ၊ တံ ဇီဝံ တံ သရီရန္တိ ဝါ အညံ ဇီဝံ အညံ သရီရန္တိ ဝါ၊ ဟောတိ တထာဂတော ပရံ မရဏာတိ ဝါ န ဟောတိ တထာဂတော ပရံ မရဏာတိ ဝါ၊ ဟောတိ စ န စ ဟောတိ တထာဂတော ပရံ မရဏာတိ ဝါ၊ နေဝ ဟောတိ န န ဟောတိ တထာဂတော ပရံ မရဏာတိ ဝါ။ တံ ကိဿ ဟေတု။ နေသာ၊ ဘိက္ခဝေ၊ စိန္တာ အတ္ထသံဟိတာ နာဒိဗြဟ္မစရိယကာ န နိဗ္ဗိဒာယ န ဝိရာဂါယ န နိရောဓာယ န ဥပသမာယ န အဘိညာယ န သမ္ဗောဓာယ န နိဗ္ဗာနာယ သံဝတ္တတိ။|
      block |စိန္တေန္တာ စ ခေါ တုမှေ၊ ဘိက္ခဝေ၊ ဣဒံ ဒုက္ခန္တိ စိန္တေယျာထ၊ အယံ ဒုက္ခသမုဒယောတိ စိန္တေယျာထ၊ အယံ ဒုက္ခနိရောဓောတိ စိန္တေယျာထ၊ အယံ ဒုက္ခနိရောဓဂါမိနီ ပဋိပဒာတိ စိန္တေယျာထ။ တံ ကိဿ ဟေတု။ ဧသာ၊ ဘိက္ခဝေ၊ စိန္တာ အတ္ထသံဟိတာ၊ ဧသာ အာဒိဗြဟ္မစရိယကာ၊ ဧသာ နိဗ္ဗိဒာယ ဝိရာဂါယ နိရောဓာယ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ အဋ္ဌမံ။|
    block |၉။ ဝိဂ္ဂါဟိကကထာသုတ္တံ|
      count |၁၀၇၉|, |မာ၊ ဘိက္ခဝေ၊ ဝိဂ္ဂါဟိကကထံ ကထေယျာထ န တွံ ဣမံ ဓမ္မဝိနယံ အာဇာနာသိ၊ အဟံ ဣမံ ဓမ္မဝိနယံ အာဇာနာမိ။ ကိံ တွံ ဣမံ ဓမ္မဝိနယံ အာဇာနိဿသိ။ မိစ္ဆာပဋိပန္နော တွမသိ၊ အဟမသ္မိ သမ္မာပဋိပန္နော။ သဟိတံ မေ၊ အသဟိတံ တေ။ ပုရေဝစနီယံ ပစ္ဆာ အဝစ၊ ပစ္ဆာဝစနီယံ ပုရေ အဝစ။ အဓိစိဏ္ဏံ တေ ဝိပရာဝတ္တံ။ အာရောပိတော တေ ဝါဒော၊ စရ ဝါဒပ္ပမောက္ခါယ။ နိဂ္ဂဟိတောသိ၊ နိဗ္ဗေဌေဟိ ဝါ သစေ ပဟောသီတိ။ တံ ကိဿ ဟေတု။ နေသာ၊ ဘိက္ခဝေ၊ ကထာ အတ္ထသံဟိတာ နာဒိဗြဟ္မစရိယကာ န နိဗ္ဗိဒာယ န ဝိရာဂါယ န နိရောဓာယ န ဥပသမာယ န အဘိညာယ န သမ္ဗောဓာယ န နိဗ္ဗာနာယ သံဝတ္တတိ။|
      block |ကထေန္တာ စ ခေါ တုမှေ၊ ဘိက္ခဝေ၊ ဣဒံ ဒုက္ခန္တိ ကထေယျာထ၊ အယံ ဒုက္ခသမုဒယောတိ ကထေယျာထ၊ အယံ ဒုက္ခနိရောဓောတိ ကထေယျာထ၊ အယံ ဒုက္ခနိရောဓဂါမိနီ ပဋိပဒာတိ ကထေယျာထ။ပေ။ ယောဂေါ ကရဏီယောတိ။ နဝမံ။|
    block |၁၀။ တိရစ္ဆာနကထာသုတ္တံ|
      count |၁၀၈၀|, |မာ၊ ဘိက္ခဝေ၊ အနေကဝိဟိတံ တိရစ္ဆာနကထံ ကထေယျာထ၊ သေယျထိဒံ ရာဇကထံ စောရကထံ မဟာမတ္တကထံ သေနာကထံ၊ ဘယကထံ ယုဒ္ဓကထံ၊ အန္နကထံ ပါနကထံ ဝတ္ထကထံ သယနကထံ မာလာကထံ ဂန္ဓကထံ၊ ဉာတိကထံ ယာနကထံ ဂါမကထံ နိဂမကထံ နဂရကထံ ဇနပဒကထံ ဣတ္ထိကထံ သူရကထံ ဝိသိခါကထံ ကုမ္ဘဋ္ဌာနကထံ၊ ပုဗ္ဗပေတကထံ နာနတ္တကထံ၊ လောကက္ခါယိကံ သမုဒ္ဒက္ခါယိကံ ဣတိဘဝါဘဝကထံ ဣတိ ဝါ။ တံ ကိဿ ဟေတု။ နေသာ၊ ဘိက္ခဝေ၊ ကထာ အတ္ထသံဟိတာ နာဒိဗြဟ္မစရိယကာ န နိဗ္ဗိဒာယ န ဝိရာဂါယ န နိရောဓာယ န ဥပသမာယ န အဘိညာယ န သမ္ဗောဓာယ န နိဗ္ဗာနာယ သံဝတ္တတိ။|
      block |ကထေန္တာ စ ခေါ တုမှေ၊ ဘိက္ခဝေ၊ ဣဒံ ဒုက္ခန္တိ ကထေယျာထ၊ အယံ ဒုက္ခသမုဒယောတိ ကထေယျာထ၊ အယံ ဒုက္ခနိရောဓောတိ ကထေယျာထ၊ အယံ ဒုက္ခနိရောဓဂါမိနီ ပဋိပဒာတိ ကထေယျာထ။ တံ ကိဿ ဟေတု။ ဧသာ၊ ဘိက္ခဝေ၊ ကထာ အတ္ထသံဟိတာ၊ ဧသာ အာဒိဗြဟ္မစရိယကာ၊ ဧသာ နိဗ္ဗိဒာယ ဝိရာဂါယ နိရောဓာယ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဒသမံ။|
      stand |သမာဓိဝဂ္ဂေါ ပဌမော။|
      block |တဿုဒ္ဒာနံ|
      block
        block |သမာဓိ ပဋိသလ္လာနာ၊ ကုလပုတ္တာ အပရေ ဒုဝေ။|
        block |သမဏဗြာဟ္မဏာ ဝိတက္ကံ၊ စိန္တာ ဝိဂ္ဂါဟိကာ ကထာတိ။|
        block |ဓမ္မစက္ကံ တထာဂတံ၊ ခန္ဓာ အာယတနေန စ။|
        block |ဓာရဏာ စ ဒွေ အဝိဇ္ဇာ၊ ဝိဇ္ဇာ သင်္ကာသနာ တထာတိ။|
        block |စတုန္နံ အရိယသစ္စာနံ၊ ယထာဘူတံ အဒဿနာ။|
        block |သံသိတံ ဒီဃမဒ္ဓါနံ၊ တာသု တာသွေဝ ဇာတိသု။|
        block |တာနိ ဧတာနိ ဒိဋ္ဌာနိ၊ ဘဝနေတ္တိ သမူဟတာ။|
        block |ဥစ္ဆိန္နံ မူလံ ဒုက္ခဿ၊ နတ္ထိဒာနိ ပုနဗ္ဘဝေါတိ။ ပဌမံ။|
        block |ယေ ဒုက္ခံ နပ္ပဇာနန္တိ၊ အထော ဒုက္ခဿ သမ္ဘဝံ။|
        block |ယတ္ထ စ သဗ္ဗသော ဒုက္ခံ၊ အသေသံ ဥပရုဇ္ဈတိ။|
        block |တဉ္စ မဂ္ဂံ န ဇာနန္တိ၊ ဒုက္ခူပသမဂါမိနံ။|
        block |စေတောဝိမုတ္တိဟီနာ တေ၊ အထော ပညာဝိမုတ္တိယာ။|
        block |အဘဗ္ဗာ တေ အန္တကိရိယာယ၊ တေ ဝေ ဇာတိဇရူပဂါ။|
        block |ယေ စ ဒုက္ခံ ပဇာနန္တိ၊ အထော ဒုက္ခဿ သမ္ဘဝံ။|
        block |ယတ္ထ စ သဗ္ဗသော ဒုက္ခံ၊ အသေသံ ဥပရုဇ္ဈတိ။|
        block |တဉ္စ မဂ္ဂံ ပဇာနန္တိ၊ ဒုက္ခူပသမဂါမိနံ။|
        block |စေတောဝိမုတ္တိသမ္ပန္နာ၊ အထော ပညာဝိမုတ္တိယာ။|
        block |သဗ္ဗာ တေ အန္တကိရိယာယ၊ န တေ ဇာတိဇရူပဂါတိ။ ဒုတိယံ။|
        block |ဒွေ ဝဇ္ဇီ သမ္မာသမ္ဗုဒ္ဓေါ၊ အရဟံ အာသဝက္ခယော။|
        block |မိတ္တံ တထာ စ လောကော စ၊ ပရိညေယျံ ဂဝမ္ပတီတိ။|
        block |သီသပါ ခဒိရော ဒဏ္ဍော၊ စေလာ သတ္တိသတေန စ။|
        block |ပါဏာ သုရိယူပမာ ဒွေဓာ၊ ဣန္ဒခီလော စ ဝါဒိနောတိ။|
        block |စိန္တာ ပပါတော ပရိဠာဟော၊ ကူဋံ ဝါလန္ဓကာရော စ။|
        block |ဆိဂ္ဂဠေန စ ဒွေ ဝုတ္တာ၊ သိနေရု အပရေ ဒုဝေတိ။|
        block |နခသိခါ ပေါက္ခရဏီ၊ သံဘေဇ္ဇ အပရေ ဒုဝေ။|
        block |ပထဝီ ဒွေ သမုဒ္ဒာ ဒွေ၊ ဒွေမာ စ ပဗ္ဗတူပမာတိ။|
        block |အညတြ ပစ္စန္တံ ပညာ၊ သုရာမေရယဩဒကာ။|
        block |မတ္တေယျ ပေတ္တေယျာ စာပိ၊ သာမညံ ဗြဟ္မပစာယိကန္တိ။|
        block |ပါဏံ အဒိန္နံ ကာမေသု၊ မုသာဝါဒဉ္စ ပေသုညံ။|
        block |ဖရုသံ သမ္ဖပ္ပလာပံ၊ ဗီဇဉ္စ ဝိကာလံ ဂန္ဓန္တိ။|
        block |နစ္စံ သယနံ ရဇတံ၊ ဓညံ မံသံ ကုမာရိကာ။|
        block |ဒာသီ အဇေဠကဉ္စေဝ၊ ကုက္ကုဋသူကရဟတ္ထီတိ။|
        block |ခေတ္တံ ကာယံ ဒူတေယျဉ္စ၊ တုလာကူဋံ ဥက္ကောဋနံ။|
        block |ဆေဒနံ ဝဓဗန္ဓနံ၊ ဝိပရာလောပံ သာဟသန္တိ။|
        block |မနုဿတော စုတာ ဆာပိ၊ ဒေဝါ စုတာ နိရယတော။|
        block |တိရစ္ဆာနပေတ္တိဝိသယာ၊ တိံသမတ္တော ဂတိဝဂ္ဂေါတိ။|
        block |မဂ္ဂဗောဇ္ဈင်္ဂံ သတိယာ၊ ဣန္ဒြိယံ သမ္မပ္ပဓာနံ။|
        block |ဗလိဒ္ဓိပါဒာနုရုဒ္ဓါ၊ ဈာနာနာပါနသံယုတံ။|
        block |သောတာပတ္တိ သစ္စဉ္စာတိ၊ မဟာဝဂ္ဂေါတိ ဝုစ္စတီတိ။|
  block |၂။ ဓမ္မစက္ကပ္ပဝတ္တနဝဂ္ဂေါ|
    block |၁။ ဓမ္မစက္ကပ္ပဝတ္တနသုတ္တံ|
      count |၁၀၈၁|, |ဧကံ သမယံ ဘဂဝါ ဗာရာဏသိယံ ဝိဟရတိ ဣသိပတနေ မိဂဒာယေ။ တတြ ခေါ ဘဂဝါ ပဉ္စဝဂ္ဂိယေ ဘိက္ခူ အာမန္တေသိ ဒွေမေ၊ ဘိက္ခဝေ၊ အန္တာ ပဗ္ဗဇိတေန န သေဝိတဗ္ဗာ။ ကတမေ ဒွေ။ ယော စာယံ ကာမေသု ကာမသုခလ္လိကာနုယောဂေါ ဟီနော ဂမ္မော ပေါထုဇ္ဇနိကော အနရိယော အနတ္ထသံဟိတော၊ ယော စာယံ အတ္တကိလမထာနုယောဂေါ ဒုက္ခေါ အနရိယော အနတ္ထသံဟိတော။ ဧတေ ခေါ၊ ဘိက္ခဝေ၊ ဥဘော အန္တေ အနုပဂမ္မ မဇ္ဈိမာ ပဋိပဒာ တထာဂတေန အဘိသမ္ဗုဒ္ဓါ စက္ခုကရဏီ ဉာဏကရဏီ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ။|
      block |ကတမာ စ သာ၊ ဘိက္ခဝေ၊ မဇ္ဈိမာ ပဋိပဒာ တထာဂတေန အဘိသမ္ဗုဒ္ဓါ စက္ခုကရဏီ ဉာဏကရဏီ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ။ အယမေဝ အရိယော အဋ္ဌင်္ဂိကော မဂ္ဂေါ၊ သေယျထိဒံ သမ္မာဒိဋ္ဌိ သမ္မာသင်္ကပ္ပေါ သမ္မာဝါစာ သမ္မာကမ္မန္တော သမ္မာအာဇီဝေါ သမ္မာဝါယာမော သမ္မာသတိ သမ္မာသမာဓိ။ အယံ ခေါ သာ၊ ဘိက္ခဝေ၊ မဇ္ဈိမာ ပဋိပဒာ တထာဂတေန အဘိသမ္ဗုဒ္ဓါ စက္ခုကရဏီ ဉာဏကရဏီ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ။|
      block |ဣဒံ ခေါ ပန၊ ဘိက္ခဝေ၊ ဒုက္ခံ အရိယသစ္စံ ဇာတိပိ ဒုက္ခါ၊ ဇရာပိ ဒုက္ခါ၊ ဗျာဓိပိ ဒုက္ခေါ၊ မရဏမ္ပိ ဒုက္ခံ၊ အပ္ပိယေဟိ သမ္ပယောဂေါ ဒုက္ခေါ၊ ပိယေဟိ ဝိပ္ပယောဂေါ ဒုက္ခေါ၊ ယမ္ပိစ္ဆံ န လဘတိ တမ္ပိ ဒုက္ခံ သံခိတ္တေန ပဉ္စုပါဒာနက္ခန္ဓာ ဒုက္ခါ။ ဣဒံ ခေါ ပန၊ ဘိက္ခဝေ၊ ဒုက္ခသမုဒယံ အရိယသစ္စံ ယာယံ တဏှာ ပေါနောဗ္ဘဝိကာ နန္ဒိရာဂသဟဂတာ တတြတတြာဘိနန္ဒိနီ၊ သေယျထိဒံ ကာမတဏှာ၊ ဘဝတဏှာ၊ ဝိဘဝတဏှာ။ ဣဒံ ခေါ ပန၊ ဘိက္ခဝေ၊ ဒုက္ခနိရောဓံ အရိယသစ္စံ ယော တဿာယေဝ တဏှာယ အသေသဝိရာဂနိရောဓော စာဂေါ ပဋိနိဿဂ္ဂေါ မုတ္တိ အနာလယော။ ဣဒံ ခေါ ပန၊ ဘိက္ခဝေ၊ ဒုက္ခနိရောဓဂါမိနီ ပဋိပဒာ အရိယသစ္စံ အယမေဝ အရိယော အဋ္ဌင်္ဂိကော မဂ္ဂေါ၊ သေယျထိဒံ သမ္မာဒိဋ္ဌိ။ပေ။ သမ္မာသမာဓိ။|
      block |ဣဒံ ဒုက္ခံ အရိယသစ္စန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခံ အရိယသစ္စံ ပရိညေယျန္တိ မေ၊ ဘိက္ခဝေ၊ ပုဗ္ဗေ။ပေ။ ဥဒပါဒိ။ တံ ခေါ ပနိဒံ ဒုက္ခံ အရိယသစ္စံ ပရိညာတန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။|
      block |ဣဒံ ဒုက္ခသမုဒယံ အရိယသစ္စန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခသမုဒယံ အရိယသစ္စံ ပဟာတဗ္ဗန္တိ မေ၊ ဘိက္ခဝေ၊ ပုဗ္ဗေ။ပေ။ ဥဒပါဒိ။ တံ ခေါ ပနိဒံ ဒုက္ခသမုဒယံ အရိယသစ္စံ ပဟီနန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။|
      block |ဣဒံ ဒုက္ခနိရောဓံ အရိယသစ္စန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခနိရောဓံ အရိယသစ္စံ သစ္ဆိကာတဗ္ဗန္တိ မေ၊ ဘိက္ခဝေ၊ ပုဗ္ဗေ။ပေ။ ဥဒပါဒိ။ တံ ခေါ ပနိဒံ ဒုက္ခနိရောဓံ အရိယသစ္စံ သစ္ဆိကတန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။|
      block |ဣဒံ ဒုက္ခနိရောဓဂါမိနီ ပဋိပဒာ အရိယသစ္စန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခနိရောဓဂါမိနီ ပဋိပဒာ အရိယသစ္စံ ဘာဝေတဗ္ဗန္တိ မေ၊ ဘိက္ခဝေ၊ ပုဗ္ဗေ။ပေ။ ဥဒပါဒိ။ တံ ခေါ ပနိဒံ ဒုက္ခနိရောဓဂါမိနီ ပဋိပဒာ အရိယသစ္စံ ဘာဝိတန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။|
      block |ယာဝကီဝဉ္စ မေ၊ ဘိက္ခဝေ၊ ဣမေသု စတူသု အရိယသစ္စေသု ဧဝံ တိပရိဝဋ္ဋံ ဒွာဒသာကာရံ ယထာဘူတံ ဉာဏဒဿနံ န သုဝိသုဒ္ဓံ အဟောသိ၊ နေဝ တာဝါဟံ၊ ဘိက္ခဝေ၊ သဒေဝကေ လောကေ သမာရကေ သဗြဟ္မကေ သဿမဏဗြာဟ္မဏိယာ ပဇာယ သဒေဝမနုဿာယ အနုတ္တရံ သမ္မာသမ္ဗောဓိံ အဘိသမ္ဗုဒ္ဓေါတိ ပစ္စညာသိံ။|
      block |ယတော စ ခေါ မေ၊ ဘိက္ခဝေ၊ ဣမေသု စတူသု အရိယသစ္စေသု ဧဝံ တိပရိဝဋ္ဋံ ဒွာဒသာကာရံ ယထာဘူတံ ဉာဏဒဿနံ သုဝိသုဒ္ဓံ အဟောသိ၊ အထာဟံ၊ ဘိက္ခဝေ၊ သဒေဝကေ လောကေ သမာရကေ သဗြဟ္မကေ သဿမဏဗြာဟ္မဏိယာ ပဇာယ သဒေဝမနုဿာယ အနုတ္တရံ သမ္မာသမ္ဗောဓိံ အဘိသမ္ဗုဒ္ဓေါတိ ပစ္စညာသိံ။ ဉာဏဉ္စ ပန မေ ဒဿနံ ဥဒပါဒိ အကုပ္ပါ မေ ဝိမုတ္တိ၊ အယမန္တိမာ ဇာတိ၊ နတ္ထိဒာနိ ပုနဗ္ဘဝေါတိ။ ဣဒမဝေါစ ဘဂဝါ။ အတ္တမနာ ပဉ္စဝဂ္ဂိယာ ဘိက္ခူ ဘဂဝတော ဘာသိတံ အဘိနန္ဒုန္တိ။|
      block |ဣမသ္မိဉ္စ ပန ဝေယျာကရဏသ္မိံ ဘညမာနေ အာယသ္မတော ကောဏ္ဍညဿ ဝိရဇံ ဝီတမလံ ဓမ္မစက္ခုံ ဥဒပါဒိ ယံ ကိဉ္စိ သမုဒယဓမ္မံ၊ သဗ္ဗံ တံ နိရောဓဓမ္မန္တိ။|
      block |ပဝတ္တိတေ စ ပန ဘဂဝတာ ဓမ္မစက္ကေ ဘုမ္မာ ဒေဝါ သဒ္ဒမနုဿာဝေသုံ ဧတံ ဘဂဝတာ ဗာရာဏသိယံ ဣသိပတနေ မိဂဒာယေ အနုတ္တရံ ဓမ္မစက္ကံ ပဝတ္တိတံ အပ္ပဋိဝတ္တိယံ သမဏေန ဝါ ဗြာဟ္မဏေန ဝါ ဒေဝေန ဝါ မာရေန ဝါ ဗြဟ္မုနာ ဝါ ကေနစိ ဝါ လောကသ္မိန္တိ။ ဘုမ္မာနံ ဒေဝါနံ သဒ္ဒံ သုတွာ စာတုမဟာရာဇိကာ ဒေဝါ သဒ္ဒမနုဿာဝေသုံ ဧတံ ဘဂဝတာ ဗာရာဏသိယံ ဣသိပတနေ မိဂဒာယေ အနုတ္တရံ ဓမ္မစက္ကံ ပဝတ္တိတံ၊ အပ္ပဋိဝတ္တိယံ သမဏေန ဝါ ဗြာဟ္မဏေန ဝါ ဒေဝေန ဝါ မာရေန ဝါ ဗြဟ္မုနာ ဝါ ကေနစိ ဝါ လောကသ္မိန္တိ။ စာတုမဟာရာဇိကာနံ ဒေဝါနံ သဒ္ဒံ သုတွာ တာဝတိံသာ ဒေဝါ။ပေ။ ယာမာ ဒေဝါ။ပေ။ တုသိတာ ဒေဝါ။ပေ။ နိမ္မာနရတီ ဒေဝါ။ပေ။ ပရနိမ္မိတဝသဝတ္တီ ဒေဝါ။ပေ။ ဗြဟ္မကာယိကာ ဒေဝါ သဒ္ဒမနုဿာဝေသုံ ဧတံ ဘဂဝတာ ဗာရာဏသိယံ ဣသိပတနေ မိဂဒာယေ အနုတ္တရံ ဓမ္မစက္ကံ ပဝတ္တိတံ အပ္ပဋိဝတ္တိယံ သမဏေန ဝါ ဗြာဟ္မဏေန ဝါ ဒေဝေန ဝါ မာရေန ဝါ ဗြဟ္မုနာ ဝါ ကေနစိ ဝါ လောကသ္မိန္တိ။|
      block |ဣတိဟ တေန ခဏေန တေန လယေန တေန မုဟုတ္တေန ယာဝ ဗြဟ္မလောကာ သဒ္ဒော အဗ္ဘုဂ္ဂစ္ဆိ။ အယဉ္စ ဒသသဟဿိလောကဓာတု သင်္ကမ္ပိ သမ္ပကမ္ပိ သမ္ပဝေဓိ၊ အပ္ပမာဏော စ ဥဠာရော ဩဘာသော လောကေ ပါတုရဟောသိ အတိက္ကမ္မ ဒေဝါနံ ဒေဝါနုဘာဝန္တိ။|
      block |အထ ခေါ ဘဂဝါ ဣမံ ဥဒာနံ ဥဒာနေသိ အညာသိ ဝတ၊ ဘော၊ ကောဏ္ဍညော၊ အညာသိ ဝတ၊ ဘော၊ ကောဏ္ဍညောတိ။ ဣတိ ဟိဒံ အာယသ္မတော ကောဏ္ဍညဿ အညာသိကောဏ္ဍညော တွေဝ နာမံ အဟောသီတိ။ ပဌမံ။|
    block |၂။ တထာဂတသုတ္တံ|
      count |၁၀၈၂|, |ဣဒံ ဒုက္ခံ အရိယသစ္စန္တိ၊ ဘိက္ခဝေ၊ တထာဂတာနံ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခံ အရိယသစ္စံ ပရိညေယျန္တိ ဘိက္ခဝေ၊ တထာဂတာနံ ပုဗ္ဗေ။ပေ။ ဥဒပါဒိ။ တံ ခေါ ပနိဒံ ဒုက္ခံ အရိယသစ္စံ ပရိညာတန္တိ၊ ဘိက္ခဝေ၊ တထာဂတာနံ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။|
      block |ဣဒံ ဒုက္ခသမုဒယံ အရိယသစ္စန္တိ ဘိက္ခဝေ၊ တထာဂတာနံ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခသမုဒယံ အရိယသစ္စံ ပဟာတဗ္ဗန္တိ၊ ဘိက္ခဝေ၊ တထာဂတာနံ ပုဗ္ဗေ။ပေ။ ဥဒပါဒိ။ တံ ခေါ ပနိဒံ ဒုက္ခသမုဒယံ အရိယသစ္စံ ပဟီနန္တိ၊ ဘိက္ခဝေ၊ တထာဂတာနံ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။|
      block |ဣဒံ ဒုက္ခနိရောဓံ အရိယသစ္စန္တိ၊ ဘိက္ခဝေ၊ တထာဂတာနံ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခနိရောဓံ အရိယသစ္စံ သစ္ဆိကာတဗ္ဗန္တိ၊ ဘိက္ခဝေ၊ တထာဂတာနံ ပုဗ္ဗေ။ပေ။။ ဥဒပါဒိ။ တံ ခေါ ပနိဒံ ဒုက္ခနိရောဓံ အရိယသစ္စံ သစ္ဆိကတန္တိ၊ ဘိက္ခဝေ၊ တထာဂတာနံ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။|
      block |ဣဒံ ဒုက္ခနိရောဓဂါမိနီ ပဋိပဒာ အရိယသစ္စန္တိ၊ ဘိက္ခဝေ၊ တထာဂတာနံ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခနိရောဓဂါမိနီ ပဋိပဒာ အရိယသစ္စံ ဘာဝေတဗ္ဗန္တိ၊ ဘိက္ခဝေ၊ တထာဂတာနံ ပုဗ္ဗေ။ပေ။ ဥဒပါဒိ။ တံ ခေါ ပနိဒံ ဒုက္ခနိရောဓဂါမိနီ ပဋိပဒာ အရိယသစ္စံ ဘာဝိတန္တိ၊ ဘိက္ခဝေ၊ တထာဂတာနံ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒီတိ။ ဒုတိယံ။|
    block |၃။ ခန္ဓသုတ္တံ|
      count |၁၀၈၃|, |စတ္တာရိမာနိ၊ ဘိက္ခဝေ၊ အရိယသစ္စာနိ။ ကတမာနိ စတ္တာရိ။ ဒုက္ခံ အရိယသစ္စံ၊ ဒုက္ခသမုဒယံ အရိယသစ္စံ၊ ဒုက္ခနိရောဓံ အရိယသစ္စံ ဒုက္ခနိရောဓဂါမိနီ ပဋိပဒာ အရိယသစ္စံ။|
      block |ကတမဉ္စ၊ ဘိက္ခဝေ၊ ဒုက္ခံ အရိယသစ္စံ။ ပဉ္စုပါဒာနက္ခန္ဓာ တိဿ ဝစနီယံ၊ သေယျထိဒံ ရူပုပါဒာနက္ခန္ဓော။ပေ။ ဝိညာဏုပါဒာနက္ခန္ဓော။ ဣဒံ ဝုစ္စတိ၊ ဘိက္ခဝေ၊ ဒုက္ခံ အရိယသစ္စံ။|
      block |ကတမဉ္စ၊ ဘိက္ခဝေ၊ ဒုက္ခသမုဒယံ အရိယသစ္စံ။ ယာယံ တဏှာ ပေါနောဗ္ဘဝိကာ နန္ဒိရာဂသဟဂတာ တတြတတြာဘိနန္ဒိနီ၊ သေယျထိဒံ ကာမတဏှာ၊ ဘဝတဏှာ၊ ဝိဘဝတဏှာ။ ဣဒံ ဝုစ္စတိ၊ ဘိက္ခဝေ၊ ဒုက္ခသမုဒယံ အရိယသစ္စံ။|
      block |ကတမဉ္စ၊ ဘိက္ခဝေ၊ ဒုက္ခနိရောဓံ အရိယသစ္စံ။ ယော တဿာယေဝ တဏှာယ အသေသဝိရာဂနိရောဓော စာဂေါ ပဋိနိဿဂ္ဂေါ မုတ္တိ အနာလယော ဣဒံ ဝုစ္စတိ၊ ဘိက္ခဝေ၊ ဒုက္ခနိရောဓံ အရိယသစ္စံ။|
      block |ကတမဉ္စ၊ ဘိက္ခဝေ၊ ဒုက္ခနိရောဓဂါမိနီ ပဋိပဒာ အရိယသစ္စံ။ အယမေဝ အရိယော အဋ္ဌင်္ဂိကော မဂ္ဂေါ၊ သေယျထိဒံ သမ္မာဒိဋ္ဌိ။ပေ။ သမ္မာသမာဓိ ဣဒံ ဝုစ္စတိ၊ ဘိက္ခဝေ၊ ဒုက္ခနိရောဓဂါမိနီ ပဋိပဒာ အရိယသစ္စံ။ ဣမာနိ ခေါ၊ ဘိက္ခဝေ၊ စတ္တာရိ အရိယသစ္စာနိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ တတိယံ။|
    block |၄။ အဇ္ဈတ္တိကာယတနသုတ္တံ|
      count |၁၀၈၄|, |စတ္တာရိမာနိ၊ ဘိက္ခဝေ၊ အရိယသစ္စာနိ။ ကတမာနိ စတ္တာရိ။ ဒုက္ခံ အရိယသစ္စံ၊ ဒုက္ခသမုဒယံ အရိယသစ္စံ၊ ဒုက္ခနိရောဓံ အရိယသစ္စံ၊ ဒုက္ခနိရောဓဂါမိနီ ပဋိပဒာ အရိယသစ္စံ။|
      block |ကတမဉ္စ၊ ဘိက္ခဝေ၊ ဒုက္ခံ အရိယသစ္စံ။ ဆ အဇ္ဈတ္တိကာနိ အာယတနာနီ တိဿ ဝစနီယံ။ ကတမာနိ ဆ။ စက္ခါယတနံ။ပေ။ မနာယတနံ ဣဒံ ဝုစ္စတိ၊ ဘိက္ခဝေ၊ ဒုက္ခံ အရိယသစ္စံ။|
      block |ကတမဉ္စ၊ ဘိက္ခဝေ၊ ဒုက္ခသမုဒယံ အရိယသစ္စံ။ ယာယံ တဏှာ ပေါနောဗ္ဘဝိကာ နန္ဒိရာဂသဟဂတာ တတြတတြာဘိနန္ဒိနီ၊ သေယျထိဒံ ကာမတဏှာ၊ ဘဝတဏှာ၊ ဝိဘဝတဏှာ ဣဒံ ဝုစ္စတိ၊ ဘိက္ခဝေ၊ ဒုက္ခသမုဒယံ အရိယသစ္စံ။|
      block |ကတမဉ္စ၊ ဘိက္ခဝေ၊ ဒုက္ခနိရောဓံ အရိယသစ္စံ။ ယော တဿာယေဝ တဏှာယ အသေသဝိရာဂနိရောဓော စာဂေါ ပဋိနိဿဂ္ဂေါ မုတ္တိ အနာလယော ဣဒံ ဝုစ္စတိ၊ ဘိက္ခဝေ၊ ဒုက္ခနိရောဓံ အရိယသစ္စံ။|
      block |ကတမဉ္စ၊ ဘိက္ခဝေ၊ ဒုက္ခနိရောဓဂါမိနီ ပဋိပဒာ အရိယသစ္စံ။ အယမေဝ အရိယော အဋ္ဌင်္ဂိကော မဂ္ဂေါ၊ သေယျထိဒံ သမ္မာဒိဋ္ဌိ။ပေ။ သမ္မာသမာဓိ ဣဒံ ဝုစ္စတိ၊ ဘိက္ခဝေ၊ ဒုက္ခနိရောဓဂါမိနီ ပဋိပဒာ အရိယသစ္စံ။ ဣမာနိ ခေါ၊ ဘိက္ခဝေ၊ စတ္တာရိ အရိယသစ္စာနိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ စတုတ္ထံ။|
    block |၅။ ပဌမဓာရဏသုတ္တံ|
      count |၁၀၈၅|, |ဓာရေထ နော တုမှေ၊ ဘိက္ခဝေ၊ မယာ စတ္တာရိ အရိယသစ္စာနိ ဒေသိတာနီတိ။ ဧဝံ ဝုတ္တေ အညတရော ဘိက္ခု ဘဂဝန္တံ ဧတဒဝေါစ အဟံ ခေါ၊ ဘန္တေ၊ ဓာရေမိ ဘဂဝတာ စတ္တာရိ အရိယသစ္စာနိ ဒေသိတာနီတိ။ ယထာ ကထံ ပန တွံ၊ ဘိက္ခု၊ ဓာရေသိ မယာ စတ္တာရိ အရိယသစ္စာနိ ဒေသိတာနီတိ။ ဒုက္ခံ ခွာဟံ၊ ဘန္တေ၊ ဘဂဝတာ ပဌမံ အရိယသစ္စံ ဒေသိတံ ဓာရေမိ၊ ဒုက္ခသမုဒယံ ခွာဟံ၊ ဘန္တေ၊ ဘဂဝတာ ဒုတိယံ အရိယသစ္စံ ဒေသိတံ ဓာရေမိ၊ ဒုက္ခနိရောဓံ ခွာဟံ၊ ဘန္တေ၊ ဘဂဝတာ တတိယံ အရိယသစ္စံ ဒေသိတံ ဓာရေမိ၊ ဒုက္ခနိရောဓဂါမိနိံ ပဋိပဒံ ခွာဟံ၊ ဘန္တေ၊ ဘဂဝတာ စတုတ္ထံ အရိယသစ္စံ ဒေသိတံ ဓာရေမိ။ ဧဝံ ခွာဟံ၊ ဘန္တေ၊ ဓာရေမိ ဘဂဝတာ စတ္တာရိ အရိယသစ္စာနိ ဒေသိတာနီတိ။|
      block |သာဓု သာဓု၊ ဘိက္ခု။ သာဓု ခေါ တွံ၊ ဘိက္ခု၊ ဓာရေသိ မယာ စတ္တာရိ အရိယသစ္စာနိ ဒေသိတာနီတိ။ ဒုက္ခံ ခေါ၊ ဘိက္ခု၊ မယာ ပဌမံ အရိယသစ္စံ ဒေသိတံ၊ တထာ နံ ဓာရေဟိ၊ ဒုက္ခသမုဒယံ ခေါ၊ ဘိက္ခု၊ မယာ ဒုတိယံ အရိယသစ္စံ ဒေသိတံ၊ တထာ နံ ဓာရေဟိ၊ ဒုက္ခနိရောဓံ ခေါ၊ ဘိက္ခု၊ မယာ တတိယံ အရိယသစ္စံ ဒေသိတံ၊ တထာ နံ ဓာရေဟိ၊ ဒုက္ခနိရောဓဂါမိနီ ပဋိပဒာ ခေါ၊ ဘိက္ခု၊ မယာ စတုတ္ထံ အရိယသစ္စံ ဒေသိတံ၊ တထာ နံ ဓာရေဟိ။ ဧဝံ ခေါ၊ ဘိက္ခု၊ ဓာရေဟိ မယာ စတ္တာရိ အရိယသစ္စာနိ ဒေသိတာနီတိ။|
      block |တသ္မာတိဟ၊ ဘိက္ခု၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဉ္စမံ။|
    block |၆။ ဒုတိယဓာရဏသုတ္တံ|
      count |၁၀၈၆|, |ဓာရေထ နော တုမှေ၊ ဘိက္ခဝေ၊ မယာ စတ္တာရိ အရိယသစ္စာနိ ဒေသိတာနီတိ။ ဧဝံ ဝုတ္တေ အညတရော ဘိက္ခု ဘဂဝန္တံ ဧတဒဝေါစ အဟံ ခေါ၊ ဘန္တေ၊ ဓာရေမိ ဘဂဝတာ စတ္တာရိ အရိယသစ္စာနိ ဒေသိတာနီတိ။|
      block |ယထာ ကထံ ပန တွံ၊ ဘိက္ခု၊ ဓာရေသိ မယာ စတ္တာရိ အရိယသစ္စာနိ ဒေသိတာနီတိ။ ဒုက္ခံ ခွာဟံ၊ ဘန္တေ၊ ဘဂဝတာ ပဌမံ အရိယသစ္စံ ဒေသိတံ ဓာရေမိ။ ယော ဟိ ကောစိ၊ ဘန္တေ၊ သမဏော ဝါ ဗြာဟ္မဏော ဝါ ဧဝံ ဝဒေယျ နေတံ ဒုက္ခံ ပဌမံ အရိယသစ္စံ ယံ သမဏေန ဂေါတမေန ဒေသိတံ။ အဟမေတံ ဒုက္ခံ ပဌမံ အရိယသစ္စံ ပစ္စက္ခါယ အညံ ဒုက္ခံ ပဌမံ အရိယသစ္စံ ပညပေဿာမီတိ နေတံ ဌာနံ ဝိဇ္ဇတိ။ ဒုက္ခသမုဒယံ ခွာဟံ၊ ဘန္တေ၊ ဘဂဝတာ။ပေ။ ဒုက္ခနိရောဓဂါမိနိံ ပဋိပဒံ ခွာဟံ၊ ဘန္တေ၊ ဘဂဝတာ စတုတ္ထံ အရိယသစ္စံ ဒေသိတံ ဓာရေမိ။ ယော ဟိ ကောစိ၊ ဘန္တေ၊ သမဏော ဝါ ဗြာဟ္မဏော ဝါ ဧဝံ ဝဒေယျ နေတံ ဒုက္ခနိရောဓဂါမိနီ ပဋိပဒာ စတုတ္ထံ အရိယသစ္စံ ယံ သမဏေန ဂေါတမေန ဒေသိတံ။ အဟမေတံ ဒုက္ခနိရောဓဂါမိနိံ ပဋိပဒံ စတုတ္ထံ အရိယသစ္စံ ပစ္စက္ခါယ အညံ ဒုက္ခနိရောဓဂါမိနိံ ပဋိပဒံ စတုတ္ထံ အရိယသစ္စံ ပညပေဿာမီတိ နေတံ ဌာနံ ဝိဇ္ဇတိ။ ဧဝံ ခွာဟံ၊ ဘန္တေ၊ ဓာရေမိ ဘဂဝတာ စတ္တာရိ အရိယသစ္စာနိ ဒေသိတာနီတိ။|
      block |သာဓု သာဓု၊ ဘိက္ခု။ သာဓု ခေါ တွံ၊ ဘိက္ခု၊ ဓာရေသိ မယာ စတ္တာရိ အရိယသစ္စာနိ ဒေသိတာနီတိ။ ဒုက္ခံ ခေါ၊ ဘိက္ခု၊ မယာ ပဌမံ အရိယသစ္စံ ဒေသိတံ၊ တထာ နံ ဓာရေဟိ။ ယော ဟိ ကောစိ၊ ဘိက္ခု၊ သမဏော ဝါ ဗြာဟ္မဏော ဝါ ဧဝံ ဝဒေယျ နေတံ ဒုက္ခံ ပဌမံ အရိယသစ္စံ ယံ သမဏေန ဂေါတမေန ဒေသိတံ။ အဟမေတံ ဒုက္ခံ ပဌမံ အရိယသစ္စံ ပစ္စက္ခါယ အညံ ဒုက္ခံ ပဌမံ အရိယသစ္စံ ပညပေဿာမီတိ နေတံ ဌာနံ ဝိဇ္ဇတိ။ ဒုက္ခသမုဒယံ ခေါ၊ ဘိက္ခု။ပေ။ ဒုက္ခနိရောဓံ ခေါ၊ ဘိက္ခု။ပေ။ ဒုက္ခနိရောဓဂါမိနီ ပဋိပဒာ ခေါ၊ ဘိက္ခု၊ မယာ စတုတ္ထံ အရိယသစ္စံ ဒေသိတံ၊ တထာ နံ ဓာရေဟိ။ ယော ဟိ ကောစိ၊ ဘိက္ခု၊ သမဏော ဝါ ဗြာဟ္မဏော ဝါ ဧဝံ ဝဒေယျ နေတံ ဒုက္ခနိရောဓဂါမိနီ ပဋိပဒာ စတုတ္ထံ အရိယသစ္စံ ယံ သမဏေန ဂေါတမေန ဒေသိတံ။ အဟမေတံ ဒုက္ခနိရောဓဂါမိနိံ ပဋိပဒံ စတုတ္ထံ အရိယသစ္စံ ပစ္စက္ခါယ အညံ ဒုက္ခနိရောဓဂါမိနိံ ပဋိပဒံ စတုတ္ထံ အရိယသစ္စံ ပညပေဿာမီတိ နေတံ ဌာနံ ဝိဇ္ဇတိ။ ဧဝံ ခေါ တွံ၊ ဘိက္ခု၊ ဓာရေဟိ မယာ စတ္တာရိ အရိယသစ္စာနိ ဒေသိတာနီတိ။|
      block |တသ္မာတိဟ၊ ဘိက္ခု၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဆဋ္ဌံ။|
    block |၇။ အဝိဇ္ဇာသုတ္တံ|
      count |၁၀၈၇|, |ဧကမန္တံ နိသိန္နော ခေါ သော ဘိက္ခု ဘဂဝန္တံ ဧတဒဝေါစ အဝိဇ္ဇာ၊ အဝိဇ္ဇာတိ ဘန္တေ၊ ဝုစ္စတိ။ ကတမာ နု ခေါ၊ ဘန္တေ၊ အဝိဇ္ဇာ၊ ကိတ္တာဝတာ စ အဝိဇ္ဇာဂတော ဟောတီတိ။ ယံ ခေါ၊ ဘိက္ခု၊ ဒုက္ခေ အညာဏံ၊ ဒုက္ခသမုဒယေ အညာဏံ၊ ဒုက္ခနိရောဓေ အညာဏံ၊ ဒုက္ခနိရောဓဂါမိနိယာ ပဋိပဒာယ အညာဏံ အယံ ဝုစ္စတိ၊ ဘိက္ခု၊ အဝိဇ္ဇာ၊ ဧတ္တာဝတာ စ အဝိဇ္ဇာဂတော ဟောတီတိ။|
      block |တသ္မာတိဟ၊ ဘိက္ခု၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ သတ္တမံ။|
    block |၈။ ဝိဇ္ဇာသုတ္တံ|
      count |၁၀၈၈|, |အထ ခေါ အညတရော ဘိက္ခု ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ သော ဘိက္ခု ဘဂဝန္တံ ဧတဒဝေါစ ဝိဇ္ဇာ၊ ဝိဇ္ဇာတိ၊ ဘန္တေ၊ ဝုစ္စတိ။ ကတမာ နု ခေါ၊ ဘန္တေ၊ ဝိဇ္ဇာ၊ ကိတ္တာဝတာ စ ဝိဇ္ဇာဂတော ဟောတီတိ။ ယံ ခေါ၊ ဘိက္ခု၊ ဒုက္ခေ ဉာဏံ၊ ဒုက္ခသမုဒယေ ဉာဏံ၊ ဒုက္ခနိရောဓေ ဉာဏံ၊ ဒုက္ခနိရောဓဂါမိနိယာ ပဋိပဒာယ ဉာဏံ အယံ ဝုစ္စတိ၊ ဘိက္ခု၊ ဝိဇ္ဇာ၊ ဧတ္တာဝတာ စ ဝိဇ္ဇာဂတော ဟောတီတိ။|
      block |တသ္မာတိဟ၊ ဘိက္ခု၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ အဋ္ဌမံ။|
    block |၉။ သင်္ကာသနသုတ္တံ|
      count |၁၀၈၉|, |ဣဒံ ဒုက္ခံ အရိယသစ္စန္တိ ဘိက္ခဝေ၊ မယာ ပညတ္တံ။ တတ္ထ အပရိမာဏာ ဝဏ္ဏာ အပရိမာဏာ ဗျဉ္ဇနာ အပရိမာဏာ သင်္ကာသနာ ဣတိပိဒံ ဒုက္ခံ အရိယသစ္စန္တိ၊ ဣဒံ ဒုက္ခသမုဒယံ။ပေ။ ဣဒံ ဒုက္ခနိရောဓံ။ပေ။ ဣဒံ ဒုက္ခနိရောဓဂါမိနီ ပဋိပဒာ အရိယသစ္စန္တိ၊ ဘိက္ခဝေ၊ မယာ ပညတ္တံ။ တတ္ထ အပရိမာဏာ ဝဏ္ဏာ အပရိမာဏာ ဗျဉ္ဇနာ အပရိမာဏာ သင်္ကာသနာ ဣတိပိဒံ ဒုက္ခနိရောဓဂါမိနီ ပဋိပဒာ အရိယသစ္စန္တိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ နဝမံ။|
    block |၁၀။ တထသုတ္တံ|
      count |၁၀၉၀|, |စတ္တာရိမာနိ၊ ဘိက္ခဝေ၊ တထာနိ အဝိတထာနိ အနညထာနိ။ ကတမာနိ စတ္တာရိ။ ဣဒံ ဒုက္ခန္တိ၊ ဘိက္ခဝေ၊ တထမေတံ အဝိတထမေတံ အနညထမေတံ၊ အယံ ဒုက္ခသမုဒယောတိ တထမေတံ အဝိတထမေတံ အနညထမေတံ၊ အယံ ဒုက္ခနိရောဓောတိ တထမေတံ အဝိတထမေတံ အနညထမေတံ၊ အယံ ဒုက္ခနိရောဓဂါမိနီ ပဋိပဒာတိ တထမေတံ အဝိတထမေတံ အနညထမေတံ ဣမာနိ ခေါ၊ ဘိက္ခဝေ၊ စတ္တာရိ တထာနိ အဝိတထာနိ အနညထာနိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဒသမံ။|
      stand |ဓမ္မစက္ကပ္ပဝတ္တနဝဂ္ဂေါ ဒုတိယော။|
      block |တဿုဒ္ဒာနံ|
  block |၃။ ကောဋိဂါမဝဂ္ဂေါ|
    block |၁။ ပဌမကောဋိဂါမသုတ္တံ|
      count |၁၀၉၁|, |ဧကံ သမယံ ဘဂဝါ ဝဇ္ဇီသု ဝိဟရတိ ကောဋိဂါမေ။ တတြ ခေါ ဘဂဝါ ဘိက္ခူ အာမန္တေသိ စတုန္နံ၊ ဘိက္ခဝေ၊ အရိယသစ္စာနံ အနနုဗောဓာ အပ္ပဋိဝေဓာ ဧဝမိဒံ ဒီဃမဒ္ဓါနံ သန္ဓာဝိတံ သံသရိတံ မမဉ္စေဝ တုမှာကဉ္စ။|
      block |ကတမေသံ စတုန္နံ။ ဒုက္ခဿ၊ ဘိက္ခဝေ၊ အရိယသစ္စဿ အနနုဗောဓာ အပ္ပဋိဝေဓာ ဧဝမိဒံ ဒီဃမဒ္ဓါနံ သန္ဓာဝိတံ သံသရိတံ မမဉ္စေဝ တုမှာကဉ္စ။ ဒုက္ခသမုဒယဿ အရိယသစ္စဿ။ပေ။ ဒုက္ခနိရောဓဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ အနနုဗောဓာ အပ္ပဋိဝေဓာ ဧဝမိဒံ ဒီဃမဒ္ဓါနံ သန္ဓာဝိတံ သံသရိတံ မမဉ္စေဝ တုမှာကဉ္စ။ တယိဒံ၊ ဘိက္ခဝေ၊ ဒုက္ခံ အရိယသစ္စံ အနုဗုဒ္ဓံ ပဋိဝိဒ္ဓံ၊ ဒုက္ခသမုဒယံ အရိယသစ္စံ အနုဗုဒ္ဓံ ပဋိဝိဒ္ဓံ၊ ဒုက္ခနိရောဓံ အရိယသစ္စံ အနုဗုဒ္ဓံ ပဋိဝိဒ္ဓံ၊ ဒုက္ခနိရောဓဂါမိနီ ပဋိပဒာ အရိယသစ္စံ အနုဗုဒ္ဓံ ပဋိဝိဒ္ဓံ၊ ဥစ္ဆိန္နာ ဘဝတဏှာ၊ ခီဏာ ဘဝနေတ္တိ၊ နတ္ထိဒာနိ ပုနဗ္ဘဝေါတိ။|
      block |ဣဒမဝေါစ ဘဂဝါ။ ဣဒံ ဝတွာန သုဂတော အထာပရံ ဧတဒဝေါစ သတ္ထာ|
    block |၂။ ဒုတိယကောဋိဂါမသုတ္တံ|
      count |၁၀၉၂|, |ယေ ဟိ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ နပ္ပဇာနန္တိ၊ အယံ ဒုက္ခသမုဒယောတိ ယထာဘူတံ နပ္ပဇာနန္တိ၊ အယံ ဒုက္ခနိရောဓောတိ ယထာဘူတံ နပ္ပဇာနန္တိ၊ အယံ ဒုက္ခနိရောဓဂါမိနီ ပဋိပဒာတိ ယထာဘူတံ နပ္ပဇာနန္တိ၊ န မေ တေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု ဝါ သမဏသမ္မတာ ဗြာဟ္မဏေသု ဝါ ဗြာဟ္မဏသမ္မတာ၊ န စ ပနေတေ အာယသ္မန္တော သာမညတ္ထံ ဝါ ဗြဟ္မညတ္ထံ ဝါ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တိ။|
      block |ယေ စ ခေါ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ ပဇာနန္တိ၊ အယံ ဒုက္ခသမုဒယောတိ ယထာဘူတံ ပဇာနန္တိ၊ အယံ ဒုက္ခနိရောဓောတိ ယထာဘူတံ ပဇာနန္တိ၊ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနန္တိ၊ တေ ခေါ မေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု စေဝ သမဏသမ္မတာ ဗြာဟ္မဏေသု စ ဗြာဟ္မဏသမ္မတာ၊ တေ စ ပနာယသ္မန္တော သာမညတ္ထဉ္စ ဗြဟ္မညတ္ထဉ္စ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တီတိ။|
      block |ဣဒမဝေါစ ဘဂဝါ။ ဣဒံ ဝတွာန သုဂတော အထာပရံ ဧတဒဝေါစ သတ္ထာ|
    block |၃။ သမ္မာသမ္ဗုဒ္ဓသုတ္တံ|
      count |၁၀၉၃|, |သာဝတ္ထိနိဒာနံ။ စတ္တာရိမာနိ၊ ဘိက္ခဝေ၊ အရိယသစ္စာနိ။ ကတမာနိ စတ္တာရိ။ ဒုက္ခံ အရိယသစ္စံ။ပေ။ ဒုက္ခနိရောဓဂါမိနီ ပဋိပဒာ အရိယသစ္စံ ဣမာနိ ခေါ၊ ဘိက္ခဝေ၊ စတ္တာရိ အရိယသစ္စာနိ။ ဣမေသံ ခေါ၊ ဘိက္ခဝေ၊ စတုန္နံ အရိယသစ္စာနံ ယထာဘူတံ အဘိသမ္ဗုဒ္ဓတ္တာ တထာဂတော အရဟံ သမ္မာသမ္ဗုဒ္ဓေါတိ ဝုစ္စတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ တတိယံ။|
    block |၄။ အရဟန္တသုတ္တံ|
      count |၁၀၉၄|, |သာဝတ္ထိနိဒာနံ။ ယေ ဟိ ကေစိ၊ ဘိက္ခဝေ၊ အတီတမဒ္ဓါနံ အရဟန္တော သမ္မာသမ္ဗုဒ္ဓါ ယထာဘူတံ အဘိသမ္ဗုဇ္ဈိံသု၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမ္ဗုဇ္ဈိံသု။ ယေ ဟိ ကေစိ၊ ဘိက္ခဝေ၊ အနာဂတမဒ္ဓါနံ အရဟန္တော သမ္မာသမ္ဗုဒ္ဓါ ယထာဘူတံ အဘိသမ္ဗုဇ္ဈိဿန္တိ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမ္ဗုဇ္ဈိဿန္တိ။ ယေ ဟိ ကေစိ၊ ဘိက္ခဝေ၊ ဧတရဟိ အရဟန္တော သမ္မာသမ္ဗုဒ္ဓါ ယထာဘူတံ အဘိသမ္ဗုဇ္ဈန္တိ၊ သဗ္ဗေ တေ စတ္တာရိ အရိယသစ္စာနိ ယထာဘူတံ အဘိသမ္ဗုဇ္ဈန္တိ။|
      block |ကတမာနိ စတ္တာရိ။ ဒုက္ခံ အရိယသစ္စံ၊ ဒုက္ခသမုဒယံ အရိယသစ္စံ၊ ဒုက္ခနိရောဓံ အရိယသစ္စံ၊ ဒုက္ခနိရောဓဂါမိနီ ပဋိပဒာ အရိယသစ္စံ။ ယေ ဟိ၊ ကေစိ၊ ဘိက္ခဝေ၊ အတီတမဒ္ဓါနံ အရဟန္တော သမ္မာသမ္ဗုဒ္ဓါ ယထာဘူတံ အဘိသမ္ဗုဇ္ဈိံသု။ပေ။ အဘိသမ္ဗုဇ္ဈိဿန္တိ။ပေ။ အဘိသမ္ဗုဇ္ဈန္တိ၊ သဗ္ဗေ တေ ဣမာနိ စတ္တာရိ အရိယသစ္စာနိ ယထာဘူတံ အဘိသမ္ဗုဇ္ဈန္တိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ စတုတ္ထံ။|
    block |၅။ အာသဝက္ခယသုတ္တံ|
      count |၁၀၉၅|, |ဇာနတောဟံ၊ ဘိက္ခဝေ၊ ပဿတော အာသဝါနံ ခယံ ဝဒာမိ၊ နော အဇာနတော အပဿတော။ ကိဉ္စ၊ ဘိက္ခဝေ၊ ဇာနတော ပဿတော အာသဝါနံ ခယော ဟောတိ။ ဣဒံ ဒုက္ခန္တိ၊ ဘိက္ခဝေ၊ ဇာနတော ပဿတော အာသဝါနံ ခယော ဟောတိ၊ အယံ ဒုက္ခသမုဒယောတိ ဇာနတော ပဿတော အာသဝါနံ ခယော ဟောတိ၊ အယံ ဒုက္ခနိရောဓောတိ ဇာနတော ပဿတော အာသဝါနံ ခယော ဟောတိ၊ အယံ ဒုက္ခနိရောဓဂါမိနီ ပဋိပဒာတိ ဇာနတော ပဿတော အာသဝါနံ ခယော ဟောတိ။ ဧဝံ ခေါ၊ ဘိက္ခဝေ၊ ဇာနတော ဧဝံ ပဿတော အာသဝါနံ ခယော ဟောတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဉ္စမံ။|
    block |၆။ မိတ္တသုတ္တံ|
      count |၁၀၉၆|, |ယေ ဟိ ကေစိ၊ ဘိက္ခဝေ၊ အနုကမ္ပေယျာထ၊ ယေ စ သောတဗ္ဗံ မညေယျုံ မိတ္တာ ဝါ အမစ္စာ ဝါ ဉာတီ ဝါ သာလောဟိတာ ဝါ တေ ဝေါ၊ ဘိက္ခဝေ၊ စတုန္နံ အရိယသစ္စာနံ ယထာဘူတံ အဘိသမယာယ သမာဒပေတဗ္ဗာ နိဝေသေတဗ္ဗာ ပတိဋ္ဌာပေတဗ္ဗာ။|
      block |ကတမေသံ စတုန္နံ။ ဒုက္ခဿ အရိယသစ္စဿ၊ ဒုက္ခသမုဒယဿ အရိယသစ္စဿ၊ ဒုက္ခနိရောဓဿ အရိယသစ္စဿ၊ ဒုက္ခနိရောဓဂါမိနိယာ ပဋိပဒာယ အရိယသစ္စဿ။ ယေ ဟိ ကေစိ၊ ဘိက္ခဝေ၊ အနုကမ္ပေယျာထ၊ ယေ စ သောတဗ္ဗံ မညေယျုံ မိတ္တာ ဝါ အမစ္စာ ဝါ ဉာတီ ဝါ သာလောဟိတာ ဝါ တေ ဝေါ၊ ဘိက္ခဝေ၊ ဣမေသံ စတုန္နံ အရိယသစ္စာနံ ယထာဘူတံ အဘိသမယာယ သမာဒပေတဗ္ဗာ နိဝေသေတဗ္ဗာ ပတိဋ္ဌာပေတဗ္ဗာ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဆဋ္ဌံ။|
    block |၇။ တထသုတ္တံ|
      count |၁၀၉၇|, |စတ္တာရိမာနိ၊ ဘိက္ခဝေ၊ အရိယသစ္စာနိ။ ကတမာနိ စတ္တာရိ။ ဒုက္ခံ အရိယသစ္စံ၊ ဒုက္ခသမုဒယံ အရိယသစ္စံ၊ ဒုက္ခနိရောဓံ အရိယသစ္စံ၊ ဒုက္ခနိရောဓဂါမိနီ ပဋိပဒာ အရိယသစ္စံ ဣမာနိ ခေါ၊ ဘိက္ခဝေ၊ စတ္တာရိ အရိယသစ္စာနိ တထာနိ အဝိတထာနိ အနညထာနိ၊ တသ္မာ အရိယသစ္စာနီတိ ဝုစ္စန္တိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ သတ္တမံ။|
    block |၈။ လောကသုတ္တံ|
      count |၁၀၉၈|, |စတ္တာရိမာနိ၊ ဘိက္ခဝေ၊ အရိယသစ္စာနိ။ ကတမာနိ စတ္တာရိ။ ဒုက္ခံ အရိယသစ္စံ၊ ဒုက္ခသမုဒယံ အရိယသစ္စံ၊ ဒုက္ခနိရောဓံ အရိယသစ္စံ၊ ဒုက္ခနိရောဓဂါမိနီ ပဋိပဒာ အရိယသစ္စံ။ သဒေဝကေ လောကေ သမာရကေ သဗြဟ္မကေ သဿမဏဗြာဟ္မဏိယာ ပဇာယ သဒေဝမနုဿာယ တထာဂတော အရိယော၊ တသ္မာ အရိယသစ္စာနီတိ ဝုစ္စန္တိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ အဋ္ဌမံ။|
    block |၉။ ပရိညေယျသုတ္တံ|
      count |၁၀၉၉|, |စတ္တာရိမာနိ၊ ဘိက္ခဝေ၊ အရိယသစ္စာနိ။ ကတမာနိ စတ္တာရိ။ ဒုက္ခံ အရိယသစ္စံ၊ ဒုက္ခသမုဒယံ အရိယသစ္စံ၊ ဒုက္ခနိရောဓံ အရိယသစ္စံ၊ ဒုက္ခနိရောဓဂါမိနီ ပဋိပဒာ အရိယသစ္စံ ဣမာနိ ခေါ၊ ဘိက္ခဝေ၊ စတ္တာရိ အရိယသစ္စာနိ။ ဣမေသံ ခေါ၊ ဘိက္ခဝေ၊ စတုန္နံ အရိယသစ္စာနံ အတ္ထိ အရိယသစ္စံ ပရိညေယျံ၊ အတ္ထိ အရိယသစ္စံ ပဟာတဗ္ဗံ၊ အတ္ထိ အရိယသစ္စံ သစ္ဆိကာတဗ္ဗံ၊ အတ္ထိ အရိယသစ္စံ ဘာဝေတဗ္ဗံ။|
      block |ကတမဉ္စ၊ ဘိက္ခဝေ၊ အရိယသစ္စံ ပရိညေယျံ။ ဒုက္ခံ၊ ဘိက္ခဝေ၊ အရိယသစ္စံ ပရိညေယျံ၊ ဒုက္ခသမုဒယံ အရိယသစ္စံ ပဟာတဗ္ဗံ၊ ဒုက္ခနိရောဓံ အရိယသစ္စံ သစ္ဆိကာတဗ္ဗံ၊ ဒုက္ခနိရောဓဂါမိနီ ပဋိပဒာ အရိယသစ္စံ ဘာဝေတဗ္ဗံ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ နဝမံ။|
    block |၁၀။ ဂဝမ္ပတိသုတ္တံ|
      count |၁၁၀၀|, |ဧကံ သမယံ သမ္ဗဟုလာ ထေရာ ဘိက္ခူ စေတေသု ဝိဟရန္တိ သဟဉ္စနိကေ။ တေန ခေါ ပန သမယေန သမ္ဗဟုလာနံ ထေရာနံ ဘိက္ခူနံ ပစ္ဆာဘတ္တံ ပိဏ္ဍပါတပဋိက္ကန္တာနံ မဏ္ဍလမာဠေ သန္နိသိန္နာနံ သန္နိပတိတာနံ အယမန္တရာကထာ ဥဒပါဒိ ယော နု ခေါ၊ အာဝုသော၊ ဒုက္ခံ ပဿတိ ဒုက္ခသမုဒယမ္ပိ သော ပဿတိ၊ ဒုက္ခနိရောဓမ္ပိ ပဿတိ၊ ဒုက္ခနိရောဓဂါမိနိံ ပဋိပဒမ္ပိ ပဿတီတိ။|
      block |ဧဝံ ဝုတ္တေ အာယသ္မာ ဂဝမ္ပတိ ထေရော ဘိက္ခူ ဧတဒဝေါစ သမ္မုခါ မေတံ၊ အာဝုသော၊ ဘဂဝတော သုတံ၊ သမ္မုခါ ပဋိဂ္ဂဟိတံ ယော၊ ဘိက္ခဝေ၊ ဒုက္ခံ ပဿတိ ဒုက္ခသမုဒယမ္ပိ သော ပဿတိ၊ ဒုက္ခနိရောဓမ္ပိ ပဿတိ၊ ဒုက္ခနိရောဓဂါမိနိံ ပဋိပဒမ္ပိ ပဿတိ။ ယော ဒုက္ခသမုဒယံ ပဿတိ ဒုက္ခမ္ပိ သော ပဿတိ၊ ဒုက္ခနိရောဓမ္ပိ ပဿတိ၊ ဒုက္ခနိရောဓဂါမိနိံ ပဋိပဒမ္ပိ ပဿတိ။ ယော ဒုက္ခနိရောဓံ ပဿတိ ဒုက္ခမ္ပိ သော ပဿတိ၊ ဒုက္ခသမုဒယမ္ပိ ပဿတိ၊ ဒုက္ခနိရောဓဂါမိနိံ ပဋိပဒမ္ပိ ပဿတိ။ ယော ဒုက္ခနိရောဓဂါမိနိံ ပဋိပဒံ ပဿတိ ဒုက္ခမ္ပိ သော ပဿတိ၊ ဒုက္ခသမုဒယမ္ပိ ပဿတိ၊ ဒုက္ခနိရောဓမ္ပိ ပဿတီတိ။ ဒသမံ။|
      stand |ကောဋိဂါမဝဂ္ဂေါ တတိယော။|
      block |တဿုဒ္ဒာနံ|
  block |၄။ သီသပါဝနဝဂ္ဂေါ|
    block |၁။ သီသပါဝနသုတ္တံ|
      count |၁၁၀၁|, |ဧကံ သမယံ ဘဂဝါ ကောသမ္ဗိယံ ဝိဟရတိ သီသပါဝနေ။ အထ ခေါ ဘဂဝါ ပရိတ္တာနိ သီသပါပဏ္ဏာနိ ပါဏိနာ ဂဟေတွာ ဘိက္ခူ အာမန္တေသိ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယာနိ ဝါ မယာ ပရိတ္တာနိ သီသပါပဏ္ဏာနိ ပါဏိနာ ဂဟိတာနိ ယဒိဒံ ဥပရိ သီသပါဝနေတိ။ အပ္ပမတ္တကာနိ၊ ဘန္တေ၊ ဘဂဝတာ ပရိတ္တာနိ သီသပါပဏ္ဏာနိ ပါဏိနာ ဂဟိတာနိ၊ အထ ခေါ ဧတာနေဝ ဗဟုတရာနိ ယဒိဒံ ဥပရိ သီသပါဝနေတိ။ ဧဝမေဝ ခေါ၊ ဘိက္ခဝေ၊ ဧတဒေဝ ဗဟုတရံ ယံ ဝေါ မယာ အဘိညာယ အနက္ခါတံ။ ကသ္မာ စေတံ၊ ဘိက္ခဝေ၊ မယာ အနက္ခါတံ။ န ဟေတံ၊ ဘိက္ခဝေ၊ အတ္ထသံဟိတံ နာဒိဗြဟ္မစရိယကံ န နိဗ္ဗိဒာယ န ဝိရာဂါယ န နိရောဓာယ န ဥပသမာယ န အဘိညာယ န သမ္ဗောဓာယ န နိဗ္ဗာနာယ သံဝတ္တတိ၊ တသ္မာ တံ မယာ အနက္ခါတံ။|
      block |ကိဉ္စ၊ ဘိက္ခဝေ၊ မယာ အက္ခါတံ။ ဣဒံ ဒုက္ခန္တိ၊ ဘိက္ခဝေ၊ မယာ အက္ခါတံ၊ အယံ ဒုက္ခသမုဒယောတိ မယာ အက္ခါတံ၊ အယံ ဒုက္ခနိရောဓောတိ မယာ အက္ခါတံ၊ အယံ ဒုက္ခနိရောဓဂါမိနီ ပဋိပဒာတိ မယာ အက္ခါတံ။|
      block |ကသ္မာ စေတံ၊ ဘိက္ခဝေ၊ မယာ အက္ခါတံ။ ဧတဉှိ၊ ဘိက္ခဝေ၊ အတ္ထသံဟိတံ ဧတံ အာဒိဗြဟ္မစရိယကံ ဧတံ နိဗ္ဗိဒာယ ဝိရာဂါယ နိရောဓာယ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ၊ တသ္မာ တံ မယာ အက္ခါတံ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဌမံ။|
    block |၂။ ခဒိရပတ္တသုတ္တံ|
      count |၁၁၀၂|, |ယော၊ ဘိက္ခဝေ၊ ဧဝံ ဝဒေယျ အဟံ ဒုက္ခံ အရိယသစ္စံ ယထာဘူတံ အနဘိသမေစ္စ၊ ဒုက္ခသမုဒယံ အရိယသစ္စံ ယထာဘူတံ အနဘိသမေစ္စ၊ ဒုက္ခနိရောဓံ အရိယသစ္စံ ယထာဘူတံ အနဘိသမေစ္စ၊ ဒုက္ခနိရောဓဂါမိနိံ ပဋိပဒံ အရိယသစ္စံ ယထာဘူတံ အနဘိသမေစ္စ သမ္မာ ဒုက္ခဿန္တံ ကရိဿာမီတိ နေတံ ဌာနံ ဝိဇ္ဇတိ။|
      block |သေယျထာပိ၊ ဘိက္ခဝေ၊ ယော ဧဝံ ဝဒေယျ အဟံ ခဒိရပတ္တာနံ ဝါ သရလပတ္တာနံ ဝါ အာမလကပတ္တာနံ ဝါ ပုဋံ ကရိတွာ ဥဒကံ ဝါ တာလပတ္တံ ဝါ အာဟရိဿာမီတိ နေတံ ဌာနံ ဝိဇ္ဇတိ၊ ဧဝမေဝ ခေါ၊ ဘိက္ခဝေ၊ ယော ဧဝံ ဝဒေယျ အဟံ ဒုက္ခံ အရိယသစ္စံ ယထာဘူတံ အနဘိသမေစ္စ။ပေ။ ဒုက္ခနိရောဓဂါမိနိံ ပဋိပဒံ အရိယသစ္စံ ယထာဘူတံ အနဘိသမေစ္စ သမ္မာ ဒုက္ခဿန္တံ ကရိဿာမီတိ နေတံ ဌာနံ ဝိဇ္ဇတိ။|
      block |ယော စ ခေါ၊ ဘိက္ခဝေ၊ ဧဝံ ဝဒေယျ အဟံ ဒုက္ခံ အရိယသစ္စံ ယထာဘူတံ အဘိသမေစ္စ၊ ဒုက္ခသမုဒယံ အရိယသစ္စံ ယထာဘူတံ အဘိသမေစ္စ၊ ဒုက္ခနိရောဓံ အရိယသစ္စံ ယထာဘူတံ အဘိသမေစ္စ၊ ဒုက္ခနိရောဓဂါမိနိံ ပဋိပဒံ အရိယသစ္စံ ယထာဘူတံ အဘိသမေစ္စ သမ္မာ ဒုက္ခဿန္တံ ကရိဿာမီတိ ဌာနမေတံ ဝိဇ္ဇတိ။|
      block |သေယျထာပိ၊ ဘိက္ခဝေ၊ ယော ဧဝံ ဝဒေယျ အဟံ ပဒုမပတ္တာနံ ဝါ ပလာသပတ္တာနံ ဝါ မာလုဝပတ္တာနံ ဝါ ပုဋံ ကရိတွာ ဥဒကံ ဝါ တာလပတ္တံ ဝါ အာဟရိဿာမီတိ ဌာနမေတံ ဝိဇ္ဇတိ၊ ဧဝမေဝ ခေါ၊ ဘိက္ခဝေ၊ ယော ဧဝံ ဝဒေယျ အဟံ ဒုက္ခံ အရိယသစ္စံ ယထာဘူတံ အဘိသမေစ္စ။ပေ။ ဒုက္ခနိရောဓဂါမိနိံ ပဋိပဒံ အရိယသစ္စံ ယထာဘူတံ အဘိသမေစ္စ သမ္မာ ဒုက္ခဿန္တံ ကရိဿာမီတိ ဌာနမေတံ ဝိဇ္ဇတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဒုတိယံ။|
    block |၃။ ဒဏ္ဍသုတ္တံ|
      count |၁၁၀၃|, |သေယျထာပိ၊ ဘိက္ခဝေ၊ ဒဏ္ဍော ဥပရိဝေဟာသံ ခိတ္တော သကိမ္ပိ မူလေန နိပတတိ၊ သကိမ္ပိ အဂ္ဂေန နိပတတိ၊ ဧဝမေဝ ခေါ၊ ဘိက္ခဝေ၊ အဝိဇ္ဇာနီဝရဏာ သတ္တာ တဏှာသံယောဇနာ သန္ဓာဝန္တာ သံသရန္တာ သကိမ္ပိ အသ္မာ လောကာ ပရံ လောကံ ဂစ္ဆန္တိ၊ သကိမ္ပိ ပရသ္မာ လောကာ ဣမံ လောကံ အာဂစ္ဆန္တိ။ တံ ကိဿ ဟေတု။ အဒိဋ္ဌတ္တာ၊ ဘိက္ခဝေ၊ စတုန္နံ အရိယသစ္စာနံ။ ကတမေသံ စတုန္နံ။ ဒုက္ခဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ တတိယံ။|
    block |၄။ စေလသုတ္တံ|
      count |၁၁၀၄|, |အာဒိတ္တေ၊ ဘိက္ခဝေ၊ စေလေ ဝါ သီသေ ဝါ ကိမဿ ကရဏီယန္တိ။ အာဒိတ္တေ၊ ဘန္တေ၊ စေလေ ဝါ သီသေ ဝါ၊ တဿေဝ စေလဿ ဝါ သီသဿ ဝါ နိဗ္ဗာပနာယ အဓိမတ္တော ဆန္ဒော စ ဝါယာမော စ ဥဿာဟော စ ဥဿောဠှီ စ အပ္ပဋိဝါနီ စ သတိ စ သမ္ပဇညဉ္စ ကရဏီယန္တိ။|
      block |အာဒိတ္တံ၊ ဘိက္ခဝေ၊ စေလံ ဝါ သီသံ ဝါ အဇ္ဈုပေက္ခိတွာ အမနသိကရိတွာ အနဘိသမေတာနံ စတုန္နံ အရိယသစ္စာနံ ယထာဘူတံ အဘိသမယာယ အဓိမတ္တော ဆန္ဒော စ ဝါယာမော စ ဥဿာဟော စ ဥဿောဠှီ စ အပ္ပဋိဝါနီ စ သတိ စ သမ္ပဇညဉ္စ ကရဏီယံ။ ကတမေသံ စတုန္နံ။ ဒုက္ခဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ စတုတ္ထံ။|
    block |၅။ သတ္တိသတသုတ္တံ|
      count |၁၁၀၅|, |သေယျထာပိ၊ ဘိက္ခဝေ၊ ပုရိသော ဝဿသတာယုကော ဝဿသတဇီဝီ။ တမေနံ ဧဝံ ဝဒေယျ ဧဟမ္ဘော ပုရိသ၊ ပုဗ္ဗဏှသမယံ တံ သတ္တိသတေန ဟနိဿန္တိ၊ မဇ္ဈနှိကသမယံ သတ္တိသတေန ဟနိဿန္တိ၊ သာယနှသမယံ သတ္တိသတေန ဟနိဿန္တိ။ သော ခေါ တွံ၊ အမ္ဘော ပုရိသ၊ ဒိဝသေ ဒိဝသေ တီဟိ တီဟိ သတ္တိသတေဟိ ဟညမာနော ဝဿသတာယုကော ဝဿသတဇီဝီ ဝဿသတဿ အစ္စယေန အနဘိသမေတာနိ စတ္တာရိ အရိယသစ္စာနိ အဘိသမေဿသီတိ။|
      block |အတ္ထဝသိကေန၊ ဘိက္ခဝေ၊ ကုလပုတ္တေန အလံ ဥပဂန္တုံ။ တံ ကိဿ ဟေတု။ အနမတဂ္ဂေါယံ၊ ဘိက္ခဝေ၊ သံသာရော၊ ပုဗ္ဗာ ကောဋိ နပ္ပညာယတိ သတ္တိပ္ပဟာရာနံ အသိပ္ပဟာရာနံ ဥသုပ္ပဟာရာနံ ဖရသုပ္ပဟာရာနံ။ ဧဝဉ္စေတံ၊ ဘိက္ခဝေ၊ အဿ။ န ခေါ ပနာဟံ၊ ဘိက္ခဝေ၊ သဟ ဒုက္ခေန၊ သဟ ဒောမနဿေန စတုန္နံ အရိယသစ္စာနံ အဘိသမယံ ဝဒာမိ၊ အပိ စာဟံ၊ ဘိက္ခဝေ၊ သဟာဝ သုခေန၊ သဟာဝ သောမနဿေန စတုန္နံ အရိယသစ္စာနံ အဘိသမယံ ဝဒာမိ။ ကတမေသံ စတုန္နံ။ ဒုက္ခဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဉ္စမံ။|
    block |၆။ ပါဏသုတ္တံ|
      count |၁၁၀၆|, |သေယျထာပိ၊ ဘိက္ခဝေ၊ ပုရိသော ယံ ဣမသ္မိံ ဇမ္ဗုဒီပေ တိဏကဋ္ဌသာခါပလာသံ တစ္ဆေတွာ ဧကဇ္ဈံ သံဟရေယျ၊ ဧကဇ္ဈံ သံဟရိတွာ သူလံ ကရေယျ။ သူလံ ကရိတွာ ယေ မဟာသမုဒ္ဒေ မဟန္တကာ ပါဏာ တေ မဟန္တကေသု သူလေသု အာဝုနေယျ၊ ယေ မဟာသမုဒ္ဒေ မဇ္ဈိမကာ ပါဏာ တေ မဇ္ဈိမကေသု သူလေသု အာဝုနေယျ၊ ယေ မဟာသမုဒ္ဒေ သုခုမကာ ပါဏာ တေ သုခုမကေသု သူလေသု အာဝုနေယျ။ အပရိယာဒိန္နာ စ၊ ဘိက္ခဝေ၊ မဟာသမုဒ္ဒေ ဩဠာရိကာ ပါဏာ အဿု။|
      block |အထ ဣမသ္မိံ ဇမ္ဗုဒီပေ တိဏကဋ္ဌသာခါပလာသံ ပရိက္ခယံ ပရိယာဒာနံ ဂစ္ဆေယျ။ ဣတော ဗဟုတရာ ခေါ၊ ဘိက္ခဝေ၊ မဟာသမုဒ္ဒေ သုခုမကာ ပါဏာ၊ ယေ န သုကရာ သူလေသု အာဝုနိတုံ။ တံ ကိဿ ဟေတု။ သုခုမတ္တာ၊ ဘိက္ခဝေ၊ အတ္တဘာဝဿ။ ဧဝံ မဟာ ခေါ၊ ဘိက္ခဝေ၊ အပါယော။ ဧဝံ မဟန္တသ္မာ ခေါ၊ ဘိက္ခဝေ၊ အပါယသ္မာ ပရိမုတ္တော ဒိဋ္ဌိသမ္ပန္နော ပုဂ္ဂလော ဣဒံ ဒုက္ခန္တိ ယထာဘူတံ ပဇာနာတိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနာတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဆဋ္ဌံ။|
    block |၇။ ပဌမသူရိယသုတ္တံ|
      count |၁၁၀၇|, |သူရိယဿ၊ ဘိက္ခဝေ၊ ဥဒယတော ဧတံ ပုဗ္ဗင်္ဂမံ ဧတံ ပုဗ္ဗနိမိတ္တံ၊ ယဒိဒံ အရုဏုဂ္ဂံ။ ဧဝမေဝ ခေါ၊ ဘိက္ခဝေ၊ ဘိက္ခုနော စတုန္နံ အရိယသစ္စာနံ ယထာဘူတံ အဘိသမယာယ ဧတံ ပုဗ္ဗင်္ဂမံ ဧတံ ပုဗ္ဗနိမိတ္တံ၊ ယဒိဒံ သမ္မာဒိဋ္ဌိ။ တဿေတံ ဘိက္ခဝေ၊ ဘိက္ခုနော ပါဋိကင်္ခံ ဣဒံ ဒုက္ခန္တိ ယထာဘူတံ ပဇာနိဿတိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနိဿတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ သတ္တမံ။|
    block |၈။ ဒုတိယသူရိယသုတ္တံ|
      count |၁၁၀၈|, |ယာဝကီဝဉ္စ၊ ဘိက္ခဝေ၊ စန္ဒိမသူရိယာ လောကေ နုပ္ပဇ္ဇန္တိ၊ နေဝ တာဝ မဟတော အာလောကဿ ပါတုဘာဝေါ ဟောတိ မဟတော ဩဘာသဿ။ အန္ဓတမံ တဒာ ဟောတိ အန္ဓကာရတိမိသာ။ နေဝ တာဝ ရတ္တိန္ဒိဝါ ပညာယန္တိ၊ န မာသဒ္ဓမာသာ ပညာယန္တိ၊ န ဥတုသံဝစ္ဆရာ ပညာယန္တိ။|
      block |ယတော စ ခေါ၊ ဘိက္ခဝေ၊ စန္ဒိမသူရိယာ လောကေ ဥပ္ပဇ္ဇန္တိ၊ အထ မဟတော အာလောကဿ ပါတုဘာဝေါ ဟောတိ မဟတော ဩဘာသဿ။ နေဝ အန္ဓကာရတမံ တဒာ ဟောတိ န အန္ဓကာရတိမိသာ။ အထ ရတ္တိန္ဒိဝါ ပညာယန္တိ၊ မာသဒ္ဓမာသာ ပညာယန္တိ၊ ဥတုသံဝစ္ဆရာ ပညာယန္တိ။ ဧဝမေဝ ခေါ၊ ဘိက္ခဝေ၊ ယာဝကီဝဉ္စ တထာဂတော လောကေ နုပ္ပဇ္ဇတိ အရဟံ သမ္မာသမ္ဗုဒ္ဓေါ၊ နေဝ တာဝ မဟတော အာလောကဿ ပါတုဘာဝေါ ဟောတိ မဟတော ဩဘာသဿ။ အန္ဓတမံ တဒာ ဟောတိ အန္ဓကာရတိမိသာ။ နေဝ တာဝ စတုန္နံ အရိယသစ္စာနံ အာစိက္ခဏာ ဟောတိ ဒေသနာ ပညာပနာ ပဋ္ဌပနာ ဝိဝရဏာ ဝိဘဇနာ ဥတ္တာနီကမ္မံ။|
      block |ယတော စ ခေါ၊ ဘိက္ခဝေ၊ တထာဂတော လောကေ ဥပ္ပဇ္ဇတိ အရဟံ သမ္မာသမ္ဗုဒ္ဓေါ၊ အထ မဟတော အာလောကဿ ပါတုဘာဝေါ ဟောတိ မဟတော ဩဘာသဿ။ နေဝ အန္ဓတမံ တဒာ ဟောတိ န အန္ဓကာရတိမိသာ။ အထ ခေါ စတုန္နံ အရိယသစ္စာနံ အာစိက္ခဏာ ဟောတိ ဒေသနာ ပညာပနာ ပဋ္ဌပနာ ဝိဝရဏာ ဝိဘဇနာ ဥတ္တာနီကမ္မံ။ ကတမေသံ စတုန္နံ။ ဒုက္ခဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ အဋ္ဌမံ။|
    block |၉။ ဣန္ဒခီလသုတ္တံ|
      count |၁၁၀၉|, |ယေ ဟိ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ နပ္ပဇာနန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ နပ္ပဇာနန္တိ၊ တေ အညဿ သမဏဿ ဝါ ဗြာဟ္မဏဿ ဝါ မုခံ ဥလ္လောကေန္တိ အယံ နူန ဘဝံ ဇာနံ ဇာနာတိ၊ ပဿံ ပဿတီတိ။|
      block |သေယျထာပိ၊ ဘိက္ခဝေ၊ တူလပိစု ဝါ ကပ္ပါသပိစု ဝါ လဟုကော ဝါတူပါဒာနော သမေ ဘူမိဘာဂေ နိက္ခိတ္တော။ တမေနံ ပုရတ္ထိမော ဝါတော ပစ္ဆိမေန သံဟရေယျ၊ ပစ္ဆိမော ဝါတော ပုရတ္ထိမေန သံဟရေယျ၊ ဥတ္တရော ဝါတော ဒက္ခိဏေန သံဟရေယျ၊ ဒက္ခိဏော ဝါတော ဥတ္တရေန သံဟရေယျ။ တံ ကိဿ ဟေတု။ လဟုကတ္တာ၊ ဘိက္ခဝေ၊ ကပ္ပါသပိစုနော။ ဧဝမေဝ ခေါ၊ ဘိက္ခဝေ၊ ယေ ဟိ ကေစိ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ နပ္ပဇာနန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ နပ္ပဇာနန္တိ၊ တေ အညဿ သမဏဿ ဝါ ဗြာဟ္မဏဿ ဝါ မုခံ ဥလ္လောကေန္တိ အယံ နူန ဘဝံ ဇာနံ ဇာနာတိ၊ ပဿံ ပဿတီတိ။ တံ ကိဿ ဟေတု။ အဒိဋ္ဌတ္တာ၊ ဘိက္ခဝေ၊ စတုန္နံ အရိယသစ္စာနံ။|
      block |ယေ စ ခေါ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ ပဇာနန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနန္တိ၊ တေ န အညဿ သမဏဿ ဝါ ဗြာဟ္မဏဿ ဝါ မုခံ ဥလ္လောကေန္တိ အယံ နူန ဘဝံ ဇာနံ ဇာနာတိ၊ ပဿံ ပဿတီတိ။|
      block |သေယျထာပိ၊ ဘိက္ခဝေ၊ အယောခီလော ဝါ ဣန္ဒခီလော ဝါ ဂမ္ဘီရနေမော သုနိခါတော အစလော အသမ္ပကမ္ပီ။ ပုရတ္ထိမာယ စေပိ ဒိသာယ အာဂစ္ဆေယျ ဘုသာ ဝါတဝုဋ္ဌိ၊ နေဝ သင်္ကမ္ပေယျ န သမ္ပကမ္ပေယျ န သမ္ပစာလေယျ၊ ပစ္ဆိမာယ စေပိ ဒိသာယ။ပေ။ ဥတ္တရာယ စေပိ ဒိသာယ။ပေ။ ဒက္ခိဏာယ စေပိ ဒိသာယ အာဂစ္ဆေယျ ဘုသာ ဝါတဝုဋ္ဌိ၊ နေဝ သင်္ကမ္ပေယျ န သမ္ပကမ္ပေယျ န သမ္ပစာလေယျ။ တံ ကိဿ ဟေတု။ ဂမ္ဘီရတ္တာ၊ ဘိက္ခဝေ၊ နေမဿ သုနိခါတတ္တာ ဣန္ဒခီလဿ။ ဧဝမေဝ ခေါ၊ ဘိက္ခဝေ၊ ယေ စ ခေါ ကေစိ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ ပဇာနန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနန္တိ၊ တေ န အညဿ သမဏဿ ဝါ ဗြာဟ္မဏဿ ဝါ မုခံ ဥလ္လောကေန္တိ အယံ နူန ဘဝံ ဇာနံ ဇာနာတိ၊ ပဿံ ပဿတီတိ။ တံ ကိဿ ဟေတု။ သုဒိဋ္ဌတ္တာ၊ ဘိက္ခဝေ၊ စတုန္နံ အရိယသစ္စာနံ။ ကတမေသံ စတုန္နံ။ ဒုက္ခဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ နဝမံ။|
    block |၁၀။ ဝါဒတ္ထိကသုတ္တံ|
      count |၁၁၁၀|, |ယော ဟိ ကောစိ၊ ဘိက္ခဝေ၊ ဘိက္ခု ဣဒံ ဒုက္ခန္တိ ယထာဘူတံ ပဇာနာတိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနာတိ၊ ပုရတ္ထိမာယ စေပိ ဒိသာယ အာဂစ္ဆေယျ သမဏော ဝါ ဗြာဟ္မဏော ဝါ ဝါဒတ္ထိကော ဝါဒဂဝေသီ ဝါဒမဿ အာရောပေဿာမီတိ၊ တံ ဝတ သဟဓမ္မေန သင်္ကမ္ပေဿတိ ဝါ သမ္ပကမ္ပေဿတိ ဝါ သမ္ပစာလေဿတိ ဝါတိ နေတံ ဌာနံ ဝိဇ္ဇတိ။ ပစ္ဆိမာယ စေပိ ဒိသာယ။ပေ။ ဥတ္တရာယ စေပိ ဒိသာယ။ပေ။ ဒက္ခိဏာယ စေပိ ဒိသာယ အာဂစ္ဆေယျ သမဏော ဝါ ဗြာဟ္မဏော ဝါ ဝါဒတ္ထိကော ဝါဒဂဝေသီ ဝါဒမဿ အာရောပေဿာမီတိ၊ တံ ဝတ သဟဓမ္မေန သင်္ကမ္ပေဿတိ ဝါ သမ္ပကမ္ပေဿတိ ဝါ သမ္ပစာလေဿတိ ဝါတိ နေတံ ဌာနံ ဝိဇ္ဇတိ။|
      block |သေယျထာပိ၊ ဘိက္ခဝေ၊ သိလာယူပေါ သောဠသ ကုက္ကုကော။ တဿဿု အဋ္ဌ ကုက္ကု ဟေဋ္ဌာ နေမင်္ဂမာ၊ အဋ္ဌ ကုက္ကု ဥပရိနေမဿ။ ပုရတ္ထိမာယ စေပိ ဒိသာယ အာဂစ္ဆေယျ ဘုသာ ဝါတဝုဋ္ဌိ၊ နေဝ သင်္ကမ္ပေယျ န သမ္ပကမ္ပေယျ န သမ္ပစာလေယျ၊ ပစ္ဆိမာယ စေပိ ဒိသာယ။ပေ။ ဥတ္တရာယ စေပိ ဒိသာယ။ပေ။ ဒက္ခိဏာယ စေပိ ဒိသာယ အာဂစ္ဆေယျ ဘုသာ ဝါတဝုဋ္ဌိ၊ နေဝ သင်္ကမ္ပေယျ န သမ္ပကမ္ပေယျ န သမ္ပစာလေယျ။ တံ ကိဿ ဟေတု။ ဂမ္ဘီရတ္တာ၊ ဘိက္ခဝေ၊ နေမဿ သုနိခါတတ္တာ သိလာယူပဿ။ ဧဝမေဝ ခေါ၊ ဘိက္ခဝေ၊ ယော ဟိ ကောစိ ဘိက္ခု ဣဒံ ဒုက္ခန္တိ ယထာဘူတံ ပဇာနာတိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနာတိ၊ ပုရတ္ထိမာယ စေပိ ဒိသာယ အာဂစ္ဆေယျ သမဏော ဝါ ဗြာဟ္မဏော ဝါ ဝါဒတ္ထိကော ဝါဒဂဝေသီ ဝါဒမဿ အာရောပေဿာမီတိ၊ တံ ဝတ သဟဓမ္မေန သင်္ကမ္ပေဿတိ ဝါ သမ္ပကမ္ပေဿတိ ဝါ သမ္ပစာလေဿတိ ဝါတိ နေတံ ဌာနံ ဝိဇ္ဇတိ။ ပစ္ဆိမာယ စေပိ ဒိသာယ။ပေ။ ဥတ္တရာယ စေပိ ဒိသာယ။ပေ။ ဒက္ခိဏာယ စေပိ ဒိသာယ အာဂစ္ဆေယျ သမဏော ဝါ ဗြာဟ္မဏော ဝါ ဝါဒတ္ထိကော ဝါဒဂဝေသီ ဝါဒမဿ အာရောပေဿာမီတိ၊ တံ ဝတ သဟဓမ္မေန သင်္ကမ္ပေဿတိ ဝါ သမ္ပကမ္ပေဿတိ ဝါ သမ္ပစာလေဿတိ ဝါတိ နေတံ ဌာနံ ဝိဇ္ဇတိ။ တံ ကိဿ ဟေတု။ သုဒိဋ္ဌတ္တာ၊ ဘိက္ခဝေ၊ စတုန္နံ အရိယသစ္စာနံ။ ကတမေသံ စတုန္နံ။ ဒုက္ခဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဒသမံ။|
      stand |သီသပါဝနဝဂ္ဂေါ စတုတ္ထော။|
      block |တဿုဒ္ဒာနံ|
  block |၅။ ပပါတဝဂ္ဂေါ|
    block |၁။ လောကစိန္တာသုတ္တံ|
      count |၁၁၁၁|, |ဧကံ သမယံ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ တတြ ခေါ ဘဂဝါ ဘိက္ခူ အာမန္တေသိ ဘူတပုဗ္ဗံ၊ ဘိက္ခဝေ၊ အညတရော ပုရိသော ရာဇဂဟာ နိက္ခမိတွာ လောကစိန္တံ စိန္တေဿာမီတိ ယေန သုမာဂဓာ ပေါက္ခရဏီ တေနုပသင်္ကမိ၊ ဥပသင်္ကမိတွာ သုမာဂဓာယ ပေါက္ခရဏိယာ တီရေ နိသီဒိ လောကစိန္တံ စိန္တေန္တော။ အဒ္ဒသာ ခေါ၊ ဘိက္ခဝေ၊ သော ပုရိသော သုမာဂဓာယ ပေါက္ခရဏိယာ တီရေ စတုရင်္ဂိနိံ သေနံ ဘိသမုဠာလံ ပဝိသန္တံ။ ဒိသွာနဿ ဧတဒဟောသိ ဥမ္မတ္တောသ္မိ နာမာဟံ၊ ဝိစေတောသ္မိ နာမာဟံ။ ယံ လောကေ နတ္ထိ တံ မယာ ဒိဋ္ဌန္တိ။|
      block |အထ ခေါ သော၊ ဘိက္ခဝေ၊ ပုရိသော နဂရံ ပဝိသိတွာ မဟာဇနကာယဿ အာရောစေသိ ဥမ္မတ္တောသ္မိ နာမာဟံ၊ ဘန္တေ၊ ဝိစေတောသ္မိ နာမာဟံ၊ ဘန္တေ။ ယံ လောကေ နတ္ထိ တံ မယာ ဒိဋ္ဌန္တိ။ ကထံ ပန တွံ၊ အမ္ဘော ပုရိသ၊ ဥမ္မတ္တော ကထံ ဝိစေတော။ ကိဉ္စ လောကေ နတ္ထိ ယံ တယာ ဒိဋ္ဌန္တိ။ ဣဓာဟံ၊ ဘန္တေ၊ ရာဇဂဟာ နိက္ခမိတွာ လောကစိန္တံ စိန္တေဿာမီတိ ယေန သုမာဂဓာ ပေါက္ခရဏီ တေနုပသင်္ကမိံ၊ ဥပသင်္ကမိတွာ သုမာဂဓာယ ပေါက္ခရဏိယာ တီရေ နိသီဒိံ လောကစိန္တံ စိန္တေန္တော။ အဒ္ဒသံ ခွာဟံ၊ ဘန္တေ၊ သုမာဂဓာယ ပေါက္ခရဏိယာ တီရေ စတုရင်္ဂိနိံ သေနံ ဘိသမုဠာလံ ပဝိသန္တံ။ ဧဝံ ခွာဟံ၊ ဘန္တေ၊ ဥမ္မတ္တော ဧဝံ ဝိစေတော။ ဣဒဉ္စ လောကေ နတ္ထိ ယံ မယာ ဒိဋ္ဌန္တိ။ တဂ္ဃ တွံ၊ အမ္ဘော ပုရိသ၊ ဥမ္မတ္တော တဂ္ဃ ဝိစေတော။ ဣဒဉ္စ လောကေ နတ္ထိ ယံ တယာ ဒိဋ္ဌန္တိ။|
      block |တံ ခေါ ပန၊ ဘိက္ခဝေ၊ သော ပုရိသော ဘူတံယေဝ အဒ္ဒသ၊ နော အဘူတံ။ ဘူတပုဗ္ဗံ၊ ဘိက္ခဝေ၊ ဒေဝါသုရသင်္ဂါမော သမုပဗျူဠှော အဟောသိ။ တသ္မိံ ခေါ ပန၊ ဘိက္ခဝေ၊ သင်္ဂါမေ ဒေဝါ ဇိနိံသု၊ အသုရာ ပရာဇိနိံသု။ ပရာဇိတာ စ ခေါ၊ ဘိက္ခဝေ၊ အသုရာ ဘီတာ ဘိသမုဠာလေန အသုရပုရံ ပဝိသိံသု ဒေဝါနံယေဝ မောဟယမာနာ။|
      block |တသ္မာတိဟ၊ ဘိက္ခဝေ၊ မာ လောကစိန္တံ စိန္တေထ သဿတော လောကောတိ ဝါ အသဿတော လောကောတိ ဝါ၊ အန္တဝါ လောကောတိ ဝါ အနန္တဝါ လောကောတိ ဝါ၊ တံ ဇီဝံ တံ သရီရန္တိ ဝါ အညံ ဇီဝံ အညံ သရီရန္တိ ဝါ၊ ဟောတိ တထာဂတော ပရံ မရဏာတိ ဝါ န ဟောတိ တထာဂတော ပရံ မရဏာတိ ဝါ၊ ဟောတိ စ န စ ဟောတိ တထာဂတော ပရံ မရဏာတိ ဝါ၊ နေဝ ဟောတိ န န ဟောတိ တထာဂတော ပရံ မရဏာတိ ဝါ။ တံ ကိဿ ဟေတု။ နေသာ၊ ဘိက္ခဝေ၊ စိန္တာ အတ္ထသံဟိတာ နာဒိဗြဟ္မစရိယကာ န နိဗ္ဗိဒာယ န ဝိရာဂါယ န နိရောဓာယ န ဥပသမာယ န အဘိညာယ န သမ္ဗောဓာယ န နိဗ္ဗာနာယ သံဝတ္တတိ။|
      block |စိန္တေန္တာ ခေါ တုမှေ၊ ဘိက္ခဝေ၊ ဣဒံ ဒုက္ခန္တိ စိန္တေယျာထ။ပေ။ အယံ ဒုက္ခနိရောဓဂါမိနီ ပဋိပဒာတိ စိန္တေယျာထ။ တံ ကိဿ ဟေတု။ ဧသာ၊ ဘိက္ခဝေ၊ စိန္တာ အတ္ထသံဟိတာ ဧသာ အာဒိဗြဟ္မစရိယကာ ဧသာ နိဗ္ဗိဒာယ ဝိရာဂါယ နိရောဓာယ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဌမံ။|
    block |၂။ ပပါတသုတ္တံ|
      count |၁၁၁၂|, |ဧကံ သမယံ ဘဂဝါ ရာဇဂဟေ ဝိဟရတိ ဂိဇ္ဈကူဋေ ပဗ္ဗတေ။ အထ ခေါ ဘဂဝါ ဘိက္ခူ အာမန္တေသိ အာယာမ၊ ဘိက္ခဝေ၊ ယေန ပဋိဘာနကူဋော တေနုပသင်္ကမိဿာမ ဒိဝါဝိဟာရာယာတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ အထ ခေါ ဘဂဝါ သမ္ဗဟုလေဟိ ဘိက္ခူဟိ သဒ္ဓိံ ယေန ပဋိဘာနကူဋော တေနုပသင်္ကမိ။ အဒ္ဒသာ ခေါ အညတရော ဘိက္ခု ပဋိဘာနကူဋေ မဟန္တံ ပပါတံ။ ဒိသွာန ဘဂဝန္တံ ဧတဒဝေါစ မဟာ ဝတာယံ၊ ဘန္တေ၊ ပပါတော သုဘယာနကော၊ ဘန္တေ၊ ပပါတော။ အတ္ထိ နု ခေါ၊ ဘန္တေ၊ ဣမမှာ ပပါတာ အညော ပပါတော မဟန္တတရော စ ဘယာနကတရော စာတိ။ အတ္ထိ ခေါ၊ ဘိက္ခု၊ ဣမမှာ ပပါတာ အညော ပပါတော မဟန္တတရော စ ဘယာနကတရော စာတိ။|
      block |ကတမော ပန၊ ဘန္တေ၊ ဣမမှာ ပပါတာ အညော ပပါတော မဟန္တတရော စ ဘယာနကတရော စာတိ။ ယေ ဟိ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ နပ္ပဇာနန္တိ၊ အယံ ဒုက္ခသမုဒယောတိ ယထာဘူတံ နပ္ပဇာနန္တိ၊ အယံ ဒုက္ခနိရောဓောတိ ယထာဘူတံ နပ္ပဇာနန္တိ၊ အယံ ဒုက္ခနိရောဓဂါမိနီ ပဋိပဒာတိ ယထာဘူတံ နပ္ပဇာနန္တိ၊ တေ ဇာတိသံဝတ္တနိကေသု သင်္ခါရေသု အဘိရမန္တိ၊ ဇရာသံဝတ္တနိကေသု သင်္ခါရေသု အဘိရမန္တိ၊ မရဏသံဝတ္တနိကေသု သင်္ခါရေသု အဘိရမန္တိ၊ သောကပရိဒေဝဒုက္ခဒောမနဿုပါယာသသံဝတ္တနိကေသု သင်္ခါရေသု အဘိရမန္တိ။ တေ ဇာတိသံဝတ္တနိကေသု သင်္ခါရေသု အဘိရတာ ဇရာသံဝတ္တနိကေသု သင်္ခါရေသု အဘိရတာ မရဏသံဝတ္တနိကေသု သင်္ခါရေသု အဘိရတာ သောကပရိဒေဝဒုက္ခဒောမနဿုပါယာသသံဝတ္တနိကေသု သင်္ခါရေသု အဘိရတာ ဇာတိသံဝတ္တနိကေပိ သင်္ခါရေ အဘိသင်္ခရောန္တိ၊ ဇရာသံဝတ္တနိကေပိ သင်္ခါရေ အဘိသင်္ခရောန္တိ၊ မရဏသံဝတ္တနိကေပိ သင်္ခါရေ အဘိသင်္ခရောန္တိ၊ သောကပရိဒေဝဒုက္ခဒောမနဿုပါယာသသံဝတ္တနိကေပိ သင်္ခါရေ အဘိသင်္ခရောန္တိ။ တေ ဇာတိသံဝတ္တနိကေပိ သင်္ခါရေ အဘိသင်္ခရိတွာ ဇရာသံဝတ္တနိကေပိ သင်္ခါရေ အဘိသင်္ခရိတွာ မရဏသံဝတ္တနိကေပိ သင်္ခါရေ အဘိသင်္ခရိတွာ သောကပရိဒေဝဒုက္ခဒောမနဿုပါယာသသံဝတ္တနိကေပိ သင်္ခါရေ အဘိသင်္ခရိတွာ ဇာတိပပါတမ္ပိ ပပတန္တိ၊ ဇရာပပါတမ္ပိ ပပတန္တိ၊ မရဏပပါတမ္ပိ ပပတန္တိ၊ သောကပရိဒေဝဒုက္ခဒောမနဿုပါယာသပပါတမ္ပိ ပပတန္တိ။ တေ န ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ။ န ပရိမုစ္စန္တိ ဒုက္ခသ္မာတိ ဝဒာမိ။|
      block |ယေ စ ခေါ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ ပဇာနန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနန္တိ၊ တေ ဇာတိသံဝတ္တနိကေသု သင်္ခါရေသု နာဘိရမန္တိ၊ ဇရာသံဝတ္တနိကေသု သင်္ခါရေသု နာဘိရမန္တိ၊ မရဏသံဝတ္တနိကေသု သင်္ခါရေသု နာဘိရမန္တိ၊ သောကပရိဒေဝဒုက္ခဒောမနဿုပါယာသသံဝတ္တနိကေသု သင်္ခါရေသု နာဘိရမန္တိ။ တေ ဇာတိသံဝတ္တနိကေသု သင်္ခါရေသု အနဘိရတာ၊ ဇရာသံဝတ္တနိကေသု သင်္ခါရေသု အနဘိရတာ၊ မရဏသံဝတ္တနိကေသု သင်္ခါရေသု အနဘိရတာ၊ သောကပရိဒေဝဒုက္ခဒောမနဿုပါယာသသံဝတ္တနိကေသု သင်္ခါရေသု အနဘိရတာ၊ ဇာတိသံဝတ္တနိကေပိ သင်္ခါရေ နာဘိသင်္ခရောန္တိ၊ ဇရာသံဝတ္တနိကေပိ သင်္ခါရေ နာဘိသင်္ခရောန္တိ၊ မရဏသံဝတ္တနိကေပိ သင်္ခါရေ နာဘိသင်္ခရောန္တိ၊ သောကပရိဒေဝဒုက္ခဒောမနဿုပါယာသသံဝတ္တနိကေပိ သင်္ခါရေ နာဘိသင်္ခရောန္တိ။ တေ ဇာတိသံဝတ္တနိကေပိ သင်္ခါရေ အနဘိသင်္ခရိတွာ၊ ဇရာသံဝတ္တနိကေပိ သင်္ခါရေ အနဘိသင်္ခရိတွာ၊ မရဏသံဝတ္တနိကေပိ သင်္ခါရေ အနဘိသင်္ခရိတွာ၊ သောကပရိဒေဝဒုက္ခဒောမနဿုပါယာသသံဝတ္တနိကေပိ သင်္ခါရေ အနဘိသင်္ခရိတွာ၊ ဇာတိပပါတမ္ပိ နပ္ပပတန္တိ၊ ဇရာပပါတမ္ပိ နပ္ပပတန္တိ၊ မရဏပပါတမ္ပိ နပ္ပပတန္တိ၊ သောကပရိဒေဝဒုက္ခဒောမနဿုပါယာသပပါတမ္ပိ နပ္ပပတန္တိ။ တေ ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ။ ပရိမုစ္စန္တိ ဒုက္ခသ္မာတိ ဝဒာမိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဒုတိယံ။|
    block |၃။ မဟာပရိဠာဟသုတ္တံ|
      count |၁၁၁၃|, |အတ္ထိ၊ ဘိက္ခဝေ၊ မဟာပရိဠာဟော နာမ နိရယော။ တတ္ထ ယံ ကိဉ္စိ စက္ခုနာ ရူပံ ပဿတိ၊ အနိဋ္ဌရူပညေဝ ပဿတိ နော ဣဋ္ဌရူပံ၊ အကန္တရူပညေဝ ပဿတိ နော ကန္တရူပံ၊ အမနာပရူပညေဝ ပဿတိ နော မနာပရူပံ။ ယံ ကိဉ္စိ သောတေန သဒ္ဒံ သုဏာတိ။ပေ။ ယံ ကိဉ္စိ ကာယေန ဖောဋ္ဌဗ္ဗံ ဖုသတိ။ပေ။ ယံ ကိဉ္စိ မနသာ ဓမ္မံ ဝိဇာနာတိ၊ အနိဋ္ဌရူပညေဝ ဝိဇာနာတိ နော ဣဋ္ဌရူပံ၊ အကန္တရူပညေဝ ဝိဇာနာတိ နော ကန္တရူပံ၊ အမနာပရူပညေဝ ဝိဇာနာတိ နော မနာပရူပန္တိ။|
      block |ဧဝံ ဝုတ္တေ အညတရော ဘိက္ခု ဘဂဝန္တံ ဧတဒဝေါစ မဟာ ဝတ သော၊ ဘန္တေ၊ ပရိဠာဟော၊ သုမဟာ ဝတ သော၊ ဘန္တေ၊ ပရိဠာဟော။ အတ္ထိ နု ခေါ၊ ဘန္တေ၊ ဧတမှာ ပရိဠာဟာ အညော ပရိဠာဟော မဟန္တတရော စေဝ ဘယာနကတရော စာတိ။ အတ္ထိ ခေါ၊ ဘိက္ခု၊ ဧတမှာ ပရိဠာဟာ အညော ပရိဠာဟော မဟန္တတရော စ ဘယာနကတရော စာတိ။|
      block |ကတမော ပန၊ ဘန္တေ၊ ဧတမှာ ပရိဠာဟာ အညော ပရိဠာဟော မဟန္တတရော စ ဘယာနကတရော စာတိ။ ယေ ဟိ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ နပ္ပဇာနန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ နပ္ပဇာနန္တိ၊ တေ ဇာတိသံဝတ္တနိကေသု သင်္ခါရေသု အဘိရမန္တိ။ပေ။ အဘိရတာ။ပေ။ အဘိသင်္ခရောန္တိ။ပေ။ အဘိသင်္ခရိတွာ ဇာတိပရိဠာဟေနပိ ပရိဍယှန္တိ၊ ဇရာပရိဠာဟေနပိ ပရိဍယှန္တိ၊ မရဏပရိဠာဟေနပိ ပရိဍယှန္တိ၊ သောကပရိဒေဝဒုက္ခဒောမနဿုပါယာသပရိဠာဟေနပိ ပရိဍယှန္တိ။ တေ န ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ။ န ပရိမုစ္စန္တိ ဒုက္ခသ္မာတိ ဝဒာမိ။|
      block |ယေ စ ခေါ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ ပဇာနန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနန္တိ။ တေ ဇာတိသံဝတ္တနိကေသု သင်္ခါရေသု နာဘိရမန္တိ။ပေ။ အနဘိရတာ။ပေ။ နာဘိသင်္ခရောန္တိ။ပေ။ အနဘိသင်္ခရိတွာ ဇာတိပရိဠာဟေနပိ န ပရိဍယှန္တိ၊ ဇရာပရိဠာဟေနပိ န ပရိဍယှန္တိ၊ မရဏပရိဠာဟေနပိ န ပရိဍယှန္တိ၊ သောကပရိဒေဝဒုက္ခဒောမနဿုပါယာသပရိဠာဟေနပိ န ပရိဍယှန္တိ။ တေ ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ။ ပရိမုစ္စန္တိ ဒုက္ခသ္မာတိ ဝဒာမိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ တတိယံ။|
    block |၄။ ကူဋာဂါရသုတ္တံ|
      count |၁၁၁၄|, |ယော ဟိ၊ ဘိက္ခဝေ၊ ဧဝံ ဝဒေယျ အဟံ ဒုက္ခံ အရိယသစ္စံ ယထာဘူတံ အနဘိသမေစ္စ။ပေ။ ဒုက္ခနိရောဓဂါမိနိံ ပဋိပဒံ အရိယသစ္စံ ယထာဘူတံ အနဘိသမေစ္စ သမ္မာ ဒုက္ခဿန္တံ ကရိဿာမီတိ နေတံ ဌာနံ ဝိဇ္ဇတိ။|
      block |သေယျထာပိ၊ ဘိက္ခဝေ၊ ယော ဧဝံ ဝဒေယျ အဟံ ကူဋာဂါရဿ ဟေဋ္ဌိမံ ဃရံ အကရိတွာ ဥပရိမံ ဃရံ အာရောပေဿာမီတိ နေတံ ဌာနံ ဝိဇ္ဇတိ၊ ဧဝမေဝ ခေါ၊ ဘိက္ခဝေ၊ ယော ဧဝံ ဝဒေယျ အဟံ ဒုက္ခံ အရိယသစ္စံ ယထာဘူတံ အနဘိသမေစ္စ။ပေ။ ဒုက္ခနိရောဓဂါမိနိံ ပဋိပဒံ အရိယသစ္စံ ယထာဘူတံ အနဘိသမေစ္စ သမ္မာ ဒုက္ခဿန္တံ ကရိဿာမီတိ နေတံ ဌာနံ ဝိဇ္ဇတိ။|
      block |ယော စ ခေါ၊ ဘိက္ခဝေ၊ ဧဝံ ဝဒေယျ အဟံ ဒုက္ခံ အရိယသစ္စံ ယထာဘူတံ အဘိသမေစ္စ။ပေ။ ဒုက္ခနိရောဓဂါမိနိံ ပဋိပဒံ အရိယသစ္စံ ယထာဘူတံ အဘိသမေစ္စ သမ္မာ ဒုက္ခဿန္တံ ကရိဿာမီတိ ဌာနမေတံ ဝိဇ္ဇတိ။|
      block |သေယျထာပိ၊ ဘိက္ခဝေ၊ ယော ဧဝံ ဝဒေယျ အဟံ ကူဋာဂါရဿ ဟေဋ္ဌိမံ ဃရံ ကရိတွာ ဥပရိမံ ဃရံ အာရောပေဿာမီတိ ဌာနမေတံ ဝိဇ္ဇတိ၊ ဧဝမေဝ ခေါ၊ ဘိက္ခဝေ၊ ယော ဧဝံ ဝဒေယျ အဟံ ဒုက္ခံ အရိယသစ္စံ ယထာဘူတံ အဘိသမေစ္စ။ပေ။ ဒုက္ခနိရောဓဂါမိနိံ ပဋိပဒံ အရိယသစ္စံ ယထာဘူတံ အဘိသမေစ္စ သမ္မာ ဒုက္ခဿန္တံ ကရိဿာမီတိ ဌာနမေတံ ဝိဇ္ဇတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ စတုတ္ထံ။|
    block |၅။ ဝါလသုတ္တံ|
      count |၁၁၁၅|, |ဧကံ သမယံ ဘဂဝါ ဝေသာလိယံ ဝိဟရတိ မဟာဝနေ ကူဋာဂါရသာလာယံ။ အထ ခေါ အာယသ္မာ အာနန္ဒော ပုဗ္ဗဏှသမယံ နိဝါသေတွာ ပတ္တစီဝရမာဒာယ ဝေသာလိံ ပိဏ္ဍာယ ပါဝိသိ။ အဒ္ဒသာ ခေါ အာယသ္မာ အာနန္ဒော သမ္ဗဟုလေ လိစ္ဆဝိကုမာရကေ သန္ထာဂါရေ ဥပါသနံ ကရောန္တေ၊ ဒူရတောဝ သုခုမေန တာဠစ္ဆိဂ္ဂဠေန အသနံ အတိပါတေန္တေ၊ ပေါင်္ခါနုပေါင်္ခံ အဝိရာဓိတံ။ ဒိသွာနဿ ဧတဒဟောသိ သိက္ခိတာ ဝတိမေ လိစ္ဆဝိကုမာရကာ၊ သုသိက္ခိတာ ဝတိမေ လိစ္ဆဝိကုမာရကာ၊ ယတြ ဟိ နာမ ဒူရတောဝ သုခုမေန တာဠစ္ဆိဂ္ဂဠေန အသနံ အတိပါတေဿန္တိ ပေါင်္ခါနုပေါင်္ခံ အဝိရာဓိတန္တိ။|
      block |အထ ခေါ အာယသ္မာ အာနန္ဒော ဝေသာလိံ ပိဏ္ဍာယ စရိတွာ ပစ္ဆာဘတ္တံ ပိဏ္ဍပါတပဋိက္ကန္တော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ အာနန္ဒော ဘဂဝန္တံ ဧတဒဝေါစ ဣဓာဟံ၊ ဘန္တေ၊ ပုဗ္ဗဏှသမယံ နိဝါသေတွာ ပတ္တစီဝရမာဒာယ ဝေသာလိံ ပိဏ္ဍာယ ပါဝိသိံ။ အဒ္ဒသံ ခွာဟံ၊ ဘန္တေ သမ္ဗဟုလေ လိစ္ဆဝိကုမာရကေ သန္ထာဂါရေ ဥပါသနံ ကရောန္တေ ဒူရတောဝ သုခုမေန တာဠစ္ဆိဂ္ဂဠေန အသနံ အတိပါတေန္တေ ပေါင်္ခါနုပေါင်္ခံ အဝိရာဓိတံ။ ဒိသွာန မေ ဧတဒဟောသိ သိက္ခိတာ ဝတိမေ လိစ္ဆဝိကုမာရကာ၊ သုသိက္ခိတာ ဝတိမေ လိစ္ဆဝိကုမာရကာ၊ ယတြ ဟိ နာမ ဒူရတောဝ သုခုမေန တာဠစ္ဆိဂ္ဂဠေန အသနံ အတိပါတေဿန္တိ ပေါင်္ခါနုပေါင်္ခံ အဝိရာဓိတန္တိ။|
      block |တံ ကိံ မညသိ၊ အာနန္ဒ၊ ကတမံ နု ခေါ ဒုက္ကရတရံ ဝါ ဒုရဘိသမ္ဘဝတရံ ဝါ ယော ဒူရတောဝ သုခုမေန တာဠစ္ဆိဂ္ဂဠေန အသနံ အတိပါတေယျ ပေါင်္ခါနုပေါင်္ခံ အဝိရာဓိတံ၊ ယော ဝါ သတ္တဓာ ဘိန္နဿ ဝါလဿ ကောဋိယာ ကောဋိံ ပဋိဝိဇ္ဈေယျာတိ။ ဧတဒေဝ၊ ဘန္တေ၊ ဒုက္ကရတရဉ္စေဝ ဒုရဘိသမ္ဘဝတရဉ္စ ယော ဝါ သတ္တဓာ ဘိန္နဿ ဝါလဿ ကောဋိယာ ကောဋိံ ပဋိဝိဇ္ဈေယျာတိ။ အထ ခေါ၊ အာနန္ဒ၊ ဒုပ္ပဋိဝိဇ္ဈတရံ ပဋိဝိဇ္ဈန္တိ၊ ယေ ဣဒံ ဒုက္ခန္တိ ယထာဘူတံ ပဋိဝိဇ္ဈန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဋိဝိဇ္ဈန္တိ။|
      block |တသ္မာတိဟာနန္ဒ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဉ္စမံ။|
    block |၆။ အန္ဓကာရသုတ္တံ|
      count |၁၁၁၆|, |အတ္ထိ၊ ဘိက္ခဝေ၊ လောကန္တရိကာ အဃာ အသံဝုတာ အန္ဓကာရာ အန္ဓကာရတိမိသာ၊ ယတ္ထမိမေသံ စန္ဒိမသူရိယာနံ ဧဝံမဟိဒ္ဓိကာနံ ဧဝံ မဟာနုဘာဝါနံ အာဘာယ နာနုဘောန္တီတိ။|
      block |ဧဝံ ဝုတ္တေ အညတရော ဘိက္ခု ဘဂဝန္တံ ဧတဒဝေါစ မဟာ ဝတ သော၊ ဘန္တေ၊ အန္ဓကာရော၊ သုမဟာ ဝတ သော၊ ဘန္တေ၊ အန္ဓကာရော။ အတ္ထိ နု ခေါ၊ ဘန္တေ၊ ဧတမှာ အန္ဓကာရာ အညော အန္ဓကာရော မဟန္တတရော စ ဘယာနကတရော စာတိ။ အတ္ထိ ခေါ၊ ဘိက္ခု၊ ဧတမှာ အန္ဓကာရာ အညော အန္ဓကာရော မဟန္တတရော စ ဘယာနကတရော စာတိ။|
      block |ကတမော ပန၊ ဘန္တေ၊ ဧတမှာ အန္ဓကာရာ အညော အန္ဓကာရော မဟန္တတရော စ ဘယာနကတရော စာတိ။ ယေ ဟိ ကေစိ၊ ဘိက္ခု၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ နပ္ပဇာနန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ နပ္ပဇာနန္တိ၊ တေ ဇာတိသံဝတ္တနိကေသု သင်္ခါရေသု အဘိရမန္တိ။ပေ။ အဘိရတာ။ပေ။ အဘိသင်္ခရောန္တိ။ပေ။ အဘိသင်္ခရိတွာ ဇာတန္ဓကာရမ္ပိ ပပတန္တိ၊ ဇရန္ဓကာရမ္ပိ ပပတန္တိ၊ မရဏန္ဓကာရမ္ပိ ပပတန္တိ၊ သောကပရိဒေဝဒုက္ခဒောမနဿုပါယာသန္ဓကာရမ္ပိ ပပတန္တိ။ တေ န ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ။ န ပရိမုစ္စန္တိ ဒုက္ခသ္မာတိ ဝဒာမိ။|
      block |ယေ စ ခေါ ကေစိ၊ ဘိက္ခု၊ သမဏာ ဝါ ဗြာဟ္မဏာ ဝါ ဣဒံ ဒုက္ခန္တိ ယထာဘူတံ ပဇာနန္တိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနန္တိ၊ တေ ဇာတိသံဝတ္တနိကေသု သင်္ခါရေသု နာဘိရမန္တိ။ပေ။ အနဘိရတာ။ပေ။ နာဘိသင်္ခရောန္တိ။ပေ။ အနဘိသင်္ခရိတွာ ဇာတန္ဓကာရမ္ပိ နပ္ပပတန္တိ၊ ဇရန္ဓကာရမ္ပိ နပ္ပပတန္တိ၊ မရဏန္ဓကာရမ္ပိ နပ္ပပတန္တိ၊ သောကပရိဒေဝဒုက္ခဒောမနဿုပါယာသန္ဓကာရမ္ပိ နပ္ပပတန္တိ။ တေ ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ။ ပရိမုစ္စန္တိ ဒုက္ခသ္မာတိ ဝဒာမိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဆဋ္ဌံ။|
    block |၇။ ပဌမဆိဂ္ဂဠယုဂသုတ္တံ|
      count |၁၁၁၇|, |သေယျထာပိ၊ ဘိက္ခဝေ၊ ပုရိသော မဟာသမုဒ္ဒေ ဧကစ္ဆိဂ္ဂဠံ ယုဂံ ပက္ခိပေယျ။ တတြာပိဿ ကာဏော ကစ္ဆပေါ။ သော ဝဿသတဿ ဝဿသတဿ အစ္စယေန သကိံ သကိံ ဥမ္မုဇ္ဇေယျ။ တံ ကိံ မညထ၊ ဘိက္ခဝေ၊ အပိ နု ခေါ ကာဏော ကစ္ဆပေါ ဝဿသတဿ ဝဿသတဿ အစ္စယေန သကိံ သကိံ ဥမ္မုဇ္ဇန္တော အမုသ္မိံ ဧကစ္ဆိဂ္ဂဠေ ယုဂေ ဂီဝံ ပဝေသေယျာတိ။ ယဒိ နူန၊ ဘန္တေ၊ ကဒာစိ ကရဟစိ ဒီဃဿ အဒ္ဓုနော အစ္စယေနာတိ။|
      block |ခိပ္ပတရံ ခေါ သော၊ ဘိက္ခဝေ၊ ကာဏော ကစ္ဆပေါ ဝဿသတဿ ဝဿသတဿ အစ္စယေန သကိံ သကိံ ဥမ္မုဇ္ဇန္တော အမုသ္မိံ ဧကစ္ဆိဂ္ဂဠေ ယုဂေ ဂီဝံ ပဝေသေယျ၊ န တွေဝါဟံ၊ ဘိက္ခဝေ၊ သကိံ ဝိနိပါတဂတေန ဗာလေန မနုဿတ္တံ ဝဒာမိ။|
      block |တံ ကိဿ ဟေတု။ န ဟေတ္ထ၊ ဘိက္ခဝေ၊ အတ္ထိ ဓမ္မစရိယာ၊ သမစရိယာ၊ ကုသလကိရိယာ၊ ပုညကိရိယာ။ အညမညခါဒိကာ ဧတ္ထ၊ ဘိက္ခဝေ၊ ဝတ္တတိ ဒုဗ္ဗလခါဒိကာ။ တံ ကိဿ ဟေတု။ အဒိဋ္ဌတ္တာ၊ ဘိက္ခဝေ၊ စတုန္နံ အရိယသစ္စာနံ။ ကတမေသံ စတုန္နံ။ ဒုက္ခဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ သတ္တမံ။|
    block |၈။ ဒုတိယဆိဂ္ဂဠယုဂသုတ္တံ|
      count |၁၁၁၈|, |သေယျထာပိ၊ ဘိက္ခဝေ၊ အယံ မဟာပထဝီ ဧကောဒကာ အဿ။ တတြ ပုရိသော ဧကစ္ဆိဂ္ဂဠံ ယုဂံ ပက္ခိပေယျ။ တမေနံ ပုရတ္ထိမော ဝါတော ပစ္ဆိမေန သံဟရေယျ၊ ပစ္ဆိမော ဝါတော ပုရတ္ထိမေန သံဟရေယျ၊ ဥတ္တရော ဝါတော ဒက္ခိဏေန သံဟရေယျ၊ ဒက္ခိဏော ဝါတော ဥတ္တရေန သံဟရေယျ။ တတြဿ ကာဏော ကစ္ဆပေါ။ သော ဝဿသတဿ ဝဿသတဿ အစ္စယေန သကိံ သကိံ ဥမ္မုဇ္ဇေယျ။ တံ ကိံ မညထ၊ ဘိက္ခဝေ၊ အပိ နု ခေါ ကာဏော ကစ္ဆပေါ ဝဿသတဿ ဝဿသတဿ အစ္စယေန သကိံ သကိံ ဥမ္မုဇ္ဇန္တော အမုသ္မိံ ဧကစ္ဆိဂ္ဂဠေ ယုဂေ ဂီဝံ ပဝေသေယျာတိ။ အဓိစ္စမိဒံ၊ ဘန္တေ၊ ယံ သော ကာဏော ကစ္ဆပေါ ဝဿသတဿ ဝဿသတဿ အစ္စယေန သကိံ သကိံ ဥမ္မုဇ္ဇန္တော အမုသ္မိံ ဧကစ္ဆိဂ္ဂဠေ ယုဂေ ဂီဝံ ပဝေသေယျာတိ။|
      block |ဧဝံ အဓိစ္စမိဒံ၊ ဘိက္ခဝေ၊ ယံ မနုဿတ္တံ လဘတိ။ ဧဝံ အဓိစ္စမိဒံ၊ ဘိက္ခဝေ၊ ယံ တထာဂတော လောကေ ဥပ္ပဇ္ဇတိ အရဟံ သမ္မာသမ္ဗုဒ္ဓေါ။ ဧဝံ အဓိစ္စမိဒံ၊ ဘိက္ခဝေ၊ ယံ တထာဂတပ္ပဝေဒိတော ဓမ္မဝိနယော လောကေ ဒိဗ္ဗတိ။ တဿိဒံ၊ ဘိက္ခဝေ၊ မနုဿတ္တံ လဒ္ဓံ၊ တထာဂတော လောကေ ဥပ္ပန္နော အရဟံ သမ္မာသမ္ဗုဒ္ဓေါ၊ တထာဂတပ္ပဝေဒိတော စ ဓမ္မဝိနယော လောကေ ဒိဗ္ဗတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ အဋ္ဌမံ။|
    block |၉။ ပဌမသိနေရုပဗ္ဗတရာဇသုတ္တံ|
      count |၁၁၁၉|, |သေယျထာပိ၊ ဘိက္ခဝေ၊ ပုရိသော သိနေရုဿ ပဗ္ဗတရာဇဿ သတ္တ မုဂ္ဂမတ္တိယော ပါသာဏသက္ခရာ ဥပနိက္ခိပေယျ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယာ ဝါ သတ္တ မုဂ္ဂမတ္တိယော ပါသာဏသက္ခရာ ဥပနိက္ခိတ္တာ၊ ယော ဝါ သိနေရုပဗ္ဗတရာဇာတိ။ ဧတဒေဝ၊ ဘန္တေ၊ ဗဟုတရံ၊ ယဒိဒံ သိနေရုပဗ္ဗတရာဇာ၊ အပ္ပမတ္တိကာ သတ္တ မုဂ္ဂမတ္တိယော ပါသာဏသက္ခရာ ဥပနိက္ခိတ္တာ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ သိနေရုပဗ္ဗတရာဇာနံ ဥပနိဓာယ သတ္တ မုဂ္ဂမတ္တိယော ပါသာဏသက္ခရာ ဥပနိက္ခိတ္တာတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ ဒိဋ္ဌိသမ္ပန္နဿ ပုဂ္ဂလဿ အဘိသမေတာဝိနော ဧတဒေဝ ဗဟုတရံ ဒုက္ခံ ယဒိဒံ ပရိက္ခီဏံ ပရိယာဒိန္နံ၊ အပ္ပမတ္တကံ အဝသိဋ္ဌံ။ သင်္ခမ္ပိ န ဥပေတိ၊ ဥပနိဓမ္ပိ န ဥပေတိ၊ ကလဘာဂမ္ပိ န ဥပေတိ၊ ပုရိမံ ဒုက္ခက္ခန္ဓံ ပရိက္ခီဏံ ပရိယာဒိန္နံ ဥပနိဓာယ ယဒိဒံ သတ္တက္ခတ္တုပရမတာ၊ ယော ဣဒံ ဒုက္ခန္တိ ယထာဘူတံ ပဇာနာတိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနာတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ နဝမံ။|
    block |၁၀။ ဒုတိယသိနေရုပဗ္ဗတရာဇသုတ္တံ|
      count |၁၁၂၀|, |သေယျထာပိ၊ ဘိက္ခဝေ၊ သိနေရုပဗ္ဗတရာဇာယံ ပရိက္ခယံ ပရိယာဒာနံ ဂစ္ဆေယျ၊ ဌပေတွာ သတ္တ မုဂ္ဂမတ္တိယော ပါသာဏသက္ခရာ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယံ ဝါ သိနေရုဿ ပဗ္ဗတရာဇဿ ပရိက္ခီဏံ ပရိယာဒိန္နံ၊ ယာ ဝါ သတ္တ မုဂ္ဂမတ္တိယော ပါသာဏသက္ခရာ အဝသိဋ္ဌာတိ။ ဧတဒေဝ၊ ဘန္တေ၊ ဗဟုတရံ သိနေရုဿ ပဗ္ဗတရာဇဿ ယဒိဒံ ပရိက္ခီဏံ ပရိယာဒိန္နံ၊ အပ္ပမတ္တိကာ သတ္တ မုဂ္ဂမတ္တိယော ပါသာဏသက္ခရာ အဝသိဋ္ဌာ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ သိနေရုဿ ပဗ္ဗတရာဇဿ ပရိက္ခီဏံ ပရိယာဒိန္နံ ဥပနိဓာယ သတ္တ မုဂ္ဂမတ္တိယော ပါသာဏသက္ခရာ အဝသိဋ္ဌာတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ ဒိဋ္ဌိသမ္ပန္နဿ ပုဂ္ဂလဿ အဘိသမေတာဝိနော ဧတဒေဝ ဗဟုတရံ ဒုက္ခံ ယဒိဒံ ပရိက္ခီဏံ ပရိယာဒိန္နံ၊ အပ္ပမတ္တကံ အဝသိဋ္ဌံ။ သင်္ခမ္ပိ န ဥပေတိ၊ ဥပနိဓမ္ပိ န ဥပေတိ၊ ကလဘာဂမ္ပိ န ဥပေတိ၊ ပုရိမံ ဒုက္ခက္ခန္ဓံ ပရိက္ခီဏံ ပရိယာဒိန္နံ ဥပနိဓာယ ယဒိဒံ သတ္တက္ခတ္တုပရမတာ၊ ယော ဣဒံ ဒုက္ခန္တိ ယထာဘူတံ ပဇာနာတိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနာတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဒသမံ။|
      stand |ပပါတဝဂ္ဂေါ ပဉ္စမော။|
      block |တဿုဒ္ဒာနံ|
  block |၆။ အဘိသမယဝဂ္ဂေါ|
    block |၁။ နခသိခသုတ္တံ|
      count |၁၁၂၁|, |အထ ခေါ ဘဂဝါ ပရိတ္တံ နခသိခါယံ ပံသုံ အာရောပေတွာ ဘိက္ခူ အာမန္တေသိ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယော ဝါယံ မယာ ပရိတ္တော နခသိခါယံ ပံသု အာရောပိတော၊ အယံ ဝါ မဟာပထဝီတိ။ ဧတဒေဝ၊ ဘန္တေ၊ ဗဟုတရံ ယဒိဒံ မဟာပထဝီ၊ အပ္ပမတ္တကာယံ ဘဂဝတာ ပရိတ္တော နခသိခါယံ ပံသု အာရောပိတော။ သင်္ခမ္ပိ န ဥပေတိ၊ ဥပနိဓမ္ပိ န ဥပေတိ၊ ကလဘာဂမ္ပိ န ဥပေတိ မဟာပထဝိံ ဥပနိဓာယ ဘဂဝတာ ပရိတ္တော နခသိခါယံ ပံသု အာရောပိတောတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ ဒိဋ္ဌိသမ္ပန္နဿ ပုဂ္ဂလဿ အဘိသမေတာဝိနော ဧတဒေဝ ဗဟုတရံ ဒုက္ခံ ယဒိဒံ ပရိက္ခီဏံ ပရိယာဒိန္နံ၊ အပ္ပမတ္တကံ အဝသိဋ္ဌံ။ သင်္ခမ္ပိ န ဥပေတိ၊ ဥပနိဓမ္ပိ န ဥပေတိ၊ ကလဘာဂမ္ပိ န ဥပေတိ ပုရိမံ ဒုက္ခက္ခန္ဓံ ပရိက္ခီဏံ ပရိယာဒိန္နံ ဥပနိဓာယ ယဒိဒံ သတ္တက္ခတ္တုပရမတာ၊ ယော ဣဒံ ဒုက္ခန္တိ ယထာဘူတံ ပဇာနာတိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနာတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဌမံ။|
    block |၂။ ပေါက္ခရဏီသုတ္တံ|
      count |၁၁၂၂|, |သေယျထာပိ၊ ဘိက္ခဝေ၊ ပေါက္ခရဏီ ပညာသယောဇနာနိ အာယာမေန၊ ပညာသယောဇနာနိ ဝိတ္ထာရေန၊ ပညာသယောဇနာနိ ဥဗ္ဗေဓေန၊ ပုဏ္ဏာ ဥဒကဿ သမတိတ္တိကာ ကာကပေယျာ။ တတော ပုရိသော ကုသဂ္ဂေန ဥဒကံ ဥဒ္ဓရေယျ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယံ ဝါ ကုသဂ္ဂေန ဥဗ္ဘတံ၊ ယံ ဝါ ပေါက္ခရဏိယာ ဥဒကန္တိ။ ဧတဒေဝ၊ ဘန္တေ၊ ဗဟုတရံ၊ ယဒိဒံ ပေါက္ခရဏိယာ ဥဒကံ၊ အပ္ပမတ္တကံ ကုသဂ္ဂေန ဥဒကံ ဥဗ္ဘတံ။ သင်္ခမ္ပိ န ဥပေတိ၊ ဥပနိဓမ္ပိ န ဥပေတိ၊ ကလဘာဂမ္ပိ န ဥပေတိ ပေါက္ခရဏိယာ ဥဒကံ ဥပနိဓာယ ကုသဂ္ဂေန ဥဒကံ ဥဗ္ဘတန္တိ။ ဧဝမေဝ ခေါ၊ ဘိက္ခဝေ၊ အရိယသာဝကဿ။ပေ။ ယောဂေါ ကရဏီယောတိ။ ဒုတိယံ။|
    block |၃။ ပဌမသံဘေဇ္ဇသုတ္တံ|
      count |၁၁၂၃|, |သေယျထာပိ၊ ဘိက္ခဝေ၊ ယတ္ထိမာ မဟာနဒိယော သံသန္ဒန္တိ သမေန္တိ၊ သေယျထိဒံ ဂင်္ဂါ၊ ယမုနာ၊ အစိရဝတီ၊ သရဘူ၊ မဟီ၊ တတော ပုရိသော ဒွေ ဝါ တီဏိ ဝါ ဥဒကဖုသိတာနိ ဥဒ္ဓရေယျ။ တံ ကိံ မညထ၊ ဘိက္ခဝေ ကတမံ နု ခေါ ဗဟုတရံ ယာနိ ဒွေ ဝါ တီဏိ ဝါ ဥဒကဖုသိတာနိ ဥဗ္ဘတာနိ၊ ယံ ဝါ သံဘေဇ္ဇဥဒကန္တိ။ ဧတဒေဝ၊ ဘန္တေ၊ ဗဟုတရံ၊ ယဒိဒံ သံဘေဇ္ဇဥဒကံ၊ အပ္ပမတ္တကာနိ ဒွေ ဝါ တီဏိ ဝါ ဥဒကဖုသိတာနိ ဥဗ္ဘတာနိ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ သံဘေဇ္ဇဥဒကံ ဥပနိဓာယ ဒွေ ဝါ တီဏိ ဝါ ဥဒကဖုသိတာနိ ဥဗ္ဘတာနီတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ။ပေ။ ယောဂေါ ကရဏီယောတိ။ တတိယံ။|
    block |၄။ ဒုတိယသံဘေဇ္ဇသုတ္တံ|
      count |၁၁၂၄|, |သေယျထာပိ၊ ဘိက္ခဝေ၊ ယတ္ထိမာ မဟာနဒိယော သံသန္ဒန္တိ သမေန္တိ၊ သေယျထိဒံ ဂင်္ဂါ၊ ယမုနာ၊ အစိရဝတီ၊ သရဘူ၊ မဟီ၊ တံ ဥဒကံ ပရိက္ခယံ ပရိယာဒာနံ ဂစ္ဆေယျ၊ ဌပေတွာ ဒွေ ဝါ တီဏိ ဝါ ဥဒကဖုသိတာနိ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယံ ဝါ သံဘေဇ္ဇဥဒကံ ပရိက္ခီဏံ ပရိယာဒိန္နံ၊ ယာနိ ဒွေ ဝါ တီဏိ ဝါ ဥဒကဖုသိတာနိ အဝသိဋ္ဌာနီတိ။ ဧတဒေဝ၊ ဘန္တေ၊ ဗဟုတရံ သံဘေဇ္ဇဥဒကံ ယဒိဒံ ပရိက္ခီဏံ ပရိယာဒိန္နံ၊ အပ္ပမတ္တကာနိ ဒွေ ဝါ တီဏိ ဝါ ဥဒကဖုသိတာနိ အဝသိဋ္ဌာနိ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ သံဘေဇ္ဇဥဒကံ ပရိက္ခီဏံ ပရိယာဒိန္နံ ဥပနိဓာယ ဒွေ ဝါ တီဏိ ဝါ ဥဒကဖုသိတာနိ အဝသိဋ္ဌာနီတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ။ပေ။ ယောဂေါ ကရဏီယောတိ။ စတုတ္ထံ။|
    block |၅။ ပဌမမဟာပထဝီသုတ္တံ|
      count |၁၁၂၅|, |သေယျထာပိ၊ ဘိက္ခဝေ၊ ပုရိသော မဟာပထဝိယာ သတ္တ ကောလဋ္ဌိမတ္တိယော ဂုဠိကာ ဥပနိက္ခိပေယျ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယာ ဝါ သတ္တ ကောလဋ္ဌိမတ္တိယော ဂုဠိကာ ဥပနိက္ခိတ္တာ၊ အယံ ဝါ မဟာပထဝီတိ။ ဧတဒေဝ၊ ဘန္တေ၊ ဗဟုတရံ၊ ယဒိဒံ မဟာပထဝီ၊ အပ္ပမတ္တိကာ သတ္တ ကောလဋ္ဌိမတ္တိယော ဂုဠိကာ ဥပနိက္ခိတ္တာ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ မဟာပထဝိံ ဥပနိဓာယ သတ္တ ကောလဋ္ဌိမတ္တိယော ဂုဠိကာ ဥပနိက္ခိတ္တာတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ။ပေ။ ယောဂေါ ကရဏီယောတိ။ ပဉ္စမံ။|
    block |၆။ ဒုတိယမဟာပထဝီသုတ္တံ|
      count |၁၁၂၆|, |သေယျထာပိ၊ ဘိက္ခဝေ၊ မဟာပထဝီ ပရိက္ခယံ ပရိယာဒာနံ ဂစ္ဆေယျ ဌပေတွာ သတ္တ ကောလဋ္ဌိမတ္တိယော ဂုဠိကာ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယံ ဝါ မဟာပထဝိယာ ပရိက္ခီဏံ ပရိယာဒိန္နံ၊ ယာ ဝါ သတ္တ ကောလဋ္ဌိမတ္တိယော ဂုဠိကာ အဝသိဋ္ဌာတိ။ ဧတဒေဝ၊ ဘန္တေ၊ ဗဟုတရံ မဟာပထဝိယာ ယဒိဒံ ပရိက္ခီဏံ ပရိယာဒိန္နံ၊ အပ္ပမတ္တိကာ သတ္တ ကောလဋ္ဌိမတ္တိယော ဂုဠိကာ အဝသိဋ္ဌာ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ မဟာပထဝိယာ ပရိက္ခီဏံ ပရိယာဒိန္နံ ဥပနိဓာယ သတ္တ ကောလဋ္ဌိမတ္တိယော ဂုဠိကာ အဝသိဋ္ဌာတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ။ပေ။ ယောဂေါ ကရဏီယောတိ။ ဆဋ္ဌံ။|
    block |၇။ ပဌမမဟာသမုဒ္ဒသုတ္တံ|
      count |၁၁၂၇|, |သေယျထာပိ၊ ဘိက္ခဝေ၊ ပုရိသော မဟာသမုဒ္ဒတော ဒွေ ဝါ တီဏိ ဝါ ဥဒကဖုသိတာနိ ဥဒ္ဓရေယျ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယာနိ ဒွေ ဝါ တီဏိ ဝါ ဥဒကဖုသိတာနိ ဥဗ္ဘတာနိ၊ ယံ ဝါ မဟာသမုဒ္ဒေ ဥဒကန္တိ။ ဧတဒေဝ၊ ဘန္တေ၊ ဗဟုတရံ၊ ယဒိဒံ မဟာသမုဒ္ဒေ ဥဒကံ၊ အပ္ပမတ္တကာနိ ဒွေ ဝါ တီဏိ ဝါ ဥဒကဖုသိတာနိ ဥဗ္ဘတာနိ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ မဟာသမုဒ္ဒေ ဥဒကံ ဥပနိဓာယ ဒွေ ဝါ တီဏိ ဝါ ဥဒကဖုသိတာနိ ဥဗ္ဘတာနီတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ။ပေ။ ယောဂေါ ကရဏီယောတိ။ သတ္တမံ။|
    block |၈။ ဒုတိယမဟာသမုဒ္ဒသုတ္တံ|
      count |၁၁၂၈|, |သေယျထာပိ၊ ဘိက္ခဝေ၊ မဟာသမုဒ္ဒေ ဥဒကံ ပရိက္ခယံ ပရိယာဒာနံ ဂစ္ဆေယျ ဌပေတွာ ဒွေ ဝါ တီဏိ ဝါ ဥဒကဖုသိတာနိ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယံ ဝါ မဟာသမုဒ္ဒေ ဥဒကံ ပရိက္ခီဏံ ပရိယာဒိန္နံ၊ ယာနိ ဒွေ ဝါ တီဏိ ဝါ ဥဒကဖုသိတာနိ အဝသိဋ္ဌာနီတိ။ ဧတဒေဝ၊ ဘန္တေ၊ ဗဟုတရံ မဟာသမုဒ္ဒေ ဥဒကံ ယဒိဒံ ပရိက္ခီဏံ ပရိယာဒိန္နံ၊ အပ္ပမတ္တကာနိ ဒွေ ဝါ တီဏိ ဝါ ဥဒကဖုသိတာနိ အဝသိဋ္ဌာနိ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ မဟာသမုဒ္ဒေ ဥဒကံ ပရိက္ခီဏံ ပရိယာဒိန္နံ ဥပနိဓာယ ဒွေ ဝါ တီဏိ ဝါ ဥဒကဖုသိတာနိ အဝသိဋ္ဌာနီတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ။ပေ။ ယောဂေါ ကရဏီယောတိ။ အဋ္ဌမံ။|
    block |၉။ ပဌမပဗ္ဗတူပမသုတ္တံ|
      count |၁၁၂၉|, |သေယျထာပိ၊ ဘိက္ခဝေ၊ ပုရိသော ဟိမဝတော ပဗ္ဗတရာဇဿ သတ္တ သာသပမတ္တိယော ပါသာဏသက္ခရာ ဥပနိက္ခိပေယျ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယာ ဝါ သတ္တ သာသပမတ္တိယော ပါသာဏသက္ခရာ ဥပနိက္ခိတ္တာ၊ အယံ ဝါ ဟိမဝါ ပဗ္ဗတရာဇာတိ။ ဧတဒေဝ၊ ဘန္တေ၊ ဗဟုတရံ၊ ယဒိဒံ ဟိမဝါ ပဗ္ဗတရာဇာ၊ အပ္ပမတ္တိကာ သတ္တ သာသပမတ္တိယော ပါသာဏသက္ခရာ ဥပနိက္ခိတ္တာ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ ဟိမဝန္တံ ပဗ္ဗတရာဇာနံ ဥပနိဓာယ သတ္တ သာသပမတ္တိယော ပါသာဏသက္ခရာ ဥပနိက္ခိတ္တာတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ။ပေ။ ယောဂေါ ကရဏီယောတိ။ နဝမံ။|
    block |၁၀။ ဒုတိယပဗ္ဗတူပမသုတ္တံ|
      count |၁၁၃၀|, |သေယျထာပိ၊ ဘိက္ခဝေ၊ ဟိမဝါ ပဗ္ဗတရာဇာ ပရိက္ခယံ ပရိယာဒာနံ ဂစ္ဆေယျ၊ ဌပေတွာ သတ္တ သာသပမတ္တိယော ပါသာဏသက္ခရာ။ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယံ ဝါ ဟိမဝတော ပဗ္ဗတရာဇဿ ပရိက္ခီဏံ ပရိယာဒိန္နံ၊ ယာ ဝါ သတ္တ သာသပမတ္တိယော ပါသာဏသက္ခရာ အဝသိဋ္ဌာတိ။ ဧတဒေဝ၊ ဘန္တေ၊ ဗဟုတရံ ဟိမဝတော ပဗ္ဗတရာဇဿ ယဒိဒံ ပရိက္ခီဏံ ပရိယာဒိန္နံ၊ အပ္ပမတ္တိကာ သတ္တ သာသပမတ္တိယော ပါသာဏသက္ခရာ အဝသိဋ္ဌာ။ သင်္ခမ္ပိ န ဥပေန္တိ၊ ဥပနိဓမ္ပိ န ဥပေန္တိ၊ ကလဘာဂမ္ပိ န ဥပေန္တိ ဟိမဝတော ပဗ္ဗတရာဇဿ ပရိက္ခီဏံ ပရိယာဒိန္နံ ဥပနိဓာယ သတ္တ သာသပမတ္တိယော ပါသာဏသက္ခရာ အဝသိဋ္ဌာတိ။ ဧဝမေဝ ခေါ၊ ဘိက္ခဝေ၊ အရိယသာဝကဿ ဒိဋ္ဌိသမ္ပန္နဿ ပုဂ္ဂလဿ အဘိသမေတာဝိနော ဧတဒေဝ ဗဟုတရံ ဒုက္ခံ ယဒိဒံ ပရိက္ခီဏံ ပရိယာဒိန္နံ၊ အပ္ပမတ္တကံ အဝသိဋ္ဌံ။ သင်္ခမ္ပိ န ဥပေတိ၊ ဥပနိဓမ္ပိ န ဥပေတိ၊ ကလဘာဂမ္ပိ န ဥပေတိ ပုရိမံ ဒုက္ခက္ခန္ဓံ ပရိက္ခီဏံ ပရိယာဒိန္နံ ဥပနိဓာယ ယဒိဒံ သတ္တက္ခတ္တုပရမတာ၊ ယော ဣဒံ ဒုက္ခန္တိ ယထာဘူတံ ပဇာနာတိ။ပေ။ အယံ ဒုက္ခနိရောဓဂါမိနီ ပဋိပဒာတိ ယထာဘူတံ ပဇာနာတိ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဒသမံ။|
      stand |အဘိသမယဝဂ္ဂေါ ဆဋ္ဌော။|
      block |တဿုဒ္ဒာနံ|
  block |၇။ ပဌမအာမကဓညပေယျာလဝဂ္ဂေါ|
    block |၁။ အညတြသုတ္တံ|
      count |၁၁၃၁|, |အထ ခေါ ဘဂဝါ ပရိတ္တံ နခသိခါယံ ပံသုံ အာရောပေတွာ ဘိက္ခူ အာမန္တေသိ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယော ဝါယံ မယာ ပရိတ္တော နခသိခါယံ ပံသု အာရောပိတော၊ အယံ ဝါ မဟာပထဝီတိ။ ဧတဒေဝ၊ ဘန္တေ၊ ဗဟုတရံ၊ ယဒိဒံ မဟာပထဝီ၊ အပ္ပမတ္တကာယံ ဘဂဝတာ ပရိတ္တော နခသိခါယံ ပံသု အာရောပိတော။ သင်္ခမ္ပိ န ဥပေတိ၊ ဥပနိဓမ္ပိ န ဥပေတိ၊ ကလဘာဂမ္ပိ န ဥပေတိ မဟာပထဝိံ ဥပနိဓာယ ဘဂဝတာ ပရိတ္တော နခသိခါယံ ပံသု အာရောပိတောတိ။|
      block |ဧဝမေဝ ခေါ၊ ဘိက္ခဝေ၊ အပ္ပမတ္တကာ တေ သတ္တာ ယေ မနုဿေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ အညတြ မနုဿေဟိ ပစ္စာဇာယန္တိ။ တံ ကိဿ ဟေတု။ အဒိဋ္ဌတ္တာ၊ ဘိက္ခဝေ၊ စတုန္နံ အရိယသစ္စာနံ။ ကတမေသံ စတုန္နံ။ ဒုက္ခဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ပဌမံ။|
    block |၂။ ပစ္စန္တသုတ္တံ|
      count |၁၁၃၂|, |အထ ခေါ ဘဂဝါ ပရိတ္တံ နခသိခါယံ ပံသုံ အာရောပေတွာ ဘိက္ခူ အာမန္တေသိ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယော ဝါယံ မယာ ပရိတ္တော နခသိခါယံ ပံသု အာရောပိတော၊ အယံ ဝါ မဟာပထဝီတိ။ ဧတဒေဝ၊ ဘန္တေ၊ ဗဟုတရံ၊ ယဒိဒံ မဟာပထဝီ၊ အပ္ပမတ္တကာယံ ဘဂဝတာ ပရိတ္တော နခသိခါယံ ပံသု အာရောပိတော။ သင်္ခမ္ပိ န ဥပေတိ၊ ဥပနိဓမ္ပိ န ဥပေတိ၊ ကလဘာဂမ္ပိ န ဥပေတိ မဟာပထဝိံ ဥပနိဓာယ ဘဂဝတာ ပရိတ္တော နခသိခါယံ ပံသု အာရောပိတောတိ။|
      block |ဧဝမေဝ ခေါ၊ ဘိက္ခဝေ၊ အပ္ပမတ္တကာ တေ သတ္တာ ယေ မဇ္ဈိမေသု ဇနပဒေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ ပစ္စန္တိမေသု ဇနပဒေသု ပစ္စာဇာယန္တိ အဝိညာတာရေသု မိလက္ခေသု။ပေ။ ဒုတိယံ။|
    block |၃။ ပညာသုတ္တံ|
      count |၁၁၃၃|, |။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ပန အရိယေန ပညာစက္ခုနာ သမန္နာဂတာ၊ အထ ခေါ ဧတေဝ ဗဟုတရာ သတ္တာ ယေ အဝိဇ္ဇာဂတာ သမ္မုဠှာ။ပေ။ တတိယံ။|
    block |၄။ သုရာမေရယသုတ္တံ|
      count |၁၁၃၄|, |။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ သုရာမေရယမဇ္ဇပ္ပမာဒဋ္ဌာနာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ သုရာမေရယမဇ္ဇပ္ပမာဒဋ္ဌာနာ အပဋိဝိရတာ။ပေ။ စတုတ္ထံ။|
    block |၅။ ဩဒကသုတ္တံ|
      count |၁၁၃၅|, |။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ထလဇာ၊ အထ ခေါ ဧတေဝ ဗဟုတရာ သတ္တာ ယေ ဥဒကဇာ။ တံ ကိဿ ဟေတု။ပေ။ ပဉ္စမံ။|
    block |၆။ မတ္တေယျသုတ္တံ|
      count |၁၁၃၆|, |။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ မတ္တေယျာ၊ အထ ခေါ ဧတေဝ ဗဟုတရာ သတ္တာ ယေ အမတ္တေယျာ။ပေ။ ဆဋ္ဌံ။|
    block |၇။ ပေတ္တေယျသုတ္တံ|
      count |၁၁၃၇|, |။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ပေတ္တေယျာ၊ အထ ခေါ ဧတေဝ ဗဟုတရာ သတ္တာ ယေ အပေတ္တေယျာ။ပေ။ သတ္တမံ။|
    block |၈။ သာမညသုတ္တံ|
      count |၁၁၃၈|, |။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ သာမညာ၊ အထ ခေါ ဧတေဝ ဗဟုတရာ သတ္တာ ယေ အသာမညာ။ပေ။ အဋ္ဌမံ။|
    block |၉။ ဗြဟ္မညသုတ္တံ|
      count |၁၁၃၉|, |။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဗြဟ္မညာ၊ အထ ခေါ ဧတေဝ ဗဟုတရာ သတ္တာ ယေ အဗြဟ္မညာ။ပေ။ နဝမံ။|
    block |၁၀။ ပစာယိကသုတ္တံ|
      count |၁၁၄၀|, |။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ကုလေ ဇေဋ္ဌာပစာယိနော၊ အထ ခေါ ဧတေဝ ဗဟုတရာ သတ္တာ ယေ ကုလေ အဇေဋ္ဌာပစာယိနောတိ။ပေ။ ဒသမံ။|
      stand |ပဌမအာမကဓညပေယျာလဝဂ္ဂေါ သတ္တမော။|
      block |တဿုဒ္ဒာနံ|
  block |၈။ ဒုတိယအာမကဓညပေယျာလဝဂ္ဂေါ|
    block |၁။ ပါဏာတိပါတသုတ္တံ|
      count |၁၁၄၁|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ပါဏာတိပါတာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ပါဏာတိပါတာ အပ္ပဋိဝိရတာ။ တံ ကိဿ ဟေတု။။ပေ။ ပဌမံ။|
    block |၂။ အဒိန္နာဒာနသုတ္တံ|
      count |၁၁၄၂|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ အဒိန္နာဒာနာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ အဒိန္နာဒာနာ အပ္ပဋိဝိရတာ။ပေ။ ဒုတိယံ။|
    block |၃။ ကာမေသုမိစ္ဆာစာရသုတ္တံ|
      count |၁၁၄၃|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ကာမေသုမိစ္ဆာစာရာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ကာမေသုမိစ္ဆာစာရာ အပ္ပဋိဝိရတာ။ပေ။ တတိယံ။|
    block |၄။ မုသာဝါဒသုတ္တံ|
      count |၁၁၄၄|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ မုသာဝါဒာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ မုသာဝါဒာ အပ္ပဋိဝိရတာ။ပေ။ စတုတ္ထံ။|
    block |၅။ ပေသုညသုတ္တံ|
      count |၁၁၄၅|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ပိသုဏာယ ဝါစာယ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ပိသုဏာယ ဝါစာယ အပ္ပဋိဝိရတာ။ပေ။ ပဉ္စမံ။|
    block |၆။ ဖရုသဝါစာသုတ္တံ|
      count |၁၁၄၆|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဖရုသာယ ဝါစာယ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဖရုသာယ ဝါစာယ အပ္ပဋိဝိရတာ။ပေ။ ဆဋ္ဌံ။|
    block |၇။ သမ္ဖပ္ပလာပသုတ္တံ|
      count |၁၁၄၇|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ သမ္ဖပ္ပလာပါ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ သမ္ဖပ္ပလာပါ အပ္ပဋိဝိရတာ။ပေ။ သတ္တမံ။|
    block |၈။ ဗီဇဂါမသုတ္တံ|
      count |၁၁၄၈|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဗီဇဂါမဘူတဂါမသမာရမ္ဘာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဗီဇဂါမဘူတဂါမသမာရမ္ဘာ အပ္ပဋိဝိရတာ။ပေ။ အဋ္ဌမံ။|
    block |၉။ ဝိကာလဘောဇနသုတ္တံ|
      count |၁၁၄၉|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဝိကာလဘောဇနာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဝိကာလဘောဇနာ အပ္ပဋိဝိရတာ။ပေ။ နဝမံ။|
    block |၁၀။ ဂန္ဓဝိလေပနသုတ္တံ|
      count |၁၁၅၀|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ မာလာဂန္ဓဝိလေပနဓာရဏမဏ္ဍနဝိဘူသနဋ္ဌာနာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ မာလာဂန္ဓဝိလေပနဓာရဏမဏ္ဍနဝိဘူသနဋ္ဌာနာ အပ္ပဋိဝိရတာ။ပေ။ ဒသမံ။|
      stand |ဒုတိယအာမကဓညပေယျာလဝဂ္ဂေါ အဋ္ဌမော။|
      block |တဿုဒ္ဒာနံ|
  block |၉။ တတိယအာမကဓညပေယျာလဝဂ္ဂေါ|
    block |၁။ နစ္စဂီတသုတ္တံ|
      count |၁၁၅၁|, |။ပေ။။|
      block |ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ နစ္စဂီတဝါဒိတဝိသူကဒဿနာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ နစ္စဂီတဝါဒိတဝိသူကဒဿနာ အပ္ပဋိဝိရတာ။ တံ ကိဿ ဟေတု။ပေ။ ပဌမံ။|
    block |၂။ ဥစ္စာသယနသုတ္တံ|
      count |၁၁၅၂|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဥစ္စာသယနမဟာသယနာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဥစ္စာသယနမဟာသယနာ အပ္ပဋိဝိရတာ။ပေ။ ဒုတိယံ။|
    block |၃။ ဇာတရူပရဇတသုတ္တံ|
      count |၁၁၅၃|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဇာတရူပရဇတပဋိဂ္ဂဟဏာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဇာတရူပရဇတပဋိဂ္ဂဟဏာ အပ္ပဋိဝိရတာ။ပေ။ တတိယံ။|
    block |၄။ အာမကဓညသုတ္တံ|
      count |၁၁၅၄|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ အာမကဓညပဋိဂ္ဂဟဏာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ အာမကဓညပဋိဂ္ဂဟဏာ အပ္ပဋိဝိရတာ။ပေ။ စတုတ္ထံ။|
    block |၅။ အာမကမံသသုတ္တံ|
      count |၁၁၅၅|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ အာမကမံသပဋိဂ္ဂဟဏာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ အာမကမံသပဋိဂ္ဂဟဏာ အပ္ပဋိဝိရတာ။ပေ။ ပဉ္စမံ။|
    block |၆။ ကုမာရိကသုတ္တံ|
      count |၁၁၅၆|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဣတ္ထိကုမာရိကပဋိဂ္ဂဟဏာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဣတ္ထိကုမာရိကပဋိဂ္ဂဟဏာ အပ္ပဋိဝိရတာ။ပေ။ ဆဋ္ဌံ။|
    block |၇။ ဒာသိဒာသသုတ္တံ|
      count |၁၁၅၇|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဒာသိဒာသပဋိဂ္ဂဟဏာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဒာသိဒာသပဋိဂ္ဂဟဏာ အပ္ပဋိဝိရတာ။ပေ။ သတ္တမံ။|
    block |၈။ အဇေဠကသုတ္တံ|
      count |၁၁၅၈|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ အဇေဠကပဋိဂ္ဂဟဏာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ အဇေဠကပဋိဂ္ဂဟဏာ အပ္ပဋိဝိရတာ။ပေ။ အဋ္ဌမံ။|
    block |၉။ ကုက္ကုဋသူကရသုတ္တံ|
      count |၁၁၅၉|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ကုက္ကုဋသူကရပဋိဂ္ဂဟဏာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ကုက္ကုဋသူကရပဋိဂ္ဂဟဏာ အပ္ပဋိဝိရတာ။ပေ။ နဝမံ။|
    block |၁၀။ ဟတ္ထိဂဝဿသုတ္တံ|
      count |၁၁၆၀|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဟတ္ထိဂဝဿဝဠဝပဋိဂ္ဂဟဏာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဟတ္ထိဂဝဿဝဠဝပဋိဂ္ဂဟဏာ အပ္ပဋိဝိရတာ။ပေ။ ဒသမံ။|
      stand |တတိယအာမကဓညပေယျာလဝဂ္ဂေါ နဝမော။|
      block |တဿုဒ္ဒာနံ|
  block |၁၀။ စတုတ္ထအာမကဓညပေယျာလဝဂ္ဂေါ|
    block |၁။ ခေတ္တဝတ္ထုသုတ္တံ|
      count |၁၁၆၁|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ခေတ္တဝတ္ထုပဋိဂ္ဂဟဏာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ခေတ္တဝတ္ထုပဋိဂ္ဂဟဏာ အပ္ပဋိဝိရတာ။ပေ။ ပဌမံ။|
    block |၂။ ကယဝိက္ကယသုတ္တံ|
      count |၁၁၆၂|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ကယဝိက္ကယာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ကယဝိက္ကယာ အပ္ပဋိဝိရတာ။ပေ။ ဒုတိယံ။|
    block |၃။ ဒူတေယျသုတ္တံ|
      count |၁၁၆၃|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဒူတေယျပဟိနဂမနာနုယောဂါ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဒူတေယျပဟိနဂမနာနုယောဂါ အပ္ပဋိဝိရတာ။ပေ။ တတိယံ။|
    block |၄။ တုလာကူဋသုတ္တံ|
      count |၁၁၆၄|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ တုလာကူဋကံသကူဋမာနကူဋာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ တုလာကူဋကံသကူဋမာနကူဋာ အပ္ပဋိဝိရတာ။ပေ။ စတုတ္ထံ။|
    block |၅။ ဥက္ကောဋနသုတ္တံ|
      count |၁၁၆၅|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဥက္ကောဋနဝဉ္စနနိကတိသာစိယောဂါ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဥက္ကောဋနဝဉ္စနနိကတိသာစိယောဂါ အပ္ပဋိဝိရတာ။ပေ။ ပဉ္စမံ။|
    block |၆-၁၁။ ဆေဒနာဒိသုတ္တံ|
      count |၁၁၆၆-၁၁၇၁|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဆေဒနဝဓဗန္ဓနဝိပရာမောသအာလောပသဟသာကာရာ ပဋိဝိရတာ၊ အထ ခေါ ဧတေဝ ဗဟုတရာ သတ္တာ ယေ ဆေဒနဝဓဗန္ဓနဝိပရာမောသအာလောပသဟသာကာရာ အပ္ပဋိဝိရတာ။ တံ ကိဿ ဟေတု။ အဒိဋ္ဌတ္တာ ဘိက္ခဝေ၊ စတုန္နံ အရိယသစ္စာနံ။ ကတမေသံ စတုန္နံ။ ဒုက္ခဿ အရိယသစ္စဿ။ပေ။ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော။ပေ။ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဧကာဒသမံ။|
      stand |စတုတ္ထအာမကဓညပေယျာလဝဂ္ဂေါ ဒသမော။|
      block |တဿုဒ္ဒာနံ|
  block |၁၁။ ပဉ္စဂတိပေယျာလဝဂ္ဂေါ|
    block |၁။ မနုဿစုတိနိရယသုတ္တံ|
      count |၁၁၇၂|, |အထ ခေါ ဘဂဝါ ပရိတ္တံ နခသိခါယံ ပံသုံ အာရောပေတွာ ဘိက္ခူ အာမန္တေသိ တံ ကိံ မညထ၊ ဘိက္ခဝေ၊ ကတမံ နု ခေါ ဗဟုတရံ ယော ဝါယံ မယာ ပရိတ္တော နခသိခါယံ ပံသု အာရောပိတော၊ အယံ ဝါ မဟာပထဝီတိ။ ဧတဒေဝ၊ ဘန္တေ၊ ဗဟုတရံ၊ ယဒိဒံ မဟာပထဝီ၊ အပ္ပမတ္တကာယံ ဘဂဝတာ ပရိတ္တော နခသိခါယံ ပံသု အာရောပိတော။ သင်္ခမ္ပိ န ဥပေတိ၊ ဥပနိဓမ္ပိ န ဥပေတိ၊ ကလဘာဂမ္ပိ န ဥပေတိ မဟာပထဝိံ ဥပနိဓာယ ဘဂဝတာ ပရိတ္တော နခသိခါယံ ပံသု အာရောပိတောတိ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ မနုဿာ စုတာ မနုဿေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ မနုဿာ စုတာ နိရယေ ပစ္စာဇာယန္တိ။ပေ။ ပဌမံ။|
    block |၂။ မနုဿစုတိတိရစ္ဆာနသုတ္တံ|
      count |၁၁၇၃|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ မနုဿာ စုတာ မနုဿေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ မနုဿာ စုတာ တိရစ္ဆာနယောနိယာ ပစ္စာဇာယန္တိ။ပေ။ ဒုတိယံ။|
    block |၃။ မနုဿစုတိပေတ္တိဝိသယသုတ္တံ|
      count |၁၁၇၄|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ မနုဿာ စုတာ မနုဿေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ မနုဿာ စုတာ ပေတ္တိဝိသယေ ပစ္စာဇာယန္တိ။ပေ။ တတိယံ။|
    block |၄-၅-၆။ မနုဿစုတိဒေဝနိရယာဒိသုတ္တံ|
      count |၁၁၇၅-၁၁၇၇|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ မနုဿာ စုတာ ဒေဝေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ မနုဿာ စုတာ နိရယေ ပစ္စာဇာယန္တိ။ပေ။ တိရစ္ဆာနယောနိယာ ပစ္စာဇာယန္တိ။ပေ။ ပေတ္တိဝိသယေ ပစ္စာဇာယန္တိ။ပေ။ ဆဋ္ဌံ။|
    block |၇-၉။ ဒေဝစုတိနိရယာဒိသုတ္တံ|
      count |၁၁၇၈-၁၁၈၀|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဒေဝါ စုတာ ဒေဝေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ ဒေဝါ စုတာ နိရယေ ပစ္စာဇာယန္တိ။ပေ။ တိရစ္ဆာနယောနိယာ ပစ္စာဇာယန္တိ။ပေ။ ပေတ္တိဝိသယေ ပစ္စာဇာယန္တိ။ပေ။ နဝမံ။|
    block |၁၀-၁၂။ ဒေဝမနုဿနိရယာဒိသုတ္တံ|
      count |၁၁၈၁-၁၁၈၃|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ဒေဝါ စုတာ မနုဿေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ ဒေဝါ စုတာ နိရယေ ပစ္စာဇာယန္တိ။ပေ။ တိရစ္ဆာနယောနိယာ ပစ္စာဇာယန္တိ။ပေ။ ပေတ္တိဝိသယေ ပစ္စာဇာယန္တိ။ပေ။ ဒွာဒသမံ။|
    block |၁၃-၁၅။ နိရယမနုဿနိရယာဒိသုတ္တံ|
      count |၁၁၈၄-၁၁၈၆|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ နိရယာ စုတာ မနုဿေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ နိရယာ စုတာ နိရယေ ပစ္စာဇာယန္တိ။ပေ။ တိရစ္ဆာနယောနိယာ ပစ္စာဇာယန္တိ။ပေ။ ပေတ္တိဝိသယေ ပစ္စာဇာယန္တိ။ပေ။ ပန္နရသမံ။|
    block |၁၆-၁၈။ နိရယဒေဝနိရယာဒိသုတ္တံ|
      count |၁၁၈၇-၁၁၈၉|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ နိရယာ စုတာ ဒေဝေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ နိရယာ စုတာ နိရယေ ပစ္စာဇာယန္တိ။ပေ။ တိရစ္ဆာနယောနိယာ ပစ္စာဇာယန္တိ။ပေ။ ပေတ္တိဝိသယေ ပစ္စာဇာယန္တိ။ပေ။ အဋ္ဌာရသမံ။|
    block |၁၉-၂၁။ တိရစ္ဆာနမနုဿနိရယာဒိသုတ္တံ|
      count |၁၁၉၀-၁၁၉၂|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ တိရစ္ဆာနယောနိယာ စုတာ မနုဿေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ တိရစ္ဆာနယောနိယာ စုတာ နိရယေ ပစ္စာဇာယန္တိ။ပေ။ တိရစ္ဆာနယောနိယာ ပစ္စာဇာယန္တိ။ပေ။ ပေတ္တိဝိသယေ ပစ္စာဇာယန္တိ။ပေ။ ဧကဝီသတိမံ။|
    block |၂၂-၂၄။ တိရစ္ဆာနဒေဝနိရယာဒိသုတ္တံ|
      count |၁၁၉၃-၁၁၉၅|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ တိရစ္ဆာနယောနိယာ စုတာ ဒေဝေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ တိရစ္ဆာနယောနိယာ စုတာ နိရယေ ပစ္စာဇာယန္တိ။ပေ။ တိရစ္ဆာနယောနိယာ ပစ္စာဇာယန္တိ။ပေ။ ပေတ္တိဝိသယေ ပစ္စာဇာယန္တိ။ပေ။ စတုဝီသတိမံ။|
    block |၂၅-၂၇။ ပေတ္တိမနုဿနိရယာဒိသုတ္တံ|
      count |၁၁၉၆-၁၁၉၈|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ပေတ္တိဝိသယာ စုတာ မနုဿေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ ပေတ္တိဝိသယာ စုတာ နိရယေ ပစ္စာဇာယန္တိ။ပေ။ တိရစ္ဆာနယောနိယာ ပစ္စာဇာယန္တိ။ပေ။ ပေတ္တိဝိသယေ ပစ္စာဇာယန္တိ။ပေ။ သတ္တဝီသတိမံ။|
    block |၂၈-၂၉။ ပေတ္တိဒေဝနိရယာဒိသုတ္တံ|
      count |၁၁၉၉-၁၂၀၀|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ပေတ္တိဝိသယာ စုတာ ဒေဝေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ ပေတ္တိဝိသယာ စုတာ နိရယေ ပစ္စာဇာယန္တိ။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ပေတ္တိဝိသယာ စုတာ ဒေဝေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ ပေတ္တိဝိသယာ စုတာ တိရစ္ဆာနယောနိယာ ပစ္စာဇာယန္တိ။ပေ။ ဧကူနတိံသတိမံ။|
    block |၃၀။ ပေတ္တိဒေဝပေတ္တိဝိသယသုတ္တံ|
      count |၁၂၀၁|, |။ပေ။ ဧဝမေဝ ခေါ၊ ဘိက္ခဝေ၊ အပ္ပကာ တေ သတ္တာ ယေ ပေတ္တိဝိသယာ စုတာ ဒေဝေသု ပစ္စာဇာယန္တိ၊ အထ ခေါ ဧတေဝ ဗဟုတရာ သတ္တာ ယေ ပေတ္တိဝိသယာ စုတာ ပေတ္တိဝိသယေ ပစ္စာဇာယန္တိ။ တံ ကိဿ ဟေတု။ အဒိဋ္ဌတ္တာ ဘိက္ခဝေ၊ စတုန္နံ အရိယသစ္စာနံ။ ကတမေသံ စတုန္နံ။ ဒုက္ခဿ အရိယသစ္စဿ၊ ဒုက္ခသမုဒယဿ အရိယသစ္စဿ၊ ဒုက္ခနိရောဓဿ အရိယသစ္စဿ၊ ဒုက္ခနိရောဓဂါမိနိယာ ပဋိပဒာယ အရိယသစ္စဿ။|
      block |တသ္မာတိဟ၊ ဘိက္ခဝေ၊ ဣဒံ ဒုက္ခန္တိ ယောဂေါ ကရဏီယော၊ အယံ ဒုက္ခသမုဒယောတိ ယောဂေါ ကရဏီယော၊ အယံ ဒုက္ခနိရောဓောတိ ယောဂေါ ကရဏီယော၊ အယံ ဒုက္ခနိရောဓဂါမိနီ ပဋိပဒာတိ ယောဂေါ ကရဏီယောတိ။ ဣဒမဝေါစ ဘဂဝါ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။ တိံသတိမံ။|
      stand |ပဉ္စဂတိပေယျာလဝဂ္ဂေါ ဧကာဒသမော။|
      block |တဿုဒ္ဒာနံ|
      stand |သစ္စသံယုတ္တံ ဒွာဒသမံ။|
      stand |မဟာဝဂ္ဂေါ ပဉ္စမော။|
      block |တဿုဒ္ဒာနံ|
      stand |မဟာဝဂ္ဂသံယုတ္တပါဠိ နိဋ္ဌိတာ။|
