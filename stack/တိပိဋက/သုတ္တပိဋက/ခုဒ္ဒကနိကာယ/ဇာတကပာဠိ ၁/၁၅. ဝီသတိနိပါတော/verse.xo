block |၁၅။ ဝီသတိနိပါတော|
  count |  |
  block |၄၉၇။ မာတင်္ဂဇာတကံ ၁|
  count |၁|
    block |ကုတော နု အာဂစ္ဆသိ ဒုမ္မဝါသီ၊ ဩတလ္လကော ပံသုပိသာစကောဝ။|
    block |သင်္ကာရစောဠံ ပဋိမုဉ္စ ကဏ္ဌေ၊ ကော ရေ တုဝံ ဟောသိ အဒက္ခိဏေယျော။|
  count |၂|
    block |အန္နံ တဝေဒံ ပကတံ ယသဿိ၊ တံ ခဇ္ဇရေ ဘုဉ္ဇရေ ပိယျရေ စ။|
    block |ဇာနာသိ မံ တွံ ပရဒတ္တူပဇီဝိံ၊ ဥတ္တိဋ္ဌပိဏ္ဍံ လဘတံ သပါကော။|
  count |၃|
    block |အန္နံ မမေဒံ ပကတံ ဗြာဟ္မဏာနံ၊ အတ္တတ္ထာယ သဒ္ဒဟတော မမေဒံ။|
    block |အပေဟိ ဧတ္တော ကိမိဓဋ္ဌိတောသိ၊ န မာဒိသာ တုယှံ ဒဒန္တိ ဇမ္မ။|
  count |၄|
    block |ထလေ စ နိန္နေ စ ဝပန္တိ ဗီဇံ၊ အနူပခေတ္တေ ဖလမာသမာနာ။|
    block |ဧတာယ သဒ္ဓါယ ဒဒာဟိ ဒာနံ၊ အပ္ပေဝ အာရာဓယေ ဒက္ခိဏေယျေ။|
  count |၅|
    block |ခေတ္တာနိ မယှံ ဝိဒိတာနိ လောကေ၊ ယေသာဟံ ဗီဇာနိ ပတိဋ္ဌပေမိ။|
    block |ယေ ဗြာဟ္မဏာ ဇာတိမန္တူပပန္နာ၊ တာနီဓ ခေတ္တာနိ သုပေသလာနိ။|
  count |၆|
    block |ဇာတိမဒော စ အတိမာနိတာ စ၊ လောဘော စ ဒောသော စ မဒော စ မောဟော။|
    block |ဧတေ အဂုဏာ ယေသု စ သန္တိ သဗ္ဗေ၊ တာနီဓ ခေတ္တာနိ အပေသလာနိ။|
  count |၇|
    block |ဇာတိမဒော စ အတိမာနိတာ စ၊ လောဘော စ ဒောသော စ မဒော စ မောဟော။|
    block |ဧတေ အဂုဏာ ယေသု န သန္တိ သဗ္ဗေ၊ တာနီဓ ခေတ္တာနိ သုပေသလာနိ။|
  count |၈|
    block |ကွေတ္ထ ဂတာ ဥပဇောတိယော စ၊ ဥပဇ္ဈာယော စ အထဝါ ဂဏ္ဍကုစ္ဆိ။|
    block |ဣမဿ ဒဏ္ဍဉ္စ ဝဓဉ္စ ဒတွာ၊ ဂလေ ဂဟေတွာ ခလယာထ ဇမ္မံ။|
  count |၉|
    block |ဂိရိံ နခေန ခဏသိ၊ အယော ဒန္တေဟိ ခါဒသိ။|
    block |ဇာတဝေဒံ ပဒဟသိ၊ ယော ဣသိံ ပရိဘာသသိ။|
  count |၁၀|
    block |ဣဒံ ဝတွာန မာတင်္ဂေါ၊ ဣသိ သစ္စပရက္ကမော။|
    block |အန္တလိက္ခသ္မိံ ပက္ကာမိ၊ ဗြာဟ္မဏာနံ ဥဒိက္ခတံ။|
  count |၁၁|
    block |အာဝေလ္လိတံ ပိဋ္ဌိတော ဥတ္တမင်္ဂံ၊ ဗာဟုံ ပသာရေတိ အကမ္မနေယျံ။|
    block |သေတာနိ အက္ခီနိ ယထာ မတဿ၊ ကော မေ ဣမံ ပုတ္တမကာသိ ဧဝံ။|
  count |၁၂|
    block |ဣဓာဂမာ သမဏော ဒုမ္မဝါသီ၊ ဩတလ္လကော ပံသုပိသာစကောဝ။|
    block |သင်္ကာရစောဠံ ပဋိမုဉ္စ ကဏ္ဌေ၊ သော တေ ဣမံ ပုတ္တမကာသိ ဧဝံ။|
  count |၁၃|
    block |ကတမံ ဒိသံ အဂမာ ဘူရိပညော၊ အက္ခါထ မေ မာဏဝါ ဧတမတ္ထံ။|
    block |ဂန္တွာန တံ ပဋိကရေမု အစ္စယံ၊ အပ္ပေဝ နံ ပုတ္တ လဘေမု ဇီဝိတံ။|
  count |၁၄|
    block |ဝေဟာယသံ အဂမာ ဘူရိပညော၊ ပထဒ္ဓုနော ပန္နရသေဝ စန္ဒော။|
    block |အပိ စာပိ သော ပုရိမဒိသံ အဂစ္ဆိ၊ သစ္စပ္ပဋိညော ဣသိ သာဓုရူပေါ။|
  count |၁၅|
    block |အာဝေလ္လိတံ ပိဋ္ဌိတော ဥတ္တမင်္ဂံ၊ ဗာဟုံ ပသာရေတိ အကမ္မနေယျံ။|
    block |သေတာနိ အက္ခီနိ ယထာ မတဿ၊ ကော မေ ဣမံ ပုတ္တမကာသိ ဧဝံ။|
  count |၁၆|
    block |ယက္ခါ ဟဝေ သန္တိ မဟာနုဘာဝါ၊ အနွာဂတာ ဣသယော သာဓုရူပါ။|
    block |တေ ဒုဋ္ဌစိတ္တံ ကုပိတံ ဝိဒိတွာ၊ ယက္ခါ ဟိ တေ ပုတ္တမကံသု ဧဝံ။|
  count |၁၇|
    block |ယက္ခါ စ မေ ပုတ္တမကံသု ဧဝံ၊ တွညေဝ မေ မာ ကုဒ္ဓေါ ဗြဟ္မစာရိ။|
    block |တုမှေဝ ပါဒေ သရဏံ ဂတာသ္မိ၊ အနွာဂတာ ပုတ္တသောကေန ဘိက္ခု။|
  count |၁၈|
    block |တဒေဝ ဟိ ဧတရဟိ စ မယှံ၊ မနောပဒောသော န မမတ္ထိ ကောစိ။|
    block |ပုတ္တော စ တေ ဝေဒမဒေန မတ္တော၊ အတ္ထံ န ဇာနာတိ အဓိစ္စ ဝေဒေ။|
  count |၁၉|
    block |အဒ္ဓါ ဟဝေ ဘိက္ခု မုဟုတ္တကေန၊ သမ္မုယှတေဝ ပုရိသဿ သညာ။|
    block |ဧကာပရာဓံ ခမ ဘူရိပည၊ န ပဏ္ဍိတာ ကောဓဗလာ ဘဝန္တိ။|
  count |၂၀|
    block |ဣဒဉ္စ မယှံ ဥတ္တိဋ္ဌပိဏ္ဍံ၊ တဝ မဏ္ဍဗျော ဘုဉ္ဇတု အပ္ပပညော။|
    block |ယက္ခါ စ တေ နံ န ဝိဟေဌယေယျုံ၊ ပုတ္တော စ တေ ဟေဿတိ သော အရောဂေါ။|
  count |၂၁|
    block |မဏ္ဍဗျ ဗာလောသိ ပရိတ္တပညော၊ ယော ပုညခေတ္တာနမကောဝိဒောသိ။|
    block |မဟက္ကသာဝေသု ဒဒာသိ ဒာနံ၊ ကိလိဋ္ဌကမ္မေသု အသညတေသု။|
  count |၂၂|
    block |ဇဋာ စ ကေသာ အဇိနာ နိဝတ္ထာ၊ ဇရူဒပါနံဝ မုခံ ပရူဠှံ။|
    block |ပဇံ ဣမံ ပဿထ ဒုမ္မရူပံ၊ န ဇဋာဇိနံ တာယတိ အပ္ပပညံ။|
  count |၂၃|
    block |ယေသံ ရာဂေါ စ ဒောသော စ၊ အဝိဇ္ဇာ စ ဝိရာဇိတာ။|
    block |ခီဏာသဝါ အရဟန္တော၊ တေသု ဒိန္နံ မဟပ္ဖလန္တိ။|
  stand |မာတင်္ဂဇာတကံ ပဌမံ။|
  count |  |
  block |၄၉၈။ စိတ္တသမ္ဘူတဇာတကံ ၂|
  count |၂၄|
    block |သဗ္ဗံ နရာနံ သဖလံ သုစိဏ္ဏံ၊ န ကမ္မုနာ ကိဉ္စန မောဃမတ္ထိ။|
    block |ပဿာမိ သမ္ဘူတံ မဟာနုဘာဝံ၊ သကမ္မုနာ ပုညဖလူပပန္နံ။|
  count |၂၅|
    block |သဗ္ဗံ နရာနံ သဖလံ သုစိဏ္ဏံ၊ န ကမ္မုနာ ကိဉ္စန မောဃမတ္ထိ။|
    block |ကစ္စိန္နု စိတ္တဿပိ ဧဝမေဝံ၊ ဣဒ္ဓေါ မနော တဿ ယထာပိ မယှံ။|
  count |၂၆|
    block |သဗ္ဗံ နရာနံ သဖလံ သုစိဏ္ဏံ၊ န ကမ္မုနာ ကိဉ္စန မောဃမတ္ထိ။|
    block |စိတ္တမ္ပိ ဇာနာဟိ တထေဝ ဒေဝ၊ ဣဒ္ဓေါ မနော တဿ ယထာပိ တုယှံ။|
  count |၂၇|
    block |ဘဝံ နု စိတ္တော သုတမညတော တေ၊ ဥဒာဟု တေ ကောစိ နံ ဧတဒက္ခါ။|
    block |ဂါထာ သုဂီတာ န မမတ္ထိ ကင်္ခါ၊ ဒဒာမိ တေ ဂါမဝရံ သတဉ္စ။|
  count |၂၈|
    block |န စာဟံ စိတ္တော သုတမညတော မေ၊ ဣသီ စ မေ ဧတမတ္ထံ အသံသိ။|
    block |ဂန္တွာန ရညော ပဋိဂါဟိ ဂါထံ၊ အပိ တေ ဝရံ အတ္တမနော ဒဒေယျ။|
  count |၂၉|
    block |ယောဇေန္တု ဝေ ရာဇရထေ၊ သုကတေ စိတ္တသိဗ္ဗနေ။|
    block |ကစ္ဆံ နာဂါနံ ဗန္ဓထ၊ ဂီဝေယျံ ပဋိမုဉ္စထ။|
  count |၃၀|
    block |အာဟညန္တု ဘေရိမုဒိင်္ဂသင်္ခေ၊ သီဃာနိ ယာနာနိ စ ယောဇယန္တု။|
    block |အဇ္ဇေဝဟံ အဿမံ တံ ဂမိဿံ၊ ယတ္ထေဝ ဒက္ခိဿမိသိံ နိသိန္နံ။|
  count |၃၁|
    block |သုလဒ္ဓလာဘော ဝတ မေ အဟောသိ၊ ဂါထာ သုဂီတာ ပရိသာယ မဇ္ဈေ။|
    block |သွာဟံ ဣသိံ သီလဝတူပပန္နံ၊ ဒိသွာ ပတီတော သုမနောဟမသ္မိ။|
  count |၃၂|
    block |အာသနံ ဥဒကံ ပဇ္ဇံ၊ ပဋိဂ္ဂဏှာတု နော ဘဝံ။|
    block |အဂ္ဃေ ဘဝန္တံ ပုစ္ဆာမ၊ အဂ္ဃံ ကုရုတု နော ဘဝံ။|
  count |၃၃|
    block |ရမ္မဉ္စ တေ အာဝသထံ ကရောန္တု၊ နာရီဂဏေဟိ ပရိစာရယဿု။|
    block |ကရောဟိ ဩကာသမနုဂ္ဂဟာယ၊ ဥဘောပိ မံ ဣဿရိယံ ကရောမ။|
  count |၃၄|
    block |ဒိသွာ ဖလံ ဒုစ္စရိတဿ ရာဇ၊ အထော သုစိဏ္ဏဿ မဟာဝိပါကံ။|
    block |အတ္တာနမေဝ ပဋိသံယမိဿံ၊ န ပတ္ထယေ ပုတ္တ ပသုံ ဓနံ ဝါ။|
  count |၃၅|
    block |ဒသေဝိမာ ဝဿဒသာ၊ မစ္စာနံ ဣဓ ဇီဝိတံ။|
    block |အပတ္တညေဝ တံ ဩဓိံ၊ နဠော ဆိန္နောဝ သုဿတိ။|
  count |၃၆|
    block |တတ္ထ ကာ နန္ဒိ ကာ ခိဍ္ဍာ၊ ကာ ရတီ ကာ ဓနေသနာ။|
    block |ကိံ မေ ပုတ္တေဟိ ဒာရေဟိ၊ ရာဇ မုတ္တောသ္မိ ဗန္ဓနာ။|
  count |၃၇|
    block |သောဟံ ဧဝံ ပဇာနာမိ၊ မစ္စု မေ နပ္ပမဇ္ဇတိ။|
    block |အန္တကေနာဓိပန္နဿ၊ ကာ ရတီ ကာ ဓနေသနာ။|
  count |၃၈|
    block |ဇာတိ နရာနံ အဓမာ ဇနိန္ဒ၊ စဏ္ဍာလယောနိ ဒွိပဒာကနိဋ္ဌာ။|
    block |သကေဟိ ကမ္မေဟိ သုပါပကေဟိ၊ စဏ္ဍာလဂဗ္ဘေ အဝသိမှ ပုဗ္ဗေ။|
  count |၃၉|
    block |စဏ္ဍာလာဟုမှ အဝန္တီသု၊ မိဂါ နေရဉ္ဇရံ ပတိ။|
    block |ဥက္ကုသာ နမ္မဒာတီရေ၊ တျဇ္ဇ ဗြာဟ္မဏခတ္တိယာ။|
  count |၄၀|
    block |ဥပနီယတိ ဇီဝိတမပ္ပမာယု၊ ဇရူပနီတဿ န သန္တိ တာဏာ။|
    block |ကရောဟိ ပဉ္စာလ မမေတ ဝါကျံ၊ မာကာသိ ကမ္မာနိ ဒုက္ခုဒြယာနိ။|
  count |၄၁|
    block |ဥပနီယတိ ဇီဝိတမပ္ပမာယု၊ ဇရူပနီတဿ န သန္တိ တာဏာ။|
    block |ကရောဟိ ပဉ္စာလ မမေတ ဝါကျံ၊ မာကာသိ ကမ္မာနိ ဒုက္ခပ္ဖလာနိ။|
  count |၄၂|
    block |ဥပနီယတိ ဇီဝိတမပ္ပမာယု၊ ဇရူပနီတဿ န သန္တိ တာဏာ။|
    block |ကရောဟိ ပဉ္စာလ မမေတ ဝါကျံ၊ မာကာသိ ကမ္မာနိ ရဇဿိရာနိ။|
  count |၄၃|
    block |ဥပနီယတိ ဇီဝိတမပ္ပမာယု၊ ဝဏ္ဏံ ဇရာ ဟန္တိ နရဿ ဇိယျတော။|
    block |ကရောဟိ ပဉ္စာလ မမေတ ဝါကျံ၊ မာကာသိ ကမ္မံ နိရယူပပတ္တိယာ။|
  count |၄၄|
    block |အဒ္ဓါ ဟိ သစ္စံ ဝစနံ တဝေတံ၊ ယထာ ဣသီ ဘာသသိ ဧဝမေတံ။|
    block |ကာမာ စ မေ သန္တိ အနပ္ပရူပါ၊ တေ ဒုစ္စဇာ မာဒိသကေန ဘိက္ခု။|
  count |၄၅|
    block |နာဂေါ ယထာ ပင်္ကမဇ္ဈေ ဗျသန္နော၊ ပဿံ ထလံ နာဘိသမ္ဘောတိ ဂန္တုံ။|
    block |ဧဝမ္ပဟံ ကာမပင်္ကေ ဗျသန္နော၊ န ဘိက္ခုနော မဂ္ဂမနုဗ္ဗဇာမိ။|
  count |၄၆|
    block |ယထာပိ မာတာ စ ပိတာ စ ပုတ္တံ၊ အနုသာသရေ ကိန္တိ သုခီ ဘဝေယျ။|
    block |ဧဝမ္ပိ မံ တွံ အနုသာသ ဘန္တေ၊ ယထာ စိရံ ပေစ္စ သုခီ ဘဝေယျံ။|
  count |၄၇|
    block |နော စေ တုဝံ ဥဿဟသေ ဇနိန္ဒ၊ ကာမေ ဣမေ မာနုသကေ ပဟာတုံ။|
    block |ဓမ္မိံ ဗလိံ ပဋ္ဌပယဿု ရာဇ၊ အဓမ္မကာရော တဝ မာဟု ရဋ္ဌေ။|
  count |၄၈|
    block |ဒူတာ ဝိဓာဝန္တု ဒိသာ စတဿော၊ နိမန္တကာ သမဏဗြာဟ္မဏာနံ။|
    block |တေ အန္နပါနေန ဥပဋ္ဌဟဿု၊ ဝတ္ထေန သေနာသနပစ္စယေန စ။|
  count |၄၉|
    block |အန္နေန ပါနေန ပသန္နစိတ္တော၊ သန္တပ္ပယ သမဏဗြာဟ္မဏေ စ။|
    block |ဒတွာ စ ဘုတွာ စ ယထာနုဘာဝံ၊ အနိန္ဒိတော သဂ္ဂမုပေဟိ ဌာနံ။|
  count |၅၀|
    block |သစေ စ တံ ရာဇ မဒော သဟေယျ၊ နာရီဂဏေဟိ ပရိစာရယန္တံ။|
    block |ဣမမေဝ ဂါထံ မနသီ ကရောဟိ၊ ဘာသေသိ စေနံ ပရိသာယ မဇ္ဈေ။|
  count |၅၁|
    block |အဗ္ဘောကာသသယော ဇန္တု၊ ဝဇန္တျာ ခီရပါယိတော။|
    block |ပရိကိဏ္ဏော သုဝါနေဟိ၊ သွာဇ္ဇ ရာဇာတိ ဝုစ္စတီတိ။|
  stand |စိတ္တသမ္ဘူတဇာတကံ ဒုတိယံ။|
  count |  |
  block |၄၉၉။ သိဝိဇာတကံ ၃|
  count |၅၂|
    block |ဒူရေ အပဿံ ထေရောဝ၊ စက္ခုံ ယာစိတုမာဂတော။|
    block |ဧကနေတ္တာ ဘဝိဿာမ၊ စက္ခုံ မေ ဒေဟိ ယာစိတော။|
  count |၅၃|
    block |ကေနာနုသိဋ္ဌော ဣဓ မာဂတောသိ၊ ဝနိဗ္ဗက စက္ခုပထာနိ ယာစိတုံ။|
    block |သုဒုစ္စဇံ ယာစသိ ဥတ္တမင်္ဂံ၊ ယမာဟု နေတ္တံ ပုရိသေန ဒုစ္စဇံ။|
  count |၅၄|
    block |ယမာဟု ဒေဝေသု သုဇမ္ပတီတိ၊ မဃဝါတိ နံ အာဟု မနုဿလောကေ။|
    block |တေနာနုသိဋ္ဌော ဣဓ မာဂတောသ္မိ၊ ဝနိဗ္ဗကော စက္ခုပထာနိ ယာစိတုံ။|
  count |၅၅|
    block |ဝနိဗ္ဗတော မယှ ဝနိံ အနုတ္တရံ၊ ဒဒာဟိ တေ စက္ခုပထာနိ ယာစိတော။|
    block |ဒဒာဟိ မေ စက္ခုပထံ အနုတ္တရံ၊ ယမာဟု နေတ္တံ ပုရိသေန ဒုစ္စဇံ။|
  count |၅၆|
    block |ယေန အတ္ထေန အာဂစ္ဆိ၊ ယမတ္ထမဘိပတ္ထယံ။|
    block |တေ တေ ဣဇ္ဈန္တု သင်္ကပ္ပါ၊ လဘ စက္ခူနိ ဗြာဟ္မဏ။|
  count |၅၇|
    block |ဧကံ တေ ယာစမာနဿ၊ ဥဘယာနိ ဒဒာမဟံ။|
    block |သ စက္ခုမာ ဂစ္ဆ ဇနဿ ပေက္ခတော၊ ယဒိစ္ဆသေ တွံ တဒတေ သမိဇ္ဈတု။|
  count |၅၈|
    block |မာ နော ဒေဝ အဒာ စက္ခုံ၊ မာ နော သဗ္ဗေ ပရာကရိ။|
    block |ဓနံ ဒေဟိ မဟာရာဇ၊ မုတ္တာ ဝေဠုရိယာ ဗဟူ။|
  count |၅၉|
    block |ယုတ္တေ ဒေဝ ရထေ ဒေဟိ၊ အာဇာနီယေ စလင်္ကတေ။|
    block |နာဂေ ဒေဟိ မဟာရာဇ၊ ဟေမကပ္ပနဝါသသေ။|
  count |၆၀|
    block |ယထာ တံ သိဝယော သဗ္ဗေ၊ သယောဂ္ဂါ သရထာ သဒာ။|
    block |သမန္တာ ပရိကိရေယျုံ၊ ဧဝံ ဒေဟိ ရထေသဘ။|
  count |၆၁|
    block |ယော ဝေ ဒဿန္တိ ဝတွာန၊ အဒာနေ ကုရုတေ မနော။|
    block |ဘူမျံ သော ပတိတံ ပါသံ၊ ဂီဝါယံ ပဋိမုဉ္စတိ။|
  count |၆၂|
    block |ယော ဝေ ဒဿန္တိ ဝတွာန၊ အဒာနေ ကုရုတေ မနော။|
    block |ပါပါ ပါပတရော ဟောတိ၊ သမ္ပတ္တော ယမသာဓနံ။|
  count |၆၃|
    block |ယဉှိ ယာစေ တဉှိ ဒဒေ၊ ယံ န ယာစေ န တံ ဒဒေ။|
    block |သွာဟံ တမေဝ ဒဿာမိ၊ ယံ မံ ယာစတိ ဗြာဟ္မဏော။|
  count |၆၄|
    block |အာယုံ နု ဝဏ္ဏံ နု သုခံ ဗလံ နု၊ ကိံ ပတ္ထယာနော နု ဇနိန္ဒ ဒေသိ။|
    block |ကထဉှိ ရာဇာ သိဝိနံ အနုတ္တရော၊ စက္ခူနိ ဒဇ္ဇာ ပရလောကဟေတု။|
  count |၆၅|
    block |န ဝါဟမေတံ ယသသာ ဒဒာမိ၊ န ပုတ္တမိစ္ဆေ န ဓနံ န ရဋ္ဌံ။|
    block |သတဉ္စ ဓမ္မော စရိတော ပုရာဏော၊ ဣစ္စေဝ ဒာနေ ရမတေ မနော မမ။|
  count |၆၆|
    block |သခါ စ မိတ္တော စ မမာသိ သီဝိက၊ သုသိက္ခိတော သာဓု ကရောဟိ မေ ဝစော။|
    block |ဥဒ္ဓရိတွာ စက္ခူနိ မမံ ဇိဂီသတော၊ ဟတ္ထေသု ဌပေဟိ ဝနိဗ္ဗကဿ။|
  count |၆၇|
    block |စောဒိတော သိဝိရာဇေန၊ သိဝိကော ဝစနင်္ကရော။|
    block |ရညော စက္ခူနုဒ္ဓရိတွာ၊ ဗြာဟ္မဏဿူပနာမယိ။|
    block |သစက္ခု ဗြာဟ္မဏော အာသိ၊ အန္ဓော ရာဇာ ဥပါဝိသိ။|
  count |၆၈|
    block |တတော သော ကတိပါဟဿ၊ ဥပရူဠှေသု စက္ခုသု။|
    block |သူတံ အာမန္တယီ ရာဇာ၊ သိဝီနံ ရဋ္ဌဝဍ္ဎနော။|
  count |၆၉|
    block |ယောဇေဟိ သာရထိ ယာနံ၊ ယုတ္တဉ္စ ပဋိဝေဒယ။|
    block |ဥယျာနဘူမိံ ဂစ္ဆာမ၊ ပေါက္ခရညော ဝနာနိ စ။|
  count |၇၀|
    block |သော စ ပေါက္ခရဏီတီရေ၊ ပလ္လင်္ကေန ဥပါဝိသိ။|
    block |တဿ သက္ကော ပါတုရဟု၊ ဒေဝရာဇာ သုဇမ္ပတိ။|
  count |၇၁|
    block |သက္ကောဟမသ္မိ ဒေဝိန္ဒော၊ အာဂတောသ္မိ တဝန္တိကေ။|
    block |ဝရံ ဝရဿု ရာဇီသိ၊ ယံ ကိဉ္စိ မနသိစ္ဆသိ။|
  count |၇၂|
    block |ပဟူတံ မေ ဓနံ သက္က၊ ဗလံ ကောသော စနပ္ပကော။|
    block |အန္ဓဿ မေ သတော ဒာနိ၊ မရဏညေဝ ရုစ္စတိ။|
  count |၇၃|
    block |ယာနိ သစ္စာနိ ဒွိပဒိန္ဒ၊ တာနိ ဘာသဿု ခတ္တိယ။|
    block |သစ္စံ တေ ဘဏမာနဿ၊ ပုန စက္ခု ဘဝိဿတိ။|
  count |၇၄|
    block |ယေ မံ ယာစိတုမာယန္တိ၊ နာနာဂေါတ္တာ ဝနိဗ္ဗကာ။|
    block |ယောပိ မံ ယာစတေ တတ္ထ၊ သောပိ မေ မနသော ပိယော။|
    block |ဧတေန သစ္စဝဇ္ဇေန၊ စက္ခု မေ ဥပပဇ္ဇထ။|
  count |၇၅|
    block |ယံ မံ သော ယာစိတုံ အာဂါ၊ ဒေဟိ စက္ခုန္တိ ဗြာဟ္မဏော။|
    block |တဿ စက္ခူနိ ပါဒာသိံ၊ ဗြာဟ္မဏဿ ဝနိဗ္ဗတော။|
  count |၇၆|
    block |ဘိယျော မံ အာဝိသီ ပီတိ၊ သောမနဿဉ္စနပ္ပကံ။|
    block |ဧတေန သစ္စဝဇ္ဇေန၊ ဒုတိယံ မေ ဥပပဇ္ဇထ။|
  count |၇၇|
    block |ဓမ္မေန ဘာသိတာ ဂါထာ၊ သိဝီနံ ရဋ္ဌဝဍ္ဎန။|
    block |ဧတာနိ တဝ နေတ္တာနိ၊ ဒိဗ္ဗာနိ ပဋိဒိဿရေ။|
  count |၇၈|
    block |တိရောကုဋ္ဋံ တိရောသေလံ၊ သမတိဂ္ဂယှ ပဗ္ဗတံ။|
    block |သမန္တာ ယောဇနသတံ၊ ဒဿနံ အနုဘောန္တု တေ။|
  count |၇၉|
    block |ကော နီဓ ဝိတ္တံ န ဒဒေယျ ယာစိတော၊ အပိ ဝိသိဋ္ဌံ သုပိယမ္ပိ အတ္တနော။|
    block |တဒိင်္ဃ သဗ္ဗေ သိဝယော သမာဂတာ၊ ဒိဗ္ဗာနိ နေတ္တာနိ မမဇ္ဇ ပဿထ။|
  count |၈၀|
    block |တိရောကုဋ္ဋံ တိရောသေလံ၊ သမတိဂ္ဂယှ ပဗ္ဗတံ။|
    block |သမန္တာ ယောဇနသတံ၊ ဒဿနံ အနုဘောန္တိ မေ။|
  count |၈၁|
    block |န စာဂမတ္တာ ပရမတ္ထိ ကိဉ္စိ၊ မစ္စာနံ ဣဓ ဇီဝိတေ။|
    block |ဒတွာန မာနုသံ စက္ခုံ၊ လဒ္ဓံ မေ စက္ခုံ အမာနုသံ။|
  count |၈၂|
    block |ဧတမ္ပိ ဒိသွာ သိဝယော၊ ဒေထ ဒာနာနိ ဘုဉ္ဇထ။|
    block |ဒတွာ စ ဘုတွာ စ ယထာနုဘာဝံ၊ အနိန္ဒိတာ သဂ္ဂမုပေထ ဌာနန္တိ။|
  stand |သိဝိဇာတကံ တတိယံ။|
  count |  |
  block |၅၀၀။ သိရီမန္တဇာတကံ ၄|
  count |၈၃|
    block |ပညာယုပေတံ သိရိယာ ဝိဟီနံ၊ ယသဿိနံ ဝါပိ အပေတပညံ။|
    block |ပုစ္ဆာမိ တံ သေနက ဧတမတ္ထံ၊ ကမေတ္ထ သေယျော ကုသလာ ဝဒန္တိ။|
  count |၈၄|
    block |ဓီရာ စ ဗာလာ စ ဟဝေ ဇနိန္ဒ၊ သိပ္ပူပပန္နာ စ အသိပ္ပိနော စ။|
    block |သုဇာတိမန္တောပိ အဇာတိမဿ၊ ယသဿိနော ပေသကရာ ဘဝန္တိ။|
    block |ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။|
  count |၈၅|
    block |တုဝမ္ပိ ပုစ္ဆာမိ အနောမပည၊ မဟောသဓ ကေဝလဓမ္မဒဿိ။|
    block |ဗာလံ ယသဿိံ ပဏ္ဍိတံ အပ္ပဘောဂံ၊ ကမေတ္ထ သေယျော ကုသလာ ဝဒန္တိ။|
  count |၈၆|
    block |ပါပါနိ ကမ္မာနိ ကရောတိ ဗာလော၊ ဣဓမေဝ သေယျော ဣတိ မညမာနော။|
    block |ဣဓလောကဒဿီ ပရလောကမဒဿီ၊ ဥဘယတ္ထ ဗာလော ကလိမဂ္ဂဟေသိ။|
    block |ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။|
  count |၈၇|
    block |န သိပ္ပမေတံ ဝိဒဓာတိ ဘောဂံ၊ န ဗန္ဓုဝါ န သရီရဝဏ္ဏော ယော။|
    block |ပဿေဠမူဂံ သုခမေဓမာနံ၊ သိရီ ဟိ နံ ဘဇတေ ဂေါရဝိန္ဒံ။|
    block |ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။|
  count |၈၈|
    block |လဒ္ဓါ သုခံ မဇ္ဇတိ အပ္ပပညော၊ ဒုက္ခေန ဖုဋ္ဌောပိ ပမောဟမေတိ။|
    block |အာဂန္တုနာ ဒုက္ခသုခေန ဖုဋ္ဌော၊ ပဝေဓတိ ဝါရိစရောဝ ဃမ္မေ။|
    block |ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။|
  count |၈၉|
    block |ဒုမံ ယထာ သာဒုဖလံ အရညေ၊ သမန္တတော သမဘိသရန္တိ ပက္ခီ။|
    block |ဧဝမ္ပိ အဍ္ဎံ သဓနံ သဘောဂံ၊ ဗဟုဇ္ဇနော ဘဇတိ အတ္ထဟေတု။|
    block |ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။|
  count |၉၀|
    block |န သာဓု ဗလဝါ ဗာလော၊ သာဟသာ ဝိန္ဒတေ ဓနံ။|
    block |ကန္ဒန္တမေတံ ဒုမ္မေဓံ၊ ကဍ္ဎန္တိ နိရယံ ဘုသံ။|
    block |ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။|
  count |၉၁|
    block |ယာ ကာစိ နဇ္ဇော ဂင်္ဂမဘိဿဝန္တိ၊ သဗ္ဗာဝ တာ နာမဂေါတ္တံ ဇဟန္တိ။|
    block |ဂင်္ဂါ သမုဒ္ဒံ ပဋိပဇ္ဇမာနာ၊ န ခါယတေ ဣဒ္ဓိံ ပညောပိ လောကေ။|
    block |ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။|
  count |၉၂|
    block |ယမေတမက္ခါ ဥဒဓိံ မဟန္တံ၊ သဝန္တိ နဇ္ဇော သဗ္ဗကာလမသင်္ချံ။|
    block |သော သာဂရော နိစ္စမုဠာရဝေဂေါ၊ ဝေလံ န အစ္စေတိ မဟာသမုဒ္ဒော။|
  count |၉၃|
    block |ဧဝမ္ပိ ဗာလဿ ပဇပ္ပိတာနိ၊ ပညံ န အစ္စေတိ သိရီ ကဒာစိ။|
    block |ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။|
  count |၉၄|
    block |အသညတော စေပိ ပရေသမတ္ထံ၊ ဘဏာတိ သန္ဓာနဂတော ယသဿီ။|
    block |တဿေဝ တံ ရူဟတိ ဉာတိမဇ္ဈေ၊ သိရီ ဟိ နံ ကာရယတေ န ပညာ။|
    block |ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။|
  count |၉၅|
    block |ပရဿ ဝါ အတ္တနော ဝါပိ ဟေတု၊ ဗာလော မုသာ ဘာသတိ အပ္ပပညော။|
    block |သော နိန္ဒိတော ဟောတိ သဘာယ မဇ္ဈေ၊ ပစ္ဆာပိ သော ဒုဂ္ဂတိဂါမီ ဟောတိ။|
    block |ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။|
  count |၉၆|
    block |အတ္ထမ္ပိ စေ ဘာသတိ ဘူရိပညော၊ အနာဠှိယော အပ္ပဓနော ဒလိဒ္ဒော။|
    block |န တဿ တံ ရူဟတိ ဉာတိမဇ္ဈေ၊ သိရီ စ ပညာဏဝတော န ဟောတိ။|
    block |ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။|
  count |၉၇|
    block |ပရဿ ဝါ အတ္တနော ဝါပိ ဟေတု၊ န ဘာသတိ အလိကံ ဘူရိပညော။|
    block |သော ပူဇိတော ဟောတိ သဘာယ မဇ္ဈေ၊ ပစ္ဆာပိ သော သုဂ္ဂတိဂါမီ ဟောတိ။|
    block |ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။|
  count |၉၈|
    block |ဟတ္ထီ ဂဝဿာ မဏိကုဏ္ဍလာ စ၊ ထိယော စ ဣဒ္ဓေသု ကုလေသု ဇာတာ။|
    block |သဗ္ဗာဝ တာ ဥပဘောဂါ ဘဝန္တိ၊ ဣဒ္ဓဿ ပေါသဿ အနိဒ္ဓိမန္တော။|
    block |ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။|
  count |၉၉|
    block |အသံဝိဟိတကမ္မန္တံ၊ ဗာလံ ဒုမ္မေဓမန္တိနံ။|
    block |သိရီ ဇဟတိ ဒုမ္မေဓံ၊ ဇိဏ္ဏံဝ ဥရဂေါ တစံ။|
    block |ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။|
  count |၁၀၀|
    block |ပဉ္စ ပဏ္ဍိတာ မယံ ဘဒ္ဒန္တေ၊ သဗ္ဗေ ပဉ္ဇလိကာ ဥပဋ္ဌိတာ။|
    block |တွံ နော အဘိဘုယျ ဣဿရောသိ၊ သက္ကောဝ ဘူတပတိ ဒေဝရာဇာ။|
    block |ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။|
  count |၁၀၁|
    block |ဒာသောဝ ပညဿ ယသဿိ ဗာလော၊ အတ္ထေသု ဇာတေသု တထာဝိဓေသု။|
    block |ယံ ပဏ္ဍိတော နိပုဏံ သံဝိဓေတိ၊ သမ္မောဟမာပဇ္ဇတိ တတ္ထ ဗာလော။|
    block |ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။|
  count |၁၀၂|
    block |အဒ္ဓါ ဟိ ပညာဝ သတံ ပသတ္ထာ၊ ကန္တာ သိရီ ဘောဂရတာ မနုဿာ။|
    block |ဉာဏဉ္စ ဗုဒ္ဓါနမတုလျရူပံ၊ ပညံ န အစ္စေတိ သိရီ ကဒာစိ။|
  count |၁၀၃|
    block |ယံ တံ အပုစ္ဆိမှ အကိတ္တယီ နော၊ မဟောသဓ ကေဝလဓမ္မဒဿီ။|
    block |ဂဝံ သဟဿံ ဥသဘဉ္စ နာဂံ၊ အာဇညယုတ္တေ စ ရထေ ဒသ ဣမေ။|
    block |ပဉှဿ ဝေယျာကရဏေန တုဋ္ဌော၊ ဒဒာမိ တေ ဂါမဝရာနိ သောဠသာတိ။|
  stand |သိရီမန္တဇာတကံ စတုတ္ထံ။|
  count |  |
  block |၅၀၁။ ရောဟဏမိဂဇာတကံ ၅|
  count |၁၀၄|
    block |ဧတေ ယူထာ ပတိယန္တိ၊ ဘီတာ မရဏဿ စိတ္တက။|
    block |ဂစ္ဆ တုဝမ္ပိ မာကင်္ခိ၊ ဇီဝိဿန္တိ တယာ သဟ။|
  count |၁၀၅|
    block |နာဟံ ရောဟဏ ဂစ္ဆာမိ၊ ဟဒယံ မေ အဝကဿတိ။|
    block |န တံ အဟံ ဇဟိဿာမိ၊ ဣဓ ဟိဿာမိ ဇီဝိတံ။|
  count |၁၀၆|
    block |တေ ဟိ နူန မရိဿန္တိ၊ အန္ဓာ အပရိဏာယကာ။|
    block |ဂစ္ဆ တုဝမ္ပိ မာကင်္ခိ၊ ဇီဝိဿန္တိ တယာ သဟ။|
  count |၁၀၇|
    block |နာဟံ ရောဟဏ ဂစ္ဆာမိ၊ ဟဒယံ မေ အဝကဿတိ။|
    block |န တံ ဗဒ္ဓံ ဇဟိဿာမိ၊ ဣဓ ဟိဿာမိ ဇီဝိတံ။|
  count |၁၀၈|
    block |ဂစ္ဆ ဘီရု ပလာယဿု၊ ကူဋေ ဗဒ္ဓေါသ္မိ အာယသေ။|
    block |ဂစ္ဆ တုဝမ္ပိ မာကင်္ခိ၊ ဇီဝိဿန္တိ တယာ သဟ။|
  count |၁၀၉|
    block |နာဟံ ရောဟဏ ဂစ္ဆာမိ၊ ဟဒယံ မေ အဝကဿတိ။|
    block |န တံ အဟံ ဇဟိဿာမိ၊ ဣဓ ဟိဿာမိ ဇီဝိတံ။|
  count |၁၁၀|
    block |တေ ဟိ နူန မရိဿန္တိ၊ အန္ဓာ အပရိဏာယကာ။|
    block |ဂစ္ဆ တုဝမ္ပိ မာကင်္ခိ၊ ဇီဝိဿန္တိ တယာ သဟ။|
  count |၁၁၁|
    block |နာဟံ ရောဟဏ ဂစ္ဆာမိ၊ ဟဒယံ မေ အဝကဿတိ။|
    block |န တံ ဗဒ္ဓံ ဇဟိဿာမိ၊ ဣဓ ဟိဿာမိ ဇီဝိတံ။|
  count |၁၁၂|
    block |အယံ သော လုဒ္ဒကော ဧတိ၊ လုဒ္ဒရူပေါ သဟာဝုဓော။|
    block |ယော နော ဝဓိဿတိ အဇ္ဇ၊ ဥသုနာ သတ္တိယာ အပိ။|
  count |၁၁၃|
    block |သာ မုဟုတ္တံ ပလာယိတွာ၊ ဘယဋ္ဋာ ဘယတဇ္ဇိတာ။|
    block |သုဒုက္ကရံ အကရာ ဘီရု၊ မရဏာယူပနိဝတ္တထ။|
  count |၁၁၄|
    block |ကိန္နု တေမေ မိဂါ ဟောန္တိ၊ မုတ္တာ ဗဒ္ဓံ ဥပါသရေ။|
    block |န တံ စဇိတုမိစ္ဆန္တိ၊ ဇီဝိတဿပိ ကာရဏာ။|
  count |၁၁၅|
    block |ဘာတရော ဟောန္တိ မေ လုဒ္ဒ၊ သောဒရိယာ ဧကမာတုကာ။|
    block |န မံ စဇိတုမိစ္ဆန္တိ၊ ဇီဝိတဿပိ ကာရဏာ။|
  count |၁၁၆|
    block |တေ ဟိ နူန မရိဿန္တိ၊ အန္ဓာ အပရိဏာယကာ။|
    block |ပဉ္စန္နံ ဇီဝိတံ ဒေဟိ၊ ဘာတရံ မုဉ္စ လုဒ္ဒက။|
  count |၁၁၇|
    block |သော ဝေါ အဟံ ပမောက္ခါမိ၊ မာတာပေတ္တိဘရံ မိဂံ။|
    block |နန္ဒန္တု မာတာပိတရော၊ မုတ္တံ ဒိသွာ မဟာမိဂံ။|
  count |၁၁၈|
    block |ဧဝံ လုဒ္ဒက နန္ဒဿု၊ သဟ သဗ္ဗေဟိ ဉာတိဘိ။|
    block |ယထာဟမဇ္ဇ နန္ဒာမိ၊ မုတ္တံ ဒိသွာ မဟာမိဂံ။|
  count |၁၁၉|
    block |ကထံ တွံ ပမောက္ခေါ အာသိ၊ ဥပနီတသ္မိ ဇီဝိတေ။|
    block |ကထံ ပုတ္တ အမောစေသိ၊ ကူဋပါသမှ လုဒ္ဒကော။|
  count |၁၂၀|
    block |ဘဏံ ကဏ္ဏသုခံ ဝါစံ၊ ဟဒယင်္ဂံ ဟဒယဿိတံ။|
    block |သုဘာသိတာဟိ ဝါစာဟိ၊ စိတ္တကော မံ အမောစယိ။|
  count |၁၂၁|
    block |ဘဏံ ကဏ္ဏသုခံ ဝါစံ၊ ဟဒယင်္ဂံ ဟဒယဿိတံ။|
    block |သုဘာသိတာဟိ ဝါစာဟိ၊ သုတနာ မံ အမောစယိ။|
  count |၁၂၂|
    block |သုတွာ ကဏ္ဏသုခံ ဝါစံ၊ ဟဒယင်္ဂံ ဟဒယဿိတံ။|
    block |သုဘာသိတာနိ သုတွာန၊ လုဒ္ဒကော မံ အမောစယိ။|
  count |၁၂၃|
    block |ဧဝံ အာနန္ဒိတော ဟောတု၊ သဟ ဒာရေဟိ လုဒ္ဒကော။|
    block |ယထာ မယဇ္ဇ နန္ဒာမ၊ ဒိသွာ ရောဟဏမာဂတံ။|
  count |၁၂၄|
    block |နနု တွံ အဝစ လုဒ္ဒ၊ မိဂစမ္မာနိ အာဟရိံ။|
    block |အထ ကေန နု ဝဏ္ဏေန၊ မိဂစမ္မာနိ နာဟရိ။|
  count |၁၂၅|
    block |အာဂမာ စေဝ ဟတ္ထတ္ထံ၊ ကူဋပါသဉ္စ သော မိဂေါ။|
    block |အဗဇ္ဈိ တံ မိဂရာဇံ၊ တဉ္စ မုတ္တာ ဥပါသရေ။|
  count |၁၂၆|
    block |တဿ မေ အဟု သံဝေဂေါ၊ အဗ္ဘုတော လောမဟံသနော။|
    block |ဣမဉ္စာဟံ မိဂံ ဟညေ၊ အဇ္ဇ ဟိဿာမိ ဇီဝိတံ။|
  count |၁၂၇|
    block |ကီဒိသာ တေ မိဂါ လုဒ္ဒ၊ ကီဒိသာ ဓမ္မိကာ မိဂါ။|
    block |ကထံဝဏ္ဏာ ကထံသီလာ၊ ဗာဠှံ ခေါ နေ ပသံသသိ။|
  count |၁၂၈|
    block |ဩဒာတသိင်္ဂါ သုစိဝါဠာ၊ ဇာတရူပတစူပမာ။|
    block |ပါဒာ လောဟိတကာ တေသံ၊ အဉ္ဇိတက္ခါ မနောရမာ။|
  count |၁၂၉|
    block |ဧဒိသာ တေ မိဂါ ဒေဝ၊ ဧဒိသာ ဓမ္မိကာ မိဂါ။|
    block |မာတာပေတ္တိဘရာ ဒေဝ၊ န တေ သော အဘိဟာရိတုံ။|
  count |၁၃၀|
    block |ဒမ္မိ နိက္ခသတံ လုဒ္ဒ၊ ထူလဉ္စ မဏိကုဏ္ဍလံ။|
    block |စတုဿဒဉ္စ ပလ္လင်္ကံ၊ ဥမာပုပ္ဖသရိန္နိဘံ။|
  count |၁၃၁|
    block |ဒွေ စ သာဒိသိယော ဘရိယာ၊ ဥသဘဉ္စ ဂဝံ သတံ။|
    block |ဓမ္မေန ရဇ္ဇံ ကာရေဿံ၊ ဗဟုကာရော မေသိ လုဒ္ဒက။|
  count |၁၃၂|
    block |ကသိဝါဏိဇ္ဇာ ဣဏဒာနံ၊ ဥဉ္ဆာစရိယာ စ လုဒ္ဒက။|
    block |ဧတေန ဒာရံ ပေါသေဟိ၊ မာ ပါပံ အကရီ ပုနာတိ။|
  stand |ရောဟဏမိဂဇာတကံ ပဉ္စမံ။|
  count |  |
  block |၅၀၂။ စူဠဟံသဇာတကံ ၆|
  count |၁၃၃|
    block |ဧတေ ဟံသာ ပက္ကမန္တိ၊ ဝက္ကင်္ဂါ ဘယမေရိတာ။|
    block |ဟရိတ္တစ ဟေမဝဏ္ဏ၊ ကာမံ သုမုခ ပက္ကမ။|
  count |၁၃၄|
    block |ဩဟာယ မံ ဉာတိဂဏာ၊ ဧကံ ပါသဝသံ ဂတံ။|
    block |အနပေက္ခမာနာ ဂစ္ဆန္တိ၊ ကိံ ဧသော အဝဟိယျသိ။|
  count |၁၃၅|
    block |ပတေဝ ပတတံ သေဋ္ဌ၊ နတ္ထိ ဗဒ္ဓေ သဟာယတာ။|
    block |မာ အနီဃာယ ဟာပေသိ၊ ကာမံ သုမုခ ပက္ကမ။|
  count |၁၃၆|
    block |နာဟံ ဒုက္ခပရေတောတိ၊ ဓတရဋ္ဌ တုဝံ ဇဟေ။|
    block |ဇီဝိတံ မရဏံ ဝါ မေ၊ တယာ သဒ္ဓိံ ဘဝိဿတိ။|
  count |၁၃၇|
    block |ဧတဒရိယဿ ကလျာဏံ၊ ယံ တွံ သုမုခ ဘာသသိ။|
    block |တဉ္စ ဝီမံသမာနောဟံ၊ ပတတေတံ အဝဿဇိံ။|
  count |၁၃၈|
    block |အပဒေန ပဒံ ယာတိ၊ အန္တလိက္ခစရော ဒိဇော။|
    block |အာရာ ပါသံ န ဗုဇ္ဈိ တွံ၊ ဟံသာနံ ပဝရုတ္တမ။|
  count |၁၃၉|
    block |ယဒာ ပရာဘဝေါ ဟောတိ၊ ပေါသော ဇီဝိတသင်္ခယေ။|
    block |အထ ဇာလဉ္စ ပါသဉ္စ၊ အာသဇ္ဇာပိ န ဗုဇ္ဈတိ။|
  count |၁၄၀|
    block |ဧတေ ဟံသာ ပက္ကမန္တိ၊ ဝက္ကင်္ဂါ ဘယမေရိတာ။|
    block |ဟရိတ္တစ ဟေမဝဏ္ဏ၊ တွညေဝ အဝဟိယျသိ။|
  count |၁၄၁|
    block |ဧတေ ဘုတွာ စ ပိတွာ စ၊ ပက္ကမန္တိ ဝိဟင်္ဂမာ။|
    block |အနပေက္ခမာနာ ဝက္ကင်္ဂါ၊ တွညေဝေကော ဥပါသသိ။|
  count |၁၄၂|
    block |ကိန္နု တျာယံ ဒိဇော ဟောတိ၊ မုတ္တော ဗဒ္ဓံ ဥပါသသိ။|
    block |ဩဟာယ သကုဏာ ယန္တိ၊ ကိံ ဧကော အဝဟိယျသိ။|
  count |၁၄၃|
    block |ရာဇာ မေ သော ဒိဇော မိတ္တော၊ သခါ ပါဏသမော စ မေ။|
    block |နေဝ နံ ဝိဇဟိဿာမိ၊ ယာဝ ကာလဿ ပရိယာယံ။|
  count |၁၄၄|
    block |ယော စ တွံ သခိနော ဟေတု၊ ပါဏံ စဇိတုမိစ္ဆသိ။|
    block |သော တေ သဟာယံ မုဉ္စာမိ၊ ဟောတု ရာဇာ တဝါနုဂေါ။|
  count |၁၄၅|
    block |ဧဝံ လုဒ္ဒက နန္ဒဿု၊ သဟ သဗ္ဗေဟိ ဉာတိဘိ။|
    block |ယထာဟမဇ္ဇ နန္ဒာမိ၊ ဒိသွာ မုတ္တံ ဒိဇာဓိပံ။|
  count |၁၄၆|
    block |ကစ္စိန္နု ဘောတော ကုသလံ၊ ကစ္စိ ဘောတော အနာမယံ။|
    block |ကစ္စိ ရဋ္ဌမိဒံ ဖီတံ၊ ဓမ္မေန မနုသာသသိ။|
  count |၁၄၇|
    block |ကုသလဉ္စေဝ မေ ဟံသ၊ အထော ဟံသ အနာမယံ။|
    block |အထော ရဋ္ဌမိဒံ ဖီတံ၊ ဓမ္မေန မနုသာသဟံ။|
  count |၁၄၈|
    block |ကစ္စိ ဘောတော အမစ္စေသု၊ ဒောသော ကောစိ န ဝိဇ္ဇတိ။|
    block |ကစ္စိ အာရာ အမိတ္တာ တေ၊ ဆာယာ ဒက္ခိဏတောရိဝ။|
  count |၁၄၉|
    block |အထောပိ မေ အမစ္စေသု၊ ဒောသော ကောစိ န ဝိဇ္ဇတိ။|
    block |အထော အာရာ အမိတ္တာ မေ၊ ဆာယာ ဒက္ခိဏတောရိဝ။|
  count |၁၅၀|
    block |ကစ္စိ တေ သာဒိသီ ဘရိယာ၊ အဿဝါ ပိယဘာဏိနီ။|
    block |ပုတ္တရူပယသူပေတာ၊ တဝ ဆန္ဒဝသာနုဂါ။|
  count |၁၅၁|
    block |အထော မေ သာဒိသီ ဘရိယာ၊ အဿဝါ ပိယဘာဏိနီ။|
    block |ပုတ္တရူပယသူပေတာ၊ မမ ဆန္ဒဝသာနုဂါ။|
  count |၁၅၂|
    block |ကစ္စိ တေ ဗဟဝေါ ပုတ္တာ၊ သုဇာတာ ရဋ္ဌဝဍ္ဎန။|
    block |ပညာဇဝေန သမ္ပန္နာ၊ သမ္မောဒန္တိ တတော တတော။|
  count |၁၅၃|
    block |သတမေကော စ မေ ပုတ္တာ၊ ဓတရဋ္ဌ မယာ သုတာ။|
    block |တေသံ တွံ ကိစ္စမက္ခါဟိ၊ နာဝရုဇ္ဈန္တိ တေ ဝစော။|
  count |၁၅၄|
    block |ဥပပန္နောပိ စေ ဟောတိ၊ ဇာတိယာ ဝိနယေန ဝါ။|
    block |အထ ပစ္ဆာ ကုရုတေ ယောဂံ၊ ကိစ္ဆေ အာပါသု သီဒတိ။|
  count |၁၅၅|
    block |တဿ သံဟီရပညဿ၊ ဝိဝရော ဇာယတေ မဟာ။|
    block |ရတ္တိမန္ဓောဝ ရူပါနိ၊ ထူလာနိ မနုပဿတိ။|
  count |၁၅၆|
    block |အသာရေ သာရယောဂညူ၊ မတိံ န တွေဝ ဝိန္ဒတိ။|
    block |သရဘောဝ ဂိရိဒုဂ္ဂသ္မိံ၊ အန္တရာယေဝ သီဒတိ။|
  count |၁၅၇|
    block |ဟီနဇစ္စောပိ စေ ဟောတိ၊ ဥဋ္ဌာတာ ဓိတိမာ နရော။|
    block |အာစာရသီလသမ္ပန္နော၊ နိသေ အဂ္ဂီဝ ဘာသတိ။|
  count |၁၅၈|
    block |ဧတံ မေ ဥပမံ ကတွာ၊ ပုတ္တေ ဝိဇ္ဇာသု ဝါစယ။|
    block |သံဝိရူဠှေထ မေဓာဝီ၊ ခေတ္တေ ဗီဇံဝ ဝုဋ္ဌိယာတိ။|
  stand |စူဠဟံသဇာတကံ ဆဋ္ဌံ။|
  count |  |
  block |၅၀၃။ သတ္တိဂုမ္ဗဇာတကံ ၇|
  count |၁၅၉|
    block |မိဂလုဒ္ဒော မဟာရာဇာ၊ ပဉ္စာလာနံ ရထေသဘော။|
    block |နိက္ခန္တော သဟ သေနာယ၊ ဩဂဏော ဝနမာဂမာ။|
  count |၁၆၀|
    block |တတ္ထဒ္ဒသာ အရညသ္မိံ၊ တက္ကရာနံ ကုဋိံ ကတံ။|
    block |တဿာ ကုဋိယာ နိက္ခမ္မ၊ သုဝေါ လုဒ္ဒာနိ ဘာသတိ။|
  count |၁၆၁|
    block |သမ္ပန္နဝါဟနော ပေါသော၊ ယုဝါ သမ္မဋ္ဌကုဏ္ဍလော။|
    block |သောဘတိ လောဟိတုဏှီသော၊ ဒိဝါ သူရိယောဝ ဘာသတိ။|
  count |၁၆၂|
    block |မဇ္ဈနှိကေ သမ္ပတိကေ၊ သုတ္တော ရာဇာ သသာရထိ။|
    block |ဟန္ဒဿာဘရဏံ သဗ္ဗံ၊ ဂဏှာမ သာဟသာ မယံ။|
  count |၁၆၃|
    block |နိသီထေပိ ရဟော ဒာနိ၊ သုတ္တော ရာဇာ သသာရထိ။|
    block |အာဒာယ ဝတ္ထံ မဏိကုဏ္ဍလဉ္စ၊ ဟန္တွာန သာခါဟိ အဝတ္ထရာမ။|
  count |၁၆၄|
    block |ကိန္နု ဥမ္မတ္တရူပေါဝ၊ သတ္တိဂုမ္ဗ ပဘာသသိ။|
    block |ဒုရာသဒာ ဟိ ရာဇာနော၊ အဂ္ဂိ ပဇ္ဇလိတော ယထာ။|
  count |၁၆၅|
    block |အထ တွံ ပတိကောလမ္ဗ၊ မတ္တော ထုလ္လာနိ ဂဇ္ဇသိ။|
    block |မာတရိ မယှံ နဂ္ဂါယ၊ ကိန္နု တွံ ဝိဇိဂုစ္ဆသေ။|
  count |၁၆၆|
    block |ဥဋ္ဌေဟိ သမ္မ တရမာနော၊ ရထံ ယောဇေဟိ သာရထိ။|
    block |သကုဏော မေ န ရုစ္စတိ၊ အညံ ဂစ္ဆာမ အဿမံ။|
  count |၁၆၇|
    block |ယုတ္တော ရထော မဟာရာဇ၊ ယုတ္တော စ ဗလဝါဟနော။|
    block |အဓိတိဋ္ဌ မဟာရာဇ၊ အညံ ဂစ္ဆာမ အဿမံ။|
  count |၁၆၈|
    block |ကော နုမေဝ ဂတာ သဗ္ဗေ၊ ယေ အသ္မိံ ပရိစာရကာ။|
    block |ဧသ ဂစ္ဆတိ ပဉ္စာလော၊ မုတ္တော တေသံ အဒဿနာ။|
  count |၁၆၉|
    block |ကောဒဏ္ဍကာနိ ဂဏှထ၊ သတ္တိယော တောမရာနိ စ။|
    block |ဧသ ဂစ္ဆတိ ပဉ္စာလော၊ မာ ဝေါ မုဉ္စိတ္ထ ဇီဝတံ။|
  count |၁၇၀|
    block |အထာပရော ပဋိနန္ဒိတ္ထ၊ သုဝေါ လောဟိတတုဏ္ဍကော။|
    block |သွာဂတံ တေ မဟာရာဇ၊ အထော တေ အဒုရာဂတံ။|
    block |ဣဿရောသိ အနုပ္ပတ္တော၊ ယံ ဣဓတ္ထိ ပဝေဒယ။|
  count |၁၇၁|
    block |တိန္ဒုကာနိ ပိယာလာနိ၊ မဓုကေ ကာသုမာရိယော။|
    block |ဖလာနိ ခုဒ္ဒကပ္ပါနိ၊ ဘုဉ္ဇ ရာဇ ဝရံ ဝရံ။|
  count |၁၇၂|
    block |ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။|
    block |တတော ပိဝ မဟာရာဇ၊ သစေ တွံ အဘိကင်္ခသိ။|
  count |၁၇၃|
    block |အရညံ ဥဉ္ဆာယ ဂတာ၊ ယေ အသ္မိံ ပရိစာရကာ။|
    block |သယံ ဥဋ္ဌာယ ဂဏှဝှော၊ ဟတ္ထာ မေ နတ္ထိ ဒာတဝေ။|
  count |၁၇၄|
    block |ဘဒ္ဒကော ဝတယံ ပက္ခီ၊ ဒိဇော ပရမဓမ္မိကော။|
    block |အထေသော ဣတရော ပက္ခီ၊ သုဝေါ လုဒ္ဒာနိ ဘာသတိ။|
  count |၁၇၅|
    block |ဧတံ ဟနထ ဗန္ဓထ၊ မာ ဝေါ မုဉ္စိတ္ထ ဇီဝတံ။|
    block |ဣစ္စေဝံ ဝိလပန္တဿ၊ သောတ္ထိံ ပတ္တောသ္မိ အဿမံ။|
  count |၁၇၆|
    block |ဘာတရောသ္မ မဟာရာဇ၊ သောဒရိယာ ဧကမာတုကာ။|
    block |ဧကရုက္ခသ္မိံ သံဝဍ္ဎာ၊ နာနာခေတ္တဂတာ ဥဘော။|
  count |၁၇၇|
    block |သတ္တိဂုမ္ဗော စ စောရာနံ၊ အဟဉ္စ ဣသီနံ ဣဓ။|
    block |အသတံ သော၊ သတံ အဟံ၊ တေန ဓမ္မေန နော ဝိနာ။|
  count |၁၇၈|
    block |တတ္ထ ဝဓော စ ဗန္ဓော စ၊ နိကတီ ဝဉ္စနာနိ စ။|
    block |အာလောပါ သာဟသာကာရာ၊ တာနိ သော တတ္ထ သိက္ခတိ။|
  count |၁၇၉|
    block |ဣဓ သစ္စဉ္စ ဓမ္မော စ၊ အဟိံသာ သံယမော ဒမော။|
    block |အာသနူဒကဒာယီနံ၊ အင်္ကေ ဝဒ္ဓေါသ္မိ ဘာရဓ။|
  count |၁၈၀|
    block |ယံ ယဉှိ ရာဇ ဘဇတိ၊ သန္တံ ဝါ ယဒိ ဝါ အသံ။|
    block |သီလဝန္တံ ဝိသီလံ ဝါ၊ ဝသံ တဿေဝ ဂစ္ဆတိ။|
  count |၁၈၁|
    block |ယာဒိသံ ကုရုတေ မိတ္တံ၊ ယာဒိသံ စူပသေဝတိ။|
    block |သောပိ တာဒိသကော ဟောတိ၊ သဟဝါသော ဟိ တာဒိသော။|
  count |၁၈၂|
    block |သေဝမာနော သေဝမာနံ၊ သမ္ဖုဋ္ဌော သမ္ဖုသံ ပရံ။|
    block |သရော ဒိဒ္ဓေါ ကလာပံဝ၊ အလိတ္တမုပလိမ္ပတိ။|
    block |ဥပလေပဘယာ ဓီရော၊ နေဝ ပါပသခါ သိယာ။|
  count |၁၈၃|
    block |ပူတိမစ္ဆံ ကုသဂ္ဂေန၊ ယော နရော ဥပနယှတိ။|
    block |ကုသာပိ ပူတိ ဝါယန္တိ၊ ဧဝံ ဗာလူပသေဝနာ။|
  count |၁၈၄|
    block |တဂရဉ္စ ပလာသေန၊ ယော နရော ဥပနယှတိ။|
    block |ပတ္တာပိ သုရဘိ ဝါယန္တိ၊ ဧဝံ ဓီရူပသေဝနာ။|
  count |၁၈၅|
    block |တသ္မာ ပတ္တပုဋဿေဝ၊ ဉတွာ သမ္ပါကမတ္တနော။|
    block |အသန္တေ နောပသေဝေယျ၊ သန္တေ သေဝေယျ ပဏ္ဍိတော။|
    block |အသန္တော နိရယံ နေန္တိ၊ သန္တော ပါပေန္တိ သုဂ္ဂတိန္တိ။|
  stand |သတ္တိဂုမ္ဗဇာတကံ သတ္တမံ။|
  count |  |
  block |၅၀၄။ ဘလ္လာတိယဇာတကံ ၈|
  count |၁၈၆|
    block |ဘလ္လာတိယော နာမ အဟောသိ ရာဇာ၊ ရဋ္ဌံ ပဟာယ မိဂဝံ အစာရိ သော။|
    block |အဂမာ ဂိရိဝရံ ဂန္ဓမာဒနံ၊ သုပုပ္ဖိတံ ကိမ္ပုရိသာနုစိဏ္ဏံ။|
  count |၁၈၇|
    block |သာဠူရသင်္ဃဉ္စ နိသေဓယိတွာ၊ ဓနုံ ကလာပဉ္စ သော နိက္ခိပိတွာ။|
    block |ဥပါဂမိ ဝစနံ ဝတ္တုကာမော၊ ယတ္ထဋ္ဌိတာ ကိမ္ပုရိသာ အဟေသုံ။|
  count |၁၈၈|
    block |ဟိမစ္စယေ ဟေမဝတာယ တီရေ၊ ကိမိဓဋ္ဌိတာ မန္တယဝှော အဘိဏှံ။|
    block |ပုစ္ဆာမိ ဝေါ မာနုသဒေဟဝဏ္ဏေ၊ ကထံ နု ဇာနန္တိ မနုဿလောကေ။|
  count |၁၈၉|
    block |မလ္လံ ဂိရိံ ပဏ္ဍရကံ တိကူဋံ၊ သီတောဒကာ အနုဝိစရာမ နဇ္ဇော။|
    block |မိဂါ မနုဿာဝ နိဘာသဝဏ္ဏာ၊ ဇာနန္တိ နော ကိမ္ပုရိသာတိ လုဒ္ဒ။|
  count |၁၉၀|
    block |သုကိစ္ဆရူပံ ပရိဒေဝယဝှော၊ အာလိင်္ဂိတော စာသိ ပိယော ပိယာယ။|
    block |ပုစ္ဆာမိ ဝေါ မာနုသဒေဟဝဏ္ဏေ၊ ကိမိဓ ဝနေ ရောဒထ အပ္ပတီတာ။|
  count |၁၉၁|
    block |သုကိစ္ဆရူပံ ပရိဒေဝယဝှော၊ အာလိင်္ဂိတော စာသိ ပိယော ပိယာယ။|
    block |ပုစ္ဆာမိ ဝေါ မာနုသဒေဟဝဏ္ဏေ၊ ကိမိဓ ဝနေ ဝိလပထ အပ္ပတီတာ။|
  count |၁၉၂|
    block |သုကိစ္ဆရူပံ ပရိဒေဝယဝှော၊ အာလိင်္ဂိတော စာသိ ပိယော ပိယာယ။|
    block |ပုစ္ဆာမိ ဝေါ မာနုသဒေဟဝဏ္ဏေ၊ ကိမိဓ ဝနေ သောစထ အပ္ပတီတာ။|
  count |၁၉၃|
    block |မယေကရတ္တံ ဝိပ္ပဝသိမှ လုဒ္ဒ၊ အကာမကာ အညမညံ သရန္တာ။|
    block |တမေကရတ္တံ အနုတပ္ပမာနာ၊ သောစာမ သာ ရတ္တိ ပုနံ န ဟေဿတိ။|
  count |၁၉၄|
    block |ယမေကရတ္တံ အနုတပ္ပထေတံ၊ ဓနံ ဝ နဋ္ဌံ ပိတရံ ဝ ပေတံ။|
    block |ပုစ္ဆာမိ ဝေါ မာနုသဒေဟဝဏ္ဏေ၊ ကထံ ဝိနာ ဝါသမကပ္ပယိတ္ထ။|
  count |၁၉၅|
    block |ယမိမံ နဒိံ ပဿသိ သီဃသောတံ၊ နာနာဒုမစ္ဆာဒနံ သေလကူလံ။|
    block |တံ မေ ပိယော ဥတ္တရိ ဝဿကာလေ၊ မမဉ္စ မညံ အနုဗန္ဓတီတိ။|
  count |၁၉၆|
    block |အဟဉ္စ အင်္ကောလကမောစိနာမိ၊ အတိမုတ္တကံ သတ္တလိယောထိကဉ္စ။|
    block |ပိယော စ မေ ဟေဟိတိ မာလဘာရီ၊ အဟဉ္စ နံ မာလိနီ အဇ္ဈုပေဿံ။|
  count |၁၉၇|
    block |အဟဉ္စိဒံ ကုရဝကမောစိနာမိ၊ ဥဒ္ဒာလကာ ပါဋလိသိန္ဓုဝါရကာ။|
    block |ပိယော စ မေ ဟေဟိတိ မာလဘာရီ၊ အဟဉ္စ နံ မာလိနီ အဇ္ဈုပေဿံ။|
  count |၁၉၈|
    block |အဟဉ္စ သာလဿ သုပုပ္ဖိတဿ၊ ဩစေယျ ပုပ္ဖာနိ ကရောမိ မာလံ။|
    block |ပိယော စ မေ ဟေဟိတိ မာလဘာရီ၊ အဟဉ္စ နံ မာလိနီ အဇ္ဈုပေဿံ။|
  count |၁၉၉|
    block |အဟဉ္စ သာလဿ သုပုပ္ဖိတဿ၊ ဩစေယျ ပုပ္ဖာနိ ကရောမိ ဘာရံ။|
    block |ဣဒဉ္စ နော ဟေဟိတိ သန္ထရတ္ထံ၊ ယတ္ထဇ္ဇိမံ ဝိဟရိဿာမ ရတ္တိံ။|
  count |၂၀၀|
    block |အဟဉ္စ ခေါ အဂဠုံ စန္ဒနဉ္စ၊ သိလာယ ပိံသာမိ ပမတ္တရူပါ။|
    block |ပိယော စ မေ ဟေဟိတိ ရောသိတင်္ဂေါ၊ အဟဉ္စ နံ ရောသိတာ အဇ္ဈုပေဿံ။|
  count |၂၀၁|
    block |အထာဂမာ သလိလံ သီဃသောတံ၊ နုဒံ သာလေ သလဠေ ကဏ္ဏိကာရေ။|
    block |အာပူရထ တေန မုဟုတ္တကေန၊ သာယံ နဒီ အာသိ မယာ သုဒုတ္တရာ။|
  count |၂၀၂|
    block |ဥဘောသု တီရေသု မယံ တဒာ ဌိတာ၊ သမ္ပဿန္တာ ဥဘယော အညမညံ။|
    block |သကိမ္ပိ ရောဒာမ သကိံ ဟသာမ၊ ကိစ္ဆေန နော အာဂမာ သံဝရီ သာ။|
  count |၂၀၃|
    block |ပါတောဝ ခေါ ဥဂ္ဂတေ သူရိယမှိ၊ စတုက္ကံ နဒိံ ဥတ္တရိယာန လုဒ္ဒ။|
    block |အာလိင်္ဂိယာ အညမညံ မယံ ဥဘော၊ သကိမ္ပိ ရောဒာမ သကိံ ဟသာမ။|
  count |၂၀၄|
    block |တီဟူနကံ သတ္တသတာနိ လုဒ္ဒ၊ ယမိဓ မယံ ဝိပ္ပဝသိမှ ပုဗ္ဗေ။|
    block |ဝဿေကိမံ ဇီဝိတံ ဘူမိပါလ၊ ကော နီဓ ကန္တာယ ဝိနာ ဝသေယျ။|
  count |၂၀၅|
    block |အာယုဉ္စ ဝေါ ကီဝတကော နု သမ္မ၊ သစေပိ ဇာနာထ ဝဒေထ အာယုံ။|
    block |အနုဿဝါ ဝုဍ္ဎတော အာဂမာ ဝါ၊ အက္ခါထ မေ တံ အဝိကမ္ပမာနာ။|
  count |၂၀၆|
    block |အာယုဉ္စ နော ဝဿသဟဿံ လုဒ္ဒ၊ န စန္တရာ ပါပကော အတ္ထိ ရောဂေါ။|
    block |အပ္ပဉ္စ ဒုက္ခံ သုခမေဝ ဘိယျော၊ အဝီတရာဂါ ဝိဇဟာမ ဇီဝိတံ။|
  count |၂၀၇|
    block |ဣဒဉ္စ သုတွာန အမာနုသာနံ၊ ဘလ္လာတိယော ဣတ္တရ ဇီဝိတန္တိ။|
    block |နိဝတ္တထ န မိဂဝံ အစရိ၊ အဒာသိ ဒာနာနိ အဘုဉ္ဇိ ဘောဂေ။|
  count |၂၀၈|
    block |ဣဒဉ္စ သုတွာန အမာနုသာနံ၊ သမ္မောဒထ မာ ကလဟံ အကတ္ထ။|
    block |မာ ဝေါ တပီ အတ္တကမ္မာပရာဓော၊ ယထာပိ တေ ကိမ္ပုရိသေကရတ္တံ။|
  count |၂၀၉|
    block |ဣဒဉ္စ သုတွာန အမာနုသာနံ၊ သမ္မောဒထ မာ ဝိဝါဒံ အကတ္ထ။|
    block |မာ ဝေါ တပီ အတ္တကမ္မာပရာဓော၊ ယထာပိ တေ ကိမ္ပုရိသေကရတ္တံ။|
  count |၂၁၀|
    block |ဝိဝိဓံ အဓိမနာ သုဏောမဟံ၊ ဝစနပထံ တဝ အတ္ထသံဟိတံ။|
    block |မုဉ္စံ ဂိရံ နုဒသေဝ မေ ဒရံ၊ သမဏ သုခါဝဟ ဇီဝ မေ စိရန္တိ။|
  stand |ဘလ္လာတိယဇာတကံ အဋ္ဌမံ။|
  count |  |
  block |၅၀၅။ သောမနဿဇာတကံ ၉|
  count |၂၁၁|
    block |ကော တံ ဟိံသတိ ဟေဌေတိ၊ ကိံ ဒုမ္မနော သောစသိ အပ္ပတီတော။|
    block |ကဿဇ္ဇ မာတာပိတရော ရုဒန္တု၊ ကွဇ္ဇ သေတု နိဟတော ပထဗျာ။|
  count |၂၁၂|
    block |တုဋ္ဌောသ္မိ ဒေဝ တဝ ဒဿနေန၊ စိရဿံ ပဿာမိ တံ ဘူမိပါလ။|
    block |အဟိံသကော ရေဏုမနုပ္ပဝိဿ၊ ပုတ္တေန တေ ဟေဌယိတောသ္မိ ဒေဝ။|
  count |၂၁၃|
    block |အာယန္တု ဒောဝါရိကာ ခဂ္ဂဗန္ဓာ၊ ကာသာဝိယာ ယန္တု အန္တေပုရန္တံ။|
    block |ဟန္တွာန တံ သောမနဿံ ကုမာရံ၊ ဆေတွာန သီသံ ဝရမာဟရန္တု။|
  count |၂၁၄|
    block |ပေသိတာ ရာဇိနော ဒူတာ၊ ကုမာရံ ဧတဒဗြဝုံ။|
    block |ဣဿရေန ဝိတိဏ္ဏောသိ၊ ဝဓံ ပတ္တောသိ ခတ္တိယ။|
  count |၂၁၅|
    block |သ ရာဇပုတ္တော ပရိဒေဝယန္တော၊ ဒသင်္ဂုလိံ အဉ္ဇလိံ ပဂ္ဂဟေတွာ။|
    block |အဟမ္ပိ ဣစ္ဆာမိ ဇနိန္ဒ ဒဋ္ဌုံ၊ ဇီဝံ မံ နေတွာ ပဋိဒဿယေထ။|
  count |၂၁၆|
    block |တဿ တံ ဝစနံ သုတွာ၊ ရညော ပုတ္တံ အဒဿယုံ။|
    block |ပုတ္တော စ ပိတရံ ဒိသွာ၊ ဒူရတောဝဇ္ဈဘာသထ။|
  count |၂၁၇|
    block |အာဂစ္ဆုံ ဒောဝါရိကာ ခဂ္ဂဗန္ဓာ၊ ကာသာဝိယာ ဟန္တု မမံ ဇနိန္ဒ။|
    block |အက္ခါဟိ မေ ပုစ္ဆိတော ဧတမတ္ထံ၊ အပရာဓော ကော နိဓ မမဇ္ဇ အတ္ထိ။|
  count |၂၁၈|
    block |သာယဉ္စ ပါတော ဥဒကံ သဇာတိ၊ အဂ္ဂိံ သဒာ ပါရိစရတပ္ပမတ္တော။|
    block |တံ တာဒိသံ သံယတံ ဗြဟ္မစာရိံ၊ ကသ္မာ တုဝံ ဗြူသိ ဂဟပ္ပတီတိ။|
  count |၂၁၉|
    block |တာလာ စ မူလာ စ ဖလာ စ ဒေဝ၊ ပရိဂ္ဂဟာ ဝိဝိဓာ သန္တိမဿ။|
    block |တေ ရက္ခတိ ဂေါပယတပ္ပမတ္တော၊ တသ္မာ အဟံ ဗြူမိ ဂဟပ္ပတီတိ။|
  count |၂၂၀|
    block |သစ္စံ ခေါ ဧတံ ဝဒသိ ကုမာရ၊ ပရိဂ္ဂဟာ ဝိဝိဓာ သန္တိမဿ။|
    block |တေ ရက္ခတိ ဂေါပယတပ္ပမတ္တော၊ သ ဗြာဟ္မဏော ဂဟပတိ တေန ဟောတိ။|
  count |၂၂၁|
    block |သုဏန္တု မယှံ ပရိသာ သမာဂတာ၊ သနေဂမာ ဇာနပဒာ စ သဗ္ဗေ။|
    block |ဗာလာယံ ဗာလဿ ဝစော နိသမ္မ၊ အဟေတုနာ ဃာတယတေ မံ ဇနိန္ဒော။|
  count |၂၂၂|
    block |ဒဠှသ္မိ မူလေ ဝိသဋေ ဝိရူဠှေ၊ ဒုန္နိက္ကယော ဝေဠု ပသာခဇာတော။|
    block |ဝန္ဒာမိ ပါဒာနိ တဝ ဇနိန္ဒ၊ အနုဇာန မံ ပဗ္ဗဇိဿာမိ ဒေဝ။|
  count |၂၂၃|
    block |ဘုဉ္ဇဿု ဘောဂေ ဝိပုလေ ကုမာရ၊ သဗ္ဗဉ္စ တေ ဣဿရိယံ ဒဒာမိ။|
    block |အဇ္ဇေဝ တွံ ကုရူနံ ဟောဟိ ရာဇာ၊ မာ ပဗ္ဗဇီ ပဗ္ဗဇ္ဇာ ဟိ ဒုက္ခါ။|
  count |၂၂၄|
    block |ကိန္နူဓ ဒေဝ တဝမတ္ထိ ဘောဂါ၊ ပုဗ္ဗေဝဟံ ဒေဝလောကေ ရမိဿံ။|
    block |ရူပေဟိ သဒ္ဒေဟိ အထော ရသေဟိ၊ ဂန္ဓေဟိ ဖဿေဟိ မနောရမေဟိ။|
  count |၂၂၅|
    block |ဘုတ္တာ စ မေ ဘောဂါ တိဒိဝသ္မိံ ဒေဝ၊ ပရိဝါရိတာ အစ္ဆရာနံ ဂဏေန။|
    block |တုဝဉ္စ ဗာလံ ပရနေယျံ ဝိဒိတွာ၊ န တာဒိသေ ရာဇကုလေ ဝသေယျံ။|
  count |၂၂၆|
    block |သစာဟံ ဗာလော ပရနေယျော အသ္မိ၊ ဧကာပရာဓံ ခမ ပုတ္တ မယှံ။|
    block |ပုနပိ စေ ဧဒိသကံ ဘဝေယျ၊ ယထာမတိံ သောမနဿ ကရောဟိ။|
  count |၂၂၇|
    block |အနိသမ္မ ကတံ ကမ္မံ၊ အနဝတ္ထာယ စိန္တိတံ။|
    block |ဘေသဇ္ဇဿေဝ ဝေဘင်္ဂေါ၊ ဝိပါကော ဟောတိ ပါပကော။|
  count |၂၂၈|
    block |နိသမ္မ စ ကတံ ကမ္မံ၊ သမ္မာဝတ္ထာယ စိန္တိတံ။|
    block |ဘေသဇ္ဇဿေဝ သမ္ပတ္တိ၊ ဝိပါကော ဟောတိ ဘဒြကော။|
  count |၂၂၉|
    block |အလသော ဂိဟီ ကာမဘောဂီ န သာဓု၊ အသညတော ပဗ္ဗဇိတော န သာဓု။|
    block |ရာဇာ န သာဓု အနိသမ္မကာရီ၊ ယော ပဏ္ဍိတော ကောဓနော တံ န သာဓု။|
  count |၂၃၀|
    block |နိသမ္မ ခတ္တိယော ကယိရာ၊ နာနိသမ္မ ဒိသမ္ပတိ။|
    block |နိသမ္မကာရိနော ရာဇ၊ ယသော ကိတ္တိ စ ဝဍ္ဎတိ။|
  count |၂၃၁|
    block |နိသမ္မ ဒဏ္ဍံ ပဏယေယျ ဣဿရော၊ ဝေဂါ ကတံ တပ္ပတိ ဘူမိပါလ။|
    block |သမ္မာပဏီဓီ စ နရဿ အတ္ထာ၊ အနာနုတပ္ပါ တေ ဘဝန္တိ ပစ္ဆာ။|
  count |၂၃၂|
    block |အနာနုတပ္ပါနိ ဟိ ယေ ကရောန္တိ၊ ဝိဘဇ္ဇ ကမ္မာယတနာနိ လောကေ။|
    block |ဝိညုပ္ပသတ္ထာနိ သုခုဒြယာနိ၊ ဘဝန္တိ ဗုဒ္ဓါနုမတာနိ တာနိ။|
  count |၂၃၃|
    block |အာဂစ္ဆုံ ဒောဝါရိကာ ခဂ္ဂဗန္ဓာ၊ ကာသာဝိယာ ဟန္တု မမံ ဇနိန္ဒ။|
    block |မာတုဉ္စ အင်္ကသ္မိမဟံ နိသိန္နော၊ အာကဍ္ဎိတော သဟသာ တေဟိ ဒေဝ။|
  count |၂၃၄|
    block |ကဋုကဉှိ သမ္ဗာဓံ သုကိစ္ဆံ ပတ္တော၊ မဓုရမ္ပိ ယံ ဇီဝိတံ လဒ္ဓ ရာဇ။|
    block |ကိစ္ဆေနဟံ အဇ္ဇ ဝဓာ ပမုတ္တော၊ ပဗ္ဗဇ္ဇမေဝါဘိမနောဟမသ္မိ။|
  count |၂၃၅|
    block |ပုတ္တော တဝါယံ တရုဏော သုဓမ္မေ၊ အနုကမ္ပကော သောမနဿော ကုမာရော။|
    block |တံ ယာစမာနော န လဘာမိ သွဇ္ဇ၊ အရဟသိ နံ ယာစိတဝေ တုဝမ္ပိ။|
  count |၂၃၆|
    block |ရမဿု ဘိက္ခါစရိယာယ ပုတ္တ၊ နိသမ္မ ဓမ္မေသု ပရိဗ္ဗဇဿု။|
    block |သဗ္ဗေသု ဘူတေသု နိဓာယ ဒဏ္ဍံ၊ အနိန္ဒိတော ဗြဟ္မမုပေဟိ ဌာနံ။|
  count |၂၃၇|
    block |အစ္ဆေရ ရူပံ ဝတ ယာဒိသဉ္စ၊ ဒုက္ခိတံ မံ ဒုက္ခါပယသေ သုဓမ္မေ။|
    block |ယာစဿု ပုတ္တံ ဣတိ ဝုစ္စမာနာ၊ ဘိယျောဝ ဥဿာဟယသေ ကုမာရံ။|
  count |၂၃၈|
    block |ယေ ဝိပ္ပမုတ္တာ အနဝဇ္ဇဘောဂိနော၊ ပရိနိဗ္ဗုတာ လောကမိမံ စရန္တိ။|
    block |တမရိယမဂ္ဂံ ပဋိပဇ္ဇမာနံ၊ န ဥဿဟေ ဝါရယိတုံ ကုမာရံ။|
  count |၂၃၉|
    block |အဒ္ဓါ ဟဝေ သေဝိတဗ္ဗာ သပညာ၊ ဗဟုဿုတာ ယေ ဗဟုဌာနစိန္တိနော။|
    block |ယေသာယံ သုတွာန သုဘာသိတာနိ၊ အပ္ပေါဿုက္ကာ ဝီတသောကာ သုဓမ္မာတိ။|
  stand |သောမနဿဇာတကံ နဝမံ။|
  count |  |
  block |၅၀၆။ စမ္ပေယျဇာတကံ ၁၀|
  count |၂၄၀|
    block |ကာ နု ဝိဇ္ဇုရိဝါဘာသိ၊ ဩသဓီ ဝိယ တာရကာ။|
    block |ဒေဝတာ နုသိ ဂန္ဓဗ္ဗီ၊ န တံ မညာမိ မာနုသိံ။|
  count |၂၄၁|
    block |နမှိ ဒေဝီ န ဂန္ဓဗ္ဗီ၊ န မဟာရာဇ မာနုသီ။|
    block |နာဂကညာသ္မိ ဘဒ္ဒန္တေ၊ အတ္ထေနမှိ ဣဓာဂတာ။|
  count |၂၄၂|
    block |ဝိဗ္ဘန္တစိတ္တာ ကုပိတိန္ဒြိယာသိ၊ နေတ္တေဟိ တေ ဝါရိဂဏာ သဝန္တိ။|
    block |ကိံ တေ နဋ္ဌံ ကိံ ပန ပတ္ထယာနာ၊ ဣဓာဂတာ နာရိ တဒိင်္ဃ ဗြူဟိ။|
  count |၂၄၃|
    block |ယမုဂ္ဂတေဇော ဥရဂေါတိ စာဟု၊ နာဂေါတိ နံ အာဟု ဇနာ ဇနိန္ဒ။|
    block |တမဂ္ဂဟီ ပုရိသော ဇီဝိကတ္ထော၊ တံ ဗန္ဓနာ မုဉ္စ ပတီ မမေသော။|
  count |၂၄၄|
    block |ကထံ နွယံ ဗလဝိရိယူပပန္နော၊ ဟတ္ထတ္တ မာဂစ္ဆိ ဝနိဗ္ဗကဿ။|
    block |အက္ခါဟိ မေ နာဂကညေ တမတ္ထံ၊ ကထံ ဝိဇာနေမု ဂဟီတနာဂံ။|
  count |၂၄၅|
    block |နဂရမ္ပိ နာဂေါ ဘသ္မံ ကရေယျ၊ တထာ ဟိ သော ဗလဝိရိယူပပန္နော။|
    block |ဓမ္မဉ္စ နာဂေါ အပစာယမာနော၊ တသ္မာ ပရက္ကမ္မ တပေါ ကရောတိ။|
  count |၂၄၆|
    block |စာတုဒ္ဒသိံ ပဉ္စဒသိံ စ ရာဇ၊ စတုပ္ပထေ သမ္မတိ နာဂရာဇာ။|
    block |တမဂ္ဂဟီ ပုရိသော ဇီဝိကတ္ထော၊ တံ ဗန္ဓနာ မုဉ္စ ပတီ မမေသော။|
  count |၂၄၇|
    block |သောဠသိတ္ထိသဟဿာနိ၊ အာမုတ္တမဏိကုဏ္ဍလာ။|
    block |ဝါရိဂေဟသယာ နာရီ၊ တာပိ တံ သရဏံ ဂတာ။|
  count |၂၄၈|
    block |ဓမ္မေန မောစေဟိ အသာဟသေန၊ ဂါမေန နိက္ခေန ဂဝံ သတေန။|
    block |ဩဿဋ္ဌကာယော ဥရဂေါ စရာတု၊ ပုညတ္ထိကော မုဉ္စတု ဗန္ဓနသ္မာ။|
  count |၂၄၉|
    block |ဓမ္မေန မောစေမိ အသာဟသေန၊ ဂါမေန နိက္ခေန ဂဝံ သတေန။|
    block |ဩဿဋ္ဌကာယော ဥရဂေါ စရာတု၊ ပုညတ္ထိကော မုဉ္စတု ဗန္ဓနသ္မာ။|
  count |၂၅၀|
    block |ဒမ္မိ နိက္ခသတံ လုဒ္ဒ၊ ထူလဉ္စ မဏိကုဏ္ဍလံ။|
    block |စတုဿဒဉ္စ ပလ္လင်္ကံ၊ ဥမာပုပ္ဖသရိန္နိဘံ။|
  count |၂၅၁|
    block |ဒွေ စ သာဒိသိယော ဘရိယာ၊ ဥသဘဉ္စ ဂဝံ သတံ။|
    block |ဩဿဋ္ဌကာယော ဥရဂေါ စရာတု၊ ပုညတ္ထိကော မုဉ္စတု ဗန္ဓနသ္မာ။|
  count |၂၅၂|
    block |ဝိနာပိ ဒာနာ တဝ ဝစနံ ဇနိန္ဒ၊ မုဉ္စေမု နံ ဥရဂံ ဗန္ဓနသ္မာ။|
    block |ဩဿဋ္ဌကာယော ဥရဂေါ စရာတု၊ ပုညတ္ထိကော မုဉ္စတု ဗန္ဓနသ္မာ။|
  count |၂၅၃|
    block |မုတ္တော စမ္ပေယျကော နာဂေါ၊ ရာဇာနံ ဧတဒဗြဝိ။|
    block |နမော တေ ကာသိရာဇတ္ထု၊ နမော တေ ကာသိဝဍ္ဎန။|
    block |အဉ္ဇလိံ တေ ပဂ္ဂဏှာမိ၊ ပဿေယျံ မေ နိဝေသနံ။|
  count |၂၅၄|
    block |အဒ္ဓါ ဟိ ဒုဗ္ဗိဿသမေတမာဟု၊ ယံ မာနုသော ဝိဿသေ အမာနုသမှိ။|
    block |သစေ စ မံ ယာစသိ ဧတမတ္ထံ၊ ဒက္ခေမု တေ နာဂ နိဝေသနာနိ။|
  count |၂၅၅|
    block |သစေပိ ဝါတော ဂိရိမာဝဟေယျ၊ စန္ဒော စ သုရိယော စ ဆမာ ပတေယျုံ။|
    block |သဗ္ဗာ စ နဇ္ဇော ပဋိသောတံ ဝဇေယျုံ၊ န တွေဝဟံ ရာဇ မုသာ ဘဏေယျံ။|
  count |၂၅၆|
    block |နဘံ ဖလေယျ ဥဒဓီပိ သုဿေ၊ သံဝဋ္ဋယေ ဘူတဓရာ ဝသုန္ဓရာ။|
    block |သိလုစ္စယော မေရု သမူလမုပ္ပတေ၊ န တွေဝဟံ ရာဇ မုသာ ဘဏေယျံ။|
  count |၂၅၇|
    block |အဒ္ဓါ ဟိ ဒုဗ္ဗိဿသမေတမာဟု၊ ယံ မာနုသော ဝိဿသေ အမာနုသမှိ။|
    block |သစေ စ မံ ယာစသိ ဧတမတ္ထံ၊ ဒက္ခေမု တေ နာဂ နိဝေသနာနိ။|
  count |၂၅၈|
    block |တုမှေ ခေါတ္ထ ဃောရဝိသာ ဥဠာရာ၊ မဟာတေဇာ ခိပ္ပကောပီ စ ဟောထ။|
    block |မံကာရဏာ ဗန္ဓနသ္မာ ပမုတ္တော၊ အရဟသိ နော ဇာနိတုယေ ကတာနိ။|
  count |၂၅၉|
    block |သော ပစ္စတံ နိရယေ ဃောရရူပေ၊ မာ ကာယိကံ သာတမလတ္ထ ကိဉ္စိ။|
    block |ပေဠာယ ဗဒ္ဓေါ မရဏံ ဥပေတု၊ ယော တာဒိသံ ကမ္မကတံ န ဇာနေ။|
  count |၂၆၀|
    block |သစ္စပ္ပဋိညာ တဝမေသ ဟောတု၊ အက္ကောဓနော ဟောဟိ အနုပနာဟီ။|
    block |သဗ္ဗဉ္စ တေ နာဂကုလံ သုပဏ္ဏာ၊ အဂ္ဂိံဝ ဂိမှေသု ဝိဝဇ္ဇယန္တု။|
  count |၂၆၁|
    block |အနုကမ္ပသီ နာဂကုလံ ဇနိန္ဒ၊ မာတာ ယထာ သုပ္ပိယံ ဧကပုတ္တံ။|
    block |အဟဉ္စ တေ နာဂကုလေန သဒ္ဓိံ၊ ကာဟာမိ ဝေယျာဝဋိကံ ဥဠာရံ။|
  count |၂၆၂|
    block |ယောဇေန္တု ဝေ ရာဇရထေ သုစိတ္တေ၊ ကမ္ဗောဇကေ အဿတရေ သုဒန္တေ။|
    block |နာဂေ စ ယောဇေန္တု သုဝဏ္ဏကပ္ပနေ၊ ဒက္ခေမု နာဂဿ နိဝေသနာနိ။|
  count |၂၆၃|
    block |ဘေရီ မုဒိင်္ဂါ ပဏဝါ စ သင်္ခါ၊ အဝဇ္ဇယိံသု ဥဂ္ဂသေနဿ ရညော။|
    block |ပါယာသိ ရာဇာ ဗဟုသောဘမာနော၊ ပုရက္ခတော နာရိဂဏဿ မဇ္ဈေ။|
  count |၂၆၄|
    block |သုဝဏ္ဏစိတကံ ဘူမိံ၊ အဒ္ဒက္ခိ ကာသိဝဍ္ဎနော။|
    block |သောဝဏ္ဏမယပါသာဒေ၊ ဝေဠုရိယဖလကတ္ထတေ။|
  count |၂၆၅|
    block |သ ရာဇာ ပါဝိသိ ဗျမှံ၊ စမ္ပေယျဿ နိဝေသနံ။|
    block |အာဒိစ္စဝဏ္ဏသန္နိဘံ၊ ကံသဝိဇ္ဇု ပဘဿရံ။|
  count |၂၆၆|
    block |နာနာရုက္ခေဟိ သဉ္ဆန္နံ၊ နာနာဂန္ဓသမီရိတံ။|
    block |သော ပါဝေက္ခိ ကာသိရာဇာ၊ စမ္ပေယျဿ နိဝေသနံ။|
  count |၂၆၇|
    block |ပဝိဋ္ဌသ္မိံ ကာသိရညေ၊ စမ္ပေယျဿ နိဝေသနံ။|
    block |ဒိဗ္ဗာ တူရိယာ ပဝဇ္ဇိံသု၊ နာဂကညာ စ နစ္စိသုံ။|
  count |၂၆၈|
    block |တံ နာဂကညာ စရိတံ ဂဏေန၊ အနွာရုဟီ ကာသိရာဇာ ပသန္နော။|
    block |နိသီဒိ သောဝဏ္ဏမယမှိ ပီဌေ၊ သာပဿယေ စန္ဒနသာရလိတ္တေ။|
  count |၂၆၉|
    block |သော တတ္ထ ဘုတွာ စ အထော ရမိတွာ၊ စမ္ပေယျကံ ကာသိရာဇာ အဝေါစ။|
    block |ဝိမာနသေဋ္ဌာနိ ဣမာနိ တုယှံ၊ အာဒိစ္စဝဏ္ဏာနိ ပဘဿရာနိ။|
    block |နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။|
  count |၂၇၀|
    block |တာ ကမ္ဗုကာယူရဓရာ သုဝတ္ထာ၊ ဝဋ္ဋင်္ဂုလီ တမ္ဗတလူပပန္နာ။|
    block |ပဂ္ဂယှ ပါယေန္တိ အနောမဝဏ္ဏာ၊ နေတာဒိသံ အတ္ထိ မနုဿလောကေ။|
    block |ကိံ ပတ္ထယံ နာဂ တပေါ ကရောသိ။|
  count |၂၇၁|
    block |နဇ္ဇော စ တေမာ ပုထုလောမမစ္ဆာ၊ အာဋာ သကုန္တာဘိရုဒာ သုတိတ္ထာ။|
    block |နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။|
  count |၂၇၂|
    block |ကောဉ္စာ မယူရာ ဒိဝိယာ စ ဟံသာ၊ ဝဂ္ဂုဿရာ ကောကိလာ သမ္ပတန္တိ။|
    block |နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။|
  count |၂၇၃|
    block |အမ္ဗာ စ သာလာ တိလကာ စ ဇမ္ဗုယော၊ ဥဒ္ဒာလကာ ပါဋလိယော စ ဖုလ္လာ။|
    block |နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။|
  count |၂၇၄|
    block |ဣမာ စ တေ ပေါက္ခရညော သမန္တတော၊ ဒိဗ္ဗာ စ ဂန္ဓာ သတတံ ပဝါယန္တိ။|
    block |နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။|
  count |၂၇၅|
    block |န ပုတ္တဟေတု န ဓနဿ ဟေတု၊ န အာယုနော စာပိ ဇနိန္ဒ ဟေတု။|
    block |မနုဿယောနိံ အဘိပတ္ထယာနော၊ တသ္မာ ပရက္ကမ္မ တပေါ ကရောမိ။|
  count |၂၇၆|
    block |တွံ လောဟိတက္ခေါ ဝိဟတန္တရံသော၊ အလင်္ကတော ကပ္ပိတကေသမဿု။|
    block |သုရောသိတော လောဟိတစန္ဒနေန၊ ဂန္ဓဗ္ဗရာဇာဝ ဒိသာ ပဘာသသိ။|
  count |၂၇၇|
    block |ဒေဝိဒ္ဓိပတ္တောသိ မဟာနုဘာဝေါ၊ သဗ္ဗေဟိ ကာမေဟိ သမင်္ဂိဘူတော။|
    block |ပုစ္ဆာမိ တံ နာဂရာဇေတမတ္ထံ၊ သေယျော ဣတော ကေန မနုဿလောကော။|
  count |၂၇၈|
    block |ဇနိန္ဒ နာညတြ မနုဿလောကာ၊ သုဒ္ဓီ ဝ သံဝိဇ္ဇတိ သံယမော ဝါ။|
    block |အဟဉ္စ လဒ္ဓါန မနုဿယောနိံ၊ ကာဟာမိ ဇာတိမရဏဿ အန္တံ။|
  count |၂၇၉|
    block |အဒ္ဓါ ဟဝေ သေဝိတဗ္ဗာ သပညာ၊ ဗဟုဿုတာ ယေ ဗဟုဌာနစိန္တိနော။|
    block |နာရိယော စ ဒိသွာန တုဝဉ္စ နာဂ၊ ကာဟာမိ ပုညာနိ အနပ္ပကာနိ။|
  count |၂၈၀|
    block |အဒ္ဓါ ဟဝေ သေဝိတဗ္ဗာ သပညာ၊ ဗဟုဿုတာ ယေ ဗဟုဌာနစိန္တိနော။|
    block |နာရိယော စ ဒိသွာန မမဉ္စ ရာဇ၊ ကရောဟိ ပုညာနိ အနပ္ပကာနိ။|
  count |၂၈၁|
    block |ဣဒဉ္စ မေ ဇာတရူပံ ပဟူတံ၊ ရာသီ သုဝဏ္ဏဿ စ တာလမတ္တာ။|
    block |ဣတော ဟရိတွာန သုဝဏ္ဏဃရာနိ၊ ကရဿု ရူပိယပါကာရံ ကရောန္တု။|
  count |၂၈၂|
    block |မုတ္တာ စ ဝါဟသဟဿာနိ ပဉ္စ၊ ဝေဠုရိယမိဿာနိ ဣတော ဟရိတွာ။|
    block |အန္တေပုရေ ဘူမိယံ သန္ထရန္တု၊ နိက္ကဒ္ဒမာ ဟေဟိတိ နီရဇာ စ။|
  count |၂၈၃|
    block |ဧတာဒိသံ အာဝသ ရာဇသေဋ္ဌ၊ ဝိမာနသေဋ္ဌံ ဗဟု သောဘမာနံ။|
    block |ဗာရာဏသိံ နဂရံ ဣဒ္ဓံ ဖီတံ၊ ရဇ္ဇဉ္စ ကာရေဟိ အနောမပညာတိ။|
  stand |စမ္ပေယျဇာတကံ ဒသမံ။|
  count |  |
  block |၅၀၇။ မဟာပလောဘနဇာတကံ ၁၁|
  count |၂၈၄|
    block |ဗြဟ္မလောကာ စဝိတွာန၊ ဒေဝပုတ္တော မဟိဒ္ဓိကော။|
    block |ရညော ပုတ္တော ဥဒပါဒိ၊ သဗ္ဗကာမသမိဒ္ဓိသု။|
  count |၂၈၅|
    block |ကာမာ ဝါ ကာမသညာ ဝါ၊ ဗြဟ္မလောကေ န ဝိဇ္ဇတိ။|
    block |သွာဿု တာယေဝ သညာယ၊ ကာမေဟိ ဝိဇိဂုစ္ဆထ။|
  count |၂၈၆|
    block |တဿ စန္တေပုရေ အာသိ၊ ဈာနာဂါရံ သုမာပိတံ။|
    block |သော တတ္ထ ပဋိသလ္လီနော၊ ဧကော ရဟသိ ဈာယထ။|
  count |၂၈၇|
    block |သ ရာဇာ ပရိဒေဝေသိ၊ ပုတ္တသောကေန အဋ္ဋိတော။|
    block |ဧကပုတ္တော စယံ မယှံ၊ န စ ကာမာနိ ဘုဉ္ဇတိ။|
  count |၂၈၈|
    block |ကော နု ခွေတ္ထ ဥပါယော သော၊ ကော ဝါ ဇာနာတိ ကိဉ္စနံ။|
    block |ယော မေ ပုတ္တံ ပလောဘေယျ၊ ယထာ ကာမာနိ ပတ္ထယေ။|
  count |၂၈၉|
    block |အဟု ကုမာရီ တတ္ထေဝ၊ ဝဏ္ဏရူပသမာဟိတာ။|
    block |ကုသလာ နစ္စဂီတဿ၊ ဝါဒိတေ စ ပဒက္ခိဏာ။|
  count |၂၉၀|
    block |သာ တတ္ထ ဥပသင်္ကမ္မ၊ ရာဇာနံ ဧတဒဗြဝိ။|
    block |အဟံ ခေါ နံ ပလောဘေယျံ၊ သစေ ဘတ္တာ ဘဝိဿတိ။|
  count |၂၉၁|
    block |တံ တထာဝါဒိနိံ ရာဇာ၊ ကုမာရိံ ဧတဒဗြဝိ။|
    block |တွညေဝ နံ ပလောဘေဟိ၊ တဝ ဘတ္တာ ဘဝိဿတိ။|
  count |၂၉၂|
    block |သာ စ အန္တေပုရံ ဂန္တွာ၊ ဗဟုံ ကာမုပသံဟိတံ။|
    block |ဟဒယင်္ဂမာ ပေမနီယာ၊ စိတြာ ဂါထာ အဘာသထ။|
  count |၂၉၃|
    block |တဿာ စ ဂါယမာနာယ၊ သဒ္ဒံ သုတွာန နာရိယာ။|
    block |ကာမစ္ဆန္ဒဿ ဥပ္ပဇ္ဇိ၊ ဇနံ သော ပရိပုစ္ဆထ။|
  count |၂၉၄|
    block |ကဿေသော သဒ္ဒော ကော ဝါ သော၊ ဘဏတိ ဥစ္စာဝစံ ဗဟုံ။|
    block |ဟဒယင်္ဂမံ ပေမနီယံ၊ အဟော ကဏ္ဏသုခံ မမ။|
  count |၂၉၅|
    block |ဧသာ ခေါ ပမဒာ ဒေဝ၊ ခိဍ္ဍာ ဧသာ အနပ္ပိကာ။|
    block |သစေ တွံ ကာမေ ဘုဉ္ဇေယျ၊ ဘိယျော ဘိယျော ဆာဒေယျု တံ။|
  count |၂၉၆|
    block |ဣင်္ဃ အာဂစ္ဆတောရေန၊ အဝိဒူရမှိ ဂါယတု။|
    block |အဿမဿ သမီပမှိ၊ သန္တိကေ မယှံ ဂါယတု။|
  count |၂၉၇|
    block |တိရောကုဋ္ဋမှိ ဂါယိတွာ၊ ဈာနာဂါရမှိ ပါဝိသိ။|
    block |ဗန္ဓိ နံ အနုပုဗ္ဗေန၊ အာရညမိဝ ကုဉ္ဇရံ။|
  count |၂၉၈|
    block |တဿ ကာမရသံ ဉတွာ၊ ဣဿာဓမ္မော အဇာယထ။|
    block |အဟမေဝ ကာမေ ဘုဉ္ဇေယျံ၊ မာ အညော ပုရိသော အဟု။|
  count |၂၉၉|
    block |တတော အသိံ ဂဟေတွာန၊ ပုရိသေ ဟန္တုံ ဥပက္ကမိ။|
    block |အဟမေဝေကော ဘုဉ္ဇိဿံ၊ မာ အညော ပုရိသော သိယာ။|
  count |၃၀၀|
    block |တတော ဇာနပဒာ သဗ္ဗေ၊ ဝိက္ကန္ဒိံသု သမာဂတာ။|
    block |ပုတ္တော တျာယံ မဟာရာဇ၊ ဇနံ ဟေဌေတျဒူသကံ။|
  count |၃၀၁|
    block |တဉ္စ ရာဇာ ဝိဝါဟေသိ၊ သမှာ ရဋ္ဌာ စ ခတ္တိယော။|
    block |ယာဝတာ ဝိဇိတံ မယှံ၊ န တေ ဝတ္ထဗ္ဗ တာဝဒေ။|
  count |၃၀၂|
    block |တတော သော ဘရိယမာဒာယ၊ သမုဒ္ဒံ ဥပသင်္ကမိ။|
    block |ပဏ္ဏသာလံ ကရိတွာန၊ ဝနမုဉ္ဆာယ ပါဝိသိ။|
  count |၃၀၃|
    block |အထေတ္ထ ဣသိ မာဂစ္ဆိ၊ သမုဒ္ဒံ ဥပရူပရိ။|
    block |သော တဿ ဂေဟံ ပါဝေက္ခိ၊ ဘတ္တကာလေ ဥပဋ္ဌိတေ။|
  count |၃၀၄|
    block |တဉ္စ ဘရိယာ ပလောဘေသိ၊ ပဿ ယာဝ သုဒာရုဏံ။|
    block |စုတော သော ဗြဟ္မစရိယမှာ၊ ဣဒ္ဓိယာ ပရိဟာယထ။|
  count |၃၀၅|
    block |ရာဇပုတ္တော စ ဥဉ္ဆာတော၊ ဝနမူလဖလံ ဗဟုံ။|
    block |သာယံ ကာဇေန အာဒာယ၊ အဿမံ ဥပသင်္ကမိ။|
  count |၃၀၆|
    block |ဣသီ စ ခတ္တိယံ ဒိသွာ၊ သမုဒ္ဒံ ဥပသင်္ကမိ။|
    block |ဝေဟာယသံ ဂမိဿန္တိ၊ သီဒတေ သော မဟဏ္ဏဝေ။|
  count |၃၀၇|
    block |ခတ္တိယော စ ဣသိံ ဒိသွာ၊ သီဒမာနံ မဟဏ္ဏဝေ။|
    block |တဿေဝ အနုကမ္ပါယ၊ ဣမာ ဂါထာ အဘာသထ။|
  count |၃၀၈|
    block |အဘိဇ္ဇမာနေ ဝါရိသ္မိံ၊ သယံ အာဂမ္မ ဣဒ္ဓိယာ။|
    block |မိဿီဘာဝိတ္ထိယာ ဂန္တွာ၊ သံသီဒသိ မဟဏ္ဏဝေ။|
  count |၃၀၉|
    block |အာဝဋ္ဋနီ မဟာမာယာ၊ ဗြဟ္မစရိယဝိကောပနာ။|
    block |သီဒန္တိ နံ ဝိဒိတွာန၊ အာရကာ ပရိဝဇ္ဇယေ။|
  count |၃၁၀|
    block |အနလာ မုဒုသမ္ဘာသာ၊ ဒုပ္ပူရာ တာ နဒီသမာ။|
    block |သီဒန္တိ နံ ဝိဒိတွာန၊ အာရကာ ပရိဝဇ္ဇယေ။|
  count |၃၁၁|
    block |ယံ ဧတာ ဥပသေဝန္တိ၊ ဆန္ဒသာ ဝါ ဓနေန ဝါ။|
    block |ဇာတဝေဒောဝ သံ ဌာနံ၊ ခိပ္ပံ အနုဒဟန္တိ နံ။|
  count |၃၁၂|
    block |ခတ္တိယဿ ဝစော သုတွာ၊ ဣသိဿ နိဗ္ဗိဒာ အဟု။|
    block |လဒ္ဓါ ပေါရာဏကံ မဂ္ဂံ၊ ဂစ္ဆတေ သော ဝိဟာယသံ။|
  count |၃၁၃|
    block |ခတ္တိယော စ ဣသိံ ဒိသွာ၊ ဂစ္ဆမာနံ ဝိဟာယသံ။|
    block |သံဝေဂံ အလဘီ ဓီရော၊ ပဗ္ဗဇ္ဇံ သမရောစယိ။|
  count |၃၁၄|
    block |တတော သော ပဗ္ဗဇိတွာန၊ ကာမရာဂံ ဝိရာဇယိ။|
    block |ကာမရာဂံ ဝိရာဇေတွာ၊ ဗြဟ္မလောကူပဂေါ အဟူတိ။|
  stand |မဟာပလောဘနဇာတကံ ဧကာဒသမံ။|
  count |  |
  block |၅၀၈။ ပဉ္စပဏ္ဍိတဇာတကံ ၁၂|
  count |၃၁၅|
    block |ပဉ္စ ပဏ္ဍိတာ သမာဂတာတ္ထ၊ ပဉှာ မေ ပဋိဘာတိ တံ သုဏာထ။|
    block |နိန္ဒိယမတ္ထံ ပသံသိယံ ဝါ၊ ကဿေဝါဝိကရေယျ ဂုယှမတ္ထံ။|
  count |၃၁၆|
    block |တွံ အာဝိကရောဟိ ဘူမိပါလ၊ ဘတ္တာ ဘာရသဟော တုဝံ ဝဒေ တံ။|
    block |တဝ ဆန္ဒရုစီနိ သမ္မသိတွာ၊ အထ ဝက္ခန္တိ ဇနိန္ဒ ပဉ္စ ဓီရာ။|
  count |၃၁၇|
    block |ယာ သီလဝတီ အနညထေယျာ၊ ဘတ္တုစ္ဆန္ဒဝသာနုဂါ ပိယာ မနာပါ။|
    block |နိန္ဒိယမတ္ထံ ပသံသိယံ ဝါ၊ ဘရိယာယာဝိကရေယျ ဂုယှမတ္ထံ။|
  count |၃၁၈|
    block |ယော ကိစ္ဆဂတဿ အာတုရဿ၊ သရဏံ ဟောတိ ဂတီ ပရာယနဉ္စ။|
    block |နိန္ဒိယမတ္ထံ ပသံသိယံ ဝါ၊ သခိနော ဝါဝိကရေယျ ဂုယှမတ္ထံ။|
  count |၃၁၉|
    block |ဇေဋ္ဌော အထ မဇ္ဈိမော ကနိဋ္ဌော၊ ယော စေ သီလသမာဟိတော ဌိတတ္တော။|
    block |နိန္ဒိယမတ္ထံ ပသံသိယံ ဝါ၊ ဘာတု ဝါဝီကရေယျ ဂုယှမတ္ထံ။|
  count |၃၂၀|
    block |ယော ဝေ ပိတုဟဒယဿ ပဒ္ဓဂူ၊ အနုဇာတော ပိတရံ အနောမပညော။|
    block |နိန္ဒိယမတ္ထံ ပသံသိယံ ဝါ၊ ပုတ္တဿာဝိကရေယျ ဂုယှမတ္ထံ။|
  count |၃၂၁|
    block |မာတာ ဒွိပဒာဇနိန္ဒသေဋ္ဌ၊ ယာ နံ ပေါသေတိ ဆန္ဒသာ ပိယေန။|
    block |နိန္ဒိယမတ္ထံ ပသံသိယံ ဝါ၊ မာတုယာဝီကရေယျ ဂုယှမတ္ထံ။|
  count |၃၂၂|
    block |ဂုယှဿ ဟိ ဂုယှမေဝ သာဓု၊ န ဟိ ဂုယှဿ ပသတ္ထမာဝိကမ္မံ။|
    block |အနိပ္ဖန္နတာ သဟေယျ ဓီရော၊ နိပ္ဖန္နောဝ ယထာသုခံ ဘဏေယျ။|
  count |၃၂၃|
    block |ကိံ တွံ ဝိမနောသိ ရာဇသေဋ္ဌ၊ ဒွိပဒဇနိန္ဒ ဝစနံ သုဏောမ မေတံ။|
    block |ကိံ စိန္တယမာနော ဒုမ္မနောသိ၊ နူန ဒေဝ အပရာဓော အတ္ထိ မယှံ။|
  count |၃၂၄|
    block |ပဏှေ ဝဇ္ဈော မဟောသဓောတိ၊ အာဏတ္တော မေ ဝဓာယ ဘူရိပညော။|
    block |တံ စိန္တယမာနော ဒုမ္မနောသ္မိ၊ န ဟိ ဒေဝီ အပရာဓော အတ္ထိ တုယှံ။|
  count |၃၂၅|
    block |အဘိဒောသဂတော ဒာနိ ဧဟိသိ၊ ကိံ သုတွာ ကိံ သင်္ကတေ မနော တေ။|
    block |ကော တေ ကိမဝေါစ ဘူရိပည၊ ဣင်္ဃ ဝစနံ သုဏောမ ဗြူဟိ မေတံ။|
  count |၃၂၆|
    block |ပဏှေ ဝဇ္ဈော မဟောသဓောတိ၊ ယဒိ တေ မန္တယိတံ ဇနိန္ဒ ဒောသံ။|
    block |ဘရိယာယ ရဟောဂတော အသံသိ၊ ဂုယှံ ပါတုကတံ သုတံ မမေတံ။|
  count |၃၂၇|
    block |ယံ သာလဝနသ္မိံ သေနကော၊ ပါပကမ္မံ အကာသိ အသဗ္ဘိရူပံ။|
    block |သခိနောဝ ရဟောဂတော အသံသိ၊ ဂုယှံ ပါတုကတံ သုတံ မမေတံ။|
  count |၃၂၈|
    block |ပုက္ကုသ ပုရိသဿ တေ ဇနိန္ဒ၊ ဥပ္ပန္နော ရောဂေါ အရာဇယုတ္တော။|
    block |ဘာတုဉ္စ ရဟောဂတော အသံသိ၊ ဂုယှံ ပါတုကတံ သုတံ မမေတံ။|
  count |၃၂၉|
    block |အာဗာဓောယံ အသဗ္ဘိရူပေါ၊ ကာမိန္ဒော နရဒေဝေန ဖုဋ္ဌော။|
    block |ပုတ္တဿ ရဟောဂတော အသံသိ၊ ဂုယှံ ပါတုကတံ သုတံ မမေတံ။|
  count |၃၃၀|
    block |အဋ္ဌဝင်္ကံ မဏိရတနံ ဥဠာရံ၊ သက္ကော တေ အဒဒာ ပိတာမဟဿ။|
    block |ဒေဝိန္ဒဿ ဂတံ တဒဇ္ဇ ဟတ္ထံ၊ မာတုဉ္စ ရဟောဂတော အသံသိ။|
    block |ဂုယှံ ပါတုကတံ သုတံ မမေတံ။|
  count |၃၃၁|
    block |ဂုယှဿ ဟိ ဂုယှမေဝ သာဓု၊ န ဟိ ဂုယှဿ ပသတ္ထမာဝိကမ္မံ။|
    block |အနိပ္ဖန္နတာ သဟေယျ ဓီရော၊ နိပ္ဖန္နောဝ ယထာသုခံ ဘဏေယျ။|
  count |၃၃၂|
    block |န ဂုယှမတ္ထံ ဝိဝရေယျ၊ ရက္ခေယျ နံ ယထာ နိဓိံ။|
    block |န ဟိ ပါတုကတော သာဓု၊ ဂုယှော အတ္ထော ပဇာနတာ။|
  count |၃၃၃|
    block |ထိယာ ဂုယှံ န သံသေယျ၊ အမိတ္တဿ စ ပဏ္ဍိတော။|
    block |ယော စာမိသေန သံဟီရော၊ ဟဒယတ္ထေနော စ ယော နရော။|
  count |၃၃၄|
    block |ဂုယှမတ္ထံ အသမ္ဗုဒ္ဓံ၊ သမ္ဗောဓယတိ ယော နရော။|
    block |မန္တဘေဒဘယာ တဿ၊ ဒာသဘူတော တိတိက္ခတိ။|
  count |၃၃၅|
    block |ယာဝန္တော ပုရိသဿတ္ထံ၊ ဂုယှံ ဇာနန္တိ မန္တိနံ။|
    block |တာဝန္တော တဿ ဥဗ္ဗေဂါ၊ တသ္မာ ဂုယှံ န ဝိဿဇေ။|
  count |၃၃၆|
    block |ဝိဝိစ္စ ဘာသေယျ ဒိဝါ ရဟဿံ၊ ရတ္တိံ ဂိရံ နာတိဝေလံ ပမုဉ္စေ။|
    block |ဥပဿုတိကာ ဟိ သုဏန္တိ မန္တံ၊ တသ္မာ မန္တော ခိပ္ပမုပေတိ ဘေဒန္တိ။|
  stand |ပဉ္စပဏ္ဍိတဇာတကံ ဒွာဒသမံ။|
  count |  |
  block |၅၀၉။ ဟတ္ထိပါလဇာတကံ ၁၃|
  count |၃၃၇|
    block |စိရဿံ ဝတ ပဿာမ၊ ဗြာဟ္မဏံ ဒေဝဝဏ္ဏိနံ။|
    block |မဟာဇဋံ ခါရိဓရံ၊ ပင်္ကဒန္တံ ရဇဿိရံ။|
  count |၃၃၈|
    block |စိရဿံ ဝတ ပဿာမ၊ ဣသိံ ဓမ္မဂုဏေ ရတံ။|
    block |ကာသာယဝတ္ထဝသနံ၊ ဝါကစီရံ ပဋိစ္ဆဒံ။|
  count |၃၃၉|
    block |အာသနံ ဥဒကံ ပဇ္ဇံ၊ ပဋိဂဏှာတု နော ဘဝံ။|
    block |အဂ္ဃေ ဘဝန္တံ ပုစ္ဆာမ၊ အဂ္ဃံ ကုရုတု နော ဘဝံ။|
  count |၃၄၀|
    block |အဓိစ္စ ဝေဒေ ပရိယေသ ဝိတ္တံ၊ ပုတ္တေ ဂဟေ တာတ ပတိဋ္ဌပေတွာ။|
    block |ဂန္ဓေ ရသေ ပစ္စနုဘုယျ သဗ္ဗံ၊ အရညံ သာဓု မုနိ သော ပသတ္ထော။|
  count |၃၄၁|
    block |ဝေဒာ န သစ္စာ န စ ဝိတ္တလာဘော၊ န ပုတ္တလာဘေန ဇရံ ဝိဟန္တိ။|
    block |ဂန္ဓေ ရသေ မုစ္စန မာဟု သန္တော၊ သကမ္မုနာ ဟောတိ ဖလူပပတ္တိ။|
  count |၃၄၂|
    block |အဒ္ဓါ ဟိ သစ္စံ ဝစနံ တဝေတံ၊ သကမ္မုနာ ဟောတိ ဖလူပပတ္တိ။|
    block |ဇိဏ္ဏာ စ မာတာပိတရော တဝီမေ၊ ပဿေယျုံ တံ ဝဿသတံ အရောဂံ။|
  count |၃၄၃|
    block |ယဿဿ သက္ခီ မရဏေန ရာဇ၊ ဇရာယ မေတ္တီ နရဝီရသေဋ္ဌ။|
    block |ယော စာပိ ဇညာ န မရိဿံ ကဒာစိ၊ ပဿေယျုံ တံ ဝဿသတံ အရောဂံ။|
  count |၃၄၄|
    block |ယထာပိ နာဝံ ပုရိသော ဒကမှိ၊ ဧရေတိ စေ နံ ဥပနေတိ တီရံ။|
    block |ဧဝမ္ပိ ဗျာဓီ သတတံ ဇရာ စ၊ ဥပနေတိ မစ္စံ ဝသမန္တကဿ။|
  count |၃၄၅|
    block |ပင်္ကော စ ကာမာ ပလိပေါ စ ကာမာ၊ မနောဟရာ ဒုတ္တရာ မစ္စုဓေယျာ။|
    block |ဧတသ္မိံ ပင်္ကေ ပလိပေ ဗျသန္နာ၊ ဟီနတ္တရူပါ န တရန္တိ ပါရံ။|
  count |၃၄၆|
    block |အယံ ပုရေ လုဒ္ဒမကာသိ ကမ္မံ၊ သွာယံ ဂဟီတော န ဟိ မောက္ခိတော မေ။|
    block |ဩရုန္ဓိယာ နံ ပရိရက္ခိဿာမိ၊ မာယံ ပုန လုဒ္ဒမကာသိ ကမ္မံ။|
  count |၃၄၇|
    block |ဂဝံဝ နဋ္ဌံ ပုရိသော ယထာ ဝနေ၊ အနွေသတီ ရာဇ အပဿမာနော။|
    block |ဧဝံ နဋ္ဌော ဧသုကာရီ မမတ္ထော၊ သောဟံ ကထံ န ဂဝေသေယျံ ရာဇ။|
  count |၃၄၈|
    block |ဟိယျောတိ ဟိယျတိ ပေါသော၊ ပရေတိ ပရိဟာယတိ။|
    block |အနာဂတံ နေတမတ္ထီတိ ဉတွာ၊ ဥပ္ပန္နဆန္ဒံ ကော ပနုဒေယျ ဓီရော။|
  count |၃၄၉|
    block |ပဿာမိ ဝေါဟံ ဒဟရံ ကုမာရိံ၊ မတ္တူပမံ ကေတကပုပ္ဖနေတ္တံ။|
    block |အဘုတ္တဘောဂေ ပဌမေ ဝယသ္မိံ၊ အာဒာယ မစ္စု ဝဇတေ ကုမာရိံ။|
  count |၃၅၀|
    block |ယုဝါ သုဇာတော သုမုခေါ သုဒဿနော၊ သာမော ကုသုမ္ဘပရိကိဏ္ဏမဿု။|
    block |ဟိတွာန ကာမေ ပဋိကစ္စ ဂေဟံ၊ အနုဇာန မံ ပဗ္ဗဇိဿာမိ ဒေဝ။|
  count |၃၅၁|
    block |သာခါဟိ ရုက္ခေါ လဘတေ သမညံ၊ ပဟီနသာခံ ပန ခါဏုမာဟု။|
    block |ပဟီနပုတ္တဿ မမဇ္ဇ ဘောတိ၊ ဝါသေဋ္ဌိ ဘိက္ခါစရိယာယ ကာလော။|
  count |၃၅၂|
    block |အဃသ္မိ ကောဉ္စာဝ ယထာ ဟိမစ္စယေ၊ ကတာနိ ဇာလာနိ ပဒာလိယ ဟံသာ။|
  block |ဂစ္ဆန္တိ ပုတ္တာ စ ပတီ စ မယှံ၊ သာဟံ ကထံ နာနုဝဇေ ပဇာနံ။|
  count |၃၅၃|
    block |ဧတေ ဘုတွာ ဝမိတွာ စ၊ ပက္ကမန္တိ ဝိဟင်္ဂမာ။|
    block |ယေ စ ဘုတွာန ဝမိံသု၊ တေ မေ ဟတ္ထတ္တ မာဂတာ။|
  count |၃၅၄|
    block |အဝမီ ဗြာဟ္မဏော ကာမေ၊ သော တွံ ပစ္စာဝမိဿသိ။|
    block |ဝန္တာဒော ပုရိသော ရာဇ၊ န သော ဟောတိ ပသံသိယော။|
  count |၃၅၅|
    block |ပင်္ကေ စ ပေါသံ ပလိပေ ဗျသန္နံ၊ ဗလီ ယထာ ဒုဗ္ဗလမုဒ္ဓရေယျ။|
    block |ဧဝမ္ပိ မံ တွံ ဥဒတာရိ ဘောတိ၊ ပဉ္စာလိ ဂါထာဟိ သုဘာသိတာဟိ။|
  count |၃၅၆|
    block |ဣဒံ ဝတွာ မဟာရာဇာ၊ ဧသုကာရီ ဒိသမ္ပတိ။|
    block |ရဋ္ဌံ ဟိတွာန ပဗ္ဗဇိ၊ နာဂေါ ဆေတွာဝ ဗန္ဓနံ။|
  count |၃၅၇|
    block |ရာဇာ စ ပဗ္ဗဇ္ဇမရောစယိတ္ထ၊ ရဋ္ဌံ ပဟာယ နရဝီရသေဋ္ဌော။|
    block |တုဝမ္ပိ နော ဟောတိ ယထေဝ ရာဇာ၊ အမှေဟိ ဂုတ္တာ အနုသာသ ရဇ္ဇံ။|
  count |၃၅၈|
    block |ရာဇာ စ ပဗ္ဗဇ္ဇမရောစယိတ္ထ၊ ရဋ္ဌံ ပဟာယ နရဝီရသေဋ္ဌော။|
    block |အဟမ္ပိ ဧကာ စရိဿာမိ လောကေ၊ ဟိတွာန ကာမာနိ မနောရမာနိ။|
  count |၃၅၉|
    block |ရာဇာ စ ပဗ္ဗဇ္ဇမရောစယိတ္ထ၊ ရဋ္ဌံ ပဟာယ နရဝီရသေဋ္ဌော။|
    block |အဟမ္ပိ ဧကာ စရိဿာမိ လောကေ၊ ဟိတွာန ကာမာနိ ယထောဓိကာနိ။|
  count |၃၆၀|
    block |အစ္စေန္တိ ကာလာ တရယန္တိ ရတ္တိယော၊ ဝယောဂုဏာ အနုပုဗ္ဗံ ဇဟန္တိ။|
    block |အဟမ္ပိ ဧကာ စရိဿာမိ လောကေ၊ ဟိတွာန ကာမာနိ မနောရမာနိ။|
  count |၃၆၁|
    block |အစ္စေန္တိ ကာလာ တရယန္တိ ရတ္တိယော၊ ဝယောဂုဏာ အနုပုဗ္ဗံ ဇဟန္တိ။|
    block |အဟမ္ပိ ဧကာ စရိဿာမိ လောကေ၊ ဟိတွာန ကာမာနိ ယထောဓိကာနိ။|
  count |၃၆၂|
    block |အစ္စေန္တိ ကာလာ တရယန္တိ ရတ္တိယော၊ ဝယောဂုဏာ အနုပုဗ္ဗံ ဇဟန္တိ။|
    block |အဟမ္ပိ ဧကာ စရိဿာမိ လောကေ၊ သီတိဘူတာ သဗ္ဗမတိစ္စ သင်္ဂန္တိ။|
  stand |ဟတ္ထိပါလဇာတကံ တေရသမံ။|
  count |  |
  block |၅၁၀။ အယောဃရဇာတကံ ၁၄|
  count |၃၆၃|
    block |ယမေကရတ္တိံ ပဌမံ၊ ဂဗ္ဘေ ဝသတိ မာဏဝေါ။|
    block |အဗ္ဘုဋ္ဌိတောဝ သော ယာတိ၊ သဂစ္ဆံ န နိဝတ္တတိ။|
  count |၃၆၄|
    block |န ယုဇ္ဈမာနာ န ဗလေနဝဿိတာ၊ နရာ န ဇီရန္တိ န စာပိ မိယျရေ။|
    block |သဗ္ဗံ ဟိဒံ ဇာတိဇရာယုပဒ္ဒုတံ၊ တံ မေ မတီ ဟောတိ စရာမိ ဓမ္မံ။|
  count |၃၆၅|
    block |စတုရင်္ဂိနိံ သေနံ သုဘိံသရူပံ၊ ဇယန္တိ ရဋ္ဌာဓိပတီ ပသယှ။|
    block |န မစ္စုနော ဇယိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၆၆|
    block |ဟတ္ထီဟိ အဿေဟိ ရထေဟိ ပတ္တိဘိ၊ ပရိဝါရိတာ မုစ္စရေ ဧကစ္စေယျာ။|
    block |န မစ္စုနော မုစ္စိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၆၇|
    block |ဟတ္ထီဟိ အဿေဟိ ရထေဟိ ပတ္တိဘိ၊ သူရာ ပဘဉ္ဇန္တိ ပဓံသယန္တိ။|
    block |န မစ္စုနော ဘဉ္ဇိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၆၈|
    block |မတ္တာ ဂဇာ ဘိန္နဂဠာ ပဘိန္နာ၊ နဂရာနိ မဒ္ဒန္တိ ဇနံ ဟနန္တိ။|
    block |န မစ္စုနော မဒ္ဒိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၆၉|
    block |ဣဿာသိနော ကတဟတ္ထာပိ ဝီရာ၊ ဒူရေပါတီ အက္ခဏဝေဓိနောပိ။|
    block |န မစ္စုနော ဝိဇ္ဈိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၇၀|
    block |သရာနိ ခီယန္တိ သသေလကာနနာ၊ သဗ္ဗံ ဟိဒံ ခီယတိ ဒီဃမန္တရံ။|
    block |သဗ္ဗံ ဟိဒံ ဘဉ္ဇရေ ကာလပရိယာယံ၊ တံ မေ မတီ ဟောတိ စရာမိ ဓမ္မံ။|
  count |၃၇၁|
    block |သဗ္ဗေ သမေဝံ ဟိ နရာနနာရိနံ၊ စလာစလံ ပါဏဘုနောဓ ဇီဝိတံ။|
    block |ပဋောဝ ဓုတ္တဿ ဒုမောဝ ကူလဇော၊ တံ မေ မတီ ဟောတိ စရာမိ ဓမ္မံ။|
  count |၃၇၂|
    block |ဒုမပ္ဖလာနေဝ ပတန္တိ မာဏဝါ၊ ဒဟရာ စ ဝုဒ္ဓါ စ သရီရဘေဒာ။|
    block |နာရိယော နရာ မဇ္ဈိမပေါရိသာ စ၊ တံ မေ မတီ ဟောတိ စရာမိ ဓမ္မံ။|
  count |၃၇၃|
    block |နာယံ ဝယော တာရကရာဇသန္နိဘော၊ ယဒဗ္ဘတီတံ ဂတမေဝ ဒာနိ တံ။|
    block |ဇိဏ္ဏဿ ဟီ နတ္ထိ ရတီ ကုတော သုခံ၊ တံ မေ မတီ ဟောတိ စရာမိ ဓမ္မံ။|
  count |၃၇၄|
    block |ယက္ခါ ပိသာစာ အထဝါပိ ပေတာ၊ ကုပိတာတေ အဿသန္တိ မနုဿေ။|
    block |န မစ္စုနော အဿသိတုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၇၅|
    block |ယက္ခေ ပိသာစေ အထဝါပိ ပေတေ၊ ကုပိတေပိ တေ နိဇ္ဈပနံ ကရောန္တိ။|
    block |န မစ္စုနော နိဇ္ဈပနံ ကရောန္တိ၊ တံ မေ မတီ ဟောတိ စရာမိ ဓမ္မံ။|
  count |၃၇၆|
    block |အပရာဓကေ ဒူသကေ ဟေဌကေ စ၊ ရာဇာနော ဒဏ္ဍေန္တိ ဝိဒိတွာန ဒောသံ။|
    block |န မစ္စုနော ဒဏ္ဍယိတုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၇၇|
    block |အပရာဓကာ ဒူသကာ ဟေဋ္ဌကာ စ၊ လဘန္တိ တေ ရာဇိနော နိဇ္ဈပေတုံ။|
    block |န မစ္စုနော နိဇ္ဈပနံ ကရောန္တိ၊ တံ မေ မတီ ဟောတိ စရာမိ ဓမ္မံ။|
  count |၃၇၈|
    block |န ခတ္တိယောတိ န စ ဗြာဟ္မဏောတိ၊ န အဍ္ဎကာ ဗလဝါ တေဇဝါပိ။|
    block |န မစ္စုရာဇဿ အပေက္ခမတ္ထိ၊ တံ မေ မတီ ဟောတိ စရာမိ ဓမ္မံ။|
  count |၃၇၉|
    block |သီဟာ စ ဗျဂ္ဃာ စ အထောပိ ဒီပိယော၊ ပသယှ ခါဒန္တိ ဝိပ္ဖန္ဒမာနံ။|
    block |န မစ္စုနော ခါဒိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၈၀|
    block |မာယာကာရာ ရင်္ဂမဇ္ဈေ ကရောန္တာ၊ မောဟေန္တိ စက္ခူနိ ဇနဿ တာဝဒေ။|
    block |န မစ္စုနော မောဟယိတုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၈၁|
    block |အာသီဝိသာ ကုပိတာ ဥဂ္ဂတေဇာ၊ ဍံသန္တိ မာရေန္တိပိ တေ မနုဿေ။|
    block |န မစ္စုနော ဍံသိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။|
  count |၃၈၂|
    block |အာသီဝိသာ ကုပိတာ ယံ ဍံသန္တိ၊ တိကိစ္ဆကာ တေသ ဝိသံ ဟနန္တိ။|
    block |န မစ္စုနော ဒဋ္ဌဝိသံ ဟနန္တိ၊ တံ မေ မတီ ဟောတိ စရာမိ ဓမ္မံ။|
  count |၃၈၃|
    block |ဓမ္မန္တရီ ဝေတ္တရဏီ စ ဘောဇော၊ ဝိသာနိ ဟန္တွာန ဘုဇင်္ဂမာနံ။|
    block |သုယျန္တိ တေ ကာလကတာ တထေဝ၊ တံ မေ မတီ ဟောတိ စရာမိ ဓမ္မံ။|
  count |၃၈၄|
    block |ဝိဇ္ဇာဓရာ ဃောရမဓီယမာနာ၊ အဒဿနံ ဩသဓေဟိ ဝဇန္တိ။|
    block |န မစ္စုရာဇဿ ဝဇန္တဒဿနံ၊ တံ မေ မတီ ဟောတိ စရာမိ ဓမ္မံ။|
  count |၃၈၅|
    block |ဓမ္မော ဟဝေ ရက္ခတိ ဓမ္မစာရိံ၊ ဓမ္မော သုစိဏ္ဏော သုခမာဝဟာတိ။|
    block |ဧသာနိသံသော ဓမ္မေ သုစိဏ္ဏေ၊ န ဒုဂ္ဂတိံ ဂစ္ဆတိ ဓမ္မစာရီ။|
  count |၃၈၆|
    block |န ဟိ ဓမ္မော အဓမ္မော စ၊ ဥဘော သမဝိပါကိနော။|
    block |အဓမ္မော နိရယံ နေတိ၊ ဓမ္မော ပါပေတိ သုဂ္ဂတိန္တိ။|
    block |မာတင်္ဂ သမ္ဘူတ သိဝိ သိရိမန္တော၊ ရောဟဏ ဟံသ သတ္တိဂုမ္ဗော ဘလ္လာတိယ။|
    block |သောမနဿ စမ္ပေယျ ဗြဟ္မ ပဉ္စ-ပဏ္ဍိတ စိရဿံဝတ အယောဃရာတိ။|
  stand |အယောဃရဇာတကံ စုဒ္ဒသမံ။|
  block |တဿုဒ္ဒာနံ|
  stand |ဝီသတိနိပါတံ နိဋ္ဌိတံ။|
