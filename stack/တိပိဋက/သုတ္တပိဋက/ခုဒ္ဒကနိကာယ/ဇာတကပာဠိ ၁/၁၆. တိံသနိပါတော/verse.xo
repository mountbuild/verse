block |၁၆။ တိံသနိပါတော|
  count |  |
  block |၅၁၁။ ကိံဆန္ဒဇာတကံ ၁|
  count |၁|
    block |ကိံဆန္ဒော ကိမဓိပ္ပါယော၊ ဧကော သမ္မသိ ဃမ္မနိ။|
    block |ကိံ ပတ္ထယာနော ကိံ ဧသံ၊ ကေန အတ္ထေန ဗြာဟ္မဏ။|
  count |၂|
    block |ယထာ မဟာ ဝါရိဓရော၊ ကုမ္ဘော သုပရိဏာဟဝါ။|
    block |တထူပမံ အမ္ဗပက္ကံ၊ ဝဏ္ဏဂန္ဓရသုတ္တမံ။|
  count |၃|
    block |တံ ဝုယှမာနံ သောတေန၊ ဒိသွာနာမလမဇ္ဈိမေ။|
    block |ပါဏီဟိ နံ ဂဟေတွာန၊ အဂျာယတနမာဟရိံ။|
  count |၄|
    block |တတော ကဒလိပတ္တေသု၊ နိက္ခိပိတွာ သယံ အဟံ။|
    block |သတ္ထေန နံ ဝိကပ္ပေတွာ၊ ခုပ္ပိပါသံ အဟာသိ မေ။|
  count |၅|
    block |သောဟံ အပေတဒရထော၊ ဗျန္တီဘူတော ဒုခက္ခမော။|
    block |အဿာဒံ နာဓိဂစ္ဆာမိ၊ ဖလေသွညေသု ကေသုစိ။|
  count |၆|
    block |သောသေတွာ နူန မရဏံ၊ တံ မမံ အာဝဟိဿတိ။|
    block |အမ္ဗံ ယဿ ဖလံ သာဒု၊ မဓုရဂ္ဂံ မနောရမံ။|
    block |ယမုဒ္ဓရိံ ဝုယှမာနံ၊ ဥဒဓိသ္မာ မဟဏ္ဏဝေ။|
  count |၇|
    block |အက္ခါတံ တေ မယာ သဗ္ဗံ၊ ယသ္မာ ဥပဝသာမဟံ။|
    block |ရမ္မံ ပတိ နိသိန္နောသ္မိ၊ ပုထုလောမာယုတာ ပုထု။|
  count |၈|
    block |တွဉ္စ ခေါ မေဝ အက္ခါဟိ၊ အတ္တာနမပလာယိနိ။|
    block |ကာ ဝါ တွမသိ ကလျာဏိ၊ ကိဿ ဝါ တွံ သုမဇ္ဈိမေ။|
  count |၉|
    block |ရုပ္ပပဋ္ဋပလိမဋ္ဌီဝ၊ ဗျဂ္ဃီဝ ဂိရိသာနုဇာ။|
    block |ယာ သန္တိ နာရိယော ဒေဝေသု၊ ဒေဝါနံ ပရိစာရိကာ။|
  count |၁၀|
    block |ယာ စ မနုဿလောကသ္မိံ၊ ရူပေနာနွာဂတိတ္ထိယော။|
    block |ရူပေန တေ သဒိသီ နတ္ထိ၊ ဒေဝေသု ဂန္ဓဗ္ဗမနုဿလောကေ။|
    block |ပုဋ္ဌာသိ မေ စာရုပုဗ္ဗင်္ဂိ၊ ဗြူဟိ နာမဉ္စ ဗန္ဓဝေ။|
  count |၁၁|
    block |ယံ တွံ ပတိ နိသိန္နောသိ၊ ရမ္မံ ဗြာဟ္မဏ ကောသိကိံ။|
    block |သာဟံ ဘုသာလယာ ဝုတ္ထာ၊ ဝရဝါရိဝဟောဃသာ။|
  count |၁၂|
    block |နာနာဒုမဂဏာကိဏ္ဏာ၊ ဗဟုကာ ဂိရိကန္ဒရာ။|
    block |မမေဝ ပမုခါ ဟောန္တိ၊ အဘိသန္ဒန္တိ ပါဝုသေ။|
  count |၁၃|
    block |အထော ဗဟူ ဝနတောဒာ၊ နီလဝါရိဝဟိန္ဓရာ။|
    block |ဗဟုကာ နာဂဝိတ္တောဒာ၊ အဘိသန္ဒန္တိ ဝါရိနာ။|
  count |၁၄|
    block |တာ အမ္ဗဇမ္ဗုလဗုဇာ၊ နီပါ တာလာ စုဒုမ္ဗရာ။|
    block |ဗဟူနိ ဖလဇာတာနိ၊ အာဝဟန္တိ အဘိဏှသော။|
  count |၁၅|
    block |ယံ ကိဉ္စိ ဥဘတော တီရေ၊ ဖလံ ပတတိ အမ္ဗုနိ။|
    block |အသံသယံ တံ သောတဿ၊ ဖလံ ဟောတိ ဝသာနုဂံ။|
  count |၁၆|
    block |ဧတဒညာယ မေဓာဝိ၊ ပုထုပည သုဏောဟိ မေ။|
    block |မာ ရောစယ မဘိသင်္ဂံ၊ ပဋိသေဓ ဇနာဓိပ။|
  count |၁၇|
    block |န ဝါဟံ ဝဍ္ဎဝံ မညေ၊ ယံ တွံ ရဋ္ဌာဘိဝဍ္ဎန။|
    block |အာစေယျမာနော ရာဇိသိ၊ မရဏံ အဘိကင်္ခသိ။|
  count |၁၈|
    block |တဿ ဇာနန္တိ ပိတရော၊ ဂန္ဓဗ္ဗာ စ သဒေဝကာ။|
    block |ယေ စာပိ ဣသယော လောကေ၊ သညတတ္တာ တပဿိနော။|
    block |အသံသယံ တေပိ ဇာနန္တိ၊ ပဋ္ဌဘူတာ ယသဿိနော။|
  count |၁၉|
    block |ဧဝံ ဝိဒိတွာ ဝိဒူ သဗ္ဗဓမ္မံ၊ ဝိဒ္ဓံသနံ စဝနံ ဇီဝိတဿ။|
    block |န စီယတီ တဿ နရဿ ပါပံ၊ သစေ န စေတေတိ ဝဓာယ တဿ။|
  count |၂၀|
    block |ဣသိပူဂသမညာတေ၊ ဧဝံ လောကျာ ဝိဒိတာ သတိ။|
    block |အနရိယပရိသမ္ဘာသေ၊ ပါပကမ္မံ ဇိဂီသသိ။|
  count |၂၁|
    block |သစေ အဟံ မရိဿာမိ၊ တီရေ တေ ပုထုသုဿောဏိ။|
    block |အသံသယံ တံ အသိလောကော၊ မယိ ပေတေ အာဂမိဿတိ။|
  count |၂၂|
    block |တသ္မာ ဟိ ပါပကံ ကမ္မံ၊ ရက္ခဿေဝ သုမဇ္ဈိမေ။|
    block |မာ တံ သဗ္ဗော ဇနော ပစ္ဆာ၊ ပကုဋ္ဌာယိ မယိ မတေ။|
  count |၂၃|
    block |အညာတမေတံ အဝိသယှသာဟိ၊ အတ္တာနမမ္ဗဉ္စ ဒဒာမိ တေ တံ။|
    block |သော ဒုစ္စဇေ ကာမဂုဏေ ပဟာယ၊ သန္တိဉ္စ ဓမ္မဉ္စ အဓိဋ္ဌိတောသိ။|
  count |၂၄|
    block |ယော ဟိတွာ ပုဗ္ဗသညောဂံ၊ ပစ္ဆာ သံယောဇနေ ဌိတော။|
    block |အဓမ္မဉ္စေဝ စရတိ၊ ပါပဉ္စဿ ပဝဍ္ဎတိ။|
  count |၂၅|
    block |ဧဟိ တံ ပါပယိဿာမိ၊ ကာမံ အပ္ပေါဿုကော ဘဝ။|
    block |ဥပါနယာမိ သီတသ္မိံ၊ ဝိဟရာဟိ အနုဿုကော။|
  count |၂၆|
    block |တံ ပုပ္ဖရသမတ္တေဘိ၊ ဝက္ကင်္ဂေဟိ အရိန္ဒမ။|
    block |ကောဉ္စာ မယူရာ ဒိဝိယာ၊ ကောလဋ္ဌိမဓုသာဠိကာ။|
    block |ကူဇိတာ ဟံသပူဂေဟိ၊ ကောကိလေတ္ထ ပဗောဓရေ။|
  count |၂၇|
    block |အမ္ဗေတ္ထ ဝိပ္ပသာခဂ္ဂါ၊ ပလာလခလသန္နိဘာ။|
    block |ကောသမ္ဗသဠလာ နီပါ၊ ပက္ကတာလဝိလမ္ဗိနော။|
  count |၂၈|
    block |မာလီ တိရိဋီ ကာယူရီ၊ အင်္ဂဒီ စန္ဒနုဿဒော။|
    block |ရတ္တိံ တွံ ပရိစာရေသိ၊ ဒိဝါ ဝေဒေသိ ဝေဒနံ။|
  count |၂၉|
    block |သောဠသိတ္ထိသဟဿာနိ၊ ယာ တေမာ ပရိစာရိကာ။|
    block |ဧဝံ မဟာနုဘာဝေါသိ၊ အဗ္ဘုတော လောမဟံသနော။|
  count |၃၀|
    block |ကိံ ကမ္မမကရီ ပုဗ္ဗေ၊ ပါပံ အတ္တဒုခါဝဟံ။|
    block |ယံ ကရိတွာ မနုဿေသု၊ ပိဋ္ဌိမံသာနိ ခါဒသိ။|
  count |၃၁|
    block |အဇ္ဈေနာနိ ပဋိဂ္ဂယှ၊ ကာမေသု ဂဓိတော အဟံ။|
    block |အစရိံ ဒီဃမဒ္ဓါနံ၊ ပရေသံ အဟိတာယဟံ။|
  count |၃၂|
    block |ယော ပိဋ္ဌိမံသိကော ဟောတိ၊ ဧဝံ ဥက္ကစ္စ ခါဒတိ။|
    block |ယထာဟံ အဇ္ဇ ခါဒာမိ၊ ပိဋ္ဌိမံသာနိ အတ္တနောတိ။|
  stand |ကိံဆန္ဒဇာတကံ ပဌမံ။|
  count |  |
  block |၅၁၂။ ကုမ္ဘဇာတကံ ၂|
  count |၃၃|
    block |ကော ပါတုရာသီ တိဒိဝါ နဘမှိ၊ ဩဘာသယံ သံဝရိံ စန္ဒိမာဝ။|
    block |ဂတ္တေဟိ တေ ရသ္မိယော နိစ္ဆရန္တိ၊ သတေရတာ ဝိဇ္ဇုရိဝန္တလိက္ခေ။|
  count |၃၄|
    block |သော ဆိန္နဝါတံ ကမသီ အဃမှိ၊ ဝေဟာယသံ ဂစ္ဆသိ တိဋ္ဌသီ စ။|
    block |ဣဒ္ဓီ နု တေ ဝတ္ထုကတာ သုဘာဝိတာ၊ အနဒ္ဓဂူနံ အပိ ဒေဝတာနံ။|
  count |၃၅|
    block |ဝေဟာယသံ ဂမ္မမာဂမ္မ တိဋ္ဌသိ၊ ကုမ္ဘံ ကိဏာထာတိ ယမေတမတ္ထံ။|
    block |ကော ဝါ တုဝံ ကိဿ ဝါ တာယ ကုမ္ဘော၊ အက္ခါဟိ မေ ဗြာဟ္မဏ ဧတမတ္ထံ။|
  count |၃၆|
    block |န သပ္ပိကုမ္ဘော နပိ တေလကုမ္ဘော၊ န ဖာဏိတဿ န မဓုဿ ကုမ္ဘော။|
    block |ကုမ္ဘဿ ဝဇ္ဇာနိ အနပ္ပကာနိ၊ ဒောသေ ဗဟူ ကုမ္ဘဂတေ သုဏာထ။|
  count |၃၇|
    block |ဂဠေယျ ယံ ပိတွာ ပတေ ပပါတံ၊ သောဗ္ဘံ ဂုဟံ စန္ဒနိယောဠိဂလ္လံ။|
    block |ဗဟုမ္ပိ ဘုဉ္ဇေယျ အဘောဇနေယျံ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၃၈|
    block |ယံ ပိတွာ စိတ္တသ္မိမနေသမာနော၊ အာဟိဏ္ဍတီ ဂေါရိဝ ဘက္ခသာရီ။|
    block |အနာထမာနော ဥပဂါယတိ နစ္စတိ စ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၃၉|
    block |ယံ ဝေ ပိဝိတွာ အစေလောဝ နဂ္ဂေါ၊ စရေယျ ဂါမေ ဝိသိခန္တရာနိ။|
    block |သမ္မူဠှစိတ္တော အတိဝေလသာယီ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၀|
    block |ယံ ပိတွာ ဥဋ္ဌာယ ပဝေဓမာနော၊ သီသဉ္စ ဗာဟုဉ္စ ပစာလယန္တော။|
    block |သော နစ္စတီ ဒာရုကဋလ္လကောဝ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၁|
    block |ယံ ဝေ ပိဝိတွာ အဂ္ဂိဒဍ္ဎာ သယန္တိ၊ အထော သိဂါလေဟိပိ ခါဒိတာသေ။|
    block |ဗန္ဓံ ဝဓံ ဘောဂဇာနိဉ္စုပေန္တိ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၂|
    block |ယံ ပိတွာ ဘာသေယျ အာဘာသနေယျံ၊ သဘာယမာသီနော အပေတဝတ္ထော။|
    block |သမ္မက္ခိတော ဝန္တဂတော ဗျသန္နော၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၃|
    block |ယံ ဝေ ပိဝိတွာ ဥက္ကဋ္ဌော အာဝိလက္ခေါ၊ မမေဝ သဗ္ဗာ ပထဝီတိ မညေ။|
    block |န မေ သမော စာတုရန္တောပိ ရာဇာ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၄|
    block |မာနာတိမာနာ ကလဟာနိ ပေသုဏီ၊ ဒုဗ္ဗဏ္ဏိနီ နဂ္ဂယိနီ ပလာယိနီ။|
    block |စောရာန ဓုတ္တာန ဂတီ နိကေတော၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၅|
    block |ဣဒ္ဓါနိ ဖီတာနိ ကုလာနိ အဿု၊ အနေကသာဟဿဓနာနိ လောကေ။|
    block |ဥစ္ဆိန္နဒာယဇ္ဇကတာနိမာယ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၆|
    block |ဓညံ ဓနံ ရဇတံ ဇာတရူပံ၊ ခေတ္တံ ဂဝံ ယတ္ထ ဝိနာသယန္တိ။|
    block |ဥစ္ဆေဒနီ ဝိတ္တဝတံ ကုလာနံ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၇|
    block |ယံ ဝေ ပိတွာ ဒိတ္တရူပေါဝ ပေါသော၊ အက္ကောသတိ မာတရံ ပိတရဉ္စ။|
    block |သဿုမ္ပိ ဂဏှေယျ အထောပိ သုဏှံ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၈|
    block |ယံ ဝေ ပိတွာ ဒိတ္တရူပါဝ နာရီ၊ အက္ကောသတိ သသုရံ သာမိကဉ္စ။|
    block |ဒာသမ္ပိ ဂဏှေ ပရိစာရကမ္ပိ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၄၉|
    block |ယံ ဝေ ပိဝိတွာန ဟနေယျ ပေါသော၊ ဓမ္မေ ဌိတံ သမဏံ ဗြာဟ္မဏံ ဝါ။|
    block |ဂစ္ဆေ အပါယမ္ပိ တတောနိဒာနံ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၅၀|
    block |ယံ ဝေ ပိဝိတွာ ဒုစ္စရိတံ စရန္တိ၊ ကာယေန ဝါစာယ စ စေတသာ စ။|
    block |နိရယံ ဝဇန္တိ ဒုစ္စရိတံ စရိတွာ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၅၁|
    block |ယံ ယာစမာနာ န လဘန္တိ ပုဗ္ဗေ၊ ဗဟုံ ဟိရညမ္ပိ ပရိစ္စဇန္တာ။|
    block |သော တံ ပိဝိတွာ အလိကံ ဘဏာတိ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၅၂|
    block |ယံ ဝေ ပိတွာ ပေသနေ ပေသိယန္တော၊ အစ္စာယိကေ ကရဏီယမှိ ဇာတေ။|
    block |အတ္ထမ္ပိ သော နပ္ပဇာနာတိ ဝုတ္တော၊ တဿာ ပုဏ္ဏံ ကုမ္ဘမိမံ ကိဏာထ။|
  count |၅၃|
    block |ဟိရီမနာပိ အဟိရီကဘာဝံ၊ ပါတုံ ကရောန္တိ မဒနာယ မတ္တာ။|
    block |ဓီရာပိ သန္တာ ဗဟုကံ ဘဏန္တိ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၅၄|
    block |ယံ ဝေ ပိတွာ ဧကထူပါ သယန္တိ၊ အနာသကာ ထဏ္ဍိလဒုက္ခသေယျံ။|
    block |ဒုဗ္ဗဏ္ဏိယံ အာယသကျဉ္စုပေန္တိ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၅၅|
    block |ယံ ဝေ ပိတွာ ပတ္တခန္ဓာ သယန္တိ၊ ဂါဝေါ ကုဋဟတာဝ န ဟိ ဝါရုဏိယာ။|
    block |ဝေဂေါ နရေန သုသဟောရိဝ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၅၆|
    block |ယံ မနုဿာ ဝိဝဇ္ဇေန္တိ၊ သပ္ပံ ဃောရဝိသံ မိဝ။|
    block |တံ လောကေ ဝိသသမာနံ၊ ကော နရော ပါတုမရဟတိ။|
  count |၅၇|
    block |ယံ ဝေ ပိတွာ အန္ဓကဝေဏ္ဍပုတ္တာ၊ သမုဒ္ဒတီရေ ပရိစာရယန္တာ။|
    block |ဥပက္ကမုံ မုသလေဟညမညံ၊ တဿာ ပုဏ္ဏံ ကုမ္ဘမိမံ ကိဏာထ။|
  count |၅၈|
    block |ယံ ဝေ ပိတွာ ပုဗ္ဗဒေဝါ ပမတ္တာ၊ တိဒိဝါ စုတာ သဿတိယာ သမာယ။|
    block |တံ တာဒိသံ မဇ္ဇမိမံ နိရတ္ထကံ၊ ဇာနံ မဟာရာဇ ကထံ ပိဝေယျ။|
  count |၅၉|
    block |နယိမသ္မိံ ကုမ္ဘသ္မိံ ဒဓိ ဝါ မဓု ဝါ၊ ဧဝံ အဘိညာယ ကိဏာဟိ ရာဇ။|
    block |ဧဝဉှိမံ ကုမ္ဘဂတာ မယာ တေ၊ အက္ခါတရူပံ တဝ သဗ္ဗမိတ္တ။|
  count |၆၀|
    block |န မေ ပိတာ ဝါ အထဝါပိ မာတာ၊ ဧတာဒိသာ ယာဒိသကော တုဝံသိ။|
    block |ဟိတာနုကမ္ပီ ပရမတ္ထကာမော၊ သောဟံ ကရိဿံ ဝစနံ တဝဇ္ဇ။|
  count |၆၁|
    block |ဒဒာမိ တေ ဂါမဝရာနိ ပဉ္စ၊ ဒာသီသတံ သတ္တ ဂဝံ သတာနိ။|
    block |အာဇညယုတ္တေ စ ရထေ ဒသ ဣမေ၊ အာစရိယော ဟောသိ မမတ္ထကာမော။|
  count |၆၂|
    block |တဝေဝ ဒာသီသတမတ္ထု ရာဇ၊ ဂါမာ စ ဂါဝေါ စ တဝေဝ ဟောန္တု။|
    block |အာဇညယုတ္တာ စ ရထာ တဝေဝ၊ သက္ကောဟမသ္မီ တိဒသာနမိန္ဒော။|
  count |၆၃|
    block |မံသောဒနံ သပ္ပိပါယာသံ ဘုဉ္ဇ၊ ခါဒဿု စ တွံ မဓုမာသပူဝေ။|
    block |ဧဝံ တုဝံ ဓမ္မရတော ဇနိန္ဒ၊ အနိန္ဒိတော သဂ္ဂမုပေဟိ ဌာနန္တိ။|
  stand |ကုမ္ဘဇာတကံ ဒုတိယံ။|
  count |  |
  block |၅၁၃။ ဇယဒ္ဒိသဇာတကံ ၃|
  count |၆၄|
    block |စိရဿံ ဝတ မေ ဥဒပါဒိ အဇ္ဇ၊ ဘက္ခေါ မဟာ သတ္တမိဘတ္တကာလေ။|
    block |ကုတောသိ ကော ဝါသိ တဒိင်္ဃ ဗြူဟိ၊ အာစိက္ခ ဇာတိံ ဝိဒိတော ယထာသိ။|
  count |၆၅|
    block |ပဉ္စာလရာဇာ မိဂဝံ ပဝိဋ္ဌော၊ ဇယဒ္ဒိသော နာမ ယဒိဿုတော တေ။|
    block |စရာမိ ကစ္ဆာနိ ဝနာနိ စာဟံ၊ ပသဒံ ဣမံ ခါဒ မမဇ္ဇ မုဉ္စ။|
  count |၆၆|
    block |သေနေဝ တွံ ပဏသိ သဿမာနော၊ မမေသ ဘက္ခေါ ပသဒော ယံ ဝဒေသိ။|
    block |တံ ခါဒိယာန ပသဒံ ဇိဃညံ၊ ခါဒိဿံ ပစ္ဆာ န ဝိလာပကာလော။|
  count |၆၇|
    block |န စတ္ထိ မောက္ခေါ မမ နိက္ကယေန၊ ဂန္တွာန ပစ္စာဂမနာယ ပဏှေ။|
    block |တံ သင်္ကရံ ဗြာဟ္မဏဿပ္ပဒာယ၊ သစ္စာနုရက္ခီ ပုနရာဝဇိဿံ။|
  count |၆၈|
    block |ကိံ ကမ္မဇာတံ အနုတပ္ပတေ တွံ၊ ပတ္တံ သမီပံ မရဏဿ ရာဇ။|
    block |အာစိက္ခ မေ တံ အပိ သက္ကုဏေမု၊ အနုဇာနိတုံ အာဂမနာယ ပဏှေ။|
  count |၆၉|
    block |ကတာ မယာ ဗြာဟ္မဏဿ ဓနာသာ၊ တံ သင်္ကရံ ပဋိမုက္ကံ န မုတ္တံ။|
    block |တံ သင်္ကရံ ဗြာဟ္မဏဿပ္ပဒာယ၊ သစ္စာနုရက္ခီ ပုနရာဝဇိဿံ။|
  count |၇၀|
    block |ယာ တေ ကတာ ဗြာဟ္မဏဿ ဓနာသာ၊ တံ သင်္ကရံ ပဋိမုက္ကံ န မုတ္တံ။|
    block |တံ သင်္ကရံ ဗြာဟ္မဏဿပ္ပဒာယ၊ သစ္စာနုရက္ခီ ပုနရာဝဇဿု။|
  count |၇၁|
    block |မုတ္တော စ သော ပေါရိသာဒဿ ဟတ္ထာ၊ ဂန္တွာ သကံ မန္ဒိရံ ကာမကာမီ။|
    block |တံ သင်္ကရံ ဗြာဟ္မဏဿပ္ပဒာယ၊ အာမန္တယီ ပုတ္တမလီနသတ္တံ။|
  count |၇၂|
    block |အဇ္ဇေဝ ရဇ္ဇံ အဘိသိဉ္စယဿု၊ ဓမ္မံ စရ သေသု ပရေသု စာပိ။|
    block |အဓမ္မကာရော စ တေ မာဟု ရဋ္ဌေ၊ ဂစ္ဆာမဟံ ပေါရိသာဒဿ ဉတ္တေ။|
  count |၇၃|
    block |ကိံ ကမ္မ ကုဗ္ဗံ တဝ ဒေဝ ပါဝ၊ နာရာဓယီ တံ တဒိစ္ဆာမိ သောတုံ။|
    block |ယမဇ္ဇ ရဇ္ဇမှိ ဥဒဿယေ တုဝံ၊ ရဇ္ဇမ္ပိ နိစ္ဆေယျံ တယာ ဝိနာဟံ။|
  count |၇၄|
    block |န ကမ္မုနာ ဝါ ဝစသာ ဝ တာတ၊ အပရာဓိတောဟံ တုဝိယံ သရာမိ။|
    block |သန္ဓိဉ္စ ကတွာ ပုရိသာဒကေန၊ သစ္စာနုရက္ခီ ပုနာဟံ ဂမိဿံ။|
  count |၇၅|
    block |အဟံ ဂမိဿာမိ ဣဓေဝ ဟောဟိ၊ နတ္ထိ တတော ဇီဝတော ဝိပ္ပမောက္ခေါ။|
    block |သစေ တုဝံ ဂစ္ဆသိယေဝ ရာဇ၊ အဟမ္ပိ ဂစ္ဆာမိ ဥဘော န ဟောမ။|
  count |၇၆|
    block |အဒ္ဓါ ဟိ တာတ သတာနေသ ဓမ္မော၊ မရဏာ စ မေ ဒုက္ခတရံ တဒဿ။|
    block |ကမ္မာသပါဒော တံ ယဒာ ပစိတွာ၊ ပသယှ ခါဒေ ဘိဒာ ရုက္ခသူလေ။|
  count |၇၇|
    block |ပါဏေန တေ ပါဏမဟံ နိမိဿံ၊ မာ တွံ အဂါ ပေါရိသာဒဿ ဉတ္တေ။|
    block |ဧတဉ္စ တေ ပါဏမဟံ နိမိဿံ၊ တသ္မာ မတံ ဇီဝိတဿ ဝဏ္ဏေမိ။|
  count |၇၈|
    block |တတော ဟဝေ ဓိတိမာ ရာဇပုတ္တော၊ ဝန္ဒိတွာ မာတု စ ပိတု စ ပါဒေ။|
    block |ဒုခိနိဿ မာတာ နိပတာ ပထဗျာ၊ ပိတာဿ ပဂ္ဂယှ ဘုဇာနိ ကန္ဒတိ။|
  count |၇၉|
    block |တံ ဂစ္ဆန္တံ တာဝ ပိတာ ဝိဒိတွာ၊ ပရမ္မုခေါ ဝန္ဒတိ ပဉ္ဇလီကော။|
    block |သောမော စ ရာဇာ ဝရုဏော စ ရာဇာ၊ ပဇာပတီ စန္ဒိမာ သူရိယော စ။|
    block |ဧတေဟိ ဂုတ္တော ပုရိသာဒကမှာ၊ အနုညာတော သောတ္ထိ ပစ္စေဟိ တာတ။|
  count |၈၀|
    block |ယံ ဒဏ္ဍကိရညော ဂတဿ မာတာ၊ ရာမဿကာသိ သောတ္ထာနံ သုဂုတ္တာ။|
    block |တံ တေ အဟံ သောတ္ထာနံ ကရောမိ၊ ဧတေန သစ္စေန သရန္တု ဒေဝါ။|
    block |အနုညာတော သောတ္ထိ ပစ္စေဟိ ပုတ္တ။|
  count |၈၁|
    block |အာဝီ ရဟော ဝါပီ မနောပဒောသံ၊ နာဟံ သရေ ဇာတု မလီနသတ္တေ။|
    block |ဧတေန သစ္စေန သရန္တု ဒေဝါ၊ အနုညာတော သောတ္ထိ ပစ္စေဟိ ဘာတိက။|
  count |၈၂|
    block |ယသ္မာ စ မေ အနဓိမနောသိ သာမိ၊ န စာပိ မေ မနသာ အပ္ပိယောသိ။|
    block |ဧတေန သစ္စေန သရန္တု ဒေဝါ၊ အနုညာတော သောတ္ထိ ပစ္စေဟိ သာမိ။|
  count |၈၃|
    block |ဗြဟာ ဥဇူ စာရုမုခေါ ကုတောသိ၊ န မံ ပဇာနာသိ ဝနေ ဝသန္တံ။|
    block |လုဒ္ဒံ မံ ဉတွာ ပုရိသာဒကောတိ၊ ကော သောတ္ထိ မာဇာနမိဓာဝဇေယျ။|
  count |၈၄|
    block |ဇာနာမိ လုဒ္ဒ ပုရိသာဒကော တွံ၊ န တံ န ဇာနာမိ ဝနေ ဝသန္တံ။|
    block |အဟဉ္စ ပုတ္တောသ္မိ ဇယဒ္ဒိသဿ၊ မမဇ္ဇ ခါဒ ပိတုနော ပမောက္ခါ။|
  count |၈၅|
    block |ဇာနာမိ ပုတ္တောတိ ဇယဒ္ဒိသဿ၊ တထာ ဟိ ဝေါ မုခဝဏ္ဏော ဥဘိန္နံ။|
    block |သုဒုက္ကရညေဝ ကတံ တဝေဒံ၊ ယော မတ္တုမိစ္ဆေ ပိတုနော ပမောက္ခါ။|
  count |၈၆|
    block |န ဒုက္ကရံ ကိဉ္စိ မဟေတ္ထ မညေ၊ ယော မတ္တုမိစ္ဆေ ပိတုနော ပမောက္ခါ။|
    block |မာတု စ ဟေတု ပရလောက ဂန္တွာ၊ သုခေန သဂ္ဂေန စ သမ္ပယုတ္တော။|
  count |၈၇|
    block |အဟဉ္စ ခေါ အတ္တနော ပါပကိရိယံ၊ အာဝီ ရဟော ဝါပိ သရေ န ဇာတု။|
    block |သင်္ခါတဇာတီမရဏောဟမသ္မိ၊ ယထေဝ မေ ဣဓ တထာ ပရတ္ထ။|
  count |၈၈|
    block |ခါဒဇ္ဇ မံ ဒာနိ မဟာနုဘာဝ၊ ကရဿု ကိစ္စာနိ ဣမံ သရီရံ။|
    block |ရုက္ခဿ ဝါ တေ ပပတာမိ အဂ္ဂါ၊ ဆာဒယမာနော မယှံ တွမဒေသိ မံသံ။|
  count |၈၉|
    block |ဣဒဉ္စ တေ ရုစ္စတိ ရာဇပုတ္တ၊ စဇေသိ ပါဏံ ပိတုနော ပမောက္ခါ။|
    block |တသ္မာ ဟိ သော တွံ တရမာနရူပေါ၊ သမ္ဘဉ္ဇ ကဋ္ဌာနိ ဇလေဟိ အဂ္ဂိံ။|
  count |၉၀|
    block |တတော ဟဝေ ဓိတိမာ ရာဇပုတ္တော၊ ဒာရုံ သမာဟတွာ မဟန္တမဂ္ဂိံ။|
    block |သန္ဒီပယိတွာ ပဋိဝေဒယိတ္ထ၊ အာဒီပိတော ဒာနိ မဟာယမဂ္ဂိ။|
  count |၉၁|
    block |ခါဒဇ္ဇ မံ ဒာနိ ပသယှကာရီ၊ ကိံ မံ မုဟုံ ပေက္ခသိ ဟဋ္ဌလောမော။|
    block |တထာ တထာ တုယှမဟံ ကရောမိ၊ ယထာ ယထာ မံ ဆာဒယမာနော အဒေသိ။|
  count |၉၂|
    block |ကော တာဒိသံ အရဟတိ ခါဒိတာယေ၊ ဓမ္မေ ဌိတံ သစ္စဝါဒိံ ဝဒညုံ။|
    block |မုဒ္ဓါပိ တဿ ဝိဖလေယျ သတ္တဓာ၊ ယော တာဒိသံ သစ္စဝါဒိံ အဒေယျ။|
  count |၉၃|
    block |ဣဒဉှိ သော ဗြာဟ္မဏံ မညမာနော၊ သသော အဝါသေသိ သကေ သရီရေ။|
    block |တေနေဝ သော စန္ဒိမာ ဒေဝပုတ္တော၊ သသတ္ထုတော ကာမဒုဟဇ္ဇ ယက္ခ။|
  count |၉၄|
    block |စန္ဒော ယထာ ရာဟုမုခါ ပမုတ္တော၊ ဝိရောစတေ ပန္နရသေဝ ဘာဏုမာ။|
    block |ဧဝံ တုဝံ ပေါရိသာဒာ ပမုတ္တော၊ ဝိရောစ ကပိလေ မဟာနုဘာဝ။|
    block |အာမောဒယံ ပိတရံ မာတရဉ္စ၊ သဗ္ဗော စ တေ နန္ဒတု ဉာတိပက္ခေါ။|
  count |၉၅|
    block |တတော ဟဝေ ဓိတိမာ ရာဇပုတ္တော၊ ကတဉ္ဇလီ ပရိယာယ ပေါရိသာဒံ။|
    block |အနုညာတော သောတ္ထိ သုခီ အရောဂေါ၊ ပစ္စာဂမာ ကပိလမလီနသတ္တာ။|
  count |၉၆|
    block |တံ နေဂမာ ဇာနပဒာ စ သဗ္ဗေ၊ ဟတ္ထာရောဟာ ရထိကာ ပတ္တိကာ စ။|
    block |နမဿမာနာ ပဉ္ဇလိကာ ဥပါဂမုံ၊ နမတ္ထု တေ ဒုက္ကရကာရကောသီတိ။|
  stand |ဇယဒ္ဒိသဇာတကံ တတိယံ။|
  count |  |
  block |၅၁၄။ ဆဒ္ဒန္တဇာတကံ ၄|
  count |၉၇|
    block |ကိံ နု သောစသိနုစ္စင်္ဂိ၊ ပဏ္ဍူသိ ဝရဝဏ္ဏိနိ။|
    block |မိလာယသိ ဝိသာလက္ခိ၊ မာလာဝ ပရိမဒ္ဒိတာ။|
  count |၉၈|
    block |ဒောဟဠော မေ မဟာရာဇ၊ သုပိနန္တေနုပဇ္ဈဂါ။|
    block |န သော သုလဘရူပေါဝ၊ ယာဒိသော မမ ဒောဟဠော။|
  count |၉၉|
    block |ယေ ကေစိ မာနုသာ ကာမာ၊ ဣဓ လောကသ္မိ နန္ဒနေ။|
    block |သဗ္ဗေ တေ ပစုရာ မယှံ၊ အဟံ တေ ဒမ္မိ ဒောဟဠံ။|
  count |၁၀၀|
    block |လုဒ္ဒာ ဒေဝ သမာယန္တု၊ ယေ ကေစိ ဝိဇိတေ တဝ။|
    block |ဧတေသံ အဟမက္ခိဿံ၊ ယာဒိသော မမ ဒောဟဠော။|
  count |၁၀၁|
    block |ဣမေ တေ လုဒ္ဒကာ ဒေဝိ၊ ကတဟတ္ထာ ဝိသာရဒာ။|
    block |ဝနညူ စ မိဂညူ စ၊ မမတ္ထေ စတ္တဇီဝိတာ။|
  count |၁၀၂|
    block |လုဒ္ဒပုတ္တာ နိသာမေထ၊ ယာဝန္တေတ္ထ သမာဂတာ။|
    block |ဆဗ္ဗိသာဏံ ဂဇံ သေတံ၊ အဒ္ဒသံ သုပိနေ အဟံ။|
    block |တဿ ဒန္တေဟိ မေ အတ္ထော၊ အလာဘေ နတ္ထိ ဇီဝိတံ။|
  count |၁၀၃|
    block |န နော ပိတူနံ န ပိတာမဟာနံ၊ ဒိဋ္ဌော သုတော ကုဉ္ဇရော ဆဗ္ဗိသာဏော။|
    block |ယမဒ္ဒသာ သုပိနေ ရာဇပုတ္တီ၊ အက္ခါဟိ နော ယာဒိသော ဟတ္ထိနာဂေါ။|
  count |၁၀၄|
    block |ဒိသာ စတဿော ဝိဒိသာ စတဿော၊ ဥဒ္ဓံ အဓော ဒသ ဒိသာ ဣမာယော။|
    block |ကတမံ ဒိသံ တိဋ္ဌတိ နာဂရာဇာ၊ ယမဒ္ဒသာ သုပိနေ ဆဗ္ဗိသာဏံ။|
  count |၁၀၅|
    block |ဣတော ဥဇုံ ဥတ္တရိယံ ဒိသာယံ၊ အတိက္ကမ္မ သော သတ္တဂိရီ ဗြဟန္တေ။|
    block |သုဝဏ္ဏပဿော နာမ ဂိရီ ဥဠာရော၊ သုပုပ္ဖိတော ကိမ္ပုရိသာနုစိဏ္ဏော။|
  count |၁၀၆|
    block |အာရုယှ သေလံ ဘဝနံ ကိန္နရာနံ၊ ဩလောကယ ပဗ္ဗတပါဒမူလံ။|
    block |အထ ဒက္ခသီ မေဃသမာနဝဏ္ဏံ၊ နိဂြောဓရာဇံ အထ သဟဿပါဒံ။|
  count |၁၀၇|
    block |တတ္ထစ္ဆတီ ကုဉ္ဇရော ဆဗ္ဗိသာဏော၊ သဗ္ဗသေတော ဒုပ္ပသဟော ပရေဘိ။|
    block |ရက္ခန္တိ နံ အဋ္ဌသဟဿနာဂါ၊ ဤသာဒန္တာ ဝါတဇဝပ္ပဟာရိနော။|
  count |၁၀၈|
    block |တိဋ္ဌန္တိ တေ တုမူလံ ပဿသန္တာ၊ ကုပ္ပန္တိ ဝါတဿပိ ဧရိတဿ။|
    block |မနုဿဘူတံ ပန တတ္ထ ဒိသွာ၊ ဘသ္မံ ကရေယျုံ နာဿ ရဇောပိ တဿ။|
  count |၁၀၉|
    block |ဗဟူ ဟိမေ ရာဇကုလမှိ သန္တိ၊ ပိဠန္ဓနာ ဇာတရူပဿ ဒေဝီ။|
    block |မုတ္တာမဏီဝေဠုရိယာမယာ စ၊ ကိံ ကာဟသိ ဒန္တပိဠန္ဓနေန။|
    block |မာရေတုကာမာ ကုဉ္ဇရံ ဆဗ္ဗိသာဏံ၊ ဥဒာဟု ဃာတေဿသိ လုဒ္ဒပုတ္တေ။|
  count |၁၁၀|
    block |သာ ဣဿိတာ ဒုက္ခိတာ စသ္မိ လုဒ္ဒ၊ ဥဒ္ဓဉ္စ သုဿာမိ အနုဿရန္တီ။|
    block |ကရောဟိ မေ လုဒ္ဒက ဧတမတ္ထံ၊ ဒဿာမိ တေ ဂါမဝရာနိ ပဉ္စ။|
  count |၁၁၁|
    block |ကတ္ထစ္ဆတီ ကတ္ထမုပေတိ ဌာနံ၊ ဝီထိဿ ကာ နှာန ဂတဿ ဟောတိ။|
    block |ကထဉှိ သော နှာယတိ နာဂရာဇာ၊ ကထံ ဝိဇာနေမု ဂတိံ ဂဇဿ။|
  count |၁၁၂|
    block |တတ္ထေဝ သာ ပေါက္ခရဏီ အဒူရေ၊ ရမ္မာ သုတိတ္ထာ စ မဟောဒိကာ စ။|
    block |သမ္ပုပ္ဖိတာ ဘမရဂဏာနုစိဏ္ဏာ၊ ဧတ္ထ ဟိ သော နှာယတိ နာဂရာဇာ။|
  count |၁၁၃|
    block |သီသံ နဟာတုပ္ပလ မာလဘာရီ၊ သဗ္ဗသေတော ပုဏ္ဍရီကတ္တစင်္ဂီ။|
    block |အာမောဒမာနော ဂစ္ဆတိ သန္နိကေတံ၊ ပုရက္ခတွာ မဟေသိံ သဗ္ဗဘဒ္ဒံ။|
  count |၁၁၄|
    block |တတ္ထေဝ သော ဥဂ္ဂဟေတွာန ဝါကျံ၊ အာဒာယ တူဏိဉ္စ ဓနုဉ္စ လုဒ္ဒော။|
    block |ဝိတုရိယတိ သတ္တဂိရီ ဗြဟန္တေ၊ သုဝဏ္ဏပဿံ နာမ ဂိရိံ ဥဠာရံ။|
  count |၁၁၅|
    block |အာရုယှ သေလံ ဘဝနံ ကိန္နရာနံ၊ ဩလောကယီ ပဗ္ဗတပါဒမူလံ။|
    block |တတ္ထဒ္ဒသာ မေဃသမာနဝဏ္ဏံ၊ နိဂြောဓရာဇံ အဋ္ဌသဟဿပါဒံ။|
  count |၁၁၆|
    block |တတ္ထဒ္ဒသာ ကုဉ္ဇရံ ဆဗ္ဗိသာဏံ၊ သဗ္ဗသေတံ ဒုပ္ပသဟံ ပရေဘိ။|
    block |ရက္ခန္တိ နံ အဋ္ဌသဟဿနာဂါ၊ ဤသာဒန္တာ ဝါတဇဝပ္ပဟာရိနော။|
  count |၁၁၇|
    block |တတ္ထဒ္ဒသာ ပေါက္ခရဏိံ အဒူရေ၊ ရမ္မံ သုတိတ္ထဉ္စ မဟောဒိကဉ္စ။|
    block |သမ္ပုပ္ဖိတံ ဘမရဂဏာနုစိဏ္ဏံ၊ ယတ္ထ ဟိ သော နှာယတိ နာဂရာဇာ။|
  count |၁၁၈|
    block |ဒိသွာန နာဂဿ ဂတိံ ဌိတိဉ္စ၊ ဝီထိဿ ယာ နှာနဂတဿ ဟောတိ။|
    block |ဩပါတမာဂစ္ဆိ အနရိယရူပေါ၊ ပယောဇိတော စိတ္တဝသာနုဂါယ။|
  count |၁၁၉|
    block |ခဏိတွာန ကာသုံ ဖလကေဟိ ဆာဒယိ၊ အတ္တာနမောဓာယ ဓနုဉ္စ လုဒ္ဒော။|
    block |ပဿာဂတံ ပုထုသလ္လေန နာဂံ၊ သမပ္ပယီ ဒုက္ကဋကမ္မကာရီ။|
  count |၁၂၀|
    block |ဝိဒ္ဓေါ စ နာဂေါ ကောဉ္စမနာဒိ ဃောရံ၊ သဗ္ဗေ စ နာဂါ နိန္နဒုံ ဃောရရူပံ။|
    block |တိဏဉ္စ ကဋ္ဌဉ္စ ရဏံ ကရောန္တာ၊ ဓာဝိံသု တေ အဋ္ဌဒိသာ သမန္တတော။|
  count |၁၂၁|
    block |ဝဓိဿမေတန္တိ ပရာမသန္တော၊ ကာသာဝမဒ္ဒက္ခိ ဓဇံ ဣသီနံ။|
    block |ဒုက္ခေန ဖုဋ္ဌဿုဒပါဒိ သညာ၊ အရဟဒ္ဓဇော သဗ္ဘိ အဝဇ္ဈရူပေါ။|
  count |၁၂၂|
    block |အနိက္ကသာဝေါ ကာသာဝံ၊ ယော ဝတ္ထံ ပရိဒဟိဿတိ။|
    block |အပေတော ဒမသစ္စေန၊ န သော ကာသာဝမရဟတိ။|
  count |၁၂၃|
    block |ယော စ ဝန္တကသာဝဿ၊ သီလေသု သုသမာဟိတော။|
    block |ဥပေတော ဒမသစ္စေန၊ သ ဝေ ကာသာဝမရဟတိ။|
  count |၁၂၄|
    block |သမပ္ပိတော ပုထုသလ္လေန နာဂေါ၊ အဒုဋ္ဌစိတ္တော လုဒ္ဒကမဇ္ဈဘာသိ။|
    block |ကိမတ္ထယံ ကိဿ ဝါ သမ္မ ဟေတု၊ မမံ ဝဓီ ကဿ ဝါယံ ပယောဂေါ။|
  count |၁၂၅|
    block |ကာသိဿ ရညော မဟေသီ ဘဒန္တေ၊ သာ ပူဇိတာ ရာဇကုလေ သုဘဒ္ဒာ။|
    block |တံ အဒ္ဒသာ သာ စ မမံ အသံသိ၊ ဒန္တေဟိ အတ္ထောတိ စ မံ အဝေါစ။|
  count |၁၂၆|
    block |ဗဟူ ဟိ မေ ဒန္တယုဂါ ဥဠာရာ၊ ယေ မေ ပိတူနဉ္စ ပိတာမဟာနံ။|
    block |ဇာနာတိ သာ ကောဓနာ ရာဇပုတ္တီ၊ ဝဓတ္ထိကာ ဝေရမကာသိ ဗာလာ။|
  count |၁၂၇|
    block |ဥဋ္ဌေဟိ တွံ လုဒ္ဒ ခရံ ဂဟေတွာ၊ ဒန္တေ ဣမေ ဆိန္ဒ ပုရာ မရာမိ။|
    block |ဝဇ္ဇာသိ တံ ကောဓနံ ရာဇပုတ္တိံ၊ နာဂေါ ဟတော ဟန္ဒ ဣမဿ ဒန္တာ။|
  count |၁၂၈|
    block |ဥဋ္ဌာယ သော လုဒ္ဒော ခရံ ဂဟေတွာ၊ ဆေတွာန ဒန္တာနိ ဂဇုတ္တမဿ။|
    block |ဝဂ္ဂူ သုဘေ အပ္ပဋိမေ ပထဗျာ၊ အာဒာယ ပက္ကာမိ တတော ဟိ ခိပ္ပံ။|
  count |၁၂၉|
    block |ဘယဋ္ဋိတာ နာဂဝဓေန အဋ္ဋာ၊ ယေ တေ နာဂါ အဋ္ဌ ဒိသာ ဝိဓာဝုံ။|
    block |အဒိသွာန ပေါသံ ဂဇပစ္စမိတ္တံ၊ ပစ္စာဂမုံ ယေန သော နာဂရာဇာ။|
  count |၁၃၀|
    block |တေ တတ္ထ ကန္ဒိတွာ ရောဒိတွာန နာဂါ၊ သီသေ သကေ ပံသုကံ ဩကိရိတွာ။|
    block |အဂမံသု တေ သဗ္ဗေ သကံ နိကေတံ၊ ပုရက္ခတွာ မဟေသိံ သဗ္ဗဘဒ္ဒံ။|
  count |၁၃၁|
    block |အာဒာယ ဒန္တာနိ ဂဇုတ္တမဿ၊ ဝဂ္ဂူ သုဘေ အပ္ပဋိမေ ပထဗျာ။|
    block |သုဝဏ္ဏရာဇီဟိ သမန္တမောဒရေ၊ သော လုဒ္ဒကော ကာသိပုရံ ဥပါဂမိ။|
    block |ဥပနေသိ သော ရာဇကညာယ ဒန္တေ၊ နာဂေါ ဟတော ဟန္ဒ ဣမဿ ဒန္တာ။|
  count |၁၃၂|
    block |ဒိသွာန ဒန္တာနိ ဂဇုတ္တမဿ၊ ဘတ္တုပ္ပိယဿ ပုရိမာယ ဇာတိယာ။|
    block |တတ္ထေဝ တဿာ ဟဒယံ အဖာလိ၊ တေနေဝ သာ ကာလမကာသိ ဗာလာ။|
  count |၁၃၃|
    block |သမ္ဗောဓိပတ္တော သ မဟာနုဘာဝေါ၊ သိတံ အကာသိ ပရိသာယ မဇ္ဈေ။|
    block |ပုစ္ဆိံသု ဘိက္ခူ သုဝိမုတ္တစိတ္တာ၊ နာကာရဏေ ပါတုကရောန္တိ ဗုဒ္ဓါ။|
  count |၁၃၄|
    block |ယမဒ္ဒသာထ ဒဟရိံ ကုမာရိံ၊ ကာသာယဝတ္ထံ အနဂါရိယံ စရန္တိံ။|
    block |သာ ခေါ တဒာ ရာဇကညာ အဟောသိ၊ အဟံ တဒာ နာဂရာဇာ အဟောသိံ။|
  count |၁၃၅|
    block |အာဒာယ ဒန္တာနိ ဂဇုတ္တမဿ၊ ဝဂ္ဂူ သုဘေ အပ္ပဋိမေ ပထဗျာ။|
    block |ယော လုဒ္ဒကော ကာသိပုရံ ဥပါဂမိ၊ သော ခေါ တဒာ ဒေဝဒတ္တော အဟောသိ။|
  count |၁၃၆|
    block |အနာဝသူရံ စိရရတ္တသံသိတံ၊ ဥစ္စာဝစံ စရိတမိဒံ ပုရာဏံ။|
    block |ဝီတဒ္ဒရော ဝီတသောကော ဝိသလ္လော၊ သယံ အဘိညာယ အဘာသိ ဗုဒ္ဓေါ။|
  count |၁၃၇|
    block |အဟံ ဝေါ တေန ကာလေန၊ အဟောသိံ တတ္ထ ဘိက္ခဝေါ။|
    block |နာဂရာဇာ တဒာ ဟောမိ၊ ဧဝံ ဓာရေထ ဇာတကန္တိ။|
  stand |ဆဒ္ဒန္တဇာတကံ စတုတ္ထံ။|
  count |  |
  block |၅၁၅။ သမ္ဘဝဇာတကံ ၅|
  count |၁၃၈|
    block |ရဇ္ဇဉ္စ ပဋိပန္နာသ္မ၊ အာဓိပစ္စံ သုစီရတ။|
    block |မဟတ္တံ ပတ္တုမိစ္ဆာမိ၊ ဝိဇေတုံ ပထဝိံ ဣမံ။|
  count |၁၃၉|
    block |ဓမ္မေန နော အဓမ္မေန၊ အဓမ္မော မေ န ရုစ္စတိ။|
    block |ကိစ္စောဝ ဓမ္မော စရိတော၊ ရညော ဟောတိ သုစီရတ။|
  count |၁၄၀|
    block |ဣဓ စေဝါနိန္ဒိတာ ယေန၊ ပေစ္စ ယေန အနိန္ဒိတာ။|
    block |ယသံ ဒေဝမနုဿေသု၊ ယေန ပပ္ပေါမု ဗြာဟ္မဏ။|
  count |၁၄၁|
    block |ယောဟံ အတ္ထဉ္စ ဓမ္မဉ္စ၊ ကတ္တုမိစ္ဆာမိ ဗြာဟ္မဏ။|
    block |တံ တွံ အတ္ထဉ္စ ဓမ္မဉ္စ၊ ဗြာဟ္မဏက္ခါဟိ ပုစ္ဆိတော။|
  count |၁၄၂|
    block |နာညတြ ဝိဓုရာ ရာဇ၊ ဧတဒက္ခါတုမရဟတိ။|
    block |ယံ တွံ အတ္ထဉ္စ ဓမ္မဉ္စ၊ ကတ္တုမိစ္ဆသိ ခတ္တိယ။|
  count |၁၄၃|
    block |ဧဟိ ခေါ ပဟိတော ဂစ္ဆ၊ ဝိဓုရဿ ဥပန္တိကံ။|
    block |နိက္ခဉ္စိမံ သုဝဏ္ဏဿ၊ ဟရံ ဂစ္ဆ သုစီရတ။|
    block |အဘိဟာရံ ဣမံ ဒဇ္ဇာ၊ အတ္ထဓမ္မာနုသိဋ္ဌိယာ။|
  count |၁၄၄|
    block |သွာဓိပ္ပါဂါ ဘာရဒွာဇော၊ ဝိဓုရဿ ဥပန္တိကံ။|
    block |တမဒ္ဒသ မဟာဗြဟ္မာ၊ အသမာနံ သကေ ဃရေ။|
  count |၁၄၅|
    block |ရညောဟံ ပဟိတော ဒူတော၊ ကောရဗျဿ ယသဿိနော။|
    block |အတ္ထံ ဓမ္မဉ္စ ပုစ္ဆေသိ၊ ဣစ္စဗြဝိ ယုဓိဋ္ဌိလော။|
    block |တံ တွံ အတ္ထဉ္စ ဓမ္မဉ္စ၊ ဝိဓုရက္ခါဟိ ပုစ္ဆိတော။|
  count |၁၄၆|
    block |ဂင်္ဂံ မေ ပိဒဟိဿန္တိ၊ န တံ သက္ကောမိ ဗြာဟ္မဏ။|
    block |အပိဓေတုံ မဟာသိန္ဓုံ၊ တံ ကထံ သော ဘဝိဿတိ။|
  count |၁၄၇|
    block |န တေ သက္ကောမိ အက္ခါတုံ၊ အတ္ထံ ဓမ္မဉ္စ ပုစ္ဆိတော။|
    block |ဘဒြကာရော စ မေ ပုတ္တော၊ ဩရသော မမ အတြဇော။|
    block |တံ တွံ အတ္ထဉ္စ ဓမ္မဉ္စ၊ ဂန္တွာ ပုစ္ဆဿု ဗြာဟ္မဏ။|
  count |၁၄၈|
    block |သွာဓိပ္ပါဂါ ဘာရဒွာဇော၊ ဘဒြကာရဿုပန္တိကံ။|
    block |တမဒ္ဒသ မဟာဗြဟ္မာ၊ နိသိန္နံ သမှိ ဝေသ္မနိ။|
  count |၁၄၉|
    block |ရညောဟံ ပဟိတော ဒူတော၊ ကောရဗျဿ ယသဿိနော။|
    block |အတ္ထံ ဓမ္မဉ္စ ပုစ္ဆေသိ၊ ဣစ္စဗြဝိ ယုဓိဋ္ဌိလော။|
    block |တံ တွံ အတ္ထဉ္စ ဓမ္မဉ္စ၊ ဘဒြကာရ ပဗြူဟိ မေ။|
  count |၁၅၀|
    block |မံသကာဇံ အဝဟာယ၊ ဂေါဓံ အနုပတာမဟံ။|
    block |န တေ သက္ကောမိ အက္ခါတုံ၊ အတ္ထံ ဓမ္မဉ္စ ပုစ္ဆိတော။|
  count |၁၅၁|
    block |သဉ္စယော နာမ မေ ဘာတာ၊ ကနိဋ္ဌော မေ သုစီရတ။|
    block |တံ တွံ အတ္ထဉ္စ ဓမ္မဉ္စ၊ ဂန္တွာ ပုစ္ဆဿု ဗြာဟ္မဏ။|
  count |၁၅၂|
    block |သွာဓိပ္ပါဂါ ဘာရဒွာဇော၊ သဉ္စယဿ ဥပန္တိကံ။|
    block |တမဒ္ဒသ မဟာဗြဟ္မာ၊ နိသိန္နံ သမှိ ဝေသ္မနိ။|
  count |၁၅၃|
    block |ရညောဟံ ပဟိတော ဒူတော၊ ကောရဗျဿ ယသဿိနော။|
    block |အတ္ထံ ဓမ္မဉ္စ ပုစ္ဆေသိ၊ ဣစ္စဗြဝိ ယုဓိဋ္ဌိလော။|
    block |တံ တွံ အတ္ထဉ္စ ဓမ္မဉ္စ၊ သဉ္စယက္ခါဟိ ပုစ္ဆိတော။|
  count |၁၅၄|
    block |သဒာ မံ ဂိလတေ မစ္စု၊ သာယံ ပါတော သုစီရတ။|
    block |န တေ သက္ကောမိ အက္ခါတုံ၊ အတ္ထံ ဓမ္မဉ္စ ပုစ္ဆိတော။|
  count |၁၅၅|
    block |သမ္ဘဝေါ နာမ မေ ဘာတာ၊ ကနိဋ္ဌော မေ သုစီရတ။|
    block |တံ တွံ အတ္ထဉ္စ ဓမ္မဉ္စ၊ ဂန္တွာ ပုစ္ဆဿု ဗြာဟ္မဏ။|
  count |၁၅၆|
    block |အဗ္ဘုတော ဝတ ဘော ဓမ္မော၊ နာယံ အသ္မာက ရုစ္စတိ။|
    block |တယော ဇနာ ပိတာပုတ္တာ၊ တေသု ပညာယ နော ဝိဒူ။|
  count |၁၅၇|
    block |န တံ သက္ကောထ အက္ခါတုံ၊ အတ္ထံ ဓမ္မဉ္စ ပုစ္ဆိတာ။|
    block |ကထံ နု ဒဟရော ဇညာ၊ အတ္ထံ ဓမ္မဉ္စ ပုစ္ဆိတော။|
  count |၁၅၈|
    block |မာ နံ ဒဟရောတိ ဥညာသိ၊ အပုစ္ဆိတွာန သမ္ဘဝံ။|
    block |ပုစ္ဆိတွာ သမ္ဘဝံ ဇညာ၊ အတ္ထံ ဓမ္မဉ္စ ဗြာဟ္မဏ။|
  count |၁၅၉|
    block |ယထာပိ စန္ဒော ဝိမလော၊ ဂစ္ဆံ အာကာသဓာတုယာ။|
    block |သဗ္ဗေ တာရာဂဏေ လောကေ၊ အာဘာယ အတိရောစတိ။|
  count |၁၆၀|
    block |ဧဝမ္ပိ ဒဟရူပေတော၊ ပညာယောဂေန သမ္ဘဝေါ။|
    block |မာ နံ ဒဟရောတိ ဥညာသိ၊ အပုစ္ဆိတွာန သမ္ဘဝံ။|
    block |ပုစ္ဆိတွာ သမ္ဘဝံ ဇညာ၊ အတ္ထံ ဓမ္မဉ္စ ဗြာဟ္မဏ။|
  count |၁၆၁|
    block |ယထာပိ ရမ္မကော မာသော၊ ဂိမှာနံ ဟောတိ ဗြာဟ္မဏ။|
    block |အတေဝညေဟိ မာသေဟိ၊ ဒုမပုပ္ဖေဟိ သောဘတိ။|
  count |၁၆၂|
    block |ဧဝမ္ပိ ဒဟရူပေတော၊ ပညာယောဂေန သမ္ဘဝေါ။|
    block |မာ နံ ဒဟရောတိ ဥညာသိ၊ အပုစ္ဆိတွာန သမ္ဘဝံ။|
    block |ပုစ္ဆိတွာ သမ္ဘဝံ ဇညာ၊ အတ္ထံ ဓမ္မဉ္စ ဗြာဟ္မဏ။|
  count |၁၆၃|
    block |ယထာပိ ဟိမဝါ ဗြဟ္မေ၊ ပဗ္ဗတော ဂန္ဓမာဒနော။|
    block |နာနာရုက္ခေဟိ သဉ္ဆန္နော၊ မဟာဘူတဂဏာလယော။|
    block |ဩသဓေဟိ စ ဒိဗ္ဗေဟိ၊ ဒိသာ ဘာတိ ပဝါတိ စ။|
  count |၁၆၄|
    block |ဧဝမ္ပိ ဒဟရူပေတော၊ ပညာယောဂေန သမ္ဘဝေါ။|
    block |မာ နံ ဒဟရောတိ ဥညာသိ၊ အပုစ္ဆိတွာန သမ္ဘဝံ။|
    block |ပုစ္ဆိတွာ သမ္ဘဝံ ဇညာ၊ အတ္ထံ ဓမ္မဉ္စ ဗြာဟ္မဏ။|
  count |၁၆၅|
    block |ယထာပိ ပါဝကော ဗြဟ္မေ၊ အစ္စိမာလီ ယသဿိမာ။|
    block |ဇလမာနော ဝနေ ဂစ္ဆေ၊ အနလော ကဏှဝတ္တနီ။|
  count |၁၆၆|
    block |ဃတာသနော ဓူမကေတု၊ ဥတ္တမာဟေဝနန္ဒဟော။|
    block |နိသီထေ ပဗ္ဗတဂ္ဂသ္မိံ၊ ပဟူတေဓော ဝိရောစတိ။|
  count |၁၆၇|
    block |ဧဝမ္ပိ ဒဟရူပေတော၊ ပညာယောဂေန သမ္ဘဝေါ။|
    block |မာ နံ ဒဟရောတိ ဥညာသိ၊ အပုစ္ဆိတွာန သမ္ဘဝံ။|
    block |ပုစ္ဆိတွာ သမ္ဘဝံ ဇညာ၊ အတ္ထံ ဓမ္မဉ္စ ဗြာဟ္မဏ။|
  count |၁၆၈|
    block |ဇဝေန ဘဒြံ ဇာနန္တိ၊ ဗလိဗဒ္ဒဉ္စ ဝါဟိယေ။|
    block |ဒောဟေန ဓေနုံ ဇာနန္တိ၊ ဘာသမာနဉ္စ ပဏ္ဍိတံ။|
  count |၁၆၉|
    block |ဧဝမ္ပိ ဒဟရူပေတော၊ ပညာယောဂေန သမ္ဘဝေါ။|
    block |မာ နံ ဒဟရောတိ ဥညာသိ၊ အပုစ္ဆိတွာန သမ္ဘဝံ။|
    block |ပုစ္ဆိတွာ သမ္ဘဝံ ဇညာ၊ အတ္ထံ ဓမ္မဉ္စ ဗြာဟ္မဏ။|
  count |၁၇၀|
    block |သွာဓိပ္ပါဂါ ဘာရဒွာဇော၊ သမ္ဘဝဿ ဥပန္တိကံ။|
    block |တမဒ္ဒသ မဟာဗြဟ္မာ၊ ကီဠမာနံ ဗဟီပုရေ။|
  count |၁၇၁|
    block |ရညောဟံ ပဟိတော ဒူတော၊ ကောရဗျဿ ယသဿိနော။|
    block |အတ္ထံ ဓမ္မဉ္စ ပုစ္ဆေသိ၊ ဣစ္စဗြဝိ ယုဓိဋ္ဌိလော။|
    block |တံ တွံ အတ္ထဉ္စ ဓမ္မဉ္စ၊ သမ္ဘဝက္ခါဟိ ပုစ္ဆိတော။|
  count |၁၇၂|
    block |တဂ္ဃ တေ အဟမက္ခိဿံ၊ ယထာပိ ကုသလော တထာ။|
    block |ရာဇာ စ ခေါ တံ ဇာနာတိ၊ ယဒိ ကာဟတိ ဝါ န ဝါ။|
  count |၁၇၃|
    block |အဇ္ဇ သုဝေတိ သံသေယျ၊ ရညာ ပုဋ္ဌော သုစီရတ။|
    block |မာ ကတွာ အဝသီ ရာဇာ၊ အတ္ထေ ဇာတေ ယုဓိဋ္ဌိလော။|
  count |၁၇၄|
    block |အဇ္ဈတ္တညေဝ သံသေယျ၊ ရညာ ပုဋ္ဌော သုစီရတ။|
    block |ကုမ္မဂ္ဂံ န နိဝေသေယျ၊ ယထာ မူဠှော အစေတသော။|
  count |၁၇၅|
    block |အတ္တာနံ နာတိဝတ္တေယျ၊ အဓမ္မံ န သမာစရေ။|
    block |အတိတ္ထေ နပ္ပတာရေယျ၊ အနတ္ထေ န ယုတော သိယာ။|
  count |၁၇၆|
    block |ယော စ ဧတာနိ ဌာနာနိ၊ ကတ္တုံ ဇာနာတိ ခတ္တိယော။|
    block |သဒာ သော ဝဍ္ဎတေ ရာဇာ၊ သုက္ကပက္ခေဝ စန္ဒိမာ။|
  count |၁၇၇|
    block |ဉာတီနဉ္စ ပိယော ဟောတိ၊ မိတ္တေသု စ ဝိရောစတိ။|
    block |ကာယဿ ဘေဒာ သပ္ပညော၊ သဂ္ဂံ သော ဥပပဇ္ဇတီတိ။|
  stand |သမ္ဘဝဇာတကံ ပဉ္စမံ။|
  count |  |
  block |၅၁၆။ မဟာကပိဇာတကံ ၆|
  count |၁၇၈|
    block |ဗာရာဏသျံ အဟူ ရာဇာ၊ ကာသီနံ ရဋ္ဌဝဍ္ဎနော။|
    block |မိတ္တာမစ္စပရိဗျူဠှော၊ အဂမာသိ မိဂါဇိနံ။|
  count |၁၇၉|
    block |တတ္ထ ဗြာဟ္မဏမဒ္ဒက္ခိ၊ သေတံ စိတြံ ကိလာသိနံ။|
    block |ဝိဒ္ဓသ္တံ ကောဝိဠာရံဝ၊ ကိသံ ဓမနိသန္ထတံ။|
  count |၁၈၀|
    block |ပရမကာရုညတံ ပတ္တံ၊ ဒိသွာ ကိစ္ဆဂတံ နရံ။|
    block |အဝစ ဗျမှိတော ရာဇာ၊ ယက္ခါနံ ကတမော နုသိ။|
  count |၁၈၁|
    block |ဟတ္ထပါဒာ စ တေ သေတာ၊ တတော သေတတရံ သိရော။|
    block |ဂတ္တံ ကမ္မာသဝဏ္ဏံ တေ၊ ကိလာသဗဟုလော စသိ။|
  count |၁၈၂|
    block |ဝဋ္ဋနာဝဠိ သင်္ကာသာ၊ ပိဋ္ဌိ တေ နိန္နတုန္နတာ။|
    block |ကာဠပဗ္ဗာဝ တေ အင်္ဂါ၊ နာညံ ပဿာမိ ဧဒိသံ။|
  count |၁၈၃|
    block |ဥဂ္ဃဋ္ဋပါဒော တသိတော၊ ကိသော ဓမနိသန္ထတော။|
    block |ဆာတော အာတတ္တရူပေါသိ၊ ကုတောသိ ကတ္ထ ဂစ္ဆသိ။|
  count |၁၈၄|
    block |ဒုဒ္ဒသီ အပ္ပကာရောသိ၊ ဒုဗ္ဗဏ္ဏော ဘီမဒဿနော။|
    block |ဇနေတ္တိ ယာပိ တေ မာတာ၊ န တံ ဣစ္ဆေယျ ပဿိတုံ။|
  count |၁၈၅|
    block |ကိံ ကမ္မမကရံ ပုဗ္ဗေ၊ ကံ အဝဇ္ဈံ အဃာတယိ။|
    block |ကိဗ္ဗိသံ ယံ ကရိတွာန၊ ဣဒံ ဒုက္ခံ ဥပါဂမိ။|
  count |၁၈၆|
    block |တဂ္ဃ တေ အဟမက္ခိဿံ၊ ယထာပိ ကုသလော တထာ။|
    block |သစ္စဝါဒိဉှိ လောကသ္မိံ၊ ပသံသန္တီဓ ပဏ္ဍိတာ။|
  count |၁၈၇|
    block |ဧကော စရံ ဂေါဂဝေသော၊ မူဠှော အစ္စသရိံ ဝနေ။|
    block |အရညေ ဣရီဏေ ဝိဝနေ၊ နာနာကုဉ္ဇရသေဝိတေ။|
  count |၁၈၈|
    block |ဝါဠမိဂါနုစရိတေ၊ ဝိပ္ပနဋ္ဌောသ္မိ ကာနနေ။|
    block |အစရိံ တတ္ထ သတ္တာဟံ၊ ခုပ္ပိပါသ သမပ္ပိတော။|
  count |၁၈၉|
    block |တတ္ထ တိန္ဒုကမဒ္ဒက္ခိံ၊ ဝိသမဋ္ဌံ ဗုဘုက္ခိတော။|
    block |ပပါတမဘိလမ္ဗန္တံ၊ သမ္ပန္နဖလဓာရိနံ။|
  count |၁၉၀|
    block |ဝါတဿိတာနိ ဘက္ခေသိံ၊ တာနိ ရုစ္စိံသု မေ ဘုသံ။|
    block |အတိတ္တော ရုက္ခမာရူဟိံ၊ တတ္ထ ဟေဿာမိ အာသိတော။|
  count |၁၉၁|
    block |ဧကံ မေ ဘက္ခိတံ အာသိ၊ ဒုတိယံ အဘိပတ္ထိတံ။|
    block |တတော သာ ဘဉ္ဇထ သာခါ၊ ဆိန္နာ ဖရသုနာ ဝိယ။|
  count |၁၉၂|
    block |သောဟံ သဟာဝ သာခါဟိ၊ ဥဒ္ဓံပါဒော အဝံသိရော။|
    block |အပ္ပတိဋ္ဌေ အနာလမ္ဗေ၊ ဂိရိဒုဂ္ဂသ္မိ ပါပတံ။|
  count |၁၉၃|
    block |ယသ္မာ စ ဝါရိ ဂမ္ဘီရံ၊ တသ္မာ န သမပဇ္ဇိသံ။|
    block |တတ္ထ သေသိံ နိရာနန္ဒော၊ အနူနာ ဒသ ရတ္တိယော။|
  count |၁၉၄|
    block |အထေတ္ထ ကပိ မာဂဉ္ဆိ၊ ဂေါနင်္ဂုလော ဒရီစရော။|
    block |သာခါဟိ သာခံ ဝိစရန္တော၊ ခါဒမာနော ဒုမပ္ဖလံ။|
  count |၁၉၅|
    block |သော မံ ဒိသွာ ကိသံ ပဏ္ဍုံ၊ ကာရုညမကရံ မယိ။|
    block |အမ္ဘော ကော နာမ သော ဧတ္ထ၊ ဧဝံ ဒုက္ခေန အဋ္ဋိတော။|
  count |၁၉၆|
    block |မနုဿော အမနုဿော ဝါ၊ အတ္တာနံ မေ ပဝေဒယ။|
    block |တဿဉ္ဇလိံ ပဏာမေတွာ၊ ဣဒံ ဝစနမဗြဝိံ။|
  count |၁၉၇|
    block |မနုဿောဟံ ဗျသမ္ပတ္တော၊ သာ မေ နတ္ထိ ဣတော ဂတိ။|
    block |တံ ဝေါ ဝဒာမိ ဘဒ္ဒံ ဝေါ၊ တွဉ္စ မေ သရဏံ ဘဝ။|
  count |၁၉၈|
    block |ဂရုံ သိလံ ဂဟေတွာန၊ ဝိစရီ ပဗ္ဗတေ ကပိ။|
    block |သိလာယ ယောဂ္ဂံ ကတွာန၊ နိသဘော ဧတဒဗြဝိ။|
  count |၁၉၉|
    block |ဧဟိ မေ ပိဋ္ဌိမာရုယှ၊ ဂီဝံ ဂဏှာဟိ ဗာဟုဘိ။|
    block |အဟံ တံ ဥဒ္ဓရိဿာမိ၊ ဂိရိဒုဂ္ဂတ ဝေဂသာ။|
  count |၂၀၀|
    block |တဿ တံ ဝစနံ သုတွာ၊ ဝါနရိန္ဒဿ သိရီမတော။|
    block |ပိဋ္ဌိမာရုယှ ဓီရဿ၊ ဂီဝံ ဗာဟာဟိ အဂ္ဂဟိံ။|
  count |၂၀၁|
    block |သော မံ တတော သမုဋ္ဌာသိ၊ တေဇဿီ ဗလဝါ ကပိ။|
    block |ဝိဟညမာနော ကိစ္ဆေန၊ ဂိရိဒုဂ္ဂတ ဝေဂသာ။|
  count |၂၀၂|
    block |ဥဒ္ဓရိတွာန မံ သန္တော၊ နိသဘော ဧတဒဗြဝိ။|
    block |ဣင်္ဃ မံ သမ္မ ရက္ခဿု၊ ပဿုပိဿံ မုဟုတ္တကံ။|
  count |၂၀၃|
    block |သီဟာ ဗျဂ္ဃာ စ ဒီပီ စ၊ အစ္ဆကောကတရစ္ဆယော။|
    block |တေ မံ ပမတ္တံ ဟိံသေယျုံ၊ တေ တွံ ဒိသွာ နိဝါရယ။|
  count |၂၀၄|
    block |ဧဝံ မေ ပရိတ္တာတူန၊ ပဿုပိ သော မုဟုတ္တကံ။|
    block |တဒာဟံ ပါပိကံ ဒိဋ္ဌိံ၊ ပဋိလစ္ဆိံ အယောနိသော။|
  count |၂၀၅|
    block |ဘက္ခေါ အယံ မနုဿာနံ၊ ယထာ စညေ ဝနေ မိဂါ။|
    block |ယံ နူနိမံ ဝဓိတွာန၊ ဆာတော ခါဒေယျ ဝါနရံ။|
  count |၂၀၆|
    block |အသိတော စ ဂမိဿာမိ၊ မံသမာဒာယ သမ္ဗလံ။|
    block |ကန္တာရံ နိတ္ထရိဿာမိ၊ ပါထေယျံ မေ ဘဝိဿတိ။|
  count |၂၀၇|
    block |တတော သိလံ ဂဟေတွာန၊ မတ္ထကံ သန္နိတာဠယိံ။|
    block |မမ ဂတ္တ ကိလန္တဿ၊ ပဟာရော ဒုဗ္ဗလော အဟု။|
  count |၂၀၈|
    block |သော စ ဝေဂေနုဒပ္ပတ္တော၊ ကပိ ရုဟိရ မက္ခိတော။|
    block |အဿုပုဏ္ဏေဟိ နေတ္တေဟိ၊ ရောဒန္တော မံ ဥဒိက္ခတိ။|
  count |၂၀၉|
    block |မာယျောမံ ကရိ ဘဒ္ဒန္တေ၊ တွဉ္စ နာမေဒိသံ ကရိ။|
    block |တွဉ္စ ခေါ နာမ ဒီဃာဝု၊ အညေ ဝါရေတုမရဟသိ။|
  count |၂၁၀|
    block |အဟော ဝတ ရေ ပုရိသ၊ တာဝ ဒုက္ကရကာရက။|
    block |ဧဒိသာ ဝိသမာ ဒုဂ္ဂါ၊ ပပါတာ ဥဒ္ဓတော မယာ။|
  count |၂၁၁|
    block |အာနီတော ပရလောကာဝ၊ ဒုဗ္ဘေယျံ မံ အမညထ။|
    block |တံ တေန ပါပဓမ္မေန၊ ပါပံ ပါပေန စိန္တိတံ။|
  count |၂၁၂|
    block |မာ ဟေဝ တွံ အဓမ္မဋ္ဌ၊ ဝေဒနံ ကဋုကံ ဖုသိ။|
    block |မာ ဟေဝ ပါပကမ္မံ တံ၊ ဖလံ ဝေဠုံဝ တံ ဝဓိ။|
  count |၂၁၃|
    block |တယိမေ နတ္ထိ ဝိဿာသော၊ ပါပဓမ္မ အသညတ။|
    block |ဧဟိ မေ ပိဋ္ဌိတော ဂစ္ဆ၊ ဒိဿမာနောဝ သန္တိကေ။|
  count |၂၁၄|
    block |မုတ္တောသိ ဟတ္ထာ ဝါဠာနံ၊ ပတ္တောသိ မာနုသိံ ပဒံ။|
    block |ဧသ မဂ္ဂေါ အဓမ္မဋ္ဌ၊ တေန ဂစ္ဆ ယထာသုခံ။|
  count |၂၁၅|
    block |ဣဒံ ဝတွာ ဂိရိစရော၊ ရဟဒေ ပက္ခလျ မတ္ထကံ။|
    block |အဿူနိ သမ္ပမဇ္ဇိတွာ၊ တတော ပဗ္ဗတမာရုဟိ။|
  count |၂၁၆|
    block |သောဟံ တေနာဘိသတ္တောသ္မိ၊ ပရိဠာဟေန အဋ္ဋိတော။|
    block |ဍယှမာနေန ဂတ္တေန၊ ဝါရိံ ပါတုံ ဥပါဂမိံ။|
  count |၂၁၇|
    block |အဂ္ဂိနာ ဝိယ သန္တတ္တော၊ ရဟဒော ရုဟိရမက္ခိတော။|
    block |ပုဗ္ဗလောဟိတသင်္ကာသော၊ သဗ္ဗော မေ သမပဇ္ဇထ။|
  count |၂၁၈|
    block |ယာဝန္တော ဥဒဗိန္ဒူနိ၊ ကာယသ္မိံ နိပတိံသု မေ။|
    block |တာဝန္တော ဂဏ္ဍ ဇာယေထ၊ အဒ္ဓဗေလုဝသာဒိသာ။|
  count |၂၁၉|
    block |ပဘိန္နာ ပဂ္ဃရိံသု မေ၊ ကုဏပါ ပုဗ္ဗလောဟိတာ။|
    block |ယေန ယေနေဝ ဂစ္ဆာမိ၊ ဂါမေသု နိဂမေသု စ။|
  count |၂၂၀|
    block |ဒဏ္ဍဟတ္ထာ နိဝါရေန္တိ၊ ဣတ္ထိယော ပုရိသာ စ မံ။|
    block |ဩက္ကိတာ ပူတိဂန္ဓေန၊ မာဿု ဩရေန အာဂမာ။|
  count |၂၂၁|
    block |ဧတာဒိသံ ဣဒံ ဒုက္ခံ၊ သတ္တ ဝဿာနိ ဒာနိ မေ။|
    block |အနုဘောမိ သကံ ကမ္မံ၊ ပုဗ္ဗေ ဒုက္ကဋမတ္တနော။|
  count |၂၂၂|
    block |တံ ဝေါ ဝဒာမိ ဘဒ္ဒန္တေ၊ ယာဝန္တေတ္ထ သမာဂတာ။|
    block |မာဿု မိတ္တာန ဒုဗ္ဘိတ္ထော၊ မိတ္တဒုဗ္ဘော ဟိ ပါပကော။|
  count |၂၂၃|
    block |ကုဋ္ဌီ ကိလာသီ ဘဝတိ၊ ယော မိတ္တာနိဓ ဒုဗ္ဘတိ။|
    block |ကာယဿ ဘေဒာ မိတ္တဒ္ဒု၊ နိရယံ သောပပဇ္ဇတီတိ။|
  stand |မဟာကပိဇာတကံ ဆဋ္ဌံ။|
  count |  |
  block |၅၁၇။ ဒကရက္ခသဇာတကံ ၇|
  count |၂၂၄|
    block |သစေ ဝေါ ဝုယှမာနာနံ၊ သတ္တန္နံ ဥဒကဏ္ဏဝေ။|
    block |မနုဿဗလိမေသာနော၊ နာဝံ ဂဏှေယျ ရက္ခသော။|
    block |အနုပုဗ္ဗံ ကထံ ဒတွာ၊ မုဉ္စေသိ ဒကရက္ခသာ။|
  count |၂၂၅|
    block |မာတရံ ပဌမံ ဒဇ္ဇံ၊ ဘရိယံ ဒတွာန ဘာတရံ။|
    block |တတော သဟာယံ ဒတွာန၊ ပဉ္စမံ ဒဇ္ဇံ ဗြာဟ္မဏံ။|
    block |ဆဋ္ဌာဟံ ဒဇ္ဇမတ္တာနံ၊ နေဝ ဒဇ္ဇံ မဟောသဓံ။|
  count |၂၂၆|
    block |ပေါသေတာ တေ ဇနေတ္တီ စ၊ ဒီဃရတ္တာနုကမ္ပိကာ။|
    block |ဆဗ္ဘီ တယိ ပဒုဿတိ၊ ပဏ္ဍိတာ အတ္ထဒဿိနီ။|
    block |အညံ ဥပနိသံ ကတွာ၊ ဝဓာ တံ ပရိမောစယိ။|
  count |၂၂၇|
    block |တံ တာဒိသိံ ပါဏဒဒိံ၊ ဩရသံ ဂဗ္ဘဓာရိနိံ။|
    block |မာတရံ ကေန ဒောသေန၊ ဒဇ္ဇာသိ ဒကရက္ခိနော။|
  count |၂၂၈|
    block |ဒဟရာ ဝိယလင်္ကာရံ၊ ဓာရေတိ အပိဠန္ဓနံ။|
    block |ဒောဝါရိကေ အနီကဋ္ဌေ၊ အတိဝေလံ ပဇဂ္ဃတိ။|
  count |၂၂၉|
    block |အထောပိ ပဋိရာဇူနံ၊ သယံ ဒူတာနိ သာသတိ။|
    block |မာတရံ တေန ဒောသေန၊ ဒဇ္ဇာဟံ ဒကရက္ခိနော။|
  count |၂၃၀|
    block |ဣတ္ထိဂုမ္ဗဿ ပဝရာ၊ အစ္စန္တံ ပိယဘာဏိနီ။|
    block |အနုဂ္ဂတာ သီလဝတီ၊ ဆာယာဝ အနပါယိနီ။|
  count |၂၃၁|
    block |အက္ကောဓနာ ပုညဝတီ၊ ပဏ္ဍိတာ အတ္ထဒဿိနီ။|
    block |ဥဗ္ဗရိံ ကေန ဒောသေန၊ ဒဇ္ဇာသိ ဒကရက္ခိနော။|
  count |၂၃၂|
    block |ခိဍ္ဍာရတိသမာပန္နံ၊ အနတ္ထဝသမာဂတံ။|
    block |သာ မံ သကာန ပုတ္တာနံ၊ အယာစံ ယာစတေ ဓနံ။|
  count |၂၃၃|
    block |သောဟံ ဒဒာမိ သာရတ္တော၊ ဗဟုံ ဥစ္စာဝစံ ဓနံ။|
    block |သုဒုစ္စဇံ စဇိတွာန၊ ပစ္ဆာ သောစာမိ ဒုမ္မနော။|
    block |ဥဗ္ဗရိံ တေန ဒောသေန၊ ဒဇ္ဇာဟံ ဒကရက္ခိနော။|
  count |၂၃၄|
    block |ယေနောစိတာ ဇနပဒာ၊ အာနီတာ စ ပဋိဂ္ဂဟံ။|
    block |အာဘတံ ပရရဇ္ဇေဘိ၊ အဘိဋ္ဌာယ ဗဟုံ ဓနံ။|
  count |၂၃၅|
    block |ဓနုဂ္ဂဟာနံ ပဝရံ၊ သူရံ တိခိဏမန္တိနံ။|
    block |ဘာတရံ ကေန ဒောသေန၊ ဒဇ္ဇာသိ ဒကရက္ခိနော။|
  count |၂၃၆|
    block |ယေနောစိတာ ဇနပဒာ၊ အာနီတာ စ ပဋိဂ္ဂဟံ။|
    block |အာဘတံ ပရရဇ္ဇေဘိ၊ အဘိဋ္ဌာယ ဗဟုံ ဓနံ။|
  count |၂၃၇|
    block |ဓနုဂ္ဂဟာနံ ပဝရော၊ သူရော တိခိဏမန္တိ စ။|
    block |မယာယံ သုခိတော ရာဇာ၊ အတိမညတိ ဒာရကော။|
  count |၂၃၈|
    block |ဥပဋ္ဌာနမ္ပိ မေ အယျေ၊ န သော ဧတိ ယထာ ပုရေ။|
    block |ဘာတရံ တေန ဒောသေန၊ ဒဇ္ဇာဟံ ဒကရက္ခိနော။|
  count |၂၃၉|
    block |ဧကရတ္တေန ဥဘယော၊ တွဉ္စေဝ ဓနုသေခ စ။|
    block |ဥဘော ဇာတေတ္ထ ပဉ္စာလာ၊ သဟာယာ သုသမာဝယာ။|
  count |၂၄၀|
    block |စရိယာ တံ အနုဗန္ဓိတ္ထော၊ ဧကဒုက္ခသုခေါ တဝ။|
    block |ဥဿုက္ကော တေ ဒိဝါရတ္တိံ၊ သဗ္ဗကိစ္စေသု ဗျာဝဋော။|
    block |သဟာယံ ကေန ဒောသေန၊ ဒဇ္ဇာသိ ဒကရက္ခိနော။|
  count |၂၄၁|
    block |စရိယာ မံ အယံ အယျေ၊ ပဇဂ္ဃိတ္ထော မယာ သဟ။|
    block |အဇ္ဇာပိ တေန ဝဏ္ဏေန၊ အတိဝေလံ ပဇဂ္ဃတိ။|
  count |၂၄၂|
    block |ဥဗ္ဗရိယာပိဟံ အယျေ၊ မန္တယာမိ ရဟောဂတော။|
    block |အနာမန္တော ပဝိသတိ၊ ပုဗ္ဗေ အပ္ပဋိဝေဒိတော။|
  count |၂၄၃|
    block |လဒ္ဓဒွာရော ကတောကာသော၊ အဟိရိကံ အနာဒရံ။|
    block |သဟာယံ တေန ဒောသေန၊ ဒဇ္ဇာဟံ ဒကရက္ခိနော။|
  count |၂၄၄|
    block |ကုသလော သဗ္ဗနိမိတ္တာနံ၊ ရုတညူ အာဂတာဂမော။|
    block |ဥပ္ပါတေ သုပိနေ ယုတ္တော၊ နိယျာနေ စ ပဝေသနေ။|
  count |၂၄၅|
    block |ပဋ္ဌော ဘူမန္တလိက္ခသ္မိံ၊ နက္ခတ္တပဒကောဝိဒော။|
    block |ဗြာဟ္မဏံ ကေန ဒောသေန၊ ဒဇ္ဇာသိ ဒကရက္ခိနော။|
  count |၂၄၆|
    block |ပရိသာယမ္ပိ မေ အယျေ၊ ဥမ္မီလိတွာ ဥဒိက္ခတိ။|
    block |တသ္မာ အစ္စဘမုံ လုဒ္ဒံ၊ ဒဇ္ဇာဟံ ဒကရက္ခိနော။|
  count |၂၄၇|
    block |သသမုဒ္ဒပရိယာယံ၊ မဟိံ သာဂရကုဏ္ဍလံ။|
    block |ဝသုန္ဓရံ အာဝသသိ၊ အမစ္စပရိဝါရိတော။|
  count |၂၄၈|
    block |စာတုရန္တော မဟာရဋ္ဌော၊ ဝိဇိတာဝီ မဟဗ္ဗလော။|
    block |ပထဗျာ ဧကရာဇာသိ၊ ယသော တေ ဝိပုလံ ဂတော။|
  count |၂၄၉|
    block |သောဠသိတ္ထိသဟဿာနိ၊ အာမုတ္တမဏိကုဏ္ဍလာ။|
    block |နာနာဇနပဒာ နာရီ၊ ဒေဝကညူပမာ သုဘာ။|
  count |၂၅၀|
    block |ဧဝံ သဗ္ဗင်္ဂသမ္ပန္နံ၊ သဗ္ဗကာမသမိဒ္ဓိနံ။|
    block |သုခိတာနံ ပိယံ ဒီဃံ၊ ဇီဝိတံ အာဟု ခတ္တိယ။|
  count |၂၅၁|
    block |အထ တွံ ကေန ဝဏ္ဏေန၊ ကေန ဝါ ပန ဟေတုနာ။|
    block |ပဏ္ဍိတံ အနုရက္ခန္တော၊ ပါဏံ စဇသိ ဒုစ္စဇံ။|
  count |၂၅၂|
    block |ယတောပိ အာဂတော အယျေ၊ မမ ဟတ္ထံ မဟောသဓော။|
    block |နာဘိဇာနာမိ ဓီရဿ၊ အနုမတ္တမ္ပိ ဒုက္ကဋံ။|
  count |၂၅၃|
    block |သစေ စ ကိသ္မိစိ ကာလေ၊ မရဏံ မေ ပုရေ သိယာ။|
    block |သော မေ ပုတ္တေ ပပုတ္တေ စ၊ သုခါပေယျ မဟောသဓော။|
  count |၂၅၄|
    block |အနာဂတံ ပစ္စုပ္ပန္နံ၊ သဗ္ဗမတ္ထမ္ပိ ပဿတိ။|
    block |အနာပရာဓကမ္မန္တံ၊ န ဒဇ္ဇံ ဒကရက္ခိနော။|
  count |၂၅၅|
    block |ဣဒံ သုဏာထ ပဉ္စာလာ၊ စူဠနေယျဿ ဘာသိတံ။|
    block |ပဏ္ဍိတံ အနုရက္ခန္တော၊ ပါဏံ စဇတိ ဒုစ္စဇံ။|
  count |၂၅၆|
    block |မာတု ဘရိယာယ ဘာတုစ္စ၊ သခိနော ဗြာဟ္မဏဿ စ။|
    block |အတ္တနော စာပိ ပဉ္စာလော၊ ဆန္နံ စဇတိ ဇီဝိတံ။|
  count |၂၅၇|
    block |ဧဝံ မဟတ္ထိကာ ပညာ၊ နိပုဏာ သာဓုစိန္တိနီ။|
    block |ဒိဋ္ဌဓမ္မဟိတတ္ထာယ၊ သမ္ပရာယသုခါယ စာတိ။|
  stand |ဒကရက္ခသဇာတကံ သတ္တမံ။|
  count |  |
  block |၅၁၈။ ပဏ္ဍရနာဂရာဇဇာတကံ ၈|
  count |၂၅၈|
    block |ဝိကိဏ္ဏဝါစံ အနိဂုယှ မန္တံ၊ အသညတံ အပရိစက္ခိတာရံ။|
    block |ဘယံ တမနွေတိ သယံ အဗောဓံ၊ နာဂံ ယထာ ပဏ္ဍရကံ သုပဏ္ဏော။|
  count |၂၅၉|
    block |ယော ဂုယှမန္တံ ပရိရက္ခနေယျံ၊ မောဟာ နရော သံသတိ ဟာသမာနော။|
    block |တံ ဘိန္နမန္တံ ဘယမနွေတိ ခိပ္ပံ၊ နာဂံ ယထာ ပဏ္ဍရကံ သုပဏ္ဏော။|
  count |၂၆၀|
    block |နာနုမိတ္တော ဂရုံ အတ္ထံ၊ ဂုယှံ ဝေဒိတုမရဟတိ။|
    block |သုမိတ္တော စ အသမ္ဗုဒ္ဓံ၊ သမ္ဗုဒ္ဓံ ဝါ အနတ္ထ ဝါ။|
  count |၂၆၁|
    block |ဝိဿာသမာပဇ္ဇိမဟံ အစေလံ၊ သမဏော အယံ သမ္မတော ဘာဝိတတ္တော။|
    block |တဿာဟမက္ခိံ ဝိဝရိံ ဂုယှမတ္ထံ၊ အတီတမတ္ထော ကပဏံ ရုဒာမိ။|
  count |၂၆၂|
    block |တဿာဟံ ပရမံ ဗြဟ္မေ ဂုယှံ၊ ဝါစဉှိ မံ နာသက္ခိံ သံယမေတုံ။|
    block |တပ္ပက္ခတော ဟိ ဘယမာဂတံ မမံ၊ အတီတမတ္ထော ကပဏံ ရုဒာမိ။|
  count |၂၆၃|
    block |ယော ဝေ နရော သုဟဒံ မညမာနော၊ ဂုယှမတ္ထံ သံသတိ ဒုက္ကုလီနေ။|
    block |ဒောသာ ဘယာ အထဝါ ရာဂရတ္တာ၊ ပလ္လတ္ထိတော ဗာလော အသံသယံ သော။|
  count |၂၆၄|
    block |တိရောက္ခဝါစော အသတံ ပဝိဋ္ဌော၊ ယော သင်္ဂတီသု မုဒီရေတိ ဝါကျံ။|
    block |အာသီဝိသော ဒုမ္မုခေါတျာဟု တံ နရံ၊ အာရာ အာရာ သံယမေ တာဒိသမှာ။|
  count |၂၆၅|
    block |အန္နံ ပါနံ ကာသိက စန္ဒနဉ္စ၊ မနာပိတ္ထိယော မာလမုစ္ဆာဒနဉ္စ။|
    block |ဩဟာယ ဂစ္ဆာမသေ သဗ္ဗကာမေ၊ သုပဏ္ဏ ပါဏူပဂတာဝ တျမှာ။|
  count |၂၆၆|
    block |ကော နီဓ တိဏ္ဏံ ဂရဟံ ဥပေတိ၊ အသ္မိံဓ လောကေ ပါဏဘူ နာဂရာဇ။|
    block |သမဏော သုပဏ္ဏော အထ ဝါ တွမေဝ၊ ကိံ ကာရဏာ ပဏ္ဍရကဂ္ဂဟီတော။|
  count |၂၆၇|
    block |သမဏောတိ မေ သမ္မတတ္တော အဟောသိ၊ ပိယော စ မေ မနသာ ဘာဝိတတ္တော။|
    block |တဿာဟမက္ခိံ ဝိဝရိံ ဂုယှမတ္ထံ၊ အတီတမတ္ထော ကပဏံ ရုဒာမိ။|
  count |၂၆၈|
    block |န စတ္ထိ သတ္တော အမရော ပထဗျာ၊ ပညာဝိဓာ နတ္ထိ န နိန္ဒိတဗ္ဗာ။|
  block |သစ္စေန ဓမ္မေန ဓိတိယာ ဒမေန၊ အလဗ္ဘမဗျာဟရတီ နရော ဣဓ။|
  count |၂၆၉|
    block |မာတာပိတာ ပရမာ ဗန္ဓဝါနံ၊ နာဿ တတိယော အနုကမ္ပကတ္ထိ။|
    block |တေသမ္ပိ ဂုယှံ ပရမံ န သံသေ၊ မန္တဿ ဘေဒံ ပရိသင်္ကမာနော။|
  count |၂၇၀|
    block |မာတာပိတာ ဘဂိနီ ဘာတရော စ၊ သဟာယာ ဝါ ယဿ ဟောန္တိ သပက္ခါ။|
    block |တေသမ္ပိ ဂုယှံ ပရမံ န သံသေ၊ မန္တဿ ဘေဒံ ပရိသင်္ကမာနော။|
  count |၂၇၁|
    block |ဘရိယာ စေ ပုရိသံ ဝဇ္ဇာ၊ ကောမာရီ ပိယဘာဏိနီ။|
    block |ပုတ္တရူပယသူပေတာ၊ ဉာတိသင်္ဃပုရက္ခတာ၊ တဿာပိ ဂုယှံ ပရမံ န သံသေ။|
    block |မန္တဿ ဘေဒံ ပရိသင်္ကမာနော။|
  count |၂၇၂|
    block |န ဂုယှမတ္ထံ ဝိဝရေယျ၊ ရက္ခေယျ နံ ယထာ နိဓိံ။|
    block |န ဟိ ပါတုကတော သာဓု၊ ဂုယှော အတ္ထော ပဇာနတာ။|
  count |၂၇၃|
    block |ထိယာ ဂုယှံ န သံသေယျ၊ အမိတ္တဿ စ ပဏ္ဍိတော။|
    block |ယော စာမိသေန သံဟီရော၊ ဟဒယတ္ထေနော စ ယော နရော။|
  count |၂၇၄|
    block |ဂုယှမတ္ထံ အသမ္ဗုဒ္ဓံ၊ သမ္ဗောဓယတိ ယော နရော။|
    block |မန္တဘေဒဘယာ တဿ၊ ဒာသဘူတော တိတိက္ခတိ။|
  count |၂၇၅|
    block |ယာဝန္တော ပုရိသဿတ္ထံ၊ ဂုယှံ ဇာနန္တိ မန္တိနံ။|
    block |တာဝန္တော တဿ ဥဗ္ဗေဂါ၊ တသ္မာ ဂုယှံ န ဝိဿဇေ။|
  count |၂၇၆|
    block |ဝိဝိစ္စ ဘာသေယျ ဒိဝါ ရဟဿံ၊ ရတ္တိံ ဂိရံ နာတိဝေလံ ပမုဉ္စေ။|
    block |ဥပဿုတိကာ ဟိ သုဏန္တိ မန္တံ၊ တသ္မာ မန္တော ခိပ္ပမုပေတိ ဘေဒံ။|
  count |၂၇၇|
    block |ယထာပိ အဿ နဂရံ မဟန္တံ၊ အဒွာရကံ အာယသံ ဘဒ္ဒသာလံ။|
    block |သမန္တခါတာပရိခါဥပေတံ၊ ဧဝမ္ပိ မေ တေ ဣဓ ဂုယှမန္တာ။|
  count |၂၇၈|
    block |ယေ ဂုယှမန္တာ အဝိကိဏ္ဏဝါစာ၊ ဒဠှာ သဒတ္ထေသု နရာ ဒုဇိဝှ။|
    block |အာရာ အမိတ္တာ ဗျဝဇန္တိ တေဟိ၊ အာသီဝိသာ ဝါ ရိဝ သတ္တုသင်္ဃာ။|
  count |၂၇၉|
    block |ဟိတွာ ဃရံ ပဗ္ဗဇိတော အစေလော၊ နဂ္ဂေါ မုဏ္ဍော စရတိ ဃာသဟေတု။|
    block |တမှိ နု ခေါ ဝိဝရိံ ဂုယှမတ္ထံ၊ အတ္ထာ စ ဓမ္မာ စ အပဂ္ဂတမှာ။|
  count |၂၈၀|
    block |ကထံကရော ဟောတိ သုပဏ္ဏရာဇ၊ ကိံသီလော ကေန ဝတေန ဝတ္တံ။|
    block |သမဏော စရံ ဟိတွာ မမာယိတာနိ၊ ကထံကရော သဂ္ဂမုပေတိ ဌာနံ။|
  count |၂၈၁|
    block |ဟိရိယာ တိတိက္ခါယ ဒမေနုပေတော၊ အက္ကောဓနော ပေသုဏိယံ ပဟာယ။|
    block |သမဏော စရံ ဟိတွာ မမာယိတာနိ၊ ဧဝံကရော သဂ္ဂမုပေတိ ဌာနံ။|
  count |၂၈၂|
    block |မာတာဝ ပုတ္တံ တရုဏံ တနုဇ္ဇံ၊ သမ္ဖဿတာ သဗ္ဗဂတ္တံ ဖရေတိ။|
    block |ဧဝမ္ပိ မေ တွံ ပါတုရဟု ဒိဇိန္ဒ၊ မာတာဝ ပုတ္တံ အနုကမ္ပမာနော။|
  count |၂၈၃|
    block |ဟန္ဒဇ္ဇ တွံ မုဉ္စ ဝဓာ ဒုဇိဝှ၊ တယော ဟိ ပုတ္တာ န ဟိ အညော အတ္ထိ။|
    block |အန္တေဝါသီ ဒိန္နကော အတြဇော စ၊ ရဇ္ဇဿု ပုတ္တညတရော မေ အဟောသိ။|
  count |၂၈၄|
    block |ဣစ္စေဝ ဝါကျံ ဝိသဇ္ဇီ သုပဏ္ဏော၊ ဘုမျံ ပတိဋ္ဌာယ ဒိဇော ဒုဇိဝှံ။|
    block |မုတ္တဇ္ဇ တွံ သဗ္ဗဘယာတိဝတ္တော၊ ထလူဒကေ ဟောဟိ မယာဘိဂုတ္တော။|
  count |၂၈၅|
    block |အာတင်္ကိနံ ယထာ ကုသလော ဘိသက္ကော၊ ပိပါသိတာနံ ရဟဒောဝ သီတော။|
    block |ဝေသ္မံ ယထာ ဟိမသီတဋ္ဋိတာနံ၊ ဧဝမ္ပိ တေ သရဏမဟံ ဘဝါမိ။|
  count |၂၈၆|
    block |သန္ဓိံ ကတွာ အမိတ္တေန၊ အဏ္ဍဇေန ဇလာဗုဇ။|
    block |ဝိဝရိယ ဒာဌံ သေသိ၊ ကုတော တံ ဘယမာဂတံ။|
  count |၂၈၇|
    block |သင်္ကေထေဝ အမိတ္တသ္မိံ၊ မိတ္တသ္မိမ္ပိ န ဝိဿသေ။|
    block |အဘယာ ဘယမုပ္ပန္နံ၊ အပိ မူလာနိ ကန္တတိ။|
  count |၂၈၈|
    block |ကထံ နု ဝိဿသေ တျမှိ၊ ယေနာသိ ကလဟော ကတော။|
    block |နိစ္စယတ္တေန ဌာတဗ္ဗံ၊ သော ဒိသဗ္ဘိ န ရဇ္ဇတိ။|
  count |၂၈၉|
    block |ဝိဿာသယေ န စ တံ ဝိဿယေယျ၊ အသင်္ကိတော သင်္ကိတော စ ဘဝေယျ။|
    block |တထာ တထာ ဝိညူ ပရက္ကမေယျ၊ ယထာ ယထာ ဘာဝံ ပရော န ဇညာ။|
  count |၂၉၀|
    block |တေ ဒေဝဝဏ္ဏာ သုခုမာလရူပါ၊ ဥဘော သမာ သုဇယာ ပုညခန္ဓာ။|
    block |ဥပါဂမုံ ကရမ္ပိယံ အစေလံ၊ မိဿီဘူတာ အဿဝါဟာဝ နာဂါ။|
  count |၂၉၁|
    block |တတော ဟဝေ ပဏ္ဍရကော အစေလံ၊ သယမေဝုပါဂမ္မ ဣဒံ အဝေါစ။|
    block |မုတ္တဇ္ဇဟံ သဗ္ဗဘယာတိဝတ္တော၊ န ဟိ နူန တုယှံ မနသော ပိယမှာ။|
  count |၂၉၂|
    block |ပိယော ဟိ မေ အာသိ သုပဏ္ဏရာဇာ၊ အသံသယံ ပဏ္ဍရကေန သစ္စံ။|
    block |သော ရာဂရတ္တောဝ အကာသိမေတံ၊ ပါပကမ္မံ သမ္ပဇာနော န မောဟာ။|
  count |၂၉၃|
    block |န မေ ပိယံ အပ္ပိယံ ဝါပိ ဟောတိ၊ သမ္ပဿတော လောကမိမံ ပရဉ္စ။|
    block |သုသညတာနဉှိ ဝိယဉ္ဇနေန၊ အသညတော လောကမိမံ စရာသိ။|
  count |၂၉၄|
    block |အရိယာဝကာသောသိ အနရိယောဝါသိ၊ အသညတော သညတသန္နိကာသော။|
    block |ကဏှာဘိဇာတိကောသိ အနရိယရူပေါ၊ ပါပံ ဗဟုံ ဒုစ္စရိတံ အစာရိ။|
  count |၂၉၅|
    block |အဒုဋ္ဌဿ တုဝံ ဒုဗ္ဘိ၊ ဒုဗ္ဘီ စ ပိသုဏော စသိ။|
    block |ဧတေန သစ္စဝဇ္ဇေန၊ မုဒ္ဓါ တေ ဖလတု သတ္တဓာ။|
  count |၂၉၆|
    block |တသ္မာ ဟိ မိတ္တာနံ န ဒုဗ္ဘိတဗ္ဗံ၊ မိတ္တဒုဗ္ဘာ ပါပိယော နတ္ထိ အညော။|
    block |အာသိတ္တသတ္တော နိဟတော ပထဗျာ၊ ဣန္ဒဿ ဝါကျေန ဟိ သံဝရော ဟတောတိ။|
  stand |ပဏ္ဍရနာဂရာဇဇာတကံ အဋ္ဌမံ။|
  count |  |
  block |၅၁၉။ သမ္ဗုလာဇာတကံ ၉|
  count |၂၉၇|
    block |ကာ ဝေဓမာနာ ဂိရိကန္ဒရာယံ၊ ဧကာ တုဝံ တိဋ္ဌသိ သံဟိတူရု။|
    block |ပုဋ္ဌာသိ မေ ပါဏိပမေယျမဇ္ဈေ၊ အက္ခါဟိ မေ နာမဉ္စ ဗန္ဓဝေ စ။|
  count |၂၉၈|
    block |ဩဘာသယံ ဝနံ ရမ္မံ၊ သီဟဗျဂ္ဃနိသေဝိတံ။|
    block |ကာ ဝါ တွမသိ ကလျာဏိ၊ ကဿ ဝါ တွံ သုမဇ္ဈိမေ။|
    block |အဘိဝါဒေမိ တံ ဘဒ္ဒေ၊ ဒာနဝါဟံ နမတ္ထု တေ။|
  count |၂၉၉|
    block |ယော ပုတ္တော ကာသိရာဇဿ၊ သောတ္ထိသေနောတိ တံ ဝိဒူ။|
    block |တဿာဟံ သမ္ဗုလာ ဘရိယာ၊ ဧဝံ ဇာနာဟိ ဒာနဝ။|
    block |အဘိဝါဒေမိ တံ ဘန္တေ၊ သမ္ဗုလာဟံ နမတ္ထု တေ။|
  count |၃၀၀|
    block |ဝေဒေဟပုတ္တော ဘဒ္ဒန္တေ၊ ဝနေ ဝသတိ အာတုရော။|
    block |တမဟံ ရောဂသမ္မတ္တံ၊ ဧကာ ဧကံ ဥပဋ္ဌဟံ။|
  count |၃၀၁|
    block |အဟဉ္စ ဝနမုဉ္ဆာယ၊ မဓုမံသံ မိဂါဗိလံ။|
    block |ယဒာ ဟရာမိ တံ ဘက္ခေါ၊ တဿ နူနဇ္ဇ နာဓတိ။|
  count |၃၀၂|
    block |ကိံ ဝနေ ရာဇပုတ္တေန၊ အာတုရေန ကရိဿသိ။|
    block |သမ္ဗုလေ ပရိစိဏ္ဏေန၊ အဟံ ဘတ္တာ ဘဝါမိ တေ။|
  count |၃၀၃|
    block |သောကဋ္ဋာယ ဒုရတ္တာယ၊ ကိံ ရူပံ ဝိဇ္ဇတေ မမ။|
    block |အညံ ပရိယေသ ဘဒ္ဒန္တေ၊ အဘိရူပတရံ မယာ။|
  count |၃၀၄|
    block |ဧဟိမံ ဂိရိမာရုယှ၊ ဘရိယာ မေ စတုဿတာ။|
    block |တာသံ တွံ ပဝရာ ဟောဟိ၊ သဗ္ဗကာမသမိဒ္ဓိနီ။|
  count |၃၀၅|
    block |နူန တာရကဝဏ္ဏာဘေ၊ ယံ ကိဉ္စိ မနသိစ္ဆသိ။|
    block |သဗ္ဗံ တံ ပစုရံ မယှံ၊ ရမဿွဇ္ဇ မယာ သဟ။|
  count |၃၀၆|
    block |နော စေ တုဝံ မဟေသေယျံ၊ သမ္ဗုလေ ကာရယိဿသိ။|
    block |အလံ တွံ ပါတရာသာယ၊ ပဏှေ ဘက္ခါ ဘဝိဿသိ။|
  count |၃၀၇|
    block |တဉ္စ သတ္တဇဋော လုဒ္ဒော၊ ကဠာရော ပုရိသာဒကော။|
    block |ဝနေ နာထံ အပဿန္တိံ၊ သမ္ဗုလံ အဂ္ဂဟီ ဘုဇေ။|
  count |၃၀၈|
    block |အဓိပန္နာ ပိသာစေန၊ လုဒ္ဒေနာမိသစက္ခုနာ။|
    block |သာ စ သတ္တုဝသမ္ပတ္တာ၊ ပတိမေဝါနုသောစတိ။|
  count |၃၀၉|
    block |န မေ ဣဒံ တထာ ဒုက္ခံ၊ ယံ မံ ခါဒေယျ ရက္ခသော။|
    block |ယဉ္စ မေ အယျပုတ္တဿ၊ မနော ဟေဿတိ အညထာ။|
  count |၃၁၀|
    block |န သန္တိ ဒေဝါ ပဝသန္တိ နူန၊ န ဟိ နူန သန္တိ ဣဓ လောကပါလာ။|
    block |သဟသာ ကရောန္တာနမသညတာနံ၊ န ဟိ နူန သန္တိ ပဋိသေဓိတာရော။|
  count |၃၁၁|
    block |ဣတ္ထီနမေသာ ပဝရာ ယသဿိနီ၊ သန္တာ သမာ အဂ္ဂိရိဝုဂ္ဂတေဇာ။|
    block |တဉ္စေ တုဝံ ရက္ခသာဒေသိ ကညံ၊ မုဒ္ဓါ စ ဟိ သတ္တဓာ တေ ဖလေယျ။|
    block |မာ တွံ ဒဟီ မုဉ္စ ပတိဗ္ဗတာယ။|
  count |၃၁၂|
    block |သာ စ အဿမမာဂစ္ဆိ၊ ပမုတ္တာ ပုရိသာဒကာ။|
    block |နီဠံ ပဠိနံ သကုဏီဝ၊ ဂတသိင်္ဂံဝ အာလယံ။|
  count |၃၁၃|
    block |သာ တတ္ထ ပရိဒေဝေသိ၊ ရာဇပုတ္တီ ယသဿိနီ။|
    block |သမ္ဗုလာ ဥတုမတ္တက္ခါ၊ ဝနေ နာထံ အပဿန္တီ။|
  count |၃၁၄|
    block |သမဏေ ဗြာဟ္မဏေ ဝန္ဒေ၊ သမ္ပန္နစရဏေ ဣသေ။|
    block |ရာဇပုတ္တံ အပဿန္တီ၊ တုမှံမှိ သရဏံ ဂတာ။|
  count |၃၁၅|
    block |ဝန္ဒေ သီဟေ စ ဗျဂ္ဃေ စ၊ ယေ စ အညေ ဝနေ မိဂါ။|
    block |ရာဇပုတ္တံ အပဿန္တီ၊ တုမှံမှိ သရဏံ ဂတာ။|
  count |၃၁၆|
    block |တိဏာ လတာနိ ဩသဓျော၊ ပဗ္ဗတာနိ ဝနာနိ စ။|
    block |ရာဇပုတ္တံ အပဿန္တီ၊ တုမှံမှိ သရဏံ ဂတာ။|
  count |၃၁၇|
    block |ဝန္ဒေ ဣန္ဒီဝရီသာမံ၊ ရတ္တိံ နက္ခတ္တမာလိနိံ။|
    block |ရာဇပုတ္တံ အပဿန္တီ၊ တုမှံမှိ သရဏံ ဂတာ။|
  count |၃၁၈|
    block |ဝန္ဒေ ဘာဂီရထိံ ဂင်္ဂံ၊ သဝန္တီနံ ပဋိဂ္ဂဟံ။|
    block |ရာဇပုတ္တံ အပဿန္တီ၊ တုမှံမှိ သရဏံ ဂတာ။|
  count |၃၁၉|
    block |ဝန္ဒေ အဟံ ပဗ္ဗတရာဇသေဋ္ဌံ၊ ဟိမဝန္တံ သိလုစ္စယံ။|
    block |ရာဇပုတ္တံ အပဿန္တီ၊ တုမှံမှိ သရဏံ ဂတာ။|
  count |၃၂၀|
    block |အတိသာယံ ဝတာဂစ္ဆိ၊ ရာဇပုတ္တိ ယသဿိနိ။|
    block |ကေန နုဇ္ဇ သမာဂစ္ဆိ၊ ကော တေ ပိယတရော မယာ။|
  count |၃၂၁|
    block |ဣဒံ ခေါဟံ တဒာဝေါစံ၊ ဂဟိတာ တေန သတ္တုနာ။|
    block |န မေ ဣဒံ တထာ ဒုက္ခံ၊ ယံ မံ ခါဒေယျ ရက္ခသော။|
    block |ယဉ္စ မေ အယျပုတ္တဿ၊ မနော ဟေဿတိ အညထာ။|
  count |၃၂၂|
    block |စောရီနံ ဗဟုဗုဒ္ဓီနံ၊ ယာသု သစ္စံ သုဒုလ္လဘံ။|
    block |ထီနံ ဘာဝေါ ဒုရာဇာနော၊ မစ္ဆဿေဝေါဒကေ ဂတံ။|
  count |၃၂၃|
    block |တထာ မံ သစ္စံ ပါလေတု၊ ပါလယိဿတိ စေ မမံ။|
    block |ယထာဟံ နာဘိဇာနာမိ၊ အညံ ပိယတရံ တယာ။|
    block |ဧတေန သစ္စဝဇ္ဇေန၊ ဗျာဓိ တေ ဝူပသမ္မတု။|
  count |၃၂၄|
    block |ယေ ကုဉ္ဇရာ သတ္တသတာ ဥဠာရာ၊ ရက္ခန္တိ ရတ္တိန္ဒိဝမုယျုတာဝုဓာ။|
    block |ဓနုဂ္ဂဟာနဉ္စ သတာနိ သောဠသ၊ ကထံဝိဓေ ပဿသိ ဘဒ္ဒေ သတ္တဝေါ။|
  count |၃၂၅|
    block |အလင်္ကတာယော ပဒုမုတ္တရတ္တစာ၊ ဝိရာဂိတာ ပဿတိ ဟံသဂဂ္ဂရာ။|
    block |တာသံ သုဏိတွာ မိတဂီတဝါဒိတံ၊ န ဒာနိ မေ တာတ တထာ ယထာ ပုရေ။|
  count |၃၂၆|
    block |သုဝဏ္ဏသံကစ္စဓရာ သုဝိဂ္ဂဟာ၊ အလင်္ကတာ မာနုသိယစ္ဆရူပမာ။|
    block |သေနောပိယာ တာတ အနိန္ဒိတင်္ဂိယော၊ ခတ္တိယကညာ ပဋိလောဘယန္တိ နံ။|
  count |၃၂၇|
    block |သစေ အဟံ တာတ တထာ ယထာ ပုရေ၊ ပတိံ တမုဉ္ဆာယ ပုနာ ဝနေ ဘရေ။|
    block |သမ္မာနယေ မံ န စ မံ ဝိမာနယေ၊ ဣတောပိ မေ တာတ တတော ဝရံ သိယာ။|
  count |၃၂၈|
    block |ယမန္နပါနေ ဝိပုလသ္မိ ဩဟိတေ၊ နာရီ ဝိမဋ္ဌာဘရဏာ အလင်္ကတာ။|
    block |သဗ္ဗင်္ဂုပေတာ ပတိနော စ အပ္ပိယာ၊ အဗဇ္ဈ တဿာ မရဏံ တတော ဝရံ။|
  count |၃၂၉|
    block |အပိ စေ ဒလိဒ္ဒာ ကပဏာ အနာဠှိယာ၊ ကဋာဒုတီယာ ပတိနော စ သာ ပိယာ။|
    block |သဗ္ဗင်္ဂုပေတာယပိ အပ္ပိယာယ၊ အယမေဝ သေယျာ ကပဏာပိ ယာ ပိယာ။|
  count |၃၃၀|
    block |သုဒုလ္လဘိတ္ထီ ပုရိသဿ ယာ ဟိတာ၊ ဘတ္တိတ္ထိယာ ဒုလ္လဘော ယော ဟိတော စ။|
    block |ဟိတာ စ တေ သီလဝတီ စ ဘရိယာ၊ ဇနိန္ဒ ဓမ္မံ စရ သမ္ဗုလာယ။|
  count |၃၃၁|
    block |သစေ တုဝံ ဝိပုလေ လဒ္ဓဘောဂေ၊ ဣဿာဝတိဏ္ဏာ မရဏံ ဥပေသိ။|
    block |အဟဉ္စ တေ ဘဒ္ဒေ ဣမာ ရာဇကညာ၊ သဗ္ဗေ တေ ဝစနကရာ ဘဝါမာတိ။|
  stand |သမ္ဗုလာဇာတကံ နဝမံ။|
  count |  |
  block |၅၂၀။ ဂန္ဓတိန္ဒုကဇာတကံ ၁၀|
  count |၃၃၂|
    block |အပ္ပမာဒော အမတံ ပဒံ၊ ပမာဒော မစ္စုနော ပဒံ။|
    block |အပ္ပမတ္တာ န မီယန္တိ၊ ယေ ပမတ္တာ ယထာ မတာ။|
  count |၃၃၃|
    block |မဒာ ပမာဒော ဇာယေထ၊ ပမာဒာ ဇာယတေ ခယော။|
    block |ခယာ ပဒောသာ ဇာယန္တိ၊ မာ ပမာဒော ဘရတူသဘ။|
  count |၃၃၄|
    block |ဗဟူ ဟိ ခတ္တိယာ ဇီနာ၊ အတ္ထံ ရဋ္ဌံ ပမာဒိနော။|
    block |အထောပိ ဂါမိနော ဂါမာ၊ အနဂါရာ အဂါရိနော။|
  count |၃၃၅|
    block |ခတ္တိယဿ ပမတ္တဿ၊ ရဋ္ဌသ္မိံ ရဋ္ဌဝဍ္ဎန။|
    block |သဗ္ဗေ ဘောဂါ ဝိနဿန္တိ၊ ရညော တံ ဝုစ္စတေ အဃံ။|
  count |၃၃၆|
    block |နေသ ဓမ္မော မဟာရာဇ၊ အတိဝေလံ ပမဇ္ဇသိ။|
    block |ဣဒ္ဓံ ဖီတံ ဇနပဒံ၊ စောရာ ဝိဒ္ဓံသယန္တိ နံ။|
  count |၃၃၇|
    block |န တေ ပုတ္တာ ဘဝိဿန္တိ၊ န ဟိရညံ န ဓာနိယံ။|
    block |ရဋ္ဌေ ဝိလုပ္ပမာနမှိ၊ သဗ္ဗဘောဂေဟိ ဇိယျသိ။|
  count |၃၃၈|
    block |သဗ္ဗဘောဂါ ပရိဇိဏ္ဏံ၊ ရာဇာနံ ဝါပိ ခတ္တိယံ။|
    block |ဉာတိမိတ္တာ သုဟဇ္ဇာ စ၊ န တံ မညန္တိ မာနိယံ။|
  count |၃၃၉|
    block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
    block |တမေဝမုပဇီဝန္တာ၊ န တံ မညန္တိ မာနိယံ။|
  count |၃၄၀|
    block |အသံဝိဟိတကမ္မန္တံ၊ ဗာလံ ဒုမ္မန္တိမန္တိနံ။|
    block |သိရီ ဇဟတိ ဒုမ္မေဓံ၊ ဇိဏ္ဏံဝ ဥရဂေါ တစံ။|
  count |၃၄၁|
    block |သုသံဝိဟိတကမ္မန္တံ၊ ကာလုဋ္ဌာယိံ အတန္ဒိတံ။|
    block |သဗ္ဗေ ဘောဂါဘိဝဍ္ဎန္တိ၊ ဂါဝေါ သဥသဘာမိဝ။|
  count |၃၄၂|
    block |ဥပဿုတိံ မဟာရာဇ၊ ရဋ္ဌေ ဇနပဒေ စရ။|
    block |တတ္ထ ဒိသွာ စ သုတွာ စ၊ တတော တံ ပဋိပဇ္ဇသိ။|
  count |၃၄၃|
    block |ဧဝံ ဝေဒေတု ပဉ္စာလော၊ သင်္ဂါမေ သရမပ္ပိတော။|
    block |ယထာဟမဇ္ဇ ဝေဒေမိ၊ ကဏ္ဋကေန သမပ္ပိတော။|
  count |၃၄၄|
    block |ဇိဏ္ဏော ဒုဗ္ဗလစက္ခူသိ၊ န ရူပံ သာဓု ပဿသိ။|
    block |ကိံ တတ္ထ ဗြဟ္မဒတ္တဿ၊ ယံ တံ မဂ္ဂေယျ ကဏ္ဋကော။|
  count |၃၄၅|
    block |ဗဟွေတ္ထ ဗြဟ္မဒတ္တဿ၊ သောဟံ မဂ္ဂသ္မိ ဗြာဟ္မဏ။|
    block |အရက္ခိတာ ဇာနပဒာ၊ အဓမ္မဗလိနာ ဟတာ။|
  count |၃၄၆|
    block |ရတ္တိဉှိ စောရာ ခါဒန္တိ၊ ဒိဝါ ခါဒန္တိ တုဏ္ဍိယာ။|
    block |ရဋ္ဌသ္မိံ ကူဋရာဇဿ၊ ဗဟု အဓမ္မိကော ဇနော။|
  count |၃၄၇|
    block |ဧတာဒိသေ ဘယေ ဇာတေ၊ ဘယဋ္ဋာ တာတ မာဏဝါ။|
    block |နိလ္လေနကာနိ ကုဗ္ဗန္တိ၊ ဝနေ အာဟတွ ကဏ္ဋကံ။|
  count |၃၄၈|
    block |ကဒာဿု နာမယံ ရာဇာ၊ ဗြဟ္မဒတ္တော မရိဿတိ။|
    block |ယဿ ရဋ္ဌမှိ ဇိယျန္တိ၊ အပ္ပတိကာ ကုမာရိကာ။|
  count |၃၄၉|
    block |ဒုဗ္ဘာသိတဉှိ တေ ဇမ္မိ၊ အနတ္ထပဒကောဝိဒေ။|
    block |ကုဟိံ ရာဇာ ကုမာရီနံ၊ ဘတ္တာရံ ပရိယေသတိ။|
  count |၃၅၀|
    block |န မေ ဒုဗ္ဘာသိတံ ဗြဟ္မေ၊ ကောဝိဒတ္ထပဒာ အဟံ။|
    block |အရက္ခိတာ ဇာနပဒာ၊ အဓမ္မဗလိနာ ဟတာ။|
  count |၃၅၁|
    block |ရတ္တိဉှိ စောရာ ခါဒန္တိ၊ ဒိဝါ ခါဒန္တိ တုဏ္ဍိယာ။|
    block |ရဋ္ဌသ္မိံ ကူဋရာဇဿ၊ ဗဟု အဓမ္မိကော ဇနော။|
    block |ဒုဇ္ဇီဝေ ဒုဗ္ဘရေ ဒာရေ၊ ကုတော ဘတ္တာ ကုမာရိယော။|
  count |၃၅၂|
    block |ဧဝံ သယတု ပဉ္စာလော၊ သင်္ဂါမေ သတ္တိယာ ဟတော။|
    block |ယထာယံ ကပဏော သေတိ၊ ဟတော ဖာလေန သာလိယော။|
  count |၃၅၃|
    block |အဓမ္မေန တုဝံ ဇမ္မ၊ ဗြဟ္မဒတ္တဿ ကုဇ္ဈသိ။|
    block |ယော တွံ သပသိ ရာဇာနံ၊ အပရဇ္ဈိတွာန အတ္တနော။|
  count |၃၅၄|
    block |ဓမ္မေန ဗြဟ္မဒတ္တဿ၊ အဟံ ကုဇ္ဈာမိ ဗြာဟ္မဏ။|
    block |အရက္ခိတာ ဇာနပဒာ၊ အဓမ္မဗလိနာ ဟတာ။|
  count |၃၅၅|
    block |ရတ္တိဉှိ စောရာ ခါဒန္တိ၊ ဒိဝါ ခါဒန္တိ တုဏ္ဍိယာ။|
    block |ရဋ္ဌသ္မိံ ကူဋရာဇဿ၊ ဗဟု အဓမ္မိကော ဇနော။|
  count |၃၅၆|
    block |သာ နူန ပုန ရေ ပက္ကာ၊ ဝိကာလေ ဘတ္တမာဟရိ။|
    block |ဘတ္တဟာရိံ အပေက္ခန္တော၊ ဟတော ဖာလေန သာလိယော။|
  count |၃၅၇|
    block |ဧဝံ ဟညတု ပဉ္စာလော၊ သင်္ဂါမေ အသိနာ ဟတော။|
    block |ယထာဟမဇ္ဇ ပဟတော၊ ခီရဉ္စ မေ ပဝဋ္ဋိတံ။|
  count |၃၅၈|
    block |ယံ ပသု ခီရံ ဆဍ္ဍေတိ၊ ပသုပါလံ ဝိဟိံသတိ။|
    block |ကိံ တတ္ထ ဗြဟ္မဒတ္တဿ၊ ယံ နော ဂရဟတေ ဘဝံ။|
  count |၃၅၉|
    block |ဂါရယှော ဗြဟ္မေ ပဉ္စာလော၊ ဗြဟ္မဒတ္တဿ ရာဇိနော။|
    block |အရက္ခိတာ ဇာနပဒာ၊ အဓမ္မဗလိနာ ဟတာ။|
  count |၃၆၀|
    block |ရတ္တိဉှိ စောရာ ခါဒန္တိ၊ ဒိဝါ ခါဒန္တိ တုဏ္ဍိယာ။|
    block |ရဋ္ဌသ္မိံ ကူဋရာဇဿ၊ ဗဟု အဓမ္မိကော ဇနော။|
  count |၃၆၁|
    block |စဏ္ဍာ အဋနကာ ဂါဝီ၊ ယံ ပုရေ န ဒုဟာမသေ။|
    block |တံ ဒာနိ အဇ္ဇ ဒောဟာမ၊ ခီရကာမေဟုပဒ္ဒုတာ။|
  count |၃၆၂|
    block |ဧဝံ ကန္ဒတု ပဉ္စာလော၊ ဝိပုတ္တော ဝိပ္ပသုက္ခတု။|
    block |ယထာယံ ကပဏာ ဂါဝီ၊ ဝိပုတ္တာ ပရိဓာဝတိ။|
  count |၃၆၃|
    block |ယံ ပသု ပသုပါလဿ၊ သမ္ဘမေယျ ရဝေယျ ဝါ။|
    block |ကော နီဓ အပရာဓတ္ထိ၊ ဗြဟ္မဒတ္တဿ ရာဇိနော။|
  count |၃၆၄|
    block |အပရာဓော မဟာဗြဟ္မေ၊ ဗြဟ္မဒတ္တဿ ရာဇိနော။|
    block |အရက္ခိတာ ဇာနပဒာ၊ အဓမ္မဗလိနာ ဟတာ။|
  count |၃၆၅|
    block |ရတ္တိဉှိ စောရာ ခါဒန္တိ၊ ဒိဝါ ခါဒန္တိ တုဏ္ဍိယာ။|
    block |ရဋ္ဌသ္မိံ ကူဋရာဇဿ၊ ဗဟု အဓမ္မိကော ဇနော။|
    block |ကထံ နော အသိကောသတ္ထာ၊ ခီရပါ ဟညတေ ပဇာ။|
  count |၃၆၆|
    block |ဧဝံ ခဇ္ဇတု ပဉ္စာလော၊ ဟတော ယုဒ္ဓေ သပုတ္တကော။|
    block |ယထာဟမဇ္ဇ ခဇ္ဇာမိ၊ ဂါမိကေဟိ အရညဇော။|
  count |၃၆၇|
    block |န သဗ္ဗဘူတေသု ဝိဓေန္တိ ရက္ခံ၊ ရာဇာနော မဏ္ဍူက မနုဿလောကေ။|
    block |နေတ္တာဝတာ ရာဇာ အဓမ္မစာရီ၊ ယံ တာဒိသံ ဇီဝမဒေယျု ဓင်္ကာ။|
  count |၃၆၈|
    block |အဓမ္မရူပေါ ဝတ ဗြဟ္မစာရီ၊ အနုပ္ပိယံ ဘာသသိ ခတ္တိယဿ။|
    block |ဝိလုပ္ပမာနာယ ပုထုပ္ပဇာယ၊ ပူဇေသိ ရာဇံ ပရမပ္ပမာဒံ။|
  count |၃၆၉|
    block |သစေ ဣမံ ဗြဟ္မေ သုရဇ္ဇကံ သိယာ၊ ဖီတံ ရဋ္ဌံ မုဒိတံ ဝိပ္ပသန္နံ။|
    block |ဘုတွာ ဗလိံ အဂ္ဂပိဏ္ဍဉ္စ ကာကာ၊ န မာဒိသံ ဇီဝမဒေယျု ဓင်္ကာတိ။|
    block |ကိံဆန္ဒ ကုမ္ဘ ဇယဒ္ဒိသ ဆဒ္ဒန္တ၊ အထ ပဏ္ဍိတသမ္ဘဝ သိရကပိ။|
    block |ဒကရက္ခသ ပဏ္ဍရနာဂဝရော၊ အထ သမ္ဗုလ တိန္ဒုကဒေဝသုတောတိ။|
  stand |ဂန္ဓတိန္ဒုကဇာတကံ ဒသမံ။|
  block |တဿုဒ္ဒာနံ|
  stand |တိံသနိပါတံ နိဋ္ဌိတံ။|
  stand |ဇာတကပါဠိယာ ပဌမော ဘာဂေါ နိဋ္ဌိတော။|
