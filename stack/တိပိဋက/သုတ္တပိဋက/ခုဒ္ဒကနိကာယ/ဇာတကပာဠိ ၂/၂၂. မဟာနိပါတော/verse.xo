block |၂၂။ မဟာနိပါတော|
  count |  |
  block |၅၃၈။ မူဂပက္ခဇာတကံ ၁|
  count |၁|
    block |မာ ပဏ္ဍိစ္စယံ ဝိဘာဝယ၊ ဗာလမတော ဘဝ သဗ္ဗပါဏိနံ။|
    block |သဗ္ဗော တံ ဇနော ဩစိနာယတု၊ ဧဝံ တဝ အတ္ထော ဘဝိဿတိ။|
  count |၂|
    block |ကရောမိ တေ တံ ဝစနံ၊ ယံ မံ ဘဏသိ ဒေဝတေ။|
    block |အတ္ထကာမာသိ မေ အမ္မ၊ ဟိတကာမာသိ ဒေဝတေ။|
  count |၃|
    block |ကိံ နု သန္တရမာနောဝ၊ ကာသုံ ခဏသိ သာရထိ။|
    block |ပုဋ္ဌော မေ သမ္မ အက္ခါဟိ၊ ကိံ ကာသုယာ ကရိဿသိ။|
  count |၄|
    block |ရညော မူဂေါ စ ပက္ခေါ စ၊ ပုတ္တော ဇာတော အစေတသော။|
    block |သောမှိ ရညာ သမဇ္ဈိဋ္ဌော၊ ပုတ္တံ မေ နိခဏံ ဝနေ။|
  count |၅|
    block |န ဗဓိရော န မူဂေါသ္မိ၊ န ပက္ခေါ န စ ဝီကလော။|
    block |အဓမ္မံ သာရထိ ကယိရာ၊ မံ စေ တွံ နိခဏံ ဝနေ။|
  count |၆|
    block |ဦရူ ဗာဟုံ စ မေ ပဿ၊ ဘာသိတဉ္စ သုဏောဟိ မေ။|
    block |အဓမ္မံ သာရထိ ကယိရာ၊ မံ စေ တွံ နိခဏံ ဝနေ။|
  count |၇|
    block |ဒေဝတာ နုသိ ဂန္ဓဗ္ဗော၊ အဒု သက္ကော ပုရိန္ဒဒော။|
    block |ကော ဝါ တွံ ကဿ ဝါ ပုတ္တော၊ ကထံ ဇာနေမု တံ မယံ။|
  count |၈|
    block |နမှိ ဒေဝေါ န ဂန္ဓဗ္ဗော၊ နာပိ သက္ကော ပုရိန္ဒဒော။|
    block |ကာသိရညော အဟံ ပုတ္တော၊ ယံ ကာသုယာ နိခညသိ။|
  count |၉|
    block |တဿ ရညော အဟံ ပုတ္တော၊ ယံ တွံ သမ္မူပဇီဝသိ။|
    block |အဓမ္မံ သာရထိ ကယိရာ၊ မံ စေ တွံ နိခဏံ ဝနေ။|
  count |၁၀|
    block |ယဿ ရုက္ခဿ ဆာယာယ၊ နိသီဒေယျ သယေယျ ဝါ။|
    block |န တဿ သာခံ ဘဉ္ဇေယျ၊ မိတ္တဒုဗ္ဘော ဟိ ပါပကော။|
  count |၁၁|
    block |ယထာ ရုက္ခေါ တထာ ရာဇာ၊ ယထာ သာခါ တထာ အဟံ။|
    block |ယထာ ဆာယူပဂေါ ပေါသော၊ ဧဝံ တွမသိ သာရထိ။|
    block |အဓမ္မံ သာရထိ ကယိရာ၊ မံ စေ တွံ နိခဏံ ဝနေ။|
  count |၁၂|
    block |ပဟူတဘက္ခေါ ဘဝတိ၊ ဝိပ္ပဝုဋ္ဌော သကံ ဃရာ။|
    block |ဗဟူ နံ ဥပဇီဝန္တိ၊ ယော မိတ္တာနံ န ဒုဗ္ဘတိ။|
  count |၁၃|
    block |ယံ ယံ ဇနပဒံ ယာတိ၊ နိဂမေ ရာဇဓာနိယော။|
    block |သဗ္ဗတ္ထ ပူဇိတော ဟောတိ၊ ယော မိတ္တာနံ န ဒုဗ္ဘတိ။|
  count |၁၄|
    block |နာဿ စောရာ ပသာဟန္တိ၊ နာတိမညန္တိ ခတ္တိယာ။|
    block |သဗ္ဗေ အမိတ္တေ တရတိ၊ ယော မိတ္တာနံ န ဒုဗ္ဘတိ။|
  count |၁၅|
    block |အက္ကုဒ္ဓေါ သဃရံ ဧတိ၊ သဘာယံ ပဋိနန္ဒိတော။|
    block |ဉာတီနံ ဥတ္တမော ဟောတိ၊ ယော မိတ္တာနံ န ဒုဗ္ဘတိ။|
  count |၁၆|
    block |သက္ကတွာ သက္ကတော ဟောတိ၊ ဂရု ဟောတိ သဂါရဝေါ။|
    block |ဝဏ္ဏကိတ္တိဘတော ဟောတိ၊ ယော မိတ္တာနံ န ဒုဗ္ဘတိ။|
  count |၁၇|
    block |ပူဇကော လဘတေ ပူဇံ၊ ဝန္ဒကော ပဋိဝန္ဒနံ။|
    block |ယသော ကိတ္တိဉ္စ ပပ္ပေါတိ၊ ယော မိတ္တာနံ န ဒုဗ္ဘတိ။|
  count |၁၈|
    block |အဂ္ဂိ ယထာ ပဇ္ဇလတိ၊ ဒေဝတာဝ ဝိရောစတိ။|
    block |သိရိယာ အဇဟိတော ဟောတိ၊ ယော မိတ္တာနံ န ဒုဗ္ဘတိ။|
  count |၁၉|
    block |ဂါဝေါ တဿ ပဇာယန္တိ၊ ခေတ္တေ ဝုတ္တံ ဝိရူဟတိ။|
    block |ဝုတ္တာနံ ဖလမသ္နာတိ၊ ယော မိတ္တာနံ န ဒုဗ္ဘတိ။|
  count |၂၀|
    block |ဒရိတော ပဗ္ဗတာတော ဝါ၊ ရုက္ခတော ပတိတော နရော။|
    block |စုတော ပတိဋ္ဌံ လဘတိ၊ ယော မိတ္တာနံ န ဒုဗ္ဘတိ။|
  count |၂၁|
    block |ဝိရူဠှမူလသန္တာနံ၊ နိဂြောဓမိဝ မာလုတော။|
    block |အမိတ္တာ နပ္ပသာဟန္တိ၊ ယော မိတ္တာနံ န ဒုဗ္ဘတိ။|
  count |၂၂|
    block |ဧဟိ တံ ပဋိနေဿာမိ၊ ရာဇပုတ္တ သကံ ဃရံ။|
    block |ရဇ္ဇံ ကာရေဟိ ဘဒ္ဒန္တေ၊ ကိံ အရညေ ကရိဿသိ။|
  count |၂၃|
    block |အလံ မေ တေန ရဇ္ဇေန၊ ဉာတကေဟိ ဓနေန ဝါ။|
    block |ယံ မေ အဓမ္မစရိယာယ၊ ရဇ္ဇံ လဗ္ဘေထ သာရထိ။|
  count |၂၄|
    block |ပုဏ္ဏပတ္တံ မံ လာဘေဟိ၊ ရာဇပုတ္တ ဣတော ဂတော။|
    block |ပိတာ မာတာ စ မေ ဒဇ္ဇုံ၊ ရာဇပုတ္တ တယီ ဂတေ။|
  count |၂၅|
    block |ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။|
    block |တေပိ အတ္တမနာ ဒဇ္ဇုံ၊ ရာဇပုတ္တ တယီ ဂတေ။|
  count |၂၆|
    block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
    block |တေပိ အတ္တမနာ ဒဇ္ဇုံ၊ ရာဇပုတ္တ တယီ ဂတေ။|
  count |၂၇|
    block |ဗဟုဓညာ ဇာနပဒာ၊ နေဂမာ စ သမာဂတာ။|
    block |ဥပါယနာနိ မေ ဒဇ္ဇုံ၊ ရာဇပုတ္တ တယီ ဂတေ။|
  count |၂၈|
    block |ပိတု မာတု စဟံ စတ္တော၊ ရဋ္ဌဿ နိဂမဿ စ။|
    block |အထော သဗ္ဗကုမာရာနံ၊ နတ္ထိ မယှံ သကံ ဃရံ။|
  count |၂၉|
    block |အနုညာတော အဟံ မတျာ၊ သဉ္စတ္တော ပိတရာ မဟံ။|
    block |ဧကောရညေ ပဗ္ဗဇိတော၊ န ကာမေ အဘိပတ္ထယေ။|
  count |၃၀|
    block |အပိ အတရမာနာနံ၊ ဖလာသာဝ သမိဇ္ဈတိ။|
    block |ဝိပက္ကဗြဟ္မစရိယောသ္မိ၊ ဧဝံ ဇာနာဟိ သာရထိ။|
  count |၃၁|
    block |အပိ အတရမာနာနံ၊ သမ္မဒတ္ထော ဝိပစ္စတိ။|
    block |ဝိပက္ကဗြဟ္မစရိယောသ္မိ၊ နိက္ခန္တော အကုတောဘယော။|
  count |၃၂|
    block |ဧဝံ ဝဂ္ဂုကထော သန္တော၊ ဝိသဋ္ဌဝစနော စသိ။|
    block |ကသ္မာ ပိတု စ မာတုစ္စ၊ သန္တိကေ န ဘဏီ တဒာ။|
  count |၃၃|
    block |နာဟံ အသန္ဓိတာ ပက္ခေါ၊ န ဗဓိရော အသောတတာ။|
    block |နာဟံ အဇိဝှတာ မူဂေါ၊ မာ မံ မူဂမဓာရယိ။|
  count |၃၄|
    block |ပုရိမံ သရာမဟံ ဇာတိံ၊ ယတ္ထ ရဇ္ဇမကာရယိံ။|
    block |ကာရယိတွာ တဟိံ ရဇ္ဇံ၊ ပါပတ္ထံ နိရယံ ဘုသံ။|
  count |၃၅|
    block |ဝီသတိဉ္စေဝ ဝဿာနိ၊ တဟိံ ရဇ္ဇမကာရယိံ။|
    block |အသီတိဝဿသဟဿာနိ၊ နိရယမှိ အပစ္စိသံ။|
  count |၃၆|
    block |တဿ ရဇ္ဇဿဟံ ဘီတော၊ မာ မံ ရဇ္ဇာဘိသေစယုံ။|
    block |တသ္မာ ပိတု စ မာတုစ္စ၊ သန္တိကေ န ဘဏိံ တဒာ။|
  count |၃၇|
    block |ဥစ္ဆင်္ဂေ မံ နိသာဒေတွာ၊ ပိတာ အတ္ထာနုသာသတိ။|
    block |ဧကံ ဟနထ ဗန္ဓထ၊ ဧကံ ခါရာပတစ္ဆိကံ။|
    block |ဧကံ သူလသ္မိံ ဥပ္ပေထ၊ ဣစ္စဿ မနုသာသတိ။|
  count |၃၈|
    block |တာယာဟံ ဖရုသံ သုတွာ၊ ဝါစာယော သမုဒီရိတာ။|
    block |အမူဂေါ မူဂဝဏ္ဏေန၊ အပက္ခေါ ပက္ခသမ္မတော။|
    block |သကေ မုတ္တကရီသသ္မိံ၊ အစ္ဆာဟံ သမ္ပရိပ္လုတော။|
  count |၃၉|
    block |ကသိရဉ္စ ပရိတ္တဉ္စ၊ တဉ္စ ဒုက္ခေန သံယုတံ။|
    block |ကောမံ ဇီဝိတမာဂမ္မ၊ ဝေရံ ကယိရာထ ကေနစိ။|
  count |၄၀|
    block |ပညာယ စ အလာဘေန၊ ဓမ္မဿ စ အဒဿနာ။|
    block |ကောမံ ဇီဝိတမာဂမ္မ၊ ဝေရံ ကယိရာထ ကေနစိ။|
  count |၄၁|
    block |အပိ အတရမာနာနံ၊ ဖလာသာဝ သမိဇ္ဈတိ။|
    block |ဝိပက္ကဗြဟ္မစရိယောသ္မိ၊ ဧဝံ ဇာနာဟိ သာရထိ။|
  count |၄၂|
    block |အပိ အတရမာနာနံ၊ သမ္မဒတ္ထော ဝိပစ္စတိ။|
    block |ဝိပက္ကဗြဟ္မစရိယောသ္မိ၊ နိက္ခန္တော အကုတောဘယော။|
  count |၄၃|
    block |အဟမ္ပိ ပဗ္ဗဇိဿာမိ၊ ရာဇပုတ္တ တဝန္တိကေ။|
    block |အဝှာယဿု မံ ဘဒ္ဒန္တေ၊ ပဗ္ဗဇ္ဇာ မမ ရုစ္စတိ။|
  count |၄၄|
    block |ရထံ နိယျာဒယိတွာန၊ အနဏော ဧဟိ သာရထိ။|
    block |အနဏဿ ဟိ ပဗ္ဗဇ္ဇာ၊ ဧတံ ဣသီဟိ ဝဏ္ဏိတံ။|
  count |၄၅|
    block |ယဒေဝ တျာဟံ ဝစနံ၊ အကရံ ဘဒ္ဒမတ္ထု တေ။|
    block |တဒေဝ မေ တွံ ဝစနံ၊ ယာစိတော ကတ္တုမရဟသိ။|
  count |၄၆|
    block |ဣဓေဝ တာဝ အစ္ဆဿု၊ ယာဝ ရာဇာနမာနယေ။|
    block |အပ္ပေဝ တေ ပိတာ ဒိသွာ၊ ပတီတော သုမနော သိယာ။|
  count |၄၇|
    block |ကရောမိ တေတံ ဝစနံ၊ ယံ မံ ဘဏသိ သာရထိ။|
    block |အဟမ္ပိ ဒဋ္ဌုကာမောသ္မိ၊ ပိတရံ မေ ဣဓာဂတံ။|
  count |၄၈|
    block |ဧဟိ သမ္မ နိဝတ္တဿု၊ ကုသလံ ဝဇ္ဇာသိ ဉာတိနံ။|
    block |မာတရံ ပိတရံ မယှံ၊ ဝုတ္တော ဝဇ္ဇာသိ ဝန္ဒနံ။|
  count |၄၉|
    block |တဿ ပါဒေ ဂဟေတွာန၊ ကတွာ စ နံ ပဒက္ခိဏံ။|
    block |သာရထိ ရထမာရုယှ၊ ရာဇဒွာရံ ဥပါဂမိ။|
  count |၅၀|
    block |သုညံ မာတာ ရထံ ဒိသွာ၊ ဧကံ သာရထိမာဂတံ။|
    block |အဿုပုဏ္ဏေဟိ နေတ္တေဟိ၊ ရောဒန္တီ နံ ဥဒိက္ခတိ။|
  count |၅၁|
    block |အယံ သော သာရထိ ဧတိ၊ နိဟန္တွာ မမ အတြဇံ။|
    block |နိဟတော နူန မေ ပုတ္တော၊ ပထဗျာ ဘူမိဝဍ္ဎနော။|
  count |၅၂|
    block |အမိတ္တာ နူန နန္ဒန္တိ၊ ပတီတာ နူန ဝေရိနော။|
    block |အာဂတံ သာရထိံ ဒိသွာ၊ နိဟန္တွာ မမ အတြဇံ။|
  count |၅၃|
    block |သုညံ မာတာ ရထံ ဒိသွာ၊ ဧကံ သာရထိမာဂတံ။|
    block |အဿုပုဏ္ဏေဟိ နေတ္တေဟိ၊ ရောဒန္တီ ပရိပုစ္ဆိ နံ။|
  count |၅၄|
    block |ကိန္နု မူဂေါ ကိံ နု ပက္ခေါ၊ ကိန္နု သော ဝိလပီ တဒာ။|
    block |နိဟညမာနော ဘူမိယာ၊ တံ မေ အက္ခါဟိ သာရထိ။|
  count |၅၅|
    block |ကထံ ဟတ္ထေဟိ ပါဒေဟိ၊ မူဂပက္ခေါ ဝိဝဇ္ဇယိ။|
    block |နိဟညမာနော ဘူမိယာ၊ တံ မေ အက္ခါဟိ ပုစ္ဆိတော။|
  count |၅၆|
    block |အက္ခေယျံ တေ အဟံ အယျေ၊ ဒဇ္ဇာသိ အဘယံ မမ။|
    block |ယံ မေ သုတံ ဝါ ဒိဋ္ဌံ ဝါ၊ ရာဇပုတ္တဿ သန္တိကေ။|
  count |၅၇|
    block |အဘယံ သမ္မ တေ ဒမ္မိ၊ အဘီတော ဘဏ သာရထိ။|
    block |ယံ တေ သုတံ ဝါ ဒိဋ္ဌံ ဝါ၊ ရာဇပုတ္တဿ သန္တိကေ။|
  count |၅၈|
    block |န သော မူဂေါ န သော ပက္ခေါ၊ ဝိသဋ္ဌဝစနော စ သော။|
    block |ရဇ္ဇဿ ကိရ သော ဘီတော၊ အကရာ အာလယေ ဗဟူ။|
  count |၅၉|
    block |ပုရိမံ သရတိ သော ဇာတိံ၊ ယတ္ထ ရဇ္ဇမကာရယိ။|
    block |ကာရယိတွာ တဟိံ ရဇ္ဇံ၊ ပါပတ္ထ နိရယံ ဘုသံ။|
  count |၆၀|
    block |ဝီသတိဉ္စေဝ ဝဿာနိ၊ တဟိံ ရဇ္ဇမကာရယိ။|
    block |အသီတိဝဿသဟဿာနိ၊ နိရယမှိ အပစ္စိ သော။|
  count |၆၁|
    block |တဿ ရဇ္ဇဿ သော ဘီတော၊ မာ မံ ရဇ္ဇာဘိသေစယုံ။|
    block |တသ္မာ ပိတု စ မာတုစ္စ၊ သန္တိကေ န ဘဏီ တဒာ။|
  count |၆၂|
    block |အင်္ဂပစ္စင်္ဂသမ္ပန္နော၊ အာရောဟပရိဏာဟဝါ။|
    block |ဝိသဋ္ဌဝစနော ပညော၊ မဂ္ဂေ သဂ္ဂဿ တိဋ္ဌတိ။|
  count |၆၃|
    block |သစေ တွံ ဒဋ္ဌုကာမာသိ၊ ရာဇပုတ္တံ တဝတြဇံ။|
    block |ဧဟိ တံ ပါပယိဿာမိ၊ ယတ္ထ သမ္မတိ တေမိယော။|
  count |၆၄|
    block |ယောဇယန္တု ရထေ အဿေ၊ ကစ္ဆံ နာဂါန ဗန္ဓထ။|
    block |ဥဒီရယန္တု သင်္ခပဏဝါ၊ ဝါဒန္တု ဧကပေါက္ခရာ။|
  count |၆၅|
    block |ဝါဒန္တု ဘေရီ သန္နဒ္ဓါ၊ ဝဂ္ဂူ ဝါဒန္တု ဒုန္ဒုဘီ။|
    block |နေဂမာ စ မံ အနွေန္တု၊ ဂစ္ဆံ ပုတ္တနိဝေဒကော။|
  count |၆၆|
    block |ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။|
    block |ခိပ္ပံ ယာနာနိ ယောဇေန္တု၊ ဂစ္ဆံ ပုတ္တနိဝေဒကော။|
  count |၆၇|
    block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
    block |ခိပ္ပံ ယာနာနိ ယောဇေန္တု၊ ဂစ္ဆံ ပုတ္တနိဝေဒကော။|
  count |၆၈|
    block |သမာဂတာ ဇာနပဒာ၊ နေဂမာ စ သမာဂတာ။|
    block |ခိပ္ပံ ယာနာနိ ယောဇေန္တု၊ ဂစ္ဆံ ပုတ္တနိဝေဒကော။|
  count |၆၉|
    block |အဿေ စ သာရထီ ယုတ္တေ၊ သိန္ဓဝေ သီဃဝါဟနေ။|
    block |ရာဇဒွာရံ ဥပါဂစ္ဆုံ၊ ယုတ္တာ ဒေဝ ဣမေ ဟယာ။|
  count |၇၀|
    block |ထူလာ ဇဝေန ဟာယန္တိ၊ ကိသာ ဟာယန္တိ ထာမုနာ။|
    block |ကိသေ ထူလေ ဝိဝဇ္ဇေတွာ၊ သံသဋ္ဌာ ယောဇိတာ ဟယာ။|
  count |၇၁|
    block |တတော ရာဇာ တရမာနော၊ ယုတ္တမာရုယှ သန္ဒနံ။|
    block |ဣတ္ထာဂါရံ အဇ္ဈဘာသိ၊ သဗ္ဗာဝ အနုယာထ မံ။|
  count |၇၂|
    block |ဝါလဗီဇနိမုဏှီသံ၊ ခဂ္ဂံ ဆတ္တဉ္စ ပဏ္ဍရံ။|
    block |ဥပါဓိ ရထမာရုယှ၊ သုဝဏ္ဏေဟိ အလင်္ကတာ။|
  count |၇၃|
    block |တတော သ ရာဇာ ပါယာသိ၊ ပုရက္ခတွာန သာရထိံ။|
    block |ခိပ္ပမေဝ ဥပါဂစ္ဆိ၊ ယတ္ထ သမ္မတိ တေမိယော။|
  count |၇၄|
    block |တဉ္စ ဒိသွာန အာယန္တံ၊ ဇလန္တမိဝ တေဇသာ။|
    block |ခတ္တသင်္ဃပရိဗျူဠှံ၊ တေမိယော ဧတဒဗြဝိ။|
  count |၇၅|
    block |ကစ္စိ နု တာတ ကုသလံ၊ ကစ္စိ တာတ အနာမယံ။|
    block |သဗ္ဗာ စ ရာဇကညာယော၊ အရောဂါ မယှ မာတရော။|
  count |၇၆|
    block |ကုသလဉ္စေဝ မေ ပုတ္တ၊ အထော ပုတ္တ အနာမယံ။|
    block |သဗ္ဗာ စ ရာဇကညာယော၊ အရောဂါ တုယှ မာတရော။|
  count |၇၇|
    block |ကစ္စိ အမဇ္ဇပေါ တာတ၊ ကစ္စိ တေ သုရမပ္ပိယံ။|
    block |ကစ္စိ သစ္စေ စ ဓမ္မေ စ၊ ဒာနေ တေ ရမတေ မနော။|
  count |၇၈|
    block |အမဇ္ဇပေါ အဟံ ပုတ္တ၊ အထော မေ သုရမပ္ပိယံ။|
    block |အထော သစ္စေ စ ဓမ္မေ စ၊ ဒာနေ မေ ရမတေ မနော။|
  count |၇၉|
    block |ကစ္စိ အရောဂံ ယောဂ္ဂံ တေ၊ ကစ္စိ ဝဟတိ ဝါဟနံ။|
    block |ကစ္စိ တေ ဗျာဓယော နတ္ထိ၊ သရီရဿုပတာပနာ။|
  count |၈၀|
    block |အထော အရောဂံ ယောဂ္ဂံ မေ၊ အထော ဝဟတိ ဝါဟနံ။|
    block |အထော မေ ဗျာဓယော နတ္ထိ၊ သရီရဿုပတာပနာ။|
  count |၈၁|
    block |ကစ္စိ အန္တာ စ တေ ဖီတာ၊ မဇ္ဈေ စ ဗဟလာ တဝ။|
    block |ကောဋ္ဌာဂါရဉ္စ ကောသဉ္စ၊ ကစ္စိ တေ ပဋိသန္ထတံ။|
  count |၈၂|
    block |အထော အန္တာ စ မေ ဖီတာ၊ မဇ္ဈေ စ ဗဟလာ မမ။|
    block |ကောဋ္ဌာဂါရဉ္စ ကောသဉ္စ၊ သဗ္ဗံ မေ ပဋိသန္ထတံ။|
  count |၈၃|
    block |သွာဂတံ တေ မဟာရာဇ၊ အထော တေ အဒုရာဂတံ။|
    block |ပတိဋ္ဌပေန္တု ပလ္လင်္ကံ၊ ယတ္ထ ရာဇာ နိသက္ကတိ။|
  count |၈၄|
    block |ဣဓေဝ တေ နိသီဒဿု၊ နိယတေ ပဏ္ဏသန္ထရေ။|
    block |ဧတ္တော ဥဒကမာဒာယ၊ ပါဒေ ပက္ခါလယဿု တေ။|
  count |၈၅|
    block |ဣဒမ္ပိ ပဏ္ဏကံ မယှံ၊ ရန္ဓံ ရာဇ အလောဏကံ။|
    block |ပရိဘုဉ္ဇ မဟာရာဇ၊ ပါဟုနော မေသိဓာဂတော။|
  count |၈၆|
    block |န စာဟံ ပဏ္ဏံ ဘုဉ္ဇာမိ၊ န ဟေတံ မယှ ဘောဇနံ။|
    block |သာလီနံ ဩဒနံ ဘုဉ္ဇေ၊ သုစိံ မံသူပသေစနံ။|
  count |၈၇|
    block |အစ္ဆေရကံ မံ ပဋိဘာတိ၊ ဧကကမ္ပိ ရဟောဂတံ။|
    block |ဧဒိသံ ဘုဉ္ဇမာနာနံ၊ ကေန ဝဏ္ဏော ပသီဒတိ။|
  count |၈၈|
    block |ဧကော ရာဇ နိပဇ္ဇာမိ၊ နိယတေ ပဏ္ဏသန္ထရေ။|
    block |တာယ မေ ဧကသေယျာယ၊ ရာဇ ဝဏ္ဏော ပသီဒတိ။|
  count |၈၉|
    block |န စ နေတ္တိံသဗန္ဓာ မေ၊ ရာဇရက္ခါ ဥပဋ္ဌိတာ။|
    block |တာယ မေ သုခသေယျာယ၊ ရာဇ ဝဏ္ဏော ပသီဒတိ။|
  count |၉၀|
    block |အတီတံ နာနုသောစာမိ၊ နပ္ပဇပ္ပါမိနာဂတံ။|
  block |ပစ္စုပ္ပန္နေန ယာပေမိ၊ တေန ဝဏ္ဏော ပသီဒတိ။|
  count |၉၁|
    block |အနာဂတပ္ပဇပ္ပါယ၊ အတီတဿာနုသောစနာ။|
    block |ဧတေန ဗာလာ သုဿန္တိ၊ နဠောဝ ဟရိတော လုတော။|
  count |၉၂|
    block |ဟတ္ထာနီကံ ရထာနီကံ၊ အဿေ ပတ္တီ စ ဝမ္မိနော။|
    block |နိဝေသနာနိ ရမ္မာနိ၊ အဟံ ပုတ္တ ဒဒာမိ တေ။|
  count |၉၃|
    block |ဣတ္ထာဂါရမ္ပိ တေ ဒမ္မိ၊ သဗ္ဗာလင်္ကာရဘူသိတံ။|
    block |တာ ပုတ္တ ပဋိပဇ္ဇဿု၊ တွံ နော ရာဇာ ဘဝိဿသိ။|
  count |၉၄|
    block |ကုသလာ နစ္စဂီတဿ၊ သိက္ခိတာ စာတုရိတ္ထိယော။|
    block |ကာမေ တံ ရမယိဿန္တိ၊ ကိံ အရညေ ကရိဿသိ။|
  count |၉၅|
    block |ပဋိရာဇူဟိ တေ ကညာ၊ အာနယိဿံ အလင်္ကတာ။|
    block |တာသု ပုတ္တေ ဇနေတွာန၊ အထ ပစ္ဆာ ပဗ္ဗဇိဿသိ။|
  count |၉၆|
    block |ယုဝါ စ ဒဟရော စာသိ၊ ပဌမုပ္ပတ္တိကော သုသု။|
    block |ရဇ္ဇံ ကာရေဟိ ဘဒ္ဒန္တေ၊ ကိံ အရညေ ကရိဿသိ။|
  count |၉၇|
    block |ယုဝါ စရေ ဗြဟ္မစရိယံ၊ ဗြဟ္မစာရီ ယုဝါ သိယာ။|
    block |ဒဟရဿ ဟိ ပဗ္ဗဇ္ဇာ၊ ဧတံ ဣသီဟိ ဝဏ္ဏိတံ။|
  count |၉၈|
    block |ယုဝါ စရေ ဗြဟ္မစရိယံ၊ ဗြဟ္မစာရီ ယုဝါ သိယာ။|
    block |ဗြဟ္မစရိယံ စရိဿာမိ၊ နာဟံ ရဇ္ဇေန မတ္ထိကော။|
  count |၉၉|
    block |ပဿာမိ ဝေါဟံ ဒဟရံ၊ အမ္မ တာတ ဝဒန္တရံ။|
    block |ကိစ္ဆာလဒ္ဓံ ပိယံ ပုတ္တံ၊ အပ္ပတွာဝ ဇရံ မတံ။|
  count |၁၀၀|
    block |ပဿာမိ ဝေါဟံ ဒဟရိံ၊ ကုမာရိံ စာရုဒဿနိံ။|
    block |နဝဝံသကဠီရံဝ၊ ပလုဂ္ဂံ ဇီဝိတက္ခယံ။|
  count |၁၀၁|
    block |ဒဟရာပိ ဟိ မိယျန္တိ၊ နရာ စ အထ နာရိယော။|
    block |တတ္ထ ကော ဝိဿသေ ပေါသော၊ ဒဟရောမှီတိ ဇီဝိတေ။|
  count |၁၀၂|
    block |ယဿ ရတျာ ဝိဝသာနေ၊ အာယု အပ္ပတရံ သိယာ။|
    block |အပ္ပေါဒကေဝ မစ္ဆာနံ၊ ကိံ နု ကောမာရကံ တဟိံ။|
  count |၁၀၃|
    block |နိစ္စမဗ္ဘာဟတော လောကော၊ နိစ္စဉ္စ ပရိဝါရိတော။|
    block |အမောဃာသု ဝဇန္တီသု၊ ကိံ မံ ရဇ္ဇေဘိသိဉ္စသိ။|
  count |၁၀၄|
    block |ကေန မဗ္ဘာဟတော လောကော၊ ကေန စ ပရိဝါရိတော။|
    block |ကာယော အမောဃာ ဂစ္ဆန္တိ၊ တံ မေ အက္ခါဟိ ပုစ္ဆိတော။|
  count |၁၀၅|
    block |မစ္စုနာဗ္ဘာဟတော လောကော၊ ဇရာယ ပရိဝါရိတော။|
    block |ရတျော အမောဃာ ဂစ္ဆန္တိ၊ ဧဝံ ဇာနာဟိ ခတ္တိယ။|
  count |၁၀၆|
    block |ယထာပိ တန္တေ ဝိတတေ၊ ယံ ယဒေဝူပဝိယျတိ။|
    block |အပ္ပကံ ဟောတိ ဝေတဗ္ဗံ၊ ဧဝံ မစ္စာန ဇီဝိတံ။|
  count |၁၀၇|
    block |ယထာ ဝါရိဝဟော ပူရော၊ ဂစ္ဆံ နုပနိဝတ္တတိ။|
    block |ဧဝမာယု မနုဿာနံ၊ ဂစ္ဆံ နုပနိဝတ္တတိ။|
  count |၁၀၈|
    block |ယထာ ဝါရိဝဟော ပူရော၊ ဝဟေ ရုက္ခေပကူလဇေ။|
    block |ဧဝံ ဇရာမရဏေန၊ ဝုယှန္တေ သဗ္ဗပါဏိနော။|
  count |၁၀၉|
    block |ဟတ္ထာနီကံ ရထာနီကံ၊ အဿေ ပတ္တီ စ ဝမ္မိနော။|
    block |နိဝေသနာနိ ရမ္မာနိ၊ အဟံ ပုတ္တ ဒဒာမိ တေ။|
  count |၁၁၀|
    block |ဣတ္ထာဂါရမ္ပိ တေ ဒမ္မိ၊ သဗ္ဗာလင်္ကာရဘူသိတံ။|
    block |တာ ပုတ္တ ပဋိပဇ္ဇဿု၊ တွံ နော ရာဇာ ဘဝိဿသိ။|
  count |၁၁၁|
    block |ကုသလာ နစ္စဂီတဿ၊ သိက္ခိတာ စာတုရိတ္ထိယော။|
    block |ကာမေ တံ ရမယိဿန္တိ၊ ကိံ အရညေ ကရိဿသိ။|
  count |၁၁၂|
    block |ပဋိရာဇူဟိ တေ ကညာ၊ အာနယိဿံ အလင်္ကတာ။|
    block |တာသု ပုတ္တေ ဇနေတွာန၊ အထ ပစ္ဆာ ပဗ္ဗဇိဿသိ။|
  count |၁၁၃|
    block |ယုဝါ စ ဒဟရော စာသိ၊ ပဌမုပ္ပတ္တိကော သုသု။|
    block |ရဇ္ဇံ ကာရေဟိ ဘဒ္ဒန္တေ၊ ကိံ အရညေ ကရိဿသိ။|
  count |၁၁၄|
    block |ကောဋ္ဌာဂါရဉ္စ ကောသဉ္စ၊ ဝါဟနာနိ ဗလာနိ စ။|
    block |နိဝေသနာနိ ရမ္မာနိ၊ အဟံ ပုတ္တ ဒဒာမိ တေ။|
  count |၁၁၅|
    block |ဂေါမဏ္ဍလပရိဗျူဠှော၊ ဒာသိသင်္ဃပုရက္ခတော။|
    block |ရဇ္ဇံ ကာရေဟိ ဘဒ္ဒန္တေ၊ ကိံ အရညေ ကရိဿသိ။|
  count |၁၁၆|
    block |ကိံ ဓနေန ယံ ခီယေထ၊ ကိံ ဘရိယာယ မရိဿတိ။|
    block |ကိံ ယောဗ္ဗနေန ဇိဏ္ဏေန၊ ယံ ဇရာယာဘိဘုယျတိ။|
  count |၁၁၇|
    block |တတ္ထ ကာ နန္ဒိ ကာ ခိဍ္ဍာ၊ ကာ ရတိ ကာ ဓနေသနာ။|
    block |ကိံ မေ ပုတ္တေဟိ ဒာရေဟိ၊ ရာဇ မုတ္တောသ္မိ ဗန္ဓနာ။|
  count |၁၁၈|
    block |ယောဟံ ဧဝံ ပဇာနာမိ၊ မစ္စု မေ နပ္ပမဇ္ဇတိ။|
    block |အန္တကေနာဓိပန္နဿ၊ ကာ ရတီ ကာ ဓနေသနာ။|
  count |၁၁၉|
    block |ဖလာနမိဝ ပက္ကာနံ၊ နိစ္စံ ပတနတော ဘယံ။|
    block |ဧဝံ ဇာတာန မစ္စာနံ၊ နိစ္စံ မရဏတော ဘယံ။|
  count |၁၂၀|
    block |သာယမေကေ န ဒိဿန္တိ၊ ပါတော ဒိဋ္ဌာ ဗဟူ ဇနာ။|
    block |ပါတော ဧကေ န ဒိဿန္တိ၊ သာယံ ဒိဋ္ဌာ ဗဟူ ဇနာ။|
  count |၁၂၁|
    block |အဇ္ဇေဝ ကိစ္စံ အာတပ္ပံ၊ ကော ဇညာ မရဏံ သုဝေ။|
    block |န ဟိ နော သင်္ကရံ တေန၊ မဟာသေနေန မစ္စုနာ။|
  count |၁၂၂|
    block |စောရာ ဓနဿ ပတ္ထေန္တိ၊ ရာဇမုတ္တောသ္မိ ဗန္ဓနာ။|
    block |ဧဟိ ရာဇ နိဝတ္တဿု၊ နာဟံ ရဇ္ဇေန မတ္ထိကောတိ။|
  stand |မူဂပက္ခဇာတကံ ပဌမံ။|
  count |  |
  block |၅၃၉။ မဟာဇနကဇာတကံ ၂|
  count |၁၂၃|
    block |ကောယံ မဇ္ဈေ သမုဒ္ဒသ္မိံ၊ အပဿံ တီရမာယုဟေ။|
    block |ကံ တွံ အတ္ထဝသံ ဉတွာ၊ ဧဝံ ဝါယမသေ ဘုသံ။|
  count |၁၂၄|
    block |နိသမ္မ ဝတ္တံ လောကဿ၊ ဝါယာမဿ စ ဒေဝတေ။|
    block |တသ္မာ မဇ္ဈေ သမုဒ္ဒသ္မိံ၊ အပဿံ တီရမာယုဟေ။|
  count |၁၂၅|
    block |ဂမ္ဘီရေ အပ္ပမေယျသ္မိံ၊ တီရံ ယဿ န ဒိဿတိ။|
    block |မောဃော တေ ပုရိသဝါယာမော၊ အပ္ပတွာဝ မရိဿသိ။|
  count |၁၂၆|
    block |အနဏော ဉာတိနံ ဟောတိ၊ ဒေဝါနံ ပိတုနဉ္စ သော။|
    block |ကရံ ပုရိသကိစ္စာနိ၊ န စ ပစ္ဆာနုတပ္ပတိ။|
  count |၁၂၇|
    block |အပါရဏေယျံ ယံ ကမ္မံ၊ အဖလံ ကိလမထုဒ္ဒယံ။|
    block |တတ္ထ ကော ဝါယမေနတ္ထော၊ မစ္စု ယဿာဘိနိပ္ပတံ။|
  count |၁၂၈|
    block |အပါရဏေယျမစ္စန္တံ၊ ယော ဝိဒိတွာန ဒေဝတေ။|
    block |န ရက္ခေ အတ္တနော ပါဏံ၊ ဇညာ သော ယဒိ ဟာပယေ။|
  count |၁၂၉|
    block |အဓိပ္ပါယဖလံ ဧကေ၊ အသ္မိံ လောကသ္မိ ဒေဝတေ။|
    block |ပယောဇယန္တိ ကမ္မာနိ၊ တာနိ ဣဇ္ဈန္တိ ဝါ န ဝါ။|
  count |၁၃၀|
    block |သန္ဒိဋ္ဌိကံ ကမ္မဖလံ၊ နနု ပဿသိ ဒေဝတေ။|
    block |သန္နာ အညေ တရာမဟံ၊ တဉ္စ ပဿာမိ သန္တိကေ။|
  count |၁၃၁|
    block |သော အဟံ ဝါယမိဿာမိ၊ ယထာသတ္တိ ယထာဗလံ။|
  block |ဂစ္ဆံ ပါရံ သမုဒ္ဒဿ၊ ကဿံ ပုရိသကာရိယံ။|
  count |၁၃၂|
    block |ယော တွံ ဧဝံ ဂတေ ဩဃေ၊ အပ္ပမေယျေ မဟဏ္ဏဝေ။|
    block |ဓမ္မဝါယာမသမ္ပန္နော၊ ကမ္မုနာ နာဝသီဒသိ။|
    block |သော တွံ တတ္ထေဝ ဂစ္ဆာဟိ၊ ယတ္ထ တေ နိရတော မနော။|
  count |၁၃၃|
    block |အာသီသေထေဝ ပုရိသော၊ န နိဗ္ဗိန္ဒေယျ ပဏ္ဍိတော။|
    block |ပဿာမိ ဝေါဟံ အတ္တာနံ၊ ယထာ ဣစ္ဆိံ တထာ အဟု။|
  count |၁၃၄|
    block |အာသီသေထေဝ ပုရိသော၊ န နိဗ္ဗိန္ဒေယျ ပဏ္ဍိတော။|
    block |ပဿာမိ ဝေါဟံ အတ္တာနံ၊ ဥဒကာ ထလမုဗ္ဘတံ။|
  count |၁၃၅|
    block |ဝါယမေထေဝ ပုရိသော၊ န နိဗ္ဗိန္ဒေယျ ပဏ္ဍိတော။|
    block |ပဿာမိ ဝေါဟံ အတ္တာနံ၊ ယထာ ဣစ္ဆိံ တထာ အဟု။|
  count |၁၃၆|
    block |ဝါယမေထေဝ ပုရိသော၊ န နိဗ္ဗိန္ဒေယျ ပဏ္ဍိတော။|
    block |ပဿာမိ ဝေါဟံ အတ္တာနံ၊ ဥဒကာ ထလမုဗ္ဘတံ။|
  count |၁၃၇|
    block |ဒုက္ခူပနီတောပိ နရော သပညော၊ အာသံ န ဆိန္ဒေယျ သုခါဂမာယ။|
    block |ဗဟူ ဟိ ဖဿာ အဟိတာ ဟိတာ စ၊ အဝိတက္ကိတာ မစ္စုမုပဗ္ဗဇန္တိ။|
  count |၁၃၈|
    block |အစိန္တိတမ္ပိ ဘဝတိ၊ စိန္တိတမ္ပိ ဝိနဿတိ။|
    block |န ဟိ စိန္တာမယာ ဘောဂါ၊ ဣတ္ထိယာ ပုရိသဿ ဝါ။|
  count |၁၃၉|
    block |အပေါရာဏံ ဝတ ဘော ရာဇာ၊ သဗ္ဗဘုမ္မော ဒိသမ္ပတိ။|
    block |နာဇ္ဇ နစ္စေ နိသာမေတိ၊ န ဂီတေ ကုရုတေ မနော။|
  count |၁၄၀|
    block |န မိဂေ နပိ ဥယျာနေ၊ နပိ ဟံသေ ဥဒိက္ခတိ။|
    block |မူဂေါဝ တုဏှိမာသီနော၊ န အတ္ထမနုသာသတိ။|
  count |၁၄၁|
    block |သုခကာမာ ရဟောသီလာ၊ ဝဓဗန္ဓာ ဥပါရတာ။|
    block |ကဿ နု အဇ္ဇ အာရာမေ၊ ဒဟရာ ဝုဒ္ဓါ စ အစ္ဆရေ။|
  count |၁၄၂|
    block |အတိက္ကန္တဝနထာ ဓီရာ၊ နမော တေသံ မဟေသိနံ။|
    block |ယေ ဥဿုကမှိ လောကမှိ၊ ဝိဟရန္တိ မနုဿုကာ။|
  count |၁၄၃|
    block |တေ ဆေတွာ မစ္စုနော ဇာလံ၊ တတံ မာယာဝိနော ဒဠံ။|
    block |ဆိန္နာလယတ္တာ ဂစ္ဆန္တိ၊ ကော တေသံ ဂတိမာပယေ။|
  count |၁၄၄|
    block |ကဒာဟံ မိထိလံ ဖီတံ၊ ဝိဘတ္တံ ဘာဂသော မိတံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၄၅|
    block |ကဒာဟံ မိထိလံ ဖီတံ၊ ဝိသာလံ သဗ္ဗတောပဘံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၄၆|
    block |ကဒာဟံ မိထိလံ ဖီတံ၊ ဗဟုပါကာရတောရဏံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၄၇|
    block |ကဒာဟံ မိထိလံ ဖီတံ၊ ဒဠှမဋ္ဋာလကောဋ္ဌကံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၄၈|
    block |ကဒာဟံ မိထိလံ ဖီတံ၊ သုဝိဘတ္တံ မဟာပထံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၄၉|
    block |ကဒာဟံ မိထိလံ ဖီတံ၊ သုဝိဘတ္တန္တရာပဏံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၀|
    block |ကဒာဟံ မိထိလံ ဖီတံ၊ ဂဝဿရထပီဠိတံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၁|
    block |ကဒာဟံ မိထိလံ ဖီတံ၊ အာရာမဝနမာလိနိံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၂|
    block |ကဒာဟံ မိထိလံ ဖီတံ၊ ဥယျာနဝနမာလိနိံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၃|
    block |ကဒာဟံ မိထိလံ ဖီတံ၊ ပါသာဒဝနမာလိနိံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၄|
    block |ကဒာဟံ မိထိလံ ဖီတံ၊ တိပုရံ ရာဇဗန္ဓုနိံ။|
    block |မာပိတံ သောမနဿေန၊ ဝေဒေဟေန ယသဿိနာ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၅|
    block |ကဒာဟံ ဝေဒေဟေ ဖီတေ၊ နိစိတေ ဓမ္မရက္ခိတေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၆|
    block |ကဒာဟံ ဝေဒေဟေ ဖီတေ၊ အဇေယျေ ဓမ္မရက္ခိတေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၇|
    block |ကဒာဟံ အန္တေပုရံ ရမ္မံ၊ ဝိဘတ္တံ ဘာဂသော မိတံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၈|
    block |ကဒာဟံ အန္တေပုရံ ရမ္မံ၊ သုဓာမတ္တိကလေပနံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၅၉|
    block |ကဒာဟံ အန္တေပုရံ ရမ္မံ၊ သုစိဂန္ဓံ မနောရမံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၆၀|
    block |ကဒာဟံ ကူဋာဂါရေ စ၊ ဝိဘတ္တေ ဘာဂသော မိတေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၆၁|
    block |ကဒာဟံ ကူဋာဂါရေ စ၊ သုဓာမတ္တိကလေပနေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၆၂|
    block |ကဒာဟံ ကူဋာဂါရေ စ၊ သုစိဂန္ဓေ မနောရမေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၆၃|
    block |ကဒာဟံ ကူဋာဂါရေ စ၊ လိတ္တေ စန္ဒနဖောသိတေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၆၄|
    block |ကဒာဟံ သောဏ္ဏပလ္လင်္ကေ၊ ဂေါနကေ စိတ္တသန္ထတေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၆၅|
    block |ကဒာဟံ မဏိပလ္လင်္ကေ၊ ဂေါနကေ စိတ္တသန္ထတေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၆၆|
    block |ကဒာဟံ ကပ္ပါသကောသေယျံ၊ ခေါမကောဋုမ္ဗရာနိ စ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၆၇|
    block |ကဒာဟံ ပေါက္ခရဏီ ရမ္မာ၊ စက္ကဝါကပကူဇိတာ။|
    block |မန္ဒာလကေဟိ သဉ္ဆန္နာ၊ ပဒုမုပ္ပလကေဟိ စ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၆၈|
    block |ကဒာဟံ ဟတ္ထိဂုမ္ဗေ စ၊ သဗ္ဗာလင်္ကာရဘူသိတေ။|
    block |သုဝဏ္ဏကစ္ဆေ မာတင်္ဂေ၊ ဟေမကပ္ပနဝါသသေ။|
  count |၁၆၉|
    block |အာရူဠှေ ဂါမဏီယေဟိ၊ တောမရင်္ကုသပါဏိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၇၀|
    block |ကဒာဟံ အဿဂုမ္ဗေ စ၊ သဗ္ဗာလင်္ကာရဘူသိတေ။|
    block |အာဇာနီယေဝ ဇာတိယာ၊ သိန္ဓဝေ သီဃဝါဟနေ။|
  count |၁၇၁|
    block |အာရူဠှေ ဂါမဏီယေဟိ၊ ဣလ္လိယာစာပဓာရိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၇၂|
    block |ကဒာဟံ ရထသေနိယော၊ သန္နဒ္ဓေ ဥဿိတဒ္ဓဇေ။|
    block |ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။|
  count |၁၇၃|
    block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၇၄|
    block |ကဒာဟံ သောဝဏ္ဏရထေ၊ သန္နဒ္ဓေ ဥဿိတဒ္ဓဇေ။|
    block |ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။|
  count |၁၇၅|
    block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၇၆|
    block |ကဒာဟံ သဇ္ဈုရထေ စ၊ သန္နဒ္ဓေ ဥဿိတဒ္ဓဇေ။|
    block |ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။|
  count |၁၇၇|
    block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၇၈|
    block |ကဒာဟံ အဿရထေ စ၊ သန္နဒ္ဓေ ဥဿိတဒ္ဓဇေ။|
    block |ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။|
  count |၁၇၉|
    block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၈၀|
    block |ကဒာဟံ ဩဋ္ဌရထေ စ၊ သန္နဒ္ဓေ ဥဿိတဒ္ဓဇေ။|
    block |ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။|
  count |၁၈၁|
    block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၈၂|
    block |ကဒာဟံ ဂေါဏရထေ စ၊ သန္နဒ္ဓေ ဥဿိတဒ္ဓဇေ။|
    block |ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။|
  count |၁၈၃|
    block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၈၄|
    block |ကဒာဟံ အဇရထေ စ၊ သန္နဒ္ဓေ ဥဿိတဒ္ဓဇေ။|
    block |ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။|
  count |၁၈၅|
    block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၈၆|
    block |ကဒာဟံ မေဏ္ဍရထေ စ၊ သန္နဒ္ဓေ ဥဿိတဒ္ဓဇေ။|
    block |ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။|
  count |၁၈၇|
    block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၈၈|
    block |ကဒာဟံ မိဂရထေ စ၊ သန္နဒ္ဓေ ဥဿိတဒ္ဓဇေ။|
    block |ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။|
  count |၁၈၉|
    block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၀|
    block |ကဒာဟံ ဟတ္ထာရောဟေ စ၊ သဗ္ဗာလင်္ကာရဘူသိတေ။|
    block |နီလဝမ္မဓရေ သူရေ၊ တောမရင်္ကုသပါဏိနေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၁|
    block |ကဒာဟံ အဿာရောဟေ စ၊ သဗ္ဗာလင်္ကာရဘူသိတေ။|
    block |နီလဝမ္မဓရေ သူရေ၊ ဣလ္လိယာစာပဓာရိနေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၂|
    block |ကဒာဟံ ရထာရောဟေ စ၊ သဗ္ဗာလင်္ကာရဘူသိတေ။|
    block |နီလဝမ္မဓရေ သူရေ၊ စာပဟတ္ထေ ကလာပိနေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၃|
    block |ကဒာဟံ ဓနုဂ္ဂဟေ စ၊ သဗ္ဗာလင်္ကာရဘူသိတေ။|
    block |နီလဝမ္မဓရေ သူရေ၊ စာပဟတ္ထေ ကလာပိနေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၄|
    block |ကဒာဟံ ရာဇပုတ္တေ စ၊ သဗ္ဗာလင်္ကာရဘူသိတေ။|
    block |စိတြဝမ္မဓရေ သူရေ၊ ကဉ္စနာဝေဠဓာရိနေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၅|
    block |ကဒာဟံ အရိယဂဏေ စ၊ ဝတဝန္တေ အလင်္ကတေ။|
    block |ဟရိစန္ဒနလိတ္တင်္ဂေ၊ ကာသိကုတ္တမဓာရိနေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၆|
    block |ကဒာဟံ အမစ္စဂဏေ စ၊ သဗ္ဗာလင်္ကာရဘူသိတေ။|
    block |ပီတဝမ္မဓရေ သူရေ၊ ပုရတော ဂစ္ဆမာလိနေ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၇|
    block |ကဒာဟံ သတ္တသတာ ဘရိယာ၊ သဗ္ဗာလင်္ကာရဘူသိတာ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၈|
    block |ကဒာဟံ သတ္တသတာ ဘရိယာ၊ သုသညာ တနုမဇ္ဈိမာ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၁၉၉|
    block |ကဒာဟံ သတ္တသတာ ဘရိယာ၊ အဿဝါ ပိယဘာဏိနီ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၂၀၀|
    block |ကဒာဟံ သတပလံ ကံသံ၊ သောဝဏ္ဏံ သတရာဇိကံ။|
    block |ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။|
  count |၂၀၁|
    block |ကဒာဿု မံ ဟတ္ထိဂုမ္ဗာ၊ သဗ္ဗာလင်္ကာရဘူသိတာ။|
    block |သုဝဏ္ဏကစ္ဆာ မာတင်္ဂါ၊ ဟေမကပ္ပနဝါသသာ။|
  count |၂၀၂|
    block |အာရူဠှာ ဂါမဏီယေဟိ၊ တောမရင်္ကုသပါဏိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၀၃|
    block |ကဒာဿု မံ အဿဂုမ္ဗာ၊ သဗ္ဗာလင်္ကာရဘူသိတာ။|
    block |အာဇာနီယာဝ ဇာတိယာ၊ သိန္ဓဝါ သီဃဝါဟနာ။|
  count |၂၀၄|
    block |အာရူဠှာ ဂါမဏီယေဟိ၊ ဣလ္လိယာစာပဓာရိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၀၅|
    block |ကဒာဿု မံ ရထသေနီ၊ သန္နဒ္ဓါ ဥဿိတဒ္ဓဇာ။|
    block |ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။|
  count |၂၀၆|
    block |အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၀၇|
    block |ကဒာဿု မံ သောဏ္ဏရထာ၊ သန္နဒ္ဓါ ဥဿိတဒ္ဓဇာ။|
    block |ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။|
  count |၂၀၈|
    block |အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၀၉|
    block |ကဒာဿု မံ သဇ္ဈုရထာ၊ သန္နဒ္ဓါ ဥဿိတဒ္ဓဇာ။|
    block |ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။|
  count |၂၁၀|
    block |အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၁၁|
    block |ကဒာဿု မံ အဿရထာ၊ သန္နဒ္ဓါ ဥဿိတဒ္ဓဇာ။|
    block |ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။|
  count |၂၁၂|
    block |အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၁၃|
    block |ကဒာဿု မံ ဩဋ္ဌရထာ၊ သန္နဒ္ဓါ ဥဿိတဒ္ဓဇာ။|
    block |ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။|
  count |၂၁၄|
    block |အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၁၅|
    block |ကဒာဿု မံ ဂေါဏရထာ၊ သန္နဒ္ဓါ ဥဿိတဒ္ဓဇာ။|
    block |ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။|
  count |၂၁၆|
    block |အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၁၇|
    block |ကဒာဿု မံ အဇရထာ၊ သန္နဒ္ဓါ ဥဿိတဒ္ဓဇာ။|
    block |ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။|
  count |၂၁၈|
    block |အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၁၉|
    block |ကဒာဿု မံ မေဏ္ဍရထာ၊ သန္နဒ္ဓါ ဥဿိတဒ္ဓဇာ။|
    block |ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။|
  count |၂၂၀|
    block |အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၂၁|
    block |ကဒာဿု မံ မိဂရထာ၊ သန္နဒ္ဓါ ဥဿိတဒ္ဓဇာ။|
    block |ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။|
  count |၂၂၂|
    block |အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၂၃|
    block |ကဒာဿု မံ ဟတ္ထာရောဟာ၊ သဗ္ဗာလင်္ကာရဘူသိတာ။|
    block |နီလဝမ္မဓရာ သူရာ၊ တောမရင်္ကုသပါဏိနော။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၂၄|
    block |ကဒာဿု မံ အဿာရောဟာ၊ သဗ္ဗာလင်္ကာရဘူသိတာ။|
    block |နီလဝမ္မဓရာ သူရာ၊ ဣလ္လိယာစာပဓာရိနော။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၂၅|
    block |ကဒာဿု မံ ရထာရောဟာ၊ သဗ္ဗာလင်္ကာရဘူသိတာ။|
    block |နီလဝမ္မဓရာ သူရာ၊ စာပဟတ္ထာ ကလာပိနော။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၂၆|
    block |ကဒာဿု မံ ဓနုဂ္ဂဟာ၊ သဗ္ဗာလင်္ကာရဘူသိတာ။|
    block |နီလဝမ္မဓရာ သူရာ၊ စာပဟတ္ထာ ကလာပိနော။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၂၇|
    block |ကဒာဿု မံ ရာဇပုတ္တာ၊ သဗ္ဗာလင်္ကာရဘူသိတာ။|
    block |စိတြဝမ္မဓရာ သူရာ၊ ကဉ္စနာဝေဠဓာရိနော။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၂၈|
    block |ကဒာဿု မံ အရိယဂဏာ၊ ဝတဝန္တာ အလင်္ကတာ။|
    block |ဟရိစန္ဒနလိတ္တင်္ဂါ၊ ကာသိကုတ္တမဓာရိနော။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၂၉|
    block |ကဒာဿု မံ အမစ္စဂဏာ၊ သဗ္ဗာလင်္ကာရဘူသိတာ။|
    block |ပီတဝမ္မဓရာ သူရာ၊ ပုရတော ဂစ္ဆမာလိနော။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၃၀|
    block |ကဒာဿု မံ သတ္တသတာ ဘရိယာ၊ သဗ္ဗာလင်္ကာရဘူသိတာ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၃၁|
    block |ကဒာဿု မံ သတ္တသတာ ဘရိယာ၊ သုသညာ တနုမဇ္ဈိမာ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၃၂|
    block |ကဒာဿု မံ သတ္တသတာ ဘရိယာ၊ အဿဝါ ပိယဘာဏိနီ။|
    block |ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။|
  count |၂၃၃|
    block |ကဒာဟံ ပတ္တံ ဂဟေတွာန၊ မုဏ္ဍော သင်္ဃာဋိပါရုတော။|
    block |ပိဏ္ဍိကာယ စရိဿာမိ၊ တံ ကုဒာဿု ဘဝိဿတိ။|
  count |၂၃၄|
    block |ကဒာဟံ ပံသုကူလာနံ၊ ဥဇ္ဈိတာနံ မဟာပထေ။|
    block |သင်္ဃာဋိံ ဓာရယိဿာမိ၊ တံ ကုဒာဿု ဘဝိဿတိ။|
  count |၂၃၅|
    block |ကဒာဟံ သတ္တာဟသမ္မေဃေ၊ ဩဝဋ္ဌော အလ္လစီဝရော။|
    block |ပိဏ္ဍိကာယ စရိဿာမိ၊ တံ ကုဒာဿု ဘဝိဿတိ။|
  count |၂၃၆|
    block |ကဒာဟံ သဗ္ဗတ္ထ ဂန္တွာ၊ ရုက္ခါ ရုက္ခံ ဝနာ ဝနံ။|
    block |အနပေက္ခေါ ဂမိဿာမိ၊ တံ ကုဒာဿု ဘဝိဿတိ။|
  count |၂၃၇|
    block |ကဒာဟံ ဂိရိဒုဂ္ဂေသု၊ ပဟီနဘယဘေရဝေါ။|
    block |အဒုတိယော ဂမိဿာမိ၊ တံ ကုဒာဿု ဘဝိဿတိ။|
  count |၂၃၈|
    block |ကဒာဟံ ဝီဏံ ဝရုဇ္ဇကော၊ သတ္တတန္တိံ မနောရမံ။|
    block |စိတ္တံ ဥဇုံ ကရိဿာမိ၊ တံ ကုဒာဿု ဘဝိဿတိ။|
  count |၂၃၉|
    block |ကဒာဟံ ရထကာရောဝ၊ ပရိကန္တံ ဥပါဟနံ။|
    block |ကာမသညောဇနေ ဆေစ္ဆံ၊ ယေ ဒိဗ္ဗေ ယေ စ မာနုသေ။|
  count |၂၄၀|
    block |တာ စ သတ္တသတာ ဘရိယာ၊ သဗ္ဗာလင်္ကာရဘူသိတာ။|
    block |ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။|
  count |၂၄၁|
    block |တာ စ သတ္တသတာ ဘရိယာ၊ သုသညာ တနုမဇ္ဈိမာ။|
    block |ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။|
  count |၂၄၂|
    block |တာ စ သတ္တသတာ ဘရိယာ၊ အဿဝါ ပိယဘာဏိနီ။|
    block |ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။|
  count |၂၄၃|
    block |တာ စ သတ္တသတာ ဘရိယာ၊ သဗ္ဗာလင်္ကာရဘူသိတာ။|
    block |ဟိတွာ သမ္ပဒ္ဒဝီ ရာဇာ၊ ပဗ္ဗဇ္ဇာယ ပုရက္ခတော။|
  count |၂၄၄|
    block |တာ စ သတ္တသတာ ဘရိယာ၊ သုသညာ တနုမဇ္ဈိမာ။|
    block |ဟိတွာ သမ္ပဒ္ဒဝီ ရာဇာ၊ ပဗ္ဗဇ္ဇာယ ပုရက္ခတော။|
  count |၂၄၅|
    block |တာ စ သတ္တသတာ ဘရိယာ၊ အဿဝါ ပိယဘာဏိနီ။|
    block |ဟိတွာ သမ္ပဒ္ဒဝီ ရာဇာ၊ ပဗ္ဗဇ္ဇာယ ပုရက္ခတော။|
  count |၂၄၆|
    block |ဟိတွာ သတပလံ ကံသံ၊ သောဝဏ္ဏံ သတရာဇိကံ။|
    block |အဂ္ဂဟီ မတ္တိကံ ပတ္တံ၊ တံ ဒုတိယာဘိသေစနံ။|
  count |၂၄၇|
    block |ဘေသ္မာ အဂ္ဂိသမာ ဇာလာ၊ ကောသာ ဍယှန္တိ ဘာဂသော။|
    block |ရဇတံ ဇာတရူပဉ္စ၊ မုတ္တာ ဝေဠုရိယာ ဗဟူ။|
  count |၂၄၈|
    block |မဏယော သင်္ခမုတ္တာ စ၊ ဝတ္ထိကံ ဟရိစန္ဒနံ။|
    block |အဇိနံ ဒဏ္ဍဘဏ္ဍဉ္စ၊ လောဟံ ကာဠာယသံ ဗဟူ။|
    block |ဧဟိ ရာဇ နိဝတ္တဿု၊ မာ တေတံ ဝိနသာ ဓနံ။|
  count |၂၄၉|
    block |သုသုခံ ဝတ ဇီဝါမ၊ ယေသံ နော နတ္ထိ ကိဉ္စနံ။|
    block |မိထိလာယ ဒယှမာနာယ၊ န မေ ကိဉ္စိ အဒယှထ။|
  count |၂၅၀|
    block |အဋဝိယော သမုပ္ပန္နာ၊ ရဋ္ဌံ ဝိဒ္ဓံသယန္တိ တံ။|
    block |ဧဟိ ရာဇ နိဝတ္တဿု၊ မာ ရဋ္ဌံ ဝိနသာ ဣဒံ။|
  count |၂၅၁|
    block |သုသုခံ ဝတ ဇီဝါမ၊ ယေသံ နော နတ္ထိ ကိဉ္စနံ။|
    block |ရဋ္ဌေ ဝိလုမ္ပမာနမှိ၊ န မေ ကိဉ္စိ အဟီရထ။|
  count |၂၅၂|
    block |သုသုခံ ဝတ ဇီဝါမ၊ ယေသံ နော နတ္ထိ ကိဉ္စနံ။|
    block |ပီတိဘက္ခါ ဘဝိဿာမ၊ ဒေဝါ အာဘဿရာ ယထာ။|
  count |၂၅၃|
    block |ကိမှေသော မဟတော ဃောသော၊ ကာ နု ဂါမေဝ ကီဠိယာ။|
    block |သမဏ တေဝ ပုစ္ဆာမ၊ ကတ္ထေသော အဘိသဋော ဇနော။|
  count |၂၅၄|
    block |မမံ ဩဟာယ ဂစ္ဆန္တံ၊ ဧတ္ထေသော အဘိသဋော ဇနော။|
    block |သီမာတိက္ကမနံ ယန္တံ၊ မုနိမောနဿ ပတ္တိယာ။|
    block |မိဿံ နန္ဒီဟိ ဂစ္ဆန္တံ၊ ကိံ ဇာနမနုပုစ္ဆသိ။|
  count |၂၅၅|
    block |မာဿု တိဏ္ဏော အမညိတ္ထ၊ သရီရံ ဓာရယံ ဣမံ။|
    block |အတီရဏေယျ ယမိဒံ၊ ဗဟူ ဟိ ပရိပန္ထယော။|
  count |၂၅၆|
    block |ကော နု မေ ပရိပန္ထဿ၊ မမံ ဧဝံဝိဟာရိနော။|
    block |ယော နေဝ ဒိဋ္ဌေ နာဒိဋ္ဌေ၊ ကာမာနမဘိပတ္ထယေ။|
  count |၂၅၇|
    block |နိဒ္ဒာ တန္ဒီ ဝိဇမ္ဘိတာ၊ အရတီ ဘတ္တသမ္မဒော။|
    block |အာဝသန္တိ သရီရဋ္ဌာ၊ ဗဟူ ဟိ ပရိပန္ထယော။|
  count |၂၅၈|
    block |ကလျာဏံ ဝတ မံ ဘဝံ၊ ဗြာဟ္မဏ မနုသာသတိ။|
    block |ဗြာဟ္မဏ တေဝ ပုစ္ဆာမိ၊ ကော နု တွမသိ မာရိသ။|
  count |၂၅၉|
    block |နာရဒော ဣတိ မေ နာမံ၊ ကဿပေါ ဣတိ မံ ဝိဒူ။|
    block |ဘောတော သကာသမာဂစ္ဆိံ၊ သာဓု သဗ္ဘိ သမာဂမော။|
  count |၂၆၀|
    block |တဿ တေ သဗ္ဗော အာနန္ဒော၊ ဝိဟာရော ဥပဝတ္တတု။|
    block |ယံ ဦနံ တံ ပရိပူရေဟိ၊ ခန္တိယာ ဥပသမေန စ။|
  count |၂၆၁|
    block |ပသာရယ သန္နတဉ္စ၊ ဥန္နတဉ္စ ပသာရယ။|
    block |ကမ္မံ ဝိဇ္ဇဉ္စ ဓမ္မဉ္စ၊ သက္ကတွာန ပရိဗ္ဗဇ။|
  count |၂၆၂|
    block |ဗဟူ ဟတ္ထီ စ အဿေ စ၊ နဂရေ ဇနပဒာနိ စ။|
    block |ဟိတွာ ဇနက ပဗ္ဗဇိတော၊ ကပါလေ ရတိမဇ္ဈဂါ။|
  count |၂၆၃|
    block |ကစ္စိ နု တေ ဇာနပဒာ၊ မိတ္တာမစ္စာ စ ဉာတကာ။|
    block |ဒုဗ္ဘိမကံသု ဇနက၊ ကသ္မာ တေ တံ အရုစ္စထ။|
  count |၂၆၄|
    block |န မိဂါဇိန ဇာတုစ္ဆေ၊ အဟံ ကဉ္စိ ကုဒာစနံ။|
    block |အဓမ္မေန ဇိနေ ဉာတိံ၊ န စာပိ ဉာတယော မမံ။|
  count |၂၆၅|
    block |ဒိသွာန လောကဝတ္တန္တံ၊ ခဇ္ဇန္တံ ကဒ္ဒမီကတံ။|
    block |ဟညရေ ဗဇ္ဈရေ စေတ္ထ၊ ယတ္ထ သန္နော ပုထုဇ္ဇနော။|
    block |ဧတာဟံ ဥပမံ ကတွာ၊ ဘိက္ခကောသ္မိ မိဂါဇိန။|
  count |၂၆၆|
    block |ကော နု တေ ဘဂဝါ သတ္ထာ၊ ကဿေတံ ဝစနံ သုစိ။|
    block |န ဟိ ကပ္ပံ ဝါ ဝိဇ္ဇံ ဝါ၊ ပစ္စက္ခါယ ရထေသဘ။|
    block |သမဏံ အာဟု ဝတ္တန္တံ၊ ယထာ ဒုက္ခဿတိက္ကမော။|
  count |၂၆၇|
    block |န မိဂါဇိန ဇာတုစ္ဆေ၊ အဟံ ကဉ္စိ ကုဒာစနံ။|
    block |သမဏံ ဗြာဟ္မဏံ ဝါပိ၊ သက္ကတွာ အနုပါဝိသိံ။|
  count |၂၆၈|
    block |မဟတာ စာနုဘာဝေန၊ ဂစ္ဆန္တော သိရိယာ ဇလံ။|
    block |ဂီယမာနေသု ဂီတေသု၊ ဝဇ္ဇမာနေသု ဝဂ္ဂုသု။|
  count |၂၆၉|
    block |တူရိယတာဠသင်္ဃုဋ္ဌေ၊ သမ္မတာလသမာဟိတေ။|
    block |သ မိဂါဇိန မဒ္ဒက္ခိံ၊ ဖလိံ အမ္ဗံ တိရောစ္ဆဒံ။|
    block |ဟညမာနံ မနုဿေဟိ၊ ဖလကာမေဟိ ဇန္တုဘိ။|
  count |၂၇၀|
    block |သော ခေါဟံ တံ သိရိံ ဟိတွာ၊ ဩရောဟိတွာ မိဂါဇိန။|
    block |မူလံ အမ္ဗဿုပါဂစ္ဆိံ၊ ဖလိနော နိပ္ဖလဿ စ။|
  count |၂၇၁|
    block |ဖလိံ အမ္ဗံ ဟတံ ဒိသွာ၊ ဝိဒ္ဓံသ္တံ ဝိနဠီကတံ။|
    block |အထေကံ ဣတရံ အမ္ဗံ၊ နီလောဘာသံ မနောရမံ။|
  count |၂၇၂|
    block |ဧဝမေဝ နူနမှေပိ၊ ဣဿရေ ဗဟုကဏ္ဋကေ။|
    block |အမိတ္တာ နော ဝဓိဿန္တိ၊ ယထာ အမ္ဗော ဖလီ ဟတော။|
  count |၂၇၃|
    block |အဇိနမှိ ဟညတေ ဒီပိ၊ နာဂေါ ဒန္တေဟိ ဟညတေ။|
    block |ဓနမှိ ဓနိနော ဟန္တိ၊ အနိကေတမသန္ထဝံ။|
    block |ဖလီ အမ္ဗော အဖလော စ၊ တေ သတ္ထာရော ဥဘော မမ။|
  count |၂၇၄|
    block |သဗ္ဗော ဇနော ပဗျာဓိတော၊ ရာဇာ ပဗ္ဗဇိတော ဣတိ။|
    block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
  count |၂၇၅|
    block |အဿာသယိတွာ ဇနတံ၊ ဌပယိတွာ ပဋိစ္ဆဒံ။|
    block |ပုတ္တံ ရဇ္ဇေ ဌပေတွာန၊ အထ ပစ္ဆာ ပဗ္ဗဇိဿသိ။|
  count |၂၇၆|
    block |စတ္တာ မယာ ဇာနပဒာ၊ မိတ္တာမစ္စာ စ ဉာတကာ။|
    block |သန္တိ ပုတ္တာ ဝိဒေဟာနံ၊ ဒီဃာဝု ရဋ္ဌဝဍ္ဎနော။|
    block |တေ ရဇ္ဇံ ကာရယိဿန္တိ၊ မိထိလာယံ ပဇာပတိ။|
  count |၂၇၇|
    block |ဧဟိ တံ အနုသိက္ခါမိ၊ ယံ ဝါကျံ မမ ရုစ္စတိ။|
    block |ရဇ္ဇံ တုဝံ ကာရယသိ၊ ပါပံ ဒုစ္စရိတံ ဗဟုံ။|
    block |ကာယေန ဝါစာ မနသာ၊ ယေန ဂစ္ဆသိ ဒုဂ္ဂတိံ။|
  count |၂၇၈|
    block |ပရဒိန္နကေန ပရနိဋ္ဌိတေန၊ ပိဏ္ဍေန ယာပေဟိ သ ဓီရဓမ္မော။|
  count |၂၇၉|
    block |ယောပိ စတုတ္ထေ ဘတ္တကာလေ န ဘုဉ္ဇေ၊ အဇုဋ္ဌမာရီဝ ခုဒာယ မိယျေ။|
    block |န တွေဝ ပိဏ္ဍံ လုဠိတံ အနရိယံ၊ ကုလပုတ္တရူပေါ သပ္ပုရိသော န သေဝေ။|
    block |တယိဒံ န သာဓု တယိဒံ န သုဋ္ဌု၊ သုနခုစ္ဆိဋ္ဌကံ ဇနက ဘုဉ္ဇသေ တုဝံ။|
  count |၂၈၀|
    block |န စာပိ မေ သီဝလိ သော အဘက္ခေါ၊ ယံ ဟောတိ စတ္တံ ဂိဟိနော သုနဿ ဝါ။|
    block |ယေ ကေစိ ဘောဂါ ဣဓ ဓမ္မလဒ္ဓါ၊ သဗ္ဗော သော ဘက္ခေါ အနဝယောတိ ဝုတ္တော။|
  count |၂၈၁|
    block |ကုမာရိကေ ဥပသေနိယေ၊ နိစ္စံ နိဂ္ဂဠမဏ္ဍိတေ။|
    block |ကသ္မာ တေ ဧကော ဘုဇော ဇနတိ၊ ဧကော တေ န ဇနတီ ဘုဇော။|
  count |၂၈၂|
    block |ဣမသ္မိံ မေ သမဏ ဟတ္ထေ၊ ပဋိမုက္ကာ ဒုနီဝရာ။|
    block |သင်္ဃာတာ ဇာယတေ သဒ္ဒော၊ ဒုတိယဿေဝ သာ ဂတိ။|
  count |၂၈၃|
    block |ဣမသ္မိံ မေ သမဏ ဟတ္ထေ၊ ပဋိမုက္ကော ဧကနီဝရော။|
    block |သော အဒုတိယော န ဇနတိ၊ မုနိဘူတောဝ တိဋ္ဌတိ။|
  count |၂၈၄|
    block |ဝိဝါဒပ္ပတ္တော ဒုတိယော၊ ကေနေကော ဝိဝဒိဿတိ။|
    block |တဿ တေ သဂ္ဂကာမဿ၊ ဧကတ္တမုပရောစတံ။|
  count |၂၈၅|
    block |သုဏာသိ သီဝလိ ကထာ၊ ကုမာရိယာ ပဝေဒိတာ။|
    block |ပေသိယာ မံ ဂရဟိတ္ထော၊ ဒုတိယဿေဝ သာ ဂတိ။|
  count |၂၈၆|
    block |အယံ ဒွေဓာပထော ဘဒ္ဒေ၊ အနုစိဏ္ဏော ပထာဝိဟိ။|
    block |တေသံ တွံ ဧကံ ဂဏှာဟိ၊ အဟမေကံ ပုနာပရံ။|
  count |၂၈၇|
    block |မာဝစ မံ တွံ ပတိ မေတိ၊ နာဟံ ဘရိယာတိ ဝါ ပုန။|
    block |ဣမမေဝ ကထယန္တာ၊ ထူဏံ နဂရုပါဂမုံ။|
  count |၂၈၈|
    block |ကောဋ္ဌကေ ဥသုကာရဿ၊ ဘတ္တကာလေ ဥပဋ္ဌိတေ။|
    block |တတြာ စ သော ဥသုကာရော၊ ဧကံ ဒဏ္ဍံ ဥဇုံ ကတံ။|
    block |ဧကဉ္စ စက္ခုံ နိဂ္ဂယှ၊ ဇိမှမေကေန ပေက္ခတိ။|
  count |၂၈၉|
    block |ဧဝံ နော သာဓု ပဿသိ၊ ဥသုကာရ သုဏောဟိ မေ။|
    block |ယဒေကံ စက္ခုံ နိဂ္ဂယှ၊ ဇိမှမေကေန ပေက္ခသိ။|
  count |၂၉၀|
    block |ဒွီဟိ သမဏ စက္ခူဟိ၊ ဝိသာလံ ဝိယ ခါယတိ။|
    block |အသမ္ပတွာ ပရမံ လိင်္ဂံ၊ နုဇုဘာဝါယ ကပ္ပတိ။|
  count |၂၉၁|
    block |ဧကဉ္စ စက္ခုံ နိဂ္ဂယှ၊ ဇိမှမေကေန ပေက္ခတော။|
    block |သမ္ပတွာ ပရမံ လိင်္ဂံ၊ ဥဇုဘာဝါယ ကပ္ပတိ။|
  count |၂၉၂|
    block |ဝိဝါဒပ္ပတ္တော ဒုတိယော၊ ကေနေကော ဝိဝဒိဿတိ။|
    block |တဿ တေ သဂ္ဂကာမဿ၊ ဧကတ္တမုပရောစတံ။|
  count |၂၉၃|
    block |သုဏာသိ သီဝလိ ကထာ၊ ဥသုကာရေန ဝေဒိတာ။|
    block |ပေသိယာ မံ ဂရဟိတ္ထော၊ ဒုတိယဿေဝ သာ ဂတိ။|
  count |၂၉၄|
    block |အယံ ဒွေဓာပထော ဘဒ္ဒေ၊ အနုစိဏ္ဏော ပထာဝိဟိ။|
    block |တေသံ တွံ ဧကံ ဂဏှာဟိ၊ အဟမေကံ ပုနာပရံ။|
  count |၂၉၅|
    block |မာဝစ မံ တွံ ပတိ မေတိ၊ နာဟံ ဘရိယာတိ ဝါ ပုန။|
    block |မုဉ္ဇာဝေသိကာ ပဝါဠှာ၊ ဧကာ ဝိဟရ သီဝလီတိ။|
  stand |မဟာဇနကဇာတကံ ဒုတိယံ။|
  count |  |
  block |၅၄၀။ သုဝဏ္ဏသာမဇာတကံ ၃|
  count |၂၉၆|
    block |ကော နု မံ ဥသုနာ ဝိဇ္ဈိ၊ ပမတ္တံ ဥဒဟာရကံ။|
    block |ခတ္တိယော ဗြာဟ္မဏော ဝေဿော၊ ကော မံ ဝိဒ္ဓါ နိလီယသိ။|
  count |၂၉၇|
    block |န မေ မံသာနိ ခဇ္ဇာနိ၊ စမ္မေနတ္ထော န ဝိဇ္ဇတိ။|
    block |အထ ကေန နု ဝဏ္ဏေန၊ ဝိဒ္ဓေယျံ မံ အမညထ။|
  count |၂၉၈|
    block |ကော ဝါ တွံ ကဿ ဝါ ပုတ္တော၊ ကထံ ဇာနေမု တံ မယံ။|
    block |ပုဋ္ဌော မေ သမ္မ အက္ခါဟိ၊ ကိံ မံ ဝိဒ္ဓါ နိလီယသိ။|
  count |၂၉၉|
    block |ရာဇာဟမသ္မိ ကာသီနံ၊ ပီဠိယက္ခေါတိ မံ ဝိဒူ။|
    block |လောဘာ ရဋ္ဌံ ပဟိတွာန၊ မိဂမေသံ စရာမဟံ။|
  count |၃၀၀|
    block |ဣဿတ္ထေ စသ္မိ ကုသလော၊ ဒဠှဓမ္မောတိ ဝိဿုတော။|
    block |နာဂေါပိ မေ န မုစ္စေယျ၊ အာဂတော ဥသုပါတနံ။|
  count |၃၀၁|
    block |ကော ဝါ တွံ ကဿ ဝါ ပုတ္တော၊ ကထံ ဇာနေမု တံ မယံ။|
    block |ပိတုနော အတ္တနော စာပိ၊ နာမဂေါတ္တံ ပဝေဒယ။|
  count |၃၀၂|
    block |နေသာဒပုတ္တော ဘဒ္ဒန္တေ၊ သာမော ဣတိ မံ ဉာတယော။|
    block |အာမန္တယိံသု ဇီဝန္တံ၊ သွဇ္ဇေဝါဟံ ဂတော သယေ။|
  count |၃၀၃|
    block |ဝိဒ္ဓေါသ္မိ ပုထုသလ္လေန၊ သဝိသေန ယထာ မိဂေါ။|
    block |သကမှိ လောဟိတေ ရာဇ၊ ပဿ သေမိ ပရိပ္လုတော။|
  count |၃၀၄|
    block |ပဋိဝါမဂတံ သလ္လံ၊ ပဿ ဓိမှာမိ လောဟိတံ။|
    block |အာတုရော တျာနုပုစ္ဆာမိ၊ ကိံ မံ ဝိဒ္ဓါ နိလီယသိ။|
  count |၃၀၅|
    block |အဇိနမှိ ဟညတေ ဒီပိ၊ နာဂေါ ဒန္တေဟိ ဟညတေ။|
    block |အထ ကေန နု ဝဏ္ဏေန၊ ဝိဒ္ဓေယျံ မံ အမညထ။|
  count |၃၀၆|
    block |မိဂေါ ဥပဋ္ဌိတော အာသိ၊ အာဂတော ဥသုပါတနံ။|
    block |တံ ဒိသွာ ဥဗ္ဗိဇီ သာမ၊ တေန ကောဓော မမာဝိသိ။|
  count |၃၀၇|
    block |ယတော သရာမိ အတ္တာနံ၊ ယတော ပတ္တောသ္မိ ဝိညုတံ။|
    block |န မံ မိဂါ ဥတ္တသန္တိ၊ အရညေ သာပဒာနိပိ။|
  count |၃၀၈|
    block |ယတော နိဓိံ ပရိဟရိံ၊ ယတော ပတ္တောသ္မိ ယောဗ္ဗနံ။|
    block |န မံ မိဂါ ဥတ္တသန္တိ၊ အရညေ သာပဒာနိပိ။|
  count |၃၀၉|
    block |ဘီရူ ကိမ္ပုရိသာ ရာဇ၊ ပဗ္ဗတေ ဂန္ဓမာဒနေ။|
    block |သမ္မောဒမာနာ ဂစ္ဆာမ၊ ပဗ္ဗတာနိ ဝနာနိ စ။|
  count |၃၁၀|
    block |န မံ မိဂါ ဥတ္တသန္တိ၊ အရညေ သာပဒာနိပိ။|
    block |အထ ကေန နု ဝဏ္ဏေန၊ ဥတြာသန္တိ မိဂါ မမံ။|
  count |၃၁၁|
    block |န တံ တသ မိဂေါ သာမ၊ ကိံ တာဟံ အလိကံ ဘဏေ။|
    block |ကောဓလောဘာဘိဘူတာဟံ၊ ဥသုံ တေ တံ အဝဿဇိံ။|
  count |၃၁၂|
    block |ကုတော နု သာမ အာဂမ္မ၊ ကဿ ဝါ ပဟိတော တုဝံ။|
    block |ဥဒဟာရော နဒိံ ဂစ္ဆ၊ အာဂတော မိဂသမ္မတံ။|
  count |၃၁၃|
    block |အန္ဓာ မာတာပိတာ မယှံ၊ တေ ဘရာမိ ဗြဟာဝနေ။|
    block |တေသာဟံ ဥဒကာဟာရော၊ အာဂတော မိဂသမ္မတံ။|
  count |၃၁၄|
    block |အတ္ထိ နေသံ ဥသာမတ္တံ၊ အထ သာဟဿ ဇီဝိတံ။|
    block |ဥဒကဿ အလာဘေန၊ မညေ အန္ဓာ မရိဿရေ။|
  count |၃၁၅|
    block |န မေ ဣဒံ တထာ ဒုက္ခံ၊ လဗ္ဘာ ဟိ ပုမုနာ ဣဒံ။|
    block |ယဉ္စ အမ္မံ န ပဿာမိ၊ တံ မေ ဒုက္ခတရံ ဣတော။|
  count |၃၁၆|
    block |န မေ ဣဒံ တထာ ဒုက္ခံ၊ လဗ္ဘာ ဟိ ပုမုနာ ဣဒံ။|
    block |ယဉ္စ တာတံ န ပဿာမိ၊ တံ မေ ဒုက္ခတရံ ဣတော။|
  count |၃၁၇|
    block |သာ နူန ကပဏာ အမ္မာ၊ စိရရတ္တာယ ရုစ္ဆတိ။|
    block |အဍ္ဎရတ္တေဝ ရတ္တေ ဝါ၊ နဒီဝ အဝသုစ္ဆတိ။|
  count |၃၁၈|
    block |သော နူန ကပဏော တာတော၊ စိရရတ္တာယ ရုစ္ဆတိ။|
    block |အဍ္ဎရတ္တေဝ ရတ္တေ ဝါ၊ နဒီဝ အဝသုစ္ဆတိ။|
  count |၃၁၉|
    block |ဥဋ္ဌာနပါဒစရိယာယ၊ ပါဒသမ္ဗာဟနဿ စ။|
    block |သာမ တာတ ဝိလပန္တာ၊ ဟိဏ္ဍိဿန္တိ ဗြဟာဝနေ။|
  count |၃၂၀|
    block |ဣဒမ္ပိ ဒုတိယံ သလ္လံ၊ ကမ္ပေတိ ဟဒယံ မမံ။|
    block |ယဉ္စ အန္ဓေ န ပဿာမိ၊ မညေ ဟိဿာမိ ဇီဝိတံ။|
  count |၃၂၁|
    block |မာ ဗာဠှံ ပရိဒေဝေသိ၊ သာမ ကလျာဏဒဿန။|
    block |အဟံ ကမ္မကရော ဟုတွာ၊ ဘရိဿံ တေ ဗြဟာဝနေ။|
  count |၃၂၂|
    block |ဣဿတ္ထေ စသ္မိ ကုသလော၊ ဒဠှဓမ္မောတိ ဝိဿုတော။|
    block |အဟံ ကမ္မကရော ဟုတွာ၊ ဘရိဿံ တေ ဗြဟာဝနေ။|
  count |၃၂၃|
    block |မိဂါနံ ဝိဃာသမနွေသံ၊ ဝနမူလဖလာနိ စ။|
    block |အဟံ ကမ္မကရော ဟုတွာ၊ ဘရိဿံ တေ ဗြဟာဝနေ။|
  count |၃၂၄|
    block |ကတမံ တံ ဝနံ သာမ၊ ယတ္ထ မာတာပိတာ တဝ။|
    block |အဟံ တေ တထာ ဘရိဿံ၊ ယထာ တေ အဘရီ တုဝံ။|
  count |၃၂၅|
    block |အယံ ဧကပဒီ ရာဇ၊ ယောယံ ဥဿီသကေ မမ။|
    block |ဣတော ဂန္တွာ အဍ္ဎကောသံ၊ တတ္ထ နေသံ အဂါရကံ။|
    block |ယတ္ထ မာတာပိတာ မယှံ၊ တေ ဘရဿု ဣတော ဂတော။|
  count |၃၂၆|
    block |နမော တေ ကာသိရာဇတ္ထု၊ နမော တေ ကာသိဝဍ္ဎန။|
    block |အန္ဓာ မာတာပိတာ မယှံ၊ တေ ဘရဿု ဗြဟာဝနေ။|
  count |၃၂၇|
    block |အဉ္ဇလိံ တေ ပဂ္ဂဏှာမိ၊ ကာသိရာဇ နမတ္ထု တေ။|
    block |မာတရံ ပိတရံ မယှံ၊ ဝုတ္တော ဝဇ္ဇာသိ ဝန္ဒနံ။|
  count |၃၂၈|
    block |ဣဒံ ဝတွာန သော သာမော၊ ယုဝါ ကလျာဏဒဿနော။|
    block |မုစ္ဆိတော ဝိသဝေဂေန၊ ဝိသညီ သမပဇ္ဇထ။|
  count |၃၂၉|
    block |သ ရာဇာ ပရိဒေဝေသိ၊ ဗဟုံ ကာရုညသဉှိတံ။|
    block |အဇရာမရောဟံ အာသိံ၊ အဇ္ဇေတံ ဉာမိ နော ပုရေ။|
    block |သာမံ ကာလင်္ကတံ ဒိသွာ၊ နတ္ထိ မစ္စုဿ နာဂမော။|
  count |၃၃၀|
    block |ယဿု မံ ပဋိမန္တေတိ၊ သဝိသေန သမပ္ပိတော။|
    block |သွဇ္ဇေဝံ ဂတေ ကာလေ၊ န ကိဉ္စိ မဘိဘာသတိ။|
  count |၃၃၁|
    block |နိရယံ နူန ဂစ္ဆာမိ၊ ဧတ္ထ မေ နတ္ထိ သံသယော။|
    block |တဒာ ဟိ ပကတံ ပါပံ၊ စိရရတ္တာယ ကိဗ္ဗိသံ။|
  count |၃၃၂|
    block |ဘဝန္တိ တဿ ဝတ္တာရော၊ ဂါမေ ကိဗ္ဗိသကာရကော။|
    block |အရညေ နိမ္မနုဿမှိ၊ ကော မံ ဝတ္တုမရဟတိ။|
  count |၃၃၃|
    block |သာရယန္တိ ဟိ ကမ္မာနိ၊ ဂါမေ သံဂစ္ဆ မာဏဝါ။|
    block |အရညေ နိမ္မနုဿမှိ၊ ကော နု မံ သာရယိဿတိ။|
  count |၃၃၄|
    block |သာ ဒေဝတာ အန္တရဟိတာ၊ ပဗ္ဗတေ ဂန္ဓမာဒနေ။|
    block |ရညောဝ အနုကမ္ပါယ၊ ဣမာ ဂါထာ အဘာသထ။|
  count |၃၃၅|
    block |အာဂုံ ကိရ မဟာရာဇ၊ အကရိ ကမ္မ ဒုက္ကဋံ။|
    block |အဒူသကာ ပိတာပုတ္တာ၊ တယော ဧကူသုနာ ဟတာ။|
  count |၃၃၆|
    block |ဧဟိ တံ အနုသိက္ခါမိ၊ ယထာ တေ သုဂတီ သိယာ။|
    block |ဓမ္မေနန္ဓေ ဝနေ ပေါသ၊ မညေဟံ သုဂတီ တယာ။|
  count |၃၃၇|
    block |သ ရာဇာ ပရိဒေဝိတွာ၊ ဗဟုံ ကာရုညသဉှိတံ။|
    block |ဥဒကကုမ္ဘမာဒာယ၊ ပက္ကာမိ ဒက္ခိဏာမုခေါ။|
  count |၃၃၈|
    block |ကဿ နု ဧသော ပဒသဒ္ဒော၊ မနုဿဿေဝ အာဂတော။|
    block |နေသော သာမဿ နိဂ္ဃောသော၊ ကော နု တွမသိ မာရိသ။|
  count |၃၃၉|
    block |သန္တဉှိ သာမော ဝဇတိ၊ သန္တံ ပါဒာနိ နေယတိ။|
    block |နေသော သာမဿ နိဂ္ဃောသော၊ ကော နု တွမသိ မာရိသ။|
  count |၃၄၀|
    block |ရာဇာဟမသ္မိ ကာသီနံ၊ ပီဠိယက္ခေါတိ မံ ဝိဒူ။|
    block |လောဘာ ရဋ္ဌံ ပဟိတွာန၊ မိဂမေသံ စရာမဟံ။|
  count |၃၄၁|
    block |ဣဿတ္ထေ စသ္မိ ကုသလော၊ ဒဠှဓမ္မောတိ ဝိဿုတော။|
    block |နာဂေါပိ မေ န မုစ္စေယျ၊ အာဂတော ဥသုပါတနံ။|
  count |၃၄၂|
    block |သွာဂတံ တေ မဟာရာဇ၊ အထော တေ အဒုရာဂတံ။|
    block |ဣဿရောသိ အနုပ္ပတ္တော၊ ယံ ဣဓတ္ထိ ပဝေဒယ။|
  count |၃၄၃|
    block |တိန္ဒုကာနိ ပိယာလာနိ၊ မဓုကေ ကာသုမာရိယော။|
    block |ဖလာနိ ခုဒ္ဒကပ္ပါနိ၊ ဘုဉ္ဇ ရာဇ ဝရံ ဝရံ။|
  count |၃၄၄|
    block |ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။|
    block |တတော ပိဝ မဟာရာဇ၊ သစေ တွံ အဘိကင်္ခသိ။|
  count |၃၄၅|
    block |နာလံ အန္ဓာ ဝနေ ဒဋ္ဌုံ၊ ကော နု ဝေါ ဖလမာဟရိ။|
    block |အနန္ဓဿေဝယံ သမ္မာ၊ နိဝါပေါ မယှ ခါယတိ။|
  count |၃၄၆|
    block |ဒဟရော ယုဝါ နာတိဗြဟာ၊ သာမော ကလျာဏဒဿနော။|
    block |ဒီဃဿ ကေသာ အသိတာ၊ အထော သူနဂ္ဂ ဝေလ္လိတာ။|
  count |၃၄၇|
    block |သော ဟဝေ ဖလမာဟရိတွာ၊ ဣတော အာဒာယ ကမဏ္ဍလုံ။|
    block |နဒိံ ဂတော ဥဒဟာရော၊ မညေ န ဒူရမာဂတော။|
  count |၃၄၈|
    block |အဟံ တံ အဝဓိံ သာမံ၊ ယော တုယှံ ပရိစာရကော။|
    block |ယံ ကုမာရံ ပဝေဒေထ၊ သာမံ ကလျာဏဒဿနံ။|
  count |၃၄၉|
    block |ဒီဃဿ ကေသာ အသိတာ၊ အထော သူနဂ္ဂဝေလ္လိတာ။|
    block |တေသု လောဟိတလိတ္တေသု၊ သေတိ သာမော မယာ ဟတော။|
  count |၃၅၀|
    block |ကေန ဒုကူလမန္တေသိ၊ ဟတော သာမောတိ ဝါဒိနာ။|
    block |ဟတော သာမောတိ သုတွာန၊ ဟဒယံ မေ ပဝေဓတိ။|
  count |၃၅၁|
    block |အဿတ္ထဿေဝ တရုဏံ၊ ပဝါဠံ မာလုတေရိတံ။|
    block |ဟတော သာမောတိ သုတွာန၊ ဟဒယံ မေ ပဝေဓတိ။|
  count |၃၅၂|
    block |ပါရိကေ ကာသိရာဇာယံ၊ သော သာမံ မိဂသမ္မတေ။|
    block |ကောဓသာ ဥသုနာ ဝိဇ္ဈိ၊ တဿ မာ ပါပမိစ္ဆိမှာ။|
  count |၃၅၃|
    block |ကိစ္ဆာ လဒ္ဓေါ ပိယော ပုတ္တော၊ ယော အန္ဓေ အဘရီ ဝနေ။|
    block |တံ ဧကပုတ္တံ ဃာတိမှိ၊ ကထံ စိတ္တံ န ကောပယေ။|
  count |၃၅၄|
    block |ကိစ္ဆာ လဒ္ဓေါ ပိယော ပုတ္တော၊ ယော အန္ဓေ အဘရီ ဝနေ။|
    block |တံ ဧကပုတ္တံ ဃာတိမှိ၊ အက္ကောဓံ အာဟု ပဏ္ဍိတာ။|
  count |၃၅၅|
    block |မာ ဗာဠှံ ပရိဒေဝေထ၊ ဟတော သာမောတိ ဝါဒိနာ။|
    block |အဟံ ကမ္မကရော ဟုတွာ၊ ဘရိဿာမိ ဗြဟာဝနေ။|
  count |၃၅၆|
    block |ဣဿတ္ထေ စသ္မိ ကုသလော၊ ဒဠှဓမ္မောတိ ဝိဿုတော။|
    block |အဟံ ကမ္မကရော ဟုတွာ၊ ဘရိဿာမိ ဗြဟာဝနေ။|
  count |၃၅၇|
    block |မိဂါနံ ဝိဃာသမနွေသံ၊ ဝနမူလဖလာနိ စ။|
    block |အဟံ ကမ္မကရော ဟုတွာ၊ ဘရိဿာမိ ဗြဟာဝနေ။|
  count |၃၅၈|
    block |နေသ ဓမ္မော မဟာရာဇ၊ နေတံ အမှေသု ကပ္ပတိ။|
    block |ရာဇာ တွမသိ အမှာကံ၊ ပါဒေ ဝန္ဒာမ တေ မယံ။|
  count |၃၅၉|
    block |ဓမ္မံ နေသာဒ ဘဏထ၊ ကတာ အပစိတီ တယာ။|
    block |ပိတာ တွမသိ အမှာကံ၊ မာတာ တွမသိ ပါရိကေ။|
  count |၃၆၀|
    block |နမော တေ ကာသိရာဇတ္ထု၊ နမော တေ ကာသိဝဍ္ဎန။|
    block |အဉ္ဇလိံ တေ ပဂ္ဂဏှာမ၊ ယာဝ သာမာနုပါပယ။|
  count |၃၆၁|
    block |တဿ ပါဒေ သမဇ္ဇန္တာ၊ မုခဉ္စ ဘုဇဒဿနံ။|
    block |သံသုမ္ဘမာနာ အတ္တာနံ၊ ကာလမာဂမယာမသေ။|
  count |၃၆၂|
    block |ဗြဟာ ဝါဠမိဂါကိဏ္ဏံ၊ အာကာသန္တံဝ ဒိဿတိ။|
    block |ယတ္ထ သာမော ဟတော သေတိ၊ စန္ဒောဝ ပတိတော ဆမာ။|
  count |၃၆၃|
    block |ဗြဟာ ဝါဠမိဂါကိဏ္ဏံ၊ အာကာသန္တံဝ ဒိဿတိ။|
    block |ယတ္ထ သာမော ဟတော သေတိ၊ သူရိယောဝ ပတိတော ဆမာ။|
  count |၃၆၄|
    block |ဗြဟာ ဝါဠမိဂါကိဏ္ဏံ၊ အာကာသန္တံဝ ဒိဿတိ။|
    block |ယတ္ထ သာမော ဟတော သေတိ၊ ပံသုနာ ပတိကုန္တိတော။|
  count |၃၆၅|
    block |ဗြဟာ ဝါဠမိဂါကိဏ္ဏံ၊ အာကာသန္တံဝ ဒိဿတိ။|
    block |ယတ္ထ သာမော ဟတော သေတိ၊ ဣဓေဝ ဝသထဿမေ။|
  count |၃၆၆|
    block |ယဒိ တတ္ထ သဟဿာနိ၊ သတာနိ နိယုတာနိ စ။|
    block |နေဝမှာကံ ဘယံ ကောစိ၊ ဝနေ ဝါဠေသု ဝိဇ္ဇတိ။|
  count |၃၆၇|
    block |တတော အန္ဓာနမာဒာယ၊ ကာသိရာဇာ ဗြဟာဝနေ။|
    block |ဟတ္ထေ ဂဟေတွာ ပက္ကာမိ၊ ယတ္ထ သာမော ဟတော အဟု။|
  count |၃၆၈|
    block |ဒိသွာန ပတိတံ သာမံ၊ ပုတ္တကံ ပံသုကုန္ထိတံ။|
    block |အပဝိဒ္ဓံ ဗြဟာရညေ၊ စန္ဒံဝ ပတိတံ ဆမာ။|
  count |၃၆၉|
    block |ဒိသွာန ပတိတံ သာမံ၊ ပုတ္တကံ ပံသုကုန္ထိတံ။|
    block |အပဝိဒ္ဓံ ဗြဟာရညေ၊ သူရိယံဝ ပတိတံ ဆမာ။|
  count |၃၇၀|
    block |ဒိသွာန ပတိတံ သာမံ၊ ပုတ္တကံ ပံသုကုန္ထိတံ။|
    block |အပဝိဒ္ဓံ ဗြဟာရညေ၊ ကလူနံ ပရိဒေဝယုံ။|
  count |၃၇၁|
    block |ဒိသွာန ပတိတံ သာမံ၊ ပုတ္တကံ ပံသုကုန္ထိတံ။|
    block |ဗာဟာ ပဂ္ဂယှ ပက္ကန္ဒုံ၊ အဓမ္မော ကိရ ဘော ဣတိ။|
  count |၃၇၂|
    block |ဗာဠှံ ခေါ တွံ ပမတ္တောသိ၊ သာမ ကလျာဏဒဿန။|
    block |ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။|
  count |၃၇၃|
    block |ဗာဠှံ ခေါ တွံ ပဒိတ္တောသိ၊ သာမ ကလျာဏဒဿန။|
    block |ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။|
  count |၃၇၄|
    block |ဗာဠှံ ခေါ တွံ ပကုဒ္ဓေါသိ၊ သာမ ကလျာဏဒဿန။|
    block |ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။|
  count |၃၇၅|
    block |ဗာဠှံ ခေါ တွံ ပသုတ္တောသိ၊ သာမ ကလျာဏဒဿန။|
    block |ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။|
  count |၃၇၆|
    block |ဗာဠှံ ခေါ တွံ ဝိမနောသိ၊ သာမ ကလျာဏဒဿန။|
    block |ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။|
  count |၃၇၇|
    block |ဇဋံ ဝလိနံ ပံသုဂတံ၊ ကော ဒာနိ သဏ္ဌပေဿတိ။|
    block |သာမော အယံ ကာလင်္ကတော၊ အန္ဓာနံ ပရိစာရကော။|
  count |၃၇၈|
    block |ကော မေ သမ္မဇ္ဇမာဒာယ၊ သမ္မဇ္ဇိဿတိ အဿမံ။|
    block |သာမော အယံ ကာလင်္ကတော၊ အန္ဓာနံ ပရိစာရကော။|
  count |၃၇၉|
    block |ကော ဒာနိ နှာပယိဿတိ၊ သီတေနုဏှောဒကေန စ။|
    block |သာမော အယံ ကာလင်္ကတော၊ အန္ဓာနံ ပရိစာရကော။|
  count |၃၈၀|
    block |ကော ဒာနိ ဘောဇယိဿတိ၊ ဝနမူလဖလာနိ စ။|
    block |သာမော အယံ ကာလင်္ကတော၊ အန္ဓာနံ ပရိစာရကော။|
  count |၃၈၁|
    block |ဒိသွာန ပတိတံ သာမံ၊ ပုတ္တကံ ပံသုကုန္ထိတံ။|
    block |အဋ္ဋိတာ ပုတ္တသောကေန၊ မာတာ သစ္စံ အဘာသထ။|
  count |၃၈၂|
    block |ယေန သစ္စေနယံ သာမော၊ ဓမ္မစာရီ ပုရေ အဟု။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၈၃|
    block |ယေန သစ္စေနယံ သာမော၊ ဗြဟ္မစာရီ ပုရေ အဟု။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၈၄|
    block |ယေန သစ္စေနယံ သာမော၊ သစ္စဝါဒီ ပုရေ အဟု။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၈၅|
    block |ယေန သစ္စေနယံ သာမော၊ မာတာပေတ္တိဘရော အဟု။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၈၆|
    block |ယေန သစ္စေနယံ သာမော၊ ကုလေ ဇေဋ္ဌာပစာယိကော။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၈၇|
    block |ယေန သစ္စေနယံ သာမော၊ ပါဏာ ပိယတရော မမ။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၈၈|
    block |ယံ ကိဉ္စိတ္ထိ ကတံ ပုညံ၊ မယှဉ္စေဝ ပိတုစ္စ တေ။|
    block |သဗ္ဗေန တေန ကုသလေန၊ ဝိသံ သာမဿ ဟညတု။|
  count |၃၈၉|
    block |ဒိသွာန ပတိတံ သာမံ၊ ပုတ္တကံ ပံသုကုန္ထိတံ။|
    block |အဋ္ဋိတော ပုတ္တသောကေန၊ ပိတာ သစ္စံ အဘာသထ။|
  count |၃၉၀|
    block |ယေန သစ္စေနယံ သာမော၊ ဓမ္မစာရီ ပုရေ အဟု။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၉၁|
    block |ယေန သစ္စေနယံ သာမော၊ ဗြဟ္မစာရီ ပုရေ အဟု။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၉၂|
    block |ယေန သစ္စေနယံ သာမော၊ သစ္စဝါဒီ ပုရေ အဟု။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၉၃|
    block |ယေန သစ္စေနယံ သာမော၊ မာတာပေတ္တိဘရော အဟု။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၉၄|
    block |ယေန သစ္စေနယံ သာမော၊ ကုလေ ဇေဋ္ဌာပစာယိကော။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၉၅|
    block |ယေန သစ္စေနယံ သာမော၊ ပါဏာ ပိယတရော မမ။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၉၆|
    block |ယံ ကိဉ္စိတ္ထိ ကတံ ပုညံ၊ မယှဉ္စေဝ မာတုစ္စ တေ။|
    block |သဗ္ဗေန တေန ကုသလေန၊ ဝိသံ သာမဿ ဟညတု။|
  count |၃၉၇|
    block |သာ ဒေဝတာ အန္တရဟိတာ၊ ပဗ္ဗတေ ဂန္ဓမာဒနေ။|
    block |သာမဿ အနုကမ္ပါယ၊ ဣမံ သစ္စံ အဘာသထ။|
  count |၃၉၈|
    block |ပဗ္ဗတျာဟံ ဂန္ဓမာဒနေ၊ စိရရတ္တနိဝါသိနီ။|
    block |န မေ ပိယတရော ကောစိ၊ အညော သာမေန ဝိဇ္ဇတိ။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၃၉၉|
    block |သဗ္ဗေ ဝနာ ဂန္ဓမယာ၊ ပဗ္ဗတေ ဂန္ဓမာဒနေ။|
    block |ဧတေန သစ္စဝဇ္ဇေန၊ ဝိသံ သာမဿ ဟညတု။|
  count |၄၀၀|
    block |တေသံ လာလပ္ပမာနာနံ၊ ဗဟုံ ကာရုညသဉှိတံ။|
    block |ခိပ္ပံ သာမော သမုဋ္ဌာသိ၊ ယုဝါ ကလျာဏဒဿနော။|
  count |၄၀၁|
    block |သာမောဟမသ္မိ ဘဒ္ဒံ ဝေါ၊ သောတ္ထိနာမှိ သမုဋ္ဌိတော။|
    block |မာ ဗာဠှံ ပရိဒေဝေထ၊ မဉ္ဇုနာဘိဝဒေထ မံ။|
  count |၄၀၂|
    block |သွာဂတံ တေ မဟာရာဇ၊ အထော တေ အဒုရာဂတံ။|
    block |ဣဿရောသိ အနုပ္ပတ္တော၊ ယံ ဣဓတ္ထိ ပဝေဒယ။|
  count |၄၀၃|
    block |တိန္ဒုကာနိ ပိယာလာနိ၊ မဓုကေ ကာသုမာရိယော။|
    block |ဖလာနိ ခုဒ္ဒကပ္ပါနိ၊ ဘုဉ္ဇ ရာဇ ဝရံ ဝရံ။|
  count |၄၀၄|
    block |အတ္ထိ မေ ပါနိယံ သီတံ၊ အာဘတံ ဂိရိဂဗ္ဘရာ။|
    block |တတော ပိဝ မဟာရာဇ၊ သစေ တွံ အဘိကင်္ခသိ။|
  count |၄၀၅|
    block |သမ္မုယှာမိ ပမုယှာမိ၊ သဗ္ဗာ မုယှန္တိ မေ ဒိသာ။|
    block |ပေတံ တံ သာမမဒ္ဒက္ခိံ၊ ကော နု တွံ သာမ ဇီဝသိ။|
  count |၄၀၆|
    block |အပိ ဇီဝံ မဟာရာဇ၊ ပုရိသံ ဂါဠှဝေဒနံ။|
    block |ဥပနီတမနသင်္ကပ္ပံ၊ ဇီဝန္တံ မညတေ မတံ။|
  count |၄၀၇|
    block |အပိ ဇီဝံ မဟာရာဇ၊ ပုရိသံ ဂါဠှဝေဒနံ။|
    block |တံ နိရောဓဂတံ သန္တံ၊ ဇီဝန္တံ မညတေ မတံ။|
  count |၄၀၈|
    block |ယော မာတရံ ပိတရံ ဝါ၊ မစ္စော ဓမ္မေန ပေါသတိ။|
    block |ဒေဝါပိ နံ တိကိစ္ဆန္တိ၊ မာတာပေတ္တိဘရံ နရံ။|
  count |၄၀၉|
    block |ယော မာတရံ ပိတရံ ဝါ၊ မစ္စော ဓမ္မေန ပေါသတိ။|
    block |ဣဓေဝ နံ ပသံသန္တိ၊ ပေစ္စ သဂ္ဂေ ပမောဒတိ။|
  count |၄၁၀|
    block |ဧသ ဘိယျော ပမုယှာမိ၊ သဗ္ဗာ မုယှန္တိ မေ ဒိသာ။|
    block |သရဏံ တံ သာမ ဂစ္ဆာမိ၊ တွဉ္စ မေ သရဏံ ဘဝ။|
  count |၄၁၁|
    block |ဓမ္မံ စရ မဟာရာဇ၊ မာတာပိတူသု ခတ္တိယ။|
    block |ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။|
  count |၄၁၂|
    block |ဓမ္မံ စရ မဟာရာဇ၊ ပုတ္တဒာရေသု ခတ္တိယ။|
    block |ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။|
  count |၄၁၃|
    block |ဓမ္မံ စရ မဟာရာဇ၊ မိတ္တာမစ္စေသု ခတ္တိယ။|
    block |ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။|
  count |၄၁၄|
    block |ဓမ္မံ စရ မဟာရာဇ၊ ဝါဟနေသု ဗလေသု စ။|
    block |ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။|
  count |၄၁၅|
    block |ဓမ္မံ စရ မဟာရာဇ၊ ဂါမေသု နိဂမေသု စ။|
    block |ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။|
  count |၄၁၆|
    block |ဓမ္မံ စရ မဟာရာဇ၊ ရဋ္ဌေသု ဇနပဒေသု စ။|
    block |ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။|
  count |၄၁၇|
    block |ဓမ္မံ စရ မဟာရာဇ၊ သမဏဗြာဟ္မဏေသု စ။|
    block |ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။|
  count |၄၁၈|
    block |ဓမ္မံ စရ မဟာရာဇ၊ မိဂပက္ခီသု ခတ္တိယ။|
    block |ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။|
  count |၄၁၉|
    block |ဓမ္မံ စရ မဟာရာဇ၊ ဓမ္မော စိဏ္ဏော သုခါဝဟော။|
    block |ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။|
  count |၄၂၀|
    block |ဓမ္မံ စရ မဟာရာဇ၊ သဣန္ဒာ ဒေဝါ သဗြဟ္မကာ။|
    block |သုစိဏ္ဏေန ဒိဝံ ပတ္တာ၊ မာ ဓမ္မံ ရာဇ ပါမဒောတိ။|
  stand |သုဝဏ္ဏသာမဇာတကံ တတိယံ။|
  count |  |
  block |၅၄၁။ နိမိဇာတကံ ၄|
  count |၄၂၁|
    block |အစ္ဆေရံ ဝတ လောကသ္မိံ၊ ဥပ္ပဇ္ဇန္တိ ဝိစက္ခဏာ။|
    block |ယဒာ အဟု နိမိရာဇာ၊ ပဏ္ဍိတော ကုသလတ္ထိကော။|
  count |၄၂၂|
    block |ရာဇာ သဗ္ဗဝိဒေဟာနံ၊ အဒာ ဒာနံ အရိန္ဒမော။|
    block |တဿ တံ ဒဒတော ဒာနံ၊ သင်္ကပ္ပေါ ဥဒပဇ္ဇထ။|
    block |ဒာနံ ဝါ ဗြဟ္မစရိယံ ဝါ၊ ကတမံ သု မဟပ္ဖလံ။|
  count |၄၂၃|
    block |တဿ သင်္ကပ္ပမညာယ၊ မဃဝါ ဒေဝကုဉ္ဇရော။|
    block |သဟဿနေတ္တော ပါတုရဟု၊ ဝဏ္ဏေန ဝိဟနံ တမံ။|
  count |၄၂၄|
    block |သလောမဟဋ္ဌော မနုဇိန္ဒော၊ ဝါသဝံ အဝစာ နိမိ။|
    block |ဒေဝတာ နုသိ ဂန္ဓဗ္ဗော၊ အဒု သက္ကော ပုရိန္ဒဒော။|
  count |၄၂၅|
    block |န စ မေ တာဒိသော ဝဏ္ဏော၊ ဒိဋ္ဌော ဝါ ယဒိ ဝါ သုတော။|
    block |အာစိက္ခ မေ တွံ ဘဒ္ဒန္တေ၊ ကထံ ဇာနေမု တံ မယံ။|
  count |၄၂၆|
    block |သလောမဟဋ္ဌံ ဉတွာန၊ ဝါသဝေါ အဝစာ နိမိံ။|
    block |သက္ကောဟမသ္မိ ဒေဝိန္ဒော၊ အာဂတောသ္မိ တဝန္တိကေ။|
    block |အလောမဟဋ္ဌော မနုဇိန္ဒ၊ ပုစ္ဆ ပဉှံ ယမိစ္ဆသိ။|
  count |၄၂၇|
    block |သော စ တေန ကတောကာသော၊ ဝါသဝံ အဝစာ နိမိ။|
    block |ပုစ္ဆာမိ တံ မဟာရာဇ၊ သဗ္ဗဘူတာနမိဿရ။|
    block |ဒာနံ ဝါ ဗြဟ္မစရိယံ ဝါ၊ ကတမံ သု မဟပ္ဖလံ။|
  count |၄၂၈|
    block |သော ပုဋ္ဌော နရဒေဝေန၊ ဝါသဝေါ အဝစာ နိမိံ။|
    block |ဝိပါကံ ဗြဟ္မစရိယဿ၊ ဇာနံ အက္ခါသိဇာနတော။|
  count |၄၂၉|
    block |ဟီနေန ဗြဟ္မစရိယေန၊ ခတ္တိယေ ဥပပဇ္ဇတိ။|
    block |မဇ္ဈိမေန စ ဒေဝတ္တံ၊ ဥတ္တမေန ဝိသုဇ္ဈတိ။|
  count |၄၃၀|
    block |န ဟေတေ သုလဘာ ကာယာ၊ ယာစယောဂေန ကေနစိ။|
    block |ယေ ကာယေ ဥပပဇ္ဇန္တိ၊ အနာဂါရာ တပဿိနော။|
  count |၄၃၁|
    block |ဒုဒီပေါ သာဂရော သေလော၊ မုဇကိန္ဒော ဘဂီရသော။|
    block |ဥသိန္ဒရော ကဿပေါ စ၊ အသကော စ ပုထုဇ္ဇနော။|
  count |၄၃၂|
    block |ဧတေ စညေ စ ရာဇာနော၊ ခတ္တိယာ ဗြာဟ္မဏာ ဗဟူ။|
    block |ပုထုယညံ ယဇိတွာန၊ ပေတတ္တံ နာတိဝတ္တိသုံ။|
  count |၄၃၃|
    block |အထ ယီမေ အဝတ္တိံသု၊ အနာဂါရာ တပဿိနော။|
    block |သတ္တိသယော ယာမဟနု၊ သောမယာမော မနောဇဝေါ။|
  count |၄၃၄|
    block |သမုဒ္ဒော မာဃော ဘရတော စ၊ ဣသိ ကာလပုရက္ခတော။|
    block |အင်္ဂီရသော ကဿပေါ စ၊ ကိသဝစ္ဆော အကတ္တိ စ။|
  count |၄၃၅|
    block |ဥတ္တရေန နဒီ သီဒာ၊ ဂမ္ဘီရာ ဒုရတိက္ကမာ။|
    block |နဠဂ္ဂိဝဏ္ဏာ ဇောတန္တိ၊ သဒာ ကဉ္စနပဗ္ဗတာ။|
  count |၄၃၆|
    block |ပရူဠှကစ္ဆာ တဂရာ၊ ရူဠှကစ္ဆာ ဝနာ နဂါ။|
    block |တတြာသုံ ဒသသဟဿာ၊ ပေါရာဏာ ဣသယော ပုရေ။|
  count |၄၃၇|
    block |အဟံ သေဋ္ဌောသ္မိ ဒာနေန၊ သံယမေန ဒမေန စ။|
    block |အနုတ္တရံ ဝတံ ကတွာ၊ ပကိရစာရီ သမာဟိတေ။|
  count |၄၃၈|
    block |ဇာတိမန္တံ အဇစ္စဉ္စ၊ အဟံ ဥဇုဂတံ နရံ။|
    block |အတိဝေလံ နမဿိဿံ၊ ကမ္မဗန္ဓူ ဟိ မာဏဝါ။|
  count |၄၃၉|
    block |သဗ္ဗေ ဝဏ္ဏာ အဓမ္မဋ္ဌာ၊ ပတန္တိ နိရယံ အဓော။|
    block |သဗ္ဗေ ဝဏ္ဏာ ဝိသုဇ္ဈန္တိ၊ စရိတွာ ဓမ္မမုတ္တမံ။|
  count |၄၄၀|
    block |ဣဒံ ဝတွာန မဃဝါ၊ ဒေဝရာဇာ သုဇမ္ပတိ။|
    block |ဝေဒေဟမနုသာသိတွာ၊ သဂ္ဂကာယံ အပက္ကမိ။|
  count |၄၄၁|
    block |ဣမံ ဘောန္တော နိသာမေထ၊ ယာဝန္တေတ္ထ သမာဂတာ။|
    block |ဓမ္မိကာနံ မနုဿာနံ၊ ဝဏ္ဏံ ဥစ္စာဝစံ ဗဟုံ။|
  count |၄၄၂|
    block |ယထာ အယံ နိမိရာဇာ၊ ပဏ္ဍိတော ကုသလတ္ထိကော။|
    block |ရာဇာ သဗ္ဗဝိဒေဟာနံ၊ အဒာ ဒာနံ အရိန္ဒမော။|
  count |၄၄၃|
    block |တဿ တံ ဒဒတော ဒာနံ၊ သင်္ကပ္ပေါ ဥဒပဇ္ဇထ။|
    block |ဒာနံ ဝါ ဗြဟ္မစရိယံ ဝါ၊ ကတမံ သု မဟပ္ဖလံ။|
  count |၄၄၄|
    block |အဗ္ဘုတော ဝတ လောကသ္မိံ၊ ဥပ္ပဇ္ဇိ လောမဟံသနော။|
    block |ဒိဗ္ဗော ရထော ပါတုရဟု၊ ဝေဒေဟဿ ယသဿိနော။|
  count |၄၄၅|
    block |ဒေဝပုတ္တော မဟိဒ္ဓိကော၊ မာတလိ ဒေဝသာရထိ။|
    block |နိမန္တယိတ္ထ ရာဇာနံ၊ ဝေဒေဟံ မိထိလဂ္ဂဟံ။|
  count |၄၄၆|
    block |ဧဟိမံ ရထမာရုယှ၊ ရာဇသေဋ္ဌ ဒိသမ္ပတိ။|
    block |ဒေဝါ ဒဿနကာမာ တေ၊ တာဝတိံသာ သဣန္ဒကာ။|
    block |သရမာနာ ဟိ တေ ဒေဝါ၊ သုဓမ္မာယံ သမစ္ဆရေ။|
  count |၄၄၇|
    block |တတော ရာဇာ တရမာနော၊ ဝေဒေဟော မိထိလဂ္ဂဟော။|
    block |အာသနာ ဝုဋ္ဌဟိတွာန၊ ပမုခေါ ရထမာရုဟိ။|
  count |၄၄၈|
    block |အဘိရူဠှံ ရထံ ဒိဗ္ဗံ၊ မာတလိ ဧတဒဗြဝိ။|
    block |ကေန တံ နေမိ မဂ္ဂေန၊ ရာဇသေဋ္ဌ ဒိသမ္ပတိ။|
    block |ယေန ဝါ ပါပကမ္မန္တာ၊ ပုညကမ္မာ စ ယေ နရာ။|
  count |၄၄၉|
    block |ဥဘယေနေဝ မံ နေဟိ၊ မာတလိ ဒေဝသာရထိ။|
    block |ယေန ဝါ ပါပကမ္မန္တာ၊ ပုညကမ္မာ စ ယေ နရာ။|
  count |၄၅၀|
    block |ကေန တံ ပဌမံ နေမိ၊ ရာဇသေဋ္ဌ ဒိသမ္ပတိ။|
    block |ယေန ဝါ ပါပကမ္မန္တာ၊ ပုညကမ္မာ စ ယေ နရာ။|
  count |၄၅၁|
    block |နိရယေ တာဝ ပဿာမိ၊ အာဝါသေ ပါပကမ္မိနံ။|
    block |ဌာနာနိ လုဒ္ဒကမ္မာနံ၊ ဒုဿီလာနဉ္စ ယာ ဂတိ။|
  count |၄၅၂|
    block |ဒဿေသိ မာတလိ ရညော၊ ဒုဂ္ဂံ ဝေတရဏိံ နဒိံ။|
    block |ကုထိတံ ခါရသံယုတ္တံ၊ တတ္တံ အဂ္ဂိသိခူပမံ။|
  count |၄၅၃|
    block |နိမီ ဟဝေ မာတလိမဇ္ဈဘာသထ၊ ဒိသွာ ဇနံ ပတမာနံ ဝိဒုဂ္ဂေ။|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ ဝေတရဏိံ ပတန္တိ။|
  count |၄၅၄|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၅၅|
    block |ယေ ဒုဗ္ဗလေ ဗလဝန္တာ ဇီဝလောကေ၊ ဟိံသန္တိ ရောသန္တိ သုပါပဓမ္မာ။|
    block |တေ လုဒ္ဒကမ္မာ ပသဝေတွ ပါပံ၊ တေမေ ဇနာ ဝေတရဏိံ ပတန္တိ။|
  count |၄၅၆|
    block |သာမာ စ သောဏာ သဗလာ စ ဂိဇ္ဈာ၊ ကာကောလသင်္ဃာ အဒန္တိ ဘေရဝါ။|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနေ ကာကောလသင်္ဃာ အဒန္တိ။|
  count |၄၅၇|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၅၈|
    block |ယေ ကေစိမေ မစ္ဆရိနော ကဒရိယာ၊ ပရိဘာသကာ သမဏဗြာဟ္မဏာနံ။|
    block |ဟိံသန္တိ ရောသန္တိ သုပါပဓမ္မာ၊ တေ လုဒ္ဒကမ္မာ ပသဝေတွ ပါပံ။|
    block |တေမေ ဇနေ ကာကောလသင်္ဃာ အဒန္တိ။|
  count |၄၅၉|
    block |သဇောတိဘူတာ ပထဝိံ ကမန္တိ၊ တတ္တေဟိ ခန္ဓေဟိ စ ပေါထယန္တိ။|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ ခန္ဓဟတာ သယန္တိ။|
  count |၄၆၀|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၆၁|
    block |ယေ ဇီဝလောကသ္မိ သုပါပဓမ္မိနော၊ နရဉ္စ နာရိဉ္စ အပါပဓမ္မံ။|
    block |ဟိံသန္တိ ရောသန္တိ သုပါပဓမ္မာ၊ တေ လုဒ္ဒကမ္မာ ပသဝေတွ ပါပံ။|
    block |တေမေ ဇနာ ခန္ဓဟတာ သယန္တိ။|
  count |၄၆၂|
    block |အင်္ဂါရကာသုံ အပရေ ဖုဏန္တိ၊ နရာ ရုဒန္တာ ပရိဒဍ္ဎဂတ္တာ။|
    block |ဘယဉှိ မံ ဝိဒန္တိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ အင်္ဂါရကာသုံ ဖုဏန္တိ။|
  count |၄၆၃|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၆၄|
    block |ယေ ကေစိ ပူဂါယ ဓနဿ ဟေတု၊ သက္ခိံ ကရိတွာ ဣဏံ ဇာပယန္တိ။|
    block |တေ ဇာပယိတွာ ဇနတံ ဇနိန္ဒ၊ တေ လုဒ္ဒကမ္မာ ပသဝေတွ ပါပံ။|
    block |တေမေ ဇနာ အင်္ဂါရကာသုံ ဖုဏန္တိ။|
  count |၄၆၅|
    block |သဇောတိဘူတာ ဇလိတာ ပဒိတ္တာ၊ ပဒိဿတိ မဟတီ လောဟကုမ္ဘီ။|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ အဝံသိရာ လောဟကုမ္ဘိံ ပတန္တိ။|
  count |၄၆၆|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၆၇|
    block |ယေ သီလဝန္တံ သမဏံ ဗြာဟ္မဏံ ဝါ၊ ဟိံသန္တိ ရောသန္တိ သုပါပဓမ္မာ။|
    block |တေ လုဒ္ဒကမ္မာ ပသဝေတွ ပါပံ၊ တေမေ ဇနာ အဝံသိရာ လောဟကုမ္ဘိံ ပတန္တိ။|
  count |၄၆၈|
    block |လုဉ္စန္တိ ဂီဝံ အထ ဝေဌယိတွာ၊ ဥဏှောဒကသ္မိံ ပကိလေဒယိတွာ။|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ လုတ္တသိရာ သယန္တိ။|
  count |၄၆၉|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၇၀|
    block |ယေ ဇီဝလောကသ္မိ သုပါပဓမ္မိနော၊ ပက္ခီ ဂဟေတွာန ဝိဟေဌယန္တိ တေ။|
    block |ဝိဟေဌယိတွာ သကုဏံ ဇနိန္ဒ၊ တေ လုဒ္ဒကာမာ ပသဝေတွ ပါပံ။|
    block |တေမေ ဇနာ လုတ္တသိရာ သယန္တိ။|
  count |၄၇၁|
    block |ပဟူတတောယာ အနိဂါဓကူလာ၊ နဒီ အယံ သန္ဒတိ သုပ္ပတိတ္ထာ။|
    block |ဃမ္မာဘိတတ္တာ မနုဇာ ပိဝန္တိ၊ ပီတဉ္စ တေသံ ဘုသ ဟောတိ ပါနိ။|
  count |၄၇၂|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ပီတဉ္စ တေသံ ဘုသ ဟောတိ ပါနိ။|
  count |၄၇၃|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၇၄|
    block |ယေ သုဒ္ဓဓညံ ပလာသေန မိဿံ၊ အသုဒ္ဓကမ္မာ ကယိနော ဒဒန္တိ။|
    block |ဃမ္မာဘိတတ္တာန ပိပါသိတာနံ၊ ပီတဉ္စ တေသံ ဘုသ ဟောတိ ပါနိ။|
  count |၄၇၅|
    block |ဥသူဟိ သတ္တီဟိ စ တောမရေဟိ၊ ဒုဘယာနိ ပဿာနိ တုဒန္တိ ကန္ဒတံ။|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ သတ္တိဟတာ သယန္တိ။|
  count |၄၇၆|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၇၇|
    block |ယေ ဇီဝလောကသ္မိ အသာဓုကမ္မိနော၊ အဒိန္နမာဒာယ ကရောန္တိ ဇီဝိကံ။|
    block |ဓညံ ဓနံ ရဇတံ ဇာတရူပံ၊ အဇေဠကဉ္စာပိ ပသုံ မဟိံသံ။|
    block |တေ လုဒ္ဒကမ္မာ ပသဝေတွ ပါပံ၊ တေမေ ဇနာ သတ္တိဟတာ သယန္တိ။|
  count |၄၇၈|
    block |ဂီဝါယ ဗဒ္ဓါ ကိဿ ဣမေ ပုနေကေ၊ အညေ ဝိကန္တာ ဗိလကတာ သယန္တိ။|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ ဗိလကတာ သယန္တိ။|
  count |၄၇၉|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၈၀|
    block |ဩရဗ္ဘိကာ သူကရိကာ စ မစ္ဆိကာ၊ ပသုံ မဟိံသဉ္စ အဇေဠကဉ္စ။|
    block |ဟန္တွာန သူနေသု ပသာရယိံသု၊ တေ လုဒ္ဒကမ္မာ ပသဝေတွ ပါပံ။|
    block |တေမေ ဇနာ ဗိလကတာ သယန္တိ။|
  count |၄၈၁|
    block |ရဟဒော အယံ မုတ္တကရီသပူရော၊ ဒုဂ္ဂန္ဓရူပေါ အသုစိ ပူတိ ဝါတိ။|
    block |ခုဒာပရေတာ မနုဇာ အဒန္တိ၊ ဘယဉှိ မံ ဝိန္ဒတိ သူတ ဒိသွာ။|
    block |ပုစ္ဆာမိ တံ မာတလိ ဒေဝသာရထိ၊ ဣမေ နု မစ္စာ ကိမကံသု ပါပံ။|
    block |ယေမေ ဇနာ မုတ္တကရီသဘက္ခါ။|
  count |၄၈၂|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၈၃|
    block |ယေ ကေစိမေ ကာရဏိကာ ဝိရောသကာ၊ ပရေသံ ဟိံသာယ သဒာ နိဝိဋ္ဌာ။|
    block |တေ လုဒ္ဒကမ္မာ ပသဝေတွ ပါပံ၊ မိတ္တဒ္ဒုနော မီဠှမဒန္တိ ဗာလာ။|
  count |၄၈၄|
    block |ရဟဒော အယံ လောဟိတပုဗ္ဗပူရော၊ ဒုဂ္ဂန္ဓရူပေါ အသုစိ ပူတိ ဝါတိ။|
    block |ဃမ္မာဘိတတ္တာ မနုဇာ ပိဝန္တိ၊ ဘယဉှိ မံ ဝိန္ဒတိ သူတ ဒိသွာ။|
    block |ပုစ္ဆာမိ တံ မာတလိ ဒေဝသာရထိ၊ ဣမေ နု မစ္စာ ကိမကံသု ပါပံ။|
    block |ယေမေ ဇနာ လောဟိတပုဗ္ဗဘက္ခါ။|
  count |၄၈၅|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၈၆|
    block |ယေ မာတရံ ဝါ ပိတရံ ဝါ ဇီဝလောကေ၊ ပါရာဇိကာ အရဟန္တေ ဟနန္တိ။|
    block |တေ လုဒ္ဒကမ္မာ ပသဝေတွ ပါပံ၊ တေမေ ဇနာ လောဟိတပုဗ္ဗဘက္ခါ။|
  count |၄၈၇|
    block |ဇိဝှဉ္စ ပဿ ဗဠိသေန ဝိဒ္ဓံ၊ ဝိဟတံ ယထာ သင်္ကုသတေန စမ္မံ။|
    block |ဖန္ဒန္တိ မစ္ဆာဝ ထလမှိ ခိတ္တာ၊ မုဉ္စန္တိ ခေဠံ ရုဒမာနာ ကိမေတေ။|
  count |၄၈၈|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ ဝင်္ကဃသ္တာ သယန္တိ။|
  count |၄၈၉|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၉၀|
    block |ယေ ကေစိ သန္ဓာနဂတာ မနုဿာ၊ အဂ္ဃေန အဂ္ဃံ ကယံ ဟာပယန္တိ။|
    block |ကုဋေန ကုဋံ ဓနလောဘဟေတု၊ ဆန္နံ ယထာ ဝါရိစရံ ဝဓာယ။|
  count |၄၉၁|
    block |န ဟိ ကူဋကာရိဿ ဘဝန္တိ တာဏာ၊ သကေဟိ ကမ္မေဟိ ပုရက္ခတဿ။|
    block |တေ လုဒ္ဒကမ္မာ ပသဝေတွ ပါပံ၊ တေမေ ဇနာ ဝင်္ကဃသ္တာ သယန္တိ။|
  count |၄၉၂|
    block |နာရီ ဣမာ သမ္ပရိဘိန္နဂတ္တာ၊ ပဂ္ဂယှ ကန္ဒန္တိ ဘုဇေ ဒုဇစ္စာ။|
    block |သမ္မက္ခိတာ လောဟိတပုဗ္ဗလိတ္တာ၊ ဂါဝေါ ယထာ အာဃာတနေ ဝိကန္တာ။|
    block |တာ ဘူမိဘာဂသ္မိံ သဒာ နိခါတာ၊ ခန္ဓာတိဝတ္တန္တိ သဇောတိဘူတာ။|
  count |၄၉၃|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမာ နု နာရိယော ကိမကံသု ပါပံ၊ ယာ ဘူမိဘာဂသ္မိံ သဒာ နိခါတာ။|
    block |ခန္ဓာတိဝတ္တန္တိ သဇောတိဘူတာ။|
  count |၄၉၄|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၉၅|
    block |ကောလိတ္ထိယာယော ဣဓ ဇီဝလောကေ၊ အသုဒ္ဓကမ္မာ အသတံ အစာရုံ။|
    block |တာ ဒိတ္တရူပါ ပတိ ဝိပ္ပဟာယ၊ အညံ အစာရုံ ရတိခိဍ္ဍဟေတု။|
    block |တာ ဇီဝလောကသ္မိံ ရမာပယိတွာ၊ ခန္ဓာတိဝတ္တန္တိ သဇောတိဘူတာ။|
  count |၄၉၆|
    block |ပါဒေ ဂဟေတွာ ကိဿ ဣမေ ပုနေကေ၊ အဝံသိရာ နရကေ ပါတယန္တိ။|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ အဝံသိရာ နရကေ ပါတယန္တိ။|
  count |၄၉၇|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၄၉၈|
    block |ယေ ဇီဝလောကသ္မိ အသာဓုကမ္မိနော၊ ပရဿ ဒာရာနိ အတိက္ကမန္တိ။|
    block |တေ တာဒိသာ ဥတ္တမဘဏ္ဍထေနာ၊ တေမေ ဇနာ အဝံသိရာ နရကေ ပါတယန္တိ။|
  count |၄၉၉|
    block |တေ ဝဿပူဂါနိ ဗဟူနိ တတ္ထ၊ နိရယေသု ဒုက္ခံ ဝေဒနံ ဝေဒယန္တိ။|
    block |န ဟိ ပါပကာရိဿ ဘဝန္တိ တာဏာ၊ သကေဟိ ကမ္မေဟိ ပုရက္ခတဿ။|
    block |တေ လုဒ္ဒကမ္မာ ပသဝေတွ ပါပံ၊ တေမေ ဇနာ အဝံသိရာ နရကေ ပါတယန္တိ။|
  count |၅၀၀|
    block |ဥစ္စာဝစာမေ ဝိဝိဓာ ဥပက္ကမာ၊ နိရယေသု ဒိဿန္တိ သုဃောရရူပါ။|
    block |ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု ပါပံ၊ ယေမေ ဇနာ အဓိမတ္တာ ဒုက္ခါ တိဗ္ဗာ။|
    block |ခရာ ကဋုကာ ဝေဒနာ ဝေဒယန္တိ။|
  count |၅၀၁|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပါပကမ္မာနံ၊ ဇာနံ အက္ခါသိဇာနတော။|
  count |၅၀၂|
    block |ယေ ဇီဝလောကသ္မိ သုပါပဒိဋ္ဌိနော၊ ဝိဿာသကမ္မာနိ ကရောန္တိ မောဟာ။|
    block |ပရဉ္စ ဒိဋ္ဌီသု သမာဒပေန္တိ၊ တေ ပါပဒိဋ္ဌိံ ပသဝေတွ ပါပံ။|
    block |တေမေ ဇနာ အဓိမတ္တာ ဒုက္ခါ တိဗ္ဗာ၊ ခရာ ကဋုကာ ဝေဒနာ ဝေဒယန္တိ။|
  count |၅၀၃|
    block |ဝိဒိတာ တေ မဟာရာဇ၊ အာဝါသာ ပါပကမ္မိနံ။|
    block |ဌာနာနိ လုဒ္ဒကမ္မာနံ၊ ဒုဿီလာနဉ္စ ယာ ဂတိ။|
    block |ဥယျာဟိ ဒာနိ ရာဇီသိ၊ ဒေဝရာဇဿ သန္တိကေ။|
  count |၅၀၄|
    block |ပဉ္စထူပံ ဒိဿတိဒံ ဝိမာနံ၊ မာလာပိဠန္ဓာ သယနဿ မဇ္ဈေ။|
    block |တတ္ထစ္ဆတိ နာရီ မဟာနုဘာဝါ၊ ဥစ္စာဝစံ ဣဒ္ဓိ ဝိကုဗ္ဗမာနာ။|
  count |၅၀၅|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |အယံ နု နာရီ ကိမကာသိ သာဓုံ၊ ယာ မောဒတိ သဂ္ဂပတ္တာ ဝိမာနေ။|
  count |၅၀၆|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၀၇|
    block |ယဒိ တေ သုတာ ဗီရဏီ ဇီဝလောကေ၊ အာမာယဒာသီ အဟု ဗြာဟ္မဏဿ။|
    block |သာ ပတ္တကာလေ အတိထိံ ဝိဒိတွာ၊ မာတာဝ ပုတ္တံ သကိမာဘိနန္ဒီ။|
    block |သံယမာ သံဝိဘာဂါ စ၊ သာ ဝိမာနသ္မိ မောဒတိ။|
  count |၅၀၈|
    block |ဒဒ္ဒလ္လမာနာ အာဘေန္တိ၊ ဝိမာနာ သတ္တ နိမ္မိတာ။|
    block |တတ္ထ ယက္ခေါ မဟိဒ္ဓိကော၊ သဗ္ဗာဘရဏဘူသိတော။|
    block |သမန္တာ အနုပရိယာတိ၊ နာရီဂဏပုရက္ခတော။|
  count |၅၀၉|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |အယံ နု မစ္စော ကိမကာသိ သာဓုံ၊ ယော မောဒတိ သဂ္ဂပတ္တော ဝိမာနေ။|
  count |၅၁၀|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၁၁|
    block |သောဏဒိန္နော ဂဟပတိ၊ ဧသ ဒာနပတီ အဟု။|
    block |ဧသ ပဗ္ဗဇိတုဒ္ဒိဿ၊ ဝိဟာရေ သတ္တ ကာရယိ။|
  count |၅၁၂|
    block |သက္ကစ္စံ တေ ဥပဋ္ဌာသိ၊ ဘိက္ခဝေါ တတ္ထ ဝါသိကေ။|
    block |အဒာသိ ဥဇုဘူတေသု၊ ဝိပ္ပသန္နေန စေတသာ။|
  block |အစ္ဆာဒနဉ္စ ဘတ္တဉ္စ၊ သေနာသနံ ပဒီပိယံ။|
  count |၅၁၃|
    block |စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။|
    block |ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။|
  count |၅၁၄|
    block |ဥပေါသထံ ဥပဝသီ၊ သဒာ သီလေသု သံဝုတော။|
    block |သံယမာ သံဝိဘာဂါ စ၊ သော ဝိမာနသ္မိ မောဒတိ။|
  count |၅၁၅|
    block |ပဘာသတိ မိဒံ ဗျမှံ၊ ဖလိကာသု သုနိမ္မိတံ။|
    block |နာရီဝရဂဏာကိဏ္ဏံ၊ ကူဋာဂါရဝရောစိတံ။|
    block |ဥပေတံ အန္နပါနေဟိ၊ နစ္စဂီတေဟိ စူဘယံ။|
  count |၅၁၆|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု သာဓုံ၊ ယေ မောဒရေ သဂ္ဂပတ္တာ ဝိမာနေ။|
  count |၅၁၇|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၁၈|
    block |ယာ ကာစိ နာရိယော ဣဓ ဇီဝလောကေ၊ သီလဝန္တိယော ဥပါသိကာ။|
    block |ဒာနေ ရတာ နိစ္စံ ပသန္နစိတ္တာ၊ သစ္စေ ဌိတာ ဥပေါသထေ အပ္ပမတ္တာ။|
    block |သံယမာ သံဝိဘာဂါ စ၊ တာ ဝိမာနသ္မိ မောဒရေ။|
  count |၅၁၉|
    block |ပဘာသတိ မိဒံ ဗျမှံ၊ ဝေဠုရိယာသု နိမ္မိတံ။|
    block |ဥပေတံ ဘူမိဘာဂေဟိ၊ ဝိဘတ္တံ ဘာဂသော မိတံ။|
  count |၅၂၀|
    block |အာဠမ္ဗရာ မုဒိင်္ဂါ စ၊ နစ္စဂီတာ သုဝါဒိတာ။|
    block |ဒိဗ္ဗာ သဒ္ဒာ နိစ္ဆရန္တိ၊ သဝနီယာ မနောရမာ။|
  count |၅၂၁|
    block |နာဟံ ဧဝံဂတံ ဇာတု၊ ဧဝံသုရုစိရံ ပုရေ။|
    block |သဒ္ဒံ သမဘိဇာနာမိ၊ ဒိဋ္ဌံ ဝါ ယဒိ ဝါ သုတံ။|
  count |၅၂၂|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု သာဓုံ၊ ယေ မောဒရေ သဂ္ဂပတ္တာ ဝိမာနေ။|
  count |၅၂၃|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၂၄|
    block |ယေ ကေစိ မစ္စာ ဣဓ ဇီဝလောကေ၊ သီလဝန္တာ ဥပါသကာ။|
    block |အာရာမေ ဥဒပါနေ စ၊ ပပါ သင်္ကမနာနိ စ။|
    block |အရဟန္တေ သီတိဘူတေ၊ သက္ကစ္စံ ပဋိပါဒယုံ။|
  count |၅၂၅|
    block |စီဝရံ ပိဏ္ဍပါတဉ္စ၊ ပစ္စယံ သယနာသနံ။|
    block |အဒံသု ဥဇုဘူတေသု၊ ဝိပ္ပသန္နေန စေတသာ။|
  count |၅၂၆|
    block |စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။|
    block |ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။|
  count |၅၂၇|
    block |ဥပေါသထံ ဥပဝသုံ၊ သဒာ သီလေသု သံဝုတာ။|
    block |သံယမာ သံဝိဘာဂါ စ၊ တေ ဝိမာနသ္မိ မောဒရေ။|
  count |၅၂၈|
    block |ပဘာသတိ မိဒံ ဗျမှံ၊ ဖလိကာသု သုနိမ္မိတံ။|
    block |နာရီဝရဂဏာကိဏ္ဏံ၊ ကူဋာဂါရဝရောစိတံ။|
  count |၅၂၉|
    block |ဥပေတံ အန္နပါနေဟိ၊ နစ္စဂီတေဟိ စူဘယံ။|
    block |နဇ္ဇော စာနုပရိယာတိ၊ နာနာပုပ္ဖဒုမာယုတာ။|
  count |၅၃၀|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |အယံ နု မစ္စော ကိမကာသိ သာဓုံ၊ ယော မောဒတီ သဂ္ဂပတ္တော ဝိမာနေ။|
  count |၅၃၁|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၃၂|
    block |မိထိလာယံ ဂဟပတိ၊ ဧသ ဒာနပတီ အဟု။|
    block |အာရာမေ ဥဒပါနေ စ၊ ပပါ သင်္ကမနာနိ စ။|
    block |အရဟန္တေ သီတိဘူတေ၊ သက္ကစ္စံ ပဋိပါဒယိ။|
  count |၅၃၃|
    block |စီဝရံ ပိဏ္ဍပါတဉ္စ၊ ပစ္စယံ သယနာသနံ။|
    block |အဒာသိ ဥဇုဘူတေသု၊ ဝိပ္ပသန္နေန စေတသာ။|
  count |၅၃၄|
    block |စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။|
    block |ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။|
  count |၅၃၅|
    block |ဥပေါသထံ ဥပဝသီ၊ သဒာ သီလေသု သံဝုတော။|
    block |သံယမာ သံဝိဘာဂါ စ၊ သော ဝိမာနသ္မိ မောဒတိ။|
  count |၅၃၆|
    block |ပဘာသတိ မိဒံ ဗျမှံ၊ ဖလိကာသု သုနိမ္မိတံ။|
    block |နာရီဝရဂဏာကိဏ္ဏံ၊ ကူဋာဂါရဝရောစိတံ။|
  count |၅၃၇|
    block |ဥပေတံ အန္နပါနေဟိ၊ နစ္စဂီတေဟိ စူဘယံ။|
    block |နဇ္ဇော စာနုပရိယာတိ၊ နာနာပုပ္ဖဒုမာယုတာ။|
  count |၅၃၈|
    block |ရာဇာယတနာ ကပိတ္ထာ စ၊ အမ္ဗာ သာလာ စ ဇမ္ဗုယော။|
    block |တိန္ဒုကာ စ ပိယာလာ စ၊ ဒုမာ နိစ္စဖလာ ဗဟူ။|
  count |၅၃၉|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |အယံ နု မစ္စော ကိမကာသိ သာဓုံ၊ ယော မောဒတီ သဂ္ဂပတ္တော ဝိမာနေ။|
  count |၅၄၀|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၄၁|
    block |မိထိလာယံ ဂဟပတိ၊ ဧသ ဒာနပတီ အဟု။|
    block |အာရာမေ ဥဒပါနေ စ၊ ပပါ သင်္ကမနာနိ စ။|
    block |အရဟန္တေ သီတိဘူတေ၊ သက္ကစ္စံ ပဋိပါဒယိ။|
  count |၅၄၂|
    block |စီဝရံ ပိဏ္ဍပါတဉ္စ၊ ပစ္စယံ သယနာသနံ။|
    block |အဒာသိ ဥဇုဘူတေသု၊ ဝိပ္ပသန္နေန စေတသာ။|
  count |၅၄၃|
    block |စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။|
    block |ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။|
  count |၅၄၄|
    block |ဥပေါသထံ ဥပဝသီ၊ သဒာ သီလေသု သံဝုတော။|
    block |သံယမာ သံဝိဘာဂါ စ၊ သော ဝိမာနသ္မိ မောဒတိ။|
  count |၅၄၅|
    block |ပဘာသတိ မိဒံ ဗျမှံ၊ ဝေဠုရိယာသု နိမ္မိတံ။|
    block |ဥပေတံ ဘူမိဘာဂေဟိ၊ ဝိဘတ္တံ ဘာဂသော မိတံ။|
  count |၅၄၆|
    block |အာဠမ္ဗရာ မုဒိင်္ဂါ စ၊ နစ္စဂီတာ သုဝါဒိတာ။|
    block |ဒိဗျာ သဒ္ဒာ နိစ္ဆရန္တိ၊ သဝနီယာ မနောရမာ။|
  count |၅၄၇|
    block |နာဟံ ဧဝံဂတံ ဇာတု၊ ဧဝံသုရုစိယံ ပုရေ။|
    block |သဒ္ဒံ သမဘိဇာနာမိ၊ ဒိဋ္ဌံ ဝါ ယဒိ ဝါ သုတံ။|
  count |၅၄၈|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |အယံ နု မစ္စော ကိမကာသိ သာဓုံ၊ ယော မောဒတိ သဂ္ဂပတ္တော ဝိမာနေ။|
  count |၅၄၉|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၅၀|
    block |ဗာရာဏသိယံ ဂဟပတိ၊ ဧသ ဒာနပတီ အဟု။|
    block |အာရာမေ ဥဒပါနေ စ၊ ပပါ သင်္ကမနာနိ စ။|
    block |အရဟန္တေ သီတိဘူတေ၊ သက္ကစ္စံ ပဋိပါဒယိ။|
  count |၅၅၁|
    block |စီဝရံ ပိဏ္ဍပါတဉ္စ၊ ပစ္စယံ သယနာသနံ။|
    block |အဒာသိ ဥဇုဘူတေသု၊ ဝိပ္ပသန္နေန စေတသာ။|
  count |၅၅၂|
    block |စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။|
    block |ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။|
  count |၅၅၃|
    block |ဥပေါသထံ ဥပဝသီ၊ သဒာသီလေသု သံဝုတော။|
    block |သံယမာ သံဝိဘာဂါ စ၊ သော ဝိမာနသ္မိ မောဒတိ။|
  count |၅၅၄|
    block |ယထာ ဥဒယမာဒိစ္စော၊ ဟောတိ လောဟိတကော မဟာ။|
    block |တထူပမံ ဣဒံ ဗျမှံ၊ ဇာတရူပဿ နိမ္မိတံ။|
  count |၅၅၅|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |အယံ နု မစ္စော ကိမကာသိ သာဓုံ၊ ယော မောဒတီ သဂ္ဂပတ္တော ဝိမာနေ။|
  count |၅၅၆|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၅၇|
    block |သာဝတ္ထိယံ ဂဟပတိ၊ ဧသ ဒာနပတီ အဟု။|
    block |အာရာမေ ဥဒပါနေ စ၊ ပပါ သင်္ကမနာနိ စ။|
    block |အရဟန္တေ သီတိဘူတေ၊ သက္ကစ္စံ ပဋိပါဒယိ။|
  count |၅၅၈|
    block |စီဝရံ ပိဏ္ဍပါတဉ္စ၊ ပစ္စယံ သယနာသနံ။|
    block |အဒာသိ ဥဇုဘူတေသု၊ ဝိပ္ပသန္နေန စေတသာ။|
  count |၅၅၉|
    block |စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။|
    block |ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။|
  count |၅၆၀|
    block |ဥပေါသထံ ဥပဝသီ၊ သဒာ သီလေသု သံဝုတော။|
    block |သံယမာ သံဝိဘာဂါ စ၊ သော ဝိမာနသ္မိ မောဒတိ။|
  count |၅၆၁|
    block |ဝေဟာယသာ မေ ဗဟုကာ၊ ဇာတရူပဿ နိမ္မိတာ။|
    block |ဒဒ္ဒလ္လမာနာ အာဘေန္တိ၊ ဝိဇ္ဇုဝဗ္ဘဃနန္တရေ။|
  count |၅၆၂|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမေ နု မစ္စာ ကိမကံသု သာဓုံ၊ ယေ မောဒရေ သဂ္ဂပတ္တာ ဝိမာနေ။|
  count |၅၆၃|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၆၄|
    block |သဒ္ဓါယ သုနိဝိဋ္ဌာယ၊ သဒ္ဓမ္မေ သုပ္ပဝေဒိတေ။|
    block |အကံသု သတ္ထု ဝစနံ၊ သမ္မာသမ္ဗုဒ္ဓသာသနေ။|
    block |တေသံ ဧတာနိ ဌာနာနိ၊ ယာနိ တွံ ရာဇ ပဿသိ။|
  count |၅၆၅|
    block |ဝိဒိတာ တေ မဟာရာဇ၊ အာဝါသာ ပါပကမ္မိနံ။|
    block |အထော ကလျာဏကမ္မာနံ၊ ဌာနာနိ ဝိဒိတာနိ တေ။|
    block |ဥယျာဟိ ဒာနိ ရာဇီသိ၊ ဒေဝရာဇဿ သန္တိကေ။|
  count |၅၆၆|
    block |သဟဿယုတ္တံ ဟယဝါဟိံ၊ ဒိဗ္ဗယာနမဓိဋ္ဌိတော။|
    block |ယာယမာနော မဟာရာဇာ၊ အဒ္ဒာ သီဒန္တရေ နဂေ။|
    block |ဒိသွာနာမန္တယီ သူတံ၊ ဣမေ ကေ နာမ ပဗ္ဗတာ။|
  count |၅၆၇|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၆၈|
    block |သုဒဿနော ကရဝီကော၊ ဤသဓရော ယုဂန္ဓရော။|
    block |နေမိန္ဓရော ဝိနတကော၊ အဿကဏ္ဏော ဂိရီ ဗြဟာ။|
  count |၅၆၉|
    block |ဧတေ သီဒန္တရေ နဂါ၊ အနုပုဗ္ဗသမုဂ္ဂတာ။|
    block |မဟာရာဇာနမာဝါသာ၊ ယာနိ တွံ ရာဇ ပဿသိ။|
  count |၅၇၀|
    block |အနေကရူပံ ရုစိရံ၊ နာနာစိတြံ ပကာသတိ။|
    block |အာကိဏ္ဏံ ဣန္ဒသဒိသေဟိ၊ ဗျဂ္ဃေဟေဝ သုရက္ခိတံ။|
  count |၅၇၁|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမံ နု ဒွာရံ ကိမဘညမာဟု၊ မနောရမ ဒိဿတိ ဒူရတောဝ။|
  count |၅၇၂|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၇၃|
    block |စိတြကူဋောတိ ယံ အာဟု၊ ဒေဝရာဇပဝေသနံ။|
    block |သုဒဿနဿ ဂိရိနော၊ ဒွာရဉှေတံ ပကာသတိ။|
  count |၅၇၄|
    block |အနေကရူပံ ရုစိရံ၊ နာနာစိတြံ ပကာသတိ။|
    block |အာကိဏ္ဏံ ဣန္ဒသဒိသေဟိ၊ ဗျဂ္ဃေဟေဝ သုရက္ခိတံ။|
    block |ပဝိသေတေန ရာဇီသိ၊ အရဇံ ဘူမိမက္ကမ။|
  count |၅၇၅|
    block |သဟဿယုတ္တံ ဟယဝါဟိံ၊ ဒိဗ္ဗယာနမဓိဋ္ဌိတော။|
    block |ယာယမာနော မဟာရာဇာ၊ အဒ္ဒာ ဒေဝသဘံ ဣဒံ။|
  count |၅၇၆|
    block |ယထာ သရဒေ အာကာသေ၊ နီလောဘာသော ပဒိဿတိ။|
    block |တထူပမံ ဣဒံ ဗျမှံ၊ ဝေဠုရိယာသု နိမ္မိတံ။|
  count |၅၇၇|
    block |ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။|
    block |ဣမံ နု ဗျမှံ ကိမဘညမာဟု၊ မနောရမ ဒိဿတိ ဒူရတောဝ။|
  count |၅၇၈|
    block |တဿ ပုဋ္ဌော ဝိယာကာသိ၊ မာတလိ ဒေဝသာရထိ။|
    block |ဝိပါကံ ပုညကမ္မာနံ၊ ဇာနံ အက္ခါသိဇာနတော။|
  count |၅၇၉|
    block |သုဓမ္မာ ဣတိ ယံ အာဟု၊ ပဿေသာ ဒိဿတေ သဘာ။|
    block |ဝေဠုရိယာရုစိရာ စိတြာ၊ ဓာရယန္တိ သုနိမ္မိတာ။|
  count |၅၈၀|
    block |အဋ္ဌံသာ သုကတာ ထမ္ဘာ၊ သဗ္ဗေ ဝေဠုရိယာမယာ။|
    block |ယတ္ထ ဒေဝါ တာဝတိံသာ၊ သဗ္ဗေ ဣန္ဒပုရောဟိတာ။|
  count |၅၈၁|
    block |အတ္ထံ ဒေဝမနုဿာနံ၊ စိန္တယန္တာ သမစ္ဆရေ။|
    block |ပဝိသေတေန ရာဇီသိ၊ ဒေဝါနံ အနုမောဒနံ။|
  count |၅၈၂|
    block |တံ ဒေဝါ ပဋိနန္ဒိံသု၊ ဒိသွာ ရာဇာနမာဂတံ။|
    block |သွာဂတံ တေ မဟာရာဇ၊ အထော တေ အဒုရာဂတံ။|
    block |နိသီဒ ဒာနိ ရာဇီသိ၊ ဒေဝရာဇဿ သန္တိကေ။|
  count |၅၈၃|
    block |သက္ကောပိ ပဋိနန္ဒိတ္ထ၊ ဝေဒေဟံ မိထိလဂ္ဂဟံ။|
    block |နိမန္တယိတ္ထ ကာမေဟိ၊ အာသနေန စ ဝါသဝေါ။|
  count |၅၈၄|
    block |သာဓု ခေါသိ အနုပ္ပတ္တော၊ အာဝါသံ ဝသဝတ္တိနံ။|
    block |ဝသ ဒေဝေသု ရာဇီသိ၊ သဗ္ဗကာမသမိဒ္ဓိသု။|
    block |တာဝတိံသေသု ဒေဝေသု၊ ဘုဉ္ဇ ကာမေ အမာနုသေ။|
  count |၅၈၅|
    block |ယထာ ယာစိတကံ ယာနံ၊ ယထာ ယာစိတကံ ဓနံ။|
    block |ဧဝံသမ္ပဒမေဝေတံ၊ ယံ ပရတော ဒာနပစ္စယာ။|
  count |၅၈၆|
    block |န စာဟမေတမိစ္ဆာမိ၊ ယံ ပရတော ဒာနပစ္စယာ။|
    block |သယံကတာနိ ပုညာနိ၊ တံ မေ အာဝေဏိကံ ဓနံ။|
  count |၅၈၇|
    block |သောဟံ ဂန္တွာ မနုဿေသု၊ ကာဟာမိ ကုသလံ ဗဟုံ။|
    block |ဒာနေန သမစရိယာယ၊ သံယမေန ဒမေန စ။|
    block |ယံ ကတွာ သုခိတော ဟောတိ၊ န စ ပစ္ဆာနုတပ္ပတိ။|
  count |၅၈၈|
    block |ဗဟူပကာရော နော ဘဝံ၊ မာတလိ ဒေဝသာရထိ။|
    block |ယော မေ ကလျာဏကမ္မာနံ၊ ပါပါနံ ပဋိဒဿယိ။|
  count |၅၈၉|
    block |ဣဒံ ဝတွာ နိမိရာဇာ၊ ဝေဒေဟော မိထိလဂ္ဂဟော။|
    block |ပုထုယညံ ယဇိတွာန၊ သံယမံ အဇ္ဈုပါဂမီတိ။|
  stand |နိမိဇာတကံ စတုတ္ထံ။|
  count |  |
  block |၅၄၂။ ဥမင်္ဂဇာတကံ ၅|
  count |၅၉၀|
    block |ပဉ္စာလော သဗ္ဗသေနာယ၊ ဗြဟ္မဒတ္တောယမာဂတော။|
    block |သာယံ ပဉ္စာလိယာ သေနာ၊ အပ္ပမေယျာ မဟောသဓ။|
  count |၅၉၁|
    block |ဝီထိမတီ ပတ္တိမတီ၊ သဗ္ဗသင်္ဂါမကောဝိဒာ။|
    block |ဩဟာရိနီ သဒ္ဒဝတီ၊ ဘေရိသင်္ခပ္ပဗောဓနာ။|
  count |၅၉၂|
    block |လောဟဝိဇ္ဇာ အလင်္ကာရာ၊ ဓဇိနီ ဝါမရောဟိနီ။|
    block |သိပ္ပိယေဟိ သုသမ္ပန္နာ၊ သူရေဟိ သုပ္ပတိဋ္ဌိတာ။|
  count |၅၉၃|
    block |ဒသေတ္ထ ပဏ္ဍိတာ အာဟု၊ ဘူရိပညာ ရဟောဂမာ။|
    block |မာတာ ဧကာဒသီ ရညော၊ ပဉ္စာလိယံ ပသာသတိ။|
  count |၅၉၄|
    block |အထေတ္ထေကသတံ ခတျာ၊ အနုယန္တာ ယသဿိနော။|
    block |အစ္ဆိန္နရဋ္ဌာ ဗျထိတာ၊ ပဉ္စာလိယံ ဝသံ ဂတာ။|
  count |၅၉၅|
    block |ယံဝဒာ-တက္ကရာ ရညော၊ အကာမာ ပိယဘာဏိနော။|
    block |ပဉ္စာလမနုယာယန္တိ၊ အကာမာ ဝသိနော ဂတာ။|
  count |၅၉၆|
    block |တာယ သေနာယ မိထိလာ၊ တိသန္ဓိပရိဝါရိတာ။|
    block |ရာဇဓာနီ ဝိဒေဟာနံ၊ သမန္တာ ပရိခညတိ။|
  count |၅၉၇|
    block |ဥဒ္ဓံ တာရကဇာတာဝ၊ သမန္တာ ပရိဝါရိတာ။|
    block |မဟောသဓ ဝိဇာနာဟိ၊ ကထံ မောက္ခေါ ဘဝိဿတိ။|
  count |၅၉၈|
    block |ပါဒေ ဒေဝ ပသာရေဟိ၊ ဘုဉ္ဇ ကာမေ ရမဿု စ။|
    block |ဟိတွာ ပဉ္စာလိယံ သေနံ၊ ဗြဟ္မဒတ္တော ပလာယိတိ။|
  count |၅၉၉|
    block |ရာဇာ သန္ထဝကာမော တေ၊ ရတနာနိ ပဝေစ္ဆတိ။|
    block |အာဂစ္ဆန္တု ဣတော ဒူတာ၊ မဉ္ဇုကာ ပိယဘာဏိနော။|
  count |၆၀၀|
    block |ဘာသန္တု မုဒုကာ ဝါစာ၊ ယာ ဝါစာ ပဋိနန္ဒိတာ။|
    block |ပဉ္စာလော စ ဝိဒေဟော စ၊ ဥဘော ဧကာ ဘဝန္တု တေ။|
  count |၆၀၁|
    block |ကထံ နု ကေဝဋ္ဋ မဟောသဓေန၊ သမာဂမော အာသိ တဒိင်္ဃ ဗြူဟိ။|
    block |ကစ္စိ တေ ပဋိနိဇ္ဈတ္တော၊ ကစ္စိ တုဋ္ဌော မဟောသဓော။|
  count |၆၀၂|
    block |အနရိယရူပေါ ပုရိသော ဇနိန္ဒ၊ အသမ္မောဒကော ထဒ္ဓေါ အသဗ္ဘိရူပေါ။|
    block |ယထာ မူဂေါ စ ဗဓိရော စ၊ န ကိဉ္စိတ္ထံ အဘာသထ။|
  count |၆၀၃|
    block |အဒ္ဓါ ဣဒံ မန္တပဒံ သုဒုဒ္ဒသံ၊ အတ္ထော သုဒ္ဓေါ နရဝီရိယေန ဒိဋ္ဌော။|
    block |တထာ ဟိ ကာယော မမ သမ္ပဝေဓတိ၊ ဟိတွာ သယံ ကော ပရဟတ္ထမေဿတိ။|
  count |၆၀၄|
    block |ဆန္နဉှိ ဧကာဝ မတီ သမေတိ၊ ယေ ပဏ္ဍိတာ ဥတ္တမဘူရိပတ္တာ။|
    block |ယာနံ အယာနံ အထ ဝါပိ ဌာနံ၊ မဟောသဓ တွမ္ပိ မတိံ ကရောဟိ။|
  count |၆၀၅|
    block |ဇာနာသိ ခေါ ရာဇ မဟာနုဘာဝေါ၊ မဟဗ္ဗလော စူဠနိဗြဟ္မဒတ္တော။|
    block |ရာဇာ စ တံ ဣစ္ဆတိ မာရဏတ္ထံ၊ မိဂံ ယထာ ဩကစရေန လုဒ္ဒော။|
  count |၆၀၆|
    block |ယထာပိ မစ္ဆော ဗဠိသံ၊ ဝင်္ကံ မံသေန ဆာဒိတံ။|
    block |အာမဂိဒ္ဓေါ န ဇာနာတိ၊ မစ္ဆော မရဏမတ္တနော။|
  count |၆၀၇|
    block |ဧဝမေဝ တုဝံ ရာဇ၊ စူဠနေယျဿ ဓီတရံ။|
    block |ကာမဂိဒ္ဓေါ န ဇာနာသိ၊ မစ္ဆောဝ မရဏမတ္တနော။|
  count |၆၀၈|
    block |သစေ ဂစ္ဆသိ ပဉ္စာလံ၊ ခိပ္ပမတ္တံ ဇဟိဿတိ။|
    block |မိဂံ ပန္ထာနုဗန္ဓံဝ၊ မဟန္တံ ဘယမေဿတိ။|
  count |၆၀၉|
    block |မယမေဝ ဗာလမှသေ ဧဠမူဂါ၊ ယေ ဥတ္တမတ္ထာနိ တယီ လပိမှာ။|
    block |ကိမေဝ တွံ နင်္ဂလကောဋိဝဍ္ဎော၊ အတ္ထာနိ ဇာနာသိ ယထာပိ အညေ။|
  count |၆၁၀|
    block |ဣမံ ဂလေ ဂဟေတွာန၊ နာသေထ ဝိဇိတာ မမ။|
    block |ယော မေ ရတနလာဘဿ၊ အန္တရာယာယ ဘာသတိ။|
  count |၆၁၁|
    block |တတော စ သော အပက္ကမ္မ၊ ဝေဒေဟဿ ဥပန္တိကာ။|
    block |အထ အာမန္တယီ ဒူတံ၊ မာဓရံ သုဝပဏ္ဍိတံ။|
  count |၆၁၂|
    block |ဧဟိ သမ္မ ဟရိတပက္ခ၊ ဝေယျာဝစ္စံ ကရောဟိ မေ။|
    block |အတ္ထိ ပဉ္စာလရာဇဿ၊ သာဠိကာ သယနပါလိကာ။|
  count |၆၁၃|
    block |တံ ဗန္ဓနေန ပုစ္ဆဿု၊ သာ ဟိ သဗ္ဗဿ ကောဝိဒာ။|
    block |သာ တေသံ သဗ္ဗံ ဇာနာတိ၊ ရညော စ ကောသိယဿ စ။|
  count |၆၁၄|
    block |အာမောတိ သော ပဋိဿုတွာ၊ မာဓရော သုဝပဏ္ဍိတော။|
    block |အဂမာသိ ဟရိတပက္ခေါ၊ သာဠိကာယ ဥပန္တိကံ။|
  count |၆၁၅|
    block |တတော စ ခေါ သော ဂန္တွာန၊ မာဓရော သုဝပဏ္ဍိတော။|
    block |အထာမန္တယိ သုဃရံ၊ သာဠိကံ မဉ္ဇုဘာဏိကံ။|
  count |၆၁၆|
    block |ကစ္စိ တေ သုဃရေ ခမနီယံ၊ ကစ္စိ ဝေဿေ အနာမယံ။|
    block |ကစ္စိ တေ မဓုနာ လာဇာ၊ လဗ္ဘတေ သုဃရေ တုဝံ။|
  count |၆၁၇|
    block |ကုသလဉ္စေဝ မေ သမ္မ၊ အထော သမ္မ အနာမယံ။|
    block |အထော မေ မဓုနာ လာဇာ၊ လဗ္ဘတေ သုဝပဏ္ဍိတ။|
  count |၆၁၈|
    block |ကုတော နု သမ္မ အာဂမ္မ၊ ကဿ ဝါ ပဟိတော တုဝံ။|
    block |န စ မေသိ ဣတော ပုဗ္ဗေ၊ ဒိဋ္ဌော ဝါ ယဒိ ဝါ သုတော။|
  count |၆၁၉|
    block |အဟောသိံ သိဝိရာဇဿ၊ ပါသာဒေ သယနပါလကော။|
    block |တတော သော ဓမ္မိကော ရာဇာ၊ ဗဒ္ဓေ မောစေသိ ဗန္ဓနာ။|
  count |၆၂၀|
    block |တဿ မေကာ ဒုတိယာသိ၊ သာဠိကာ မဉ္ဇုဘာဏိကာ။|
    block |တံ တတ္ထ အဝဓီ သေနော၊ ပေက္ခတော သုဃရေ မမ။|
  count |၆၂၁|
    block |တဿာ ကာမာ ဟိ သမ္မတ္တော၊ အာဂတောသ္မိ တဝန္တိကေ။|
    block |သစေ ကရေယျ ဩကာသံ၊ ဥဘယောဝ ဝသာမသေ။|
  count |၆၂၂|
    block |သုဝေါဝ သုဝိံ ကာမေယျ၊ သာဠိကော ပန သာဠိကံ။|
    block |သုဝဿ သာဠိကာယေဝ၊ သံဝါသော ဟောတိ ကီဒိသော။|
  count |၆၂၃|
    block |ယောယံ ကာမေ ကာမယတိ၊ အပိ စဏ္ဍာလိကာမပိ။|
    block |သဗ္ဗော ဟိ သဒိသော ဟောတိ၊ နတ္ထိ ကာမေ အသာဒိသော။|
  count |၆၂၄|
    block |အတ္ထိ ဇမ္ပါဝတီ နာမ၊ မာတာ သိဝိဿ ရာဇိနော။|
    block |သာ ဘရိယာ ဝါသုဒေဝဿ၊ ကဏှဿ မဟေသီ ပိယာ။|
  count |၆၂၅|
    block |ရဋ္ဌဝတီ ကိမ္ပုရိသီ၊ သာပိ ဝစ္ဆံ အကာမယိ။|
    block |မနုဿော မိဂိယာ သဒ္ဓိံ၊ နတ္ထိ ကာမေ အသာဒိသော။|
  count |၆၂၆|
    block |ဟန္ဒ ခွာဟံ ဂမိဿာမိ၊ သာဠိကေ မဉ္ဇုဘာဏိကေ။|
    block |ပစ္စက္ခါနုပဒဉှေတံ၊ အတိမညသိ နူန မံ။|
  count |၆၂၇|
    block |န သိရီ တရမာနဿ၊ မာဓရ သုဝပဏ္ဍိတ။|
    block |ဣဓေဝ တာဝ အစ္ဆဿု၊ ယာဝ ရာဇာန ဒက္ခသိ။|
    block |သောဿိ သဒ္ဒံ မုဒိင်္ဂါနံ၊ အာနုဘာဝဉ္စ ရာဇိနော။|
  count |၆၂၈|
    block |ယော နု ခွာယံ တိဗ္ဗော သဒ္ဒော၊ တိရောဇနပဒေ သုတော။|
    block |ဓီတာ ပဉ္စာလရာဇဿ၊ ဩသဓီ ဝိယ ဝဏ္ဏိနီ။|
    block |တံ ဒဿတိ ဝိဒေဟာနံ၊ သော ဝိဝါဟော ဘဝိဿတိ။|
  count |၆၂၉|
    block |ဧဒိသော မာ အမိတ္တာနံ၊ ဝိဝါဟော ဟောတု မာဓရ။|
    block |ယထာ ပဉ္စာလရာဇဿ၊ ဝေဒေဟေန ဘဝိဿတိ။|
  count |၆၃၀|
    block |အာနယိတွာန ဝေဒေဟံ၊ ပဉ္စာလာနံ ရထေသဘော။|
    block |တတော နံ ဃာတယိဿတိ၊ နဿ သခီ ဘဝိဿတိ။|
  count |၆၃၁|
    block |ဟန္ဒ ခေါ မံ အနုဇာနာဟိ၊ ရတ္တိယော သတ္တမတ္တိယော။|
    block |ယာဝါဟံ သိဝိရာဇဿ၊ အာရောစေမိ မဟေသိနော။|
    block |လဒ္ဓေါ စ မေ အာဝသထော၊ သာဠိကာယ ဥပန္တိကံ။|
  count |၆၃၂|
    block |ဟန္ဒ ခေါ တံ အနုဇာနာမိ၊ ရတ္တိယော သတ္တမတ္တိယော။|
    block |သစေ တွံ သတ္တရတ္တေန၊ နာဂစ္ဆသိ မမန္တိကေ။|
    block |မညေ ဩက္ကန္တသတ္တံ မံ၊ မတာယ အာဂမိဿသိ။|
  count |၆၃၃|
    block |တတော စ ခေါ သော ဂန္တွာန၊ မာဓရော သုဝပဏ္ဍိတော။|
    block |မဟောသဓဿ အက္ခါသိ၊ သာဠိကာဝစနံ ဣဒံ။|
  count |၆၃၄|
    block |ယဿေဝ ဃရေ ဘုဉ္ဇေယျ ဘောဂံ၊ တဿေဝ အတ္ထံ ပုရိသော စရေယျ။|
    block |ဟန္ဒာဟံ ဂစ္ဆာမိ ပုရေ ဇနိန္ဒ၊ ပဉ္စာလရာဇဿ ပုရံ သုရမ္မံ။|
    block |နိဝေသနာနိ မာပေတုံ၊ ဝေဒေဟဿ ယသဿိနော။|
  count |၆၃၅|
    block |နိဝေသနာနိ မာပေတွာ၊ ဝေဒေဟဿ ယသဿိနော။|
    block |ယဒာ တေ ပဟိဏေယျာမိ၊ တဒာ ဧယျာသိ ခတ္တိယ။|
  count |၆၃၆|
    block |တတော စ ပါယာသိ ပုရေ မဟောသဓော၊ ပဉ္စာလရာဇဿ ပုရံ သုရမ္မံ။|
    block |နိဝေသနာနိ မာပေတုံ၊ ဝေဒေဟဿ ယသဿိနော။|
  count |၆၃၇|
    block |နိဝေသနာနိ မာပေတွာ၊ ဝေဒေဟဿ ယသဿိနော။|
    block |အထဿ ပါဟိဏီ ဒူတံ၊ ဝေဒေဟံ မိထိလဂ္ဂဟံ။|
    block |ဧဟိ ဒာနိ မဟာရာဇ၊ မာပိတံ တေ နိဝေသနံ။|
  count |၆၃၈|
    block |တတော စ ရာဇာ ပါယာသိ၊ သေနာယ စတုရင်္ဂိယာ။|
    block |အနန္တဝါဟနံ ဒဋ္ဌုံ၊ ဖီတံ ကပိလိယံ ပုရံ။|
  count |၆၃၉|
    block |တတော စ ခေါ သော ဂန္တွာန၊ ဗြဟ္မဒတ္တဿ ပါဟိဏိ။|
    block |အာဂတောသ္မိ မဟာရာဇ၊ တဝ ပါဒာနိ ဝန္ဒိတုံ။|
  count |၆၄၀|
    block |ဒဒာဟိ ဒာနိ မေ ဘရိယံ၊ နာရိံ သဗ္ဗင်္ဂသောဘိနိံ။|
    block |သုဝဏ္ဏေန ပဋိစ္ဆန္နံ၊ ဒာသီဂဏပုရက္ခတံ။|
  count |၆၄၁|
    block |သွာဂတံ တေဝ ဝေဒေဟ၊ အထော တေ အဒုရာဂတံ။|
    block |နက္ခတ္တံယေဝ ပရိပုစ္ဆ၊ အဟံ ကညံ ဒဒာမိ တေ။|
    block |သုဝဏ္ဏေန ပဋိစ္ဆန္နံ၊ ဒာသီဂဏပုရက္ခတံ။|
  count |၆၄၂|
    block |တတော စ ရာဇာ ဝေဒေဟော၊ နက္ခတ္တံ ပရိပုစ္ဆထ။|
    block |နက္ခတ္တံ ပရိပုစ္ဆိတွာ၊ ဗြဟ္မဒတ္တဿ ပါဟိဏိ။|
  count |၆၄၃|
    block |ဒဒာဟိ ဒာနိ မေ ဘရိယံ၊ နာရိံ သဗ္ဗင်္ဂသောဘိနိံ။|
    block |သုဝဏ္ဏေန ပဋိစ္ဆန္နံ၊ ဒာသီဂဏပုရက္ခတံ။|
  count |၆၄၄|
    block |ဒဒာမိ ဒာနိ တေ ဘရိယံ၊ နာရိံ သဗ္ဗင်္ဂသောဘိနိံ။|
    block |သုဝဏ္ဏေန ပဋိစ္ဆန္နံ၊ ဒာသီဂဏပုရက္ခတံ။|
  count |၆၄၅|
    block |ဟတ္ထီ အဿာ ရထာ ပတ္တီ၊ သေနာ တိဋ္ဌန္တိ ဝမ္မိတာ။|
    block |ဥက္ကာ ပဒိတ္တာ ဈာယန္တိ၊ ကိန္နု မညန္တိ ပဏ္ဍိတာ။|
  count |၆၄၆|
    block |ဟတ္ထီ အဿာ ရထာ ပတ္တီ၊ သေနာ တိဋ္ဌန္တိ ဝမ္မိတာ။|
    block |ဥက္ကာ ပဒိတ္တာ ဈာယန္တိ၊ ကိံ နု ကာဟန္တိ ပဏ္ဍိတ။|
  count |၆၄၇|
    block |ရက္ခတိ တံ မဟာရာဇ၊ စူဠနေယျော မဟဗ္ဗလော။|
    block |ပဒုဋ္ဌော ဗြဟ္မဒတ္တေန၊ ပါတော တံ ဃာတယိဿတိ။|
  count |၆၄၈|
    block |ဥဗ္ဗေဓတိ မေ ဟဒယံ၊ မုခဉ္စ ပရိသုဿတိ။|
    block |နိဗ္ဗုတိံ နာဓိဂစ္ဆာမိ၊ အဂ္ဂိဒဍ္ဎောဝ အာတပေ။|
  count |၆၄၉|
    block |ကမ္မာရာနံ ယထာ ဥက္ကာ၊ အန္တော ဈာယတိ နော ဗဟိ။|
    block |ဧဝမ္ပိ ဟဒယံ မယှံ၊ အန္တော ဈာယတိ နော ဗဟိ။|
  count |၆၅၀|
    block |ပမတ္တော မန္တနာတီတော၊ ဘိန္နမန္တောသိ ခတ္တိယ။|
    block |ဣဒာနိ ခေါ တံ တာယန္တု၊ ပဏ္ဍိတာ မန္တိနော ဇနာ။|
  count |၆၅၁|
    block |အကတွာမစ္စဿ ဝစနံ၊ အတ္ထကာမဟိတေသိနော။|
    block |အတ္တပီတိရတော ရာဇာ၊ မိဂေါ ကူဋေဝ ဩဟိတော။|
  count |၆၅၂|
    block |ယထာပိ မစ္ဆော ဗဠိသံ၊ ဝင်္ကံ မံသေန ဆာဒိတံ။|
    block |အာမဂိဒ္ဓေါ န ဇာနာတိ၊ မစ္ဆော မရဏမတ္တနော။|
  count |၆၅၃|
    block |ဧဝမေဝ တုဝံ ရာဇ၊ စူဠနေယျဿ ဓီတရံ။|
    block |ကာမဂိဒ္ဓေါ န ဇာနာသိ၊ မစ္ဆောဝ မရဏမတ္တနော။|
  count |၆၅၄|
    block |သစေ ဂစ္ဆသိ ပဉ္စာလံ၊ ခိပ္ပမတ္တံ ဇဟိဿသိ။|
    block |မိဂံ ပန္ထာနုဗန္ဓံဝ၊ မဟန္တံ ဘယမေဿတိ။|
  count |၆၅၅|
    block |အနရိယရူပေါ ပုရိသော ဇနိန္ဒ၊ အဟီဝ ဥစ္ဆင်္ဂဂတော ဍသေယျ။|
    block |န တေန မိတ္တိံ ကယိရာထ ဓီရော၊ ဒုက္ခေါ ဟဝေ ကာပုရိသေန သင်္ဂမော။|
  count |၆၅၆|
    block |ယဒေဝ ဇညာ ပုရိသံ ဇနိန္ဒ၊ သီလဝါယံ ဗဟုဿုတော။|
    block |တေနေဝ မိတ္တိံ ကယိရာထ ဓီရော၊ သုခေါ ဟဝေ သပ္ပုရိသေန သင်္ဂမော။|
  count |၆၅၇|
    block |ဗာလော တုဝံ ဧဠမူဂေါသိ ရာဇ၊ ယော ဥတ္တမတ္ထာနိ မယီ လပိတ္ထော။|
    block |ကိမေဝဟံ နင်္ဂလကောဋိဝဍ္ဎော၊ အတ္ထာနိ ဇာနာမိ ယထာပိ အညေ။|
  count |၆၅၈|
    block |ဣမံ ဂလေ ဂဟေတွာန၊ နာသေထ ဝိဇိတာ မမ။|
    block |ယော မေ ရတနလာဘဿ၊ အန္တရာယာယ ဘာသတိ။|
  count |၆၅၉|
    block |မဟောသဓ အတီတေန၊ နာနုဝိဇ္ဈန္တိ ပဏ္ဍိတာ။|
    block |ကိံ မံ အဿံဝ သမ္ဗန္ဓံ၊ ပတောဒေနေဝ ဝိဇ္ဈသိ။|
  count |၆၆၀|
    block |သစေ ပဿသိ မောက္ခံ ဝါ၊ ခေမံ ဝါ ပန ပဿသိ။|
    block |တေနေဝ မံ အနုသာသ၊ ကိံ အတီတေန ဝိဇ္ဈသိ။|
  count |၆၆၁|
    block |အတီတံ မာနုသံ ကမ္မံ၊ ဒုက္ကရံ ဒုရဘိသမ္ဘဝံ။|
    block |န တံ သက္ကောမိ မောစေတုံ၊ တွံ ပဇာနဿု ခတ္တိယ။|
  count |၆၆၂|
    block |သန္တိ ဝေဟာယသာ နာဂါ၊ ဣဒ္ဓိမန္တော ယသဿိနော။|
    block |တေပိ အာဒာယ ဂစ္ဆေယျုံ၊ ယဿ ဟောန္တိ တထာဝိဓာ။|
  count |၆၆၃|
    block |သန္တိ ဝေဟာယသာ အဿာ၊ ဣဒ္ဓိမန္တော ယသဿိနော။|
    block |တေပိ အာဒာယ ဂစ္ဆေယျုံ၊ ယဿ ဟောန္တိ တထာဝိဓာ။|
  count |၆၆၄|
    block |သန္တိ ဝေဟာယသာ ပက္ခီ၊ ဣဒ္ဓိမန္တော ယသဿိနော။|
    block |တေပိ အာဒာယ ဂစ္ဆေယျုံ၊ ယဿ ဟောန္တိ တထာဝိဓာ။|
  count |၆၆၅|
    block |သန္တိ ဝေဟာယသာ ယက္ခါ၊ ဣဒ္ဓိမန္တော ယသဿိနော။|
    block |တေပိ အာဒာယ ဂစ္ဆေယျုံ၊ ယဿ ဟောန္တိ တထာဝိဓာ။|
  count |၆၆၆|
    block |အတီတံ မာနုသံ ကမ္မံ၊ ဒုက္ကရံ ဒုရဘိသမ္ဘဝံ။|
    block |န တံ သက္ကောမိ မောစေတုံ၊ အန္တလိက္ခေန ခတ္တိယ။|
  count |၆၆၇|
    block |အတီရဒဿီ ပုရိသော၊ မဟန္တေ ဥဒကဏ္ဏဝေ။|
    block |ယတ္ထ သော လဘတေ ဂါဓံ၊ တတ္ထ သော ဝိန္ဒတေ သုခံ။|
  count |၆၆၈|
    block |ဧဝံ အမှဉ္စ ရညော စ၊ တွံ ပတိဋ္ဌာ မဟောသဓ။|
    block |တွံ နောသိ မန္တိနံ သေဋ္ဌော၊ အမှေ ဒုက္ခါ ပမောစယ။|
  count |၆၆၉|
    block |အတီတံ မာနုသံ ကမ္မံ၊ ဒုက္ကရံ ဒုရဘိသမ္ဘဝံ။|
    block |န တံ သက္ကောမိ မောစေတုံ၊ တွံ ပဇာနဿု သေနက။|
  count |၆၇၀|
    block |သုဏောဟိ မေတံ ဝစနံ၊ ပဿ သေနံ မဟဗ္ဘယံ။|
    block |သေနကံ ဒာနိ ပုစ္ဆာမိ၊ ကိံ ကိစ္စံ ဣဓ မညသိ။|
  count |၆၇၁|
    block |အဂ္ဂိံ ဝါ ဒွာရတော ဒေမ၊ ဂဏှာမသေ ဝိကန္တနံ။|
    block |အညမညံ ဝဓိတွာန၊ ခိပ္ပံ ဟိဿာမ ဇီဝိတံ။|
    block |မာ နော ရာဇာ ဗြဟ္မဒတ္တော၊ စိရံ ဒုက္ခေန မာရယိ။|
  count |၆၇၂|
    block |သုဏောဟိ မေတံ ဝစနံ၊ ပဿ သေနံ မဟဗ္ဘယံ။|
    block |ပုက္ကုသံ ဒာနိ ပုစ္ဆာမိ၊ ကိံ ကိစ္စံ ဣဓ မညသိ။|
  count |၆၇၃|
    block |ဝိသံ ခါဒိတွာ မိယျာမ၊ ခိပ္ပံ ဟိဿာမ ဇီဝိတံ။|
    block |မာ နော ရာဇာ ဗြဟ္မဒတ္တော၊ စိရံ ဒုက္ခေန မာရယိ။|
  count |၆၇၄|
    block |သုဏောဟိ မေတံ ဝစနံ၊ ပဿ သေနံ မဟဗ္ဘယံ။|
    block |ကာမိန္ဒံ ဒာနိ ပုစ္ဆာမိ၊ ကိံ ကိစ္စံ ဣဓ မညသိ။|
  count |၆၇၅|
    block |ရဇ္ဇုယာ ဗဇ္ဈ မိယျာမ၊ ပပါတာ ပပတာမသေ။|
    block |မာ နော ရာဇာ ဗြဟ္မဒတ္တော၊ စိရံ ဒုက္ခေန မာရယိ။|
  count |၆၇၆|
    block |သုဏောဟိ မေတံ ဝစနံ၊ ပဿ သေနံ မဟဗ္ဘယံ။|
    block |ဒေဝိန္ဒံ ဒာနိ ပုစ္ဆာမိ၊ ကိံ ကိစ္စံ ဣဓ မညသိ။|
  count |၆၇၇|
    block |အဂ္ဂိံ ဝါ ဒွာရတော ဒေမ၊ ဂဏှာမသေ ဝိကန္တနံ။|
    block |အညမညံ ဝဓိတွာန၊ ခိပ္ပံ ဟိဿာမ ဇီဝိတံ။|
    block |န နော သက္ကောတိ မောစေတုံ၊ သုခေနေဝ မဟောသဓော။|
  count |၆၇၈|
    block |ယထာ ကဒလိနော သာရံ၊ အနွေသံ နာဓိဂစ္ဆတိ။|
    block |ဧဝံ အနွေသမာနာ နံ၊ ပဉှံ နဇ္ဈဂမာမသေ။|
  count |၆၇၉|
    block |ယထာ သိမ္ဗလိနော သာရံ၊ အနွေသံ နာဓိဂစ္ဆတိ။|
    block |ဧဝံ အနွေသမာနာ နံ၊ ပဉှံ နဇ္ဈဂမာမသေ။|
  count |၆၈၀|
    block |အဒေသေ ဝတ နော ဝုဋ္ဌံ၊ ကုဉ္ဇရာနံဝနောဒကေ။|
    block |သကာသေ ဒုမ္မနုဿာနံ၊ ဗာလာနံ အဝိဇာနတံ။|
  count |၆၈၁|
    block |ဥဗ္ဗေဓတိ မေ ဟဒယံ၊ မုခဉ္စ ပရိသုဿတိ။|
    block |နိဗ္ဗုတိံ နာဓိဂစ္ဆာမိ၊ အဂ္ဂိဒဍ္ဎောဝ အာတပေ။|
  count |၆၈၂|
    block |ကမ္မာရာနံ ယထာ ဥက္ကာ၊ အန္တော ဈာယတိ နော ဗဟိ။|
    block |ဧဝမ္ပိ ဟဒယံ မယှံ၊ အန္တော ဈာယတိ နော ဗဟိ။|
  count |၆၈၃|
    block |တတော သော ပဏ္ဍိတော ဓီရော၊ အတ္ထဒဿီ မဟောသဓော။|
    block |ဝေဒေဟံ ဒုက္ခိတံ ဒိသွာ၊ ဣဒံ ဝစနမဗြဝိ။|
  count |၆၈၄|
    block |မာ တွံ ဘာယိ မဟာရာဇ၊ မာ တွံ ဘာယိ ရထေသဘ။|
    block |အဟံ တံ မောစယိဿာမိ၊ ရာဟုဂ္ဂဟံဝ စန္ဒိမံ။|
  count |၆၈၅|
    block |မာ တွံ ဘာယိ မဟာရာဇ၊ မာ တွံ ဘာယိ ရထေသဘ။|
    block |အဟံ တံ မောစယိဿာမိ၊ ရာဟုဂ္ဂဟံဝ သူရိယံ။|
  count |၆၈၆|
    block |မာ တွံ ဘာယိ မဟာရာဇ၊ မာ တွံ ဘာယိ ရထေသဘ။|
    block |အဟံ တံ မောစယိဿာမိ၊ ပင်္ကေ သန္နံဝ ကုဉ္ဇရံ။|
  count |၆၈၇|
    block |မာ တွံ ဘာယိ မဟာရာဇ၊ မာ တွံ ဘာယိ ရထေသဘ။|
    block |အဟံ တံ မောစယိဿာမိ၊ ပေဠာဗဒ္ဓံဝ ပန္နဂံ။|
  count |၆၈၈|
    block |မာ တွံ ဘာယိ မဟာရာဇ၊ မာ တွံ ဘာယိ ရထေသဘ။|
    block |အဟံ တံ မောစယိဿာမိ၊ ပက္ခိံ ဗဒ္ဓံဝ ပဉ္ဇရေ။|
  count |၆၈၉|
    block |မာ တွံ ဘာယိ မဟာရာဇ၊ မာ တွံ ဘာယိ ရထေသဘ။|
    block |အဟံ တံ မောစယိဿာမိ၊ မစ္ဆေ ဇာလဂတေရိဝ။|
  count |၆၉၀|
    block |မာ တွံ ဘာယိ မဟာရာဇ၊ မာ တွံ ဘာယိ ရထေသဘ။|
    block |အဟံ တံ မောစယိဿာမိ၊ သယောဂ္ဂဗလဝါဟနံ။|
  count |၆၉၁|
    block |မာ တွံ ဘာယိ မဟာရာဇ၊ မာ တွံ ဘာယိ ရထေသဘ။|
    block |ပဉ္စာလံ ဝါဟယိဿာမိ၊ ကာကသေနံဝ လေဍ္ဍုနာ။|
  count |၆၉၂|
    block |အဒု ပညာ ကိမတ္ထိယာ၊ အမစ္စော ဝါပိ တာဒိသော။|
    block |ယော တံ သမ္ဗာဓပက္ခန္ဒံ၊ ဒုက္ခါ န ပရိမောစယေ။|
  count |၆၉၃|
    block |ဧထ မာဏဝါ ဥဋ္ဌေထ၊ မုခံ သောဓေထ သန္ဓိနော။|
    block |ဝေဒေဟော သဟမစ္စေဟိ၊ ဥမင်္ဂေန ဂမိဿတိ။|
  count |၆၉၄|
    block |တဿ တံ ဝစနံ သုတွာ၊ ပဏ္ဍိတဿာနုစာရိနော။|
    block |ဥမင်္ဂဒွာရံ ဝိဝရိံသု၊ ယန္တယုတ္တေ စ အဂ္ဂဠေ။|
  count |၆၉၅|
    block |ပုရတော သေနကော ယာတိ၊ ပစ္ဆတော စ မဟောသဓော။|
    block |မဇ္ဈေ စ ရာဇာ ဝေဒေဟော၊ အမစ္စပရိဝါရိတော။|
  count |၆၉၆|
    block |ဥမင်္ဂါ နိက္ခမိတွာန၊ ဝေဒေဟော နာဝမာရုဟိ။|
    block |အဘိရူဠှဉ္စ တံ ဉတွာ၊ အနုသာသိ မဟောသဓော။|
  count |၆၉၇|
    block |အယံ တေ သသုရော ဒေဝ၊ အယံ သဿု ဇနာဓိပ။|
    block |ယထာ မာတု ပဋိပတ္တိ၊ ဧဝံ တေ ဟောတု သဿုယာ။|
  count |၆၉၈|
    block |ယထာပိ နိယကော ဘာတာ၊ သဥဒရိယော ဧကမာတုကော။|
    block |ဧဝံ ပဉ္စာလစန္ဒော တေ၊ ဒယိတဗ္ဗော ရထေသဘ။|
  count |၆၉၉|
    block |အယံ ပဉ္စာလစန္ဒီ တေ၊ ရာဇပုတ္တီ အဘိစ္ဆိတာ။|
    block |ကာမံ ကရောဟိ တေ တာယ၊ ဘရိယာ တေ ရထေသဘ။|
  count |၇၀၀|
    block |အာရုယှ နာဝံ တရမာနော၊ ကိန္နု တီရမှိ တိဋ္ဌသိ။|
    block |ကိစ္ဆာ မုတ္တာမှ ဒုက္ခတော၊ ယာမ ဒာနိ မဟောသဓ။|
  count |၇၀၁|
    block |နေသ ဓမ္မော မဟာရာဇ၊ ယောဟံ သေနာယ နာယကော။|
    block |သေနင်္ဂံ ပရိဟာပေတွာ၊ အတ္တာနံ ပရိမောစယေ။|
  count |၇၀၂|
    block |နိဝေသနမှိ တေ ဒေဝ၊ သေနင်္ဂံ ပရိဟာပိတံ။|
    block |တံ ဒိန္နံ ဗြဟ္မဒတ္တေန၊ အာနယိဿံ ရထေသဘ။|
  count |၇၀၃|
    block |အပ္ပသေနော မဟာသေနံ၊ ကထံ ဝိဂ္ဂယှ ဌဿသိ။|
    block |ဒုဗ္ဗလော ဗလဝန္တေန၊ ဝိဟညိဿသိ ပဏ္ဍိတ။|
  count |၇၀၄|
    block |အပ္ပသေနောပိ စေ မန္တီ၊ မဟာသေနံ အမန္တိနံ။|
    block |ဇိနာတိ ရာဇာ ရာဇာနော၊ အာဒိစ္စောဝုဒယံ တမံ။|
  count |၇၀၅|
    block |သုသုခံ ဝတ သံဝါသော၊ ပဏ္ဍိတေဟီတိ သေနက။|
    block |ပက္ခီဝ ပဉ္ဇရေ ဗဒ္ဓေ၊ မစ္ဆေ ဇာလဂတေရိဝ။|
    block |အမိတ္တဟတ္ထတ္တဂတေ၊ မောစယီ နော မဟောသဓော။|
  count |၇၀၆|
    block |ဧဝမေတံ မဟာရာဇ၊ ပဏ္ဍိတာ ဟိ သုခါဝဟာ။|
    block |ပက္ခီဝ ပဉ္ဇရေ ဗဒ္ဓေ၊ မစ္ဆေ ဇာလဂတေရိဝ။|
    block |အမိတ္တဟတ္ထတ္တဂတေ၊ မောစယီ နော မဟောသဓော။|
  count |၇၀၇|
    block |ရက္ခိတွာ ကသိဏံ ရတ္တိံ၊ စူဠနေယျော မဟဗ္ဗလော။|
    block |ဥဒေန္တံ အရုဏုဂ္ဂသ္မိံ၊ ဥပကာရိံ ဥပါဂမိ။|
  count |၇၀၈|
    block |အာရုယှ ပဝရံ နာဂံ၊ ဗလဝန္တံ သဋ္ဌိဟာယနံ။|
    block |ရာဇာ အဝေါစ ပဉ္စာလော၊ စူဠနေယျော မဟဗ္ဗလော။|
  count |၇၀၉|
    block |သန္နဒ္ဓေါ မဏိဝမ္မေန၊ သရမာဒာယ ပါဏိနာ။|
    block |ပေသိယေ အဇ္ဈဘာသိတ္ထ၊ ပုထုဂုမ္ဗေ သမာဂတေ။|
  count |၇၁၀|
    block |ဟတ္ထာရောဟေ အနီကဋ္ဌေ၊ ရထိကေ ပတ္တိကာရကေ။|
    block |ဥပါသနမှိ ကတဟတ္ထေ၊ ဝါလဝေဓေ သမာဂတေ။|
  count |၇၁၁|
    block |ပေသေထ ကုဉ္ဇရေ ဒန္တီ၊ ဗလဝန္တေ သဋ္ဌိဟာယနေ။|
    block |မဒ္ဒန္တု ကုဉ္ဇရာ နဂရံ၊ ဝေဒေဟေန သုမာပိတံ။|
  count |၇၁၂|
    block |ဝစ္ဆဒန္တမုခါ သေတာ၊ တိက္ခဂ္ဂါ အဋ္ဌိဝေဓိနော။|
    block |ပဏုန္နာ ဓနုဝေဂေန၊ သမ္ပတန္တုတရီတရာ။|
  count |၇၁၃|
    block |မာဏဝါ ဝမ္မိနော သူရာ၊ စိတြဒဏ္ဍယုတာဝုဓာ။|
    block |ပက္ခန္ဒိနော မဟာနာဂါ၊ ဟတ္ထီနံ ဟောန္တု သမ္မုခါ။|
  count |၇၁၄|
    block |သတ္တိယော တေလဓောတာယော၊ အစ္စိမန္တာ ပဘဿရာ။|
    block |ဝိဇ္ဇောတမာနာ တိဋ္ဌန္တု၊ သတရံသီဝ တာရကာ။|
  count |၇၁၅|
    block |အာဝုဓဗလဝန္တာနံ၊ ဂုဏိကာယူရဓာရိနံ။|
    block |ဧတာဒိသာနံ ယောဓာနံ၊ သင်္ဂါမေ အပလာယိနံ။|
    block |ဝေဒေဟော ကုတော မုစ္စိဿတိ၊ သစေ ပက္ခီဝ ကာဟိတိ။|
  count |၇၁၆|
    block |တိံသ မေ ပုရိသနာဝုတျော၊ သဗ္ဗေဝေကေကနိစ္စိတာ။|
    block |ယေသံ သမံ န ပဿာမိ၊ ကေဝလံ မဟိမံ စရံ။|
  count |၇၁၇|
    block |နာဂါ စ ကပ္ပိတာ ဒန္တီ၊ ဗလဝန္တော သဋ္ဌိဟာယနာ။|
    block |ယေသံ ခန္ဓေသု သောဘန္တိ၊ ကုမာရာ စာရုဒဿနာ။|
  count |၇၁၈|
    block |ပီတာလင်္ကာရာ ပီတဝသနာ၊ ပီတုတ္တရနိဝါသနာ။|
    block |နာဂခန္ဓေသု သောဘန္တိ၊ ဒေဝပုတ္တာဝ နန္ဒနေ။|
  count |၇၁၉|
    block |ပါဌီနဝဏ္ဏာ နေတ္တိံသာ၊ တေလဓောတာ ပဘဿရာ။|
    block |နိဋ္ဌိတာ နရဓီရေဟိ၊ သမဓာရာ သုနိဿိတာ။|
  count |၇၂၀|
    block |ဝေလ္လာလိနော ဝီတမလာ၊ သိက္ကာယသမယာ ဒဠှာ။|
    block |ဂဟိတာ ဗလဝန္တေဟိ၊ သုပ္ပဟာရပ္ပဟာရိဘိ။|
  count |၇၂၁|
    block |သုဝဏ္ဏထရုသမ္ပန္နာ၊ လောဟိတကစ္ဆုပဓာရိတာ။|
    block |ဝိဝတ္တမာနာ သောဘန္တိ၊ ဝိဇ္ဇုဝဗ္ဘဃနန္တရေ။|
  count |၇၂၂|
    block |ပဋာကာ ဝမ္မိနော သူရာ၊ အသိစမ္မဿ ကောဝိဒာ။|
    block |ဓနုဂ္ဂဟာ သိက္ခိတရာ၊ နာဂခန္ဓေ နိပါတိနော။|
  count |၇၂၃|
    block |ဧတာဒိသေဟိ ပရိက္ခိတ္တော၊ နတ္ထိ မောက္ခေါ ဣတော တဝ။|
    block |ပဘာဝံ တေ န ပဿာမိ၊ ယေန တွံ မိထိလံ ဝဇေ။|
  count |၇၂၄|
    block |ကိံ နု သန္တရမာနောဝ၊ နာဂံ ပေသေသိ ကုဉ္ဇရံ။|
    block |ပဟဋ္ဌရူပေါ အာပတသိ၊ သိဒ္ဓတ္ထောသ္မီတိ မညသိ။|
  count |၇၂၅|
    block |ဩဟရေတံ ဓနုံ စာပံ၊ ခုရပ္ပံ ပဋိသံဟရ။|
    block |ဩဟရေတံ သုဘံ ဝမ္မံ၊ ဝေဠုရိယမဏိသန္ထတံ။|
  count |၇၂၆|
    block |ပသန္နမုခဝဏ္ဏောသိ၊ မိတပုဗ္ဗဉ္စ ဘာသသိ။|
    block |ဟောတိ ခေါ မရဏကာလေ၊ ဧဒိသီ ဝဏ္ဏသမ္ပဒာ။|
  count |၇၂၇|
    block |မောဃံ တေ ဂဇ္ဇိတံ ရာဇ၊ ဘိန္နမန္တောသိ ခတ္တိယ။|
    block |ဒုဂ္ဂဏှောသိ တယာ ရာဇာ၊ ခဠုင်္ကေနေဝ သိန္ဓဝေါ။|
  count |၇၂၈|
    block |တိဏ္ဏော ဟိယျော ရာဇာ ဂင်္ဂံ၊ သာမစ္စော သပရိဇ္ဇနော။|
    block |ဟံသရာဇံ ယထာ ဓင်္ကော၊ အနုဇ္ဇဝံ ပတိဿသိ။|
  count |၇၂၉|
    block |သိင်္ဂါလာ ရတ္တိဘာဂေန၊ ဖုလ္လံ ဒိသွာန ကိံသုကံ။|
    block |မံသပေသီတိ မညန္တာ၊ ပရိဗျူဠှာ မိဂါဓမာ။|
  count |၇၃၀|
    block |ဝီတိဝတ္တာသု ရတ္တီသု၊ ဥဂ္ဂတသ္မိံ ဒိဝါကရေ။|
    block |ကိံသုကံ ဖုလ္လိတံ ဒိသွာ၊ အာသစ္ဆိန္နာ မိဂါဓမာ။|
  count |၇၃၁|
    block |ဧဝမေဝ တုဝံ ရာဇ၊ ဝေဒေဟံ ပရိဝါရိယ။|
    block |အာသစ္ဆိန္နော ဂမိဿသိ၊ သိင်္ဂါလာ ကိံသုကံ ယထာ။|
  count |၇၃၂|
    block |ဣမဿ ဟတ္ထေ ပါဒေ စ၊ ကဏ္ဏနာသဉ္စ ဆိန္ဒထ။|
    block |ယော မေ အမိတ္တံ ဟတ္ထဂတံ၊ ဝေဒေဟံ ပရိမောစယိ။|
  count |၇၃၃|
    block |ဣမံ မံသံဝ ပါတဗျံ၊ သူလေ ကတွာ ပစန္တု နံ။|
    block |ယော မေ အမိတ္တံ ဟတ္ထဂတံ၊ ဝေဒေဟံ ပရိမောစယိ။|
  count |၇၃၄|
    block |ယထာပိ အာသဘံ စမ္မံ၊ ပထဗျာ ဝိတနိယျတိ။|
    block |သီဟဿ အထော ဗျဂ္ဃဿ၊ ဟောတိ သင်္ကုသမာဟတံ။|
  count |၇၃၅|
    block |ဧဝံ တံ ဝိတနိတွာန၊ ဝေဓယိဿာမိ သတ္တိယာ။|
    block |ယော မေ အမိတ္တံ ဟတ္ထဂတံ၊ ဝေဒေဟံ ပရိမောစယိ။|
  count |၇၃၆|
    block |သစေ မေ ဟတ္ထေ ပါဒေ စ၊ ကဏ္ဏနာသဉ္စ ဆေစ္ဆသိ။|
    block |ဧဝံ ပဉ္စာလစန္ဒဿ၊ ဝေဒေဟော ဆေဒယိဿတိ။|
  count |၇၃၇|
    block |သစေ မေ ဟတ္ထေ ပါဒေ စ၊ ကဏ္ဏနာသဉ္စ ဆေစ္ဆသိ။|
    block |ဧဝံ ပဉ္စာလစန္ဒိယာ၊ ဝေဒေဟော ဆေဒယိဿတိ။|
  count |၇၃၈|
    block |သစေ မေ ဟတ္ထေ ပါဒေ စ၊ ကဏ္ဏနာသဉ္စ ဆေစ္ဆသိ။|
    block |ဧဝံ နန္ဒာယ ဒေဝိယာ၊ ဝေဒေဟော ဆေဒယိဿတိ။|
  count |၇၃၉|
    block |သစေ မေ ဟတ္ထေ ပါဒေ စ၊ ကဏ္ဏနာသဉ္စ ဆေစ္ဆသိ။|
    block |ဧဝံ တေ ပုတ္တဒာရဿ၊ ဝေဒေဟော ဆေဒယိဿတိ။|
  count |၇၄၀|
    block |သစေ မံသံဝ ပါတဗျံ၊ သူလေ ကတွာ ပစိဿသိ။|
    block |ဧဝံ ပဉ္စာလစန္ဒဿ၊ ဝေဒေဟော ပါစယိဿတိ။|
  count |၇၄၁|
    block |သစေ မံသံဝ ပါတဗျံ၊ သူလေ ကတွာ ပစိဿသိ။|
    block |ဧဝံ ပဉ္စာလစန္ဒိယာ၊ ဝေဒေဟော ပါစယိဿတိ။|
  count |၇၄၂|
    block |သစေ မံသံဝ ပါတဗျံ၊ သူလေ ကတွာ ပစိဿသိ။|
    block |ဧဝံ နန္ဒာယ ဒေဝိယာ၊ ဝေဒေဟော ပါစယိဿတိ။|
  count |၇၄၃|
    block |သစေ မံသံဝ ပါတဗျံ၊ သူလေ ကတွာ ပစိဿသိ။|
    block |ဧဝံ တေ ပုတ္တဒာရဿ၊ ဝေဒေဟော ပါစယိဿတိ။|
  count |၇၄၄|
    block |သစေ မံ ဝိတနိတွာန၊ ဝေဓယိဿသိ သတ္တိယာ။|
    block |ဧဝံ ပဉ္စာလစန္ဒဿ၊ ဝေဒေဟော ဝေဓယိဿတိ။|
  count |၇၄၅|
    block |သစေ မံ ဝိတနိတွာန၊ ဝေဓယိဿသိ သတ္တိယာ။|
    block |ဧဝံ ပဉ္စာလစန္ဒိယာ၊ ဝေဒေဟော ဝေဓယိဿတိ။|
  count |၇၄၆|
    block |သစေ မံ ဝိတနိတွာန၊ ဝေဓယိဿသိ သတ္တိယာ။|
    block |ဧဝံ နန္ဒာယ ဒေဝိယာ၊ ဝေဒေဟော ဝေဓယိဿတိ။|
  count |၇၄၇|
    block |သစေ မံ ဝိတနိတွာန၊ ဝေဓယိဿသိ သတ္တိယာ။|
    block |ဧဝံ တေ ပုတ္တဒာရဿ၊ ဝေဒေဟော ဝေဓယိဿတိ။|
    block |ဧဝံ နော မန္တိတံ ရဟော၊ ဝေဒေဟေန မယာ သဟ။|
  count |၇၄၈|
    block |ယထာပိ ပလသတံ စမ္မံ၊ ကောန္တိမန္တာသုနိဋ္ဌိတံ။|
    block |ဥပေတိ တနုတာဏာယ၊ သရာနံ ပဋိဟန္တဝေ။|
  count |၇၄၉|
    block |သုခါဝဟော ဒုက္ခနုဒော၊ ဝေဒေဟဿ ယသဿိနော။|
    block |မတိံ တေ ပဋိဟညာမိ၊ ဥသုံ ပလသတေန ဝါ။|
  count |၇၅၀|
    block |ဣင်္ဃ ပဿ မဟာရာဇ၊ သုညံ အန္တေပုရံ တဝ။|
    block |ဩရောဓာ စ ကုမာရာ စ၊ တဝ မာတာ စ ခတ္တိယ။|
    block |ဥမင်္ဂါ နီဟရိတွာန၊ ဝေဒေဟဿုပနာမိတာ။|
  count |၇၅၁|
    block |ဣင်္ဃ အန္တေပုရံ မယှံ၊ ဂန္တွာန ဝိစိနာထ နံ။|
    block |ယထာ ဣမဿ ဝစနံ၊ သစ္စံ ဝါ ယဒိ ဝါ မုသာ။|
  count |၇၅၂|
    block |ဧဝမေတံ မဟာရာဇ၊ ယထာ အာဟ မဟောသဓော။|
    block |သုညံ အန္တေပုရံ သဗ္ဗံ၊ ကာကပဋ္ဋနကံ ယထာ။|
  count |၇၅၃|
    block |ဣတော ဂတာ မဟာရာဇ၊ နာရီ သဗ္ဗင်္ဂသောဘနာ။|
    block |ကောသမ္ဗဖလကသုဿောဏီ၊ ဟံသဂဂ္ဂရဘာဏိနီ။|
  count |၇၅၄|
    block |ဣတော နီတာ မဟာရာဇ၊ နာရီ သဗ္ဗင်္ဂသောဘနာ။|
    block |ကောသေယျဝသနာ သာမာ၊ ဇာတရူပသုမေခလာ။|
  count |၇၅၅|
    block |သုရတ္တပါဒာ ကလျာဏီ၊ သုဝဏ္ဏမဏိမေခလာ။|
    block |ပါရေဝတက္ခီ သုတနူ၊ ဗိမ္ဗောဋ္ဌာ တနုမဇ္ဈိမာ။|
  count |၇၅၆|
    block |သုဇာတာ ဘုဇလဋ္ဌီဝ၊ ဝေဒီဝ တနုမဇ္ဈိမာ။|
    block |ဒီဃဿာ ကေသာ အသိတာ၊ ဤသကဂ္ဂပဝေလ္လိတာ။|
  count |၇၅၇|
    block |သုဇာတာ မိဂဆာပါဝ၊ ဟေမန္တဂ္ဂိသိခါရိဝ။|
    block |နဒီဝ ဂိရိဒုဂ္ဂေသု၊ သဉ္ဆန္နာ ခုဒ္ဒဝေဠုဘိ။|
  count |၇၅၈|
    block |နာဂနာသူရု ကလျာဏီ၊ ပရမာ တိမ္ဗရုတ္ထနီ။|
    block |နာတိဒီဃာ နာတိရဿာ၊ နာလောမာ နာတိလောမသာ။|
  count |၇၅၉|
    block |နန္ဒာယ နူန မရဏေန၊ နန္ဒသိ သိရိဝါဟန။|
    block |အဟဉ္စ နူန နန္ဒာ စ၊ ဂစ္ဆာမ ယမသာဓနံ။|
  count |၇၆၀|
    block |ဒိဗ္ဗံ အဓီယသေ မာယံ၊ အကာသိ စက္ခုမောဟနံ။|
    block |ယော မေ အမိတ္တံ ဟတ္ထဂတံ၊ ဝေဒေဟံ ပရိမောစယိ။|
  count |၇၆၁|
    block |အဓီယန္တိ မဟာရာဇ၊ ဒိဗ္ဗမာယိဓ ပဏ္ဍိတာ။|
    block |တေ မောစယန္တိ အတ္တာနံ၊ ပဏ္ဍိတာ မန္တိနော ဇနာ။|
  count |၇၆၂|
    block |သန္တိ မာဏဝပုတ္တာ မေ၊ ကုသလာ သန္ဓိဆေဒကာ။|
    block |ယေသံ ကတေန မဂ္ဂေန၊ ဝေဒေဟော မိထိလံ ဂတော။|
  count |၇၆၃|
    block |ဣင်္ဃ ပဿ မဟာရာဇ၊ ဥမင်္ဂံ သာဓု မာပိတံ။|
    block |ဟတ္ထီနံ အထ အဿာနံ၊ ရထာနံ အထ ပတ္တိနံ။|
    block |အာလောကဘူတံ တိဋ္ဌန္တံ၊ ဥမင်္ဂံ သာဓု မာပိတံ။|
  count |၇၆၄|
    block |လာဘာ ဝတ ဝိဒေဟာနံ၊ ယဿိမေဒိသာ ပဏ္ဍိတာ။|
    block |ဃရေ ဝသန္တိ ဝိဇိတေ၊ ယထာ တွံသိ မဟောသဓ။|
  count |၇၆၅|
    block |ဝုတ္တိဉ္စ ပရိဟာရဉ္စ၊ ဒိဂုဏံ ဘတ္တဝေတနံ။|
    block |ဒဒာမိ ဝိပုလေ ဘောဂေ၊ ဘုဉ္ဇ ကာမေ ရမဿု စ။|
    block |မာ ဝိဒေဟံ ပစ္စဂမာ၊ ကိံ ဝိဒေဟော ကရိဿတိ။|
  count |၇၆၆|
    block |ယော စဇေထ မဟာရာဇ၊ ဘတ္တာရံ ဓနကာရဏာ။|
    block |ဥဘိန္နံ ဟောတိ ဂါရယှော၊ အတ္တနော စ ပရဿ စ။|
    block |ယာဝ ဇီဝေယျ ဝေဒေဟော၊ နာညဿ ပုရိသော သိယာ။|
  count |၇၆၇|
    block |ယော စဇေထ မဟာရာဇ၊ ဘတ္တာရံ ဓနကာရဏာ။|
    block |ဥဘိန္နံ ဟောတိ ဂါရယှော၊ အတ္တနော စ ပရဿ စ။|
    block |ယာဝ တိဋ္ဌေယျ ဝေဒေဟော၊ နာညဿ ဝိဇိတေ ဝသေ။|
  count |၇၆၈|
    block |ဒမ္မိ နိက္ခသဟဿံ တေ၊ ဂါမာသီတိဉ္စ ကာသိသု။|
    block |ဒာသိသတာနိ စတ္တာရိ၊ ဒမ္မိ ဘရိယာသတဉ္စ တေ။|
    block |သဗ္ဗံ သေနင်္ဂမာဒာယ၊ သောတ္ထိံ ဂစ္ဆ မဟောသဓ။|
  count |၇၆၉|
    block |ယာဝ ဒဒန္တု ဟတ္ထီနံ၊ အဿာနံ ဒိဂုဏံ ဝိဓံ။|
    block |တပ္ပေန္တု အန္နပါနေန၊ ရထိကေ ပတ္တိကာရကေ။|
  count |၇၇၀|
    block |ဟတ္ထီ အဿေ ရထေ ပတ္တီ၊ ဂစ္ဆေဝါဒာယ ပဏ္ဍိတ။|
    block |ပဿတု တံ မဟာရာဇာ၊ ဝေဒေဟော မိထိလံ ဂတံ။|
  count |၇၇၁|
    block |ဟတ္ထီ အဿာ ရထာ ပတ္တီ၊ သေနာ ပဒိဿတေ မဟာ။|
    block |စတုရင်္ဂိနီ ဘီသရူပါ၊ ကိံ နု မညသိ ပဏ္ဍိတ။|
  count |၇၇၂|
    block |အာနန္ဒော တေ မဟာရာဇ၊ ဥတ္တမော ပဋိဒိဿတိ။|
    block |သဗ္ဗံ သေနင်္ဂမာဒာယ၊ သောတ္ထိံ ပတ္တော မဟောသဓော။|
  count |၇၇၃|
    block |ယထာ ပေတံ သုသာနသ္မိံ၊ ဆဍ္ဍေတွာ စတုရော ဇနာ။|
    block |ဧဝံ ကပိလယေ တျမှ၊ ဆဍ္ဍယိတွာ ဣဓာဂတာ။|
  count |၇၇၄|
    block |အထ တွံ ကေန ဝဏ္ဏေန၊ ကေန ဝါ ပန ဟေတုနာ။|
    block |ကေန ဝါ အတ္ထဇာတေန၊ အတ္တာနံ ပရိမောစယိ။|
  count |၇၇၅|
    block |အတ္ထံ အတ္ထေန ဝေဒေဟ၊ မန္တံ မန္တေန ခတ္တိယ။|
    block |ပရိဝါရယိံ ရာဇာနံ၊ ဇမ္ဗုဒီပံဝ သာဂရော။|
  count |၇၇၆|
    block |ဒိန္နံ နိက္ခသဟဿံ မေ၊ ဂါမာသီတိ စ ကာသိသု။|
    block |ဒာသီသတာနိ စတ္တာရိ၊ ဒိန္နံ ဘရိယာသတဉ္စ မေ။|
    block |သဗ္ဗံ သေနင်္ဂမာဒာယ၊ သောတ္ထိနာမှိ ဣဓာဂတော။|
  count |၇၇၇|
    block |သုသုခံ ဝတ သံဝါသော၊ ပဏ္ဍိတေဟီတိ သေနက။|
    block |ပက္ခီဝ ပဉ္ဇရေ ဗဒ္ဓေ၊ မစ္ဆေ ဇာလဂတေရိဝ။|
    block |အမိတ္တဟတ္ထတ္တဂတေ၊ မောစယီ နော မဟောသဓော။|
  count |၇၇၈|
    block |ဧဝမေတံ မဟာရာဇ၊ ပဏ္ဍိတာ ဟိ သုခါဝဟာ။|
    block |ပက္ခီဝ ပဉ္ဇရေ ဗဒ္ဓေ၊ မစ္ဆေ ဇာလဂတေရိဝ။|
    block |အမိတ္တဟတ္ထတ္တဂတေ၊ မောစယီ နော မဟောသဓော။|
  count |၇၇၉|
    block |အာဟညန္တု သဗ္ဗဝီဏာ၊ ဘေရိယော ဒိန္ဒိမာနိ စ။|
    block |ဓမေန္တု မာဂဓာ သင်္ခါ၊ ဝဂ္ဂူ နဒန္တု ဒုန္ဒုဘီ။|
  count |၇၈၀|
    block |ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။|
    block |ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။|
  count |၇၈၁|
    block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
    block |ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။|
  count |၇၈၂|
    block |သမာဂတာ ဇာနပဒာ၊ နေဂမာ စ သမာဂတာ။|
    block |ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။|
  count |၇၈၃|
    block |ဗဟုဇနော ပသန္နောသိ၊ ဒိသွာ ပဏ္ဍိတမာဂတံ။|
    block |ပဏ္ဍိတမှိ အနုပ္ပတ္တေ၊ စေလုက္ခေပေါ အဝတ္တထာတိ။|
  stand |ဥမင်္ဂဇာတကံ ပဉ္စမံ။|
  count |  |
  block |၅၄၃။ ဘူရိဒတ္တဇာတကံ ၆|
  count |၇၈၄|
    block |ယံ ကိဉ္စိ ရတနံ အတ္ထိ၊ ဓတရဋ္ဌနိဝေသနေ။|
    block |သဗ္ဗာနိ တေ ဥပယန္တု၊ ဓီတရံ ဒေဟိ ရာဇိနော။|
  count |၇၈၅|
    block |န နော ဝိဝါဟော နာဂေဟိ၊ ကတပုဗ္ဗော ကုဒာစနံ။|
    block |တံ ဝိဝါဟံ အသံယုတ္တံ၊ ကထံ အမှေ ကရောမသေ။|
  count |၇၈၆|
    block |ဇီဝိတံ နူန တေ စတ္တံ၊ ရဋ္ဌံ ဝါ မနုဇာဓိပ။|
    block |န ဟိ နာဂေ ကုပိတမှိ၊ စိရံ ဇီဝန္တိ တာဒိသာ။|
  count |၇၈၇|
    block |ယော တွံ ဒေဝ မနုဿောသိ၊ ဣဒ္ဓိမန္တံ အနိဒ္ဓိမာ။|
    block |ဝရုဏဿ နိယံ ပုတ္တံ၊ ယာမုနံ အတိမညသိ။|
  count |၇၈၈|
    block |နာတိမညာမိ ရာဇာနံ၊ ဓတရဋ္ဌံ ယသဿိနံ။|
    block |ဓတရဋ္ဌော ဟိ နာဂါနံ၊ ဗဟူနမပိ ဣဿရော။|
  count |၇၈၉|
    block |အဟိ မဟာနုဘာဝေါပိ၊ န မေ ဓီတရမာရဟော။|
    block |ခတ္တိယော စ ဝိဒေဟာနံ၊ အဘိဇာတာ သမုဒ္ဒဇာ။|
  count |၇၉၀|
    block |ကမ္ဗလဿတရာ ဥဋ္ဌေန္တု၊ သဗ္ဗေ နာဂေ နိဝေဒယ။|
    block |ဗာရာဏသိံ ပဝဇ္ဇန္တု၊ မာ စ ကဉ္စိ ဝိဟေဌယုံ။|
  count |၇၉၁|
    block |နိဝေသနေသု သောဗ္ဘေသု၊ ရထိယာ စစ္စရေသု စ။|
    block |ရုက္ခဂ္ဂေသု စ လမ္ဗန္တု၊ ဝိတတာ တောရဏေသု စ။|
  count |၇၉၂|
    block |အဟမ္ပိ သဗ္ဗသေတေန၊ မဟတာ သုမဟံ ပုရံ။|
    block |ပရိက္ခိပိဿံ ဘောဂေဟိ၊ ကာသီနံ ဇနယံ ဘယံ။|
  count |၇၉၃|
    block |တဿ တံ ဝစနံ သုတွာ၊ ဥရဂါနေကဝဏ္ဏိနော။|
    block |ဗာရာဏသိံ ပဝဇ္ဇိံသု၊ န စ ကဉ္စိ ဝိဟေဌယုံ။|
  count |၇၉၄|
    block |နိဝေသနေသု သောဗ္ဘေသု၊ ရထိယာ စစ္စရေသု စ။|
    block |ရုက္ခဂ္ဂေသု စ လမ္ဗိံသု၊ ဝိတတာ တောရဏေသု စ။|
  count |၇၉၅|
    block |တေသု ဒိသွာန လမ္ဗန္တေ၊ ပုထူ ကန္ဒိံသု နာရိယော။|
    block |နာဂေ သောဏ္ဍိကတေ ဒိသွာ၊ ပဿသန္တေ မုဟုံ မုဟုံ။|
  count |၇၉၆|
    block |ဗာရာဏသီ ပဗျဓိတာ၊ အာတုရာ သမပဇ္ဇထ။|
    block |ဗာဟာ ပဂ္ဂယှ ပက္ကန္ဒုံ၊ ဓီတရံ ဒေဟိ ရာဇိနော။|
  count |၇၉၇|
    block |ပုပ္ဖာဘိဟာရဿ ဝနဿ မဇ္ဈေ၊ ကော လောဟိတက္ခေါ ဝိတတန္တရံသော။|
    block |ကာ ကမ္ဗုကာယူရဓရာ သုဝတ္ထာ၊ တိဋ္ဌန္တိ နာရိယော ဒသ ဝန္ဒမာနာ။|
  count |၇၉၈|
    block |ကော တွံ ဗြဟာဗာဟု ဝနဿ မဇ္ဈေ၊ ဝိရောစသိ ဃတသိတ္တောဝ အဂ္ဂိ။|
    block |မဟေသက္ခေါ အညတရောသိ ယက္ခေါ၊ ဥဒာဟု နာဂေါသိ မဟာနုဘာဝေါ။|
  count |၇၉၉|
    block |နာဂေါဟမသ္မိ ဣဒ္ဓိမာ၊ တေဇဿီ ဒုရတိက္ကမော။|
    block |ဍံသေယျံ တေဇသာ ကုဒ္ဓေါ၊ ဖီတံ ဇနပဒံ အပိ။|
  count |၈၀၀|
    block |သမုဒ္ဒဇာ ဟိ မေ မာတာ၊ ဓတရဋ္ဌော စ မေ ပိတာ။|
    block |သုဒဿနကနိဋ္ဌောသ္မိ၊ ဘူရိဒတ္တောတိ မံ ဝိဒူ။|
  count |၈၀၁|
    block |ယံ ဂမ္ဘီရံ သဒာဝဋ္ဋံ၊ ရဟဒံ ဘိသ္မံ ပေက္ခသိ။|
    block |ဧသ ဒိဗျော မမာဝါသော၊ အနေကသတပေါရိသော။|
  count |၈၀၂|
    block |မယူရကောဉ္စာဘိရုဒံ၊ နီလောဒံ ဝနမဇ္ဈတော။|
    block |ယမုနံ ပဝိသ မာ ဘီတော၊ ခေမံ ဝတ္တဝတံ သိဝံ။|
  count |၈၀၃|
    block |တတ္ထ ပတ္တော သာနုစရော၊ သဟ ပုတ္တေန ဗြာဟ္မဏ။|
    block |ပူဇိတော မယှံ ကာမေဟိ၊ သုခံ ဗြာဟ္မဏ ဝစ္ဆသိ။|
  count |၈၀၄|
    block |သမာ သမန္တပရိတော၊ ပဟူတတဂရာ မဟီ။|
    block |ဣန္ဒဂေါပကသဉ္ဆန္နာ၊ သောဘတိ ဟရိတုတ္တမာ။|
  count |၈၀၅|
    block |ရမ္မာနိ ဝနစေတျာနိ၊ ရမ္မာ ဟံသူပကူဇိတာ။|
    block |ဩပုပ္ဖာပဒ္မာ တိဋ္ဌန္တိ၊ ပေါက္ခရညော သုနိမ္မိတာ။|
  count |၈၀၆|
    block |အဋ္ဌံသာ သုကတာ ထမ္ဘာ၊ သဗ္ဗေ ဝေဠုရိယာမယာ။|
    block |သဟဿထမ္ဘာ ပါသာဒာ၊ ပူရာ ကညာဟိ ဇောတရေ။|
  count |၈၀၇|
    block |ဝိမာနံ ဥပပန္နောသိ၊ ဒိဗျံ ပုညေဟိ အတ္တနော။|
    block |အသမ္ဗာဓံ သိဝံ ရမ္မံ၊ အစ္စန္တသုခသံဟိတံ။|
  count |၈၀၈|
    block |မညေ သဟဿနေတ္တဿ၊ ဝိမာနံ နာဘိကင်္ခသိ။|
    block |ဣဒ္ဓီ ဟိ တျာယံ ဝိပုလာ၊ သက္ကဿေဝ ဇုတီမတော။|
  count |၈၀၉|
    block |မနသာပိ န ပတ္တဗ္ဗော၊ အာနုဘာဝေါ ဇုတီမတော။|
    block |ပရိစာရယမာနာနံ၊ သဣန္ဒာနံ ဝသဝတ္တိနံ။|
  count |၈၁၀|
    block |တံ ဝိမာနံ အဘိဇ္ဈာယ၊ အမရာနံ သုခေသိနံ။|
    block |ဥပေါသထံ ဥပဝသန္တော၊ သေမိ ဝမ္မိကမုဒ္ဓနိ။|
  count |၈၁၁|
    block |အဟဉ္စ မိဂမေသာနော၊ သပုတ္တော ပါဝိသိံ ဝနံ။|
    block |တံ မံ မတံ ဝါ ဇီဝံ ဝါ၊ နာဘိဝေဒေန္တိ ဉာတကာ။|
  count |၈၁၂|
    block |အာမန္တယေ ဘူရိဒတ္တံ၊ ကာသိပုတ္တံ ယသဿိနံ။|
    block |တယာ နော သမနုညာတာ၊ အပိ ပဿေမု ဉာတကေ။|
  count |၈၁၃|
    block |ဧသော ဟိ ဝတ မေ ဆန္ဒော၊ ယံ ဝသေသိ မမန္တိကေ။|
    block |န ဟိ ဧတာဒိသာ ကာမာ၊ သုလဘာ ဟောန္တိ မာနုသေ။|
  count |၈၁၄|
    block |သစေ တွံ နိစ္ဆသေ ဝတ္ထုံ၊ မမ ကာမေဟိ ပူဇိတော။|
    block |မယာ တွံ သမနုညာတော၊ သောတ္ထိံ ပဿာဟိ ဉာတကေ။|
  count |၈၁၅|
    block |ဓာရယိမံ မဏိံ ဒိဗျံ၊ ပသုံ ပုတ္တေ စ ဝိန္ဒတိ။|
    block |အရောဂေါ သုခိတော ဟောတိ၊ ဂစ္ဆေဝါဒာယ ဗြာဟ္မဏ။|
  count |၈၁၆|
    block |ကုသလံ ပဋိနန္ဒာမိ၊ ဘူရိဒတ္တ ဝစော တဝ။|
    block |ပဗ္ဗဇိဿာမိ ဇိဏ္ဏောသ္မိ၊ န ကာမေ အဘိပတ္ထယေ။|
  count |၈၁၇|
    block |ဗြဟ္မစရိယဿ စေ ဘင်္ဂေါ၊ ဟောတိ ဘောဂေဟိ ကာရိယံ။|
    block |အဝိကမ္ပမာနော ဧယျာသိ၊ ဗဟုံ ဒဿာမိ တေ ဓနံ။|
  count |၈၁၈|
    block |ကုသလံ ပဋိနန္ဒာမိ၊ ဘူရိဒတ္တ ဝစော တဝ။|
    block |ပုနပိ အာဂမိဿာမိ၊ သစေ အတ္ထော ဘဝိဿတိ။|
  count |၈၁၉|
    block |ဣဒံ ဝတွာ ဘူရိဒတ္တော၊ ပေသေသိ စတုရော ဇနေ။|
    block |ဧထ ဂစ္ဆထ ဥဋ္ဌေထ၊ ခိပ္ပံ ပါပေထ ဗြာဟ္မဏံ။|
  count |၈၂၀|
    block |တဿ တံ ဝစနံ သုတွာ၊ ဥဋ္ဌာယ စတုရော ဇနာ။|
    block |ပေသိတာ ဘူရိဒတ္တေန၊ ခိပ္ပံ ပါပေသု ဗြာဟ္မဏံ။|
  count |၈၂၁|
    block |မဏိံ ပဂ္ဂယှ မင်္ဂလျံ၊ သာဓုဝိတ္တံ မနောရမံ။|
    block |သေလံ ဗျဉ္ဇနသမ္ပန္နံ၊ ကော ဣမံ မဏိမဇ္ဈဂါ။|
  count |၈၂၂|
    block |လောဟိတက္ခသဟဿာဟိ၊ သမန္တာ ပရိဝါရိတံ။|
    block |အဇ္ဇ ကာလံ ပထံ ဂစ္ဆံ၊ အဇ္ဈဂါဟံ မဏိံ ဣမံ။|
  count |၈၂၃|
    block |သုပစိဏ္ဏော အယံ သေလော၊ အစ္စိတော မဟိတော သဒာ။|
    block |သုဓာရိတော သုနိက္ခိတ္တော၊ သဗ္ဗတ္ထမဘိသာဓယေ။|
  count |၈၂၄|
    block |ဥပစာရဝိပန္နဿ၊ နိက္ခေပေ ဓာရဏာယ ဝါ။|
    block |အယံ သေလော ဝိနာသာယ၊ ပရိစိဏ္ဏော အယောနိသော။|
  count |၈၂၅|
    block |န ဣမံ အကုသလော ဒိဗျံ၊ မဏိံ ဓာရေတုမာရဟော။|
    block |ပဋိပဇ္ဇ သတံ နိက္ခံ၊ ဒေဟိမံ ရတနံ မမ။|
  count |၈၂၆|
    block |န စ မျာယံ မဏီ ကေယျော၊ ဂေါဟိ ဝါ ရတနေဟိ ဝါ။|
    block |သေလော ဗျဉ္ဇနသမ္ပန္နော၊ နေဝ ကေယျော မဏီ မမ။|
  count |၈၂၇|
    block |နော စေ တယာ မဏီ ကေယျော၊ ဂေါဟိ ဝါ ရတနေဟိ ဝါ။|
    block |အထ ကေန မဏီ ကေယျော၊ တံ မေ အက္ခါဟိ ပုစ္ဆိတော။|
  count |၈၂၈|
    block |ယော မေ သံသေ မဟာနာဂံ၊ တေဇဿိံ ဒုရတိက္ကမံ။|
    block |တဿ ဒဇ္ဇံ ဣမံ သေလံ၊ ဇလန္တမိဝ တေဇသာ။|
  count |၈၂၉|
    block |ကော နု ဗြာဟ္မဏဝဏ္ဏေန၊ သုပဏ္ဏော ပတတံ ဝရော။|
    block |နာဂံ ဇိဂီသမနွေသိ၊ အနွေသံ ဘက္ခမတ္တနော။|
  count |၈၃၀|
    block |နာဟံ ဒိဇာဓိပေါ ဟောမိ၊ န ဒိဋ္ဌော ဂရုဠော မယာ။|
    block |အာသီဝိသေန ဝိတ္တောတိ၊ ဝဇ္ဇော ဗြာဟ္မဏ မံ ဝိဒူ။|
  count |၈၃၁|
    block |ကိံ နု တုယှံ ဗလံ အတ္ထိ၊ ကိံ သိပ္ပံ ဝိဇ္ဇတေ တဝ။|
    block |ကိသ္မိံ ဝါ တွံ ပရတ္ထဒ္ဓေါ၊ ဥရဂံ နာပစာယသိ။|
  count |၈၃၂|
    block |အာရညိကဿ ဣသိနော၊ စိရရတ္တံ တပဿိနော။|
    block |သုပဏ္ဏော ကောသိယဿက္ခါ၊ ဝိသဝိဇ္ဇံ အနုတ္တရံ။|
  count |၈၃၃|
    block |တံ ဘာဝိတတ္တညတရံ၊ သမ္မန္တံ ပဗ္ဗတန္တရေ။|
    block |သက္ကစ္စံ တံ ဥပဋ္ဌာသိံ၊ ရတ္တိန္ဒိဝမတန္ဒိတော။|
  count |၈၃၄|
    block |သော တဒာ ပရိစိဏ္ဏော မေ၊ ဝတ္တဝါ ဗြဟ္မစရိယဝါ။|
    block |ဒိဗ္ဗံ ပါတုကရီ မန္တံ၊ ကာမသာ ဘဂဝါ မမ။|
  count |၈၃၅|
    block |တျာဟံ မန္တေ ပရတ္ထဒ္ဓေါ၊ နာဟံ ဘာယာမိ ဘောဂိနံ။|
    block |အာစရိယော ဝိသဃာတာနံ၊ အလမ္ပါနောတိ မံ ဝိဒူ။|
  count |၈၃၆|
    block |ဂဏှာမသေ မဏိံ တာတ၊ သောမဒတ္တ ဝိဇာနဟိ။|
    block |မာ ဒဏ္ဍေန သိရိံ ပတ္တံ၊ ကာမသာ ပဇဟိမှသေ။|
  count |၈၃၇|
    block |သကံ နိဝေသနံ ပတ္တံ၊ ယော တံ ဗြာဟ္မဏ ပူဇယိ။|
    block |ဧဝံ ကလျာဏကာရိဿ၊ ကိံ မောဟာ ဒုဗ္ဘိမိစ္ဆသိ။|
  count |၈၃၈|
    block |သစေ တွံ ဓနကာမောသိ၊ ဘူရိဒတ္တော ပဒဿတိ။|
    block |တမေဝ ဂန္တွာ ယာစဿု၊ ဗဟုံ ဒဿတိ တေ ဓနံ။|
  count |၈၃၉|
    block |ဟတ္ထဂတံ ပတ္တဂတံ၊ နိကိဏ္ဏံ ခါဒိတုံ ဝရံ။|
    block |မာ နော သန္ဒိဋ္ဌိကော အတ္ထော၊ သောမဒတ္တ ဥပစ္စဂါ။|
  count |၈၄၀|
    block |ပစ္စတိ နိရယေ ဃောရေ၊ မဟိဿမပိ ဝိဝရတိ။|
    block |မိတ္တဒုဗ္ဘီ ဟိတစ္စာဂီ၊ ဇီဝရေဝါပိ သုဿတိ။|
  count |၈၄၁|
    block |သစေ တွံ ဓနကာမောသိ၊ ဘူရိဒတ္တော ပဒဿတိ။|
    block |မညေ အတ္တကတံ ဝေရံ၊ နစိရံ ဝေဒယိဿသိ။|
  count |၈၄၂|
    block |မဟာယညံ ယဇိတွာန၊ ဧဝံ သုဇ္ဈန္တိ ဗြာဟ္မဏာ။|
    block |မဟာယညံ ယဇိဿာမ၊ ဧဝံ မောက္ခါမ ပါပကာ။|
  count |၈၄၃|
    block |ဟန္ဒ ဒာနိ အပါယာမိ၊ နာဟံ အဇ္ဇ တယာ သဟ။|
    block |ပဒမ္ပေကံ န ဂစ္ဆေယျံ၊ ဧဝံ ကိဗ္ဗိသကာရိနာ။|
  count |၈၄၄|
    block |ဣဒံ ဝတွာန ပိတရံ၊ သောမဒတ္တော ဗဟုဿုတော။|
    block |ဥဇ္ဈာပေတွာန ဘူတာနိ၊ တမှာ ဌာနာ အပက္ကမိ။|
  count |၈၄၅|
    block |ဂဏှာဟေတံ မဟာနာဂံ၊ အာဟရေတံ မဏိံ မမ။|
    block |ဣန္ဒဂေါပကဝဏ္ဏာဘော၊ ယဿ လောဟိတကော သိရော။|
  count |၈၄၆|
    block |ကပ္ပါသပိစုရာသီဝ၊ ဧသော ကာယော ပဒိဿတိ။|
    block |ဝမ္မိကဂ္ဂဂတော သေတိ၊ တံ တွံ ဂဏှာဟိ ဗြာဟ္မဏ။|
  count |၈၄၇|
    block |အထောသဓေဟိ ဒိဗ္ဗေဟိ၊ ဇပ္ပံ မန္တပဒာနိ စ။|
    block |ဧဝံ တံ အသက္ခိ သတ္ထုံ၊ ကတွာ ပရိတ္တမတ္တနော။|
  count |၈၄၈|
    block |မမံ ဒိသွာန အာယန္တံ၊ သဗ္ဗကာမသမိဒ္ဓိနံ။|
    block |ဣန္ဒြိယာနိ အဟဋ္ဌာနိ၊ သာဝံ ဇာတံ မုခံ တဝ။|
  count |၈၄၉|
    block |ပဒ္မံ ယထာ ဟတ္ထဂတံ၊ ပါဏိနာ ပရိမဒ္ဒိတံ။|
    block |သာဝံ ဇာတံ မုခံ တုယှံ၊ မမံ ဒိသွာန ဧဒိသံ။|
  count |၈၅၀|
    block |ကစ္စိ နု တေ နာဘိသသိ၊ ကစ္စိ တေ အတ္ထိ ဝေဒနာ။|
    block |ယေန သာဝံ မုခံ တုယှံ၊ မမံ ဒိသွာန အာဂတံ။|
  count |၈၅၁|
    block |သုပိနံ တာတ အဒ္ဒက္ခိံ၊ ဣတော မာသံ အဓောဂတံ။|
    block |ဒက္ခိဏံ ဝိယ မေ ဗာဟုံ၊ ဆေတွာ ရုဟိရမက္ခိတံ။|
    block |ပုရိသော အာဒာယ ပက္ကာမိ၊ မမ ရောဒန္တိယာ သတိ။|
  count |၈၅၂|
    block |ယတောဟံ သုပိနမဒ္ဒက္ခိံ၊ သုဒဿန ဝိဇာနဟိ။|
    block |တတော ဒိဝါ ဝါ ရတ္တိံ ဝါ၊ သုခံ မေ နောပလဗ္ဘတိ။|
  count |၈၅၃|
    block |ယံ ပုဗ္ဗေ ပရိဝါရိံသု၊ ကညာ ရုစိရဝိဂ္ဂဟာ။|
    block |ဟေမဇာလပဋိစ္ဆန္နာ၊ ဘူရိဒတ္တော န ဒိဿတိ။|
  count |၈၅၄|
    block |ယံ ပုဗ္ဗေ ပရိဝါရိံသု၊ နေတ္တိံသဝရဓာရိနော။|
    block |ကဏိကာရာဝ သမ္ဖုလ္လာ၊ ဘူရိဒတ္တော န ဒိဿတိ။|
  count |၈၅၅|
    block |ဟန္ဒ ဒာနိ ဂမိဿာမ၊ ဘူရိဒတ္တနိဝေသနံ။|
    block |ဓမ္မဋ္ဌံ သီလသမ္ပန္နံ၊ ပဿာမ တဝ ဘာတရံ။|
  count |၈၅၆|
    block |တဉ္စ ဒိသွာန အာယန္တိံ၊ ဘူရိဒတ္တဿ မာတရံ။|
    block |ဗာဟာ ပဂ္ဂယှ ပက္ကန္ဒုံ၊ ဘူရိဒတ္တဿ နာရိယော။|
  count |၈၅၇|
    block |ပုတ္တံ တေယျေ န ဇာနာမ၊ ဣတော မာသံ အဓောဂတံ။|
    block |မတံ ဝါ ယဒိ ဝါ ဇီဝံ၊ ဘူရိဒတ္တံ ယသဿိနံ။|
  count |၈၅၈|
    block |သကုဏီ ဟတပုတ္တာဝ၊ သုညံ ဒိသွာ ကုလာဝကံ။|
    block |စိရံ ဒုက္ခေန ဈာယိဿံ၊ ဘူရိဒတ္တံ အပဿတီ။|
  count |၈၅၉|
    block |ကုရရီ ဟတဆာပါဝ၊ သုညံ ဒိသွာ ကုလာဝကံ။|
    block |စိရံ ဒုက္ခေန ဈာယိဿံ၊ ဘူရိဒတ္တံ အပဿတီ။|
  count |၈၆၀|
    block |သာ နူန စက္ကဝါကီဝ၊ ပလ္လလသ္မိံ အနောဒကေ။|
    block |စိရံ ဒုက္ခေန ဈာယိဿံ၊ ဘူရိဒတ္တံ အပဿတီ။|
  count |၈၆၁|
    block |ကမ္မာရာနံ ယထာ ဥက္ကာ၊ အန္တော ဈာယတိ နော ဗဟိ။|
    block |ဧဝံ ဈာယာမိ သောကေန၊ ဘူရိဒတ္တံ အပဿတီ။|
  count |၈၆၂|
    block |သာလာဝ သမ္ပမထိတာ၊ မာလုတေန ပမဒ္ဒိတာ။|
    block |သေန္တိ ပုတ္တာ စ ဒာရာ စ၊ ဘူရိဒတ္တနိဝေသနေ။|
  count |၈၆၃|
    block |ဣဒံ သုတွာန နိဂ္ဃောသံ၊ ဘူရိဒတ္တနိဝေသနေ။|
    block |အရိဋ္ဌော စ သုဘောဂေါ စ၊ ပဓာဝိံသု အနန္တရာ။|
  count |၈၆၄|
    block |အမ္မ အဿာသ မာ သောစိ၊ ဧဝံဓမ္မာ ဟိ ပါဏိနော။|
    block |စဝန္တိ ဥပပဇ္ဇန္တိ၊ ဧသဿ ပရိဏာမိတာ။|
  count |၈၆၅|
    block |အဟမ္ပိ တာတ ဇာနာမိ၊ ဧဝံဓမ္မာ ဟိ ပါဏိနော။|
    block |သောကေန စ ပရေတသ္မိ၊ ဘူရိဒတ္တံ အပဿတီ။|
  count |၈၆၆|
    block |အဇ္ဇ စေ မေ ဣမံ ရတ္တိံ၊ သုဒဿန ဝိဇာနဟိ။|
    block |ဘူရိဒတ္တံ အပဿန္တီ၊ မညေ ဟိဿာမိ ဇီဝိတံ။|
  count |၈၆၇|
    block |အမ္မ အဿာသ မာ သောစိ၊ အာနယိဿာမ ဘာတရံ။|
    block |ဒိသောဒိသံ ဂမိဿာမ၊ ဘာတုပရိယေသနံ စရံ။|
  count |၈၆၈|
    block |ပဗ္ဗတေ ဂိရိဒုဂ္ဂေသု၊ ဂါမေသု နိဂမေသု စ။|
    block |ဩရေန သတ္တရတ္တဿ၊ ဘာတရံ ပဿ အာဂတံ။|
  count |၈၆၉|
    block |ဟတ္ထာ ပမုတ္တော ဥရဂေါ၊ ပါဒေ တေ နိပတီ ဘုသံ။|
    block |ကစ္စိ နု တံ ဍံသီ တာတ၊ မာ ဘာယိ သုခိတော ဘဝ။|
  count |၈၇၀|
    block |နေဝ မယှံ အယံ နာဂေါ၊ အလံ ဒုက္ခါယ ကာယစိ။|
    block |ယာဝတတ္ထိ အဟိဂ္ဂါဟော၊ မယာ ဘိယျော န ဝိဇ္ဇတိ။|
  count |၈၇၁|
    block |ကော နု ဗြာဟ္မဏဝဏ္ဏေန၊ ဒိတ္တော ပရိသမာဂတော။|
    block |အဝှာယန္တု သုယုဒ္ဓေန၊ သုဏန္တု ပရိသာ မမ။|
  count |၈၇၂|
    block |တွံ မံ နာဂေန အာလမ္ပ၊ အဟံ မဏ္ဍူကဆာပိယာ။|
    block |ဟောတု နော အဗ္ဘုတံ တတ္ထ၊ အာသဟဿေဟိ ပဉ္စဟိ။|
  count |၈၇၃|
    block |အဟဉှိ ဝသုမာ အဍ္ဎော၊ တွံ ဒလိဒ္ဒောသိ မာဏဝ။|
    block |ကော နု တေ ပါဋိဘောဂတ္ထိ၊ ဥပဇူတဉ္စ ကိံ သိယာ။|
  count |၈၇၄|
    block |ဥပဇူတဉ္စ မေ အဿ၊ ပါဋိဘောဂေါ စ တာဒိသော။|
    block |ဟောတု နော အဗ္ဘုတံ တတ္ထ၊ အာသဟဿေဟိ ပဉ္စဟိ။|
  count |၈၇၅|
    block |သုဏောဟိ မေ မဟာရာဇ၊ ဝစနံ ဘဒ္ဒမတ္ထု တေ။|
    block |ပဉ္စန္နံ မေ သဟဿာနံ၊ ပါဋိဘောဂေါ ဟိ ကိတ္တိမ။|
  count |၈၇၆|
    block |ပေတ္တိကံ ဝါ ဣဏံ ဟောတိ၊ ယံ ဝါ ဟောတိ သယံကတံ။|
    block |ကိံ တွံ ဧဝံ ဗဟုံ မယှံ၊ ဓနံ ယာစသိ ဗြာဟ္မဏ။|
  count |၈၇၇|
    block |အလမ္ပါနော ဟိ နာဂေန၊ မမံ အဘိဇိဂီသတိ။|
    block |အဟံ မဏ္ဍူကဆာပိယာ၊ ဍံသယိဿာမိ ဗြာဟ္မဏံ။|
  count |၈၇၈|
    block |တံ တွံ ဒဋ္ဌုံ မဟာရာဇ၊ အဇ္ဇ ရဋ္ဌာဘိဝဍ္ဎန။|
    block |ခတ္တသင်္ဃပရိဗျူဠှော၊ နိယျာဟိ အဟိဒဿနံ။|
  count |၈၇၉|
    block |နေဝ တံ အတိမညာမိ၊ သိပ္ပဝါဒေန မာဏဝ။|
    block |အတိမတ္တောသိ သိပ္ပေန၊ ဥရဂံ နာပစာယသိ။|
  count |၈၈၀|
    block |အဟမ္ပိ နာတိမညာမိ၊ သိပ္ပဝါဒေန ဗြာဟ္မဏ။|
    block |အဝိသေန စ နာဂေန၊ ဘုသံ ဝဉ္စယသေ ဇနံ။|
  count |၈၈၁|
    block |ဧဝံ စေတံ ဇနော ဇညာ၊ ယထာ ဇာနာမိ တံ အဟံ။|
    block |န တွံ လဘသိ အာလမ္ပ၊ ဘုသမုဋ္ဌိံ ကုတော ဓနံ။|
  count |၈၈၂|
    block |ခရာဇိနော ဇဋီ ဒုမ္မီ၊ ဒိတ္တော ပရိသမာဂတော။|
    block |ယော တွံ ဧဝံ ဂတံ နာဂံ၊ အဝိသော အတိမညသိ။|
  count |၈၈၃|
    block |အာသဇ္ဇ ခေါ နံ ဇညာသိ၊ ပုဏ္ဏံ ဥဂ္ဂဿ တေဇသော။|
    block |မညေ တံ ဘသ္မရာသိံဝ၊ ခိပ္ပမေသော ကရိဿတိ။|
  count |၈၈၄|
    block |သိယာ ဝိသံ သိလုတ္တဿ၊ ဒေဍ္ဍုဘဿ သိလာဘုနော။|
    block |နေဝ လောဟိတသီသဿ၊ ဝိသံ နာဂဿ ဝိဇ္ဇတိ။|
  count |၈၈၅|
    block |သုတမေတံ အရဟတံ၊ သညတာနံ တပဿိနံ။|
    block |ဣဓ ဒာနာနိ ဒတွာန၊ သဂ္ဂံ ဂစ္ဆန္တိ ဒာယကာ။|
    block |ဇီဝန္တော ဒေဟိ ဒာနာနိ၊ ယဒိ တေ အတ္ထိ ဒာတဝေ။|
  count |၈၈၆|
    block |အယံ နာဂေါ မဟိဒ္ဓိကော၊ တေဇဿီ ဒုရတိက္ကမော။|
    block |တေန တံ ဍံသယိဿာမိ၊ သော တံ ဘသ္မံ ကရိဿတိ။|
  count |၈၈၇|
    block |မယာပေတံ သုတံ သမ္မ၊ သညတာနံ တပဿိနံ။|
    block |ဣဓ ဒာနာနိ ဒတွာန၊ သဂ္ဂံ ဂစ္ဆန္တိ ဒာယကာ။|
    block |တွမေဝ ဒေဟိ ဇီဝန္တော၊ ယဒိ တေ အတ္ထိ ဒာတဝေ။|
  count |၈၈၈|
    block |အယံ အဇမုခီ နာမ၊ ပုဏ္ဏာ ဥဂ္ဂဿ တေဇသော။|
    block |တာယ တံ ဍံသယိဿာမိ၊ သာ တံ ဘသ္မံ ကရိဿတိ။|
  count |၈၈၉|
    block |ယာ ဓီတာ ဓတရဋ္ဌဿ၊ ဝေမာတာ ဘဂိနီ မမ။|
    block |သာ တံ ဍံသတွဇမုခီ၊ ပုဏ္ဏာ ဥဂ္ဂဿ တေဇသော။|
  count |၈၉၀|
    block |ဆမာယံ စေ နိသိဉ္စိဿံ၊ ဗြဟ္မဒတ္တ ဝိဇာနဟိ။|
    block |တိဏလတာနိ ဩသဓျော၊ ဥဿုဿေယျုံ အသံသယံ။|
  count |၈၉၁|
    block |ဥဒ္ဓံ စေ ပါတယိဿာမိ၊ ဗြဟ္မဒတ္တ ဝိဇာနဟိ။|
    block |သတ္တ ဝဿာနိယံ ဒေဝေါ၊ န ဝဿေ န ဟိမံ ပတေ။|
  count |၈၉၂|
    block |ဥဒကေ စေ နိသိဉ္စိဿံ၊ ဗြဟ္မဒတ္တ ဝိဇာနဟိ။|
    block |ယာဝန္တောဒကဇာ ပါဏာ၊ မရေယျုံ မစ္ဆကစ္ဆပါ။|
  count |၈၉၃|
    block |လောကျံ သဇန္တံ ဥဒကံ၊ ပယာဂသ္မိံ ပတိဋ္ဌိတံ။|
    block |ကောမံ အဇ္ဈောဟရီ ဘူတော၊ ဩဂါဠှံ ယမုနံ နဒိံ။|
  count |၈၉၄|
    block |ယဒေသ လောကာဓိပတီ ယသဿီ၊ ဗာရာဏသိံ ပကြိယ သမန္တတော။|
    block |တဿာဟ ပုတ္တော ဥရဂူသဘဿ၊ သုဘောဂေါတိ မံ ဗြာဟ္မဏ ဝေဒယန္တိ။|
  count |၈၉၅|
    block |သစေ ဟိ ပုတ္တော ဥရဂူသဘဿ၊ ကာသိဿ ရညော အမရာဓိပဿ။|
    block |မဟေသက္ခေါ အညတရော ပိတာ တေ၊ မစ္စေသု မာတာ ပန တေ အတုလျာ။|
    block |န တာဒိသော အရဟတိ ဗြာဟ္မဏဿ၊ ဒာသမ္ပိ ဩဟာရိတုံ မဟာနုဘာဝေါ။|
  count |၈၉၆|
    block |ရုက္ခံ နိဿာယ ဝိဇ္ဈိတ္ထော၊ ဧဏေယျံ ပါတုမာဂတံ။|
    block |သော ဝိဒ္ဓေါ ဒူရမစရိ၊ သရဝေဂေန သီဃဝါ။|
  count |၈၉၇|
    block |တံ တွံ ပတိတမဒ္ဒက္ခိ၊ အရညသ္မိံ ဗြဟာဝနေ။|
    block |သမံ သကာဇမာဒာယ၊ သာယံ နိဂြောဓုပါဂမိ။|
  count |၈၉၈|
    block |သုကသာဠိကသင်္ဃုဋ္ဌံ၊ ပိင်္ဂလံ သန္ထတာယုတံ။|
    block |ကောကိလာဘိရုဒံ ရမ္မံ၊ ဓုဝံ ဟရိတသဒ္ဒလံ။|
  count |၈၉၉|
    block |တတ္ထ တေ သော ပါတုရဟု၊ ဣဒ္ဓိယာ ယသသာ ဇလံ။|
    block |မဟာနုဘာဝေါ ဘာတာ မေ၊ ကညာဟိ ပရိဝါရိတော။|
  count |၉၀၀|
    block |သော တေန ပရိစိဏ္ဏော တွံ၊ သဗ္ဗကာမေဟိ တပ္ပိတော။|
    block |အဒုဋ္ဌဿ တုဝံ ဒုဗ္ဘိ၊ တံ တေ ဝေရံ ဣဓာဂတံ။|
  count |၉၀၁|
    block |ခိပ္ပံ ဂီဝံ ပသာရေဟိ၊ န တေ ဒဿာမိ ဇီဝိတံ။|
    block |ဘာတု ပရိသရံ ဝေရံ၊ ဆေဒယိဿာမိ တေ သိရံ။|
  count |၉၀၂|
    block |အဇ္ဈာယကော ယာစယောဂီ၊ အာဟုတဂ္ဂိ စ ဗြာဟ္မဏော။|
    block |ဧတေဟိ တီဟိ ဌာနေဟိ၊ အဝဇ္ဈော ဟောတိ ဗြာဟ္မဏော။|
  count |၉၀၃|
    block |ယံ ပူရံ ဓတရဋ္ဌဿ၊ ဩဂါဠှံ ယမုနံ နဒိံ။|
    block |ဇောတတေ သဗ္ဗသောဝဏ္ဏံ၊ ဂိရိမာဟစ္စ ယာမုနံ။|
  count |၉၀၄|
    block |တတ္ထ တေ ပုရိသဗျဂ္ဃာ၊ သောဒရိယာ မမ ဘာတရော။|
    block |ယထာ တေ တတ္ထ ဝက္ခန္တိ၊ တထာ ဟေဿသိ ဗြာဟ္မဏ။|
  count |၉၀၅|
    block |အနိတ္တရာ ဣတ္တရသမ္ပယုတ္တာ၊ ယညာ စ ဝေဒာ စ သုဘောဂလောကေ။|
    block |တဒဂ္ဂရယှဉှိ ဝိနိန္ဒမာနော၊ ဇဟာတိ ဝိတ္တဉ္စ သတဉ္စ ဓမ္မံ။|
  count |၉၀၆|
    block |အဇ္ဈေနမရိယာ ပထဝိံ ဇနိန္ဒာ၊ ဝေဿာ ကသိံ ပါရိစရိယဉ္စ သုဒ္ဒာ။|
    block |ဥပါဂု ပစ္စေကံ ယထာပဒေသံ၊ ကတာဟု ဧတေ ဝသိနာတိ အာဟု။|
  count |၉၀၇|
    block |ဓာတာ ဝိဓာတာ ဝရုဏော ကုဝေရော၊ သောမော ယမော စန္ဒိမာ ဝါယု သူရိယော။|
    block |ဧတေပိ ယညံ ပုထုသော ယဇိတွာ၊ အဇ္ဈာယကာနံ အထော သဗ္ဗကာမေ။|
  count |၉၀၈|
    block |ဝိကာသိတာ စာပသတာနိ ပဉ္စ၊ ယော အဇ္ဇုနော ဗလဝါ ဘီမသေနော။|
    block |သဟဿဗာဟု အသမော ပထဗျာ၊ သောပိ တဒာ မာဒဟိ ဇာတဝေဒံ။|
  count |၉၀၉|
    block |ယော ဗြာဟ္မဏေ ဘောဇယိ ဒီဃရတ္တံ၊ အန္နေန ပါနေန ယထာနုဘာဝံ။|
    block |ပသန္နစိတ္တော အနုမောဒမာနော၊ သုဘောဂ ဒေဝညတရော အဟောသိ။|
  count |၉၁၀|
    block |မဟာသနံ ဒေဝမနောမဝဏ္ဏံ၊ ယော သပ္ပိနာ အသက္ခိ ဘောဇေတုမဂ္ဂိံ။|
    block |သ ယညတန္တံ ဝရတော ယဇိတွာ၊ ဒိဗ္ဗံ ဂတိံ မုစလိန္ဒဇ္ဈဂစ္ဆိ။|
  count |၉၁၁|
    block |မဟာနုဘာဝေါ ဝဿသဟဿဇီဝီ၊ ယော ပဗ္ဗဇီ ဒဿနေယျော ဥဠာရော။|
    block |ဟိတွာ အပရိယန္တရဋ္ဌံ သသေနံ၊ ရာဇာ ဒုဒီပေါပိ ဇဂါမ သဂ္ဂံ။|
  count |၉၁၂|
    block |ယော သာဂရန္တံ သာဂရော ဝိဇိတွာ၊ ယူပံ သုဘံ သောဏ္ဏမယံ ဥဠာရံ။|
    block |ဥဿေသိ ဝေဿာနရမာဒဟာနော၊ သုဘောဂ ဒေဝညတရော အဟောသိ။|
  count |၉၁၃|
    block |ယဿာနုဘာဝေန သုဘောဂ ဂင်္ဂါ၊ ပဝတ္တထ ဒဓိသန္နိသိန္နံ သမုဒ္ဒံ။|
    block |သလောမပါဒော ပရိစရိယမဂ္ဂိံ၊ အင်္ဂေါ သဟဿက္ခပုရဇ္ဈဂစ္ဆိ။|
  count |၉၁၄|
    block |မဟိဒ္ဓိကော ဒေဝဝရော ယသဿီ၊ သေနာပတိ တိဒိဝေ ဝါသဝဿ။|
    block |သော သောမယာဂေန မလံ ဝိဟန္တွာ၊ သုဘောဂ ဒေဝညတရော အဟောသိ။|
  count |၉၁၅|
    block |အကာရယိ လောကမိမံ ပရဉ္စ၊ ဘာဂီရထိံ ဟိမဝန္တဉ္စ ဂိဇ္ဈံ။|
    block |ယော ဣဒ္ဓိမာ ဒေဝဝရော ယသဿီ၊ သောပိ တဒာ အာဒဟိ ဇာတဝေဒံ။|
  count |၉၁၆|
    block |မာလာဂိရီ ဟိမဝါ ယော စ ဂိဇ္ဈော၊ သုဒဿနော နိသဘော ကုဝေရု။|
    block |ဧတေ စ အညေ စ နဂါ မဟန္တာ၊ စိတျာ ကတာ ယညကရေဟိ မာဟု။|
  count |၉၁၇|
    block |အဇ္ဈာယကံ မန္တဂုဏူပပန္နံ၊ တပဿိနံ ယာစယောဂေါတိဓာဟု။|
    block |တီရေ သမုဒ္ဒဿုဒကံ သဇန္တံ၊ သာဂရောဇ္ဈောဟရိ တေနပေယျော။|
  count |၉၁၈|
    block |အာယာဂဝတ္ထူနိ ပုထူ ပထဗျာ၊ သံဝိဇ္ဇန္တိ ဗြာဟ္မဏာ ဝါသဝဿ။|
    block |ပုရိမံ ဒိသံ ပစ္ဆိမံ ဒက္ခိဏုတ္တရံ၊ သံဝိဇ္ဇမာနာ ဇနယန္တိ ဝေဒံ။|
  count |၉၁၉|
    block |ကလီ ဟိ ဓီရာန ကဋံ မဂါနံ၊ ဘဝန္တိ ဝေဒဇ္ဈဂတာနရိဋ္ဌ။|
    block |မရီစိဓမ္မံ အသမေက္ခိတတ္တာ၊ မာယာဂုဏာ နာတိဝဟန္တိ ပညံ။|
  count |၉၂၀|
    block |ဝေဒာ န တာဏာယ ဘဝန္တိ ဒဿ၊ မိတ္တဒ္ဒုနော ဘူနဟုနော နရဿ။|
    block |န တာယတေ ပရိစိဏ္ဏော စ အဂ္ဂိ၊ ဒောသန္တရံ မစ္စမနရိယကမ္မံ။|
  count |၉၂၁|
    block |သဗ္ဗဉ္စ မစ္စာ သဓနံ သဘောဂံ၊ အာဒီပိတံ ဒာရု တိဏေန မိဿံ။|
    block |ဒဟံ န တပ္ပေ အသမတ္ထတေဇော၊ ကော တံ သုဘိက္ခံ ဒွိရသညု ကယိရာ။|
  count |၉၂၂|
    block |ယထာပိ ခီရံ ဝိပရိဏာမဓမ္မံ၊ ဒဓိ ဘဝိတွာ နဝနီတမ္ပိ ဟောတိ။|
    block |ဧဝမ္ပိ အဂ္ဂိ ဝိပရိဏာမဓမ္မော၊ တေဇော သမောရောဟတီ ယောဂယုတ္တော။|
  count |၉၂၃|
    block |န ဒိဿတီ အဂ္ဂိမနုပ္ပဝိဋ္ဌော၊ သုက္ခေသု ကဋ္ဌေသု နဝေသု စာပိ။|
    block |နာမတ္ထမာနော အရဏီနရေန၊ နာကမ္မုနာ ဇာယတိ ဇာတဝေဒော။|
  count |၉၂၄|
    block |သစေ ဟိ အဂ္ဂိ အန္တရတော ဝသေယျ၊ သုက္ခေသု ကဋ္ဌေသု နဝေသု စာပိ။|
    block |သဗ္ဗာနိ သုဿေယျု ဝနာနိ လောကေ၊ သုက္ခါနိ ကဋ္ဌာနိ စ ပဇ္ဇလေယျုံ။|
  count |၉၂၅|
    block |ကရောတိ စေ ဒာရုတိဏေန ပုညံ၊ ဘောဇံ နရော ဓူမသိခိံ ပတာပဝံ။|
    block |အင်္ဂါရိကာ လောဏကရာ စ သူဒာ၊ သရီရဒာဟာပိ ကရေယျု ပုညံ။|
  count |၉၂၆|
    block |အထ စေ ဟိ ဧတေ န ကရောန္တိ ပုညံ၊ အဇ္ဈေနမဂ္ဂိံ ဣဓ တပ္ပယိတွာ။|
    block |န ကောစိ လောကသ္မိံ ကရောတိ ပုညံ၊ ဘောဇံ နရော ဓူမသိခိံ ပတာပဝံ။|
  count |၉၂၇|
    block |ကထဉှိ လောကာပစိတော သမာနော၊ အမနုညဂန္ဓံ ဗဟူနံ အကန္တံ။|
    block |ယဒေဝ မစ္စာ ပရိဝဇ္ဇယန္တိ၊ တဒပ္ပသတ္ထံ ဒွိရသညု ဘုဉ္ဇေ။|
  count |၉၂၈|
    block |သိခိမ္ပိ ဒေဝေသု ဝဒန္တိ ဟေကေ၊ အာပံ မိလက္ခူ ပန ဒေဝမာဟု။|
    block |သဗ္ဗေဝ ဧတေ ဝိတထံ ဘဏန္တိ၊ အဂ္ဂီ န ဒေဝညတရော န စာပေါ။|
  count |၉၂၉|
    block |အနိန္ဒြိယဗဒ္ဓမသညကာယံ၊ ဝေဿာနရံ ကမ္မကရံ ပဇာနံ။|
    block |ပရိစရိယ မဂ္ဂိံ သုဂတိံ ကထံ ဝဇေ၊ ပါပါနိ ကမ္မာနိ ပကုဗ္ဗမာနော။|
  count |၉၃၀|
    block |သဗ္ဗာဘိဘူ တာဟုဓ ဇီဝိကတ္ထာ၊ အဂ္ဂိဿ ဗြဟ္မာ ပရိစာရကောတိ။|
    block |သဗ္ဗာနုဘာဝီ စ ဝသီ ကိမတ္ထံ၊ အနိမ္မိတော နိမ္မိတံ ဝန္ဒိတဿ။|
  count |၉၃၁|
    block |ဟဿံ အနိဇ္ဈာနခမံ အတစ္ဆံ၊ သက္ကာရဟေတု ပကိရိံသု ပုဗ္ဗေ။|
    block |တေ လာဘသက္ကာရေ အပါတုဘောန္တေ၊ သန္ဓာပိတာ ဇန္တုဘိ သန္တိဓမ္မံ။|
  count |၉၃၂|
    block |အဇ္ဈေနမရိယာ ပထဝိံ ဇနိန္ဒာ၊ ဝေဿာ ကသိံ ပါရိစရိယဉ္စ သုဒ္ဒာ။|
    block |ဥပါဂု ပစ္စေကံ ယထာပဒေသံ၊ ကတာဟု ဧတေ ဝသိနာတိ အာဟု။|
  count |၉၃၃|
    block |ဧတဉ္စ သစ္စံ ဝစနံ ဘဝေယျ၊ ယထာ ဣဒံ ဘာသိတံ ဗြာဟ္မဏေဟိ။|
    block |နာခတ္တိယော ဇာတု လဘေထ ရဇ္ဇံ၊ နာဗြာဟ္မဏော မန္တပဒာနိ သိက္ခေ။|
    block |နာညတြ ဝေဿေဟိ ကသိံ ကရေယျ၊ သုဒ္ဒော န မုစ္စေ ပရပေသနာယ။|
  count |၉၃၄|
    block |ယသ္မာ စ ဧတံ ဝစနံ အဘူတံ၊ မုသာဝိမေ ဩဒရိယာ ဘဏန္တိ။|
    block |တဒပ္ပပညာ အဘိသဒ္ဒဟန္တိ၊ ပဿန္တိ တံ ပဏ္ဍိတာ အတ္တနာဝ။|
  count |၉၃၅|
    block |ခတျာ ဟိ ဝေဿာနံ ဗလိံ ဟရန္တိ၊ အာဒာယ သတ္ထာနိ စရန္တိ ဗြာဟ္မဏာ။|
    block |တံ တာဒိသံ သင်္ခုဘိတံ ပဘိန္နံ၊ ကသ္မာ ဗြဟ္မာ နုဇ္ဇု ကရောတိ လောကံ။|
  count |၉၃၆|
    block |သစေ ဟိ သော ဣဿရော သဗ္ဗလောကေ၊ ဗြဟ္မာ ဗဟူဘူတပတီ ပဇာနံ။|
    block |ကိံ သဗ္ဗလောကံ ဝိဒဟီ အလက္ခိံ၊ ကိံ သဗ္ဗလောကံ န သုခိံ အကာသိ။|
  count |၉၃၇|
    block |သစေ ဟိ သော ဣဿရော သဗ္ဗလောကေ၊ ဗြဟ္မာ ဗဟူဘူတပတီ ပဇာနံ။|
    block |မာယာ မုသာဝဇ္ဇမဒေန စာပိ၊ လောကံ အဓမ္မေန ကိမတ္ထမကာရိ။|
  count |၉၃၈|
    block |သစေ ဟိ သော ဣဿရော သဗ္ဗလောကေ၊ ဗြဟ္မာ ဗဟူဘူတပတီ ပဇာနံ။|
    block |အဓမ္မိကော ဘူတပတီ အရိဋ္ဌ၊ ဓမ္မေ သတိ ယော ဝိဒဟီ အဓမ္မံ။|
  count |၉၃၉|
    block |ကီဋာ ပဋင်္ဂါ ဥရဂါ စ ဘေကာ၊ ဟန္တွာ ကိမီ သုဇ္ဈတိ မက္ခိကာ စ။|
    block |ဧတေပိ ဓမ္မာ အနရိယရူပါ၊ ကမ္ဗောဇကာနံ ဝိတထာ ဗဟူနံ။|
  count |၉၄၀|
    block |သစေ ဟိ သော သုဇ္ဈတိ ယော ဟနာတိ၊ ဟတောပိ သော သဂ္ဂမုပေတိ ဌာနံ။|
    block |ဘောဝါဒိ ဘောဝါဒိန မာရယေယျုံ၊ ယေ စာပိ တေသံ အဘိသဒ္ဒဟေယျုံ။|
  count |၉၄၁|
    block |နေဝ မိဂါ န ပသူ နောပိ ဂါဝေါ၊ အာယာစန္တိ အတ္တဝဓာယ ကေစိ။|
    block |ဝိပ္ဖန္ဒမာနေ ဣဓ ဇီဝိကတ္ထာ၊ ယညေသု ပါဏေ ပသုမာရဘန္တိ။|
  count |၉၄၂|
    block |ယူပုဿနေ ပသုဗန္ဓေ စ ဗာလာ၊ စိတ္တေဟိ ဝဏ္ဏေဟိ မုခံ နယန္တိ။|
    block |အယံ တေ ယူပေါ ကာမဒုဟော ပရတ္ထ၊ ဘဝိဿတိ သဿတော သမ္ပရာယေ။|
  count |၉၄၃|
    block |သစေ စ ယူပေ မဏိသင်္ခမုတ္တံ၊ ဓညံ ဓနံ ရဇတံ ဇာတရူပံ။|
    block |သုက္ခေသု ကဋ္ဌေသု နဝေသု စာပိ၊ သစေ ဒုဟေ တိဒိဝေ သဗ္ဗကာမေ။|
    block |တေဝိဇ္ဇသင်္ဃာဝ ပုထူ ယဇေယျုံ၊ အဗြာဟ္မဏံ ကဉ္စိ န ယာဇယေယျုံ။|
  count |၉၄၄|
    block |ကုတော စ ယူပေ မဏိသင်္ခမုတ္တံ၊ ဓညံ ဓနံ ရဇတံ ဇာတရူပံ။|
    block |သုက္ခေသု ကဋ္ဌေသု နဝေသု စာပိ၊ ကုတော ဒုဟေ တိဒိဝေ သဗ္ဗကာမေ။|
  count |၉၄၅|
    block |သဌာ စ လုဒ္ဒာ စ ပလုဒ္ဓဗာလာ၊ စိတ္တေဟိ ဝဏ္ဏေဟိ မုခံ နယန္တိ။|
    block |အာဒာယ အဂ္ဂိံ မမ ဒေဟိ ဝိတ္တံ၊ တတော သုခီ ဟောဟိသိ သဗ္ဗကာမေ။|
  count |၉၄၆|
    block |တမဂ္ဂိဟုတ္တံ သရဏံ ပဝိဿ၊ စိတ္တေဟိ ဝဏ္ဏေဟိ မုခံ နယန္တိ။|
    block |ဩရောပယိတွာ ကေသမဿုံ နခဉ္စ၊ ဝေဒေဟိ ဝိတ္တံ အတိဂါဠှယန္တိ။|
  count |၉၄၇|
    block |ကာကာ ဥလူကံဝ ရဟော လဘိတွာ၊ ဧကံ သမာနံ ဗဟုကာ သမေစ္စ။|
    block |အန္နာနိ ဘုတွာ ကုဟကာ ကုဟိတွာ၊ မုဏ္ဍံ ကရိတွာ ယညပထောဿဇန္တိ။|
  count |၉၄၈|
    block |ဧဝဉှိ သော ဝဉ္စိတော ဗြာဟ္မဏေဟိ၊ ဧကော သမာနော ဗဟုကာ သမေစ္စ။|
    block |တေ ယောဂယောဂေန ဝိလုမ္ပမာနာ၊ ဒိဋ္ဌံ အဒိဋ္ဌေန ဓနံ ဟရန္တိ။|
  count |၉၄၉|
    block |အကာသိယာ ရာဇူဟိဝါနုသိဋ္ဌာ၊ တဒဿ အာဒာယ ဓနံ ဟရန္တိ။|
    block |တေ တာဒိသာ စောရသမာ အသန္တာ၊ ဝဇ္ဈာ န ဟညန္တိ အရိဋ္ဌ လောကေ။|
  count |၉၅၀|
    block |ဣန္ဒဿ ဗာဟာရသိ ဒက္ခိဏာတိ၊ ယညေသု ဆိန္ဒန္တိ ပလာသယဋ္ဌိံ။|
    block |တံ စေပိ သစ္စံ မဃဝါ ဆိန္နဗာဟု၊ ကေနဿ ဣန္ဒော အသုရေ ဇိနာတိ။|
  count |၉၅၁|
    block |တဉ္စေဝ တုစ္ဆံ မဃဝါ သမင်္ဂီ၊ ဟန္တာ အဝဇ္ဈော ပရမော သ ဒေဝေါ။|
    block |မန္တာ ဣမေ ဗြာဟ္မဏာ တုစ္ဆရူပါ၊ သန္ဒိဋ္ဌိကာ ဝဉ္စနာ ဧသ လောကေ။|
  count |၉၅၂|
    block |မာလာဂိရိ ဟိမဝါ ယော စ ဂိဇ္ဈော၊ သုဒဿနော နိသဘော ကုဝေရု။|
    block |ဧတေ စ အညေ စ နဂါ မဟန္တာ၊ စိတျာ ကတာ ယညကရေဟိ မာဟု။|
  count |၉၅၃|
    block |ယထာပကာရာနိ ဟိ ဣဋ္ဌကာနိ၊ စိတျာ ကတာ ယညကရေဟိ မာဟု။|
    block |န ပဗ္ဗတာ ဟောန္တိ တထာပကာရာ၊ အညာ ဒိသာ အစလာ တိဋ္ဌသေလာ။|
  count |၉၅၄|
    block |န ဣဋ္ဌကာ ဟောန္တိ သိလာ စိရေန၊ န တတ္ထ သဉ္ဇာယတိ အယော န လောဟံ။|
    block |ယညဉ္စ ဧတံ ပရိဝဏ္ဏယန္တာ၊ စိတျာ ကတာ ယညကရေဟိ မာဟု။|
  count |၉၅၅|
    block |အဇ္ဈာယကံ မန္တဂုဏူပပန္နံ၊ တပဿိနံ ယာစယောဂေါတိဓာဟု။|
    block |တီရေ သမုဒ္ဒဿုဒကံ သဇန္တံ၊ တံ သာဂရောဇ္ဈောဟရိ တေနပေယျော။|
  count |၉၅၆|
    block |ပရောသဟဿမ္ပိ သမန္တဝေဒေ၊ မန္တူပပန္နေ နဒိယော ဝဟန္တိ။|
    block |န တေန ဗျာပန္နရသူဒကာ န၊ ကသ္မာ သမုဒ္ဒော အတုလော အပေယျော။|
  count |၉၅၇|
    block |ယေ ကေစိ ကူပါ ဣဓ ဇီဝလောကေ၊ လောဏူဒကာ ကူပခဏေဟိ ခါတာ။|
    block |န ဗြာဟ္မဏဇ္ဈောဟရဏေန တေသု၊ အာပေါ အပေယျော ဒွိရသညု မာဟု။|
  count |၉၅၈|
    block |ပုရေ ပုရတ္ထာ ကာ ကဿ ဘရိယာ၊ မနော မနုဿံ အဇနေသိ ပုဗ္ဗေ။|
    block |တေနာပိ ဓမ္မေန န ကောစိ ဟီနော၊ ဧဝမ္ပိ ဝေါဿဂ္ဂဝိဘင်္ဂမာဟု။|
  count |၉၅၉|
    block |စဏ္ဍာလပုတ္တောပိ အဓိစ္စ ဝေဒေ၊ ဘာသေယျ မန္တေ ကုသလော မတီမာ။|
    block |န တဿ မုဒ္ဓါပိ ဖလေယျ သတ္တဓာ၊ မန္တာ ဣမေ အတ္တဝဓာယ ကတာ။|
  count |၉၆၀|
    block |ဝါစာကတာ ဂိဒ္ဓိကတာ ဂဟီတာ၊ ဒုမ္မောစယာ ကဗျပထာနုပန္နာ။|
    block |ဗာလာန စိတ္တံ ဝိသမေ နိဝိဋ္ဌံ၊ တဒပ္ပပညာ အဘိသဒ္ဒဟန္တိ။|
  count |၉၆၁|
    block |သီဟဿ ဗျဂ္ဃဿ စ ဒီပိနော စ၊ န ဝိဇ္ဇတီ ပေါရိသိယံဗလေန။|
    block |မနုဿဘာဝေါ စ ဂဝံဝ ပေက္ခေါ၊ ဇာတီ ဟိ တေသံ အသမာ သမာနာ။|
  count |၉၆၂|
    block |သစေ စ ရာဇာ ပထဝိံ ဝိဇိတွာ၊ သဇီဝဝါ အဿဝပါရိသဇ္ဇော။|
    block |သယမေဝ သော သတ္တုသင်္ဃံ ဝိဇေယျ၊ တဿပ္ပဇာ နိစ္စသုခီ ဘဝေယျ။|
  count |၉၆၃|
    block |ခတ္တိယမန္တာ စ တယော စ ဝေဒာ၊ အတ္ထေန ဧတေ သမကာ ဘဝန္တိ။|
    block |တေသဉ္စ အတ္ထံ အဝိနိစ္ဆိနိတွာ၊ န ဗုဇ္ဈတီ ဩဃပထံဝ ဆန္နံ။|
  count |၉၆၄|
    block |ခတ္တိယမန္တာ စ တယော စ ဝေဒာ၊ အတ္ထေန ဧတေ သမကာ ဘဝန္တိ။|
    block |လာဘော အလာဘော အယသော ယသော စ၊ သဗ္ဗေဝ တေသံ စတုန္နဉ္စ ဓမ္မာ။|
  count |၉၆၅|
    block |ယထာပိ ဣဗ္ဘာ ဓနဓညဟေတု၊ ကမ္မာနိ ကရောန္တိ ပုထူ ပထဗျာ။|
    block |တေဝိဇ္ဇသင်္ဃာ စ တထေဝ အဇ္ဇ၊ ကမ္မာနိ ကရောန္တိ ပုထူ ပထဗျာ။|
  count |၉၆၆|
    block |ဣဗ္ဘေဟိ ယေ တေ သမကာ ဘဝန္တိ၊ နိစ္စုဿုကာ ကာမဂုဏေသု ယုတ္တာ။|
    block |ကမ္မာနိ ကရောန္တိ ပုထူ ပထဗျာ၊ တဒပ္ပပညာ ဒွိရသညုရာ တေ။|
  count |၉၆၇|
    block |ကဿ ဘေရီ မုဒိင်္ဂါ စ၊ သင်္ခါပဏဝဒိန္ဒိမာ။|
    block |ပုရတော ပဋိပန္နာနိ၊ ဟာသယန္တာ ရထေသဘံ။|
  count |၉၆၈|
    block |ကဿ ကဉ္စနပဋ္ဋေန၊ ပုထုနာ ဝိဇ္ဇုဝဏ္ဏိနာ။|
    block |ယုဝါ ကလာပသန္နဒ္ဓေါ၊ ကော ဧတိ သိရိယာ ဇလံ။|
  count |၉၆၉|
    block |ဥက္ကာမုခပဟဋ္ဌံဝ၊ ခဒိရင်္ဂါရသန္နိဘံ။|
    block |မုခဉ္စ ရုစိရာ ဘာတိ၊ ကော ဧတိ သိရိယာ ဇလံ။|
  count |၉၇၀|
    block |ကဿ ဇမ္ဗောနဒံ ဆတ္တံ၊ သသလာကံ မနောရမံ။|
    block |အာဒိစ္စရံသာဝရဏံ၊ ကော ဧတိ သိရိယာ ဇလံ။|
  count |၉၇၁|
    block |ကဿ အင်္ဂံ ပရိဂ္ဂယှ၊ ဝါဠဗီဇနိမုတ္တမံ။|
    block |ဥဘတော ဝရပုညဿ၊ မုဒ္ဓနိ ဥပရူပရိ။|
  count |၉၇၂|
    block |ကဿ ပေခုဏဟတ္ထာနိ၊ စိတြာနိ စ မုဒူနိ စ။|
    block |ကဉ္စနမဏိဒဏ္ဍာနိ၊ စရန္တိ ဒုဘတော မုခံ။|
  count |၉၇၃|
    block |ခဒိရင်္ဂါရဝဏ္ဏာဘာ၊ ဥက္ကာမုခပဟံသိတာ။|
    block |ကဿေတေ ကုဏ္ဍလာ ဝဂ္ဂူ၊ သောဘန္တိ ဒုဘတော မုခံ။|
  count |၉၇၄|
    block |ကဿ ဝါတေန ဆုပိတာ၊ နိဒ္ဓန္တာ မုဒုကာဠကာ။|
    block |သောဘယန္တိ နလာဋန္တံ၊ နဘာ ဝိဇ္ဇုရိဝုဂ္ဂတာ။|
  count |၉၇၅|
    block |ကဿ ဧတာနိ အက္ခီနိ၊ အာယတာနိ ပုထူနိ စ။|
    block |ကော သောဘတိ ဝိသာလက္ခေါ၊ ကဿေတံ ဥဏ္ဏဇံ မုခံ။|
  count |၉၇၆|
    block |ကဿေတေ လပနဇာတာ၊ သုဒ္ဓါ သင်္ခဝရူပမာ။|
    block |ဘာသမာနဿ သောဘန္တိ၊ ဒန္တာ ကုပ္ပိလသာဒိသာ။|
  count |၉၇၇|
    block |ကဿ လာခါရသသမာ၊ ဟတ္ထပါဒာ သုခေဓိတာ။|
    block |ကော သော ဗိမ္ဗောဋ္ဌသမ္ပန္နော၊ ဒိဝါ သူရိယောဝ ဘာသတိ။|
  count |၉၇၈|
    block |ဟိမစ္စယေ ဟိမဝတိ၊ မဟာသာလောဝ ပုပ္ဖိတော။|
    block |ကော သော ဩဒာတပါဝါရော၊ ဇယံ ဣန္ဒောဝ သောဘတိ။|
  count |၉၇၉|
    block |သုဝဏ္ဏပီဠကာကိဏ္ဏံ၊ မဏိဒဏ္ဍဝိစိတ္တကံ။|
    block |ကော သော ပရိသမောဂယှ၊ ဤသံ ခဂ္ဂံ ပမုဉ္စတိ။|
  count |၉၈၀|
    block |သုဝဏ္ဏဝိကတာ စိတ္တာ၊ သုကတာ စိတ္တသိဗ္ဗနာ။|
    block |ကော သော ဩမုဉ္စတေ ပါဒာ၊ နမော ကတွာ မဟေသိနော။|
  count |၉၈၁|
    block |ဓတရဋ္ဌာ ဟိ တေ နာဂါ၊ ဣဒ္ဓိမန္တော ယသဿိနော။|
    block |သမုဒ္ဒဇာယ ဥပ္ပန္နာ၊ နာဂါ ဧတေ မဟိဒ္ဓိကာတိ။|
  stand |ဘူရိဒတ္တဇာတကံ ဆဋ္ဌံ။|
  count |  |
  block |၅၄၄။ စန္ဒကုမာရဇာတကံ ၇|
  count |၉၈၂|
    block |ရာဇာသိ လုဒ္ဒကမ္မော၊ ဧကရာဇာ ပုပ္ဖဝတီယာ။|
    block |သော ပုစ္ဆိ ဗြဟ္မဗန္ဓုံ၊ ခဏ္ဍဟာလံ ပုရောဟိတံ မူဠှံ။|
  count |၉၈၃|
    block |သဂ္ဂါန မဂ္ဂမာစိက္ခ၊ တွံသိ ဗြာဟ္မဏ ဓမ္မဝိနယကုသလော။|
    block |ယထာ ဣတော ဝဇန္တိ သုဂတိံ၊ နရာ ပုညာနိ ကတွာန။|
  count |၉၈၄|
    block |အတိဒာနံ ဒဒိတွာန၊ အဝဇ္ဈေ ဒေဝ ဃာတေတွာ။|
    block |ဧဝံ ဝဇန္တိ သုဂတိံ၊ နရာ ပုညာနိ ကတွာန။|
  count |၉၈၅|
    block |ကိံ ပန တံ အတိဒာနံ၊ ကေ စ အဝဇ္ဈာ ဣမသ္မိ လောကသ္မိံ။|
    block |ဧတဉ္စ ခေါ နော အက္ခါဟိ၊ ယဇိဿာမိ ဒဒာမိ ဒာနာနိ။|
  count |၉၈၆|
    block |ပုတ္တေဟိ ဒေဝ ယဇိတဗ္ဗံ၊ မဟေသီဟိ နေဂမေဟိ စ။|
    block |ဥသဘေဟိ အာဇာနိယေဟိ စတူဟိ၊ သဗ္ဗစတုက္ကေန ဒေဝ ယဇိတဗ္ဗံ။|
  count |၉၈၇|
    block |တံ သုတွာ အန္တေပုရေ၊ ကုမာရာ မဟေသိယော စ ဟညန္တု။|
    block |ဧကော အဟောသိ နိဂ္ဃောသော၊ ဘိသ္မာ အစ္စုဂ္ဂတော သဒ္ဒော။|
  count |၉၈၈|
    block |ဂစ္ဆထ ဝဒေထ ကုမာရေ၊ စန္ဒံ သူရိယဉ္စ ဘဒ္ဒသေနဉ္စ။|
    block |သူရဉ္စ ဝါမဂေါတ္တဉ္စ၊ ပစုရာ ကိရ ဟောထ ယညတ္ထာယ။|
  count |၉၈၉|
    block |ကုမာရိယောပိ ဝဒေထ၊ ဥပသေနံ ကောကိလဉ္စ မုဒိတဉ္စ။|
    block |နန္ဒဉ္စာပိ ကုမာရိံ၊ ပစုရာ ကိရ ဟောထ ယညတ္ထာယ။|
  count |၉၉၀|
    block |ဝိဇယမ္ပိ မယှံ မဟေသိံ၊ ဧရာဝတိံ ကေသိနိံ သုနန္ဒဉ္စ။|
    block |လက္ခဏဝရူပပန္နာ၊ ပစုရာ ကိရ ဟောထ ယညတ္ထာယ။|
  count |၉၉၁|
    block |ဂဟပတယော စ ဝဒေထ၊ ပုဏ္ဏမုခံ ဘဒ္ဒိယံ သိင်္ဂါလဉ္စ။|
    block |ဝဍ္ဎဉ္စာပိ ဂဟပတိံ၊ ပစုရာ ကိရ ဟောထ ယညတ္ထာယ။|
  count |၉၉၂|
    block |တေ တတ္ထ ဂဟပတယော၊ အဝေါစိသုံ သမာဂတာ ပုတ္တဒာရပရိကိဏ္ဏာ။|
    block |သဗ္ဗေဝ သိခိနော ဒေဝ ကရောဟိ၊ အထ ဝါ နော ဒာသေ သာဝေဟိ။|
  count |၉၉၃|
    block |အဘယံကရမ္ပိ မေ ဟတ္ထိံ၊ နာဠာဂိရိံ အစ္စုဂ္ဂတံ ဝရုဏဒန္တံ။|
    block |အာနေထ ခေါ နေ ခိပ္ပံ၊ ယညတ္ထာယ ဘဝိဿန္တိ။|
  count |၉၉၄|
    block |အဿရတနမ္ပိ ကေသိံ၊ သုရာမုခံ ပုဏ္ဏကံ ဝိနတကဉ္စ။|
    block |အာနေထ ခေါ နေ ခိပ္ပံ၊ ယညတ္ထာယ ဘဝိဿန္တိ။|
  count |၉၉၅|
    block |ဥသဘမ္ပိ ယူထပတိံ အနောဇံ၊ နိသဘံ ဂဝမ္ပတိံ တေပိ မယှံ အာနေထ။|
    block |သမူဟ ကရောန္တု သဗ္ဗံ၊ ယဇိဿာမိ ဒဒာမိ ဒာနာနိ။|
  count |၉၉၆|
    block |သဗ္ဗံ ပဋိယာဒေထ၊ ယညံ ပန ဥဂ္ဂတမှိ သူရိယမှိ။|
    block |အာဏာပေထ စ ကုမာရေ၊ အဘိရမန္တု ဣမံ ရတ္တိံ။|
  count |၉၉၇|
    block |သဗ္ဗံ ဥပဋ္ဌပေထ၊ ယညံ ပန ဥဂ္ဂတမှိ သူရိယမှိ။|
    block |ဝဒေထ ဒာနိ ကုမာရေ၊ အဇ္ဇ ခေါ ပစ္ဆိမာ ရတ္တိ။|
  count |၉၉၈|
    block |တံတံ မာတာ အဝစ၊ ရောဒန္တီ အာဂန္တွာ ဝိမာနတော။|
    block |ယညော ကိရ တေ ပုတ္တ၊ ဘဝိဿတိ စတူဟိ ပုတ္တေဟိ။|
  count |၉၉၉|
    block |သဗ္ဗေပိ မယှံ ပုတ္တာ စတ္တာ၊ စန္ဒသ္မိံ ဟညမာနသ္မိံ။|
    block |ပုတ္တေဟိ ယညံ ယဇိတွာန၊ သုဂတိံ သဂ္ဂံ ဂမိဿာမိ။|
  count |၁၀၀၀|
    block |မာ တံ ပုတ္တ သဒ္ဒဟေသိ၊ သုဂတိ ကိရ ဟောတိ ပုတ္တယညေန။|
    block |နိရယာနေသော မဂ္ဂေါ၊ နေသော မဂ္ဂေါ ဟိ သဂ္ဂါနံ။|
  count |၁၀၀၁|
    block |ဒာနာနိ ဒေဟိ ကောဏ္ဍည၊ အဟိံသာ သဗ္ဗဘူတဘဗျာနံ။|
    block |ဧသ မဂ္ဂေါ သုဂတိယာ၊ န စ မဂ္ဂေါ ပုတ္တယညေန။|
  count |၁၀၀၂|
    block |အာစရိယာနံ ဝစနာ၊ ဃာတေဿံ စန္ဒဉ္စ သူရိယဉ္စ။|
    block |ပုတ္တေဟိ ယညံ ယဇိတွာန ဒုစ္စဇေဟိ၊ သုဂတိံ သဂ္ဂံ ဂမိဿာမိ။|
  count |၁၀၀၃|
    block |တံတံ ပိတာပိ အဝစ၊ ဝသဝတ္တီ ဩရသံ သကံ ပုတ္တံ။|
    block |ယညော ကိရ တေ ပုတ္တ၊ ဘဝိဿတိ စတူဟိ ပုတ္တေဟိ။|
  count |၁၀၀၄|
    block |သဗ္ဗေပိ မယှံ ပုတ္တာ စတ္တာ၊ စန္ဒသ္မိံ ဟညမာနသ္မိံ။|
    block |ပုတ္တေဟိ ယညံ ယဇိတွာန၊ သုဂတိံ သဂ္ဂံ ဂမိဿာမိ။|
  count |၁၀၀၅|
    block |မာ တံ ပုတ္တ သဒ္ဒဟေသိ၊ သုဂတိ ကိရ ဟောတိ ပုတ္တယညေန။|
    block |နိရယာနေသော မဂ္ဂေါ၊ နေသော မဂ္ဂေါ ဟိ သဂ္ဂါနံ။|
  count |၁၀၀၆|
    block |ဒာနာနိ ဒေဟိ ကောဏ္ဍည၊ အဟိံသာ သဗ္ဗဘူတဘဗျာနံ။|
    block |ဧသ မဂ္ဂေါ သုဂတိယာ၊ န စ မဂ္ဂေါ ပုတ္တယညေန။|
  count |၁၀၀၇|
    block |အာစရိယာနံ ဝစနာ၊ ဃာတေဿံ စန္ဒဉ္စ သူရိယဉ္စ။|
    block |ပုတ္တေဟိ ယညံ ယဇိတွာန ဒုစ္စဇေဟိ၊ သုဂတိံ သဂ္ဂံ ဂမိဿာမိ။|
  count |၁၀၀၈|
    block |ဒာနာနိ ဒေဟိ ကောဏ္ဍည၊ အဟိံသာ သဗ္ဗဘူတဘဗျာနံ။|
    block |ပုတ္တပရိဝုတော တုဝံ၊ ရဋ္ဌံ ဇနပဒဉ္စ ပါလေဟိ။|
  count |၁၀၀၉|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |အပိ နိဂဠဗန္ဓကာပိ၊ ဟတ္ထီ အဿေ စ ပါလေမ။|
  count |၁၀၁၀|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |အပိ နိဂဠဗန္ဓကာပိ၊ ဟတ္ထိဆကဏာနိ ဥဇ္ဈေမ။|
  count |၁၀၁၁|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |အပိ နိဂဠဗန္ဓကာပိ၊ အဿဆကဏာနိ ဥဇ္ဈေမ။|
  count |၁၀၁၂|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |ယဿ ဟောန္တိ တဝ ကာမာ၊ အပိ ရဋ္ဌာ ပဗ္ဗာဇိတာ။|
    block |ဘိက္ခါစရိယံ စရိဿာမ။|
  count |၁၀၁၃|
    block |ဒုက္ခံ ခေါ မေ ဇနယထ၊ ဝိလပန္တာ ဇီဝိတဿ ကာမာ ဟိ။|
    block |မုဉ္စေထ ဒာနိ ကုမာရေ၊ အလမ္ပိ မေ ဟောတု ပုတ္တယညေန။|
  count |၁၀၁၄|
    block |ပုဗ္ဗေဝ ခေါသိ မေ ဝုတ္တော၊ ဒုက္ကရံ ဒုရဘိသမ္ဘဝဉ္စေတံ။|
    block |အထ နော ဥပက္ခဋဿ ယညဿ၊ ကသ္မာ ကရောသိ ဝိက္ခေပံ။|
  count |၁၀၁၅|
    block |သဗ္ဗေ ဝဇန္တိ သုဂတိံ၊ ယေ ယဇန္တိ ယေပိ ယာဇေန္တိ။|
    block |ယေ စာပိ အနုမောဒန္တိ၊ ယဇန္တာနံ ဧဒိသံ မဟာယညံ။|
  count |၁၀၁၆|
    block |အထ ကိဿ ဇနော ပုဗ္ဗေ၊ သောတ္ထာနံ ဗြာဟ္မဏေ အဝါစေသိ။|
    block |အထ နော အကာရဏသ္မာ၊ ယညတ္ထာယ ဒေဝ ဃာတေသိ။|
  count |၁၀၁၇|
    block |ပုဗ္ဗေဝ နော ဒဟရကာလေ၊ န ဟနေသိ န ဃာတေသိ။|
    block |ဒဟရမှာ ယောဗ္ဗနံ ပတ္တာ၊ အဒူသကာ တာတ ဟညာမ။|
  count |၁၀၁၈|
    block |ဟတ္ထိဂတေ အဿဂတေ၊ သန္နဒ္ဓေ ပဿ နော မဟာရာဇ။|
    block |ယုဒ္ဓေ ဝါ ယုဇ္ဈမာနေ ဝါ၊ န ဟိ မာဒိသာ သူရာ ဟောန္တိ ယညတ္ထာယ။|
  count |၁၀၁၉|
    block |ပစ္စန္တေ ဝါပိ ကုပိတေ၊ အဋဝီသု ဝါ မာဒိသေ နိယောဇေန္တိ။|
    block |အထ နော အကာရဏသ္မာ၊ အဘူမိယံ တာတ ဟညာမ။|
  count |၁၀၂၀|
    block |ယာပိ ဟိ တာ သကုဏိယော၊ ဝသန္တိ တိဏဃရာနိ ကတွာန။|
    block |တာသမ္ပိ ပိယာ ပုတ္တာ၊ အထ နော တွံ ဒေဝ ဃာတေသိ။|
  count |၁၀၂၁|
    block |မာ တဿ သဒ္ဒဟေသိ၊ န မံ ခဏ္ဍဟာလော ဃာတေယျ။|
    block |မမဉှိ သော ဃာတေတွာန၊ အနန္တရာ တမ္ပိ ဒေဝ ဃာတေယျ။|
  count |၁၀၂၂|
    block |ဂါမဝရံ နိဂမဝရံ ဒဒန္တိ၊ ဘောဂမ္ပိဿ မဟာရာဇ။|
    block |အထဂ္ဂပိဏ္ဍိကာပိ၊ ကုလေ ကုလေ ဟေတေ ဘုဉ္ဇန္တိ။|
  count |၁၀၂၃|
    block |တေသမ္ပိ တာဒိသာနံ၊ ဣစ္ဆန္တိ ဒုဗ္ဘိတုံ မဟာရာဇ။|
    block |ယေဘုယျေန ဧတေ၊ အကတညုနော ဗြာဟ္မဏာ ဒေဝ။|
  count |၁၀၂၄|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |အပိ နိဂဠဗန္ဓကာပိ၊ ဟတ္ထီ အဿေ စ ပါလေမ။|
  count |၁၀၂၅|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |အပိ နိဂဠဗန္ဓကာပိ၊ ဟတ္ထိဆကဏာနိ ဥဇ္ဈေမ။|
  count |၁၀၂၆|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |အပိ နိဂဠဗန္ဓကာပိ၊ အဿဆကဏာနိ ဥဇ္ဈေမ။|
  count |၁၀၂၇|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |ယဿ ဟောန္တိ တဝ ကာမာ၊ အပိ ရဋ္ဌာ ပဗ္ဗာဇိတာ။|
    block |ဘိက္ခါစရိယံ စရိဿာမ။|
  count |၁၀၂၈|
    block |ဒုက္ခံ ခေါ မေ ဇနယထ၊ ဝိလပန္တာ ဇီဝိတဿ ကာမာ ဟိ။|
    block |မုဉ္စေထ ဒာနိ ကုမာရေ၊ အလမ္ပိ မေ ဟောတု ပုတ္တယညေန။|
  count |၁၀၂၉|
    block |ပုဗ္ဗေဝ ခေါသိ မေ ဝုတ္တော၊ ဒုက္ကရံ ဒုရဘိသမ္ဘဝဉ္စေတံ။|
    block |အထ နော ဥပက္ခဋဿ ယညဿ၊ ကသ္မာ ကရောသိ ဝိက္ခေပံ။|
  count |၁၀၃၀|
    block |သဗ္ဗေ ဝဇန္တိ သုဂတိံ၊ ယေ ယဇန္တိ ယေပိ ယာဇေန္တိ။|
    block |ယေ စာပိ အနုမောဒန္တိ၊ ယဇန္တာနံ ဧဒိသံ မဟာယညံ။|
  count |၁၀၃၁|
    block |ယဒိ ကိရ ယဇိတွာ ပုတ္တေဟိ၊ ဒေဝလောကံ ဣတော စုတာ ယန္တိ။|
    block |ဗြာဟ္မဏော တာဝ ယဇတု၊ ပစ္ဆာပိ ယဇသိ တုဝံ ရာဇာ။|
  count |၁၀၃၂|
    block |ယဒိ ကိရ ယဇိတွာ ပုတ္တေဟိ၊ ဒေဝလောကံ ဣတော စုတာ ယန္တိ။|
    block |ဧသွေဝ ခဏ္ဍဟာလော၊ ယဇတံ သကေဟိ ပုတ္တေဟိ။|
  count |၁၀၃၃|
    block |ဧဝံ ဇာနန္တော ခဏ္ဍဟာလော၊ ကိံ ပုတ္တကေ န ဃာတေသိ။|
    block |သဗ္ဗဉ္စ ဉာတိဇနံ၊ အတ္တာနဉ္စ န ဃာတေသိ။|
  count |၁၀၃၄|
    block |သဗ္ဗေ ဝဇန္တိ နိရယံ၊ ယေ ယဇန္တိ ယေပိ ယာဇေန္တိ။|
    block |ယေ စာပိ အနုမောဒန္တိ၊ ယဇန္တာနံ ဧဒိသံ မဟာယညံ။|
  count |၁၀၃၅|
    block |သစေ ဟိ သော သုဇ္ဈတိ ယော ဟနာတိ၊ ဟတောပိ သော သဂ္ဂမုပေတိ ဌာနံ။|
    block |ဘောဝါဒိ ဘောဝါဒိန မာရယေယျုံ၊ ယေ စာပိ တေသံ အဘိသဒ္ဒဟေယျုံ။|
  count |၁၀၃၆|
    block |ကထဉ္စ ကိရ ပုတ္တကာမာယော၊ ဂဟပတယော ဃရဏိယော စ။|
    block |နဂရမှိ န ဥပရဝန္တိ ရာဇာနံ၊ မာ ဃာတယိ ဩရသံ ပုတ္တံ။|
  count |၁၀၃၇|
    block |ကထဉ္စ ကိရ ပုတ္တကာမာယော၊ ဂဟပတယော ဃရဏိယော စ။|
    block |နဂရမှိ န ဥပရဝန္တိ ရာဇာနံ၊ မာ ဃာတယိ အတြဇံ ပုတ္တံ။|
  count |၁၀၃၈|
    block |ရညော စမှိ အတ္ထကာမော၊ ဟိတော စ သဗ္ဗဇနပဒဿ။|
    block |န ကောစိ အဿ ပဋိဃံ၊ မယာ ဇာနပဒော န ပဝေဒေတိ။|
  count |၁၀၃၉|
    block |ဂစ္ဆထ ဝေါ ဃရဏိယော၊ တာတဉ္စ ဝဒေထ ခဏ္ဍဟာလဉ္စ။|
    block |မာ ဃာတေထ ကုမာရေ၊ အဒူသကေ သီဟသင်္ကာသေ။|
  count |၁၀၄၀|
    block |ဂစ္ဆထ ဝေါ ဃရဏိယော၊ တာတဉ္စ ဝဒေထ ခဏ္ဍဟာလဉ္စ။|
    block |မာ ဃာတေထ ကုမာရေ၊ အပေက္ခိတေ သဗ္ဗလောကဿ။|
  count |၁၀၄၁|
    block |ယံ နူနာဟံ ဇာယေယျံ၊ ရထကာရကုလေသု ဝါ။|
    block |ပုက္ကုသကုလေသု ဝါ ဝေဿေသု ဝါ ဇာယေယျံ။|
    block |န ဟဇ္ဇ မံ ရာဇ ယညေ ဃာတေယျ။|
  count |၁၀၄၂|
    block |သဗ္ဗာ သီမန္တိနိယော ဂစ္ဆထ၊ အယျဿ ခဏ္ဍဟာလဿ။|
    block |ပါဒေသု နိပတထ၊ အပရာဓာဟံ န ပဿာမိ။|
  count |၁၀၄၃|
    block |သဗ္ဗာ သီမန္တိနိယော ဂစ္ဆထ၊ အယျဿ ခဏ္ဍဟာလဿ။|
    block |ပါဒေသု နိပတထ၊ ကိန္တေ ဘန္တေ မယံ အဒူသေမ။|
  count |၁၀၄၄|
    block |ကပဏာ ဝိလပတိ သေလာ၊ ဒိသွာန ဘာတရေ ဥပနီတတ္တေ။|
    block |ယညော ကိရ မေ ဥက္ခိပိတော၊ တာတေန သဂ္ဂကာမေန။|
  count |၁၀၄၅|
    block |အာဝတ္တိ ပရိဝတ္တိ စ၊ ဝသုလော သမ္မုခါ ရညော။|
    block |မာ နော ပိတရံ အဝဓိ၊ ဒဟရမှာ ယောဗ္ဗနံ ပတ္တာ။|
  count |၁၀၄၆|
    block |ဧသော တေ ဝသုလ ပိတာ၊ သမေဟိ ပိတရာ သဟ။|
    block |ဒုက္ခံ ခေါ မေ ဇနယသိ၊ ဝိလပန္တော အန္တေပုရသ္မိံ။|
    block |မုဉ္စေထ ဒာနိ ကုမာရေ၊ အလမ္ပိ မေ ဟောတု ပုတ္တယညေန။|
  count |၁၀၄၇|
    block |ပုဗ္ဗေဝ ခေါသိ မေ ဝုတ္တော၊ ဒုက္ကရံ ဒုရဘိသမ္ဘဝဉ္စေတံ။|
    block |အထ နော ဥပက္ခဋဿ ယညဿ၊ ကသ္မာ ကရောသိ ဝိက္ခေပံ။|
  count |၁၀၄၈|
    block |သဗ္ဗေ ဝဇန္တိ သုဂတိံ၊ ယေ ယဇန္တိ ယေပိ ယာဇေန္တိ။|
    block |ယေ စာပိ အနုမောဒန္တိ၊ ယဇန္တာနံ ဧဒိသံ မဟာယညံ။|
  count |၁၀၄၉|
    block |သဗ္ဗရတနဿ ယညော ဥပက္ခဋော၊ ဧကရာဇ တဝ ပဋိယတ္တော။|
    block |အဘိနိက္ခမဿု ဒေဝ၊ သဂ္ဂံ ဂတော တွံ ပမောဒိဿသိ။|
  count |၁၀၅၀|
    block |ဒဟရာ သတ္တသတာ ဧတာ၊ စန္ဒကုမာရဿ ဘရိယာယော။|
    block |ကေသေ ပကိရိတွာန၊ ရောဒန္တိယော မဂ္ဂမနုယာယိံသု။|
  count |၁၀၅၁|
    block |အပရာ ပန သောကေန၊ နိက္ခန္တာ နန္ဒနေ ဝိယ ဒေဝါ။|
    block |ကေသေ ပကိရိတွာန၊ ရောဒန္တိယော မဂ္ဂမနုယာယိံသု။|
  count |၁၀၅၂|
    block |ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျန္တိ စန္ဒသူရိယာ၊ ယညတ္ထာယ ဧကရာဇဿ။|
  count |၁၀၅၃|
    block |ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျန္တိ စန္ဒသူရိယာ၊ မာတု ကတွာ ဟဒယသောကံ။|
  count |၁၀၅၄|
    block |ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျန္တိ စန္ဒသူရိယာ၊ ဇနဿ ကတွာ ဟဒယသောကံ။|
  count |၁၀၅၅|
    block |မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျန္တိ စန္ဒသူရိယာ၊ ယညတ္ထာယ ဧကရာဇဿ။|
  count |၁၀၅၆|
    block |မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျန္တိ စန္ဒသူရိယာ၊ မာတု ကတွာ ဟဒယသောကံ။|
  count |၁၀၅၇|
    block |မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျန္တိ စန္ဒသူရိယာ၊ ဇနဿ ကတွာ ဟဒယသောကံ။|
  count |၁၀၅၈|
    block |ယဿု ပုဗ္ဗေ ဟတ္ထိဝရဓုရဂတေ၊ ဟတ္ထီဟိ အနုဝဇန္တိ။|
    block |တျဇ္ဇ စန္ဒသူရိယာ၊ ဥဘောဝ ပတ္တိကာ ယန္တိ။|
  count |၁၀၅၉|
    block |ယဿု ပုဗ္ဗေ အဿဝရဓုရဂတေ၊ အဿေဟိ အနုဝဇန္တိ။|
    block |တျဇ္ဇ စန္ဒသူရိယာ၊ ဥဘောဝ ပတ္တိကာ ယန္တိ။|
  count |၁၀၆၀|
    block |ယဿု ပုဗ္ဗေ ရထဝရဓုရဂတေ၊ ရထေဟိ အနုဝဇန္တိ။|
    block |တျဇ္ဇ စန္ဒသူရိယာ၊ ဥဘောဝ ပတ္တိကာ ယန္တိ။|
  count |၁၀၆၁|
    block |ယေဟိဿု ပုဗ္ဗေ နီယိံသု၊ တပနီယကပ္ပနေဟိ တုရင်္ဂေဟိ။|
    block |တျဇ္ဇ စန္ဒသူရိယာ၊ ဥဘောဝ ပတ္တိကာ ယန္တိ။|
  count |၁၀၆၂|
    block |ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။|
    block |ယဇတေတ္ထ ဧကရာဇာ၊ သမ္မူဠှော စတူဟိ ပုတ္တေဟိ။|
  count |၁၀၆၃|
    block |ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။|
    block |ယဇတေတ္ထ ဧကရာဇာ၊ သမ္မူဠှော စတူဟိ ကညာဟိ။|
  count |၁၀၆၄|
    block |ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။|
    block |ယဇတေတ္ထ ဧကရာဇာ၊ သမ္မူဠှော စတူဟိ မဟေသီဟိ။|
  count |၁၀၆၅|
    block |ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။|
    block |ယဇတေတ္ထ ဧကရာဇာ၊ သမ္မူဠှော စတူဟိ ဂဟပတီဟိ။|
  count |၁၀၆၆|
    block |ယဒိ သကုဏိ မံသမိစ္ဆသိ၊ ဍယဿု ပုဗ္ဗေ ပုပ္ဖဝတိယာ။|
    block |ယဇတေတ္ထ ဧကရာဇာ၊ သမ္မူဠှော စတူဟိ ဟတ္ထီဟိ။|
  count |၁၀၆၇|
    block |ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။|
    block |ယဇတေတ္ထ ဧကရာဇာ၊ သမ္မူဠှော စတူဟိ အဿေဟိ။|
  count |၁၀၆၈|
    block |ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။|
    block |ယဇတေတ္ထ ဧကရာဇာ၊ သမ္မူဠှော စတူဟိ ဥသဘေဟိ။|
  count |၁၀၆၉|
    block |ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။|
    block |ယဇတေတ္ထ ဧကရာဇာ၊ သမ္မူဠှော သဗ္ဗစတုက္ကေန။|
  count |၁၀၇၀|
    block |အယမဿ ပါသာဒော၊ ဣဒံ အန္တေပုရံ သုရမဏီယံ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၇၁|
    block |ဣဒမဿ ကူဋာဂါရံ၊ သောဝဏ္ဏံ ပုပ္ဖမလျဝိကိဏ္ဏံ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၇၂|
    block |ဣဒမဿ ဥယျာနံ၊ သုပုပ္ဖိတံ သဗ္ဗကာလိကံ ရမ္မံ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၇၃|
    block |ဣဒမဿ အသောကဝနံ၊ သုပုပ္ဖိတံ သဗ္ဗကာလိကံ ရမ္မံ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၇၄|
    block |ဣဒမဿ ကဏိကာရဝနံ၊ သုပုပ္ဖိတံ သဗ္ဗကာလိကံ ရမ္မံ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၇၅|
    block |ဣဒမဿ ပါဋလိဝနံ၊ သုပုပ္ဖိတံ သဗ္ဗကာလိကံ ရမ္မံ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၇၆|
    block |ဣဒမဿ အမ္ဗဝနံ၊ သုပုပ္ဖိတံ သဗ္ဗကာလိကံ ရမ္မံ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၇၇|
    block |အယမဿ ပေါက္ခရဏီ၊ သဉ္ဆန္နာ ပဒုမပုဏ္ဍရီကေဟိ။|
    block |နာဝါ စ သောဝဏ္ဏဝိကတာ၊ ပုပ္ဖဝလ္လိယာ စိတ္တာ သုရမဏီယာ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၇၈|
    block |ဣဒမဿ ဟတ္ထိရတနံ၊ ဧရာဝဏော ဂဇော ဗလီ ဒန္တီ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၇၉|
    block |ဣဒမဿ အဿရတနံ၊ ဧကခူရော အဿော။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၈၀|
    block |အယမဿ အဿရထော၊ သာဠိယ နိဂ္ဃောသော သုဘော ရတနဝိစိတ္တော။|
    block |ယတ္ထဿု အယျပုတ္တာ၊ သောဘိံသု နန္ဒနေ ဝိယ ဒေဝါ။|
    block |တေဒာနိ အယျပုတ္တာ၊ စတ္တာရော ဝဓာယ နိန္နီတာ။|
  count |၁၀၈၁|
    block |ကထံ နာမ သာမသမသုန္ဒရေဟိ၊ စန္ဒနမုဒုကဂတ္တေဟိ။|
    block |ရာဇာ ယဇိဿတေ ယညံ၊ သမ္မူဠှော စတူဟိ ပုတ္တေဟိ။|
  count |၁၀၈၂|
    block |ကထံ နာမ သာမသမသုန္ဒရာဟိ၊ စန္ဒနမုဒုကဂတ္တာဟိ။|
    block |ရာဇာ ယဇိဿတေ ယညံ၊ သမ္မူဠှော စတူဟိ ကညာဟိ။|
  count |၁၀၈၃|
    block |ကထံ နာမ သာမသမသုန္ဒရာဟိ၊ စန္ဒနမုဒုကဂတ္တာဟိ။|
    block |ရာဇာ ယဇိဿတေ ယညံ၊ သမ္မူဠှော စတူဟိ မဟေသီဟိ။|
  count |၁၀၈၄|
    block |ကထံ နာမ သာမသမသုန္ဒရေဟိ၊ စန္ဒနမုဒုကဂတ္တေဟိ။|
    block |ရာဇာ ယဇိဿတေ ယညံ၊ သမ္မူဠှော စတူဟိ ဂဟပတီဟိ။|
  count |၁၀၈၅|
    block |ယထာ ဟောန္တိ ဂါမနိဂမာ၊ သုညာ အမနုဿကာ ဗြဟာရညာ။|
    block |တထာ ဟေဿတိ ပုပ္ဖဝတိယာ၊ ယိဋ္ဌေသု စန္ဒသူရိယေသု။|
  count |၁၀၈၆|
    block |ဥမ္မတ္တိကာ ဘဝိဿာမိ၊ ဘူနဟတာ ပံသုနာ စ ပရိကိဏ္ဏာ။|
    block |သစေ စန္ဒဝရံ ဟန္တိ၊ ပါဏာ မေ ဒေဝ ရုဇ္ဈန္တိ။|
  count |၁၀၈၇|
    block |ဥမ္မတ္တိကာ ဘဝိဿာမိ၊ ဘူနဟတာ ပံသုနာ စ ပရိကိဏ္ဏာ။|
    block |သစေ သူရိယဝရံ ဟန္တိ၊ ပါဏာ မေ ဒေဝ ရုဇ္ဈန္တိ။|
  count |၁၀၈၈|
    block |ကိံ နု မာ န ရမာပေယျုံ၊ အညမညံ ပိယံဝဒာ။|
    block |ဃဋ္ဋိကာ ဥပရိက္ခီ စ၊ ပေါက္ခရဏီ စ ဘာရိကာ။|
    block |စန္ဒသူရိယေသု နစ္စန္တိယော၊ သမာ တာသံ န ဝိဇ္ဇတိ။|
  count |၁၀၈၉|
    block |ဣမံ မယှံ ဟဒယသောကံ၊ ပဋိမုဉ္စတု ခဏ္ဍဟာလ တဝ မာတာ။|
    block |ယော မယှံ ဟဒယသောကော၊ စန္ဒမှိ ဝဓာယ နိန္နီတေ။|
  count |၁၀၉၀|
    block |ဣမံ မယှံ ဟဒယသောကံ၊ ပဋိမုဉ္စတု ခဏ္ဍဟာလ တဝ မာတာ။|
    block |ယော မယှံ ဟဒယသောကော၊ သူရိယမှိ ဝဓာယ နိန္နီတေ။|
  count |၁၀၉၁|
    block |ဣမံ မယှံ ဟဒယသောကံ၊ ပဋိမုဉ္စတု ခဏ္ဍဟာလ တဝ ဇာယာ။|
    block |ယော မယှံ ဟဒယသောကော၊ စန္ဒမှိ ဝဓာယ နိန္နီတေ။|
  count |၁၀၉၂|
    block |ဣမံ မယှံ ဟဒယသောကံ၊ ပဋိမုဉ္စတု ခဏ္ဍဟာလ တဝ ဇာယာ။|
    block |ယော မယှံ ဟဒယသောကော၊ သူရိယမှိ ဝဓာယ နိန္နီတေ။|
  count |၁၀၉၃|
    block |မာ စ ပုတ္တေ မာ စ ပတိံ၊ အဒ္ဒက္ခိ ခဏ္ဍဟာလ တဝ မာတာ။|
    block |ယော ဃာတေသိ ကုမာရေ၊ အဒူသကေ သီဟသင်္ကာသေ။|
  count |၁၀၉၄|
    block |မာ စ ပုတ္တေ မာ စ ပတိံ၊ အဒ္ဒက္ခိ ခဏ္ဍဟာလ တဝ မာတာ။|
    block |ယော ဃာတေသိ ကုမာရေ၊ အပေက္ခိတေ သဗ္ဗလောကဿ။|
  count |၁၀၉၅|
    block |မာ စ ပုတ္တေ မာ စ ပတိံ၊ အဒ္ဒက္ခိ ခဏ္ဍဟာလ တဝ ဇာယာ။|
    block |ယော ဃာတေသိ ကုမာရေ၊ အဒူသကေ သီဟသင်္ကာသေ။|
  count |၁၀၉၆|
    block |မာ စ ပုတ္တေ မာ စ ပတိံ၊ အဒ္ဒက္ခိ ခဏ္ဍဟာလ တဝ ဇာယာ။|
    block |ယော ဃာတေသိ ကုမာရေ၊ အပေက္ခိတေ သဗ္ဗလောကဿ။|
  count |၁၀၉၇|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |အပိ နိဂဠဗန္ဓကာပိ၊ ဟတ္ထီ အဿေ စ ပါလေမ။|
  count |၁၀၉၈|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |အပိ နိဂဠဗန္ဓကာပိ၊ ဟတ္ထိဆကဏာနိ ဥဇ္ဈေမ။|
  count |၁၀၉၉|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |အပိ နိဂဠဗန္ဓကာပိ၊ အဿဆကဏာနိ ဥဇ္ဈေမ။|
  count |၁၁၀၀|
    block |မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။|
    block |ယဿ ဟောန္တိ တဝ ကာမာ၊ အပိ ရဋ္ဌာ ပဗ္ဗာဇိတာ။|
    block |ဘိက္ခါစရိယံ စရိဿာမ။|
  count |၁၁၀၁|
    block |ဒိဗ္ဗံ ဒေဝ ဥပယာစန္တိ၊ ပုတ္တတ္ထိကာပိ ဒလိဒ္ဒာ။|
    block |ပဋိဘာနာနိပိ ဟိတွာ၊ ပုတ္တေ န လဘန္တိ ဧကစ္စာ။|
  count |၁၁၀၂|
    block |အာသီသိကာနိ ကရောန္တိ၊ ပုတ္တာ နော ဇာယန္တု တတော ပပုတ္တာ။|
    block |အထ နော အကာရဏသ္မာ၊ ယညတ္ထာယ ဒေဝ ဃာတေသိ။|
  count |၁၁၀၃|
    block |ဥပယာစိတကေန ပုတ္တံ လဘန္တိ၊ မာ တာတ နော အဃာတေသိ။|
    block |မာ ကိစ္ဆာလဒ္ဓကေဟိ ပုတ္တေဟိ၊ ယဇိတ္ထော ဣမံ ယညံ။|
  count |၁၁၀၄|
    block |ဥပယာစိတကေန ပုတ္တံ လဘန္တိ၊ မာ တာတ နော အဃာတေသိ။|
    block |မာ ကပဏလဒ္ဓကေဟိ ပုတ္တေဟိ၊ အမ္မာယ နော ဝိပ္ပဝါသေသိ။|
  count |၁၁၀၅|
    block |ဗဟုဒုက္ခါ ပေါသိယ စန္ဒံ၊ အမ္မ တုဝံ ဇီယသေ ပုတ္တံ။|
    block |ဝန္ဒာမိ ခေါ တေ ပါဒေ၊ လဘတံ တာတော ပရလောကံ။|
  count |၁၁၀၆|
    block |ဟန္ဒ စ မံ ဥပဂုယှ၊ ပါဒေ တေ အမ္မ ဝန္ဒိတုံ ဒေဟိ။|
    block |ဂစ္ဆာမိ ဒာနိ ပဝါသံ၊ ယညတ္ထာယ ဧကရာဇဿ။|
  count |၁၁၀၇|
    block |ဟန္ဒ စ မံ ဥပဂုယှ၊ ပါဒေ တေ အမ္မ ဝန္ဒိတုံ ဒေဟိ။|
    block |ဂစ္ဆာမိ ဒာနိ ပဝါသံ၊ မာတု ကတွာ ဟဒယသောကံ။|
  count |၁၁၀၈|
    block |ဟန္ဒ စ မံ ဥပဂုယှ၊ ပါဒေ တေ အမ္မ ဝန္ဒိတုံ ဒေဟိ။|
    block |ဂစ္ဆာမိ ဒာနိ ပဝါသံ၊ ဇနဿ ကတွာ ဟဒယသောကံ။|
  count |၁၁၀၉|
    block |ဟန္ဒ စ ပဒုမပတ္တာနံ၊ မောဠိံ ဗန္ဓဿု ဂေါတမိပုတ္တ။|
    block |စမ္ပကဒလမိဿာယော၊ ဧသာ တေ ပေါရာဏိကာ ပကတိ။|
  count |၁၁၁၀|
    block |ဟန္ဒ စ ဝိလေပနံ တေ၊ ပစ္ဆိမကံ စန္ဒနံ ဝိလိမ္ပဿု။|
    block |ယေဟိ စ သုဝိလိတ္တော၊ သောဘသိ ရာဇပရိသာယံ။|
  count |၁၁၁၁|
    block |ဟန္ဒ စ မုဒုကာနိ ဝတ္ထာနိ၊ ပစ္ဆိမကံ ကာသိကံ နိဝါသေဟိ။|
    block |ယေဟိ စ သုနိဝတ္ထော၊ သောဘသိ ရာဇပရိသာယံ။|
  count |၁၁၁၂|
    block |မုတ္တာမဏိကနကဝိဘူသိတာနိ၊ ဂဏှဿု ဟတ္ထာဘရဏာနိ။|
    block |ယေဟိ စ ဟတ္ထာဘရဏေဟိ၊ သောဘသိ ရာဇပရိသာယံ။|
  count |၁၁၁၃|
    block |န ဟိ နူနာယံ ရဋ္ဌပါလော၊ ဘူမိပတိ ဇနပဒဿ ဒာယာဒော။|
    block |လောကိဿရော မဟန္တော၊ ပုတ္တေ သ္နေဟံ ဇနယတိ။|
  count |၁၁၁၄|
    block |မယှမ္ပိ ပိယာ ပုတ္တာ၊ အတ္တာ စ ပိယော တုမှေ စ ဘရိယာယော။|
    block |သဂ္ဂဉ္စ ပတ္ထယာနော၊ တေနာဟံ ဃာတယိဿာမိ။|
  count |၁၁၁၅|
    block |မံ ပဌမံ ဃာတေဟိ၊ မာ မေ ဟဒယံ ဒုက္ခံ ဖာလေသိ။|
    block |အလင်္ကတော သုန္ဒရကော၊ ပုတ္တော ဒေဝ တဝ သုခုမာလော။|
  count |၁၁၁၆|
    block |ဟန္ဒယျ မံ ဟနဿု၊ ပရလောကေ စန္ဒကေန ဟေဿာမိ။|
    block |ပုညံ ကရဿု ဝိပုလံ၊ ဝိစရာမ ဥဘောပိ ပရလောကေ။|
  count |၁၁၁၇|
    block |မာ တွံ စန္ဒေ ရုစ္စိ မရဏံ၊ ဗဟုကာ တဝ ဒေဝရာ ဝိသာလက္ခိ။|
    block |တေ တံ ရမယိဿန္တိ၊ ယိဋ္ဌသ္မိံ ဂေါတမိပုတ္တေ။|
  count |၁၁၁၈|
    block |ဧဝံ ဝုတ္တေ စန္ဒာ အတ္တာနံ၊ ဟန္တိ ဟတ္ထတလကေဟိ။|
    block |အလမေတ္ထ ဇီဝိတေန၊ ပိဿာမိ ဝိသံ မရိဿာမိ။|
  count |၁၁၁၉|
    block |န ဟိ နူနိမဿ ရညော၊ မိတ္တာမစ္စာ စ ဝိဇ္ဇရေ သုဟဒာ။|
    block |ယေ န ဝဒန္တိ ရာဇာနံ၊ မာ ဃာတယိ ဩရသေ ပုတ္တေ။|
  count |၁၁၂၀|
    block |န ဟိ နူနိမဿ ရညော၊ ဉာတီ မိတ္တာ စ ဝိဇ္ဇရေ သုဟဒာ။|
    block |ယေ န ဝဒန္တိ ရာဇာနံ၊ မာ ဃာတယိ အတြဇေ ပုတ္တေ။|
  count |၁၁၂၁|
    block |ဣမေ တေပိ မယှံ ပုတ္တာ၊ ဂုဏိနော ကာယူရဓာရိနော ရာဇ။|
    block |တေဟိပိ ယဇဿု ယညံ၊ အထ မုဉ္စတု ဂေါတမိပုတ္တေ။|
  count |၁၁၂၂|
    block |ဗိလသတံ မံ ကတွာန၊ ယဇဿု သတ္တဓာ မဟာရာဇ။|
    block |မာ ဇေဋ္ဌပုတ္တမဝဓိ၊ အဒူသကံ သီဟသင်္ကာသံ။|
  count |၁၁၂၃|
    block |ဗိလသတံ မံ ကတွာန၊ ယဇဿု သတ္တဓာ မဟာရာဇ။|
    block |မာ ဇေဋ္ဌပုတ္တမဝဓိ၊ အပေက္ခိတံ သဗ္ဗလောကဿ။|
  count |၁၁၂၄|
    block |ဗဟုကာ တဝ ဒိန္နာဘရဏာ၊ ဥစ္စာဝစာ သုဘဏိတမှိ။|
    block |မုတ္တာမဏိဝေဠုရိယာ၊ ဧတံ တေ ပစ္ဆိမကံ ဒာနံ။|
  count |၁၁၂၅|
    block |ယေသံ ပုဗ္ဗေ ခန္ဓေသု၊ ဖုလ္လာ မာလာဂုဏာ ဝိဝတ္တိံသု။|
    block |တေသဇ္ဇပိ သုနိသိတော၊ နေတ္တိံသော ဝိဝတ္တိဿတိ ခန္ဓေသု။|
  count |၁၁၂၆|
    block |ယေသံ ပုဗ္ဗေ ခန္ဓေသု၊ စိတ္တာ မာလာဂုဏာ ဝိဝတ္တိံသု။|
    block |တေသဇ္ဇပိ သုနိသိတော၊ နေတ္တိံသော ဝိဝတ္တိဿတိ ခန္ဓေသု။|
  count |၁၁၂၇|
    block |အစိရံ ဝတ နေတ္တိံသော၊ ဝိဝတ္တိဿတိ ရာဇပုတ္တာနံ ခန္ဓေသု။|
    block |အထ မမ ဟဒယံ န ဖလတိ၊ တာဝ ဒဠှဗန္ဓဉ္စ မေ အာသိ။|
  count |၁၁၂၈|
    block |ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျာထ စန္ဒသူရိယာ၊ ယညတ္ထာယ ဧကရာဇဿ။|
  count |၁၁၂၉|
    block |ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျာထ စန္ဒသူရိယာ၊ မာတု ကတွာ ဟဒယသောကံ။|
  count |၁၁၃၀|
    block |ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျာထ စန္ဒသူရိယာ၊ ဇနဿ ကတွာ ဟဒယသောကံ။|
  count |၁၁၃၁|
    block |မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျာထ စန္ဒသူရိယာ၊ ယညတ္ထာယ ဧကရာဇဿ။|
  count |၁၁၃၂|
    block |မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျာထ စန္ဒသူရိယာ၊ မာတု ကတွာ ဟဒယသောကံ။|
  count |၁၁၃၃|
    block |မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။|
    block |နိယျာထ စန္ဒသူရိယာ၊ ဇနဿ ကတွာ ဟဒယသောကံ။|
  count |၁၁၃၄|
    block |သဗ္ဗသ္မိံ ဥပက္ခဋသ္မိံ၊ နိသီဒိတေ စန္ဒသ္မိံ ယညတ္ထာယ။|
    block |ပဉ္စာလရာဇဓီတာ ပဉ္ဇလိကာ၊ သဗ္ဗပရိသာယ သမနုပရိယာယိ။|
  count |၁၁၃၅|
    block |ယေန သစ္စေန ခဏ္ဍဟာလော၊ ပါပကမ္မံ ကရောတိ ဒုမ္မေဓော။|
    block |ဧတေန သစ္စဝဇ္ဇေန၊ သမင်္ဂိနီ သာမိကေန ဟောမိ။|
  count |၁၁၃၆|
    block |ယေ ဣဓတ္ထိ အမနုဿာ၊ ယာနိ စ ယက္ခဘူတဘဗျာနိ။|
    block |ကရောန္တု မေ ဝေယျာဝဋိကံ၊ သမင်္ဂိနီ သာမိကေန ဟောမိ။|
  count |၁၁၃၇|
    block |ယာ ဒေဝတာ ဣဓာဂတာ၊ ယာနိ စ ယက္ခဘူတဘဗျာနိ။|
    block |သရဏေသိနိံ အနာထံ တာယထ မံ၊ ယာစာမဟံ ပတိမာဟံ အဇေယံ။|
  count |၁၁၃၈|
    block |တံ သုတွာ အမနုဿော၊ အယောကူဋံ ပရိဗ္ဘမေတွာန။|
    block |ဘယမဿ ဇနယန္တော၊ ရာဇာနံ ဣဒမဝေါစ။|
  count |၁၁၃၉|
    block |ဗုဇ္ဈဿု ခေါ ရာဇကလိ၊ မာ တာဟံ မတ္ထကံ နိတာဠေသိံ။|
    block |မာ ဇေဋ္ဌပုတ္တမဝဓိ၊ အဒူသကံ သီဟသင်္ကာသံ။|
  count |၁၁၄၀|
    block |ကော တေ ဒိဋ္ဌော ရာဇကလိ၊ ပုတ္တဘရိယာယော ဟညမာနာယော။|
    block |သေဋ္ဌိ စ ဂဟပတယော၊ အဒူသကာ သဂ္ဂကာမာ ဟိ။|
  count |၁၁၄၁|
    block |တံ သုတွာ ခဏ္ဍဟာလော၊ ရာဇာ စ အဗ္ဘုတမိဒံ ဒိသွာန။|
    block |သဗ္ဗေသံ ဗန္ဓနာနိ မောစေသုံ၊ ယထာ တံ အနုပဃာတံ။|
  count |၁၁၄၂|
    block |သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။|
    block |သဗ္ဗေ ဧကေကလေဍ္ဍုကမဒံသု၊ ဧသ ဝဓော ခဏ္ဍဟာလဿ။|
  count |၁၁၄၃|
    block |သဗ္ဗေ ပဝိဋ္ဌာ နိရယံ၊ ယထာ တံ ပါပကံ ကရိတွာန။|
    block |န ဟိ ပါပကမ္မံ ကတွာ၊ လဗ္ဘာ သုဂတိံ ဣတော ဂန္တုံ။|
  count |၁၁၄၄|
    block |သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။|
    block |စန္ဒံ အဘိသိဉ္စိံသု၊ သမာဂတာ ရာဇပရိသာ စ။|
  count |၁၁၄၅|
    block |သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။|
    block |စန္ဒံ အဘိသိဉ္စိံသု၊ သမာဂတာ ရာဇကညာယော စ။|
  count |၁၁၄၆|
    block |သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။|
    block |စန္ဒံ အဘိသိဉ္စိံသု၊ သမာဂတာ ဒေဝပရိသာ စ။|
  count |၁၁၄၇|
    block |သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။|
    block |စန္ဒံ အဘိသိဉ္စိံသု၊ သမာဂတာ ဒေဝကညာယော စ။|
  count |၁၁၄၈|
    block |သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။|
    block |စေလုက္ခေပမကရုံ၊ သမာဂတာ ရာဇပရိသာ စ။|
  count |၁၁၄၉|
    block |သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။|
    block |စေလုက္ခေပမကရုံ၊ သမာဂတာ ရာဇကညာယော စ။|
  count |၁၁၅၀|
    block |သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။|
    block |စေလုက္ခေပမကရုံ၊ သမာဂတာ ဒေဝပရိသာ စ။|
  count |၁၁၅၁|
    block |သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။|
    block |စေလုက္ခေပမကရုံ၊ သမာဂတာ ဒေဝကညာယော စ။|
  count |၁၁၅၂|
    block |သဗ္ဗေသု ဝိပ္ပမုတ္တေသု၊ ဗဟူ အာနန္ဒိတာ အဟုံ။|
    block |နန္ဒိံ ပဝေသိ နဂရံ၊ ဗန္ဓနာ မောက္ခေါ အဃောသိတ္ထာတိ။|
  stand |စန္ဒကုမာရဇာတကံ သတ္တမံ။|
  count |  |
  block |၅၄၅။ မဟာနာရဒကဿပဇာတကံ ၈|
  count |၁၁၅၃|
    block |အဟု ရာဇာ ဝိဒေဟာနံ၊ အင်္ဂတိ နာမ ခတ္တိယော။|
    block |ပဟူတယောဂ္ဂေါ ဓနိမာ၊ အနန္တဗလပေါရိသော။|
  count |၁၁၅၄|
    block |သော စ ပန္နရသိံ ရတ္တိံ၊ ပုရိမယာမေ အနာဂတေ။|
    block |စာတုမာသာ ကောမုဒိယာ၊ အမစ္စေ သန္နိပါတယိ။|
  count |၁၁၅၅|
    block |ပဏ္ဍိတေ သုတသမ္ပန္နေ၊ မိတပုဗ္ဗေ ဝိစက္ခဏေ။|
    block |ဝိဇယဉ္စ သုနာမဉ္စ၊ သေနာပတိံ အလာတကံ။|
  count |၁၁၅၆|
    block |တမနုပုစ္ဆိ ဝေဒေဟော၊ ပစ္စေကံ ဗြူထ သံ ရုစိံ။|
    block |စာတုမာသာ ကောမုဒဇ္ဇ၊ ဇုဏှံ ဗျပဟတံ တမံ။|
    block |ကာယဇ္ဇ ရတိယာ ရတ္တိံ၊ ဝိဟရေမု ဣမံ ဥတုံ။|
  count |၁၁၅၇|
    block |တတော သေနာပတိ ရညော၊ အလာတော ဧတဒဗြဝိ။|
    block |ဟဋ္ဌံ ယောဂ္ဂံ ဗလံ သဗ္ဗံ၊ သေနံ သန္နာဟယာမသေ။|
  count |၁၁၅၈|
    block |နိယျာမ ဒေဝ ယုဒ္ဓါယ၊ အနန္တဗလပေါရိသာ။|
    block |ယေ တေ ဝသံ န အာယန္တိ၊ ဝသံ ဥပနယာမသေ။|
    block |ဧသာ မယှံ သကာ ဒိဋ္ဌိ၊ အဇိတံ ဩဇိနာမသေ။|
  count |၁၁၅၉|
    block |အလာတဿ ဝစော သုတွာ၊ သုနာမော ဧတဒဗြဝိ။|
    block |သဗ္ဗေ တုယှံ မဟာရာဇ၊ အမိတ္တာ ဝသမာဂတာ။|
  count |၁၁၆၀|
    block |နိက္ခိတ္တသတ္ထာ ပစ္စတ္ထာ၊ နိဝါတမနုဝတ္တရေ။|
    block |ဥတ္တမော ဥဿဝေါ အဇ္ဇ၊ န ယုဒ္ဓံ မမ ရုစ္စတိ။|
  count |၁၁၆၁|
    block |အန္နပါနဉ္စ ခဇ္ဇဉ္စ၊ ခိပ္ပံ အဘိဟရန္တု တေ။|
    block |ရမဿု ဒေဝ ကာမေဟိ၊ နစ္စဂီတေ သုဝါဒိတေ။|
  count |၁၁၆၂|
    block |သုနာမဿ ဝစော သုတွာ၊ ဝိဇယော ဧတဒဗြဝိ။|
    block |သဗ္ဗေ ကာမာ မဟာရာဇ၊ နိစ္စံ တဝ မုပဋ္ဌိတာ။|
  count |၁၁၆၃|
    block |န ဟေတေ ဒုလ္လဘာ ဒေဝ၊ တဝ ကာမေဟိ မောဒိတုံ။|
    block |သဒာပိ ကာမာ သုလဘာ၊ နေတံ စိတ္တမတံ မမ။|
  count |၁၁၆၄|
    block |သမဏံ ဗြာဟ္မဏံ ဝါပိ၊ ဥပါသေမု ဗဟုဿုတံ။|
    block |ယော နဇ္ဇ ဝိနယေ ကင်္ခံ၊ အတ္ထဓမ္မဝိဒူ ဣသေ။|
  count |၁၁၆၅|
    block |ဝိဇယဿ ဝစော သုတွာ၊ ရာဇာ အင်္ဂတိ မဗြဝိ။|
    block |ယထာ ဝိဇယော ဘဏတိ၊ မယှမ္ပေတံဝ ရုစ္စတိ။|
  count |၁၁၆၆|
    block |သမဏံ ဗြာဟ္မဏံ ဝါပိ၊ ဥပါသေမု ဗဟုဿုတံ။|
    block |ယော နဇ္ဇ ဝိနယေ ကင်္ခံ၊ အတ္ထဓမ္မဝိဒူ ဣသေ။|
  count |၁၁၆၇|
    block |သဗ္ဗေဝ သန္တာ ကရောထ မတိံ၊ ကံ ဥပါသေမု ပဏ္ဍိတံ။|
    block |ယော နဇ္ဇ ဝိနယေ ကင်္ခံ၊ အတ္ထဓမ္မဝိဒူ ဣသေ။|
  count |၁၁၆၈|
    block |ဝေဒေဟဿ ဝစော သုတွာ၊ အလာတော ဧတဒဗြဝိ။|
    block |အတ္ထာယံ မိဂဒာယသ္မိံ၊ အစေလော ဓီရသမ္မတော။|
  count |၁၁၆၉|
    block |ဂုဏော ကဿပဂေါတ္တာယံ၊ သုတော စိတြကထီ ဂဏီ။|
    block |တံ ဒေဝ ပယိရုပါသေမု၊ သော နော ကင်္ခံ ဝိနေဿတိ။|
  count |၁၁၇၀|
    block |အလာတဿ ဝစော သုတွာ၊ ရာဇာ စောဒေသိ သာရထိံ။|
    block |မိဂဒာယံ ဂမိဿာမ၊ ယုတ္တံ ယာနံ ဣဓာနယ။|
  count |၁၁၇၁|
    block |တဿ ယာနံ အယောဇေသုံ၊ ဒန္တံ ရူပိယပက္ခရံ။|
    block |သုက္ကမဋ္ဌပရိဝါရံ၊ ပဏ္ဍရံ ဒောသိနာမုခံ။|
  count |၁၁၇၂|
    block |တတြာသုံ ကုမုဒာယုတ္တာ၊ စတ္တာရော သိန္ဓဝါ ဟယာ။|
    block |အနိလူပမသမုပ္ပါတာ၊ သုဒန္တာ သောဏ္ဏမာလိနော။|
  count |၁၁၇၃|
    block |သေတစ္ဆတ္တံ သေတရထော၊ သေတဿာ သေတဗီဇနီ။|
    block |ဝေဒေဟော သဟမစ္စေဟိ၊ နိယျံ စန္ဒောဝ သောဘတိ။|
  count |၁၁၇၄|
    block |တမနုယာယိံသု ဗဟဝေါ၊ ဣန္ဒိခဂ္ဂဓရာ ဗလီ။|
    block |အဿပိဋ္ဌိဂတာ ဝီရာ၊ နရာ နရဝရာဓိပံ။|
  count |၁၁၇၅|
    block |သော မုဟုတ္တံဝ ယာယိတွာ၊ ယာနာ ဩရုယှ ခတ္တိယော။|
    block |ဝေဒေဟော သဟမစ္စေဟိ၊ ပတ္တီ ဂုဏမုပါဂမိ။|
  count |၁၁၇၆|
    block |ယေပိ တတ္ထ တဒာ အာသုံ၊ ဗြာဟ္မဏိဗ္ဘာ သမာဂတာ။|
    block |န တေ အပနယီ ရာဇာ၊ အကတံ ဘူမိမာဂတေ။|
  count |၁၁၇၇|
    block |တတော သော မုဒုကာ ဘိသိယာ၊ မုဒုစိတ္တကသန္ထတေ။|
    block |မုဒုပစ္စတ္ထတေ ရာဇာ၊ ဧကမန္တံ ဥပါဝိသိ။|
  count |၁၁၇၈|
    block |နိသဇ္ဇ ရာဇာ သမ္မောဒိ၊ ကထံ သာရဏိယံ တတော။|
    block |ကစ္စိ ယာပနိယံ ဘန္တေ၊ ဝါတာနမဝိယဂ္ဂတာ။|
  count |၁၁၇၉|
    block |ကစ္စိ အကသိရာ ဝုတ္တိ၊ လဘသိ ပိဏ္ဍယာပနံ။|
    block |အပါဗာဓော စသိ ကစ္စိ၊ စက္ခုံ န ပရိဟာယတိ။|
  count |၁၁၈၀|
    block |တံ ဂုဏော ပဋိသမ္မောဒိ၊ ဝေဒေဟံ ဝိနယေ ရတံ။|
    block |ယာပနီယံ မဟာရာဇ၊ သဗ္ဗမေတံ တဒူဘယံ။|
  count |၁၁၈၁|
    block |ကစ္စိ တုယှမ္ပိ ဝေဒေဟ၊ ပစ္စန္တာ န ဗလီယရေ။|
    block |ကစ္စိ အရောဂံ ယောဂ္ဂံ တေ၊ ကစ္စိ ဝဟတိ ဝါဟနံ။|
    block |ကစ္စိ တေ ဗျာဓယော နတ္ထိ၊ သရီရဿုပတာပိယာ။|
  count |၁၁၈၂|
    block |ပဋိသမ္မောဒိတော ရာဇာ၊ တတော ပုစ္ဆိ အနန္တရာ။|
    block |အတ္ထံ ဓမ္မဉ္စ ဉာယဉ္စ၊ ဓမ္မကာမော ရထေသဘော။|
  count |၁၁၈၃|
    block |ကထံ ဓမ္မံ စရေ မစ္စော၊ မာတာပိတူသု ကဿပ။|
    block |ကထံ စရေ အာစရိယေ၊ ပုတ္တဒာရေ ကထံ စရေ။|
  count |၁၁၈၄|
    block |ကထံ စရေယျ ဝုဍ္ဎေသု၊ ကထံ သမဏဗြာဟ္မဏေ။|
    block |ကထဉ္စ ဗလကာယသ္မိံ၊ ကထံ ဇနပဒေ စရေ။|
  count |၁၁၈၅|
    block |ကထံ ဓမ္မံ စရိတွာန၊ မစ္စာ ဂစ္ဆန္တိ သုဂ္ဂတိံ။|
    block |ကထဉ္စေကေ အဓမ္မဋ္ဌာ၊ ပတန္တိ နိရယံ အထော။|
  count |၁၁၈၆|
    block |ဝေဒေဟဿ ဝစော သုတွာ၊ ကဿပေါ ဧတဒဗြဝိ။|
    block |သုဏောဟိ မေ မဟာရာဇ၊ သစ္စံ အဝိတထံ ပဒံ။|
  count |၁၁၈၇|
    block |နတ္ထိ ဓမ္မစရိတဿ၊ ဖလံ ကလျာဏပါပကံ။|
    block |နတ္ထိ ဒေဝ ပရော လောကော၊ ကော တတော ဟိ ဣဓာဂတော။|
  count |၁၁၈၈|
    block |နတ္ထိ ဒေဝ ပိတရော ဝါ၊ ကုတော မာတာ ကုတော ပိတာ။|
    block |နတ္ထိ အာစရိယော နာမ၊ အဒန္တံ ကော ဒမေဿတိ။|
  count |၁၁၈၉|
    block |သမတုလျာနိ ဘူတာနိ၊ နတ္ထိ ဇေဋ္ဌာပစာယိကာ။|
    block |နတ္ထိ ဗလံ ဝီရိယံ ဝါ၊ ကုတော ဥဋ္ဌာနပေါရိသံ။|
    block |နိယတာနိ ဟိ ဘူတာနိ၊ ယထာ ဂေါဋဝိသော တထာ။|
  count |၁၁၉၀|
    block |လဒ္ဓေယျံ လဘတေ မစ္စော၊ တတ္ထ ဒာနဖလံ ကုတော။|
    block |နတ္ထိ ဒာနဖလံ ဒေဝ၊ အဝသော ဒေဝဝီရိယော။|
  count |၁၁၉၁|
    block |ဗာလေဟိ ဒာနံ ပညတ္တံ၊ ပဏ္ဍိတေဟိ ပဋိစ္ဆိတံ။|
    block |အဝသာ ဒေန္တိ ဓီရာနံ၊ ဗာလာ ပဏ္ဍိတမာနိနော။|
  count |၁၁၉၂|
    block |သတ္တိမေ သဿတာ ကာယာ၊ အစ္ဆေဇ္ဇာ အဝိကောပိနော။|
    block |တေဇော ပထဝီ အာပေါ စ၊ ဝါယော သုခံ ဒုခဉ္စိမေ။|
    block |ဇီဝေ စ သတ္တိမေ ကာယာ၊ ယေသံ ဆေတ္တာ န ဝိဇ္ဇတိ။|
  count |၁၁၉၃|
    block |နတ္ထိ ဟန္တာ ဝ ဆေတ္တာ ဝါ၊ ဟညေ ယေဝါပိ ကောစိ နံ။|
    block |အန္တရေနေဝ ကာယာနံ၊ သတ္ထာနိ ဝီတိဝတ္တရေ။|
  count |၁၁၉၄|
    block |ယော စာပိ သိရမာဒာယ၊ ပရေသံ နိသိတာသိနာ။|
    block |န သော ဆိန္ဒတိ တေ ကာယေ၊ တတ္ထ ပါပဖလံ ကုတော။|
  count |၁၁၉၅|
    block |စုလ္လာသီတိမဟာကပ္ပေ၊ သဗ္ဗေ သုဇ္ဈန္တိ သံသရံ။|
    block |အနာဂတေ တမှိ ကာလေ၊ သညတောပိ န သုဇ္ဈတိ။|
  count |၁၁၉၆|
    block |စရိတွာပိ ဗဟုံ ဘဒြံ၊ နေဝ သုဇ္ဈန္တိနာဂတေ။|
    block |ပါပဉ္စေပိ ဗဟုံ ကတွာ၊ တံ ခဏံ နာတိဝတ္တရေ။|
  count |၁၁၉၇|
    block |အနုပုဗ္ဗေန နော သုဒ္ဓိ၊ ကပ္ပါနံ စုလ္လသီတိယာ။|
    block |နိယတိံ နာတိဝတ္တာမ၊ ဝေလန္တမိဝ သာဂရော။|
  count |၁၁၉၈|
    block |ကဿပဿ ဝစော သုတွာ၊ အလာတော ဧတဒဗြဝိ။|
    block |ယထာ ဘဒန္တော ဘဏတိ၊ မယှမ္ပေတံဝ ရုစ္စတိ။|
  count |၁၁၉၉|
    block |အဟမ္ပိ ပုရိမံ ဇာတိံ၊ သရေ သံသရိတတ္တနော။|
    block |ပိင်္ဂလော နာမဟံ အာသိံ၊ လုဒ္ဒော ဂေါဃာတကော ပုရေ။|
  count |၁၂၀၀|
    block |ဗာရာဏသိယံ ဖီတာယံ၊ ဗဟုံ ပါပံ ကတံ မယာ။|
    block |ဗဟူ မယာ ဟတာ ပါဏာ၊ မဟိံသာ သူကရာ အဇာ။|
  count |၁၂၀၁|
    block |တတော စုတော ဣဓ ဇာတော၊ ဣဒ္ဓေ သေနာပတီကုလေ။|
    block |နတ္ထိ နူန ဖလံ ပါပံ၊ ယောဟံ န နိရယံ ဂတော။|
  count |၁၂၀၂|
    block |အထေတ္ထ ဗီဇကော နာမ၊ ဒာသော အာသိ ပဋစ္စရီ။|
    block |ဥပေါသထံ ဥပဝသန္တော၊ ဂုဏသန္တိကုပါဂမိ။|
  count |၁၂၀၃|
    block |ကဿပဿ ဝစော သုတွာ၊ အလာတဿ စ ဘာသိတံ။|
    block |ပဿသန္တော မုဟုံ ဥဏှံ၊ ရုဒံ အဿူနိ ဝတ္တယိ။|
  count |၁၂၀၄|
    block |တမနုပုစ္ဆိ ဝေဒေဟော၊ ကိမတ္ထံ သမ္မ ရောဒသိ။|
    block |ကိံ တေ သုတံ ဝါ ဒိဋ္ဌံ ဝါ၊ ကိံ မံ ဝေဒေသိ ဝေဒနံ။|
  count |၁၂၀၅|
    block |ဝေဒေဟဿ ဝစော သုတွာ၊ ဗီဇကော ဧတဒဗြဝိ။|
    block |နတ္ထိ မေ ဝေဒနာ ဒုက္ခါ၊ မဟာရာဇ သုဏောဟိ မေ။|
  count |၁၂၀၆|
    block |အဟမ္ပိ ပုရိမံ ဇာတိံ၊ သရာမိ သုခမတ္တနော။|
    block |သာကေတာဟံ ပုရေ အာသိံ၊ ဘာဝသေဋ္ဌိ ဂုဏေ ရတော။|
  count |၁၂၀၇|
    block |သမ္မတော ဗြာဟ္မဏိဗ္ဘာနံ၊ သံဝိဘာဂရတော သုစိ။|
    block |န စာပိ ပါပကံ ကမ္မံ၊ သရာမိ ကတမတ္တနော။|
  count |၁၂၀၈|
    block |တတော စုတာဟံ ဝေဒေဟ၊ ဣဓ ဇာတော ဒုရိတ္ထိယာ။|
    block |ဂဗ္ဘမှိ ကုမ္ဘဒာသိယာ၊ ယတော ဇာတော သုဒုဂ္ဂတော။|
  count |၁၂၀၉|
    block |ဧဝမ္ပိ ဒုဂ္ဂတော သန္တော၊ သမစရိယံ အဓိဋ္ဌိတော။|
    block |ဥပဍ္ဎဘာဂံ ဘတ္တဿ၊ ဒဒာမိ ယော မေ ဣစ္ဆတိ။|
  count |၁၂၁၀|
    block |စာတုဒ္ဒသိံ ပဉ္စဒသိံ၊ သဒာ ဥပဝသာမဟံ။|
    block |န စာပိ ဘူတေ ဟိံသာမိ၊ ထေယျဉ္စာပိ ဝိဝဇ္ဇယိံ။|
  count |၁၂၁၁|
    block |သဗ္ဗမေဝ ဟိ နူနေတံ၊ သုစိဏ္ဏံ ဘဝတိ နိပ္ဖလံ။|
    block |နိရတ္ထံ မညိဒံ သီလံ၊ အလာတော ဘာသတီ ယထာ။|
  count |၁၂၁၂|
    block |ကလိမေဝ နူန ဂဏှာမိ၊ အသိပ္ပေါ ဓုတ္တကော ယထာ။|
    block |ကဋံ အလာတော ဂဏှာတိ၊ ကိတဝေါသိက္ခိတော ယထာ။|
  count |၁၂၁၃|
    block |ဒွာရံ နပ္ပဋိပဿာမိ၊ ယေန ဂစ္ဆာမိ သုဂ္ဂတိံ။|
    block |တသ္မာ ရာဇ ပရောဒာမိ၊ သုတွာ ကဿပဘာသိတံ။|
  count |၁၂၁၄|
    block |ဗီဇကဿ ဝစော သုတွာ၊ ရာဇာ အင်္ဂတိ မဗြဝိ။|
    block |နတ္ထိ ဒွာရံ သုဂတိယာ၊ နိယတိံ ကင်္ခ ဗီဇက။|
  count |၁၂၁၅|
    block |သုခံ ဝါ ယဒိ ဝါ ဒုက္ခံ၊ နိယတိယာ ကိရ လဗ္ဘတိ။|
    block |သံသာရသုဒ္ဓိ သဗ္ဗေသံ၊ မာ တုရိတ္ထော အနာဂတေ။|
  count |၁၂၁၆|
    block |အဟမ္ပိ ပုဗ္ဗေ ကလျာဏော၊ ဗြာဟ္မဏိဗ္ဘေသု ဗျာဝဋော။|
    block |ဝေါဟာရမနုသာသန္တော၊ ရတိဟီနော တဒန္တရာ။|
  count |၁၂၁၇|
    block |ပုနပိ ဘန္တေ ဒက္ခေမု၊ သင်္ဂတိ စေ ဘဝိဿတိ။|
    block |ဣဒံ ဝတွာန ဝေဒေဟော၊ ပစ္စဂါ သနိဝေသနံ။|
  count |၁၂၁၈|
    block |တတော ရတျာ ဝိဝသာနေ၊ ဥပဋ္ဌာနမှိ အင်္ဂတိ။|
    block |အမစ္စေ သန္နိပါတေတွာ၊ ဣဒံ ဝစနမဗြဝိ။|
  count |၁၂၁၉|
    block |စန္ဒကေ မေ ဝိမာနသ္မိံ၊ သဒာ ကာမေ ဝိဓေန္တု မေ။|
    block |မာ ဥပဂစ္ဆုံ အတ္ထေသု၊ ဂုယှပ္ပကာသိယေသု စ။|
  count |၁၂၂၀|
    block |ဝိဇယော စ သုနာမော စ၊ သေနာပတိ အလာတကော။|
    block |ဧတေ အတ္ထေ နိသီဒန္တု၊ ဝေါဟာရကုသလာ တယော။|
  count |၁၂၂၁|
    block |ဣဒံ ဝတွာန ဝေဒေဟော၊ ကာမေဝ ဗဟုမညထ။|
    block |န စာပိ ဗြာဟ္မဏိဗ္ဘေသု၊ အတ္ထေ ကိသ္မိဉ္စိ ဗျာဝဋော။|
  count |၁၂၂၂|
    block |တတော ဒွေသတ္တရတ္တဿ၊ ဝေဒေဟဿတြဇာ ပိယာ။|
    block |ရာဇကညာ ရုစာ နာမ၊ ဓာတိမာတရမဗြဝိ။|
  count |၁၂၂၃|
    block |အလင်္ကရောထ မံ ခိပ္ပံ၊ သခိယော စာလင်္ကရောန္တု မေ။|
    block |သုဝေ ပန္နရသော ဒိဗျော၊ ဂစ္ဆံ ဣဿရသန္တိကေ။|
  count |၁၂၂၄|
    block |တဿာ မာလျံ အဘိဟရိံသု၊ စန္ဒနဉ္စ မဟာရဟံ။|
    block |မဏိသင်္ခမုတ္တာရတနံ၊ နာနာရတ္တေ စ အမ္ဗရေ။|
  count |၁၂၂၅|
    block |တဉ္စ သောဝဏ္ဏယေ ပီဌေ၊ နိသိန္နံ ဗဟုကိတ္ထိယော။|
    block |ပရိကိရိယ ပသောဘိံသု၊ ရုစံ ရုစိရဝဏ္ဏိနိံ။|
  count |၁၂၂၆|
    block |သာ စ သခိမဇ္ဈဂတာ၊ သဗ္ဗာဘရဏဘူသိတာ။|
    block |သတေရတာ အဗ္ဘမိဝ၊ စန္ဒကံ ပါဝိသီ ရုစာ။|
  count |၁၂၂၇|
    block |ဥပသင်္ကမိတွာ ဝေဒေဟံ၊ ဝန္ဒိတွာ ဝိနယေ ရတံ။|
    block |သုဝဏ္ဏခစိတေ ပီဌေ၊ ဧကမန္တံ ဥပါဝိသိ။|
  count |၁၂၂၈|
    block |တဉ္စ ဒိသွာန ဝေဒေဟော၊ အစ္ဆရာနံဝ သင်္ဂမံ။|
    block |ရုစံ သခိမဇ္ဈဂတံ၊ ဣဒံ ဝစနမဗြဝိ။|
  count |၁၂၂၉|
    block |ကစ္စိ ရမသိ ပါသာဒေ၊ အန္တောပေါက္ခရဏိံ ပတိ။|
    block |ကစ္စိ ဗဟုဝိဓံ ခဇ္ဇံ၊ သဒာ အဘိဟရန္တိ တေ။|
  count |၁၂၃၀|
    block |ကစ္စိ ဗဟုဝိဓံ မာလျံ၊ ဩစိနိတွာ ကုမာရိယော။|
    block |ဃရကေ ကရောထ ပစ္စေကံ၊ ခိဍ္ဍာရတိရတာ မုဟုံ။|
  count |၁၂၃၁|
    block |ကေန ဝါ ဝိကလံ တုယှံ၊ ကိံ ခိပ္ပံ အာဟရန္တု တေ။|
    block |မနောကရဿု ကုဍ္ဍမုခီ၊ အပိ စန္ဒသမမှိပိ။|
  count |၁၂၃၂|
    block |ဝေဒေဟဿ ဝစော သုတွာ၊ ရုစာ ပိတရမဗြဝိ။|
    block |သဗ္ဗမေတံ မဟာရာဇ၊ လဗ္ဘတိဿရသန္တိကေ။|
  count |၁၂၃၃|
    block |သုဝေ ပန္နရသော ဒိဗျော၊ သဟဿံ အာဟရန္တု မေ။|
    block |ယထာဒိန္နဉ္စ ဒဿာမိ၊ ဒာနံ သဗ္ဗဝနီသွဟံ။|
  count |၁၂၃၄|
    block |ရုစာယ ဝစနံ သုတွာ၊ ရာဇာ အင်္ဂတိ မဗြဝိ။|
    block |ဗဟုံ ဝိနာသိတံ ဝိတ္တံ၊ နိရတ္ထံ အဖလံ တယာ။|
  count |၁၂၃၅|
    block |ဥပေါသထေ ဝသံ နိစ္စံ၊ အန္နပါနံ န ဘုဉ္ဇသိ။|
    block |နိယတေတံ အဘုတ္တဗ္ဗံ၊ နတ္ထိ ပုညံ အဘုဉ္ဇတော။|
  count |၁၂၃၆|
    block |ဗီဇကောပိ ဟိ သုတွာန၊ တဒာ ကဿပဘာသိတံ။|
    block |ပဿသန္တော မုဟုံ ဥဏှံ၊ ရုဒံ အဿူနိ ဝတ္တယိ။|
  count |၁၂၃၇|
    block |ယာဝ ရုစေ ဇီဝမာနာ၊ မာ ဘတ္တမပနာမယိ။|
    block |နတ္ထိ ဘဒ္ဒေ ပရော လောကော၊ ကိံ နိရတ္ထံ ဝိဟညသိ။|
  count |၁၂၃၈|
    block |ဝေဒေဟဿ ဝစော သုတွာ၊ ရုစာ ရုစိရဝဏ္ဏိနီ။|
    block |ဇာနံ ပုဗ္ဗာပရံ ဓမ္မံ၊ ပိတရံ ဧတဒဗြဝိ။|
  count |၁၂၃၉|
    block |သုတမေဝ ပုရေ အာသိ၊ သက္ခိ ဒိဋ္ဌမိဒံ မယာ။|
    block |ဗာလူပသေဝီ ယော ဟောတိ၊ ဗာလောဝ သမပဇ္ဇထ။|
  count |၁၂၄၀|
    block |မူဠှော ဟိ မူဠှမာဂမ္မ၊ ဘိယျော မောဟံ နိဂစ္ဆတိ။|
    block |ပတိရူပံ အလာတေန၊ ဗီဇကေန စ မုယှိတုံ။|
  count |၁၂၄၁|
    block |တွဉ္စ ဒေဝါသိ သပ္ပညော၊ ဓီရော အတ္ထဿ ကောဝိဒော။|
    block |ကထံ ဗာလေဟိ သဒိသံ၊ ဟီနဒိဋ္ဌိံ ဥပါဂမိ။|
  count |၁၂၄၂|
    block |သစေပိ သံသာရပထေန သုဇ္ဈတိ၊ နိရတ္ထိယာ ပဗ္ဗဇ္ဇာ ဂုဏဿ။|
    block |ကီဋောဝ အဂ္ဂိံ ဇလိတံ အပါပတံ၊ ဥပပဇ္ဇတိ မောဟမူဠှော နဂ္ဂဘာဝံ။|
  count |၁၂၄၃|
    block |သံသာရသုဒ္ဓီတိ ပုရေ နိဝိဋ္ဌာ၊ ကမ္မံ ဝိဒူသေန္တိ ဗဟူ အဇာနံ။|
    block |ပုဗ္ဗေ ကလီ ဒုဂ္ဂဟိတောဝအတ္ထာ၊ ဒုမ္မော စ ယာ ဗလိသာ အမ္ဗုဇောဝ။|
  count |၁၂၄၄|
    block |ဥပမံ တေ ကရိဿာမိ၊ မဟာရာဇ တဝတ္ထိယာ။|
    block |ဥပမာယ မိဓေကစ္စေ၊ အတ္ထံ ဇာနန္တိ ပဏ္ဍိတာ။|
  count |၁၂၄၅|
    block |ဝါဏိဇာနံ ယထာ နာဝါ၊ အပ္ပမာဏဘရာ ဂရု။|
    block |အတိဘာရံ သမာဒာယ၊ အဏ္ဏဝေ အဝသီဒတိ။|
  count |၁၂၄၆|
    block |ဧဝမေဝ နရော ပါပံ၊ ထောကံ ထောကမ္ပိ အာစိနံ။|
    block |အတိဘာရံ သမာဒာယ၊ နိရယေ အဝသီဒတိ။|
  count |၁၂၄၇|
    block |န တာဝ ဘာရော ပရိပူရော၊ အလာတဿ မဟီပတိ။|
    block |အာစိနာတိ စ တံ ပါပံ၊ ယေန ဂစ္ဆတိ ဒုဂ္ဂတိံ။|
  count |၁၂၄၈|
    block |ပုဗ္ဗေဝဿ ကတံ ပုညံ၊ အလာတဿ မဟီပတိ။|
    block |တဿေဝ ဒေဝ နိဿန္ဒော၊ ယဉ္စေသော လဘတေ သုခံ။|
  count |၁၂၄၉|
    block |ခီယတေ စဿ တံ ပုညံ၊ တထာ ဟိ အဂုဏေ ရတော။|
    block |ဥဇုမဂ္ဂံ အဝဟာယ၊ ကုမ္မဂ္ဂမနုဓာဝတိ။|
  count |၁၂၅၀|
    block |တုလာ ယထာ ပဂ္ဂဟိတာ၊ ဩဟိတေ တုလမဏ္ဍလေ။|
    block |ဥန္နမေတိ တုလာသီသံ၊ ဘာရေ ဩရောပိတေ သတိ။|
  count |၁၂၅၁|
    block |ဧဝမေဝ နရော ပုညံ၊ ထောကံ ထောကမ္ပိ အာစိနံ။|
    block |သဂ္ဂါတိမာနော ဒာသောဝ၊ ဗီဇကော သာတဝေ ရတော။|
  count |၁၂၅၂|
    block |ယမဇ္ဇ ဗီဇကော ဒာသော၊ ဒုက္ခံ ပဿတိ အတ္တနိ။|
    block |ပုဗ္ဗေဝဿ ကတံ ပါပံ၊ တမေသော ပဋိသေဝတိ။|
  count |၁၂၅၃|
    block |ခီယတေ စဿ တံ ပါပံ၊ တထာ ဟိ ဝိနယေ ရတော။|
    block |ကဿပဉ္စ သမာပဇ္ဇ၊ မာ ဟေဝုပ္ပထမာဂမာ။|
  count |၁၂၅၄|
    block |ယံ ယဉှိ ရာဇ ဘဇတိ၊ သန္တံ ဝါ ယဒိ ဝါ အသံ။|
    block |သီလဝန္တံ ဝိသီလံ ဝါ၊ ဝသံ တဿေဝ ဂစ္ဆတိ။|
  count |၁၂၅၅|
    block |ယာဒိသံ ကုရုတေ မိတ္တံ၊ ယာဒိသံ စူပသေဝတိ။|
    block |သောပိ တာဒိသကော ဟောတိ၊ သဟဝါသော ဟိ တာဒိသော။|
  count |၁၂၅၆|
    block |သေဝမာနော သေဝမာနံ၊ သမ္ဖုဋ္ဌော သမ္ဖုသံ ပရံ။|
    block |သရော ဒိဒ္ဓေါ ကလာပံဝ၊ အလိတ္တမုပလိမ္ပတိ။|
    block |ဥပလေပဘယာ ဓီရော၊ နေဝ ပါပသခါ သိယာ။|
  count |၁၂၅၇|
    block |ပူတိမစ္ဆံ ကုသဂ္ဂေန၊ ယော နရော ဥပနယှတိ။|
    block |ကုသာပိ ပူတိ ဝါယန္တိ၊ ဧဝံ ဗာလူပသေဝနာ။|
  count |၁၂၅၈|
    block |တဂရဉ္စ ပလာသေန၊ ယော နရော ဥပနယှတိ။|
    block |ပတ္တာပိ သုရဘိ ဝါယန္တိ၊ ဧဝံ ဓီရူပသေဝနာ။|
  count |၁၂၅၉|
    block |တသ္မာ ပတ္တပုဋဿေဝ၊ ဉတွာ သမ္ပါကမတ္တနော။|
    block |အသန္တေ နောပသေဝေယျ၊ သန္တေ သေဝေယျ ပဏ္ဍိတော။|
    block |အသန္တော နိရယံ နေန္တိ၊ သန္တော ပါပေန္တိ သုဂ္ဂတိံ။|
  count |၁၂၆၀|
    block |အဟမ္ပိ ဇာတိယော သတ္တ၊ သရေ သံသရိတတ္တနော။|
    block |အနာဂတာပိ သတ္တေဝ၊ ယာ ဂမိဿံ ဣတော စုတာ။|
  count |၁၂၆၁|
    block |ယာ မေ သာ သတ္တမီ ဇာတိ၊ အဟု ပုဗ္ဗေ ဇနာဓိပ။|
    block |ကမ္မာရပုတ္တော မဂဓေသု၊ အဟုံ ရာဇဂဟေ ပုရေ။|
  count |၁၂၆၂|
    block |ပါပံ သဟာယမာဂမ္မ၊ ဗဟုံ ပါပံ ကတံ မယာ။|
    block |ပရဒာရဿ ဟေဌေန္တော၊ စရိမှာ အမရာ ဝိယ။|
  count |၁၂၆၃|
    block |တံ ကမ္မံ နိဟိတံ အဋ္ဌာ၊ ဘသ္မစ္ဆန္နောဝ ပါဝကော။|
    block |အထ အညေဟိ ကမ္မေဟိ၊ အဇာယိံ ဝံသဘူမိယံ။|
  count |၁၂၆၄|
    block |ကောသမ္ဗိယံ သေဋ္ဌိကုလေ၊ ဣဒ္ဓေ ဖီတေ မဟဒ္ဓနေ။|
    block |ဧကပုတ္တော မဟာရာဇ၊ နိစ္စံ သက္ကတပူဇိတော။|
  count |၁၂၆၅|
    block |တတ္ထ မိတ္တံ အသေဝိဿံ၊ သဟာယံ သာတဝေ ရတံ။|
    block |ပဏ္ဍိတံ သုတသမ္ပန္နံ၊ သော မံ အတ္ထေ နိဝေသယိ။|
  count |၁၂၆၆|
    block |စာတုဒ္ဒသိံ ပဉ္စဒသိံ၊ ဗဟုံ ရတ္တိံ ဥပါဝသိံ။|
    block |တံ ကမ္မံ နိဟိတံ အဋ္ဌာ၊ နိဓီဝ ဥဒကန္တိကေ။|
  count |၁၂၆၇|
    block |အထ ပါပါန ကမ္မာနံ၊ ယမေတံ မဂဓေ ကတံ။|
    block |ဖလံ ပရိယာဂ မံ ပစ္ဆာ၊ ဘုတွာ ဒုဋ္ဌဝိသံ ယထာ။|
  count |၁၂၆၈|
    block |တတော စုတာဟံ ဝေဒေဟ၊ ရောရုဝေ နိရယေ စိရံ။|
    block |သကမ္မုနာ အပစ္စိဿံ၊ တံ သရံ န သုခံ လဘေ။|
  count |၁၂၆၉|
    block |ဗဟုဝဿဂဏေ တတ္ထ၊ ခေပယိတွာ ဗဟုံ ဒုခံ။|
    block |ဘိန္နာဂတေ အဟုံ ရာဇ၊ ဆဂလော ဥဒ္ဓတပ္ဖလော။|
  count |၁၂၇၀|
    block |သာတပုတ္တာ မယာ ဝူဠှာ၊ ပိဋ္ဌိယာ စ ရထေန စ။|
    block |တဿ ကမ္မဿ နိဿန္ဒော၊ ပရဒာရဂမနဿ မေ။|
  count |၁၂၇၁|
    block |တတော စုတာဟံ ဝေဒေဟ၊ ကပိ အာသိံ ဗြဟာဝနေ။|
    block |နိလုဉ္စိတဖလော ယေဝ၊ ယူထပေန ပဂဗ္ဘိနာ။|
    block |တဿ ကမ္မဿ နိဿန္ဒော၊ ပရဒာရဂမနဿ မေ။|
  count |၁၂၇၂|
    block |တတော စုတာဟံ ဝေဒေဟ၊ ဒဿနေသု ပသူ အဟုံ။|
    block |နိလုဉ္စိတော ဇဝေါ ဘဒြော၊ ယောဂ္ဂံ ဝူဠှံ စိရံ မယာ။|
    block |တဿ ကမ္မဿ နိဿန္ဒော၊ ပရဒာရဂမနဿ မေ။|
  count |၁၂၇၃|
    block |တတော စုတာဟံ ဝေဒေဟ၊ ဝဇ္ဇီသု ကုလမာဂမာ။|
    block |နေဝိတ္ထီ န ပုမာ အာသိံ၊ မနုဿတ္တေ သုဒုလ္လဘေ။|
    block |တဿ ကမ္မဿ နိဿန္ဒော၊ ပရဒာရဂမနဿ မေ။|
  count |၁၂၇၄|
    block |တတော စုတာဟံ ဝေဒေဟ၊ အဇာယိံ နန္ဒနေ ဝနေ။|
    block |ဘဝနေ တာဝတိံသာဟံ၊ အစ္ဆရာ ကာမဝဏ္ဏိနီ။|
  count |၁၂၇၅|
    block |ဝိစိတ္တဝတ္ထာဘရဏာ၊ အာမုတ္တမဏိကုဏ္ဍလာ။|
    block |ကုသလာ နစ္စဂီတဿ၊ သက္ကဿ ပရိစာရိကာ။|
  count |၁၂၇၆|
    block |တတ္ထ ဌိတာဟံ ဝေဒေဟ၊ သရာမိ ဇာတိယော ဣမာ။|
    block |အနာဂတာပိ သတ္တေဝ၊ ယာ ဂမိဿံ ဣတော စုတာ။|
  count |၁၂၇၇|
    block |ပရိယာဂတံ တံ ကုသလံ၊ ယံ မေ ကောသမ္ဗိယံ ကတံ။|
    block |ဒေဝေ စေဝ မနုဿေ စ၊ သန္ဓာဝိဿံ ဣတော စုတာ။|
  count |၁၂၇၈|
    block |သတ္တ ဇစ္စော မဟာရာဇ၊ နိစ္စံ သက္ကတပူဇိတာ။|
    block |ထီဘာဝါပိ န မုစ္စိဿံ၊ ဆဋ္ဌာ နိဂတိယော ဣမာ။|
  count |၁၂၇၉|
    block |သတ္တမီ စ ဂတိ ဒေဝ၊ ဒေဝပုတ္တော မဟိဒ္ဓိကော။|
    block |ပုမာ ဒေဝေါ ဘဝိဿာမိ၊ ဒေဝကာယသ္မိမုတ္တမော။|
  count |၁၂၈၀|
    block |အဇ္ဇာပိ သန္တာနမယံ၊ မာလံ ဂန္ထေန္တိ နန္ဒနေ။|
    block |ဒေဝပုတ္တော ဇဝေါ နာမ၊ ယော မေ မာလံ ပဋိစ္ဆတိ။|
  count |၁၂၈၁|
    block |မုဟုတ္တော ဝိယ သော ဒိဗျော၊ ဣဓ ဝဿာနိ သောဠသ။|
    block |ရတ္တိန္ဒိဝေါ စ သော ဒိဗျော၊ မာနုသိံ သရဒောသတံ။|
  count |၁၂၈၂|
    block |ဣတိ ကမ္မာနိ အနွေန္တိ၊ အသင်္ခေယျာပိ ဇာတိယော။|
    block |ကလျာဏံ ယဒိ ဝါ ပါပံ၊ န ဟိ ကမ္မံ ဝိနဿတိ။|
  count |၁၂၈၃|
    block |ယော ဣစ္ဆေ ပုရိသော ဟောတုံ၊ ဇာတိံ ဇာတိံ ပုနပ္ပုနံ။|
    block |ပရဒာရံ ဝိဝဇ္ဇေယျ၊ ဓောတပါဒောဝ ကဒ္ဒမံ။|
  count |၁၂၈၄|
    block |ယာ ဣစ္ဆေ ပုရိသော ဟောတုံ၊ ဇာတိံ ဇာတိံ ပုနပ္ပုနံ။|
    block |သာမိကံ အပစာယေယျ၊ ဣန္ဒံဝ ပရိစာရိကာ။|
  count |၁၂၈၅|
    block |ယော ဣစ္ဆေ ဒိဗျဘောဂဉ္စ၊ ဒိဗ္ဗမာယုံ ယသံ သုခံ။|
    block |ပါပါနိ ပရိဝဇ္ဇေတွာ၊ တိဝိဓံ ဓမ္မမာစရေ။|
  count |၁၂၈၆|
    block |ကာယေန ဝါစာ မနသာ၊ အပ္ပမတ္တော ဝိစက္ခဏော။|
    block |အတ္တနော ဟောတိ အတ္ထာယ၊ ဣတ္ထီ ဝါ ယဒိ ဝါ ပုမာ။|
  count |၁၂၈၇|
    block |ယေ ကေစိမေ မာနုဇာ ဇီဝလောကေ၊ ယသဿိနော သဗ္ဗသမန္တဘောဂါ။|
    block |အသံသယံ တေဟိ ပုရေ သုစိဏ္ဏံ၊ ကမ္မဿကာသေ ပုထု သဗ္ဗသတ္တာ။|
  count |၁၂၈၈|
    block |ဣင်္ဃာနုစိန္တေသိ သယမ္ပိ ဒေဝ၊ ကုတောနိဒာနာ တေ ဣမာ ဇနိန္ဒ။|
    block |ယာ တေ ဣမာ အစ္ဆရာသန္နိကာသာ၊ အလင်္ကတာ ကဉ္စနဇာလဆန္နာ။|
  count |၁၂၈၉|
    block |ဣစ္စေဝံ ပိတရံ ကညာ၊ ရုစာ တောသေသိ အင်္ဂတိံ။|
    block |မူဠှဿ မဂ္ဂမာစိက္ခိ၊ ဓမ္မမက္ခါသိ သုဗ္ဗတာ။|
  count |၁၂၉၀|
    block |အထာဂမာ ဗြဟ္မလောကာ၊ နာရဒော မာနုသိံ ပဇံ။|
    block |ဇမ္ဗုဒီပံ အဝေက္ခန္တော၊ အဒ္ဒာ ရာဇာနမင်္ဂတိံ။|
  count |၁၂၉၁|
    block |တတော ပတိဋ္ဌာ ပါသာဒေ၊ ဝေဒေဟဿ ပုရတ္ထတော။|
    block |တဉ္စ ဒိသွာနာနုပ္ပတ္တံ၊ ရုစာ ဣသိမဝန္ဒထ။|
  count |၁၂၉၂|
    block |အထာသနမှာ ဩရုယှ၊ ရာဇာ ဗျထိတမာနသော။|
    block |နာရဒံ ပရိပုစ္ဆန္တော၊ ဣဒံ ဝစနမဗြဝိ။|
  count |၁၂၉၃|
    block |ကုတော နု အာဂစ္ဆသိ ဒေဝဝဏ္ဏိ၊ ဩဘာသယံ သဗ္ဗဒိသာ စန္ဒိမာဝ။|
    block |အက္ခါဟိ မေ ပုစ္ဆိတော နာမဂေါတ္တံ၊ ကထံ တံ ဇာနန္တိ မနုဿလောကေ။|
  count |၁၂၉၄|
    block |အဟဉှိ ဒေဝတော ဣဒာနိ ဧမိ၊ ဩဘာသယံ သဗ္ဗဒိသာ စန္ဒိမာဝ။|
    block |အက္ခါမိ တေ ပုစ္ဆိတော နာမဂေါတ္တံ၊ ဇာနန္တိ မံ နာရဒော ကဿပေါ စ။|
  count |၁၂၉၅|
    block |အစ္ဆေရရူပံ တဝ ယာဒိသဉ္စ၊ ဝေဟာယသံ ဂစ္ဆသိ တိဋ္ဌသီ စ။|
    block |ပုစ္ဆာမိ တံ နာရဒ ဧတမတ္ထံ၊ အထ ကေန ဝဏ္ဏေန တဝါယမိဒ္ဓိ။|
  count |၁၂၉၆|
    block |သစ္စဉ္စ ဓမ္မော စ ဒမော စ စာဂေါ၊ ဂုဏာ မမေတေ ပကတာ ပုရာဏာ။|
    block |တေဟေဝ ဓမ္မေဟိ သုသေဝိတေဟိ၊ မနောဇဝေါ ယေန ကာမံ ဂတောသ္မိ။|
  count |၁၂၉၇|
    block |အစ္ဆေရမာစိက္ခသိ ပုညသိဒ္ဓိံ၊ သစေ ဟိ ဧတေဟိ ယထာ ဝဒေသိ။|
    block |ပုစ္ဆာမိ တံ နာရဒ ဧတမတ္ထံ၊ ပုဋ္ဌော စ မေ သာဓု ဝိယာကရောဟိ။|
  count |၁၂၉၈|
    block |ပုစ္ဆဿု မံ ရာဇ တဝေသ အတ္ထော၊ ယံ သံသယံ ကုရုသေ ဘူမိပါလ။|
    block |အဟံ တံ နိဿံသယတံ ဂမေမိ၊ နယေဟိ ဉာယေဟိ စ ဟေတုဘီ စ။|
  count |၁၂၉၉|
    block |ပုစ္ဆာမိ တံ နာရဒ ဧတမတ္ထံ၊ ပုဋ္ဌော စ မေ နာရဒ မာ မုသာ ဘဏိ။|
    block |အတ္ထိ နု ဒေဝါ ပိတရော နု အတ္ထိ၊ လောကော ပရော အတ္ထိ ဇနော ယမာဟု။|
  count |၁၃၀၀|
    block |အတ္ထေဝ ဒေဝါ ပိတရော စ အတ္ထိ၊ လောကော ပရော အတ္ထိ ဇနော ယမာဟု။|
    block |ကာမေသု ဂိဒ္ဓါ စ နရာ ပမူဠှာ၊ လောကံ ပရံ န ဝိဒူ မောဟယုတ္တာ။|
  count |၁၃၀၁|
    block |အတ္ထီတိ စေ နာရဒ သဒ္ဒဟာသိ၊ နိဝေသနံ ပရလောကေ မတာနံ။|
    block |ဣဓေဝ မေ ပဉ္စ သတာနိ ဒေဟိ၊ ဒဿာမိ တေ ပရလောကေ သဟဿံ။|
  count |၁၃၀၂|
    block |ဒဇ္ဇေမု ခေါ ပဉ္စ သတာနိ ဘောတော၊ ဇညာမု စေ သီလဝန္တံ ဝဒညုံ။|
    block |လုဒ္ဒံ တံ ဘောန္တံ နိရယေ ဝသန္တံ၊ ကော စောဒယေ ပရလောကေ သဟဿံ။|
  count |၁၃၀၃|
    block |ဣဓေဝ ယော ဟောတိ အဓမ္မသီလော၊ ပါပါစာရော အလသော လုဒ္ဒကမ္မော။|
    block |န ပဏ္ဍိတာ တသ္မိံ ဣဏံ ဒဒန္တိ၊ န ဟိ အာဂမော ဟောတိ တထာဝိဓမှာ။|
  count |၁၃၀၄|
    block |ဒက္ခဉ္စ ပေါသံ မနုဇာ ဝိဒိတွာ၊ ဥဋ္ဌာနကံ သီလဝန္တံ ဝဒညုံ။|
    block |သယမေဝ ဘောဂေဟိ နိမန္တယန္တိ၊ ကမ္မံ ကရိတွာ ပုန မာဟရေသိ။|
  count |၁၃၀၅|
    block |ဣတော စုတော ဒက္ခသိ တတ္ထ ရာဇ၊ ကာကောလသင်္ဃေဟိ ဝိကဿမာနံ။|
    block |တံ ခဇ္ဇမာနံ နိရယေ ဝသန္တံ၊ ကာကေဟိ ဂိဇ္ဈေဟိ စ သေနကေဟိ။|
    block |သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။|
  count |၁၃၀၆|
    block |အန္ဓံတမံ တတ္ထ န စန္ဒသူရိယာ၊ နိရယော သဒာ တုမုလော ဃောရရူပေါ။|
    block |သာ နေဝ ရတ္တီ န ဒိဝါ ပညာယတိ၊ တထာဝိဓေ ကော ဝိစရေ ဓနတ္ထိကော။|
  count |၁၃၀၇|
    block |သဗလော စ သာမော စ ဒုဝေ သုဝါနာ၊ ပဝဒ္ဓကာယာ ဗလိနော မဟန္တာ။|
    block |ခါဒန္တိ ဒန္တေဟိ အယောမယေဟိ၊ ဣတော ပဏုန္နံ ပရလောကပတ္တံ။|
  count |၁၃၀၈|
    block |တံ ခဇ္ဇမာနံ နိရယေ ဝသန္တံ၊ လုဒ္ဒေဟိ ဝါဠေဟိ အဃမ္မိဂေဟိ စ။|
    block |သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။|
  count |၁၃၀၉|
    block |ဥသူဟိ သတ္တီဟိ စ သုနိသိတာဟိ၊ ဟနန္တိ ဝိဇ္ဈန္တိ စ ပစ္စမိတ္တာ။|
    block |ကာဠူပကာဠာ နိရယမှိ ဃောရေ၊ ပုဗ္ဗေ နရံ ဒုက္ကဋကမ္မကာရိံ။|
  count |၁၃၁၀|
    block |တံ ဟညမာနံ နိရယေ ဝဇန္တံ၊ ကုစ္ဆိသ္မိံ ပဿသ္မိံ ဝိပ္ဖာလိတူဒရံ။|
    block |သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။|
  count |၁၃၁၁|
    block |သတ္တီ ဥသူ တောမရဘိဏ္ဍိဝါလာ၊ ဝိဝိဓာဝုဓာ ဝဿန္တိ တတ္ထ ဒေဝါ။|
    block |ပတန္တိ အင်္ဂါရမိဝစ္စိမန္တော၊ သိလာသနီ ဝဿတိ လုဒ္ဒကမ္မေ။|
  count |၁၃၁၂|
    block |ဥဏှော စ ဝါတော နိရယမှိ ဒုဿဟော၊ န တမှိ သုခံ လဗ္ဘတိ ဣတ္တရမ္ပိ။|
    block |တံ တံ ဝိဓာဝန္တမလေနမာတုရံ၊ ကော စောဒယေ ပရလောကေ သဟဿံ။|
  count |၁၃၁၃|
    block |သန္ဓာဝမာနမ္ပိ ရထေသု ယုတ္တံ၊ သဇောတိဘူတံ ပထဝိံ ကမန္တံ။|
    block |ပတောဒလဋ္ဌီဟိ သုစောဒယန္တံ၊ ကော စောဒယေ ပရလောကေ သဟဿံ။|
  count |၁၃၁၄|
    block |တမာရုဟန္တံ ခုရသဉ္စိတံ ဂိရိံ၊ ဝိဘိံသနံ ပဇ္ဇလိတံ ဘယာနကံ။|
    block |သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။|
  count |၁၃၁၅|
    block |တမာရုဟန္တံ ပဗ္ဗတသန္နိကာသံ၊ အင်္ဂါရရာသိံ ဇလိတံ ဘယာနကံ။|
    block |သုဒဍ္ဎဂတ္တံ ကပဏံ ရုဒန္တံ၊ ကော စောဒယေ ပရလောကေ သဟဿံ။|
  count |၁၃၁၆|
    block |အဗ္ဘကူဋသမာ ဥစ္စာ၊ ကဏ္ဋကနိစိတာ ဒုမာ။|
    block |အယောမယေဟိ တိက္ခေဟိ၊ နရလောဟိတပါယိဘိ။|
  count |၁၃၁၇|
    block |တမာရုဟန္တိ နာရိယော၊ နရာ စ ပရဒာရဂူ။|
    block |စောဒိတာ သတ္တိဟတ္ထေဟိ၊ ယမနိဒ္ဒေသကာရိဘိ။|
  count |၁၃၁၈|
    block |တမာရုဟန္တံ နိရယံ၊ သိမ္ဗလိံ ရုဟရိမက္ခိတံ။|
    block |ဝိဒဍ္ဎကာယံ ဝိတစံ၊ အာတုရံ ဂါဠှဝေဒနံ။|
  count |၁၃၁၉|
    block |ပဿသန္တံ မုဟုံ ဥဏှံ၊ ပုဗ္ဗကမ္မာပရာဓိကံ။|
    block |ဒုမဂ္ဂေ ဝိတစံ ဂတ္တံ၊ ကော တံ ယာစေယျ တံ ဓနံ။|
  count |၁၃၂၀|
    block |အဗ္ဘကူဋသမာ ဥစ္စာ၊ အသိပတ္တာစိတာ ဒုမာ။|
    block |အယောမယေဟိ တိက္ခေဟိ၊ နရလောဟိတပါယိဘိ။|
  count |၁၃၂၁|
    block |တမာရုဟန္တံ အသိပတ္တပါဒပံ၊ အသီဟိ တိက္ခေဟိ စ ဆိဇ္ဇမာနံ။|
    block |သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။|
  count |၁၃၂၂|
    block |တတော နိက္ခန္တမတ္တံ တံ၊ အသိပတ္တာစိတာ ဒုမာ။|
    block |သမ္ပတိတံ ဝေတရဏိံ၊ ကော တံ ယာစေယျ တံ ဓနံ။|
  count |၁၃၂၃|
    block |ခရာ ခရောဒကာ တတ္တာ၊ ဒုဂ္ဂါ ဝေတရဏီ နဒီ။|
    block |အယောပေါက္ခရသဉ္ဆန္နာ၊ တိက္ခါ ပတ္တေဟိ သန္ဒတိ။|
  count |၁၃၂၄|
    block |တတ္ထ သဉ္ဆိန္နဂတ္တံ တံ၊ ဝုယှန္တံ ရုဟိရမက္ခိတံ။|
    block |ဝေတရညေ အနာလမ္ဗေ၊ ကော တံ ယာစေယျ တံ ဓနံ။|
  count |၁၃၂၅|
    block |ဝေဓာမိ ရုက္ခေါ ဝိယ ဆိဇ္ဇမာနော၊ ဒိသံ န ဇာနာမိ ပမူဠှသညော။|
    block |ဘယာနုတပ္ပါမိ မဟာ စ မေ ဘယာ၊ သုတွာန ကထာ တဝ ဘာသိတာ ဣသေ။|
  count |၁၃၂၆|
    block |အာဒိတ္တေ ဝါရိမဇ္ဈံဝ၊ ဒီပံဝေါဃေ မဟဏ္ဏဝေ။|
    block |အန္ဓကာရေဝ ပဇ္ဇောတော၊ တွံ နောသိ သရဏံ ဣသေ။|
  count |၁၃၂၇|
    block |အတ္ထဉ္စ ဓမ္မံ အနုသာသ မံ ဣသေ၊ အတီတမဒ္ဓါ အပရာဓိတံ မယာ။|
    block |အာစိက္ခ မေ နာရဒ သုဒ္ဓိမဂ္ဂံ၊ ယထာ အဟံ နော နိရယံ ပတေယျံ။|
  count |၁၃၂၈|
    block |ယထာ အဟု ဓတရဋ္ဌော၊ ဝေဿာမိတ္တော အဋ္ဌကော ယာမတဂ္ဂိ။|
    block |ဥသိန္ဒရော စာပိ သိဝီ စ ရာဇာ၊ ပရိစာရကာ သမဏဗြာဟ္မဏာနံ။|
  count |၁၃၂၉|
    block |ဧတေ စညေ စ ရာဇာနော၊ ယေ သဂ္ဂဝိသယံ ဂတာ။|
    block |အဓမ္မံ ပရိဝဇ္ဇေတွာ၊ ဓမ္မံ စရ မဟီပတိ။|
  count |၁၃၃၀|
    block |အန္နဟတ္ထာ စ တေ ဗျမှေ၊ ဃောသယန္တု ပုရေ တဝ။|
    block |ကော ဆာတော ကော စ တသိတော၊ ကော မာလံ ကော ဝိလေပနံ။|
    block |နာနာရတ္တာနံ ဝတ္ထာနံ၊ ကော နဂ္ဂေါ ပရိဒဟိဿတိ။|
  count |၁၃၃၁|
    block |ကော ပန္ထေ ဆတ္တမာနေတိ၊ ပါဒုကာ စ မုဒူ သုဘာ။|
    block |ဣတိ သာယဉ္စ ပါတော စ၊ ဃောသယန္တု ပုရေ တဝ။|
  count |၁၃၃၂|
    block |ဇိဏ္ဏံ ပေါသံ ဂဝဿဉ္စ၊ မာဿု ယုဉ္ဇ ယထာ ပုရေ။|
    block |ပရိဟာရဉ္စ ဒဇ္ဇာသိ၊ အဓိကာရကတော ဗလီ။|
  count |၁၃၃၃|
    block |ကာယော တေ ရထသညာတော၊ မနောသာရထိကော လဟု။|
    block |အဝိဟိံသာသာရိတက္ခေါ၊ သံဝိဘာဂပဋိစ္ဆဒော။|
  count |၁၃၃၄|
    block |ပါဒသညမနေမိယော၊ ဟတ္ထသညမပက္ခရော။|
    block |ကုစ္ဆိသညမနဗ္ဘန္တော၊ ဝါစာသညမကူဇနော။|
  count |၁၃၃၅|
    block |သစ္စဝါကျသမတ္တင်္ဂေါ၊ အပေသုညသုသညတော။|
    block |ဂိရာသခိလနေလင်္ဂေါ၊ မိတဘာဏိသိလေသိတော။|
  count |၁၃၃၆|
    block |သဒ္ဓါလောဘသုသင်္ခါရော၊ နိဝါတဉ္ဇလိကုဗ္ဗရော။|
    block |အထဒ္ဓတာနတီသာကော၊ သီလသံဝရနန္ဓနော။|
  count |၁၃၃၇|
    block |အက္ကောဓနမနုဂ္ဃာတီ၊ ဓမ္မပဏ္ဍရဆတ္တကော။|
    block |ဗာဟုသစ္စမပါလမ္ဗော၊ ဌိတစိတ္တမုပါဓိယော။|
  count |၁၃၃၈|
    block |ကာလညုတာစိတ္တသာရော၊ ဝေသာရဇ္ဇတိဒဏ္ဍကော။|
    block |နိဝါတဝုတ္တိယောတ္တကော၊ အနတိမာနယုဂေါ လဟု။|
  count |၁၃၃၉|
    block |အလီနစိတ္တသန္ထာရော၊ ဝုဒ္ဓိသေဝီ ရဇောဟတော။|
    block |သတိ ပတောဒော ဓီရဿ၊ ဓိတိ ယောဂေါ စ ရသ္မိယော။|
  count |၁၃၄၀|
    block |မနော ဒန္တံ ပထံ နေတိ၊ သမဒန္တေဟိ ဝါဟိဘိ။|
    block |ဣစ္ဆာ လောဘော စ ကုမ္မဂ္ဂေါ၊ ဥဇုမဂ္ဂေါ စ သံယမော။|
  count |၁၃၄၁|
    block |ရူပေ သဒ္ဒေ ရသေ ဂန္ဓေ၊ ဝါဟနဿ ပဓာဝတော။|
    block |ပညာ အာကောဋနီ ရာဇ၊ တတ္ထ အတ္တာဝ သာရထိ။|
  count |၁၃၄၂|
    block |သစေ ဧတေန ယာနေန၊ သမစရိယာ ဒဠှာ ဓိတိ။|
    block |သဗ္ဗကာမဒုဟော ရာဇ၊ န ဇာတု နိရယံ ဝဇေ။|
  count |၁၃၄၃|
    block |အလာတော ဒေဝဒတ္တောသိ၊ သုနာမော အာသိ ဘဒ္ဒဇိ။|
    block |ဝိဇယော သာရိပုတ္တောသိ၊ မောဂ္ဂလ္လာနောသိ ဗီဇကော။|
  count |၁၃၄၄|
    block |သုနက္ခတ္တော လိစ္ဆဝိပုတ္တော၊ ဂုဏော အာသိ အစေလကော။|
    block |အာနန္ဒော သာ ရုစာ အာသိ၊ ယာ ရာဇာနံ ပသာဒယိ။|
  count |၁၃၄၅|
    block |ဦရုဝေဠကဿပေါ ရာဇာ၊ ပါပဒိဋ္ဌိ တဒာ အဟု။|
    block |မဟာဗြဟ္မာ ဗောဓိသတ္တော၊ ဧဝံ ဓာရေထ ဇာတကန္တိ။|
  stand |မဟာနာရဒကဿပဇာတကံ အဋ္ဌမံ။|
  count |  |
  block |၅၄၆။ ဝိဓုရဇာတကံ ၉|
  block ||
  count |  |
  block |ဒောဟဠကဏ္ဍံ|
  count |၁၃၄၆|
    block |ပဏ္ဍု ကိသိယာသိ ဒုဗ္ဗလာ၊ ဝဏ္ဏရူပံ နတဝေဒိသံ ပုရေ။|
    block |ဝိမလေ အက္ခါဟိ ပုစ္ဆိတာ၊ ကီဒိသီ တုယှံ သရီရဝေဒနာ။|
  count |၁၃၄၇|
    block |ဓမ္မော မနုဇေသု မာတီနံ၊ ဒောဟဠော နာမ ဇနိန္ဒ ဝုစ္စတိ။|
    block |ဓမ္မာဟတံ နာဂကုဉ္ဇရ၊ ဝိဓုရဿ ဟဒယာဘိပတ္ထယေ။|
  count |၁၃၄၈|
    block |စန္ဒံ ခေါ တွံ ဒောဟဠာယသိ၊ သူရိယံ ဝါ အထ ဝါပိ မာလုတံ။|
    block |ဒုလ္လဘဉှိ ဝိဓုရဿ ဒဿနံ၊ ကော ဝိဓုရမိဓ မာနယိဿတိ။|
  count |၁၃၄၉|
    block |ကိန္နု တာတ တုဝံ ပဇ္ဈာယသိ၊ ပဒုမံ ဟတ္ထဂတံဝ တေ မုခံ။|
    block |ကိန္နု ဒုမ္မနရူပေါသိ ဣဿရ၊ မာ တွံ သောစိ အမိတ္တတာပန။|
  count |၁၃၅၀|
    block |မာတာ ဟိ တဝ ဣရန္ဓတိ၊ ဝိဓုရဿ ဟဒယံ ဓနိယတိ။|
    block |ဒုလ္လဘဉှိ ဝိဓုရဿ ဒဿနံ၊ ကော ဝိဓုရမိဓ မာနယိဿတိ။|
  count |၁၃၅၁|
    block |တဿ ဘတ္တုပရိယေသနံ စရ၊ ယော ဝိဓုရမိဓ မာနယိဿတိ။|
    block |ပိတုနော စ သာ သုတွာန ဝါကျံ၊ ရတ္တိံ နိက္ခမ္မ အဝဿုတိံ စရိ။|
  count |၁၃၅၂|
    block |ကေ ဂန္ဓဗ္ဗေ ရက္ခသေ စ နာဂေ၊ ကေ ကိမ္ပုရိသေ စာပိ မာနုသေ။|
    block |ကေ ပဏ္ဍိတေ သဗ္ဗကာမဒဒေ၊ ဒီဃရတ္တံ ဘတ္တာ မေ ဘဝိဿတိ။|
  count |၁၃၅၃|
    block |အဿာသ ဟေဿာမိ တေ ပတိ၊ ဘတ္တာ တေ ဟေဿာမိ အနိန္ဒလောစနေ။|
    block |ပညာ ဟိ မမံ တထာဝိဓာ၊ အဿာသ ဟေဿသိ ဘရိယာ မမ။|
  count |၁၃၅၄|
    block |အဝစာသိ ပုဏ္ဏကံ ဣရန္ဓတီ၊ ပုဗ္ဗပထာနုဂတေန စေတသာ။|
    block |ဧဟိ ဂစ္ဆာမ ပိတု မမန္တိကေ၊ ဧသောဝ တေ ဧတမတ္ထံ ပဝက္ခတိ။|
  count |၁၃၅၅|
    block |အလင်္ကတာ သုဝသနာ၊ မာလိနီ စန္ဒနုဿဒာ။|
    block |ယက္ခံ ဟတ္ထေ ဂဟေတွာန၊ ပိတုသန္တိကုပါဂမိ။|
  count |၁၃၅၆|
    block |နာဂဝရ ဝစော သုဏောဟိ မေ၊ ပတိရူပံ ပဋိပဇ္ဇ သုင်္ကိယံ။|
    block |ပတ္ထေမိ အဟံ ဣရန္ဓတိံ၊ တာယ သမင်္ဂိံ ကရောဟိ မံ တုဝံ။|
  count |၁၃၅၇|
    block |သတံ ဟတ္ထီ သတံ အဿာ၊ သတံ အဿတရီရထာ။|
    block |သတံ ဝလဘိယော ပုဏ္ဏာ၊ နာနာရတ္နဿ ကေဝလာ။|
    block |တေ နာဂ ပဋိပဇ္ဇဿု၊ ဓီတရံ ဒေဟိရန္ဓတိံ။|
  count |၁၃၅၈|
    block |ယာဝ အာမန္တယေ ဉာတီ၊ မိတ္တေ စ သုဟဒဇ္ဇနေ။|
    block |အနာမန္တ ကတံ ကမ္မံ၊ တံ ပစ္ဆာ အနုတပ္ပတိ။|
  count |၁၃၅၉|
    block |တတော သော ဝရုဏော နာဂေါ၊ ပဝိသိတွာ နိဝေသနံ။|
    block |ဘရိယံ အာမန္တယိတွာန၊ ဣဒံ ဝစနမဗြဝိ။|
  count |၁၃၆၀|
    block |အယံ သော ပုဏ္ဏကော ယက္ခေါ၊ ယာစတီ မံ ဣရန္ဓတိံ။|
    block |ဗဟုနာ ဝိတ္တလာဘေန၊ တဿ ဒေမ ပိယံ မမံ။|
  count |၁၃၆၁|
    block |န ဓနေန န ဝိတ္တေန၊ လဗ္ဘာ အမှံ ဣရန္ဓတီ။|
    block |သစေ စ ခေါ ဟဒယံ ပဏ္ဍိတဿ၊ ဓမ္မေန လဒ္ဓါ ဣဓ မာဟရေယျ။|
    block |ဧတေန ဝိတ္တေန ကုမာရိ လဗ္ဘာ၊ နာညံ ဓနံ ဥတ္တရိ ပတ္ထယာမ။|
  count |၁၃၆၂|
    block |တတော သော ဝရုဏော နာဂေါ၊ နိက္ခမိတွာ နိဝေသနာ။|
    block |ပုဏ္ဏကာမန္တယိတွာန၊ ဣဒံ ဝစနမဗြဝိ။|
  count |၁၃၆၃|
    block |န ဓနေန န ဝိတ္တေန၊ လဗ္ဘာ အမှံ ဣရန္ဓတီ။|
    block |သစေ တုဝံ ဟဒယံ ပဏ္ဍိတဿ၊ ဓမ္မေန လဒ္ဓါ ဣဓ မာဟရေသိ။|
    block |ဧတေန ဝိတ္တေန ကုမာရိ လဗ္ဘာ၊ နာညံ ဓနံ ဥတ္တရိ ပတ္ထယာမ။|
  count |၁၃၆၄|
    block |ယံ ပဏ္ဍိတောတျေကေ ဝဒန္တိ လောကေ၊ တမေဝ ဗာလောတိ ပုနာဟု အညေ။|
    block |အက္ခါဟိ မေ ဝိပ္ပဝဒန္တိ ဧတ္ထ၊ ကံ ပဏ္ဍိတံ နာဂ တုဝံ ဝဒေသိ။|
  count |၁၃၆၅|
    block |ကောရဗျရာဇဿ ဓနဉ္စယဿ၊ ယဒိ တေ သုတော ဝိဓုရော နာမ ကတ္တာ။|
    block |အာနေဟိ တံ ပဏ္ဍိတံ ဓမ္မလဒ္ဓါ၊ ဣရန္ဓတီ ပဒစရာ တေ ဟောတု။|
  count |၁၃၆၆|
    block |ဣဒဉ္စ သုတွာ ဝရုဏဿ ဝါကျံ၊ ဥဋ္ဌာယ ယက္ခေါ ပရမပ္ပတီတော။|
    block |တတ္ထေဝ သန္တော ပုရိသံ အသံသိ၊ အာနေဟိ အာဇညမိဓေဝ ယုတ္တံ။|
  count |၁၃၆၇|
    block |ဇာတရူပမယာ ကဏ္ဏာ၊ ကာစမှိစမယာ ခုရာ။|
    block |ဇမ္ဗောနဒဿ ပါကဿ၊ သုဝဏ္ဏဿ ဥရစ္ဆဒော။|
  count |၁၃၆၈|
    block |ဒေဝဝါဟဝဟံ ယာနံ၊ အဿမာရုယှ ပုဏ္ဏကော။|
    block |အလင်္ကတော ကပ္ပိတကေသမဿု၊ ပက္ကာမိ ဝေဟာယသမန္တလိက္ခေ။|
  count |၁၃၆၉|
    block |သော ပုဏ္ဏကော ကာမရာဂေန ဂိဒ္ဓေါ၊ ဣရန္ဓတိံ နာဂကညံ ဇိဂီသံ။|
    block |ဂန္တွာန တံ ဘူတပတိံ ယသဿိံ၊ ဣစ္စဗြဝီ ဝေဿဝဏံ ကုဝေရံ။|
  count |၁၃၇၀|
    block |ဘောဂဝတီ နာမ မန္ဒိရေ၊ ဝါသာ ဟိရညဝတီတိ ဝုစ္စတိ။|
    block |နဂရေ နိမ္မိတေ ကဉ္စနမယေ၊ မဏ္ဍလဿ ဥရဂဿ နိဋ္ဌိတံ။|
  count |၁၃၇၁|
    block |အဋ္ဋာလကာ ဩဋ္ဌဂီဝိယော၊ လောဟိတင်္ကဿ မသာရဂလ္လိနော။|
    block |ပါသာဒေတ္ထ သိလာမယာ၊ သောဝဏ္ဏရတနေဟိ ဆာဒိတာ။|
  count |၁၃၇၂|
    block |အမ္ဗာ တိလကာ စ ဇမ္ဗုယော၊ သတ္တပဏ္ဏာ မုစလိန္ဒကေတကာ။|
    block |ပိယင်္ဂု ဥဒ္ဒာလကာ သဟာ၊ ဥပရိဘဒ္ဒကာ သိန္ဒုဝါရကာ။|
  count |၁၃၇၃|
    block |စမ္ပေယျကာ နာဂမလ္လိကာ၊ ဘဂိနီမာလာ အထ မေတ္ထ ကောလိယာ။|
    block |ဧတေ ဒုမာ ပရိဏာမိတာ၊ သောဘယန္တိ ဥရဂဿ မန္ဒိရံ။|
  count |၁၃၇၄|
    block |ခဇ္ဇုရေတ္ထ သိလာမယာ၊ သောဝဏ္ဏဓုဝပုပ္ဖိတာ ဗဟူ။|
    block |ယတ္ထ ဝသတော ပပါတိကော၊ နာဂရာဇာ ဝရုဏော မဟိဒ္ဓိကော။|
  count |၁၃၇၅|
    block |တဿ ကောမာရိကာ ဘရိယာ၊ ဝိမလာ ကဉ္စနဝေလ္လိဝိဂ္ဂဟာ။|
    block |ကာလာ တရုဏာဝ ဥဂ္ဂတာ၊ ပုစိမန္ဒတ္ထနီ စာရုဒဿနာ။|
    block ||
    block ||
  count |၁၃၇၆|
    block |လာခါရသရတ္တသုစ္ဆဝီ၊ ကဏိကာရာဝ နိဝါတပုပ္ဖိတာ။|
    block |တိဒိဝေါကစရာဝ အစ္ဆရာ၊ ဝိဇ္ဇုဝဗ္ဘဃနာ ဝိနိဿဋာ။|
  count |၁၃၇၇|
    block |သာ ဒောဟဠိနီ သုဝိမှိတာ၊ ဝိဓုရဿ ဟဒယံ ဓနိယတိ။|
    block |တံ တေသံ ဒေမိ ဣဿရ၊ တေန တေ ဒေန္တိ ဣရန္ဓတိံ မမံ။|
  count |၁၃၇၈|
    block |သော ပုဏ္ဏကော ဘူတပတိံ ယသဿိံ၊ အာမန္တယ ဝေဿဝဏံ ကုဝေရံ။|
    block |တတ္ထေဝ သန္တော ပုရိသံ အသံသိ၊ အာနေဟိ အာဇညမိဓေဝ ယုတ္တံ။|
  count |၁၃၇၉|
    block |ဇာတရူပမယာ ကဏ္ဏာ၊ ကာစမှိစမယာ ခုရာ။|
    block |ဇမ္ဗောနဒဿ ပါကဿ၊ သုဝဏ္ဏဿ ဥရစ္ဆဒော။|
  count |၁၃၈၀|
    block |ဒေဝဝါဟဝဟံ ယာနံ၊ အဿမာရုယှ ပုဏ္ဏကော။|
    block |အလင်္ကတော ကပ္ပိတကေသမဿု၊ ပက္ကာမိ ဝေဟာယသမန္တလိက္ခေ။|
  count |၁၃၈၁|
    block |သော အဂ္ဂမာ ရာဇဂဟံ သုရမ္မံ၊ အင်္ဂဿ ရညော နဂရံ ဒုရာယုတံ။|
    block |ပဟူတဘက္ခံ ဗဟုအန္နပါနံ၊ မသက္ကသာရံ ဝိယ ဝါသဝဿ။|
  count |၁၃၈၂|
    block |မယူရကောဉ္စာဂဏသမ္ပဃုဋ္ဌံ၊ ဒိဇာဘိဃုဋ္ဌံ ဒိဇသင်္ဃသေဝိတံ။|
    block |နာနာသကုန္တာဘိရုဒံ သုဝင်္ဂဏံ၊ ပုပ္ဖာဘိကိဏ္ဏံ ဟိမဝံဝ ပဗ္ဗတံ။|
  count |၁၃၈၃|
    block |သော ပုဏ္ဏကော ဝေပုလမာဘိရူဟိ၊ သိလုစ္စယံ ကိမ္ပုရိသာနုစိဏ္ဏံ။|
    block |အနွေသမာနော မဏိရတနံ ဥဠာရံ၊ တမဒ္ဒသာ ပဗ္ဗတကူဋမဇ္ဈေ။|
  count |၁၃၈၄|
    block |ဒိသွာ မဏိံ ပဘဿရံ ဇာတိမန္တံ၊ မနောဟရံ မဏိရတနံ ဥဠာရံ။|
    block |ဒဒ္ဒလ္လမာနံ ယသသာ ယသဿိနံ၊ ဩဘာသတီ ဝိဇ္ဇုရိဝန္တလိက္ခေ။|
  count |၁၃၈၅|
    block |တမဂ္ဂဟီ ဝေဠုရိယံ မဟဂ္ဃံ၊ မနောဟရံ နာမ မဟာနုဘာဝံ။|
    block |အာဇညမာရုယှ မနောမဝဏ္ဏော၊ ပက္ကာမိ ဝေဟာယသမန္တလိက္ခေ။|
  count |၁၃၈၆|
    block |သော အဂ္ဂမာ နဂရမိန္ဒပတ္ထံ၊ ဩရုယှုပါဂစ္ဆိ သဘံ ကုရူနံ။|
    block |သမာဂတေ ဧကသတံ သမဂ္ဂေ၊ အဝှေတ္ထ ယက္ခေါ အဝိကမ္ပမာနော။|
  count |၁၃၈၇|
    block |ကော နီဓ ရညံ ဝရမာဘိဇေတိ၊ ကမာဘိဇေယျာမ ဝရဒ္ဓနေန။|
    block |ကမနုတ္တရံ ရတနဝရံ ဇိနာမ၊ ကော ဝါပိ နော ဇေတိ ဝရဒ္ဓနေန။|
  count |၁၃၈၈|
    block |ကုဟိံ နု ရဋ္ဌေ တဝ ဇာတိဘူမိ၊ န ကောရဗျဿေဝ ဝစော တဝေဒံ။|
    block |အဘီတောသိ နော ဝဏ္ဏနိဘာယ သဗ္ဗေ၊ အက္ခါဟိ မေ နာမဉ္စ ဗန္ဓဝေ စ။|
  count |၁၃၈၉|
    block |ကစ္စာယနော မာဏဝကောသ္မိ ရာဇ၊ အနူနနာမော ဣတိ မဝှယန္တိ။|
    block |အင်္ဂေသု မေ ဉာတယော ဗန္ဓဝါ စ၊ အက္ခေန ဒေဝသ္မိ ဣဓာနုပတ္တော။|
  count |၁၃၉၀|
    block |ကိံ မာဏဝဿ ရတနာနိ အတ္ထိ၊ ယေ တံ ဇိနန္တော ဟရေ အက္ခဓုတ္တော။|
    block |ဗဟူနိ ရညော ရတနာနိ အတ္ထိ၊ တေ တွံ ဒလိဒ္ဒော ကထမဝှယေသိ။|
  count |၁၃၉၁|
    block |မနောဟရော နာမ မဏီ မမာယံ၊ မနောဟရံ မဏိရတနံ ဥဠာရံ။|
    block |ဣမဉ္စ အာဇညမမိတ္တတာပနံ၊ ဧတံ မေ ဇိနိတွာ ဟရေ အက္ခဓုတ္တော။|
  count |၁၃၉၂|
    block |ဧကော မဏီ မာဏဝ ကိံ ကရိဿတိ၊ အာဇာနိယေကော ပန ကိံ ကရိဿတိ။|
    block |ဗဟူနိ ရညော မဏိရတနာနိ အတ္ထိ၊ အာဇာနိယာ ဝါတဇဝါ အနပ္ပကာ။|
  stand |ဒောဟဠကဏ္ဍံ နာမ။|
  count |  |
  block |မဏိကဏ္ဍံ|
  count |၁၃၉၃|
    block |ဣဒဉ္စ မေ မဏိရတနံ၊ ပဿ တွံ ဒွိပဒုတ္တမ။|
    block |ဣတ္ထီနံ ဝိဂ္ဂဟာ စေတ္ထ၊ ပုရိသာနဉ္စ ဝိဂ္ဂဟာ။|
  count |၁၃၉၄|
    block |မိဂါနံ ဝိဂ္ဂဟာ စေတ္ထ၊ သကုဏာနဉ္စ ဝိဂ္ဂဟာ။|
    block |နာဂရာဇာ သုပဏ္ဏာ စ၊ မဏိမှိ ပဿ နိမ္မိတံ။|
  count |၁၃၉၅|
    block |ဟတ္ထာနီကံ ရထာနီကံ၊ အဿေ ပတ္တီ စ ဝမ္မိနေ။|
    block |စတုရင်္ဂိနိမံ သေနံ၊ မဏိမှိ ပဿ နိမ္မိတံ။|
  count |၁၃၉၆|
    block |ဟတ္ထာရောဟေ အနီကဋ္ဌေ၊ ရထိကေ ပတ္တိကာရကေ။|
    block |ဗလဂ္ဂါနိ ဝိယူဠှာနိ၊ မဏိမှိ ပဿ နိမ္မိတံ။|
  count |၁၃၉၇|
    block |ပုရံ ဥဒ္ဓါပသမ္ပန္နံ၊ ဗဟုပါကာရတောရဏံ။|
    block |သိင်္ဃာဋကေသု ဘူမိယော၊ မဏိမှိ ပဿ နိမ္မိတံ။|
  count |၁၃၉၈|
    block |ဧသိကာ ပရိခါယော စ၊ ပလိခံ အဂ္ဂဠာနိ စ။|
    block |အဋ္ဋာလကေ စ ဒွာရေ စ၊ မဏိမှိ ပဿ နိမ္မိတံ။|
  count |၁၃၉၉|
    block |ပဿ တောရဏမဂ္ဂေသု၊ နာနာဒိဇာ ဂဏာ ဗဟူ။|
    block |ဟံသာ ကောဉ္စာ မယူရာ စ၊ စက္ကဝါကာ စ ကုက္ကုဟာ။|
  count |၁၄၀၀|
    block |ကုဏာလကာ ဗဟူ စိတြာ၊ သိခဏ္ဍီ ဇီဝဇီဝကာ။|
    block |နာနာဒိဇဂဏာကိဏ္ဏံ၊ မဏိမှိ ပဿ နိမ္မိတံ။|
  count |၁၄၀၁|
    block |ပဿ နဂရံ သုပါကာရံ၊ အဗ္ဘုတံ လောမဟံသနံ။|
    block |သမုဿိတဓဇံ ရမ္မံ၊ သောဏ္ဏဝါလုကသန္ထတံ။|
  count |၁၄၀၂|
    block |ပဿေတ္ထ ပဏ္ဏသာလာယော၊ ဝိဘတ္တာ ဘာဂသော မိတာ။|
    block |နိဝေသနေ နိဝေသေ စ၊ သန္ဓိဗျူဟေ ပထဒ္ဓိယော။|
  count |၁၄၀၃|
    block |ပါနာဂါရေ စ သောဏ္ဍေ စ၊ သူနာ ဩဒနိယာ ဃရာ။|
    block |ဝေသီ စ ဂဏိကာယော စ၊ မဏိမှိ ပဿ နိမ္မိတံ။|
  count |၁၄၀၄|
    block |မာလာကာရေ စ ရဇကေ၊ ဂန္ဓိကေ အထ ဒုဿိကေ။|
    block |သုဝဏ္ဏကာရေ မဏိကာရေ၊ မဏိမှိ ပဿ နိမ္မိတံ။|
  count |၁၄၀၅|
    block |အာဠာရိကေ စ သူဒေ စ၊ နဋနာဋကဂါယိနော။|
    block |ပါဏိဿရေ ကုမ္ဘထူနိကေ၊ မဏိမှိ ပဿ နိမ္မိတံ။|
  count |၁၄၀၆|
    block |ပဿ ဘေရီ မုဒိင်္ဂါ စ၊ သင်္ခါ ပဏဝဒိန္ဒိမာ။|
    block |သဗ္ဗဉ္စ တာဠာဝစရံ၊ မဏိမှိ ပဿ နိမ္မိတံ။|
  count |၁၄၀၇|
    block |သမ္မတာလဉ္စ ဝီဏဉ္စ၊ နစ္စဂီတံ သုဝါဒိတံ။|
    block |တူရိယတာဠိတသင်္ဃုဋ္ဌံ၊ မဏိမှိ ပဿ နိမ္မိတံ။|
  count |၁၄၀၈|
    block |လင်္ဃိကာ မုဋ္ဌိကာ စေတ္ထ၊ မာယာကာရာ စ သောဘိယာ။|
    block |ဝေတာလိကေ စ ဇလ္လေ စ၊ မဏိမှိ ပဿ နိမ္မိတံ။|
  count |၁၄၀၉|
    block |သမဇ္ဇာ စေတ္ထ ဝတ္တန္တိ၊ အာကိဏ္ဏာ နရနာရိဘိ။|
    block |မဉ္စာတိမဉ္စေ ဘူမိယော၊ မဏိမှိ ပဿ နိမ္မိတံ။|
  count |၁၄၁၀|
    block |ပဿ မလ္လေ သမဇ္ဇသ္မိံ၊ ဖောဋေန္တေ ဒိဂုဏံ ဘုဇံ။|
    block |နိဟတေ နိဟတမာနေ စ၊ မဏိမှိ ပဿ နိမ္မိတံ။|
  count |၁၄၁၁|
    block |ပဿ ပဗ္ဗတပါဒေသု၊ နာနာမိဂဂဏာ ဗဟူ။|
    block |သီဟာ ဗျဂ္ဃာ ဝရာဟာ စ၊ အစ္ဆကောကတရစ္ဆယော။|
  count |၁၄၁၂|
    block |ပလာသာဒာ ဂဝဇာ စ၊ မဟိံသာ ရောဟိတာ ရုရူ။|
    block |ဧဏေယျာ စ ဝရာဟာ စ၊ ဂဏိနော နီက သူကရာ။|
  count |၁၄၁၃|
    block |ကဒလိမိဂါ ဗဟူ စိတြာ၊ ဗိဠာရာ သသကဏ္ဋကာ။|
    block |နာနာမိဂဂဏာကိဏ္ဏံ၊ မဏိမှိ ပဿ နိမ္မိတံ။|
  count |၁၄၁၄|
    block |နဇ္ဇာယော သုပတိတ္ထာယော၊ သောဏ္ဏဝါလုကသန္ထတာ။|
    block |အစ္ဆာ သဝန္တိ အမ္ဗူနိ၊ မစ္ဆဂုမ္ဗနိသေဝိတာ။|
  count |၁၄၁၅|
    block |ကုမ္ဘီလာ မကရာ စေတ္ထ၊ သုသုမာရာ စ ကစ္ဆပါ။|
    block |ပါဌီနာ ပါဝုသာ မစ္ဆာ၊ ဗလဇာ မုဉ္ဇရောဟိတာ။|
  count |၁၄၁၆|
    block |နာနာဒိဇဂဏာကိဏ္ဏာ၊ နာနာဒုမဂဏာယုတာ။|
    block |ဝေဠုရိယက-ရောဒာယော၊ မဏိမှိ ပဿ နိမ္မိတံ။|
  count |၁၄၁၇|
    block |ပဿေတ္ထ ပေါက္ခရဏိယော၊ သုဝိဘတ္တာ စတုဒ္ဒိသာ။|
    block |နာနာဒိဇဂဏာကိဏ္ဏာ၊ ပုထုလောမနိသေဝိတာ။|
  count |၁၄၁၈|
    block |သမန္တောဒကသမ္ပန္နံ၊ မဟိံ သာဂရကုဏ္ဍလံ။|
    block |ဥပေတံ ဝနရာဇေဟိ၊ မဏိမှိ ပဿ နိမ္မိတံ။|
  count |၁၄၁၉|
    block |ပုရတော ဝိဒေဟေ ပဿ၊ ဂေါယာနိယေ စ ပစ္ဆတော။|
    block |ကုရုယော ဇမ္ဗုဒီပဉ္စ၊ မဏိမှိ ပဿ နိမ္မိတံ။|
  count |၁၄၂၀|
    block |ပဿ စန္ဒံ သူရိယဉ္စ၊ ဩဘာသန္တေ စတုဒ္ဒိသာ။|
    block |သိနေရုံ အနုပရိယန္တေ၊ မဏိမှိ ပဿ နိမ္မိတံ။|
  count |၁၄၂၁|
    block |သိနေရုံ ဟိမဝန္တဉ္စ၊ သာဂရဉ္စ မဟီတလံ။|
    block |စတ္တာရော စ မဟာရာဇေ၊ မဏိမှိ ပဿ နိမ္မိတံ။|
  count |၁၄၂၂|
    block |အာရာမေ ဝနဂုမ္ဗေ စ၊ ပါဋိယေ စ သိလုစ္စယေ။|
    block |ရမ္မေ ကိမ္ပုရိသာကိဏ္ဏေ၊ မဏိမှိ ပဿ နိမ္မိတံ။|
  count |၁၄၂၃|
    block |ဖာရုသကံ စိတ္တလတံ၊ မိဿကံ နန္ဒနံ ဝနံ။|
    block |ဝေဇယန္တဉ္စ ပါသာဒံ၊ မဏိမှိ ပဿ နိမ္မိတံ။|
  count |၁၄၂၄|
    block |သုဓမ္မံ တာဝတိံသဉ္စ၊ ပါရိဆတ္တဉ္စ ပုပ္ဖိတံ။|
    block |ဧရာဝဏံ နာဂရာဇံ၊ မဏိမှိ ပဿ နိမ္မိတံ။|
  count |၁၄၂၅|
    block |ပဿေတ္ထ ဒေဝကညာယော၊ နဘာ ဝိဇ္ဇုရိဝုဂ္ဂတာ။|
    block |နန္ဒနေ ဝိစရန္တိယော၊ မဏိမှိ ပဿ နိမ္မိတံ။|
  count |၁၄၂၆|
    block |ပဿေတ္ထ ဒေဝကညာယော၊ ဒေဝပုတ္တပလောဘိနီ။|
    block |ဒေဝပုတ္တေ ရမမာနေ၊ မဏိမှိ ပဿ နိမ္မိတံ။|
  count |၁၄၂၇|
    block |ပရောသဟဿပါသာဒေ၊ ဝေဠုရိယဖလသန္ထတေ။|
    block |ပဇ္ဇလန္တေ စ ဝဏ္ဏေန၊ မဏိမှိ ပဿ နိမ္မိတံ။|
  count |၁၄၂၈|
    block |တာဝတိံသေ စ ယာမေ စ၊ တုသိတေ စာပိ နိမ္မိတေ။|
    block |ပရနိမ္မိတဝသဝတ္တိနော၊ မဏိမှိ ပဿ နိမ္မိတံ။|
  count |၁၄၂၉|
    block |ပဿေတ္ထ ပေါက္ခရဏိယော၊ ဝိပ္ပသန္နောဒိကာ သုစီ။|
    block |မန္ဒာလကေဟိ သဉ္ဆန္နာ၊ ပဒုမုပ္ပလကေဟိ စ။|
  count |၁၄၃၀|
    block |ဒသေတ္ထ ရာဇိယော သေတာ၊ ဒသနီလာ မနောရမာ။|
    block |ဆ ပိင်္ဂလာ ပန္နရသ၊ ဟလိဒ္ဒာ စ စတုဒ္ဒသ။|
  count |၁၄၃၁|
    block |ဝီသတိ တတ္ထ သောဝဏ္ဏာ၊ ဝီသတိ ရဇတာမယာ။|
    block |ဣန္ဒဂေါပကဝဏ္ဏာဘာ၊ တာဝ ဒိဿန္တိ တိံသတိ။|
  count |၁၄၃၂|
    block |ဒသေတ္ထ ကာဠိယော ဆစ္စ၊ မဉ္ဇေဋ္ဌာ ပန္နဝီသတိ။|
    block |မိဿာ ဗန္ဓုကပုပ္ဖေဟိ၊ နီလုပ္ပလဝိစိတ္တိကာ။|
  count |၁၄၃၃|
    block |ဧဝံ သဗ္ဗင်္ဂသမ္ပန္နံ၊ အစ္စိမန္တံ ပဘဿရံ။|
    block |ဩဓိသုင်္ကံ မဟာရာဇ၊ ပဿ တွံ ဒွိပဒုတ္တမ။|
  stand |မဏိကဏ္ဍံ နာမ။|
  count |  |
  block |အက္ခကဏ္ဍံ|
  count |၁၄၃၄|
    block |ဥပါဂတံ ရာဇ မုပေဟိ လက္ခံ၊ နေတာဒိသံ မဏိရတနံ တဝတ္ထိ။|
    block |ဓမ္မေန ဇိဿာမ အသာဟသေန၊ ဇိတော စ နော ခိပ္ပမဝါကရောဟိ။|
  count |၁၄၃၅|
    block |ပဉ္စာလ -ပစ္စုဂ္ဂတ-သူရသေန၊ မစ္ဆာ စ မဒ္ဒာ သဟ ကေကကေဘိ။|
    block |ပဿန္တု နောတေ အသဌေန ယုဒ္ဓံ၊ န နော သဘာယံ န ကရောန္တိ ကိဉ္စိ။|
  count |၁၄၃၆|
    block |တေ ပါဝိသုံ အက္ခမဒေန မတ္တာ၊ ရာဇာ ကုရူနံ ပုဏ္ဏကော စာပိ ယက္ခေါ။|
    block |ရာဇာ ကလိံ ဝိစ္စိနမဂ္ဂဟေသိ၊ ကဋံ အဂ္ဂဟီ ပုဏ္ဏကော နာမ ယက္ခေါ။|
  count |၁၄၃၇|
    block |တေ တတ္ထ ဇူတေ ဥဘယေ သမာဂတေ၊ ရညံ သကာသေ သခီနဉ္စ မဇ္ဈေ။|
    block |အဇေသိ ယက္ခေါ နရဝီရသေဋ္ဌံ၊ တတ္ထပ္ပနာဒော တုမုလော ဗဘူဝ။|
  count |၁၄၃၈|
    block |ဇယော မဟာရာဇ ပရာဇယော စ၊ အာယူဟတံ အညတရဿ ဟောတိ။|
    block |ဇနိန္ဒ ဇီနောသိ ဝရဒ္ဓနေန၊ ဇိတော စ မေ ခိပ္ပမဝါကရောဟိ။|
  count |၁၄၃၉|
    block |ဟတ္ထီ ဂဝဿာ မဏိကုဏ္ဍလာ စ၊ ယဉ္စာပိ မယှံ ရတနံ ပထဗျာ။|
    block |ဂဏှာဟိ ကစ္စာန ဝရံ ဓနာနံ၊ အာဒာယ ယေနိစ္ဆသိ တေန ဂစ္ဆ။|
  count |၁၄၄၀|
    block |ဟတ္ထီ ဂဝဿာ မဏိကုဏ္ဍလာ စ၊ ယဉ္စာပိ တုယှံ ရတနံ ပထဗျာ။|
    block |တေသံ ဝရော ဝိဓုရော နာမ ကတ္တာ၊ သော မေ ဇိတော တံ မေ အဝါကရောဟိ။|
  count |၁၄၄၁|
    block |အတ္တာ စ မေ သော သရဏံ ဂတီ စ၊ ဒီပေါ စ လေဏော စ ပရာယဏော စ။|
    block |အသန္တုလေယျော မမ သော ဓနေန၊ ပါဏေန မေ သာဒိသော ဧသ ကတ္တာ။|
  count |၁၄၄၂|
    block |စိရံ ဝိဝါဒော မမ တုယှဉ္စဿ၊ ကာမဉ္စ ပုစ္ဆာမ တမေဝ ဂန္တွာ။|
    block |ဧသောဝ နော ဝိဝရတု ဧတမတ္ထံ၊ ယံ ဝက္ခတီ ဟောတု ကထာ ဥဘိန္နံ။|
  count |၁၄၄၃|
    block |အဒ္ဓါ ဟိ သစ္စံ ဘဏသိ၊ န စ မာဏဝ သာဟသံ။|
    block |တမေဝ ဂန္တွာ ပုစ္ဆာမ၊ တေန တုဿာမုဘော ဇနာ။|
  count |၁၄၄၄|
    block |သစ္စံ နု ဒေဝါ ဝိဒဟူ ကုရူနံ၊ ဓမ္မေ ဌိတံ ဝိဓုရံ နာမမစ္စံ။|
    block |ဒာသောသိ ရညော ဥဒ ဝါသိ ဉာတိ၊ ဝိဓုရောတိ သင်္ခါ ကတမာသိ လောကေ။|
  count |၁၄၄၅|
    block |အာမာယဒာသာပိ ဘဝန္တိ ဟေကေ၊ ဓနေန ကီတာပိ ဘဝန္တိ ဒာသာ။|
    block |သယမ္ပိ ဟေကေ ဥပယန္တိ ဒာသာ၊ ဘယာ ပဏုန္နာပိ ဘဝန္တိ ဒာသာ။|
  count |၁၄၄၆|
    block |ဧတေ နရာနံ စတုရောဝ ဒာသာ၊ အဒ္ဓါ ဟိ ယောနိတော အဟမ္ပိ ဇာတော။|
    block |ဘဝေါ စ ရညော အဘဝေါ စ ရညော၊ ဒာသာဟံ ဒေဝဿ ပရမ္ပိ ဂန္တွာ။|
    block |ဓမ္မေန မံ မာဏဝ တုယှ ဒဇ္ဇာ။|
  count |၁၄၄၇|
    block |အယံ ဒုတီယော ဝိဇယော မမဇ္ဇ၊ ပုဋ္ဌော ဟိ ကတ္တာ ဝိဝရေတ္ထ ပဉှံ။|
    block |အဓမ္မရူပေါ ဝတ ရာဇသေဋ္ဌော၊ သုဘာသိတံ နာနုဇာနာသိ မယှံ။|
  count |၁၄၄၈|
    block |ဧဝံ စေ နော သော ဝိဝရေတ္ထ ပဉှံ၊ ဒာသောဟမသ္မိ န စ ခေါသ္မိ ဉာတိ။|
    block |ဂဏှာဟိ ကစ္စာန ဝရံ ဓနာနံ၊ အာဒာယ ယေနိစ္ဆသိ တေန ဂစ္ဆ။|
  stand |အက္ခကဏ္ဍံ နာမ။|
  count |  |
  block |ဃရာဝါသပဉှာ|
  count |၁၄၄၉|
    block |ဝိဓုရ ဝသမာနာဿ၊ ဂဟဋ္ဌဿ သကံ ဃရံ။|
    block |ခေမာ ဝုတ္တိ ကထံ အဿ၊ ကထန္နု အဿ သင်္ဂဟော။|
  count |၁၄၅၀|
    block |အဗျာဗဇ္ဈံ ကထံ အဿ၊ သစ္စဝါဒီ စ မာဏဝေါ။|
    block |အသ္မာ လောကာ ပရံ လောကံ၊ ကထံ ပေစ္စ န သောစတိ။|
  count |၁၄၅၁|
    block |တံ တတ္ထ ဂတိမာ ဓိတိမာ၊ မတိမာ အတ္ထဒဿိမာ။|
    block |သင်္ခါတာ သဗ္ဗဓမ္မာနံ၊ ဝိဓုရော ဧတဒဗြဝိ။|
  count |၁၄၅၂|
    block |န သာဓာရဏဒာရဿ၊ န ဘုဉ္ဇေ သာဒုမေကကော။|
    block |န သေဝေ လောကာယတိကံ၊ နေတံ ပညာယ ဝဍ္ဎနံ။|
  count |၁၄၅၃|
    block |သီလဝါ ဝတ္တသမ္ပန္နော၊ အပ္ပမတ္တော ဝိစက္ခဏော။|
    block |နိဝါတဝုတ္တိ အတ္ထဒ္ဓေါ၊ သုရတော သခိလော မုဒု။|
  count |၁၄၅၄|
    block |သင်္ဂဟေတာ စ မိတ္တာနံ၊ သံဝိဘာဂီ ဝိဓာနဝါ။|
    block |တပ္ပေယျ အန္နပါနေန၊ သဒာ သမဏဗြာဟ္မဏေ။|
  count |၁၄၅၅|
    block |ဓမ္မကာမော သုတာဓာရော၊ ဘဝေယျ ပရိပုစ္ဆကော။|
    block |သက္ကစ္စံ ပယိရုပါသေယျ၊ သီလဝန္တေ ဗဟုဿုတေ။|
  count |၁၄၅၆|
    block |ဃရမာဝသမာနဿ၊ ဂဟဋ္ဌဿ သကံ ဃရံ။|
    block |ခေမာ ဝုတ္တိ သိယာ ဧဝံ၊ ဧဝံ နု အဿ သင်္ဂဟော။|
  count |၁၄၅၇|
    block |အဗျာဗဇ္ဈံ သိယာ ဧဝံ၊ သစ္စဝါဒီ စ မာဏဝေါ။|
    block |အသ္မာ လောကာ ပရံ လောကံ၊ ဧဝံ ပေစ္စ န သောစတိ။|
  stand |ဃရာဝါသပဉှာ နာမ။|
  stand |လက္ခဏကဏ္ဍံ|
  count |၁၄၅၈|
    block |ဧဟိ ဒာနိ ဂမိဿာမ၊ ဒိန္နော နော ဣဿရေန မေ။|
    block |မမေဝတ္ထံ ပဋိပဇ္ဇ၊ ဧသ ဓမ္မော သနန္တနော။|
  count |၁၄၅၉|
    block |ဇာနာမိ မာဏဝ တယာဟမသ္မိ၊ ဒိန္နောဟမသ္မိ တဝ ဣဿရေန။|
    block |တီဟဉ္စ တံ ဝါသယေမု အဂါရေ၊ ယေနဒ္ဓုနာ အနုသာသေမု ပုတ္တေ။|
  count |၁၄၆၀|
    block |တံ မေ တထာ ဟောတု ဝသေမု တီဟံ၊ ကုရုတံ ဘဝဇ္ဇ ဃရေသု ကိစ္စံ။|
    block |အနုသာသတံ ပုတ္တဒာရေ ဘဝဇ္ဇ၊ ယထာ တယီ ပေစ္စ သုခီ ဘဝေယျ။|
  count |၁၄၆၁|
    block |သာဓူတိ ဝတွာန ပဟူတကာမော၊ ပက္ကာမိ ယက္ခေါ ဝိဓုရေန သဒ္ဓိံ။|
    block |တံ ကုဉ္ဇရာဇညဟယာနုစိဏ္ဏံ၊ ပါဝေက္ခိ အန္တေပုရမရိယသေဋ္ဌော။|
  count |၁၄၆၂|
    block |ကောဉ္စံ မယူရဉ္စ ပိယဉ္စ ကေတံ၊ ဥပါဂမိ တတ္ထ သုရမ္မရူပံ။|
    block |ပဟူတဘက္ခံ ဗဟုအန္နပါနံ၊ မသက္ကသာရံ ဝိယ ဝါသဝဿ။|
  count |၁၄၆၃|
    block |တတ္ထ နစ္စန္တိ ဂါယန္တိ၊ အဝှာယန္တိ ဝရာဝရံ။|
    block |အစ္ဆရာ ဝိယ ဒေဝေသု၊ နာရိယော သမလင်္ကတာ။|
  count |၁၄၆၄|
    block |သမင်္ဂိကတွာ ပမဒာဟိ ယက္ခံ၊ အန္နေန ပါနေန စ ဓမ္မပါလော။|
    block |အတ္ထတ္ထ မေဝါနုဝိစိန္တယန္တော၊ ပါဝေက္ခိ ဘရိယာယ တဒာ သကာသေ။|
  count |၁၄၆၅|
    block |တံ စန္ဒနဂန္ဓရသာနုလိတ္တံ၊ သုဝဏ္ဏဇမ္ဗောနဒနိက္ခသာဒိသံ။|
    block |ဘရိယံဝစာ ဧဟိ သုဏောဟိ ဘောတိ၊ ပုတ္တာနိ အာမန္တယ တမ္ဗနေတ္တေ။|
  count |၁၄၆၆|
    block |သုတွာန ဝါကျံ ပတိနော အနုဇ္ဇာ၊ သုဏိသံဝစ တမ္ဗနခိံ သုနေတ္တံ။|
    block |အာမန္တယ ဝမ္မဓရာနိ စေတေ၊ ပုတ္တာနိ ဣန္ဒီဝရပုပ္ဖသာမေ။|
  count |၁၄၆၇|
    block |တေ အာဂတေ မုဒ္ဓနိ ဓမ္မပါလော၊ စုမ္ဗိတွာ ပုတ္တေ အဝိကမ္ပမာနော။|
    block |အာမန္တယိတွာန အဝေါစ ဝါကျံ၊ ဒိန္နာဟံ ရညာ ဣဓ မာဏဝဿ။|
  count |၁၄၆၈|
    block |တဿဇ္ဇဟံ အတ္တသုခီ ဝိဓေယျော၊ အာဒာယ ယေနိစ္ဆတိ တေန ဂစ္ဆတိ။|
    block |အဟဉ္စ ဝေါ သာသိတုမာဂတောသ္မိ၊ ကထံ အဟံ အပရိတ္တာယ ဂစ္ဆေ။|
    block ||
  count |၁၄၆၉|
    block |သစေ ဝေါ ရာဇာ ကုရုရဋ္ဌဝါသီ၊ ဇနသန္ဓော ပုစ္ဆေယျ ပဟူတကာမော။|
    block |ကိမာဘိဇာနာထ ပုရေ ပုရာဏံ၊ ကိံ ဝေါ ပိတာ အနုသာသေ ပုရတ္ထာ။|
  count |၁၄၇၀|
    block |သမာသနာ ဟောထ မယာဝ သဗ္ဗေ၊ ကောနီဓ ရညော အဗ္ဘတိကော မနုဿော။|
    block |တမဉ္ဇလိံ ကရိယ ဝဒေထ ဧဝံ၊ မာ ဟေဝံ ဒေဝ န ဟိ ဧသ ဓမ္မော။|
    block |ဝိယဂ္ဃရာဇဿ နိဟီနဇစ္စော၊ သမာသနော ဒေဝ ကထံ ဘဝေယျ။|
  stand |လက္ခဏကဏ္ဍံ နာမ။|
  count |  |
  block |ရာဇဝသတိ|
  count |၁၄၇၁|
    block |သော စ ပုတ္တေ အမစ္စေ စ၊ ဉာတယော သုဟဒဇ္ဇနေ။|
    block |အလီနမနသင်္ကပ္ပေါ၊ ဝိဓုရော ဧတဒဗြဝိ။|
  count |၁၄၇၂|
    block |ဧထယျော ရာဇဝသတိံ၊ နိသီဒိတွာ သုဏာထ မေ။|
    block |ယထာ ရာဇကုလံ ပတ္တော၊ ယသံ ပေါသော နိဂစ္ဆတိ။|
  count |၁၄၇၃|
    block |န ဟိ ရာဇကုလံ ပတ္တော၊ အညာတော လဘတေ ယသံ။|
    block |နာသူရော နာပိ ဒုမ္မေဓော၊ နပ္ပမတ္တော ကုဒာစနံ။|
  count |၁၄၇၄|
    block |ယဒာဿ သီလံ ပညဉ္စ၊ သောစေယျံ စာဓိဂစ္ဆတိ။|
    block |အထ ဝိဿသတေ တျမှိ၊ ဂုယှဉ္စဿ န ရက္ခတိ။|
  count |၁၄၇၅|
    block |တုလာ ယထာ ပဂ္ဂဟိတာ၊ သမဒဏ္ဍာ သုဓာရိတာ။|
    block |အဇ္ဈိဋ္ဌော န ဝိကမ္ပေယျ၊ သ ရာဇဝသတိံ ဝသေ။|
  count |၁၄၇၆|
    block |တုလာ ယထာ ပဂ္ဂဟိတာ၊ သမဒဏ္ဍာ သုဓာရိတာ။|
    block |သဗ္ဗာနိ အဘိသမ္ဘောန္တော၊ သ ရာဇဝသတိံ ဝသေ။|
  count |၁၄၇၇|
    block |ဒိဝါ ဝါ ယဒိ ဝါ ရတ္တိံ၊ ရာဇကိစ္စေသု ပဏ္ဍိတော။|
    block |အဇ္ဈိဋ္ဌော န ဝိကမ္ပေယျ၊ သ ရာဇဝသတိံ ဝသေ။|
  count |၁၄၇၈|
    block |ဒိဝါ ဝါ ယဒိ ဝါ ရတ္တိံ၊ ရာဇကိစ္စေသု ပဏ္ဍိတော။|
    block |သဗ္ဗာနိ အဘိသမ္ဘောန္တော၊ သ ရာဇဝသတိံ ဝသေ။|
  count |၁၄၇၉|
    block |ယော စဿ သုကတော မဂ္ဂေါ၊ ရညော သုပ္ပဋိယာဒိတော။|
    block |န တေန ဝုတ္တော ဂစ္ဆေယျ၊ သ ရာဇဝသတိံ ဝသေ။|
  count |၁၄၈၀|
    block |န ရညော သဒိသံ ဘုဉ္ဇေ၊ ကာမဘောဂေ ကုဒာစနံ။|
    block |သဗ္ဗတ္ထ ပစ္ဆတော ဂစ္ဆေ၊ သ ရာဇဝသတိံ ဝသေ။|
  count |၁၄၈၁|
    block |န ရညော သဒိသံ ဝတ္ထံ၊ န မာလံ န ဝိလေပနံ။|
    block |အာကပ္ပံ သရကုတ္တိံ ဝါ၊ န ရညော သဒိသမာစရေ။|
    block |အညံ ကရေယျ အာကပ္ပံ၊ သ ရာဇဝသတိံ ဝသေ။|
  count |၁၄၈၂|
    block |ကီဠေ ရာဇာ အမစ္စေဟိ၊ ဘရိယာဟိ ပရိဝါရိတော။|
    block |နာမစ္စော ရာဇဘရိယာသု၊ ဘာဝံ ကုဗ္ဗေထ ပဏ္ဍိတော။|
  count |၁၄၈၃|
    block |အနုဒ္ဓတော အစပလော၊ နိပကော သံဝုတိန္ဒြိယော။|
    block |မနောပဏိဓိသမ္ပန္နော၊ သ ရာဇဝသတိံ ဝသေ။|
  count |၁၄၈၄|
    block |နာဿ ဘရိယာဟိ ကီဠေယျ၊ န မန္တေယျ ရဟောဂတော။|
    block |နာဿ ကောသာ ဓနံ ဂဏှေ၊ သ ရာဇဝသတိံ ဝသေ။|
  count |၁၄၈၅|
    block |န နိဒ္ဒံ ဗဟု မညေယျ၊ န မဒာယ သုရံ ပိဝေ။|
    block |နာဿ ဒာယေ မိဂေ ဟညေ၊ သ ရာဇဝသတိံ ဝသေ။|
  count |၁၄၈၆|
    block |နာဿ ပီဌံ န ပလ္လင်္ကံ၊ န ကောစ္ဆံ န နာဝံ ရထံ။|
    block |သမ္မတောမှီတိ အာရူဟေ၊ သ ရာဇဝသတိံ ဝသေ။|
  count |၁၄၈၇|
    block |နာတိဒူရေ ဘဇေ ရညော၊ နာစ္စာသန္နေ ဝိစက္ခဏော။|
    block |သမ္မုခဉ္စဿ တိဋ္ဌေယျ၊ သန္ဒိဿန္တော သဘတ္တုနော။|
  count |၁၄၈၈|
    block |န ဝေ ရာဇာ သခါ ဟောတိ၊ န ရာဇာ ဟောတိ မေထုနော။|
    block |ခိပ္ပံ ကုဇ္ဈန္တိ ရာဇာနော၊ သူကေနက္ခီဝ ဃဋ္ဋိတံ။|
  count |၁၄၈၉|
    block |န ပူဇိတော မညမာနော၊ မေဓာဝီ ပဏ္ဍိတော နရော။|
    block |ဖရုသံ ပတိမန္တေယျ၊ ရာဇာနံ ပရိသံဂတံ။|
  count |၁၄၉၀|
    block |လဒ္ဓဒွာရော လဘေ ဒွာရံ၊ နေဝ ရာဇူသု ဝိဿသေ။|
    block |အဂ္ဂီဝ သံယတော တိဋ္ဌေ၊ သ ရာဇဝသတိံ ဝသေ။|
  count |၁၄၉၁|
    block |ပုတ္တံ ဝါ ဘာတရံ ဝါ သံ၊ သမ္ပဂ္ဂဏှာတိ ခတ္တိယော။|
    block |ဂါမေဟိ နိဂမေဟိ ဝါ၊ ရဋ္ဌေဟိ ဇနပဒေဟိ ဝါ။|
    block |တုဏှီဘူတော ဥပေက္ခေယျ၊ န ဘဏေ ဆေကပါပကံ။|
  count |၁၄၉၂|
    block |ဟတ္ထာရောဟေ အနီကဋ္ဌေ၊ ရထိကေ ပတ္တိကာရကေ။|
    block |တေသံ ကမ္မာဝဒာနေန၊ ရာဇာ ဝဍ္ဎေတိ ဝေတနံ။|
    block |န တေသံ အန္တရာ ဂစ္ဆေ၊ သ ရာဇဝသတိံ ဝသေ။|
  count |၁၄၉၃|
    block |စာပေါဝူနုဒရော ဓီရော၊ ဝံသောဝါပိ ပကမ္ပယေ။|
    block |ပဋိလောမံ န ဝတ္တေယျ၊ သ ရာဇဝသတိံ ဝသေ။|
  count |၁၄၉၄|
    block |စာပေါဝူနုဒရော အဿ၊ မစ္ဆောဝဿ အဇိဝှဝါ။|
    block |အပ္ပါသီ နိပကော သူရော၊ သ ရာဇဝသတိံ ဝသေ။|
  count |၁၄၉၅|
    block |န ဗာဠှံ ဣတ္ထိံ ဂစ္ဆေယျ၊ သမ္ပဿံ တေဇသင်္ခယံ။|
    block |ကာသံ သာသံ ဒရံ ဗလျံ၊ ခီဏမေဓော နိဂစ္ဆတိ။|
  count |၁၄၉၆|
    block |နာတိဝေလံ ပဘာသေယျ၊ န တုဏှီ သဗ္ဗဒာ သိယာ။|
    block |အဝိကိဏ္ဏံ မိတံ ဝါစံ၊ ပတ္တေ ကာလေ ဥဒီရယေ။|
  count |၁၄၉၇|
    block |အက္ကောဓနော အသင်္ဃဋ္ဋော၊ သစ္စော သဏှော အပေသုဏော။|
    block |သမ္ဖံ ဂိရံ န ဘာသေယျ၊ သ ရာဇဝသတိံ ဝသေ။|
  count |၁၄၉၈|
    block |မာတာပေတ္တိဘရော အဿ၊ ကုလေ ဇေဋ္ဌာပစာယိကော။|
    block |သဏှော သခိလသမ္ဘာသော၊ သ ရာဇဝသတိံ ဝသေ။|
  count |၁၄၉၉|
    block |ဝိနီတော သိပ္ပဝါ ဒန္တော၊ ကတတ္တော နိယတော မုဒု။|
    block |အပ္ပမတ္တော သုစိ ဒက္ခေါ၊ သ ရာဇဝသတိံ ဝသေ။|
  count |၁၅၀၀|
    block |နိဝါတဝုတ္တိ ဝုဒ္ဓေသု၊ သပ္ပတိဿော သဂါရဝေါ။|
    block |သုရတော သုခသံဝါသော၊ သ ရာဇဝသတိံ ဝသေ။|
  count |၁၅၀၁|
    block |အာရကာ ပရိဝဇ္ဇေယျ၊ သဟိတုံ ပဟိတံ ဇနံ။|
    block |ဘတ္တာရညေဝုဒိက္ခေယျ၊ န စ အညဿ ရာဇိနော။|
  count |၁၅၀၂|
    block |သမဏေ ဗြာဟ္မဏေ စာပိ၊ သီလဝန္တေ ဗဟုဿုတေ။|
    block |သက္ကစ္စံ ပယိရုပါသေယျ၊ သ ရာဇဝသတိံ ဝသေ။|
  count |၁၅၀၃|
    block |သမဏေ ဗြာဟ္မဏေ စာပိ၊ သီလဝန္တေ ဗဟုဿုတေ။|
    block |သက္ကစ္စံ အနုဝါသေယျ၊ သ ရာဇဝသတိံ ဝသေ။|
  count |၁၅၀၄|
    block |သမဏေ ဗြာဟ္မဏေ စာပိ၊ သီလဝန္တေ ဗဟုဿုတေ။|
    block |တပ္ပေယျ အန္နပါနေန၊ သ ရာဇဝသတိံ ဝသေ။|
  count |၁၅၀၅|
    block |သမဏေ ဗြာဟ္မဏေ စာပိ၊ သီလဝန္တေ ဗဟုဿုတေ။|
    block |အာသဇ္ဇ ပညေ သေဝေထ၊ အာကင်္ခံ ဝုဒ္ဓိမတ္တနော။|
  count |၁၅၀၆|
    block |ဒိန္နပုဗ္ဗံ န ဟာပေယျ၊ ဒာနံ သမဏဗြာဟ္မဏေ။|
    block |န စ ကိဉ္စိ နိဝါရေယျ၊ ဒာနကာလေ ဝဏိဗ္ဗကေ။|
  count |၁၅၀၇|
    block |ပညဝါ ဗုဒ္ဓိသမ္ပန္နော၊ ဝိဓာနဝိဓိကောဝိဒော။|
    block |ကာလညူ သမယညူ စ၊ သ ရာဇဝသတိံ ဝသေ။|
  count |၁၅၀၈|
    block |ဥဋ္ဌာတာ ကမ္မဓေယျေသု၊ အပ္ပမတ္တော ဝိစက္ခဏော။|
    block |သုသံဝိဟီတကမ္မန္တော၊ သ ရာဇဝသတိံ ဝသေ။|
  count |၁၅၀၉|
    block |ခလံ သာလံ ပသုံ ခေတ္တံ၊ ဂန္တာ စဿ အဘိက္ခဏံ။|
    block |မိတံ ဓညံ နိဓာပေယျ၊ မိတံဝ ပါစယေ ဃရေ။|
  count |၁၅၁၀|
    block |ပုတ္တံ ဝါ ဘာတရံ ဝါ သံ၊ သီလေသု အသမာဟိတံ။|
    block |အနင်္ဂဝါ ဟိ တေ ဗာလာ၊ ယထာ ပေတာ တထေဝ တေ။|
    block |စောဠဉ္စ နေသံ ပိဏ္ဍဉ္စ၊ အာသီနာနံ ပဒာပယေ။|
  count |၁၅၁၁|
    block |ဒာသေ ကမ္မကရေ ပေဿေ၊ သီလေသု သုသမာဟိတေ။|
    block |ဒက္ခေ ဥဋ္ဌာနသမ္ပန္နေ၊ အာဓိပစ္စမှိ ဌာပယေ။|
  count |၁၅၁၂|
    block |သီလဝါ စ အလောလော စ၊ အနုရက္ခေါ စ ရာဇိနော။|
    block |အာဝီ ရဟော ဟိတော တဿ၊ သ ရာဇဝသတိံ ဝသေ။|
  count |၁၅၁၃|
    block |ဆန္ဒညူ ရာဇိနော စဿ၊ စိတ္တဋ္ဌော အဿ ရာဇိနော။|
    block |အသင်္ကုသကဝုတ္တိဿ၊ သ ရာဇဝသတိံ ဝသေ။|
  count |၁၅၁၄|
    block |ဥစ္ဆာဒယေ စ နှာပယေ၊ ဓောဝေ ပါဒေ အဓောသိရံ။|
    block |အာဟတောပိ န ကုပ္ပေယျ၊ သ ရာဇဝသတိံ ဝသေ။|
  count |၁၅၁၅|
    block |ကုမ္ဘမ္ပဉ္ဇလိံ ကရိယာ၊ စာဋဉ္စာပိ ပဒက္ခိဏံ။|
    block |ကိမေဝ သဗ္ဗကာမာနံ၊ ဒာတာရံ ဓီရမုတ္တမံ။|
  count |၁၅၁၆|
    block |ယော ဒေတိ သယနံ ဝတ္ထံ၊ ယာနံ အာဝသထံ ဃရံ။|
    block |ပဇ္ဇုန္နောရိဝ ဘူတာနိ၊ ဘောဂေဟိ အဘိဝဿတိ။|
  count |၁၅၁၇|
    block |ဧသယျော ရာဇဝသတိ၊ ဝတ္တမာနော ယထာ နရော။|
    block |အာရာဓယတိ ရာဇာနံ၊ ပူဇံ လဘတိ ဘတ္တုသု။|
  stand |ရာဇဝသတိ နာမ။|
  count |  |
  block |အန္တရပေယျာလံ|
  count |၁၅၁၈|
    block |ဧဝံ သမနုသာသိတွာ၊ ဉာတိသင်္ဃံ ဝိစက္ခဏော။|
    block |ပရိကိဏ္ဏော သုဟဒေဟိ၊ ရာဇာနမုပသင်္ကမိ။|
  count |၁၅၁၉|
    block |ဝန္ဒိတွာ သိရသာ ပါဒေ၊ ကတွာ စ နံ ပဒက္ခိဏံ။|
    block |ဝိဓုရော အဝစ ရာဇာနံ၊ ပဂ္ဂဟေတွာန အဉ္ဇလိံ။|
  count |၁၅၂၀|
    block |အယံ မံ မာဏဝေါ နေတိ၊ ကတ္တုကာမော ယထာမတိ။|
    block |ဉာတီနတ္ထံ ပဝက္ခါမိ၊ တံ သုဏောဟိ အရိန္ဒမ။|
  count |၁၅၂၁|
    block |ပုတ္တေ စ မေ ဥဒိက္ခေသိ၊ ယဉ္စ မညံ ဃရေ ဓနံ။|
    block |ယထာ ပေစ္စ န ဟာယေထ၊ ဉာတိသင်္ဃော မယီ ဂတေ။|
  count |၁၅၂၂|
    block |ယထေဝ ခလတီ ဘူမျာ၊ ဘူမျာယေဝ ပတိဋ္ဌတိ။|
    block |ဧဝေတံ ခလိတံ မယှံ၊ ဧတံ ပဿာမိ အစ္စယံ။|
  count |၁၅၂၃|
    block |သက္ကာ န ဂန္တုံ ဣတိ မယှ ဟောတိ၊ ဆေတွာ ဝဓိတွာ ဣဓ ကာတိယာနံ။|
    block |ဣဓေဝ ဟောဟီ ဣတိ မယှ ရုစ္စတိ၊ မာ တွံ အဂါ ဥတ္တမဘူရိပည။|
  count |၁၅၂၄|
    block |မာ ဟေဝဓမ္မေသု မနံ ပဏီဒဟိ၊ အတ္ထေ စ ဓမ္မေ စ ယုတ္တော ဘဝဿု။|
    block |ဓိရတ္ထု ကမ္မံ အကုသလံ အနရိယံ၊ ယံ ကတွာ ပစ္ဆာ နိရယံ ဝဇေယျ။|
  count |၁၅၂၅|
    block |နေဝေသ ဓမ္မော န ပုနေတ ကိစ္စံ၊ အယိရော ဟိ ဒာသဿ ဇနိန္ဒ ဣဿရော။|
    block |ဃာတေတုံ ဈာပေတုံ အထောပိ ဟန္တုံ၊ န စ မယှ ကောဓတ္ထိ ဝဇာမိ စာဟံ။|
  count |၁၅၂၆|
    block |ဇေဋ္ဌပုတ္တံ ဥပဂုယှ၊ ဝိနေယျ ဟဒယေ ဒရံ။|
    block |အဿုပုဏ္ဏေဟိ နေတ္တေဟိ၊ ပါဝိသီ သော မဟာဃရံ။|
  count |၁၅၂၇|
    block |သာလာဝ သမ္မပတိတာ၊ မာလုတေန ပမဒ္ဒိတာ။|
    block |သေန္တိ ပုတ္တာ စ ဒာရာ စ၊ ဝိဓုရဿ နိဝေသနေ။|
  count |၁၅၂၈|
    block |ဣတ္ထိသဟဿံ ဘရိယာနံ၊ ဒာသိသတ္တသတာနိ စ။|
    block |ဗာဟာ ပဂ္ဂယှ ပက္ကန္ဒုံ၊ ဝိဓုရဿ နိဝေသနေ။|
  count |၁၅၂၉|
    block |ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။|
    block |ဗာဟာ ပဂ္ဂယှ ပက္ကန္ဒုံ၊ ဝိဓုရဿ နိဝေသနေ။|
  count |၁၅၃၀|
    block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
    block |ဗာဟာ ပဂ္ဂယှ ပက္ကန္ဒုံ၊ ဝိဓုရဿ နိဝေသနေ။|
  count |၁၅၃၁|
    block |သမာဂတာ ဇာနပဒာ၊ နေဂမာ စ သမာဂတာ။|
    block |ဗာဟာ ပဂ္ဂယှ ပက္ကန္ဒုံ၊ ဝိဓုရဿ နိဝေသနေ။|
  count |၁၅၃၂|
    block |ဣတ္ထိသဟဿံ ဘရိယာနံ၊ ဒာသိသတ္တသတာနိ စ။|
    block |ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။|
  count |၁၅၃၃|
    block |ဩရောဓာ စ ကုမာရာ စ၊ ဒာသိသတ္တသတာနိ စ။|
    block |ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။|
  count |၁၅၃၄|
    block |ဟတ္ထာရောဟာ အနီကဋ္ဌာ၊ ဒာသိသတ္တသတာနိ စ။|
    block |ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။|
  count |၁၅၃၅|
    block |သမာဂတာ ဇာနပဒာ၊ ဒာသိသတ္တသတာနိ စ။|
    block |ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။|
  count |၁၅၃၆|
    block |ကတွာ ဃရေသု ကိစ္စာနိ၊ အနုသာသိတွာ သကံ ဇနံ။|
    block |မိတ္တာမစ္စေ စ ဘစ္စေ စ၊ ပုတ္တဒာရေ စ ဗန္ဓဝေ။|
  count |၁၅၃၇|
    block |ကမ္မန္တံ သံဝိဓေတွာန၊ အာစိက္ခိတွာ ဃရေ ဓနံ။|
    block |နိဓိဉ္စ ဣဏဒာနဉ္စ၊ ပုဏ္ဏကံ ဧတဒဗြဝိ။|
  count |၁၅၃၈|
    block |အဝသီ တုဝံ မယှ တီဟံ အဂါရေ၊ ကတာနိ ကိစ္စာနိ ဃရေသု မယှံ။|
    block |အနုသာသိတာ ပုတ္တဒာရာ မယာ စ၊ ကရောမ ကစ္စာန ယထာမတိံ တေ။|
  count |၁၅၃၉|
    block |သစေ ဟိ ကတ္တေ အနုသာသိတာ တေ၊ ပုတ္တာ စ ဒာရာ အနုဇီဝိနော စ။|
    block |ဟန္ဒေဟိ ဒာနီ တရမာနရူပေါ၊ ဒီဃော ဟိ အဒ္ဓါပိ အယံ ပုရတ္ထာ။|
  count |၁၅၄၀|
    block |အဆမ္ဘိတောဝ ဂဏှာဟိ၊ အာဇာနေယျဿ ဝါလဓိံ။|
    block |ဣဒံ ပစ္ဆိမကံ တုယှံ၊ ဇီဝလောကဿ ဒဿနံ။|
  count |၁၅၄၁|
    block |သောဟံ ကိဿ နု ဘာယိဿံ၊ ယဿ မေ နတ္ထိ ဒုက္ကဋံ။|
    block |ကာယေန ဝါစာ မနသာ၊ ယေန ဂစ္ဆေယျ ဒုဂ္ဂတိံ။|
  count |၁၅၄၂|
    block |သော အဿရာဇာ ဝိဓုရံ ဝဟန္တော၊ ပက္ကာမိ ဝေဟာယသမန္တလိက္ခေ။|
    block |သာခါသု သေလေသု အသဇ္ဇမာနော၊ ကာလာဂိရိံ ခိပ္ပမုပါဂမာသိ။|
  count |၁၅၄၃|
    block |ဣတ္ထိသဟဿံ ဘရိယာနံ၊ ဒာသိသတ္တသတာနိ စ။|
    block |ဗာဟာ ပဂ္ဂယှ ပက္ကန္ဒုံ၊ ယက္ခေါ ဗြာဟ္မဏဝဏ္ဏေန။|
    block |ဝိဓုရံ အာဒာယ ဂစ္ဆတိ။|
  count |၁၅၄၄|
    block |သမာဂတာ ဇာနပဒာ၊ နေဂမာ စ သမာဂတာ။|
    block |ဗာဟာ ပဂ္ဂယှ ပက္ကန္ဒုံ၊ ယက္ခေါ ဗြာဟ္မဏဝဏ္ဏေန။|
    block |ဝိဓုရံ အာဒာယ ဂစ္ဆတိ။|
  count |၁၅၄၅|
    block |ဣတ္ထိသဟဿံ ဘရိယာနံ၊ ဒာသိသတ္တသတာနိ စ။|
    block |ဗာဟာ ပဂ္ဂယှ ပက္ကန္ဒုံ၊ ပဏ္ဍိတော သော ကုဟိံ ဂတော။|
  count |၁၅၄၆|
    block |သမာဂတာ ဇာနပဒာ၊ နေဂမာ စ သမာဂတာ။|
    block |ဗာဟာ ပဂ္ဂယှ ပက္ကန္ဒုံ၊ ပဏ္ဍိတော သော ကုဟိံ ဂတော။|
  count |၁၅၄၇|
    block |သစေ သော သတ္တရတ္တေန၊ နာဂစ္ဆိဿတိ ပဏ္ဍိတော။|
    block |သဗ္ဗေ အဂ္ဂိံ ပဝေက္ခါမ၊ နတ္ထတ္ထော ဇီဝိတေန နော။|
  count |၁၅၄၈|
    block |ပဏ္ဍိတော စ ဝိယတ္တော စ၊ ဝိဘာဝီ စ ဝိစက္ခဏော။|
    block |ခိပ္ပံ မောစိယ အတ္တာနံ၊ မာ ဘာယိတ္ထာဂမိဿတိ။|
  stand |အန္တရပေယျာလံ နာမ။|
  count |  |
  block |သာဓုနရဓမ္မကဏ္ဍံ|
  count |၁၅၄၉|
    block |သော တတ္ထ ဂန္တွာန ဝိစိန္တယန္တော၊ ဥစ္စာဝစာ စေတနကာ ဘဝန္တိ။|
    block |နယိမဿ ဇီဝေန မမတ္ထိ ကိဉ္စိ၊ ဟန္တွာနိမံ ဟဒယမာနယိဿံ။|
  count |၁၅၅၀|
    block |သော တတ္ထ ဂန္တွာ ပဗ္ဗတန္တရသ္မိံ၊ အန္တော ပဝိသိတွာန ပဒုဋ္ဌစိတ္တော။|
    block |အသံဝုတသ္မိံ ဇဂတိပ္ပဒေသေ၊ အဓောသိရံ ဓာရယိ ကာတိယာနော။|
  count |၁၅၅၁|
    block |သော လမ္ဗမာနော နရကေ ပပါတေ၊ မဟဗ္ဘယေ လောမဟံသေ ဝိဒုဂ္ဂေ။|
    block |အသန္တသန္တော ကုရူနံ ကတ္တုသေဋ္ဌော၊ ဣစ္စဗြဝိ ပုဏ္ဏကံ နာမ ယက္ခံ။|
  count |၁၅၅၂|
    block |အရိယာဝကာသောသိ အနရိယရူပေါ၊ အသညတော သညတသန္နိကာသော။|
  block |အစ္စာဟိတံ ကမ္မံ ကရောသိ လုဒြံ၊ ဘာဝေ စ တေ ကုသလံ နတ္ထိ ကိဉ္စိ။|
  count |၁၅၅၃|
    block |ယံ မံ ပပါတသ္မိံ ပပါတုမိစ္ဆသိ၊ ကော နု တဝတ္ထော မရဏေန မယှံ။|
    block |အမာနုသဿေဝ တဝဇ္ဇ ဝဏ္ဏော၊ အာစိက္ခ မေ တွံ ကတမာသိ ဒေဝတာ။|
  count |၁၅၅၄|
    block |ယဒိ တေ သုတော ပုဏ္ဏကော နာမ ယက္ခေါ၊ ရညော ကုဝေရဿ ဟိ သော သဇိဗ္ဗော။|
    block |ဘူမိန္ဓရော ဝရုဏော နာမ နာဂေါ၊ ဗြဟာ သုစီ ဝဏ္ဏဗလူပပန္နော။|
  count |၁၅၅၅|
    block |တဿာနုဇံ ဓီတရံ ကာမယာမိ၊ ဣရန္ဓတီ နာမ သာ နာဂကညာ။|
    block |တဿာ သုမဇ္ဈာယ ပိယာယ ဟေတု၊ ပတာရယိံ တုယှ ဝဓာယ ဓီရ။|
  count |၁၅၅၆|
    block |မာ ဟေဝ တွံ ယက္ခ အဟောသိ မူဠှော၊ နဋ္ဌာ ဗဟူ ဒုဂ္ဂဟီတေန လောကေ။|
    block |ကိံ တေ သုမဇ္ဈာယ ပိယာယ ကိစ္စံ၊ မရဏေန မေ ဣင်္ဃ သုဏောမိ သဗ္ဗံ။|
  count |၁၅၅၇|
    block |မဟာနုဘာဝဿ မဟောရဂဿ၊ ဓီတုကာမော ဉာတိဘတော ဟမသ္မိ။|
    block |တံ ယာစမာနံ သသုရော အဝေါစ၊ ယထာ မမညိံသု သုကာမနီတံ။|
  count |၁၅၅၈|
    block |ဒဇ္ဇေမု ခေါ တေ သုတနုံ သုနေတ္တံ၊ သုစိမှိတံ စန္ဒနလိတ္တဂတ္တံ။|
    block |သစေ တုဝံ ဟဒယံ ပဏ္ဍိတဿ၊ ဓမ္မေန လဒ္ဓါ ဣဓ မာဟရေသိ။|
    block |ဧတေန ဝိတ္တေန ကုမာရိ လဗ္ဘာ၊ နညံ ဓနံ ဥတ္တရိ ပတ္ထယာမ။|
  count |၁၅၅၉|
    block |ဧဝံ န မူဠှောသ္မိ သုဏောဟိ ကတ္တေ၊ န စာပိ မေ ဒုဂ္ဂဟိတတ္ထိ ကိဉ္စိ။|
    block |ဟဒယေန တေ ဓမ္မလဒ္ဓေန နာဂါ၊ ဣရန္ဓတိံ နာဂကညံ ဒဒန္တိ။|
  count |၁၅၆၀|
    block |တသ္မာ အဟံ တုယှံ ဝဓာယ ယုတ္တော၊ ဧဝံ မမတ္ထော မရဏေန တုယှံ။|
    block |ဣဓေဝ တံ နရကေ ပါတယိတွာ၊ ဟန္တွာန တံ ဟဒယမာနယိဿံ။|
  count |၁၅၆၁|
    block |ခိပ္ပံ မမံ ဥဒ္ဓရ ကာတိယာန၊ ဟဒယေန မေ ယဒိ တေ အတ္ထိ ကိစ္စံ။|
    block |ယေ ကေစိမေ သာဓုနရဿ ဓမ္မာ၊ သဗ္ဗေဝ တေ ပါတုကရောမိ အဇ္ဇ။|
  count |၁၅၆၂|
    block |သော ပုဏ္ဏကော ကုရူနံ ကတ္တုသေဋ္ဌံ၊ နဂမုဒ္ဓနိ ခိပ္ပံ ပတိဋ္ဌပေတွာ။|
    block |အဿတ္ထမာသီနံ သမေက္ခိယာန၊ ပရိပုစ္ဆိ ကတ္တာရမနောမပညံ။|
  count |၁၅၆၃|
    block |သမုဒ္ဓတော မေသိ တုဝံ ပပါတာ၊ ဟဒယေန တေ အဇ္ဇ မမတ္ထိ ကိစ္စံ။|
    block |ယေ ကေစိမေ သာဓုနရဿ ဓမ္မာ၊ သဗ္ဗေဝ မေ ပါတုကရောဟိ အဇ္ဇ။|
  count |၁၅၆၄|
    block |သမုဒ္ဓတော တျသ္မိ အဟံ ပပါတာ၊ ဟဒယေန မေ ယဒိ တေ အတ္ထိ ကိစ္စံ။|
    block |ယေ ကေစိမေ သာဓုနရဿ ဓမ္မာ၊ သဗ္ဗေဝ တေ ပါတုကရောမိ အဇ္ဇ။|
  count |၁၅၆၅|
    block |ယာတာနုယာယီ စ ဘဝါဟိ မာဏဝ၊ အလ္လဉ္စ ပါဏိံ ပရိဝဇ္ဇယဿု။|
    block |မာ စဿု မိတ္တေသု ကဒာစိ ဒုဗ္ဘီ၊ မာ စ ဝသံ အသတီနံ နိဂစ္ဆေ။|
  count |၁၅၆၆|
    block |ကထံ နု ယာတံ အနုယာယီ ဟောတိ၊ အလ္လဉ္စ ပါဏိံ ဒဟတေ ကထံ သော။|
    block |အသတီ စ ကာ ကော ပန မိတ္တဒုဗ္ဘော၊ အက္ခါဟိ မေ ပုစ္ဆိတော ဧတမတ္ထံ။|
  count |၁၅၆၇|
    block |အသန္ထုတံ နောပိ စ ဒိဋ္ဌပုဗ္ဗံ၊ ယော အာသနေနာပိ နိမန္တယေယျ။|
    block |တဿေဝ အတ္ထံ ပုရိသော ကရေယျ၊ ယာတာနုယာယီတိ တမာဟု ပဏ္ဍိတာ။|
  count |၁၅၆၈|
    block |ယဿေကရတ္တမ္ပိ ဃရေ ဝသေယျ၊ ယတ္ထန္နပါနံ ပုရိသော လဘေယျ။|
    block |န တဿ ပါပံ မနသာပိ စိန္တယေ၊ အဒုဗ္ဘီ ပါဏိံ ဒဟတေ မိတ္တဒုဗ္ဘော။|
  count |၁၅၆၉|
    block |ယဿ ရုက္ခဿ ဆာယာယ၊ နိသီဒေယျ သယေယျ ဝါ။|
    block |န တဿ သာခံ ဘဉ္ဇေယျ၊ မိတ္တဒုဗ္ဘော ဟိ ပါပကော။|
  count |၁၅၇၀|
    block |ပုဏ္ဏမ္ပိ စေမံ ပထဝိံ ဓနေန၊ ဒဇ္ဇိတ္ထိယာ ပုရိသော သမ္မတာယ။|
    block |လဒ္ဓါ ခဏံ အတိမညေယျ တမ္ပိ၊ တာသံ ဝသံ အသတီနံ န ဂစ္ဆေ။|
  count |၁၅၇၁|
    block |ဧဝံ ခေါ ယာတံ အနုယာယီ ဟောတိ၊ အလ္လဉ္စ ပါဏိံ ဒဟတေ ပုနေဝံ။|
    block |အသတီ စ သာ သော ပန မိတ္တဒုဗ္ဘော၊ သော ဓမ္မိကော ဟောတိ ဇဟဿု အဓမ္မံ။|
  stand |သာဓုနရဓမ္မကဏ္ဍံ နာမ။|
  count |  |
  block |ကာလာဂိရိကဏ္ဍံ|
  count |၁၅၇၂|
    block |အဝသိံ အဟံ တုယှံ တီဟံ အဂါရေ၊ အန္နေန ပါနေန ဥပဋ္ဌိတောသ္မိ။|
    block |မိတ္တော မမာသီ ဝိသဇ္ဇာမဟံ တံ၊ ကာမံ ဃရံ ဥတ္တမပည ဂစ္ဆ။|
  count |၁၅၇၃|
    block |အပိ ဟာယတု နာဂကုလာ အတ္ထော၊ အလမ္ပိ မေ နာဂကညာယ ဟောတု။|
    block |သော တွံ သကေနေဝ သုဘာသိတေန၊ မုတ္တောသိ မေ အဇ္ဇ ဝဓာယ ပည။|
  count |၁၅၇၄|
    block |ဟန္ဒ တုဝံ ယက္ခ မမမ္ပိ နေဟိ၊ သသုရံ တေ အတ္ထံ မယိ စရဿု။|
    block |မယဉ္စ နာဂါဓိပတိံ ဝိမာနံ၊ ဒက္ခေမု နာဂဿ အဒိဋ္ဌပုဗ္ဗံ။|
  count |၁၅၇၅|
    block |ယံ ဝေ နရဿ အဟိတာယ အဿ၊ န တံ ပညော အရဟတိ ဒဿနာယ။|
    block |အထ ကေန ဝဏ္ဏေန အမိတ္တဂါမံ၊ တုဝမိစ္ဆသိ ဥတ္တမပည ဂန္တုံ။|
  count |၁၅၇၆|
    block |အဒ္ဓါ ပဇာနာမိ အဟမ္ပိ ဧတံ၊ န တံ ပညော အရဟတိ ဒဿနာယ။|
    block |ပါပဉ္စ မေ နတ္ထိ ကတံ ကုဟိဉ္စိ၊ တသ္မာ န သင်္ကေ မရဏာဂမာယ။|
  count |၁၅၇၇|
    block |ဟန္ဒ စ ဌာနံ အတုလာနုဘာဝံ၊ မယာ သဟ ဒက္ခသိ ဧဟိ ကတ္တေ။|
    block |ယတ္ထစ္ဆတိ နစ္စဂီတေဟိ နာဂေါ၊ ရာဇာ ယထာ ဝေဿဝဏော နဠိညံ။|
  count |၁၅၇၈|
    block |တံ နာဂကညာ စရိတံ ဂဏေန၊ နိကီဠိတံ နိစ္စမဟော စ ရတ္တိံ။|
    block |ပဟူတမာလျံ ဗဟုပုပ္ဖဆန္နံ၊ ဩဘာသတီ ဝိဇ္ဇုရိဝန္တလိက္ခေ။|
  count |၁၅၇၉|
    block |အန္နေန ပါနေန ဥပေတရူပံ၊ နစ္စေဟိ ဂီတေဟိ စ ဝါဒိတေဟိ။|
    block |ပရိပူရံ ကညာဟိ အလင်္ကတာဟိ၊ ဥပသောဘတိ ဝတ္ထပိလန္ဓနေန။|
  count |၁၅၈၀|
    block |သော ပုဏ္ဏကော ကုရူနံ ကတ္တုသေဋ္ဌံ၊ နိသီဒယီ ပစ္ဆတော အာသနသ္မိံ။|
    block |အာဒာယ ကတ္တာရမနောမပညံ၊ ဥပါနယီ ဘဝနံ နာဂရညော။|
  count |၁၅၈၁|
    block |ပတွာန ဌာနံ အတုလာနုဘာဝံ၊ အဋ္ဌာသိ ကတ္တာ ပစ္ဆတော ပုဏ္ဏကဿ။|
    block |သာမဂ္ဂိ ပေက္ခမာနော နာဂရာဇာ၊ ပုဗ္ဗေဝ ဇာမာတရမဇ္ဈဘာသထ။|
  count |၁၅၈၂|
    block |ယန္နု တုဝံ အဂမာ မစ္စလောကံ၊ အနွေသမာနော ဟဒယံ ပဏ္ဍိတဿ။|
    block |ကစ္စိ သမိဒ္ဓေန ဣဓာနုပတ္တော၊ အာဒာယ ကတ္တာရမနောမပညံ။|
  count |၁၅၈၃|
    block |အယဉှိ သော အာဂတော ယံ တွမိစ္ဆသိ၊ ဓမ္မေန လဒ္ဓေါ မမ ဓမ္မပါလော။|
    block |တံ ပဿထ သမ္မုခါ ဘာသမာနံ၊ သုခေါ ဟဝေ သပ္ပုရိသေဟိ သင်္ဂမော။|
  stand |ကာလာဂိရိကဏ္ဍံ နာမ။|
  count |၁၅၈၄|
    block |အဒိဋ္ဌပုဗ္ဗံ ဒိသွာန၊ မစ္စော မစ္စုဘယဋ္ဋိတော။|
    block |ဗျမှိတော နာဘိဝါဒေသိ၊ နယိဒံ ပညဝတာမိဝ။|
  count |၁၅၈၅|
    block |န စမှိ ဗျမှိတော နာဂ၊ န စ မစ္စုဘယဋ္ဋိတော။|
    block |န ဝဇ္ဈော အဘိဝါဒေယျ၊ ဝဇ္ဈံ ဝါ နာဘိဝါဒယေ။|
  count |၁၅၈၆|
    block |ကထံ နော အဘိဝါဒေယျ၊ အဘိဝါဒာပယေထ ဝေ။|
    block |ယံ နရော ဟန္တုမိစ္ဆေယျ၊ တံ ကမ္မံ နုပပဇ္ဇတိ။|
  count |၁၅၈၇|
    block |ဧဝမေတံ ယထာ ဗြူသိ၊ သစ္စံ ဘာသသိ ပဏ္ဍိတ။|
    block |န ဝဇ္ဈော အဘိဝါဒေယျ၊ ဝဇ္ဈံ ဝါ နာဘိဝါဒယေ။|
  count |၁၅၈၈|
    block |ကထံ နော အဘိဝါဒေယျ၊ အဘိဝါဒာပယေထ ဝေ။|
    block |ယံ နရော ဟန္တုမိစ္ဆေယျ၊ တံ ကမ္မံ နုပပဇ္ဇတိ။|
  count |၁၅၈၉|
    block |အသဿတံ သဿတံ နု တဝယိဒံ၊ ဣဒ္ဓီဇုတီဗလဝီရိယူပပတ္တိ။|
    block |ပုစ္ဆာမိ တံ နာဂရာဇေတမတ္ထံ၊ ကထံ နု တေ လဒ္ဓမိဒံ ဝိမာနံ။|
  count |၁၅၉၀|
    block |အဓိစ္စလဒ္ဓံ ပရိဏာမဇံ တေ၊ သယံကတံ ဥဒာဟု ဒေဝေဟိ ဒိန္နံ။|
    block |အက္ခါဟိ မေ နာဂရာဇေတမတ္ထံ၊ ယထေဝ တေ လဒ္ဓမိဒံ ဝိမာနံ။|
  count |၁၅၉၁|
    block |နာဓိစ္စလဒ္ဓံ န ပရိဏာမဇံ မေ၊ န သယံကတံ နာပိ ဒေဝေဟိ ဒိန္နံ။|
    block |သကေဟိ ကမ္မေဟိ အပါပကေဟိ၊ ပုညေဟိ မေ လဒ္ဓမိဒံ ဝိမာနံ။|
  count |၁၅၉၂|
    block |ကိံ တေ ဝတံ ကိံ ပန ဗြဟ္မစရိယံ၊ ကိဿ သုစိဏ္ဏဿ အယံ ဝိပါကော။|
    block |ဣဒ္ဓီဇုတီဗလဝီရိယူပပတ္တိ၊ ဣဒဉ္စ တေ နာဂ မဟာဝိမာနံ။|
  count |၁၅၉၃|
    block |အဟဉ္စ ဘရိယာ စ မနုဿလောကေ၊ သဒ္ဓါ ဥဘော ဒာနပတီ အဟုမှာ။|
    block |ဩပါနဘူတံ မေ ဃရံ တဒာသိ၊ သန္တပ္ပိတာ သမဏဗြာဟ္မဏာ စ။|
  count |၁၅၉၄|
    block |မာလဉ္စ ဂန္ဓဉ္စ ဝိလေပနဉ္စ၊ ပဒီပိယံ သေယျမုပဿယဉ္စ။|
    block |အစ္ဆာဒနံ သာယနမန္နပါနံ၊ သက္ကစ္စ ဒာနာနိ အဒမှ တတ္ထ။|
  count |၁၅၉၅|
    block |တံ မေ ဝတံ တံ ပန ဗြဟ္မစရိယံ၊ တဿ သုစိဏ္ဏဿ အယံ ဝိပါကော။|
    block |ဣဒ္ဓီဇုတီဗလဝီရိယူပပတ္တိ၊ ဣဒဉ္စ မေ ဓီရ မဟာဝိမာနံ။|
  count |၁၅၉၆|
    block |ဧဝံ စေ တေ လဒ္ဓမိဒံ ဝိမာနံ၊ ဇာနာသိ ပုညာနံ ဖလူပပတ္တိံ။|
    block |တသ္မာ ဟိ ဓမ္မံ စရ အပ္ပမတ္တော၊ ယထာ ဝိမာနံ ပုန မာဝသေသိ။|
  count |၁၅၉၇|
    block |နယိဓ သန္တိ သမဏဗြာဟ္မဏာ စ၊ ယေသန္နပါနာနိ ဒဒေမု ကတ္တေ။|
    block |အက္ခါဟိ မေ ပုစ္ဆိတော ဧတမတ္ထံ၊ ယထာ ဝိမာနံ ပုန မာဝသေမ။|
  count |၁၅၉၈|
    block |ဘောဂီ ဟိ တေ သန္တိ ဣဓူပပန္နာ၊ ပုတ္တာ စ ဒာရာ အနုဇီဝိနော စ။|
    block |တေသု တုဝံ ဝစသာ ကမ္မုနာ စ၊ အသမ္ပဒုဋ္ဌော စ ဘဝါဟိ နိစ္စံ။|
  count |၁၅၉၉|
    block |ဧဝံ တုဝံ နာဂ အသမ္ပဒောသံ၊ အနုပါလယ ဝစသာ ကမ္မုနာ စ။|
    block |ဌတွာ ဣဓ ယာဝတာယုကံ ဝိမာနေ၊ ဥဒ္ဓံ ဣတော ဂစ္ဆသိ ဒေဝလောကံ။|
  count |၁၆၀၀|
    block |အဒ္ဓါ ဟိ သော သောစတိ ရာဇသေဋ္ဌော၊ တယာ ဝိနာ ယဿ တုဝံ သဇိဗ္ဗော။|
    block |ဒုက္ခူပနီတောပိ တယာ သမေစ္စ၊ ဝိန္ဒေယျ ပေါသော သုခမာတုရောပိ။|
  count |၁၆၀၁|
    block |အဒ္ဓါ သတံ ဘာသသိ နာဂ ဓမ္မံ၊ အနုတ္တရံ အတ္ထပဒံ သုစိဏ္ဏံ။|
    block |ဧတာဒိသိယာသု ဟိ အာပဒာသု၊ ပညာယတေ မာဒိသာနံ ဝိသေသော။|
  count |၁၆၀၂|
    block |အက္ခါဟိ နော တာယံ မုဓာ နု လဒ္ဓေါ၊ အက္ခေဟိ နော တာယံ အဇေသိ ဇူတေ။|
    block |ဓမ္မေန လဒ္ဓေါ ဣတိ တာယမာဟ၊ ကထံ နု တွံ ဟတ္ထမိမဿ မာဂတော။|
  count |၁၆၀၃|
    block |ယော မိဿရော တတ္ထ အဟောသိ ရာဇာ၊ တမာယမက္ခေဟိ အဇေသိ ဇူတေ။|
    block |သော မံ ဇိတော ရာဇာ ဣမဿဒာသိ၊ ဓမ္မေန လဒ္ဓေါသ္မိ အသာဟသေန။|
  count |၁၆၀၄|
    block |မဟောရဂေါ အတ္တမနော ဥဒဂ္ဂေါ၊ သုတွာန ဓီရဿ သုဘာသိတာနိ။|
    block |ဟတ္ထေ ဂဟေတွာန အနောမပညံ၊ ပါဝေက္ခိ ဘရိယာယ တဒာ သကာသေ။|
  count |၁၆၀၅|
    block |ယေန တွံ ဝိမလေ ပဏ္ဍု၊ ယေန ဘတ္တံ န ရုစ္စတိ။|
    block |န စ မေ တာဒိသော ဝဏ္ဏော၊ အယမေသော တမောနုဒော။|
  count |၁၆၀၆|
    block |ယဿ တေ ဟဒယေနတ္ထော၊ အာဂတာယံ ပဘင်္ကရော။|
    block |တဿ ဝါကျံ နိသာမေဟိ၊ ဒုလ္လဘံ ဒဿနံ ပုန။|
  count |၁၆၀၇|
    block |ဒိသွာန တံ ဝိမလာ ဘူရိပညံ၊ ဒသင်္ဂုလီ အဉ္ဇလိံ ပဂ္ဂဟေတွာ။|
    block |ဟဋ္ဌေန ဘာဝေန ပတီတရူပါ၊ ဣစ္စဗြဝိ ကုရူနံ ကတ္တုသေဋ္ဌံ။|
  count |၁၆၀၈|
    block |အဒိဋ္ဌပုဗ္ဗံ ဒိသွာန၊ မစ္စော မစ္စုဘယဋ္ဋိတော။|
    block |ဗျမှိတော နာဘိဝါဒေသိ၊ နယိဒံ ပညဝတာမိဝ။|
  count |၁၆၀၉|
    block |န စမှိ ဗျမှိတော နာဂိ၊ န စ မစ္စုဘယဋ္ဋိတော။|
    block |န ဝဇ္ဈော အဘိဝါဒေယျ၊ ဝဇ္ဈံ ဝါ နာဘိဝါဒယေ။|
  count |၁၆၁၀|
    block |ကထံ နော အဘိဝါဒေယျ၊ အဘိဝါဒာပယေထ ဝေ။|
    block |ယံ နရော ဟန္တုမိစ္ဆေယျ၊ တံ ကမ္မံ နုပပဇ္ဇတိ။|
  count |၁၆၁၁|
    block |ဧဝမေတံ ယထာ ဗြူသိ၊ သစ္စံ ဘာသသိ ပဏ္ဍိတ။|
    block |န ဝဇ္ဈော အဘိဝါဒေယျ၊ ဝဇ္ဈံ ဝါ နာဘိဝါဒယေ။|
  count |၁၆၁၂|
    block |ကထံ နော အဘိဝါဒေယျ၊ အဘိဝါဒာပယေထ ဝေ။|
    block |ယံ နရော ဟန္တုမိစ္ဆေယျ၊ တံ ကမ္မံ နုပပဇ္ဇတိ။|
  count |၁၆၁၃|
    block |အသဿတံ သဿတံ နု တဝယိဒံ၊ ဣဒ္ဓီဇုတီဗလဝီရိယူပပတ္တိ။|
    block |ပုစ္ဆာမိ တံ နာဂကညေတမတ္ထံ၊ ကထံ နု တေ လဒ္ဓမိဒံ ဝိမာနံ။|
  count |၁၆၁၄|
    block |အဓိစ္စလဒ္ဓံ ပရိဏာမဇံ တေ၊ သယံကတံ ဥဒာဟု ဒေဝေဟိ ဒိန္နံ။|
    block |အက္ခါဟိ မေ နာဂကညေတမတ္ထံ၊ ယထေဝ တေ လဒ္ဓမိဒံ ဝိမာနံ။|
  count |၁၆၁၅|
    block |နာဓိစ္စလဒ္ဓံ န ပရိဏာမဇံ မေ၊ န သယံ ကတံ နာပိ ဒေဝေဟိ ဒိန္နံ။|
    block |သကေဟိ ကမ္မေဟိ အပါပကေဟိ၊ ပုညေဟိ မေ လဒ္ဓမိဒံ ဝိမာနံ။|
  count |၁၆၁၆|
    block |ကိံ တေ ဝတံ ကိံ ပန ဗြဟ္မစရိယံ၊ ကိဿ သုစိဏ္ဏဿ အယံ ဝိပါကော။|
    block |ဣဒ္ဓီဇုတီဗလဝီရိယူပပတ္တိ၊ ဣဒဉ္စ တေ နာဂိ မဟာဝိမာနံ။|
  count |၁၆၁၇|
    block |အဟဉ္စ ခေါ သာမိကော စာပိ မယှံ၊ သဒ္ဓါ ဥဘော ဒာနပတီ အဟုမှာ။|
    block |ဩပါနဘူတံ မေ ဃရံ တဒာသိ၊ သန္တပ္ပိတာ သမဏဗြာဟ္မဏာ စ။|
  count |၁၆၁၈|
    block |မာလဉ္စ ဂန္ဓဉ္စ ဝိလေပနဉ္စ၊ ပဒီပိယံ သေယျမုပဿယဉ္စ။|
    block |အစ္ဆာဒနံ သာယနမန္နပါနံ၊ သက္ကစ္စံ ဒာနာနိ အဒမှ တတ္ထ။|
  count |၁၆၁၉|
    block |တံ မေ ဝတံ တံ ပန ဗြဟ္မစရိယံ၊ တဿ သုစိဏ္ဏဿ အယံ ဝိပါကော။|
    block |ဣဒ္ဓီဇုတီဗလဝီရိယူပပတ္တိ၊ ဣဒဉ္စ မေ ဓီရ မဟာဝိမာနံ။|
  count |၁၆၂၀|
    block |ဧဝံ စေ တေ လဒ္ဓမိဒံ ဝိမာနံ၊ ဇာနာသိ ပုညာနံ ဖလူပပတ္တိံ။|
    block |တသ္မာ ဟိ ဓမ္မံ စရ အပ္ပမတ္တာ၊ ယထာ ဝိမာနံ ပုန မာဝသေသိ။|
  count |၁၆၂၁|
    block |နယိဓ သန္တိ သမဏဗြာဟ္မဏာ စ၊ ယေသန္နပါနာနိ ဒဒေမု ကတ္တေ။|
    block |အက္ခါဟိ မေ ပုစ္ဆိတော ဧတမတ္ထံ၊ ယထာ ဝိမာနံ ပုန မာဝသေမ။|
  count |၁၆၂၂|
    block |ဘောဂီ ဟိ တေ သန္တိ ဣဓူပပန္နာ၊ ပုတ္တာ စ ဒာရာ အနုဇီဝိနော စ။|
    block |တေသု တုဝံ ဝစသာ ကမ္မုနာ စ၊ အသမ္ပဒုဋ္ဌာ စ ဘဝါဟိ နိစ္စံ။|
  count |၁၆၂၃|
    block |ဧဝံ တုဝံ နာဂိ အသမ္ပဒောသံ၊ အနုပါလယ ဝစသာ ကမ္မုနာ စ။|
    block |ဌတွာ ဣဓ ယာဝတာယုကံ ဝိမာနေ၊ ဥဒ္ဓံ ဣတော ဂစ္ဆသိ ဒေဝလောကံ။|
  count |၁၆၂၄|
    block |အဒ္ဓါ ဟိ သော သောစတိ ရာဇသေဋ္ဌော၊ တယာ ဝိနာ ယဿ တုဝံ သဇိဗ္ဗော။|
    block |ဒုက္ခူပနီတောပိ တယာ သမေစ္စ၊ ဝိန္ဒေယျ ပေါသော သုခမာတုရောပိ။|
  count |၁၆၂၅|
    block |အဒ္ဓါ သတံ ဘာသသိ နာဂိ ဓမ္မံ၊ အနုတ္တရံ အတ္ထပဒံ သုစိဏ္ဏံ။|
    block |ဧတာဒိသိယာသု ဟိ အာပဒာသု၊ ပညာယတေ မာဒိသာနံ ဝိသေသော။|
  count |၁၆၂၆|
    block |အက္ခါဟိ နော တာယံ မုဓာ နု လဒ္ဓေါ၊ အက္ခေဟိ နော တာယံ အဇေသိ ဇူတေ။|
    block |ဓမ္မေန လဒ္ဓေါ ဣတိ တာယမာဟ၊ ကထံ နု တွံ ဟတ္ထမိမဿ မာဂတော။|
  count |၁၆၂၇|
    block |ယော မိဿရော တတ္ထ အဟောသိ ရာဇာ၊ တမာယမက္ခေဟိ အဇေသိ ဇူတေ။|
    block |သော မံ ဇိတော ရာဇာ ဣမဿဒာသိ၊ ဓမ္မေန လဒ္ဓေါသ္မိ အသာဟသေန။|
  count |၁၆၂၈|
    block |ယထေဝ ဝရုဏော နာဂေါ၊ ပဉှံ ပုစ္ဆိတ္ထ ပဏ္ဍိတံ။|
    block |တထေဝ နာဂကညာပိ၊ ပဉှံ ပုစ္ဆိတ္ထ ပဏ္ဍိတံ။|
  count |၁၆၂၉|
    block |ယထေဝ ဝရုဏံ နာဂံ၊ ဓီရော တောသေသိ ပုစ္ဆိတော။|
    block |တထေဝ နာဂကညမ္ပိ၊ ဓီရော တောသေသိ ပုစ္ဆိတော။|
  count |၁၆၃၀|
    block |ဥဘောပိ တေ အတ္တမနေ ဝိဒိတွာ၊ မဟောရဂံ နာဂကညဉ္စ ဓီရော။|
    block |အဆမ္ဘီ အဘီတော အလောမဟဋ္ဌော၊ ဣစ္စဗြဝိ ဝရုဏံ နာဂရာဇာနံ။|
  count |၁၆၃၁|
    block |မာ ရောဓယိ နာဂ အာယာဟမသ္မိ၊ ယေန တဝတ္ထော ဣဒံ သရီရံ။|
    block |ဟဒယေန မံသေန ကရောဟိ ကိစ္စံ၊ သယံ ကရိဿာမိ ယထာမတိ တေ။|
  count |၁၆၃၂|
    block |ပညာ ဟဝေ ဟဒယံ ပဏ္ဍိတာနံ၊ တေ တျမှ ပညာယ မယံ သုတုဋ္ဌာ။|
    block |အနူနနာမော လဘတဇ္ဇ ဒာရံ၊ အဇ္ဇေဝ တံ ကုရုယော ပါပယာတု။|
  count |၁၆၃၃|
    block |သ ပုဏ္ဏကော အတ္တမနော ဥဒဂ္ဂေါ၊ ဣရန္ဓတိံ နာဂကညံ လဘိတွာ။|
    block |ဟဋ္ဌေန ဘာဝေန ပတီတရူပေါ၊ ဣစ္စဗြဝိ ကုရူနံ ကတ္တုသေဋ္ဌံ။|
  count |၁၆၃၄|
    block |ဘရိယာယ မံ တွံ အကရိ သမင်္ဂိံ၊ အဟဉ္စ တေ ဝိဓုရ ကရောမိ ကိစ္စံ။|
    block |ဣဒဉ္စ တေ မဏိရတနံ ဒဒာမိ၊ အဇ္ဇေဝ တံ ကုရုယော ပါပယာမိ။|
  count |၁၆၃၅|
    block |အဇေယျမေသာ တဝ ဟောတု မေတ္တိ၊ ဘရိယာယ ကစ္စာန ပိယာယ သဒ္ဓိံ။|
    block |အာနန္ဒိ ဝိတ္တော သုမနော ပတီတော၊ ဒတွာ မဏိံ မဉ္စ နယိန္ဒပတ္ထံ။|
  count |၁၆၃၆|
    block |သ ပုဏ္ဏကော ကုရူနံ ကတ္တုသေဋ္ဌံ၊ နိသီဒယီ ပုရတော အာသနသ္မိံ။|
    block |အာဒာယ ကတ္တာရမနောမပညံ၊ ဥပါနယီ နဂရံ ဣန္ဒပတ္ထံ။|
  count |၁၆၃၇|
    block |မနော မနုဿဿ ယထာပိ ဂစ္ဆေ၊ တတောပိဿ ခိပ္ပတရံ အဟောသိ။|
    block |သ ပုဏ္ဏကော ကုရူနံ ကတ္တုသေဋ္ဌံ၊ ဥပါနယီ နဂရံ ဣန္ဒပတ္ထံ။|
  count |၁၆၃၈|
    block |ဧတိန္ဒပတ္ထံ နဂရံ ပဒိဿတိ၊ ရမ္မာနိ စ အမ္ဗဝနာနိ ဘာဂသော။|
    block |အဟဉ္စ ဘရိယာယ သမင်္ဂိဘူတော၊ တုဝဉ္စ ပတ္တောသိ သကံ နိကေတံ။|
  count |၁၆၃၉|
    block |သ ပုဏ္ဏကော ကုရူနံ ကတ္တုသေဋ္ဌံ၊ ဩရောပိယ ဓမ္မသဘာယ မဇ္ဈေ။|
    block |အာဇညမာရုယှ အနောမဝဏ္ဏော၊ ပက္ကာမိ ဝေဟာယသမန္တလိက္ခေ။|
  count |၁၆၄၀|
    block |တံ ဒိသွာ ရာဇာ ပရမပ္ပတီတော၊ ဥဋ္ဌာယ ဗာဟာဟိ ပလိဿဇိတွာ။|
    block |အဝိကမ္ပယံ ဓမ္မသဘာယ မဇ္ဈေ၊ နိသီဒယီ ပမုခမာသနသ္မိံ။|
  count |၁၆၄၁|
    block |တွံ နော ဝိနေတာသိ ရထံဝ နဒ္ဓံ၊ နန္ဒန္တိ တံ ကုရုယော ဒဿနေန။|
    block |အက္ခါဟိ မေ ပုစ္ဆိတော ဧတမတ္ထံ၊ ကထံ ပမောက္ခေါ အဟု မာဏဝဿ။|
  count |၁၆၄၂|
    block |ယံ မာဏဝေါတျာဘိဝဒီ ဇနိန္ဒ၊ န သော မနုဿော နရဝီရသေဋ္ဌ။|
    block |ယဒိ တေ သုတော ပုဏ္ဏကော နာမ ယက္ခေါ၊ ရညော ကုဝေရဿ ဟိ သော သဇိဗ္ဗော။|
  count |၁၆၄၃|
    block |ဘူမိန္ဓရော ဝရုဏော နာမ နာဂေါ၊ ဗြဟာ သုစီ ဝဏ္ဏဗလူပပန္နော။|
    block |တဿာနုဇံ ဓီတရံ ကာမယာနော၊ ဣရန္ဓတီ နာမ သာ နာဂကညာ။|
  count |၁၆၄၄|
    block |တဿာ သုမဇ္ဈာယ ပိယာယ ဟေတု၊ ပတာရယိတ္ထ မရဏာယ မယှံ။|
    block |သော စေဝ ဘရိယာယ သမင်္ဂိဘူတော၊ အဟဉ္စ အနုညာတော မဏိ စ လဒ္ဓေါ။|
  count |၁၆၄၅|
    block |ရုက္ခေါ ဟိ မယှံ ပဒ္ဓါရေ သုဇာတော၊ ပညာက္ခန္ဓော သီလမယဿ သာခါ။|
    block |အတ္ထေ စ ဓမ္မေ စ ဌိတော နိပါကော၊ ဂဝပ္ဖလော ဟတ္ထိဂဝဿဆန္နော။|
  count |၁၆၄၆|
    block |နစ္စဂီတတူရိယာဘိနာဒိတေ၊ ဥစ္ဆိဇ္ဇ သေနံ ပုရိသော အဟာသိ။|
    block |သော နော အယံ အာဂတော သန္နိကေတံ၊ ရုက္ခဿိမဿာပစိတိံ ကရောထ။|
  count |၁၆၄၇|
    block |ယေ ကေစိ ဝိတ္တာ မမ ပစ္စယေန၊ သဗ္ဗေဝ တေ ပါတုကရောန္တု အဇ္ဇ။|
    block |တိဗ္ဗာနိ ကတွာန ဥပါယနာနိ၊ ရုက္ခဿိမဿာပစိတိံ ကရောထ။|
  count |၁၆၄၈|
    block |ယေ ကေစိ ဗဒ္ဓါ မမ အတ္ထိ ရဋ္ဌေ၊ သဗ္ဗေဝ တေ ဗန္ဓနာ မောစယန္တု။|
    block |ယထေဝ ယံ ဗန္ဓနသ္မာ ပမုတ္တော၊ ဧဝမေတေ မုဉ္စရေ ဗန္ဓနသ္မာ။|
  count |၁၆၄၉|
    block |ဥန္နင်္ဂလာ မာသမိမံ ကရောန္တု၊ မံသောဒနံ ဗြာဟ္မဏာ ဘက္ခယန္တု။|
    block |အမဇ္ဇပါ မဇ္ဇရဟာ ပိဝန္တု၊ ပုဏ္ဏာဟိ ထာလာဟိ ပလိဿုတာဟိ။|
  count |၁၆၅၀|
    block |မဟာပထံ နိစ္စ သမဝှယန္တု၊ တိဗ္ဗဉ္စ ရက္ခံ ဝိဒဟန္တု ရဋ္ဌေ။|
    block |ယထာညမညံ န ဝိဟေဌယေယျုံ၊ ရုက္ခဿိမဿာပစိတိံ ကရောထ။|
  count |၁၆၅၁|
    block |ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။|
    block |ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။|
  count |၁၆၅၂|
    block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
    block |ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။|
  count |၁၆၅၃|
    block |သမာဂတာ ဇာနပဒာ၊ နေဂမာ စ သမာဂတာ။|
    block |ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။|
  count |၁၆၅၄|
    block |ဗဟုဇနော ပသန္နောသိ၊ ဒိသွာ ပဏ္ဍိတမာဂတေ။|
    block |ပဏ္ဍိတမှိ အနုပ္ပတ္တေ၊ စေလုက္ခေပေါ ပဝတ္တထာတိ။|
  stand |ဝိဓုရဇာတကံ နဝမံ။|
  count |  |
  block |၅၄၇။ ဝေဿန္တရဇာတကံ ၁၀|
  block |ဒသဝရကထာ|
    count |၁၆၅၅|
      block |ဖုဿတီ ဝရဝဏ္ဏာဘေ၊ ဝရဿု ဒသဓာ ဝရေ။|
      block |ပထဗျာ စာရုပုဗ္ဗင်္ဂိ၊ ယံ တုယှံ မနသော ပိယံ။|
    count |၁၆၅၆|
      block |ဒေဝရာဇ နမော တျတ္ထု၊ ကိံ ပါပံ ပကတံ မယာ။|
      block |ရမ္မာ စာဝေသိ မံ ဌာနာ၊ ဝါတောဝ ဓရဏီရုဟံ။|
    count |၁၆၅၇|
      block |န စေဝ တေ ကတံ ပါပံ၊ န စ မေ တွမသိ အပ္ပိယာ။|
      block |ပုညဉ္စ တေ ပရိက္ခီဏံ၊ ယေန တေဝံ ဝဒာမဟံ။|
    count |၁၆၅၈|
      block |သန္တိကေ မရဏံ တုယှံ၊ ဝိနာဘာဝေါ ဘဝိဿတိ။|
      block |ပဋိဂဏှာဟိ မေ ဧတေ၊ ဝရေ ဒသ ပဝေစ္ဆတော။|
    count |၁၆၅၉|
      block |ဝရံ စေ မေ အဒော သက္က၊ သဗ္ဗဘူတာနမိဿရ။|
      block |သိဝိရာဇဿ ဘဒ္ဒန္တေ၊ တတ္ထ အဿံ နိဝေသနေ။|
    count |၁၆၆၀|
      block |နီလနေတ္တာ နီလဘမု၊ နိလက္ခီ စ ယထာ မိဂီ။|
      block |ဖုဿတီ နာမ နာမေန၊ တတ္ထပဿံ ပုရိန္ဒဒ။|
    count |၁၆၆၁|
      block |ပုတ္တံ လဘေထ ဝရဒံ၊ ယာစယောဂံ အမစ္ဆရိံ။|
      block |ပူဇိတံ ပဋိရာဇူဟိ၊ ကိတ္တိမန္တံ ယသဿိနံ။|
    count |၁၆၆၂|
      block |ဂဗ္ဘံ မေ ဓာရယန္တိယာ၊ မဇ္ဈိမင်္ဂံ အနုန္နတံ။|
      block |ကုစ္ဆိ အနုန္နတော အဿ၊ စာပံဝ လိခိတံ သမံ။|
    count |၁၆၆၃|
      block |ထနာ မေ နပ္ပပတေယျုံ၊ ပလိတာ န သန္တု ဝါသဝ။|
      block |ကာယေ ရဇော န လိမ္ပေထ၊ ဝဇ္ဈဉ္စာပိ ပမောစယေ။|
    count |၁၆၆၄|
      block |မယူရကောဉ္စာဘိရုဒေ၊ နာရိဝရဂဏာယုတေ။|
      block |ခုဇ္ဇစေလာပကာကိဏ္ဏေ၊ သူဒမာဂဓဝဏ္ဏိတေ။|
    count |၁၆၆၅|
      block |စိတြဂ္ဂဠေရုဃုသိတေ၊ သုရာမံသပဗောဓနေ။|
      block |သိဝိရာဇဿ ဘဒ္ဒန္တေ၊ တတ္ထဿံ မဟေသီ ပိယာ။|
    count |၁၆၆၆|
      block |ယေ တေ ဒသ ဝရာ ဒိန္နာ၊ မယာ သဗ္ဗင်္ဂသောဘနေ။|
      block |သိဝိရာဇဿ ဝိဇိတေ၊ သဗ္ဗေ တေ လစ္ဆသီ ဝရေ။|
      block ||
    count |၁၆၆၇|
      block |ဣဒံ ဝတွာန မဃဝါ၊ ဒေဝရာဇာ သုဇမ္ပတိ။|
      block |ဖုဿတိယာ ဝရံ ဒတွာ၊ အနုမောဒိတ္ထ ဝါသဝေါ။|
    stand |ဒသဝရကထာ နာမ။|
  block |ဟေမဝန္တံ|
    count |၁၆၆၈|
      block |ပရူဠှကစ္ဆနခလောမာ၊ ပင်္ကဒန္တာ ရဇဿိရာ။|
      block |ပဂ္ဂယှ ဒက္ခိဏံ ဗာဟုံ၊ ကိံ မံ ယာစန္တိ ဗြာဟ္မဏာ။|
    count |၁၆၆၉|
      block |ရတနံ ဒေဝ ယာစာမ၊ သိဝီနံ ရဋ္ဌဝဍ္ဎနံ။|
      block |ဒဒာဟိ ပဝရံ နာဂံ၊ ဤသာဒန္တံ ဥရူဠှဝံ။|
    count |၁၆၇၀|
      block |ဒဒာမိ န ဝိကမ္ပါမိ၊ ယံ မံ ယာစန္တိ ဗြာဟ္မဏာ။|
      block |ပဘိန္နံ ကုဉ္ဇရံ ဒန္တိံ၊ ဩပဝယှံ ဂဇုတ္တမံ။|
    count |၁၆၇၁|
      block |ဟတ္ထိက္ခန္ဓတော ဩရုယှ၊ ရာဇာ စာဂါဓိမာနသော။|
      block |ဗြာဟ္မဏာနံ အဒာ ဒာနံ၊ သိဝီနံ ရဋ္ဌဝဍ္ဎနော။|
    count |၁၆၇၂|
      block |တဒာသိ ယံ ဘိံသနကံ၊ တဒာသိ လောမဟံသနံ။|
      block |ဟတ္ထိနာဂေ ပဒိန္နမှိ၊ မေဒနီ သမ္ပကမ္ပထ။|
    count |၁၆၇၃|
      block |တဒာသိ ယံ ဘိံသနကံ၊ တဒာသိ လောမဟံသနံ။|
      block |ဟတ္ထိနာဂေ ပဒိန္နမှိ၊ ခုဗ္ဘိတ္ထ နဂရံ တဒာ။|
    count |၁၆၇၄|
      block |သမာကုလံ ပုရံ အာသိ၊ ဃောသော စ ဝိပုလော မဟာ။|
      block |ဟတ္ထိနာဂေ ပဒိန္နမှိ၊ သိဝီနံ ရဋ္ဌဝဍ္ဎနေ။|
    count |၁၆၇၅|
      block |ဥဂ္ဂါ စ ရာဇပုတ္တာ စ၊ ဝေသိယာနာ စ ဗြာဟ္မဏာ။|
      block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
    count |၁၆၇၆|
      block |ကေဝလော စာပိ နိဂမော၊ သိဝယော စ သမာဂတာ။|
      block |ဒိသွာ နာဂံ နီယမာနံ၊ တေ ရညော ပဋိဝေဒယုံ။|
    count |၁၆၇၇|
      block |ဝိဓမံ ဒေဝ တေ ရဋ္ဌံ၊ ပုတ္တော ဝေဿန္တရော တဝ။|
      block |ကထံ နော ဟတ္ထိနံ ဒဇ္ဇာ၊ နာဂံ ရဋ္ဌဿ ပူဇိတံ။|
    count |၁၆၇၈|
      block |ကထံ နော ကုဉ္ဇရံ ဒဇ္ဇာ၊ ဤသာဒန္တံ ဥရူဠှဝံ။|
      block |ခေတ္တညုံ သဗ္ဗယုဒ္ဓါနံ၊ သဗ္ဗသေတံ ဂဇုတ္တမံ။|
    count |၁၆၇၉|
      block |ပဏ္ဍုကမ္ဗလသဉ္ဆန္နံ၊ ပဘိန္နံ သတ္တုမဒ္ဒနံ။|
      block |ဒန္တိံ သဝါဠဗီဇနိံ၊ သေတံ ကေလာသသာဒိသံ။|
    count |၁၆၈၀|
      block |သသေတစ္ဆတ္တံ သဥပါဓေယျံ၊ သာထဗ္ဗနံ သဟတ္ထိပံ။|
      block |အဂ္ဂယာနံ ရာဇဝါဟိံ၊ ဗြာဟ္မဏာနံ အဒာ ဂဇံ။|
    count |၁၆၈၁|
      block |အန္နံ ပါနဉ္စ ယော ဒဇ္ဇာ၊ ဝတ္ထသေနာသနာနိ စ။|
      block |ဧတံ ခေါ ဒာနံ ပတိရူပံ၊ ဧတံ ခေါ ဗြာဟ္မဏာရဟံ။|
    count |၁၆၈၂|
      block |အယံ တေ ဝံသရာဇာ နော၊ သိဝီနံ ရဋ္ဌဝဍ္ဎနော။|
      block |ကထံ ဝေဿန္တရော ပုတ္တော၊ ဂဇံ ဘာဇေတိ သဉ္ဇယ။|
    count |၁၆၈၃|
      block |သစေ တွံ န ကရိဿသိ၊ သိဝီနံ ဝစနံ ဣဒံ။|
      block |မညေ တံ သဟ ပုတ္တေန၊ သိဝီ ဟတ္ထေ ကရိဿရေ။|
    count |၁၆၈၄|
      block |ကာမံ ဇနပဒော မာသိ၊ ရဋ္ဌဉ္စာပိ ဝိနဿတု။|
      block |နာဟံ သိဝီနံ ဝစနာ၊ ရာဇပုတ္တံ အဒူသကံ။|
      block |ပဗ္ဗာဇေယျံ သကာ ရဋ္ဌာ၊ ပုတ္တော ဟိ မမ ဩရသော။|
    count |၁၆၈၅|
      block |ကာမံ ဇနပဒော မာသိ၊ ရဋ္ဌဉ္စာပိ ဝိနဿတု။|
      block |နာဟံ သိဝီနံ ဝစနာ၊ ရာဇပုတ္တံ အဒူသကံ။|
      block |ပဗ္ဗာဇေယျံ သကာ ရဋ္ဌာ၊ ပုတ္တော ဟိ မမ အတြဇော။|
    count |၁၆၈၆|
      block |န စာဟံ တသ္မိံ ဒုဗ္ဘေယျံ၊ အရိယသီလဝတော ဟိ သော။|
      block |အသိလောကောပိ မေ အဿ၊ ပါပဉ္စ ပသဝေ ဗဟုံ။|
      block |ကထံ ဝေဿန္တရံ ပုတ္တံ၊ သတ္ထေန ဃာတယာမသေ။|
    count |၁၆၈၇|
      block |မာ နံ ဒဏ္ဍေန သတ္ထေန၊ န ဟိ သော ဗန္ဓနာရဟော။|
      block |ပဗ္ဗာဇေဟိ စ နံ ရဋ္ဌာ၊ ဝင်္ကေ ဝသတု ပဗ္ဗတေ။|
    count |၁၆၈၈|
      block |ဧသော စေ သိဝီနံ ဆန္ဒော၊ ဆန္ဒံ န ပနုဒာမသေ။|
      block |ဣမံ သော ဝသတု ရတ္တိံ၊ ကာမေ စ ပရိဘုဉ္ဇတု။|
    count |၁၆၈၉|
      block |တတော ရတျာ ဝိဝသာနေ၊ သူရိယဿုဂ္ဂမနံ ပတိ။|
      block |သမဂ္ဂါ သိဝယော ဟုတွာ၊ ရဋ္ဌာ ပဗ္ဗာဇယန္တု နံ။|
    count |၁၆၉၀|
      block |ဥဋ္ဌေဟိ ကတ္တေ တရမာနော၊ ဂန္တွာ ဝေဿန္တရံ ဝဒ။|
      block |သိဝယော ဒေဝ တေ ကုဒ္ဓါ၊ နေဂမာ စ သမာဂတာ။|
    count |၁၆၉၁|
      block |ဥဂ္ဂါ စ ရာဇပုတ္တာ စ၊ ဝေသိယာနာ စ ဗြာဟ္မဏာ။|
      block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
      block |ကေဝလော စာပိ နိဂမော၊ သိဝယော စ သမာဂတာ။|
    count |၁၆၉၂|
      block |အသ္မာ ရတျာ ဝိဝသာနေ၊ သူရိယဿုဂ္ဂမနံ ပတိ။|
      block |သမဂ္ဂါ သိဝယော ဟုတွာ၊ ရဋ္ဌာ ပဗ္ဗာဇယန္တိ တံ။|
    count |၁၆၉၃|
      block |သ ကတ္တာ တရမာနောဝ၊ သိဝိရာဇေန ပေသိတော။|
      block |အာမုတ္တဟတ္ထာဘရဏာ၊ သုဝတ္ထော စန္ဒနဘူသိတော။|
    count |၁၆၉၄|
      block |သီသံ နှာတော ဥဒကေ သော၊ အာမုတ္တမဏိကုဏ္ဍလော။|
      block |ဥပါဂမိ ပုရံ ရမ္မံ၊ ဝေဿန္တရနိဝေသနံ။|
    count |၁၆၉၅|
      block |တတ္ထဒ္ဒသ ကုမာရံ သော၊ ရမမာနံ သကေ ပုရေ။|
      block |ပရိကိဏ္ဏံ အမစ္စေဟိ၊ တိဒသာနံဝ ဝါသဝံ။|
    count |၁၆၉၆|
      block |သော တတ္ထ ဂန္တွာ တရမာနော၊ ကတ္တာ ဝေဿန္တရံဗြဝိ။|
      block |ဒုက္ခံ တေ ဝေဒယိဿာမိ၊ မာ မေ ကုဇ္ဈိ ရထေသဘ။|
    count |၁၆၉၇|
      block |ဝန္ဒိတွာ ရောဒမာနော သော၊ ကတ္တာ ရာဇာနမဗြဝိ။|
      block |ဘတ္တာ မေသိ မဟာရာဇ၊ သဗ္ဗကာမရသာဟရော။|
    count |၁၆၉၈|
      block |ဒုက္ခံ တေ ဝေဒယိဿာမိ၊ တတ္ထ အဿာသယန္တု မံ။|
      block |သိဝယော ဒေဝ တေ ကုဒ္ဓါ၊ နေဂမာ စ သမာဂတာ။|
    count |၁၆၉၉|
      block |ဥဂ္ဂါ စ ရာဇပုတ္တာ စ၊ ဝေသိယာနာ စ ဗြာဟ္မဏာ။|
      block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
      block |ကေဝလော စာပိ နိဂမော၊ သိဝယော စ သမာဂတာ။|
    count |၁၇၀၀|
      block |အသ္မာ ရတျာ ဝိဝသာနေ၊ သူရိယဿုဂ္ဂမနံ ပတိ။|
      block |သမဂ္ဂါ သိဝယော ဟုတွာ၊ ရဋ္ဌာ ပဗ္ဗာဇယန္တိ တံ။|
    count |၁၇၀၁|
      block |ကိသ္မိံ မေ သိဝယော ကုဒ္ဓါ၊ နာဟံ ပဿာမိ ဒုက္ကဋံ။|
      block |တံ မေ ကတ္တေ ဝိယာစိက္ခ၊ ကသ္မာ ပဗ္ဗာဇယန္တိ မံ။|
    count |၁၇၀၂|
      block |ဥဂ္ဂါ စ ရာဇပုတ္တာ စ၊ ဝေသိယာနာ စ ဗြာဟ္မဏာ။|
      block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
      block |နာဂဒာနေန ခိယျန္တိ၊ တသ္မာ ပဗ္ဗာဇယန္တိ တံ။|
    count |၁၇၀၃|
      block |ဟဒယံ စက္ခုမ္ပဟံ ဒဇ္ဇံ၊ ကိံ မေ ဗာဟိရကံ ဓနံ။|
      block |ဟိရညံ ဝါ သုဝဏ္ဏံ ဝါ၊ မုတ္တာ ဝေဠုရိယာ မဏိ။|
    count |၁၇၀၄|
      block |ဒက္ခိဏံ ဝါပဟံ ဗာဟုံ၊ ဒိသွာ ယာစကမာဂတေ။|
      block |ဒဒေယျံ န ဝိကမ္ပေယျံ၊ ဒာနေ မေ ရမတေ မနော။|
    count |၁၇၀၅|
      block |ကာမံ မံ သိဝယော သဗ္ဗေ၊ ပဗ္ဗာဇေန္တု ဟနန္တု ဝါ။|
      block |နေဝ ဒာနာ ဝိရမိဿံ၊ ကာမံ ဆိန္ဒန္တု သတ္တဓာ။|
    count |၁၇၀၆|
      block |ဧဝံ တံ သိဝယော အာဟု၊ နေဂမာ စ သမာဂတာ။|
      block |ကောန္တိမာရာယ တီရေန၊ ဂိရိမာရဉ္ဇရံ ပတိ။|
      block |ယေန ပဗ္ဗာဇိတာ ယန္တိ၊ တေန ဂစ္ဆတု သုဗ္ဗတော။|
    count |၁၇၀၇|
      block |သောဟံ တေန ဂမိဿာမိ၊ ယေန ဂစ္ဆန္တိ ဒူသကာ။|
      block |ရတ္တိန္ဒိဝံ မေ ခမထ၊ ယာဝ ဒာနံ ဒဒာမဟံ။|
    count |၁၇၀၈|
      block |အာမန္တယိတ္ထ ရာဇာနံ၊ မဒ္ဒိံ သဗ္ဗင်္ဂသောဘနံ။|
      block |ယံ တေ ကိဉ္စိ မယာ ဒိန္နံ၊ ဓနံ ဓညဉ္စ ဝိဇ္ဇတိ။|
    count |၁၇၀၉|
      block |ဟိရညံ ဝါ သုဝဏ္ဏံ ဝါ၊ မုတ္တာ ဝေဠုရိယာ ဗဟူ။|
      block |သဗ္ဗံ တံ နိဒဟေယျာသိ၊ ယဉ္စ တေ ပေတ္တိကံ ဓနံ။|
    count |၁၇၁၀|
      block |တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။|
      block |ကုဟိံ ဒေဝ နိဒဟာမိ၊ တံ မေ အက္ခါဟိ ပုစ္ဆိတော။|
    count |၁၇၁၁|
      block |သီလဝန္တေသု ဒဇ္ဇာသိ၊ ဒာနံ မဒ္ဒိ ယထာရဟံ။|
      block |န ဟိ ဒာနာ ပရံ အတ္ထိ၊ ပတိဋ္ဌာ သဗ္ဗပါဏိနံ။|
    count |၁၇၁၂|
      block |ပုတ္တေသု မဒ္ဒိ ဒယေသိ၊ သဿုယာ သသုရမှိ စ။|
      block |ယော စ တံ ဘတ္တာ မညေယျ၊ သက္ကစ္စံ တံ ဥပဋ္ဌဟေ။|
    count |၁၇၁၃|
      block |နော စေ တံ ဘတ္တာ မညေယျ၊ မယာ ဝိပ္ပဝသေန တေ။|
      block |အညံ ဘတ္တာရံ ပရိယေသ၊ မာ ကိသိတ္ထော မယာ ဝိနာ။|
    count |၁၇၁၄|
      block |အဟဉှိ ဝနံ ဂစ္ဆာမိ၊ ဃောရံ ဝါဠမိဂါယုတံ။|
      block |သံသယော ဇီဝိတံ မယှံ၊ ဧကကဿ ဗြဟာဝနေ။|
    count |၁၇၁၅|
      block |တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။|
      block |အဘုမ္မေ ကထံ နု ဘဏသိ၊ ပါပကံ ဝတ ဘာသသိ။|
    count |၁၇၁၆|
      block |နေသ ဓမ္မော မဟာရာဇ၊ ယံ တွံ ဂစ္ဆေယျ ဧကကော။|
      block |အဟမ္ပိ တေန ဂစ္ဆာမိ၊ ယေန ဂစ္ဆသိ ခတ္တိယ။|
    count |၁၇၁၇|
      block |မရဏံ ဝါ တယာ သဒ္ဓိံ၊ ဇီဝိတံ ဝါ တယာ ဝိနာ။|
      block |တဒေဝ မရဏံ သေယျော၊ ယံ စေ ဇီဝေ တယာ ဝိနာ။|
    count |၁၇၁၈|
      block |အဂ္ဂိံ ဥဇ္ဇာလယိတွာန၊ ဧကဇာလသမာဟိတံ။|
      block |တတ္ထ မေ မရဏံ သေယျော၊ ယံ စေ ဇီဝေ တယာ ဝိနာ။|
    count |၁၇၁၉|
      block |ယထာ အာရညကံ နာဂံ၊ ဒန္တိံ အနွေတိ ဟတ္ထိနီ။|
      block |ဇေဿန္တံ ဂိရိဒုဂ္ဂေသု၊ သမေသု ဝိသမေသု စ။|
    count |၁၇၂၀|
      block |ဧဝံ တံ အနုဂစ္ဆာမိ၊ ပုတ္တေ အာဒာယ ပစ္ဆတော။|
      block |သုဘရာ တေ ဘဝိဿာမိ၊ န တေ ဟေဿာမိ ဒုဗ္ဘရာ။|
    count |၁၇၂၁|
      block |ဣမေ ကုမာရေ ပဿန္တော၊ မဉ္ဇုကေ ပိယဘာဏိနေ။|
      block |အာသီနေ ဝနဂုမ္ဗသ္မိံ၊ န ရဇ္ဇဿ သရိဿသိ။|
    count |၁၇၂၂|
      block |ဣမေ ကုမာရေ ပဿန္တော၊ မဉ္ဇုကေ ပိယဘာဏိနေ။|
      block |ကီဠန္တေ ဝနဂုမ္ဗသ္မိံ၊ န ရဇ္ဇဿ သရိဿသိ။|
    count |၁၇၂၃|
      block |ဣမေ ကုမာရေ ပဿန္တော၊ မဉ္ဇုကေ ပိယဘာဏိနေ။|
      block |အဿမေ ရမဏီယမှိ၊ န ရဇ္ဇဿ သရိဿသိ။|
    count |၁၇၂၄|
      block |ဣမေ ကုမာရေ ပဿန္တော၊ မဉ္ဇုကေ ပိယဘာဏိနေ။|
      block |ကီဠန္တေ အဿမေ ရမ္မေ၊ န ရဇ္ဇဿ သရိဿသိ။|
    count |၁၇၂၅|
      block |ဣမေ ကုမာရေ ပဿန္တော၊ မာလဓာရီ အလင်္ကတေ။|
      block |အဿမေ ရမဏီယမှိ၊ န ရဇ္ဇဿ သရိဿသိ။|
    count |၁၇၂၆|
      block |ဣမေ ကုမာရေ ပဿန္တော၊ မာလဓာရီ အလင်္ကတေ။|
      block |ကီဠန္တေ အဿမေ ရမ္မေ၊ န ရဇ္ဇဿ သရိဿသိ။|
    count |၁၇၂၇|
      block |ယဒာ ဒက္ခိသိ နစ္စန္တေ၊ ကုမာရေ မာလဓာရိနေ။|
      block |အဿမေ ရမဏီယမှိ၊ န ရဇ္ဇဿ သရိဿသိ။|
    count |၁၇၂၈|
      block |ယဒာ ဒက္ခိသိ နစ္စန္တေ၊ ကုမာရေ မာလဓာရိနေ။|
      block |ကီဠန္တေ အဿမေ ရမ္မေ၊ န ရဇ္ဇဿ သရိဿသိ။|
    count |၁၇၂၉|
      block |ယဒာ ဒက္ခိသိ မာတင်္ဂံ၊ ကုဉ္ဇရံ သဋ္ဌိဟာယနံ။|
      block |ဧကံ အရညေ စရန္တံ၊ န ရဇ္ဇဿ သရိဿသိ။|
    count |၁၇၃၀|
      block |ယဒာ ဒက္ခိသိ မာတင်္ဂံ၊ ကုဉ္ဇရံ သဋ္ဌိဟာယနံ။|
      block |သာယံ ပါတော ဝိစရန္တံ၊ န ရဇ္ဇဿ သရိဿသိ။|
    count |၁၇၃၁|
      block |ယဒာ ကရေဏုသင်္ဃဿ၊ ယူထဿ ပုရတော ဝဇံ။|
      block |ကောဉ္စံ ကာဟတိ မာတင်္ဂေါ၊ ကုဉ္ဇရော သဋ္ဌိဟာယနော။|
      block |တဿ တံ နဒတော သုတွာ၊ န ရဇ္ဇဿ သရိဿသိ။|
    count |၁၇၃၂|
      block |ဒုဘတော ဝနဝိကာသေ၊ ယဒာ ဒက္ခိသိ ကာမဒော။|
      block |ဝနေ ဝါဠမိဂါကိဏ္ဏေ၊ န ရဇ္ဇဿ သရိဿသိ။|
    count |၁၇၃၃|
      block |မိဂံ ဒိသွာန သာယနှံ၊ ပဉ္စမာလိနမာဂတံ။|
      block |ကိမ္ပုရိသေ စ နစ္စန္တေ၊ န ရဇ္ဇဿ သရိဿသိ။|
    count |၁၇၃၄|
      block |ယဒာ သောဿသိ နိဂ္ဃောသံ၊ သန္ဒမာနာယ သိန္ဓုယာ။|
      block |ဂီတံ ကိမ္ပုရိသာနဉ္စ၊ န ရဇ္ဇဿ သရိဿသိ။|
    count |၁၇၃၅|
      block |ယဒာ သောဿသိ နိဂ္ဃောသံ၊ ဂိရိဂဗ္ဘရစာရိနော။|
      block |ဝဿမာနဿုလူကဿ၊ န ရဇ္ဇဿ သရိဿသိ။|
    count |၁၇၃၆|
      block |ယဒာ သီဟဿ ဗျဂ္ဃဿ၊ ခဂ္ဂဿ ဂဝယဿ စ။|
      block |ဝနေ သောဿသိ ဝါဠာနံ၊ န ရဇ္ဇဿ သရိဿသိ။|
    count |၁၇၃၇|
      block |ယဒာ မောရီဟိ ပရိကိဏ္ဏံ၊ ဗရိဟီနံ မတ္ထကာသိနံ။|
      block |မောရံ ဒက္ခိသိ နစ္စန္တံ၊ န ရဇ္ဇဿ သရိဿသိ။|
    count |၁၇၃၈|
      block |ယဒာ မောရီဟိ ပရိကိဏ္ဏံ၊ အဏ္ဍဇံ စိတြပက္ခိနံ။|
      block |မောရံ ဒက္ခိသိ နစ္စန္တံ၊ န ရဇ္ဇဿ သရိဿသိ။|
    count |၁၇၃၉|
      block |ယဒာ မောရီဟိ ပရိကိဏ္ဏံ၊ နီလဂီဝံ သိခဏ္ဍိနံ။|
      block |မောရံ ဒက္ခိသိ နစ္စန္တံ၊ န ရဇ္ဇဿ သရိဿသိ။|
    count |၁၇၄၀|
      block |ယဒာ ဒက္ခိသိ ဟေမန္တေ၊ ပုပ္ဖိတေ ဓရဏီရုဟေ။|
      block |သုရဘိံ သမ္ပဝါယန္တေ၊ န ရဇ္ဇဿ သရိဿသိ။|
    count |၁၇၄၁|
      block |ယဒာ ဟေမန္တိကေ မာသေ၊ ဟရိတံ ဒက္ခိသိ မေဒနိံ။|
      block |ဣန္ဒဂေါပကသဉ္ဆန္နံ၊ န ရဇ္ဇဿ သရိဿသိ။|
    count |၁၇၄၂|
      block |ယဒာ ဒက္ခိသိ ဟေမန္တေ၊ ပုပ္ဖိတေ ဓရဏီရုဟေ။|
      block |ကုဋဇံ ဗိမ္ဗဇာလဉ္စ၊ ပုပ္ဖိတံ လောဒ္ဒပဒ္မကံ။|
      block |သုရဘိံ သမ္ပဝါယန္တေ၊ န ရဇ္ဇဿ သရိဿသိ။|
    count |၁၇၄၃|
      block |ယဒာ ဟေမန္တိကေ မာသေ၊ ဝနံ ဒက္ခိသိ ပုပ္ဖိတံ။|
      block |ဩပုပ္ဖာနိ စ ပဒ္မာနိ၊ န ရဇ္ဇဿ သရိဿသိ။|
    stand |ဟေမဝန္တံ နာမ။|
  block |ဒာနကဏ္ဍံ|
    count |၁၇၄၄|
      block |တေသံ လာလပ္ပိတံ သုတွာ၊ ပုတ္တဿ သုဏိသာယ စ။|
      block |ကလုနံ ပရိဒေဝေသိ၊ ရာဇပုတ္တီ ယသဿိနီ။|
    count |၁၇၄၅|
      block |သေယျော ဝိသံ မေ ခါယိတံ၊ ပပါတာ ပပတေယျဟံ။|
      block |ရဇ္ဇုယာ ဗဇ္ဈ မိယျာဟံ၊ ကသ္မာ ဝေဿန္တရံ ပုတ္တံ။|
      block |ပဗ္ဗာဇေန္တိ အဒူသကံ။|
    count |၁၇၄၆|
      block |အဇ္ဈာယကံ ဒာနပတိံ၊ ယာစယောဂံ အမစ္ဆရိံ။|
      block |ပူဇိတံ ပဋိရာဇူဟိ၊ ကိတ္တိမန္တံ ယသဿိနံ။|
      block |ကသ္မာ ဝေဿန္တရံ ပုတ္တံ၊ ပဗ္ဗာဇေန္တိ အဒူသကံ။|
    count |၁၇၄၇|
      block |မာတာပေတ္တိဘရံ ဇန္တုံ၊ ကုလေ ဇေဋ္ဌာပစာယိကံ။|
      block |ကသ္မာ ဝေဿန္တရံ ပုတ္တံ၊ ပဗ္ဗာဇေန္တိ အဒူသကံ။|
    count |၁၇၄၈|
      block |ရညော ဟိတံ ဒေဝိဟိတံ၊ ဉာတီနံ သခိနံ ဟိတံ။|
      block |ဟိတံ သဗ္ဗဿ ရဋ္ဌဿ၊ ကသ္မာ ဝေဿန္တရံ ပုတ္တံ။|
      block |ပဗ္ဗာဇေန္တိ အဒူသကံ။|
    count |၁၇၄၉|
      block |မဓူနိဝ ပလာတာနိ၊ အမ္ဗာဝ ပတိတာ ဆမာ။|
      block |ဧဝံ ဟေဿတိ တေ ရဋ္ဌံ၊ ပဗ္ဗာဇေန္တိ အဒူသကံ။|
    count |၁၇၅၀|
      block |ဟံသော နိခီဏပတ္တောဝ၊ ပလ္လလသ္မိံ အနူဒကေ။|
      block |အပဝိဋ္ဌော အမစ္စေဟိ၊ ဧကော ရာဇာ ဝိဟိယျသိ။|
    count |၁၇၅၁|
      block |တံ တံ ဗြူမိ မဟာရာဇ၊ အတ္ထော တေ မာ ဥပစ္စဂါ။|
      block |မာ နံ သိဝီနံ ဝစနာ၊ ပဗ္ဗာဇေသိ အဒူသကံ။|
    count |၁၇၅၂|
      block |ဓမ္မဿာပစိတိံ ကုမ္မိ၊ သိဝီနံ ဝိနယံ ဓဇံ။|
      block |ပဗ္ဗာဇေမိ သကံ ပုတ္တံ၊ ပါဏာ ပိယတရော ဟိ မေ။|
    count |၁၇၅၃|
      block |ယဿ ပုဗ္ဗေ ဓဇဂ္ဂါနိ၊ ကဏိကာရာဝ ပုပ္ဖိတာ။|
      block |ယာယန္တမနုယာယန္တိ၊ သွဇ္ဇေကောဝ ဂမိဿတိ။|
    count |၁၇၅၄|
      block |ယဿ ပုဗ္ဗေ ဓဇဂ္ဂါနိ၊ ကဏိကာရဝနာနိဝ။|
      block |ယာယန္တမနုယာယန္တိ၊ သွဇ္ဇေကောဝ ဂမိဿတိ။|
    count |၁၇၅၅|
      block |ယဿ ပုဗ္ဗေ အနီကာနိ၊ ကဏိကာရာဝ ပုပ္ဖိတာ။|
      block |ယာယန္တမနုယာယန္တိ၊ သွဇ္ဇေကောဝ ဂမိဿတိ။|
    count |၁၇၅၆|
      block |ယဿ ပုဗ္ဗေ အနီကာနိ၊ ကဏိကာရဝနာနိဝ။|
      block |ယာယန္တမနုယာယန္တိ၊ သွဇ္ဇေကောဝ ဂမိဿတိ။|
    count |၁၇၅၇|
      block |ဣန္ဒဂေါပကဝဏ္ဏာဘာ၊ ဂန္ဓာရာ ပဏ္ဍုကမ္ဗလာ။|
      block |ယာယန္တမနုယာယန္တိ၊ သွဇ္ဇေကောဝ ဂမိဿတိ။|
    count |၁၇၅၈|
      block |ယော ပုဗ္ဗေ ဟတ္ထိနာ ယာတိ၊ သိဝိကာယ ရထေန စ။|
      block |သွဇ္ဇ ဝေဿန္တရော ရာဇာ၊ ကထံ ဂစ္ဆတိ ပတ္တိကော။|
    count |၁၇၅၉|
      block |ကထံ စန္ဒနလိတ္တင်္ဂေါ၊ နစ္စဂီတပ္ပဗောဓနော။|
      block |ခုရာဇိနံ ဖရသုဉ္စ၊ ခါရိကာဇဉ္စ ဟာဟိတိ။|
    count |၁၇၆၀|
      block |ကသ္မာ နာဘိဟရိဿန္တိ၊ ကာသာဝ အဇိနာနိ စ။|
      block |ပဝိသန္တံ ဗြဟာရညံ၊ ကသ္မာ စီရံ န ဗဇ္ဈရေ။|
    count |၁၇၆၁|
      block |ကထံ နု စီရံ ဓာရေန္တိ၊ ရာဇပဗ္ဗာဇိတာ ဇနာ။|
      block |ကထံ ကုသမယံ စီရံ၊ မဒ္ဒီ ပရိဒဟိဿတိ။|
    count |၁၇၆၂|
      block |ကာသိယာနိ စ ဓာရေတွာ၊ ခေါမကောဋုမ္ဗရာနိ စ။|
      block |ကုသစီရာနိ ဓာရေန္တီ၊ ကထံ မဒ္ဒီ ကရိဿတိ။|
    count |၁၇၆၃|
      block |ဝယှာဟိ ပရိယာယိတွာ၊ သိဝိကာယ ရထေန စ။|
      block |သာ ကထဇ္ဇ အနုဇ္ဈင်္ဂီ၊ ပထံ ဂစ္ဆတိ ပတ္တိကာ။|
    count |၁၇၆၄|
      block |ယဿာ မုဒုတလာ ဟတ္ထာ၊ စရဏာ စ သုခေဓိတာ။|
      block |သာ ကထဇ္ဇ အနုဇ္ဈင်္ဂီ၊ ပထံ ဂစ္ဆတိ ပတ္တိကာ။|
    count |၁၇၆၅|
      block |ယဿာ မုဒုတလာ ပါဒာ၊ စရဏာ စ သုခေဓိတာ။|
      block |ပါဒုကာဟိ သုဝဏ္ဏာဟိ၊ ပီဠမာနာဝ ဂစ္ဆတိ။|
      block |သာ ကထဇ္ဇ အနုဇ္ဈင်္ဂီ၊ ပထံ ဂစ္ဆတိ ပတ္တိကာ။|
    count |၁၇၆၆|
      block |ယာဿု ဣတ္ထိသဟဿာနံ၊ ပုရတော ဂစ္ဆတိ မာလိနီ။|
      block |သာ ကထဇ္ဇ အနုဇ္ဈင်္ဂီ၊ ဝနံ ဂစ္ဆတိ ဧကိကာ။|
    count |၁၇၆၇|
      block |ယာဿု သိဝါယ သုတွာန၊ မုဟုံ ဥတ္တသတေ ပုရေ။|
      block |သာ ကထဇ္ဇ အနုဇ္ဈင်္ဂီ၊ ဝနံ ဂစ္ဆတိ ဘီရုကာ။|
    count |၁၇၆၈|
      block |ယာဿု ဣန္ဒသဂေါတ္တဿ၊ ဥလူကဿ ပဝဿတော။|
      block |သုတွာန နဒတော ဘီတာ၊ ဝါရုဏီဝ ပဝေဓတိ။|
      block |သာ ကထဇ္ဇ အနုဇ္ဈင်္ဂီ၊ ဝနံ ဂစ္ဆတိ ဘီရုကာ။|
    count |၁၇၆၉|
      block |သကုဏီ ဟတပုတ္တာဝ၊ သုညံ ဒိသွာ ကုလာဝကံ။|
      block |စိရံ ဒုက္ခေန ဈာယိဿံ၊ သုညံ အာဂမ္မိမံ ပုရံ။|
    count |၁၇၇၀|
      block |သကုဏီ ဟတပုတ္တာဝ၊ သုညံ ဒိသွာ ကုလာဝကံ။|
      block |ကိသာ ပဏ္ဍု ဘဝိဿာမိ၊ ပိယေ ပုတ္တေ အပဿတီ။|
    count |၁၇၇၁|
      block |သကုဏီ ဟတပုတ္တာဝ၊ သုညံ ဒိသွာ ကုလာဝကံ။|
      block |တေန တေန ပဓာဝိဿံ၊ ပိယေ ပုတ္တေ အပဿတီ။|
    count |၁၇၇၂|
      block |ကုရရီ ဟတဆာပါဝ၊ သုညံ ဒိသွာ ကုလာဝကံ။|
      block |စိရံ ဒုက္ခေန ဈာယိဿံ၊ သုညံ အာဂမ္မိမံ ပုရံ။|
    count |၁၇၇၃|
      block |ကုရရီ ဟတဆာပါဝ၊ သုညံ ဒိသွာ ကုလာဝကံ။|
      block |ကိသာ ပဏ္ဍု ဘဝိဿာမိ၊ ပိယေ ပုတ္တေ အပဿတီ။|
    count |၁၇၇၄|
      block |ကုရရီ ဟတဆာပါဝ၊ သုညံ ဒိသွာ ကုလာဝကံ။|
      block |တေန တေန ပဓာဝိဿံ၊ ပိယေ ပုတ္တေ အပဿတီ။|
    count |၁၇၇၅|
      block |သာ နူန စက္ကဝါကီဝ၊ ပလ္လလသ္မိံ အနူဒကေ။|
      block |စိရံ ဒုက္ခေန ဈာယိဿံ၊ သုညံ အာဂမ္မိမံ ပုရံ။|
    count |၁၇၇၆|
      block |သာ နူန စက္ကဝါကီဝ၊ ပလ္လလသ္မိံ အနူဒကေ။|
      block |ကိသာ ပဏ္ဍု ဘဝိဿာမိ၊ ပိယေ ပုတ္တေ အပဿတီ။|
    count |၁၇၇၇|
      block |သာ နူန စက္ကဝါကီဝ၊ ပလ္လလသ္မိံ အနူဒကေ။|
      block |တေန တေန ပဓာဝိဿံ၊ ပိယေ ပုတ္တေ အပဿတီ။|
    count |၁၇၇၈|
      block |ဧဝံ မေ ဝိလပန္တိယာ၊ ရာဇာ ပုတ္တံ အဒူသကံ။|
      block |ပဗ္ဗာဇေသိ ဝနံ ရဋ္ဌာ၊ မညေ ဟိဿာမိ ဇီဝိတံ။|
    count |၁၇၇၉|
      block |တဿာ လာလပ္ပိတံ သုတွာ၊ သဗ္ဗာ အန္တေပုရေ ဗဟူ။|
      block |ဗာဟာ ပဂ္ဂယှ ပက္ကန္ဒုံ၊ သိဝိကညာ သမာဂတာ။|
    count |၁၇၈၀|
      block |သာလာဝ သမ္ပမထိတာ၊ မာလုတေန ပမဒ္ဒိတာ။|
      block |သေန္တိ ပုတ္တာ စ ဒာရာ စ၊ ဝေဿန္တရနိဝေသနေ။|
    count |၁၇၈၁|
      block |ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။|
      block |ဗာဟာ ပဂ္ဂယှ ပက္ကန္ဒုံ၊ ဝေဿန္တရနိဝေသနေ။|
    count |၁၇၈၂|
      block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
      block |ဗာဟာ ပဂ္ဂယှ ပက္ကန္ဒုံ၊ ဝေဿန္တရနိဝေသနေ။|
    count |၁၇၈၃|
      block |တတော ရတျာ ဝိဝသာနေ၊ သူရိယဿုဂ္ဂမနံ ပတိ။|
      block |အထ ဝေဿန္တရော ရာဇာ၊ ဒာနံ ဒာတုံ ဥပါဂမိ။|
    count |၁၇၈၄|
      block |ဝတ္ထာနိ ဝတ္ထကာမာနံ၊ သောဏ္ဍာနံ ဒေထ ဝါရုဏိံ။|
      block |ဘောဇနံ ဘောဇနတ္ထီနံ၊ သမ္မဒေဝ ပဝေစ္ဆထ။|
    count |၁၇၈၅|
      block |မာ စ ကိဉ္စိ ဝနိဗ္ဗကေ၊ ဟေဋ္ဌယိတ္ထ ဣဓာဂတေ။|
      block |တပ္ပေထ အန္နပါနေန၊ ဂစ္ဆန္တု ပဋိပူဇိတာ။|
    count |၁၇၈၆|
      block |အထေတ္ထ ဝတ္တတီ သဒ္ဒော၊ တုမုလော ဘေရဝေါ မဟာ။|
      block |ဒာနေန တံ နီဟရန္တိ၊ ပုန ဒာနံ အဒာ တုဝံ။|
    count |၁၇၈၇|
      block |တေသု မတ္တာ ကိလန္တာဝ၊ သမ္ပတန္တိ ဝနိဗ္ဗကာ။|
      block |နိက္ခမန္တေ မဟာရာဇေ၊ သိဝီနံ ရဋ္ဌဝဍ္ဎနေ။|
    count |၁၇၈၈|
      block |အစ္ဆေစ္ဆုံ ဝတ ဘော ရုက္ခံ၊ နာနာဖလဓရံ ဒုမံ။|
      block |ယထာ ဝေဿန္တရံ ရဋ္ဌာ၊ ပဗ္ဗာဇေန္တိ အဒူသကံ။|
    count |၁၇၈၉|
      block |အစ္ဆေစ္ဆုံ ဝတ ဘော ရုက္ခံ၊ သဗ္ဗကာမဒဒံ ဒုမံ။|
      block |ယထာ ဝေဿန္တရံ ရဋ္ဌာ၊ ပဗ္ဗာဇေန္တိ အဒူသကံ။|
    count |၁၇၉၀|
      block |အစ္ဆေစ္ဆုံ ဝတ ဘော ရုက္ခံ၊ သဗ္ဗကာမရသာဟရံ။|
      block |ယထာ ဝေဿန္တရံ ရဋ္ဌာ၊ ပဗ္ဗာဇေန္တိ အဒူသကံ။|
    count |၁၇၉၁|
      block |ယေ ဝုဍ္ဎာ ယေ စ ဒဟရာ၊ ယေ စ မဇ္ဈိမပေါရိသာ။|
      block |ဗာဟာ ပဂ္ဂယှ ပက္ကန္ဒုံ၊ နိက္ခမန္တေ မဟာရာဇေ။|
      block |သိဝီနံ ရဋ္ဌဝဍ္ဎနေ။|
    count |၁၇၉၂|
      block |အတိယက္ခါ ဝဿဝရာ၊ ဣတ္ထာဂါရာ စ ရာဇိနော။|
      block |ဗာဟာ ပဂ္ဂယှ ပက္ကန္ဒုံ၊ နိက္ခမန္တေ မဟာရာဇေ။|
      block |သိဝီနံ ရဋ္ဌဝဍ္ဎနေ။|
    count |၁၇၉၃|
      block |ထိယောပိ တတ္ထ ပက္ကန္ဒုံ၊ ယာ တမှိ နဂရေ အဟု။|
      block |နိက္ခမန္တေ မဟာရာဇေ၊ သိဝီနံ ရဋ္ဌဝဍ္ဎနေ။|
    count |၁၇၉၄|
      block |ယေ ဗြာဟ္မဏာ ယေ စ သမဏာ၊ အညေ ဝါပိ ဝနိဗ္ဗကာ။|
      block |ဗာဟာ ပဂ္ဂယှ ပက္ကန္ဒုံ၊ အဓမ္မော ကိရ ဘော ဣတိ။|
    count |၁၇၉၅|
      block |ယထာ ဝေဿန္တရော ရာဇာ၊ ယဇမာနော သကေ ပုရေ။|
      block |သိဝီနံ ဝစနတ္ထေန၊ သမှာ ရဋ္ဌာ နိရဇ္ဇတိ။|
    count |၁၇၉၆|
      block |သတ္တ ဟတ္ထိသတေ ဒတွာ၊ သဗ္ဗာလင်္ကာရဘူသိတေ။|
      block |သုဝဏ္ဏကစ္ဆေ မာတင်္ဂေ၊ ဟေမကပ္ပနဝါသသေ။|
    count |၁၇၉၇|
      block |အာရူဠှေ ဂါမဏီယေဟိ၊ တောမရင်္ကုသပါဏိဘိ။|
      block |ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။|
    count |၁၇၉၈|
      block |သတ္တ အဿသတေ ဒတွာ၊ သဗ္ဗာလင်္ကာရဘူသိတေ။|
      block |အာဇာနီယေဝ ဇာတိယာ၊ သိန္ဓဝေ သီဃဝါဟနေ။|
    count |၁၇၉၉|
      block |အာရူဠှေ ဂါမဏီယေဟိ၊ ဣလ္လိယာစာပဓာရိဘိ။|
      block |ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။|
    count |၁၈၀၀|
      block |သတ္တ ရထသတေ ဒတွာ၊ သန္နဒ္ဓေ ဥဿိတဒ္ဓဇေ။|
      block |ဒီပေ အထောပိ ဝေယဂ္ဃေ၊ သဗ္ဗာလင်္ကာရဘူသိတေ။|
    count |၁၈၀၁|
      block |အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။|
      block |ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။|
    count |၁၈၀၂|
      block |သတ္တ ဣတ္ထိသတေ ဒတွာ၊ ဧကမေကာ ရထေ ဌိတာ။|
      block |သန္နဒ္ဓါ နိက္ခရဇ္ဇူဟိ၊ သုဝဏ္ဏေဟိ အလင်္ကတာ။|
    count |၁၈၀၃|
      block |ပီတာလင်္ကာရာ ပီတဝသနာ၊ ပီတာဘရဏဝိဘူသိတာ။|
      block |အဠာရပမှာ ဟသုလာ၊ သုသညာ တနုမဇ္ဈိမာ။|
      block |ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။|
    count |၁၈၀၄|
      block |သတ္တ ဓေနုသတေ ဒတွာ၊ သဗ္ဗာ ကံသုပဓာရဏာ။|
      block |ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။|
    count |၁၈၀၅|
      block |သတ္တ ဒာသိသတေ ဒတွာ၊ သတ္တ ဒာသသတာနိ စ။|
      block |ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။|
    count |၁၈၀၆|
      block |ဟတ္ထီ အဿရထေ ဒတွာ၊ နာရိယော စ အလင်္ကတာ။|
      block |ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။|
    count |၁၈၀၇|
      block |တဒာသိ ယံ ဘိံသနကံ၊ တဒာသိ လောမဟံသနံ။|
      block |မဟာဒာနေ ပဒိန္နမှိ၊ မေဒနီ သမ္ပကမ္ပထ။|
    count |၁၈၀၈|
      block |တဒာသိ ယံ ဘိံသနကံ၊ တဒာသိ လောမဟံသနံ။|
      block |ယံ ပဉ္ဇလိကတော ရာဇာ၊ သမှာ ရဋ္ဌာ နိရဇ္ဇတိ။|
    count |၁၈၀၉|
      block |အထေတ္ထ ဝတ္တတီ သဒ္ဒော၊ တုမုလော ဘေရဝေါ မဟာ။|
      block |ဒာနေန တံ နီဟရန္တိ၊ ပုန ဒာနံ အဒာ တုဝံ။|
    count |၁၈၁၀|
      block |တေသု မတ္တာ ကိလန္တာဝ၊ သမ္ပတန္တိ ဝနိဗ္ဗကာ။|
      block |နိက္ခမန္တေ မဟာရာဇေ၊ သိဝီနံ ရဋ္ဌဝဍ္ဎနေ။|
    count |၁၈၁၁|
      block |အာမန္တယိတ္ထ ရာဇာနံ၊ သဉ္ဇယံ ဓမ္မိနံ ဝရံ။|
      block |အဝရုဒ္ဓသိ မံ ဒေဝ၊ ဝင်္ကံ ဂစ္ဆာမိ ပဗ္ဗတံ။|
    count |၁၈၁၂|
      block |ယေ ဟိ ကေစိ မဟာရာဇ၊ ဘူတာ ယေ စ ဘဝိဿရေ။|
      block |အတိတ္တာယေဝ ကာမေဟိ၊ ဂစ္ဆန္တိ ယမသာဓနံ။|
    count |၁၈၁၃|
      block |သွာဟံ သကေ အဘိဿသိံ၊ ယဇမာနော သကေ ပုရေ။|
      block |သိဝီနံ ဝစနတ္ထေန၊ သမှာ ရဋ္ဌာ နိရဇ္ဇတိ။|
    count |၁၈၁၄|
      block |အဃံ တံ ပဋိသေဝိဿံ၊ ဝနေ ဝါဠမိဂါကိဏ္ဏေ။|
      block |ခဂ္ဂဒီပိနိသေဝိတေ၊ အဟံ ပုညာနိ ကရောမိ။|
      block |တုမှေ ပင်္ကမှိ သီဒထ။|
    count |၁၈၁၅|
      block |အနုဇာနာဟိ မံ အမ္မ၊ ပဗ္ဗဇ္ဇာ မမ ရုစ္စတိ။|
      block |သွာဟံ သကေ အဘိဿသိံ၊ ယဇမာနော သကေ ပုရေ။|
      block |သိဝီနံ ဝစနတ္ထေန၊ သမှာ ရဋ္ဌာ နိရဇ္ဇတိ။|
    count |၁၈၁၆|
      block |အဃံ တံ ပဋိသေဝိဿံ၊ ဝနေ ဝါဠမိဂါကိဏ္ဏေ။|
      block |ခဂ္ဂဒီပိနိသေဝိတေ၊ အဟံ ပုညာနိ ကရောမိ။|
      block |တုမှေ ပင်္ကမှိ သီဒထ။|
    count |၁၈၁၇|
      block |အနုဇာနာမိ တံ ပုတ္တ၊ ပဗ္ဗဇ္ဇာ တေ သမိဇ္ဈတု။|
      block |အယဉ္စ မဒ္ဒီ ကလျာဏီ၊ သုသညာ တနုမဇ္ဈိမာ။|
    block |အစ္ဆတံ သဟ ပုတ္တေဟိ၊ ကိံ အရညေ ကရိဿတိ။|
    count |၁၈၁၈|
      block |နာဟံ အကာမာ ဒာသိမ္ပိ၊ အရညံ နေတုမုဿဟေ။|
      block |သစေ ဣစ္ဆတိ အနွေတု၊ သစေ နိစ္ဆတိ အစ္ဆတု။|
    count |၁၈၁၉|
      block |တတော သုဏှံ မဟာရာဇာ၊ ယာစိတုံ ပဋိပဇ္ဇထ။|
      block |မာ စန္ဒနသမာစာရေ၊ ရဇောဇလ္လံ အဓာရယိ။|
    count |၁၈၂၀|
      block |မာ ကာသိယာနိ ဓာရေတွာ၊ ကုသစီရံ အဓာရယိ။|
      block |ဒုက္ခေါ ဝါသော အရညသ္မိံ၊ မာ ဟိ တွံ လက္ခဏေ ဂမိ။|
    count |၁၈၂၁|
      block |တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။|
      block |နာဟံ တံ သုခမိစ္ဆေယျံ၊ ယံ မေ ဝေဿန္တရံ ဝိနာ။|
    count |၁၈၂၂|
      block |တမဗြဝိ မဟာရာဇာ၊ သိဝီနံ ရဋ္ဌဝဍ္ဎနော။|
      block |ဣင်္ဃ မဒ္ဒီ နိသာမေတိ၊ ဝနေ ယေ ဟောန္တိ ဒုဿဟာ။|
    count |၁၈၂၃|
      block |ဗဟူ ကီဋာ ပဋင်္ဂါ စ၊ မကသာ မဓုမက္ခိကာ။|
      block |တေပိ တံ တတ္ထ ဟိံသေယျုံ၊ တံ တေ ဒုက္ခတရံ သိယာ။|
    count |၁၈၂၄|
      block |အပရေ ပဿ သန္တာပေ၊ နဒီနုပနိသေဝိတေ။|
      block |သပ္ပါ အဇဂရာ နာမ၊ အဝိသာ တေ မဟဗ္ဗလာ။|
    count |၁၈၂၅|
      block |တေ မနုဿံ မိဂံ ဝါပိ၊ အပိ မာသန္နမာဂတံ။|
      block |ပရိက္ခိပိတွာ ဘောဂေဟိ၊ ဝသမာနေန္တိ အတ္တနော။|
    count |၁၈၂၆|
      block |အညေပိ ကဏှဇဋိနော၊ အစ္ဆာ နာမ အဃမ္မိဂါ။|
      block |န တေဟိ ပုရိသော ဒိဋ္ဌော၊ ရုက္ခမာရုယှ မုစ္စတိ။|
    count |၁၈၂၇|
      block |သင်္ဃဋ္ဋယန္တာ သိင်္ဂါနိ၊ တိက္ခဂ္ဂါတိပ္ပဟာရိနော။|
      block |မဟိံသာ ဝိစရန္တေတ္ထ၊ နဒိံ သောတုမ္ဗရံ ပတိ။|
    count |၁၈၂၈|
      block |ဒိသွာ မိဂါနံ ယူထာနံ၊ ဂဝံ သဉ္စရတံ ဝနေ။|
      block |ဓေနုဝ ဝစ္ဆဂိဒ္ဓါဝ၊ ကထံ မဒ္ဒိ ကရိဿသိ။|
    count |၁၈၂၉|
      block |ဒိသွာ သမ္ပတိတေ ဃောရေ၊ ဒုမဂ္ဂေသု ပ္လဝင်္ဂမေ။|
      block |အခေတ္တညာယ တေ မဒ္ဒိ၊ ဘဝိဿတေ မဟဗ္ဘယံ။|
    count |၁၈၃၀|
      block |ယာ တွံ သိဝါယ သုတွာန၊ မုဟုံ ဥတ္တသယီ ပုရေ။|
      block |သာ တွံ ဝင်္ကမနုပ္ပတ္တာ၊ ကထံ မဒ္ဒိ ကရိဿသိ။|
    count |၁၈၃၁|
      block |ဌိတေ မဇ္ဈနှိကေ ကာလေ၊ သန္နိသိန္နေသု ပက္ခိသု။|
      block |သဏတေဝ ဗြဟာရညံ၊ တတ္ထ ကိံ ဂန္တုမိစ္ဆသိ။|
    count |၁၈၃၂|
      block |တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။|
      block |ယာနိ ဧတာနိ အက္ခါသိ၊ ဝနေ ပဋိဘယာနိ မေ။|
      block |သဗ္ဗာနိ အဘိသမ္ဘောဿံ၊ ဂစ္ဆညေဝ ရထေသဘ။|
    count |၁၈၃၃|
      block |ကာသံ ကုသံ ပေါဋကိလံ၊ ဥသိရံ မုဉ္ဇပဗ္ဗဇံ။|
      block |ဥရသာ ပနုဒဟိဿာမိ၊ နဿ ဟေဿာမိ ဒုန္နယာ။|
    count |၁၈၃၄|
      block |ဗဟူဟိ ဝတ စရိယာဟိ၊ ကုမာရီ ဝိန္ဒတေ ပတိံ။|
      block |ဥဒရဿုပရောဓေန၊ ဂေါဟနုဝေဌနေန စ။|
    count |၁၈၃၅|
      block |အဂ္ဂိဿ ပါရိစရိယာယ၊ ဥဒကုမ္မုဇ္ဇနေန စ။|
      block |ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။|
    count |၁၈၃၆|
      block |အပိဿာ ဟောတိ အပ္ပတ္တော၊ ဥစ္ဆိဋ္ဌမပိ ဘုဉ္ဇိတုံ။|
      block |ယော နံ ဟတ္ထေ ဂဟေတွာန၊ အကာမံ ပရိကဍ္ဎတိ။|
      block |ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။|
    count |၁၈၃၇|
      block |ကေသဂ္ဂဟဏမုက္ခေပါ၊ ဘူမျာ စ ပရိသုမ္ဘနာ။|
      block |ဒတွာ စ နောပက္ကမတိ၊ ဗဟုဒုက္ခံ အနပ္ပကံ။|
      block |ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။|
    count |၁၈၃၈|
      block |သုကစ္ဆဝီ ဝေဓဝေရာ၊ ဒတွာ သုဘဂမာနိနော။|
      block |အကာမံ ပရိကဍ္ဎန္တိ၊ ဥလူကညေဝ ဝါယသာ။|
      block |ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။|
    count |၁၈၃၉|
      block |အပိ ဉာတိကုလေ ဖီတေ၊ ကံသပဇ္ဇောတနေ ဝသံ။|
      block |နေဝါဘိဝါကျံ န လဘေ၊ ဘာတူဟိ သခိနီဟိပိ။|
      block |ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။|
    count |၁၈၄၀|
      block |နဂ္ဂါ နဒီ အနူဒကာ၊ နဂ္ဂံ ရဋ္ဌံ အရာဇကံ။|
      block |ဣတ္ထီပိ ဝိဓဝါ နဂ္ဂါ၊ ယဿာပိ ဒသ ဘာတရော။|
      block |ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။|
    count |၁၈၄၁|
      block |ဓဇော ရထဿ ပညာဏံ၊ ဓူမော ပညာဏမဂ္ဂိနော။|
      block |ရာဇာ ရထဿ ပညာဏံ၊ ဘတ္တာ ပညာဏမိတ္ထိယာ။|
      block |ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။|
    count |၁၈၄၂|
      block |ယာ ဒလိဒ္ဒီ ဒလိဒ္ဒဿ၊ အဍ္ဎာ အဍ္ဎဿ ကိတ္တိမံ။|
      block |တံ ဝေ ဒေဝါ ပသံသန္တိ၊ ဒုက္ကရဉှိ ကရောတိ သာ။|
    count |၁၈၄၃|
      block |သာမိကံ အနုဗန္ဓိဿံ၊ သဒာ ကာသာယဝါသိနီ။|
      block |ပထဗျာပိ အဘိဇ္ဇန္တျာ၊ ဝေဓဗျံ ကဋုကိတ္ထိယာ။|
    count |၁၈၄၄|
      block |အပိ သာဂရပရိယန္တံ၊ ဗဟုဝိတ္တဓရံ မဟိံ။|
      block |နာနာရတနပရိပူရံ၊ နိစ္ဆေ ဝေဿန္တရံ ဝိနာ။|
    count |၁၈၄၅|
      block |ကထံ နု တာသံ ဟဒယံ၊ သုခရာ ဝတ ဣတ္ထိယော။|
      block |ယာ သာမိကေ ဒုက္ခိတမှိ၊ သုခမိစ္ဆန္တိ အတ္တနော။|
    count |၁၈၄၆|
      block |နိက္ခမန္တေ မဟာရာဇေ၊ သိဝီနံ ရဋ္ဌဝဍ္ဎနေ။|
      block |တမဟံ အနုဗန္ဓိဿံ၊ သဗ္ဗကာမဒဒော ဟိ မေ။|
    count |၁၈၄၇|
      block |တမဗြဝိ မဟာရာဇာ၊ မဒ္ဒိံ သဗ္ဗင်္ဂသောဘနံ။|
      block |ဣမေ တေ ဒဟရာ ပုတ္တာ၊ ဇာလီ ကဏှာဇိနာ စုဘော။|
      block |နိက္ခိပ္ပ လက္ခဏေ ဂစ္ဆ၊ မယံ တေ ပေါသယာမသေ။|
    count |၁၈၄၈|
      block |တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။|
      block |ပိယာ မေ ပုတ္တကာ ဒေဝ၊ ဇာလီ ကဏှာဇိနာ စုဘော။|
      block |တျမှံ တတ္ထ ရမေဿန္တိ၊ အရညေ ဇီဝသောကိနံ။|
    count |၁၈၄၉|
      block |တမဗြဝိ မဟာရာဇာ၊ သိဝီနံ ရဋ္ဌဝဍ္ဎနော။|
      block |သာလီနံ ဩဒနံ ဘုတွာ၊ သုစိံ မံသူပသေစနံ။|
      block |ရုက္ခဖလာနိ ဘုဉ္ဇန္တာ၊ ကထံ ကာဟန္တိ ဒာရကာ။|
    count |၁၈၅၀|
      block |ဘုတွာ သတပလေ ကံသေ၊ သောဝဏ္ဏေ သတရာဇိကေ။|
      block |ရုက္ခပတ္တေသု ဘုဉ္ဇန္တာ၊ ကထံ ကာဟန္တိ ဒာရကာ။|
    count |၁၈၅၁|
      block |ကာသိယာနိ စ ဓာရေတွာ၊ ခေါမကောဋုမ္ဗရာနိ စ။|
      block |ကုသစီရာနိ ဓာရေန္တာ၊ ကထံ ကာဟန္တိ ဒာရကာ။|
    count |၁၈၅၂|
      block |ဝယှာဟိ ပရိယာယိတွာ၊ သိဝိကာယ ရထေန စ။|
      block |ပတ္တိကာ ပရိဓာဝန္တာ၊ ကထံ ကာဟန္တိ ဒာရကာ။|
    count |၁၈၅၃|
      block |ကူဋာဂါရေ သယိတွာန၊ နိဝါတေ ဖုသိတဂ္ဂဠေ။|
      block |သယန္တာ ရုက္ခမူလသ္မိံ၊ ကထံ ကာဟန္တိ ဒာရကာ။|
    count |၁၈၅၄|
      block |ပလ္လင်္ကေသု သယိတွာန၊ ဂေါနကေ စိတ္တသန္ထတေ။|
      block |သယန္တာ တိဏသန္ထာရေ၊ ကထံ ကာဟန္တိ ဒာရကာ။|
    count |၁၈၅၅|
      block |ဂန္ဓကေန ဝိလိမ္ပိတွာ၊ အဂရုစန္ဒနေန စ။|
      block |ရဇောဇလ္လာနိ ဓာရေန္တာ၊ ကထံ ကာဟန္တိ ဒာရကာ။|
    count |၁၈၅၆|
      block |စာမရမောရဟတ္ထေဟိ၊ ဗီဇိတင်္ဂါ သုခေဓိတာ။|
      block |ဖုဋ္ဌာ ဍံသေဟိ မကသေဟိ၊ ကထံ ကာဟန္တိ ဒာရကာ။|
    count |၁၈၅၇|
      block |တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။|
      block |မာ ဒေဝ ပရိဒေဝေသိ၊ မာ စ တွံ ဝိမနော အဟု။|
      block |ယထာ မယံ ဘဝိဿာမ၊ တထာ ဟေဿန္တိ ဒာရကာ။|
    count |၁၈၅၈|
      block |ဣဒံ ဝတွာန ပက္ကာမိ၊ မဒ္ဒီ သဗ္ဗင်္ဂသောဘနာ။|
      block |သိဝိမဂ္ဂေန အနွေသိ၊ ပုတ္တေ အာဒာယ လက္ခဏာ။|
    count |၁၈၅၉|
      block |တတော ဝေဿန္တရော ရာဇာ၊ ဒာနံ ဒတွာန ခတ္တိယော။|
      block |ပိတု မာတု စ ဝန္ဒိတွာ၊ ကတွာ စ နံ ပဒက္ခိဏံ။|
    count |၁၈၆၀|
      block |စတုဝါဟိံ ရထံ ယုတ္တံ၊ သီဃမာရုယှ သန္ဒနံ။|
      block |အာဒာယ ပုတ္တဒာရဉ္စ၊ ဝင်္ကံ ပါယာသိ ပဗ္ဗတံ။|
    count |၁၈၆၁|
      block |တတော ဝေဿန္တရော ရာဇာ၊ ယေနာသိ ဗဟုကော ဇနော။|
      block |အာမန္တ ခေါ တံ ဂစ္ဆာမ၊ အရောဂါ ဟောန္တု ဉာတယော။|
    count |၁၈၆၂|
      block |ဣင်္ဃ မဒ္ဒိ နိသာမေဟိ၊ ရမ္မရူပံဝ ဒိဿတိ။|
      block |အာဝါသံ သိဝိသေဋ္ဌဿ၊ ပေတ္တိကံ ဘဝနံ မမ။|
    count |၁၈၆၃|
      block |တံ ဗြာဟ္မဏာ အနွဂမုံ၊ တေ နံ အဿေ အယာစိသုံ။|
      block |ယာစိတော ပဋိပါဒေသိ၊ စတုန္နံ စတုရော ဟယေ။|
    count |၁၈၆၄|
      block |ဣင်္ဃ မဒ္ဒိ နိသာမေဟိ၊ စိတ္တရူပံဝ ဒိဿတိ။|
      block |မိဂရောဟိစ္စဝဏ္ဏေန၊ ဒက္ခိဏဿာ ဝဟန္တိ မံ။|
    count |၁၈၆၅|
      block |အထေတ္ထ ပဉ္စမော အာဂါ၊ သော တံ ရထမယာစထ။|
      block |တဿ တံ ယာစိတောဒာသိ၊ န စဿုပဟတော မနော။|
    count |၁၈၆၆|
      block |တတော ဝေဿန္တရော ရာဇာ၊ ဩရောပေတွာ သကံ ဇနံ။|
      block |အဿာသယိ အဿရထံ၊ ဗြာဟ္မဏဿ ဓနေသိနော။|
    count |၁၈၆၇|
      block |တွံ မဒ္ဒိ ကဏှံ ဂဏှာဟိ၊ လဟု ဧသာ ကနိဋ္ဌိကာ။|
      block |အဟံ ဇာလိံ ဂဟေဿာမိ၊ ဂရုကော ဘာတိကော ဟိ သော။|
    count |၁၈၆၈|
      block |ရာဇာ ကုမာရမာဒာယ၊ ရာဇပုတ္တီ စ ဒာရိကံ။|
      block |သမ္မောဒမာနာ ပက္ကာမုံ၊ အညမညံ ပိယံဝဒာ။|
    stand |ဒာနကဏ္ဍံ နာမ။|
  block |ဝနပဝေသနံ|
    count |၁၈၆၉|
      block |ယဒိ ကေစိ မနုဇာ ဧန္တိ၊ အနုမဂ္ဂေ ပဋိပထေ။|
      block |မဂ္ဂံ တေ ပဋိပုစ္ဆာမ၊ ကုဟိံ ဝင်္ကတပဗ္ဗတော။|
    count |၁၈၇၀|
      block |တေ တတ္ထ အမှေ ပဿိတွာ၊ ကလုနံ ပရိဒေဝယုံ။|
      block |ဒုက္ခံ တေ ပဋိဝေဒေန္တိ၊ ဒူရေ ဝင်္ကတပဗ္ဗတော။|
    count |၁၈၇၁|
      block |ယဒိ ပဿန္တိ ပဝနေ၊ ဒာရကာ ဖလိနေ ဒုမေ။|
      block |တေသံ ဖလာနံ ဟေတုမှိ၊ ဥပရောဒန္တိ ဒာရကာ။|
    count |၁၈၇၂|
      block |ရောဒန္တေ ဒာရကေ ဒိသွာ၊ ဥဗ္ဗိဒ္ဓါ ဝိပုလာ ဒုမာ။|
      block |သယမေဝေါနမိတွာန၊ ဥပဂစ္ဆန္တိ ဒာရကေ။|
    count |၁၈၇၃|
      block |ဣဒံ အစ္ဆေရကံ ဒိသွာ၊ အဗ္ဘုတံ လောမဟံသနံ။|
      block |သာဓုကာရံ ပဝတ္တေသိ၊ မဒ္ဒီ သဗ္ဗင်္ဂသောဘနာ။|
    count |၁၈၇၄|
      block |အစ္ဆေရံ ဝတ လောကသ္မိံ၊ အဗ္ဘုတံ လောမဟံသနံ။|
      block |ဝေဿန္တရဿ တေဇေန၊ သယမေဝေါနတာ ဒုမာ။|
    count |၁၈၇၅|
      block |သင်္ခိပိံသု ပထံ ယက္ခါ၊ အနုကမ္ပါယ ဒာရကေ။|
      block |နိက္ခန္တဒိဝသေနေဝ၊ စေတရဋ္ဌံ ဥပါဂမုံ။|
    count |၁၈၇၆|
      block |တေ ဂန္တွာ ဒီဃမဒ္ဓါနံ၊ စေတရဋ္ဌံ ဥပါဂမုံ။|
      block |ဣဒ္ဓံ ဖီတံ ဇနပဒံ၊ ဗဟုမံသသုရောဒနံ။|
    count |၁၈၇၇|
      block |စေတိယော ပရိဝါရိံသု၊ ဒိသွာ လက္ခဏမာဂတံ။|
      block |သုခုမာလီ ဝတ အယျာ၊ ပတ္တိကာ ပရိဓာဝတိ။|
    count |၁၈၇၈|
      block |ဝယှာဟိ ပရိယာယိတွာ၊ သိဝိကာယ ရထေန စ။|
      block |သာဇ္ဇ မဒ္ဒီ အရညသ္မိံ၊ ပတ္တိကာ ပရိဓာဝတိ။|
    count |၁၈၇၉|
      block |တံ ဒိသွာ စေတပါမောက္ခါ၊ ရောဒမာနာ ဥပါဂမုံ။|
      block |ကစ္စိ နု ဒေဝ ကုသလံ၊ ကစ္စိ ဒေဝ အနာမယံ။|
      block |ကစ္စိ ပိတာ အရောဂေါ တေ၊ သိဝီနဉ္စ အနာမယံ။|
    count |၁၈၈၀|
      block |ကော တေ ဗလံ မဟာရာဇ၊ ကော နု တေ ရထမဏ္ဍလံ။|
      block |အနဿကော အရထကော၊ ဒီဃမဒ္ဓါနမာဂတော။|
      block |ကစ္စာမိတ္တေဟိ ပကတော၊ အနုပ္ပတ္တောသိမံ ဒိသံ။|
    count |၁၈၈၁|
      block |ကုသလဉ္စေဝ မေ သမ္မ၊ အထော သမ္မ အနာမယံ။|
      block |အထော ပိတာ အရောဂေါ မေ၊ သိဝီနဉ္စ အနာမယံ။|
    count |၁၈၈၂|
      block |အဟဉှိ ကုဉ္ဇရံ ဒဇ္ဇံ၊ ဤသာဒန္တံ ဥရူဠှဝံ။|
      block |ခေတ္တညုံ သဗ္ဗယုဒ္ဓါနံ၊ သဗ္ဗသေတံ ဂဇုတ္တမံ။|
    count |၁၈၈၃|
      block |ပဏ္ဍုကမ္ဗလသဉ္ဆန္နံ၊ ပဘိန္နံ သတ္တုမဒ္ဒနံ။|
      block |ဒန္တိံ သဝါဠဗီဇနိံ၊ သေတံ ကေလာသသာဒိသံ။|
    count |၁၈၈၄|
      block |သသေတစ္ဆတ္တံ သဥပါဓေယျံ၊ သာထပ္ပနံ သဟတ္ထိပံ။|
      block |အဂ္ဂယာနံ ရာဇဝါဟိံ၊ ဗြာဟ္မဏာနံ အဒာသဟံ။|
    count |၁၈၈၅|
      block |တသ္မိံ မေ သိဝယော ကုဒ္ဓါ၊ ပိတာ စုပဟတောမနော။|
      block |အဝရုဒ္ဓသိ မံ ရာဇာ၊ ဝင်္ကံ ဂစ္ဆာမိ ပဗ္ဗတံ။|
      block |ဩကာသံ သမ္မာ ဇာနာထ၊ ဝနေ ယတ္ထ ဝသာမသေ။|
    count |၁၈၈၆|
      block |သွာဂတံ တေ မဟာရာဇ၊ အထော တေ အဒုရာဂတံ။|
      block |ဣဿရောသိ အနုပ္ပတ္တော၊ ယံ ဣဓတ္ထိ ပဝေဒယ။|
    count |၁၈၈၇|
      block |သာကံ ဘိသံ မဓုံ မံသံ၊ သုဒ္ဓံ သာလိနမောဒနံ။|
      block |ပရိဘုဉ္ဇ မဟာရာဇ၊ ပါဟုနော နောသိ အာဂတော။|
    count |၁၈၈၈|
      block |ပဋိဂ္ဂဟိတံ ယံ ဒိန္နံ၊ သဗ္ဗဿ အဂ္ဃိယံ ကတံ။|
      block |အဝရုဒ္ဓသိ မံ ရာဇာ၊ ဝင်္ကံ ဂစ္ဆာမိ ပဗ္ဗတံ။|
      block |ဩကာသံ သမ္မာ ဇာနာထ၊ ဝနေ ယတ္ထ ဝသာမသေ။|
    count |၁၈၈၉|
      block |ဣဓေဝ တာဝ အစ္ဆဿု၊ စေတရဋ္ဌေ ရထေသဘ။|
      block |ယာဝ စေတာ ဂမိဿန္တိ၊ ရညော သန္တိက ယာစိတုံ။|
    count |၁၈၉၀|
      block |နိဇ္ဈာပေတုံ မဟာရာဇံ၊ သိဝီနံ ရဋ္ဌဝဍ္ဎနံ။|
      block |တံ တံ စေတာ ပုရက္ခတွာ၊ ပတီတာ လဒ္ဓပစ္စယာ။|
      block |ပရိဝါရေတွာန ဂစ္ဆန္တိ၊ ဧဝံ ဇာနာဟိ ခတ္တိယ။|
    count |၁၈၉၁|
      block |မာ ဝေါ ရုစ္စိတ္ထ ဂမနံ၊ ရညော သန္တိက ယာစိတုံ။|
      block |နိဇ္ဈာပေတုံ မဟာရာဇံ၊ ရာဇာပိ တတ္ထ နိဿရော။|
    count |၁၈၉၂|
      block |အစ္စုဂ္ဂတာ ဟိ သိဝယော၊ ဗလဂ္ဂါ နေဂမာ စ ယေ။|
      block |တေ ဝိဓံသေတုမိစ္ဆန္တိ၊ ရာဇာနံ မမ ကာရဏာ။|
    count |၁၈၉၃|
      block |သစေ ဧသာ ပဝတ္တေတ္ထ၊ ရဋ္ဌသ္မိံ ရဋ္ဌဝဍ္ဎန။|
      block |ဣဓေဝ ရဇ္ဇံ ကာရေဟိ၊ စေတေဟိ ပရိဝါရိတော။|
    count |၁၈၉၄|
      block |ဣဒ္ဓံ ဖီတဉ္စိဒံ ရဋ္ဌံ၊ ဣဒ္ဓေါ ဇနပဒော မဟာ။|
      block |မတိံ ကရောဟိ တွံ ဒေဝ၊ ရဇ္ဇဿ မနုသာသိတုံ။|
    count |၁၈၉၅|
      block |န မေ ဆန္ဒော မတိ အတ္ထိ၊ ရဇ္ဇဿ အနုသာသိတုံ။|
      block |ပဗ္ဗာဇိတဿ ရဋ္ဌသ္မာ၊ စေတပုတ္တာ သုဏာထ မေ။|
    count |၁၈၉၆|
      block |အတုဋ္ဌာ သိဝယော အာသုံ၊ ဗလဂ္ဂါ နေဂမာ စ ယေ။|
      block |ပဗ္ဗာဇိတဿ ရဋ္ဌသ္မာ၊ စေတာ ရဇ္ဇေဘိသေစယုံ။|
    count |၁၈၉၇|
      block |အသမ္မောဒိယမ္ပိ ဝေါ အဿ၊ အစ္စန္တံ မမ ကာရဏာ။|
      block |သိဝီဟိ ဘဏ္ဍနဉ္စာပိ၊ ဝိဂ္ဂဟော မေ န ရုစ္စတိ။|
    count |၁၈၉၈|
      block |အထဿ ဘဏ္ဍနံ ဃောရံ၊ သမ္ပဟာရော အနပ္ပကော။|
      block |ဧကဿ ကာရဏာ မယှံ၊ ဟိံသေယျ ဗဟုကော ဇနော။|
    count |၁၈၉၉|
      block |ပဋိဂ္ဂဟိတံ ယံ ဒိန္နံ၊ သဗ္ဗဿ အဂ္ဃိယံ ကတံ။|
      block |အဝရုဒ္ဓသိ မံ ရာဇာ၊ ဝင်္ကံ ဂစ္ဆာမိ ပဗ္ဗတံ။|
      block |ဩကာသံ သမ္မာ ဇာနာထ၊ ဝနေ ယတ္ထ ဝသာမသေ။|
    count |၁၉၀၀|
      block |တဂ္ဃ တေ မယမက္ခါမ၊ ယထာပိ ကုသလာ တထာ။|
      block |ရာဇိသီ ယတ္ထ သမ္မန္တိ၊ အာဟုတဂ္ဂီ သမာဟိတာ။|
    count |၁၉၀၁|
      block |ဧသ သေလော မဟာရာဇ၊ ပဗ္ဗတော ဂန္ဓမာဒနော။|
      block |ယတ္ထ တွံ သဟ ပုတ္တေဟိ၊ သဟ ဘရိယာယ စစ္ဆသိ။|
    count |၁၉၀၂|
      block |တံ စေတာ အနုသာသိံသု၊ အဿုနေတ္တာ ရုဒံမုခါ။|
      block |ဣတော ဂစ္ဆ မဟာရာဇ၊ ဥဇုံ ယေနုတ္တရာ မုခေါ။|
    count |၁၉၀၃|
      block |အထ ဒက္ခိသိ ဘဒ္ဒန္တေ၊ ဝေပုလ္လံ နာမ ပဗ္ဗတံ။|
      block |နာနာဒုမဂဏာကိဏ္ဏံ၊ သီတစ္ဆာယံ မနောရမံ။|
    count |၁၉၀၄|
      block |တမတိက္ကမ္မ ဘဒ္ဒန္တေ၊ အထ ဒက္ခိသိ အာပဂံ။|
      block |နဒိံ ကေတုမတိံ နာမ၊ ဂမ္ဘီရံ ဂိရိဂဗ္ဘရံ။|
    count |၁၉၀၅|
      block |ပုထုလောမမစ္ဆာကိဏ္ဏံ၊ သုပတိတ္ထံ မဟောဒကံ။|
      block |တတ္ထ နှတွာ ပိဝိတွာ စ၊ အဿာသေတွာ သပုတ္တကေ။|
    count |၁၉၀၆|
      block |အထ ဒက္ခိသိ ဘဒ္ဒန္တေ၊ နိဂြောဓံ မဓုပိပ္ဖလံ။|
      block |ရမ္မကေ သိခရေ ဇာတံ၊ သီတစ္ဆာယံ မနောရမံ။|
    count |၁၉၀၇|
      block |အထ ဒက္ခိသိ ဘဒ္ဒန္တေ၊ နာဠိကံ နာမ ပဗ္ဗတံ။|
      block |နာနာဒိဇဂဏာကိဏ္ဏံ၊ သေလံ ကိမ္ပုရိသာယုတံ။|
    count |၁၉၀၈|
      block |တဿ ဥတ္တရပုဗ္ဗေန၊ မုစလိန္ဒော နာမ သော သရော။|
      block |ပုဏ္ဍရီကေဟိ သဉ္ဆန္နော၊ သေတသောဂန္ဓိကေဟိ စ။|
    count |၁၉၀၉|
      block |သော ဝနံ မေဃသင်္ကာသံ၊ ဓုဝံ ဟရိတသဒ္ဒလံ။|
      block |သီဟောဝါမိသပေက္ခီဝ ဝနသဏ္ဍံ ဝိဂါဟယ။|
      block |ပုပ္ဖရုက္ခေဟိ သဉ္ဆန္နံ၊ ဖလရုက္ခေဟိ စူဘယံ။|
    count |၁၉၁၀|
      block |တတ္ထ ဗိန္ဒုဿရာ ဝဂ္ဂူ၊ နာနာဝဏ္ဏာ ဗဟူ ဒိဇာ။|
      block |ကူဇန္တမုပကူဇန္တိ၊ ဥတုသံပုပ္ဖိတေ ဒုမေ။|
    count |၁၉၁၁|
      block |ဂန္တွာ ဂိရိဝိဒုဂ္ဂါနံ၊ နဒီနံ ပဘဝါနိ စ။|
      block |သော အဒ္ဒသ ပေါက္ခရဏိံ၊ ကရဉ္ဇကကုဓာယုတံ။|
    count |၁၉၁၂|
      block |ပုထုလောမမစ္ဆာကိဏ္ဏံ၊ သုပတိတ္ထံ မဟောဒကံ။|
      block |သမဉ္စ စတုရံသဉ္စ၊ သာဒုံ အပ္ပဋိဂန္ဓိယံ။|
    count |၁၉၁၃|
      block |တဿာ ဥတ္တရပုဗ္ဗေန၊ ပဏ္ဏသာလံ အမာပယ။|
      block |ပဏ္ဏသာလံ အမာပေတွာ၊ ဥဉ္ဆာစရိယာယ ဤဟထ။|
    stand |ဝနပဝေသနံ နာမ။|
  block |ဇူဇကပဗ္ဗံ|
    count |၁၉၁၄|
      block |အဟု ဝါသီ ကလိင်္ဂေသု၊ ဇူဇကော နာမ ဗြာဟ္မဏော။|
      block |တဿာသိ ဒဟရာ ဘရိယာ၊ နာမေနာမိတ္တတာပနာ။|
    count |၁၉၁၅|
      block |တာ နံ တတ္ထ ဂတာဝေါစုံ၊ နဒိံ ဥဒကဟာရိယာ။|
      block |ထိယော နံ ပရိဘာသိံသု၊ သမာဂန္တွာ ကုတူဟလာ။|
    count |၁၉၁၆|
      block |အမိတ္တာ နူန တေ မာတာ၊ အမိတ္တော နူန တေ ပိတာ။|
      block |ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။|
    count |၁၉၁၇|
      block |အဟိတံ ဝတ တေ ဉာတီ၊ မန္တယိံသု ရဟောဂတာ။|
      block |ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။|
    count |၁၉၁၈|
      block |အမိတ္တာ ဝတ တေ ဉာတီ၊ မန္တယိံသု ရဟောဂတာ။|
      block |ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။|
    count |၁၉၁၉|
      block |ဒုက္ကဋံ ဝတ တေ ဉာတီ၊ မန္တယိံသု ရဟောဂတာ။|
      block |ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။|
    count |၁၉၂၀|
      block |ပါပကံ ဝတ တေ ဉာတီ၊ မန္တယိံသု ရဟောဂတာ။|
      block |ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။|
    count |၁၉၂၁|
      block |အမနာပံ ဝတ တေ ဉာတီ၊ မန္တယိံသု ရဟောဂတာ။|
      block |ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။|
    count |၁၉၂၂|
      block |အမနာပဝါသံ ဝသိ၊ ဇိဏ္ဏေန ပတိနာ သဟ။|
      block |ယာ တွံ ဝသသိ ဇိဏ္ဏဿ၊ မတံ တေ ဇီဝိတာ ဝရံ။|
    count |၁၉၂၃|
      block |န ဟိ နူန တုယှံ ကလျာဏိ၊ ပိတာ မာတာ စ သောဘနေ။|
      block |အညံ ဘတ္တာရံ ဝိန္ဒိံသု၊ ယေ တံ ဇိဏ္ဏဿ ပါဒံသု။|
      block |ဧဝံ ဒဟရိယံ သတိံ။|
    count |၁၉၂၄|
      block |ဒုယိဋ္ဌံ တေ နဝမိယံ၊ အကတံ အဂ္ဂိဟုတ္တကံ။|
      block |ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။|
    count |၁၉၂၅|
      block |သမဏေ ဗြာဟ္မဏေ နူန၊ ဗြာဟ္မဏစရိယပရာယဏေ။|
      block |သာ တွံ လောကေ အဘိသပိ၊ သီလဝန္တေ ဗဟုဿုတေ။|
      block |ယာ တွံ ဝသသိ ဇိဏ္ဏဿ၊ ဧဝံ ဒဟရိယာ သတီ။|
    count |၁၉၂၆|
      block |န ဒုက္ခံ အဟိနာ ဒဋ္ဌံ၊ န ဒုက္ခံ သတ္တိယာ ဟတံ။|
      block |တဉ္စ ဒုက္ခဉ္စ တိဗ္ဗဉ္စ၊ ယံ ပဿေ ဇိဏ္ဏကံ ပတိံ။|
    count |၁၉၂၇|
      block |နတ္ထိ ခိဍ္ဍာ နတ္ထိ ရတိ၊ ဇိဏ္ဏေန ပတိနာ သဟ။|
      block |နတ္ထိ အလ္လာပသလ္လာပေါ၊ ဇဂ္ဃိတုမ္ပိ န သောဘတိ။|
    count |၁၉၂၈|
      block |ယဒာ စ ဒဟရော ဒဟရာ၊ မန္တယန္တိ ရဟောဂတာ။|
      block |သဗ္ဗေသံ သောကာ နဿန္တိ၊ ယေ ကေစိ ဟဒယဿိတာ။|
    count |၁၉၂၉|
      block |ဒဟရာ တွံ ရူပဝတီ၊ ပုရိသာနံဘိပတ္ထိတာ။|
      block |ဂစ္ဆ ဉာတိကုလေ အစ္ဆ၊ ကိံ ဇိဏ္ဏော ရမယိဿတိ။|
    count |၁၉၃၀|
      block |န တေ ဗြာဟ္မဏ ဂစ္ဆာမိ၊ နဒိံ ဥဒကဟာရိယာ။|
      block |ထိယော မံ ပရိဘာသန္တိ၊ တယာ ဇိဏ္ဏေန ဗြာဟ္မဏ။|
    count |၁၉၃၁|
      block |မာ မေ တွံ အကရာ ကမ္မံ၊ မာ မေ ဥဒကမာဟရိ။|
      block |အဟံ ဥဒကမာဟိဿံ၊ မာ ဘောတိ ကုပိတာ အဟု။|
    count |၁၉၃၂|
      block |နာဟံ တမှိ ကုလေ ဇာတာ၊ ယံ တွံ ဥဒကမာဟရေ။|
      block |ဧဝံ ဗြာဟ္မဏ ဇာနာဟိ၊ န တေ ဝစ္ဆာမဟံ ဃရေ။|
    count |၁၉၃၃|
      block |သစေ မေ ဒာသံ ဒာသိံ ဝါ၊ နာနယိဿသိ ဗြာဟ္မဏ။|
      block |ဧဝံ ဗြာဟ္မဏ ဇာနာဟိ၊ န တေ ဝစ္ဆာမိ သန္တိကေ။|
    count |၁၉၃၄|
      block |နတ္ထိ မေ သိပ္ပဌာနံ ဝါ၊ ဓနံ ဓညဉ္စ ဗြာဟ္မဏိ။|
      block |ကုတောဟံ ဒာသံ ဒာသိံ ဝါ၊ အာနယိဿာမိ ဘောတိယာ။|
      block |အဟံ ဘောတိံ ဥပဋ္ဌိဿံ၊ မာ ဘောတိ ကုပိတာ အဟု။|
    count |၁၉၃၅|
      block |ဧဟိ တေ အဟမက္ခိဿံ၊ ယထာ မေ ဝစနံ သုတံ။|
      block |ဧသ ဝေဿန္တရော ရာဇာ၊ ဝင်္ကေ ဝသတိ ပဗ္ဗတေ။|
    count |၁၉၃၆|
      block |တံ တွံ ဂန္တွာန ယာစဿု၊ ဒာသံ ဒာသိဉ္စ ဗြာဟ္မဏ။|
      block |သော တေ ဒဿတိ ယာစိတော၊ ဒာသံ ဒာသိဉ္စ ခတ္တိယော။|
    count |၁၉၃၇|
      block |ဇိဏ္ဏောဟမသ္မိ ဒုဗ္ဗလော၊ ဒီဃော စဒ္ဓါ သုဒုဂ္ဂမော။|
      block |မာ ဘောတိ ပဋိဒေဝေသိ၊ မာ စ တွံ ဝိမနာ အဟု။|
      block |အဟံ ဘောတိံ ဥပဋ္ဌိဿံ၊ မာ ဘောတိ ကုပိတာ အဟု။|
    count |၁၉၃၈|
      block |ယထာ အဂန္တွာ သင်္ဂါမံ၊ အယုဒ္ဓေါဝ ပရာဇိတော။|
      block |ဧဝမေဝ တုဝံ ဗြဟ္မေ၊ အဂန္တွာဝ ပရာဇိတော။|
    count |၁၉၃၉|
      block |သစေ မေ ဒာသံ ဒာသိံ ဝါ၊ နာနယိဿသိ ဗြာဟ္မဏ။|
      block |ဧဝံ ဗြာဟ္မဏ ဇာနာဟိ၊ န တေ ဝစ္ဆာမဟံ ဃရေ။|
      block |အမနာပံ တေ ကရိဿာမိ၊ တံ တေ ဒုက္ခံ ဘဝိဿတိ။|
    count |၁၉၄၀|
      block |နက္ခတ္တေ ဥတုပုဗ္ဗေသု၊ ယဒာ မံ ဒက္ခိသိလင်္ကတံ။|
      block |အညေဟိ သဒ္ဓိံ ရမမာနံ၊ တံ တေ ဒုက္ခံ ဘဝိဿတိ။|
    count |၁၉၄၁|
      block |အဒဿနေန မယှံ တေ၊ ဇိဏ္ဏဿ ပရိဒေဝတော။|
      block |ဘိယျော ဝင်္ကာ စ ပလိတာ၊ ဗဟူ ဟေဿန္တိ ဗြာဟ္မဏ။|
    count |၁၉၄၂|
      block |တတော သော ဗြာဟ္မဏော ဘီတော၊ ဗြာဟ္မဏိယာ ဝသာနုဂေါ။|
      block |အဋ္ဋိတော ကာမရာဂေန၊ ဗြာဟ္မဏိံ ဧတဒဗြဝိ။|
    count |၁၉၄၃|
      block |ပါထေယျံ မေ ကရောဟိ တွံ၊ သံကုလျာ သဂုဠာနိ စ။|
      block |မဓုပိဏ္ဍိကာ စ သုကတာယော၊ သတ္တုဘတ္တဉ္စ ဗြာဟ္မဏိ။|
    count |၁၉၄၄|
      block |အာနယိဿံ မေထုနကေ၊ ဥဘော ဒာသကုမာရကေ။|
      block |တေ တံ ပရိစရိဿန္တိ၊ ရတ္တိန္ဒိဝမတန္ဒိတာ။|
    count |၁၉၄၅|
      block |ဣဒံ ဝတွာ ဗြဟ္မဗန္ဓု၊ ပဋိမုဉ္စိ ဥပါဟနာ။|
      block |တတော သော မန္တယိတွာန၊ ဘရိယံ ကတွာ ပဒက္ခိဏံ။|
    count |၁၉၄၆|
      block |ပက္ကာမိ သော ရုဏ္ဏမုခေါ၊ ဗြာဟ္မဏော သဟိတဗ္ဗတော။|
      block |သိဝီနံ နဂရံ ဖီတံ၊ ဒာသပရိယေသနံ စရံ။|
    count |၁၉၄၇|
      block |သော တတ္ထ ဂန္တွာ အဝစ၊ ယေ တတ္ထာသုံ သမာဂတာ။|
      block |ကုဟိံ ဝေဿန္တရော ရာဇာ၊ ကတ္ထ ပဿေမု ခတ္တိယံ။|
    count |၁၉၄၈|
      block |တေ ဇနာ တံ အဝစိံသု၊ ယေ တတ္ထာသုံ သမာဂတာ။|
      block |တုမှေဟိ ဗြဟ္မေ ပကတော၊ အတိဒာနေန ခတ္တိယော။|
      block |ပဗ္ဗာဇိတော သကာ ရဋ္ဌာ၊ ဝင်္ကေ ဝသတိ ပဗ္ဗတေ။|
    count |၁၉၄၉|
      block |တုမှေဟိ ဗြဟ္မေ ပကတော၊ အတိဒာနေန ခတ္တိယော။|
      block |အာဒာယ ပုတ္တဒာရဉ္စ၊ ဝင်္ကေ ဝသတိ ပဗ္ဗတေ။|
    count |၁၉၅၀|
      block |သော စောဒိတော ဗြာဟ္မဏိယာ၊ ဗြာဟ္မဏော ကာမဂိဒ္ဓိမာ။|
      block |အဃံ တံ ပဋိသေဝိတ္ထ၊ ဝနေ ဝါဠမိဂါကိဏ္ဏေ။|
      block |ခဂ္ဂဒီပိနိသေဝိတေ။|
    count |၁၉၅၁|
      block |အာဒာယ ဗေဠုဝံ ဒဏ္ဍံ၊ အဂ္ဂိဟုတ္တံ ကမဏ္ဍလုံ။|
      block |သော ပါဝိသိ ဗြဟာရညံ၊ ယတ္ထ အဿောသိ ကာမဒံ။|
    count |၁၉၅၂|
      block |တံ ပဝိဋ္ဌံ ဗြဟာရညံ၊ ကောကာ နံ ပရိဝါရယုံ။|
      block |ဝိက္ကန္ဒိ သော ဝိပ္ပနဋ္ဌော၊ ဒူရေ ပန္ထာ အပက္ကမိ။|
    count |၁၉၅၃|
      block |တတော သော ဗြာဟ္မဏော ဂန္တွာ၊ ဘောဂလုဒ္ဓေါ အသညတော။|
      block |ဝင်္ကဿောရောဟဏေ နဋ္ဌေ၊ ဣမာ ဂါထာ အဘာသထ။|
    count |၁၉၅၄|
      block |ကော ရာဇပုတ္တံ နိသဘံ၊ ဇယန္တမပရာဇိတံ။|
      block |ဘယေ ခေမဿ ဒာတာရံ၊ ကော မေ ဝေဿန္တရံ ဝိဒူ။|
    count |၁၉၅၅|
      block |ယော ယာစတံ ပတိဋ္ဌာသိ၊ ဘူတာနံ ဓရဏီရိဝ။|
      block |ဓရဏူပမံ မဟာရာဇံ၊ ကော မေ ဝေဿန္တရံ ဝိဒူ။|
    count |၁၉၅၆|
      block |ယော ယာစတံ ဂတီ အာသိ၊ သဝန္တီနံဝ သာဂရော။|
      block |သာဂရူပမံ မဟာရာဇံ၊ ကော မေ ဝေဿန္တရံ ဝိဒူ။|
    count |၁၉၅၇|
      block |ကလျာဏတိတ္ထံ သုစိမံ၊ သီတူဒကံ မနောရမံ။|
      block |ပုဏ္ဍရီကေဟိ သဉ္ဆန္နံ၊ ယုတ္တံ ကိဉ္ဇက္ခရေဏုနာ။|
      block |ရဟဒူပမံ မဟာရာဇံ၊ ကော မေ ဝေဿန္တရံ ဝိဒူ။|
    count |၁၉၅၈|
      block |အဿတ္ထံဝ ပထေ ဇာတံ၊ သီတစ္ဆာယံ မနောရမံ။|
      block |သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။|
      block |တထူပမံ မဟာရာဇံ၊ ကော မေ ဝေဿန္တရံ ဝိဒူ။|
    count |၁၉၅၉|
      block |နိဂြောဓံဝ ပထေ ဇာတံ၊ သီတစ္ဆာယံ မနောရမံ။|
      block |သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။|
      block |တထူပမံ မဟာရာဇံ၊ ကော မေ ဝေဿန္တရံ ဝိဒူ။|
    count |၁၉၆၀|
      block |အမ္ဗံ ဣဝ ပထေ ဇာတံ၊ သီတစ္ဆာယံ မနောရမံ။|
      block |သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။|
      block |တထူပမံ မဟာရာဇံ၊ ကော မေ ဝေဿန္တရံ ဝိဒူ။|
    count |၁၉၆၁|
      block |သာလံ ဣဝ ပထေ ဇာတံ၊ သီတစ္ဆာယံ မနောရမံ။|
      block |သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။|
      block |တထူပမံ မဟာရာဇံ၊ ကော မေ ဝေဿန္တရံ ဝိဒူ။|
    count |၁၉၆၂|
      block |ဒုမံ ဣဝ ပထေ ဇာတံ၊ သီတစ္ဆာယံ မနောရမံ။|
      block |သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။|
      block |တထူပမံ မဟာရာဇံ၊ ကော မေ ဝေဿန္တရံ ဝိဒူ။|
    count |၁၉၆၃|
      block |ဧဝဉ္စ မေ ဝိလပတော၊ ပဝိဋ္ဌဿ ဗြဟာဝနေ။|
      block |အဟံ ဇာနန္တိ ယော ဝဇ္ဇာ၊ နန္ဒိံ သော ဇနယေ မမ။|
    count |၁၉၆၄|
      block |ဧဝဉ္စ မေ ဝိလပတော၊ ပဝိဋ္ဌဿ ဗြဟာဝနေ။|
      block |အဟံ ဇာနန္တိ ယော ဝဇ္ဇာ၊ တာယ သော ဧကဝါစာယ။|
      block |ပသဝေ ပုညံ အနပ္ပကံ။|
    count |၁၉၆၅|
      block |တဿ စေတော ပဋိဿောသိ၊ အရညေ လုဒ္ဒကော စရံ။|
      block |တုမှေဟိ ဗြဟ္မေ ပကတော၊ အတိဒာနေန ခတ္တိယော။|
      block |ပဗ္ဗာဇိတော သကာ ရဋ္ဌာ၊ ဝင်္ကေ ဝသတိ ပဗ္ဗတေ။|
    count |၁၉၆၆|
      block |တုမှေဟိ ဗြဟ္မေ ပကတော၊ အတိဒာနေန ခတ္တိယော။|
      block |အာဒာယ ပုတ္တဒာရဉ္စ၊ ဝင်္ကေ ဝသတိ ပဗ္ဗတေ။|
    count |၁၉၆၇|
      block |အကိစ္စကာရီ ဒုမ္မေဓော၊ ရဋ္ဌာ ပဝနမာဂတော။|
      block |ရာဇပုတ္တံ ဂဝေသန္တော၊ ဗကော မစ္ဆမိဝေါဒကေ။|
    count |၁၉၆၈|
      block |တဿ တျာဟံ န ဒဿာမိ၊ ဇီဝိတံ ဣဓ ဗြာဟ္မဏ။|
      block |အယဉှိ တေ မယာ နုန္နော၊ သရော ပိဿတိ လောဟိတံ။|
    count |၁၉၆၉|
      block |သိရော တေ ဝဇ္ဈယိတွာန၊ ဟဒယံ ဆေတွာ သဗန္ဓနံ။|
      block |ပန္ထသကုဏံ ယဇိဿာမိ၊ တုယှံ မံသေန ဗြာဟ္မဏ။|
    count |၁၉၇၀|
      block |တုယှံ မံသေန မေဒေန၊ မတ္ထကေန စ ဗြာဟ္မဏ။|
      block |အာဟုတိံ ပဂ္ဂဟေဿာမိ၊ ဆေတွာန ဟဒယံ တဝ။|
    count |၁၉၇၁|
      block |တံ မေ သုယိဋ္ဌံ သုဟုတံ၊ တုယှံ မံသေန ဗြာဟ္မဏ။|
      block |န စ တွံ ရာဇပုတ္တဿ၊ ဘရိယံ ပုတ္တေ စ နေဿသိ။|
    count |၁၉၇၂|
      block |အဝဇ္ဈော ဗြာဟ္မဏော ဒူတော၊ စေတပုတ္တ သုဏောဟိ မေ။|
      block |တသ္မာ ဟိ ဒူတံ န ဟန္တိ၊ ဧသ ဓမ္မော သနန္တနော။|
    count |၁၉၇၃|
      block |နိဇ္ဈတ္တာ သိဝယော သဗ္ဗေ၊ ပိတာ နံ ဒဋ္ဌုမိစ္ဆတိ။|
      block |မာတာ စ ဒုဗ္ဗလာ တဿ၊ အစိရာ စက္ခူနိ ဇီယရေ။|
    count |၁၉၇၄|
      block |တေသာဟံ ပဟိတော ဒူတော၊ စေတပုတ္တ သုဏောဟိ မေ။|
      block |ရာဇပုတ္တံ နယိဿာမိ၊ ယဒိ ဇာနာသိ သံသ မေ။|
      block |ပိယဿ မေ ပိယော ဒူတော၊ ပုဏ္ဏပတ္တံ ဒဒာမိ တေ။|
    count |၁၉၇၅|
      block |ဣမဉ္စ မဓုနော တုမ္ဗံ၊ မိဂသတ္ထိဉ္စ ဗြာဟ္မဏ။|
      block |တဉ္စ တေ ဒေသမက္ခိဿံ၊ ယတ္ထ သမ္မတိ ကာမဒော။|
    stand |ဇူဇကပဗ္ဗံ နာမ။|
  block |စူဠဝနဝဏ္ဏနာ|
    count |၁၉၇၆|
      block |ဧသ သေလော မဟာဗြဟ္မေ၊ ပဗ္ဗတော ဂန္ဓမာဒနော။|
      block |ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။|
    count |၁၉၇၇|
      block |ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။|
      block |စမ္မဝါသီ ဆမာ သေတိ၊ ဇာတဝေဒံ နမဿတိ။|
    count |၁၉၇၈|
      block |ဧတေ နီလာ ပဒိဿန္တိ၊ နာနာဖလဓရာ ဒုမာ။|
      block |ဥဂ္ဂတာ အဗ္ဘကူဋာဝ၊ နီလာ အဉ္ဇနပဗ္ဗတာ။|
    count |၁၉၇၉|
      block |ဓဝဿကဏ္ဏာ ခဒိရာ၊ သာလာ ဖန္ဒနမာလုဝါ။|
      block |သမ္ပဝေဓန္တိ ဝါတေန၊ သကိံ ပီတာဝ မာဏဝါ။|
    count |၁၉၈၀|
      block |ဥပရိ ဒုမပရိယာယေသု၊ သင်္ဂီတိယောဝ သုယျရေ။|
      block |နဇ္ဇုဟာ ကောကိလသင်္ဃာ၊ သမ္ပတန္တိ ဒုမာ ဒုမံ။|
    count |၁၉၈၁|
      block |အဝှယန္တေဝ ဂစ္ဆန္တံ၊ သာခါပတ္တသမီရိတာ။|
      block |ရမယန္တေဝ အာဂန္တံ၊ မောဒယန္တိ နိဝါသိနံ။|
      block |ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။|
    count |၁၉၈၂|
      block |ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။|
      block |စမ္မဝါသီ ဆမာ သေတိ၊ ဇာတဝေဒံ နမဿတိ။|
    count |၁၉၈၃|
      block |အမ္ဗာ ကပိတ္ထာ ပနသာ၊ သာလာ ဇမ္ဗူ ဝိဘီတကာ။|
      block |ဟရီတကီ အာမလကာ၊ အဿတ္ထာ ဗဒရာနိ စ။|
    count |၁၉၈၄|
      block |စာရုတိမ္ဗရုက္ခါ စေတ္ထ၊ နိဂြောဓာ စ ကပိတ္ထနာ။|
      block |မဓုမဓုကာ ထေဝန္တိ၊ နီစေ ပက္ကာ စုဒုမ္ဗရာ။|
    count |၁၉၈၅|
      block |ပါရေဝတာ ဘဝေယျာ စ၊ မုဒ္ဒိကာ စ မဓုတ္ထိကာ။|
      block |မဓုံ အနေလကံ တတ္ထ၊ သကမာဒာယ ဘုဉ္ဇရေ။|
    count |၁၉၈၆|
      block |အညေတ္ထ ပုပ္ဖိတာ အမ္ဗာ၊ အညေ တိဋ္ဌန္တိ ဒောဝိလာ။|
      block |အညေ အာမာ စ ပက္ကာ စ၊ ဘေကဝဏ္ဏာ တဒူဘယံ။|
    count |၁၉၈၇|
      block |အထေတ္ထ ဟေဋ္ဌာ ပုရိသော၊ အမ္ဗပက္ကာနိ ဂဏှတိ။|
      block |အာမာနိ စေဝ ပက္ကာနိ၊ ဝဏ္ဏဂန္ဓရသုတ္တမေ။|
    count |၁၉၈၈|
      block |အတေဝ မေ အစ္ဆရိယံ၊ ဟိင်္ကာရော ပဋိဘာတိ မံ။|
      block |ဒေဝါနမိဝ အာဝါသော၊ သောဘတိ နန္ဒနူပမော။|
    count |၁၉၈၉|
      block |ဝိဘေဒိကာ နာဠိကေရာ၊ ခဇ္ဇုရီနံ ဗြဟာဝနေ။|
      block |မာလာဝ ဂန္ထိတာ ဌန္တိ၊ ဓဇဂ္ဂါနေဝ ဒိဿရေ။|
      block |နာနာဝဏ္ဏေဟိ ပုပ္ဖေတိ၊ နဘံ တာရာစိတာမိဝ။|
    count |၁၉၉၀|
      block |ကုဋဇီ ကုဋ္ဌတဂရာ၊ ပါဋလိယော စ ပုပ္ဖိတာ။|
      block |ပုန္နာဂါ ဂိရိပုန္နာဂါ၊ ကောဝိဠာရာ စ ပုပ္ဖိတာ။|
    count |၁၉၉၁|
      block |ဥဒ္ဒာလကာ သောမရုက္ခါ၊ အဂရုဖလ္လိယာ ဗဟူ။|
      block |ပုတ္တဇီဝါ စ ကကုဓာ၊ အသနာ စေတ္ထ ပုပ္ဖိတာ။|
    count |၁၉၉၂|
      block |ကုဋဇာ သလဠာ နီပါ၊ ကောသမ္ဗာ လဗုဇာ ဓဝါ။|
      block |သာလာ စ ပုပ္ဖိတာ တတ္ထ၊ ပလာလခလသန္နိဘာ။|
    count |၁၉၉၃|
      block |တဿာဝိဒူရေ ပေါက္ခရဏီ၊ ဘူမိဘာဂေ မနောရမေ။|
      block |ပဒုမုပ္ပလသဉ္ဆန္နာ၊ ဒေဝါနမိဝ နန္ဒနေ။|
    count |၁၉၉၄|
      block |အထေတ္ထ ပုပ္ဖရသမတ္တာ၊ ကောကိလာ မဉ္ဇုဘာဏိကာ။|
      block |အဘိနာဒေန္တိ ပဝနံ၊ ဥတုသမ္ပုပ္ဖိတေ ဒုမေ။|
    count |၁၉၉၅|
      block |ဘဿန္တိ မကရန္ဒေဟိ၊ ပေါက္ခရေ ပေါက္ခရေ မဓူ။|
      block |အထေတ္ထ ဝါတာ ဝါယန္တိ၊ ဒက္ခိဏာ အထ ပစ္ဆိမာ။|
      block |ပဒုမကိဉ္ဇက္ခရေဏူဟိ၊ ဩကိဏ္ဏော ဟောတိ အဿမော။|
    count |၁၉၉၆|
      block |ထူလာ သိင်္ဃာဋကာ စေတ္ထ၊ သံသာဒိယာ ပသာဒိယာ။|
      block |မစ္ဆကစ္ဆပဗျာဝိဒ္ဓါ၊ ဗဟူ စေတ္ထ မုပယာနကာ။|
      block |မဓုံ ဘိသေဟိ သဝတိ၊ ခိရသပ္ပိမုဠာလိဘိ။|
    count |၁၉၉၇|
      block |သုရဘီ တံ ဝနံ ဝါတိ၊ နာနာဂန္ဓသမောဒိတံ။|
      block |သမ္မဒ္ဒတေဝ ဂန္ဓေန၊ ပုပ္ဖသာခါဟိ တံ ဝနံ။|
      block |ဘမရာ ပုပ္ဖဂန္ဓေန၊ သမန္တာ မဘိနာဒိတာ။|
    count |၁၉၉၈|
      block |အထေတ္ထ သကုဏာ သန္တိ၊ နာနာဝဏ္ဏာ ဗဟူ ဒိဇာ။|
      block |မောဒန္တိ သဟ ဘရိယာဟိ၊ အညမညံ ပကူဇိနော။|
    count |၁၉၉၉|
      block |နန္ဒိကာ ဇီဝပုတ္တာ စ၊ ဇီဝပုတ္တာ ပိယာ စ နော။|
      block |ပိယာ ပုတ္တာ ပိယာ နန္ဒာ၊ ဒိဇာ ပေါက္ခရဏီဃရာ။|
    count |၂၀၀၀|
      block |မာလာဝ ဂန္ထိတာ ဌန္တိ၊ ဓဇဂ္ဂါနေဝ ဒိဿရေ။|
      block |နာနာဝဏ္ဏေဟိ ပုပ္ဖေဟိ၊ ကုသလေဟေဝ သုဂန္ထိတာ။|
      block |ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။|
    count |၂၀၀၁|
      block |ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။|
      block |စမ္မဝါသီ ဆမာ သေတိ၊ ဇာတဝေဒံ နမဿတိ။|
    count |၂၀၀၂|
      block |ဣဒဉ္စ မေ သတ္တုဘတ္တံ၊ မဓုနာ ပဋိသံယုတံ။|
      block |မဓုပိဏ္ဍိကာ စ သုကတာယော၊ သတ္တုဘတ္တံ ဒဒာမိ တေ။|
    count |၂၀၀၃|
      block |တုယှေဝ သမ္ဗလံ ဟောတု၊ နာဟံ ဣစ္ဆာမိ သမ္ဗလံ။|
      block |ဣတောပိ ဗြဟ္မေ ဂဏှာဟိ၊ ဂစ္ဆ ဗြဟ္မေ ယထာသုခံ။|
    count |၂၀၀၄|
      block |အယံ ဧကပဒီ ဧတိ၊ ဥဇုံ ဂစ္ဆတိ အဿမံ။|
      block |ဣသီပိ အစ္စုတော တတ္ထ၊ ပင်္ကဒန္တော ရဇဿိရော။|
      block |ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။|
    count |၂၀၀၅|
      block |စမ္မဝါသီ ဆမာ သေတိ၊ ဇာတဝေဒံ နမဿတိ။|
      block |တံ တွံ ဂန္တွာန ပုစ္ဆဿု၊ သော တေ မဂ္ဂံ ပဝက္ခတိ။|
    count |၂၀၀၆|
      block |ဣဒံ သုတွာ ဗြဟ္မဗန္ဓု၊ စေတံ ကတွာ ပဒက္ခိဏံ။|
      block |ဥဒဂ္ဂစိတ္တော ပက္ကာမိ၊ ယေနာသိ အစ္စုတော ဣသိ။|
    stand |စူဠဝနဝဏ္ဏနာ။|
  block |မဟာဝနဝဏ္ဏနာ|
    count |၂၀၀၇|
      block |ဂစ္ဆန္တော သော ဘာရဒွာဇော၊ အဒ္ဒဿ အစ္စုတံ ဣသိံ။|
      block |ဒိသွာန တံ ဘာရဒွာဇော၊ သမ္မောဒိ ဣသိနာ သဟ။|
    count |၂၀၀၈|
      block |ကစ္စိ နု ဘောတော ကုသလံ၊ ကစ္စိ ဘောတော အနာမယံ။|
      block |ကစ္စိ ဥဉ္ဆေန ယာပေသိ၊ ကစ္စိ မူလဖလာ ဗဟူ။|
    count |၂၀၀၉|
      block |ကစ္စိ ဍံသာ မကသာ စ၊ အပ္ပမေဝ သရီသပါ။|
      block |ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။|
    count |၂၀၁၀|
      block |ကုသလဉ္စေဝ မေ ဗြဟ္မေ၊ အထော ဗြဟ္မေ အနာမယံ။|
      block |အထော ဥဉ္ဆေန ယာပေမိ၊ အထော မူလဖလာ ဗဟူ။|
    count |၂၀၁၁|
      block |အထော ဍံသာ မကသာ စ၊ အပ္ပမေဝ သရီသပါ။|
      block |ဝနေ ဝါဠမိဂါကိဏ္ဏေ၊ ဟိံသာ မယှံ န ဝိဇ္ဇတိ။|
    count |၂၀၁၂|
      block |ဗဟူနိ ဝဿပူဂါနိ၊ အဿမေ ဝသတော မမ။|
      block |နာဘိဇာနာမိ ဥပ္ပန္နံ၊ အာဗာဓံ အမနောရမံ။|
    count |၂၀၁၃|
      block |သွာဂတံ တေ မဟာဗြဟ္မေ၊ အထော တေ အဒုရာဂတံ။|
      block |အန္တော ပဝိသ ဘဒ္ဒန္တေ၊ ပါဒေ ပက္ခါလယဿု တေ။|
    count |၂၀၁၄|
      block |တိန္ဒုကာနိ ပိယာလာနိ၊ မဓုကေ ကာသုမာရိယော။|
      block |ဖလာနိ ခုဒ္ဒကပ္ပါနိ၊ ဘုဉ္ဇ ဗြဟ္မေ ဝရံ ဝရံ။|
    count |၂၀၁၅|
      block |ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။|
      block |တတော ပိဝ မဟာဗြဟ္မေ၊ သစေ တွံ အဘိကင်္ခသိ။|
    count |၂၀၁၆|
      block |ပဋိဂ္ဂဟိတံ ယံ ဒိန္နံ၊ သဗ္ဗဿ အဂ္ဃိယံ ကတံ။|
      block |သဉ္ဇယဿ သကံ ပုတ္တံ၊ သိဝီဟိ ဝိပ္ပဝါသိတံ။|
      block |တမဟံ ဒဿနမာဂတော၊ ယဒိ ဇာနာသိ သံသ မေ။|
      block ||
    count |၂၀၁၇|
      block |န ဘဝံ ဧတိ ပုညတ္ထံ၊ သိဝိရာဇဿ ဒဿနံ။|
      block |မညေ ဘဝံ ပတ္ထယတိ၊ ရညော ဘရိယံ ပတိဗ္ဗတံ။|
      block |မညေ ကဏှာဇိနံ ဒာသိံ၊ ဇာလိံ ဒာသဉ္စ ဣစ္ဆသိ။|
    count |၂၀၁၈|
      block |အထ ဝါ တယော မာတာပုတ္တေ၊ အရညာ နေတုမာဂတော။|
      block |န တဿ ဘောဂါ ဝိဇ္ဇန္တိ၊ ဓနံ ဓညဉ္စ ဗြာဟ္မဏ။|
    count |၂၀၁၉|
      block |အကုဒ္ဓရူပေါဟံ ဘောတော၊ နာဟံ ယာစိတုမာဂတော။|
      block |သာဓု ဒဿနမရိယာနံ၊ သန္နိဝါသော သဒာ သုခေါ။|
    count |၂၀၂၀|
      block |အဒိဋ္ဌပုဗ္ဗော သိဝိရာဇာ၊ သိဝီဟိ ဝိပ္ပဝါသိတော။|
      block |တမဟံ ဒဿနမာဂတော၊ ယဒိ ဇာနာသိ သံသ မေ။|
    count |၂၀၂၁|
      block |ဧသ သေလော မဟာဗြဟ္မေ၊ ပဗ္ဗတော ဂန္ဓမာဒနော။|
      block |ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။|
    count |၂၀၂၂|
      block |ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။|
      block |စမ္မဝါသီ ဆမာ သေတိ၊ ဇာတဝေဒံ နမဿတိ။|
    count |၂၀၂၃|
      block |ဧတေ နီလာ ပဒိဿန္တိ၊ နာနာဖလဓရာ ဒုမာ။|
      block |ဥဂ္ဂတာ အဗ္ဘကူဋာဝ နီလာ အဉ္ဇနပဗ္ဗတာ။|
    count |၂၀၂၄|
      block |ဓဝဿကဏ္ဏာ ခဒိရာ၊ သာလာ ဖန္ဒနမာလုဝါ။|
      block |သမ္ပဝေဓန္တိ ဝါတေန၊ သကိံ ပီတာဝ မာဏဝါ။|
    count |၂၀၂၅|
      block |ဥပရိ ဒုမပရိယာယေသု၊ သင်္ဂီတိယောဝ သုယျရေ။|
      block |နဇ္ဇုဟာ ကောကိလသင်္ဃာ၊ သမ္ပတန္တိ ဒုမာ ဒုမံ။|
    count |၂၀၂၆|
      block |အဝှယန္တေဝ ဂစ္ဆန္တံ၊ သာခါပတ္တသမီရိတာ။|
      block |ရမယန္တေဝ အာဂန္တံ၊ မောဒယန္တိ နိဝါသိနံ။|
      block |ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။|
    count |၂၀၂၇|
      block |ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။|
      block |စမ္မဝါသီ ဆမာ သေတိ၊ ဇာတဝေဒံ နမဿတိ။|
    count |၂၀၂၈|
      block |ကရေရိမာလာ ဝိတတာ၊ ဘူမိဘာဂေ မနောရမေ။|
      block |သဒ္ဒလာဟရိတာ ဘူမိ၊ န တတ္ထုဒ္ဓံသတေ ရဇော။|
    count |၂၀၂၉|
      block |မယူရဂီဝသင်္ကာသာ၊ တူလဖဿသမူပမာ။|
      block |တိဏာနိ နာတိဝတ္တန္တိ၊ သမန္တာ စတုရင်္ဂုလာ။|
    count |၂၀၃၀|
      block |အမ္ဗာ ဇမ္ဗူ ကပိတ္ထာ စ၊ နီစေ ပက္ကာ စုဒုမ္ဗရာ။|
      block |ပရိဘောဂေဟိ ရုက္ခေဟိ၊ ဝနံ တံ ရတိဝဍ္ဎနံ။|
    count |၂၀၃၁|
      block |ဝေဠုရိယဝဏ္ဏသန္နိဘံ၊ မစ္ဆဂုမ္ဗနိသေဝိတံ။|
      block |သုစိံ သုဂန္ဓံ သလိလံ၊ အာပေါ တတ္ထပိ သန္ဒတိ။|
    count |၂၀၃၂|
      block |တဿာဝိဒူရေ ပေါက္ခရဏီ၊ ဘူမိဘာဂေ မနောရမေ။|
      block |ပဒုမုပ္ပလသဉ္ဆန္နာ၊ ဒေဝါနမိဝ နန္ဒနေ။|
    count |၂၀၃၃|
      block |တီဏိ ဥပ္ပလဇာတာနိ၊ တသ္မိံ သရသိ ဗြာဟ္မဏ။|
      block |ဝိစိတ္တံ နီလာနေကာနိ၊ သေတာ လောဟိတကာနိ စ။|
    count |၂၀၃၄|
      block |ခေါမာဝ တတ္ထ ပဒုမာ၊ သေတသောဂန္ဓိကေဟိ စ။|
      block |ကလမ္ဗကေဟိ သဉ္ဆန္နော၊ မုစလိန္ဒော နာမ သော သရော။|
    count |၂၀၃၅|
      block |အထေတ္ထ ပဒုမာ ဖုလ္လာ၊ အပရိယန္တာဝ ဒိဿရေ။|
      block |ဂိမှာ ဟေမန္တိကာ ဖုလ္လာ၊ ဇဏ္ဏုတဂ္ဃာ ဥပတ္ထရာ။|
    count |၂၀၃၆|
      block |သုရဘီ သမ္ပဝါယန္တိ၊ ဝိစိတ္တပုပ္ဖသန္ထတာ။|
      block |ဘမရာ ပုပ္ဖဂန္ဓေန၊ သမန္တာ မဘိနာဒိတာ။|
    count |၂၀၃၇|
      block |အထေတ္ထ ဥဒကန္တသ္မိံ၊ ရုက္ခါ တိဋ္ဌန္တိ ဗြာဟ္မဏ။|
      block |ကဒမ္ဗာ ပါဋလီ ဖုလ္လာ၊ ကောဝိဠာရာ စ ပုပ္ဖိတာ။|
    count |၂၀၃၈|
      block |အင်္ကောလာ ကစ္ဆိကာရာ စ၊ ပါရိဇညာ စ ပုပ္ဖိတာ။|
      block |ဝါရဏာ ဝယနာ ရုက္ခါ၊ မုစလိန္ဒမုဘတော သရံ။|
    count |၂၀၃၉|
      block |သိရီသာ သေတပါရိသာ၊ သာဓု ဝါယန္တိ ပဒ္မကာ။|
      block |နိဂ္ဂုဏ္ဍီ သိရီနိဂ္ဂုဏ္ဍီ၊ အသနာ စေတ္ထ ပုပ္ဖိတာ။|
    count |၂၀၄၀|
      block |ပင်္ဂုရာ ဗဟုလာ သေလာ၊ သောဘဉ္ဇနာ စ ပုပ္ဖိတာ။|
      block |ကေတကာ ကဏိကာရာ စ၊ ကနဝေရာ စ ပုပ္ဖိတာ။|
    count |၂၀၄၁|
      block |အဇ္ဇုနာ အဇ္ဇုကဏ္ဏာ စ၊ မဟာနာမာ စ ပုပ္ဖိတာ။|
      block |သုပုပ္ဖိတဂ္ဂါ တိဋ္ဌန္တိ၊ ပဇ္ဇလန္တေဝ ကိံသုကာ။|
    count |၂၀၄၂|
      block |သေတပဏ္ဏီ သတ္တပဏ္ဏာ၊ ကဒလိယော ကုသုမ္ဘရာ။|
      block |ဓနုတက္ကာရီ ပုပ္ဖေဟိ၊ သီသပါဝရဏာနိ စ။|
    count |၂၀၄၃|
      block |အစ္ဆိဝါ သလ္လဝါ ရုက္ခါ၊ သလ္လကိယော စ ပုပ္ဖိတာ။|
      block |သေတဂေရု စ တဂရာ၊ မံသိကုဋ္ဌာ ကုလာဝရာ။|
    count |၂၀၄၄|
      block |ဒဟရာ ရုက္ခါ စ ဝုဒ္ဓါ စ၊ အကုဋိလာ စေတ္ထ ပုပ္ဖိတာ။|
      block |အဿမံ ဥဘတော ဌန္တိ၊ အဂျာဂါရံ သမန္တတော။|
    count |၂၀၄၅|
      block |အထေတ္ထ ဥဒကန္တသ္မိံ၊ ဗဟုဇာတော ဖဏိဇ္ဇကော။|
      block |မုဂ္ဂတိယော ကရတိယော၊ သေဝါလသီသကာ ဗဟူ။|
    count |၂၀၄၆|
      block |ဥဒ္ဒာပဝတ္တံ ဥလ္လုဠိတံ၊ မက္ခိကာ ဟိင်္ဂုဇာလိကာ။|
      block |ဒာသိမကဉ္ဇကော စေတ္ထ၊ ဗဟူ နီစေကဠမ္ဗကာ။|
    count |၂၀၄၇|
      block |ဧလမ္ဖုရကသဉ္ဆန္နာ၊ ရုက္ခါ တိဋ္ဌန္တိ ဗြာဟ္မဏ။|
      block |သတ္တာဟံ ဓာရိယမာနာနံ၊ ဂန္ဓော တေသံ န ဆိဇ္ဇတိ။|
    count |၂၀၄၈|
      block |ဥဘတော သရံ မုစလိန္ဒံ၊ ပုပ္ဖာ တိဋ္ဌန္တိ သောဘနာ။|
      block |ဣန္ဒီဝရေဟိ သဉ္ဆန္နံ၊ ဝနံ တံ ဥပသောဘတိ။|
    count |၂၀၄၉|
      block |အဍ္ဎမာသံ ဓာရိယမာနာနံ၊ ဂန္ဓော တေသံ န ဆိဇ္ဇတိ။|
      block |နီလပုပ္ဖီ သေတဝါရီ၊ ပုပ္ဖိတာ ဂိရိကဏ္ဏိကာ။|
      block |ကလေရုက္ခေဟိ သဉ္ဆန္နံ၊ ဝနံ တံ တုလသီဟိ စ။|
    count |၂၀၅၀|
      block |သမ္မဒ္ဒတေဝ ဂန္ဓေန၊ ပုပ္ဖသာခါဟိ တံ ဝနံ။|
      block |ဘမရာ ပုပ္ဖဂန္ဓေန၊ သမန္တာ မဘိနာဒိတာ။|
    count |၂၀၅၁|
      block |တီဏိ ကက္ကာရုဇာတာနိ၊ တသ္မိံ သရသိ ဗြာဟ္မဏ။|
      block |ကုမ္ဘမတ္တာနိ စေကာနိ၊ မုရဇမတ္တာနိ တာ ဥဘော။|
    count |၂၀၅၂|
      block |အထေတ္ထ သာသပေါ ဗဟုကော၊ နာဒိယော ဟရိတာယုတော။|
      block |အသီ တာလာဝ တိဋ္ဌန္တိ၊ ဆေဇ္ဇာ ဣန္ဒီဝရာ ဗဟူ။|
    count |၂၀၅၃|
      block |အပ္ဖောဋာ သုရိယဝလ္လီ စ၊ ကာဠီယာ မဓုဂန္ဓိယာ။|
      block |အသောကာ မုဒယန္တီ စ၊ ဝလ္လိဘော ခုဒ္ဒပုပ္ဖိယော။|
    count |၂၀၅၄|
      block |ကောရဏ္ဍကာ အနောဇာ စ၊ ပုပ္ဖိတာ နာဂမလ္လိကာ။|
      block |ရုက္ခမာရုယှ တိဋ္ဌန္တိ၊ ဖုလ္လာ ကိံသုကဝလ္လိယော။|
    count |၂၀၅၅|
      block |ကဋေရုဟာ စ ဝါသန္တီ၊ ယူထိကာ မဓုဂန္ဓိယာ။|
      block |နိလိယာ သုမနာ ဘဏ္ဍီ၊ သောဘတိ ပဒုမုတ္တရော။|
    count |၂၀၅၆|
      block |ပါဋလီ သမုဒ္ဒကပ္ပါသီ၊ ကဏိကာရာ စ ပုပ္ဖိတာ။|
      block |ဟေမဇာလာဝ ဒိဿန္တိ၊ ရုစိရဂ္ဂိ သိခူပမာ။|
    count |၂၀၅၇|
      block |ယာနိ တာနိ စ ပုပ္ဖာနိ၊ ထလဇာနုဒကာနိ စ။|
      block |သဗ္ဗာနိ တတ္ထ ဒိဿန္တိ၊ ဧဝံ ရမ္မော မဟောဒဓိ။|
    count |၂၀၅၈|
      block |အထဿာ ပေါက္ခရဏိယာ၊ ဗဟုကာ ဝါရိဂေါစရာ။|
      block |ရောဟိတာ နဠပီ သိင်္ဂူ၊ ကုမ္ဘိလာ မကရာ သုသူ။|
    count |၂၀၅၉|
      block |မဓု စ မဓုလဋ္ဌိ စ၊ တာလိသာ စ ပိယင်္ဂုကာ။|
      block |ကုဋန္ဒဇာ ဘဒ္ဒမုတ္တာ၊ သေတပုပ္ဖာ စ လောလုပါ။|
    count |၂၀၆၀|
      block |သုရဘီ စ ရုက္ခါ တဂရာ၊ ဗဟုကာ တုင်္ဂဝဏ္ဋကာ။|
      block |ပဒ္မကာ နရဒာ ကုဋ္ဌာ၊ ဈာမကာ စ ဟရေဏုကာ။|
    count |၂၀၆၁|
      block |ဟလိဒ္ဒကာ ဂန္ဓသိလာ၊ ဟိရိဝေရာ စ ဂုဂ္ဂုလာ။|
      block |ဝိဘေဒိကာ စောရကာ ကုဋ္ဌာ၊ ကပ္ပုရာ စ ကလိင်္ဂုကာ။|
    count |၂၀၆၂|
      block |အထေတ္ထ သီဟဗျဂ္ဃာ စ၊ ပုရိသာလူ စ ဟတ္ထိယော။|
      block |ဧဏေယျာ ပသဒာ စေဝ၊ ရောဟိစ္စာ သရဘာ မိဂါ။|
    count |၂၀၆၃|
      block |ကောဋ္ဌသုဏာ သုဏောပိ စ၊ တုလိယာ နဠသန္နိဘာ။|
      block |စာမရီ စလနီ လင်္ဃီ၊ ဈာပိတာ မက္ကဋာ ပိစု။|
    count |၂၀၆၄|
      block |ကက္ကဋာ ကဋမာယာ စ၊ ဣက္ကာ ဂေါဏသိရာ ဗဟူ။|
      block |ခဂ္ဂါ ဝရာဟာ နကုလာ၊ ကာဠကေတ္ထ ဗဟူတသော။|
    count |၂၀၆၅|
      block |မဟိံသာ သောဏသိင်္ဂါလာ၊ ပမ္ပကာ စ သမန္တတော။|
      block |အာကုစ္ဆာ ပစလာကာ စ၊ စိတြကာ စာပိ ဒီပိယော။|
    count |၂၀၆၆|
      block |ပေလကာ စ ဝိဃာသာဒာ၊ သီဟာ ဂေါဂဏိသာဒကာ။|
      block |အဋ္ဌပါဒာ စ မောရာ စ၊ ဘဿရာ စ ကုကုတ္ထကာ။|
    count |၂၀၆၇|
      block |စင်္ကောရာ ကုက္ကုဋာ နာဂါ၊ အညမညံ ပကူဇိနော။|
      block |ဗကာ ဗလာကာ နဇ္ဇုဟာ၊ ဒိန္ဒိဘာ ကုဉ္ဇဝါဇိတာ။|
    count |၂၀၆၈|
      block |ဗျဂ္ဃိနသာ လောဟပိဋ္ဌာ၊ ပမ္မကာ ဇီဝဇီဝကာ။|
      block |ကပိဉ္ဇရာ တိတ္တိရာယော၊ ကုလာ စ ပဋိကုတ္ထကာ။|
    count |၂၀၆၉|
      block |မန္ဒာလကာ စေလကေဋု၊ ဘဏ္ဍုတိတ္တိရနာမကာ။|
      block |စေလာဝကာ ပိင်္ဂလာယော၊ ဂေါဋကာ အင်္ဂဟေတုကာ။|
    count |၂၀၇၀|
      block |ကရဝိယာ စ သဂ္ဂါ စ၊ ဥဟုင်္ကာရာ စ ကုက္ကုဟာ။|
      block |နာနာဒိဇဂဏာကိဏ္ဏံ၊ နာနာသရနိကူဇိတံ။|
    count |၂၀၇၁|
      block |အထေတ္ထ သကုဏာ သန္တိ၊ နီလကာ မဉ္ဇုဘာဏိကာ။|
      block |မောဒန္တိ သဟ ဘရိယာဟိ၊ အညမညံ ပကူဇိနော။|
    count |၂၀၇၂|
      block |အထေတ္ထ သကုဏာ သန္တိ၊ ဒိဇာ မဉ္ဇုဿရာ သိတာ။|
      block |သေတစ္ဆိကုဋာ ဘဒြက္ခါ၊ အဏ္ဍဇာ စိတြပေခုဏာ။|
    count |၂၀၇၃|
      block |အထေတ္ထ သကုဏာ သန္တိ၊ ဒိဇာ မဉ္ဇုဿရာ သိတာ။|
      block |သိခဏ္ဍီ နီလဂီဝါဟိ၊ အညမညံ ပကူဇိနော။|
    count |၂၀၇၄|
      block |ကုကုတ္ထကာ ကုဠီရကာ၊ ကောဋ္ဌာ ပေါက္ခရသာတကာ။|
      block |ကာလာမေယျာ ဗလိယက္ခါ၊ ကဒမ္ဗာ သုဝသာဠိကာ။|
    count |၂၀၇၅|
      block |ဟလိဒ္ဒာ လောဟိတာ သေတာ၊ အထေတ္ထ နလကာ ဗဟူ။|
      block |ဝါရဏာ ဘိင်္ဂရာဇာ စ၊ ကဒမ္ဗာ သုဝကောကိလာ။|
    count |၂၀၇၆|
      block |ဥက္ကုသာ ကုရရာ ဟံသာ၊ အာဋာ ပရိဝဒေန္တိကာ။|
      block |ပါကဟံသာ အတိဗလာ၊ နဇ္ဇုဟာ ဇီဝဇီဝကာ။|
    count |၂၀၇၇|
      block |ပါရေဝတာ ရဝိဟံသာ၊ စက္ကဝါကာ နဒီစရာ။|
      block |ဝါရဏာဘိရုဒာ ရမ္မာ၊ ဥဘော ကာလူပကူဇိနော။|
    count |၂၀၇၈|
      block |အထေတ္ထ သကုဏာ သန္တိ၊ နာနာဝဏ္ဏာ ဗဟူ ဒိဇာ။|
      block |မောဒန္တိ သဟ ဘရိယာဟိ၊ အညမညံ ပကူဇိနော။|
    count |၂၀၇၉|
      block |အထေတ္ထ သကုဏာ သန္တိ၊ နာနာဝဏ္ဏာ ဗဟူ ဒိဇာ။|
      block |သဗ္ဗေ မဉ္ဇူ နိကူဇန္တိ၊ မုစလိန္ဒမုဘတောသရံ။|
    count |၂၀၈၀|
      block |အထေတ္ထ သကုဏာ သန္တိ၊ ကရဝိယာ နာမ တေ ဒိဇာ။|
      block |မောဒန္တိ သဟ ဘရိယာဟိ၊ အညမညံ ပကူဇိနော။|
    count |၂၀၈၁|
      block |အထေတ္ထ သကုဏာ သန္တိ၊ ကရဝိယာ နာမ တေ ဒိဇာ။|
      block |သဗ္ဗေ မဉ္ဇူ နိကူဇန္တိ၊ မုစလိန္ဒမုဘတောသရံ။|
    count |၂၀၈၂|
      block |ဧဏေယျပသဒာကိဏ္ဏံ၊ နာဂသံသေဝိတံ ဝနံ။|
      block |နာနာလတာဟိ သဉ္ဆန္နံ၊ ကဒလီမိဂသေဝိတံ။|
    count |၂၀၈၃|
      block |အထေတ္ထ သာသပေါ ဗဟုကော၊ နီဝါရော ဝရကော ဗဟု။|
      block |သာလိ အကဋ္ဌပါကော စ၊ ဥစ္ဆု တတ္ထ အနပ္ပကော။|
    count |၂၀၈၄|
      block |အယံ ဧကပဒီ ဧတိ၊ ဥဇုံ ဂစ္ဆတိ အဿမံ။|
      block |ခုဒံ ပိပါသံ အရတိံ၊ တတ္ထ ပတ္တော န ဝိန္ဒတိ။|
      block |ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။|
    count |၂၀၈၅|
      block |ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။|
      block |စမ္မဝါသီ ဆမာ သေတိ၊ ဇာတဝေဒံ နမဿတိ။|
    count |၂၀၈၆|
      block |ဣဒံ သုတွာ ဗြဟ္မဗန္ဓု၊ ဣသိံ ကတွာ ပဒက္ခိဏံ။|
      block |ဥဒဂ္ဂစိတ္တော ပက္ကာမိ၊ ယတ္ထ ဝေဿန္တရော အဟု။|
    stand |မဟာဝနဝဏ္ဏနာ။|
  block |ဒာရကပဗ္ဗံ|
    count |၂၀၈၇|
      block |ဥဋ္ဌေဟိ ဇာလိ ပတိဋ္ဌ၊ ပေါရာဏံ ဝိယ ဒိဿတိ။|
      block |ဗြာဟ္မဏံ ဝိယ ပဿာမိ၊ နန္ဒိယော မာဘိကီရရေ။|
    count |၂၀၈၈|
      block |အဟမ္ပိ တာတ ပဿာမိ၊ ယော သော ဗြဟ္မာဝ ဒိဿတိ။|
      block |အဒ္ဓိကော ဝိယ အာယာတိ၊ အတိထီ နော ဘဝိဿတိ။|
    count |၂၀၈၉|
      block |ကစ္စိ နု ဘောတော ကုသလံ၊ ကစ္စိ ဘောတော အနာမယံ။|
      block |ကစ္စိ ဥဉ္ဆေန ယာပေထ၊ ကစ္စိ မူလဖလာ ဗဟူ။|
    count |၂၀၉၀|
      block |ကစ္စိ ဍံသာ မကသာ စ၊ အပ္ပမေဝ သရီသပါ။|
      block |ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။|
    count |၂၀၉၁|
      block |ကုသလဉ္စေဝ နော ဗြဟ္မေ၊ အထော ဗြဟ္မေ အနာမယံ။|
      block |အထော ဥဉ္ဆေန ယာပေမ၊ အထော မူလဖလာ ဗဟူ။|
    count |၂၀၉၂|
      block |အထော ဍံသာ မကသာ စ၊ အပ္ပမေဝ သရီသပါ။|
      block |ဝနေ ဝါဠမိဂါကိဏ္ဏေ၊ ဟိံသာ အမှံ န ဝိဇ္ဇတိ။|
    count |၂၀၉၃|
      block |သတ္တ နော မာသေ ဝသတံ၊ အရညေ ဇီဝသောကိနံ။|
      block |ဣဒမ္ပိ ပဌမံ ပဿာမ၊ ဗြာဟ္မဏံ ဒေဝဝဏ္ဏိနံ။|
      block |အာဒာယ ဝေဠုဝံ ဒဏ္ဍံ၊ အဂ္ဂိဟုတ္တံ ကမဏ္ဍလုံ။|
    count |၂၀၉၄|
      block |သွာဂတံ တေ မဟာဗြဟ္မေ၊ အထော တေ အဒုရာဂတံ။|
      block |အန္တော ပဝိသ ဘဒ္ဒန္တေ၊ ပါဒေ ပက္ခါလယဿု တေ။|
    count |၂၀၉၅|
      block |တိန္ဒုကာနိ ပိယာလာနိ၊ မဓုကေ ကာသုမာရိယော။|
      block |ဖလာနိ ခုဒ္ဒကပ္ပါနိ၊ ဘုဉ္ဇ ဗြဟ္မေ ဝရံ ဝရံ။|
    count |၂၀၉၆|
      block |ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။|
      block |တတော ပိဝ မဟာဗြဟ္မေ၊ သစေ တွံ အဘိကင်္ခသိ။|
    count |၂၀၉၇|
      block |အထ တွံ ကေန ဝဏ္ဏေန၊ ကေန ဝါ ပန ဟေတုနာ။|
      block |အနုပ္ပတ္တော ဗြဟာရညံ၊ တံ မေ အက္ခါဟိ ပုစ္ဆိတော။|
    count |၂၀၉၈|
      block |ယထာ ဝါရိဝဟော ပူရော၊ သဗ္ဗကာလံ န ခီယတိ။|
      block |ဧဝံ တံ ယာစိတာဂစ္ဆိံ၊ ပုတ္တေ မေ ဒေဟိ ယာစိတော။|
    count |၂၀၉၉|
      block |ဒဒာမိ န ဝိကမ္ပါမိ၊ ဣဿရော နယ ဗြာဟ္မဏ။|
      block |ပါတော ဂတာ ရာဇပုတ္တီ၊ သာယံ ဥဉ္ဆာတော ဧဟိတိ။|
    count |၂၁၀၀|
      block |ဧကရတ္တိံ ဝသိတွာန၊ ပါတော ဂစ္ဆသိ ဗြာဟ္မဏ။|
      block |တဿာ နှာတေ ဥပဃာတေ၊ အထ နေ မာလဓာရိနေ။|
    count |၂၁၀၁|
      block |ဧကရတ္တိံ ဝသိတွာန၊ ပါတော ဂစ္ဆသိ ဗြာဟ္မဏ။|
      block |နာနာပုပ္ဖေဟိ သဉ္ဆန္နေ၊ နာနာဂန္ဓေဟိ ဘူသိတေ။|
      block |နာနာမူလဖလာကိဏ္ဏေ၊ ဂစ္ဆ သွာဒာယ ဗြာဟ္မဏ။|
    count |၂၁၀၂|
      block |န ဝါသမဘိရောစာမိ၊ ဂမနံ မယှ ရုစ္စတိ။|
      block |အန္တရာယောပိ မေ အဿ၊ ဂစ္ဆညေဝ ရထေသဘ။|
    count |၂၁၀၃|
      block |န ဟေတာ ယာစယောဂီ နံ၊ အန္တရာယဿ ကာရိယာ။|
      block |ဣတ္ထိယော မန္တံ ဇာနန္တိ၊ သဗ္ဗံ ဂဏှန္တိ ဝါမတော။|
    count |၂၁၀၄|
      block |သဒ္ဓါယ ဒာနံ ဒဒတော၊ မာသံ အဒက္ခိ မာတရံ။|
      block |အန္တရာယမ္ပိ သာ ကယိရာ၊ ဂစ္ဆညေဝ ရထေသဘ။|
    count |၂၁၀၅|
      block |အာမန္တယဿု တေ ပုတ္တေ၊ မာ တေ မာတရမဒ္ဒသုံ။|
      block |သဒ္ဓါယ ဒာနံ ဒဒတော၊ ဧဝံ ပုညံ ပဝဍ္ဎတိ။|
    count |၂၁၀၆|
      block |အာမန္တယဿု တေ ပုတ္တေ၊ မာ တေ မာတရမဒ္ဒသုံ။|
      block |မာဒိသဿ ဓနံ ဒတွာ၊ ရာဇ သဂ္ဂံ ဂမိဿသိ။|
    count |၂၁၀၇|
      block |သစေ တွံ နိစ္ဆသေ ဒဋ္ဌုံ၊ မမ ဘရိယံ ပတိဗ္ဗတံ။|
      block |အယျကဿပိ ဒဿေဟိ၊ ဇာလိံ ကဏှာဇိနံ စုဘော။|
    count |၂၁၀၈|
      block |ဣမေ ကုမာရေ ဒိသွာန၊ မဉ္ဇုကေ ပိယဘာဏိနေ။|
      block |ပတီတော သုမနော ဝိတ္တော၊ ဗဟုံ ဒဿတိ တေ ဓနံ။|
    count |၂၁၀၉|
      block |အစ္ဆေဒနဿ ဘာယာမိ၊ ရာဇပုတ္တ သုဏောဟိ မေ။|
      block |ရာဇဒဏ္ဍာယ မံ ဒဇ္ဇာ၊ ဝိက္ကိဏေယျ ဟနေယျ ဝါ။|
      block |ဇိနော ဓနဉ္စ ဒာသေ စ၊ ဂါရယှဿ ဗြဟ္မဗန္ဓုယာ။|
    count |၂၁၁၀|
      block |ဣမေ ကုမာရေ ဒိသွာန၊ မဉ္ဇုကေ ပိယဘာဏိနေ။|
      block |ဓမ္မေ ဌိတော မဟာရာဇာ၊ သိဝီနံ ရဋ္ဌဝဍ္ဎနော။|
      block |လဒ္ဓါ ပီတိသောမနဿံ၊ ဗဟုံ ဒဿတိ တေ ဓနံ။|
    count |၂၁၁၁|
      block |နာဟံ တမ္ပိ ကရိဿာမိ၊ ယံ မံ တွံ အနုသာသသိ။|
      block |ဒာရကေဝ အဟံ နေဿံ၊ ဗြာဟ္မဏျာ ပရိစာရကေ။|
    count |၂၁၁၂|
      block |တတော ကုမာရာ ဗျထိတာ၊ သုတွာ လုဒ္ဒဿ ဘာသိတံ။|
      block |တေန တေန ပဓာဝိံသု၊ ဇာလီ ကဏှာဇိနာ စုဘော။|
    count |၂၁၁၃|
      block |ဧဟိ တာတ ပိယပုတ္တ၊ ပူရေထ မမ ပါရမိံ။|
      block |ဟဒယံ မေဘိသိဉ္စေထ၊ ကရောထ ဝစနံ မမ။|
    count |၂၁၁၄|
      block |ယာနာ နာဝါ စ မေ ဟောထ၊ အစလာ ဘဝသာဂရေ။|
      block |ဇာတိပါရံ တရိဿာမိ၊ သန္တာရေဿံ သဒေဝကံ။|
    count |၂၁၁၅|
      block |ဧဟိ အမ္မ ပိယဓီတိ၊ ပူရေထ မမ ပါရမိံ။|
      block |ဟဒယံ မေဘိသိဉ္စေထ၊ ကရောထ ဝစနံ မမ။|
    count |၂၁၁၆|
      block |ယာနာ နာဝါ စ မေ ဟောထ၊ အစလာ ဘဝသာဂရေ။|
      block |ဇာတိပါရံ တရိဿာမိ၊ ဥဒ္ဓရိဿံ သဒေဝကံ။|
    count |၂၁၁၇|
      block |တတော ကုမာရေ အာဒာယ၊ ဇာလိံ ကဏှာဇိနံ စုဘော။|
      block |ဗြာဟ္မဏဿ အဒာ ဒာနံ၊ သိဝီနံ ရဋ္ဌဝဍ္ဎနော။|
    count |၂၁၁၈|
      block |တတော ကုမာရေ အာဒာယ၊ ဇာလိံ ကဏှာဇိနံ စုဘော။|
      block |ဗြာဟ္မဏဿ အဒာ ဝိတ္တော၊ ပုတ္တကေ ဒာနမုတ္တမံ။|
    count |၂၁၁၉|
      block |တဒာသိ ယံ ဘိံသနကံ၊ တဒာသိ လောမဟံသနံ။|
      block |ယံ ကုမာရေ ပဒိန္နမှိ၊ မေဒနီ သမ္ပကမ္ပထ။|
    count |၂၁၂၀|
      block |တဒာသိ ယံ ဘိံသနကံ၊ တဒာသိ လောမဟံသနံ။|
      block |ယံ ပဉ္ဇလိကတော ရာဇာ၊ ကုမာရေ သုခဝစ္ဆိတေ။|
      block |ဗြာဟ္မဏဿ အဒာ ဒာနံ၊ သိဝီနံ ရဋ္ဌဝဍ္ဎနော။|
    count |၂၁၂၁|
      block |တတော သော ဗြာဟ္မဏော လုဒ္ဒော၊ လတံ ဒန္တေဟိ ဆိန္ဒိယ။|
      block |လတာယ ဟတ္ထေ ဗန္ဓိတွာ၊ လတာယ အနုမဇ္ဇထ။|
    count |၂၁၂၂|
      block |တတော သော ရဇ္ဇုမာဒာယ၊ ဒဏ္ဍဉ္စာဒာယ ဗြာဟ္မဏော။|
      block |အာကောဋယန္တော တေ နေတိ၊ သိဝိရာဇဿ ပေက္ခတော။|
    count |၂၁၂၃|
      block |တတော ကုမာရာ ပက္ကာမုံ၊ ဗြာဟ္မဏဿ ပမုဉ္စိယ။|
      block |အဿုပုဏ္ဏေဟိ နေတ္တေဟိ၊ ပိတရံ သော ဥဒိက္ခတိ။|
    count |၂၁၂၄|
      block |ဝေဓမဿတ္ထပတ္တံဝ၊ ပိတု ပါဒာနိ ဝန္ဒတိ။|
      block |ပိတု ပါဒာနိ ဝန္ဒိတွာ၊ ဣဒံ ဝစနမဗြဝိ။|
    count |၂၁၂၅|
      block |အမ္မာ စ တာတ နိက္ခန္တာ၊ တွဉ္စ နော တာတ ဒဿသိ။|
      block |ယာဝ အမ္မမ္ပိ ပဿေမု၊ အထ နော တာတ ဒဿသိ။|
    count |၂၁၂၆|
      block |အမ္မာ စ တာတ နိက္ခန္တာ၊ တွဉ္စ နော တာတ ဒဿသိ။|
      block |မာ နော တွံ တာတ အဒဒာ၊ ယာဝ အမ္မာပိ ဧတု နော။|
      block |တဒာယံ ဗြာဟ္မဏော ကာမံ၊ ဝိက္ကိဏာတု ဟနာတု ဝါ။|
    count |၂၁၂၇|
      block |ဗလင်္ကပါဒော အန္ဓနခေါ၊ အထော ဩဝဒ္ဓပိဏ္ဍိကော။|
      block |ဒီဃုတ္တရောဋ္ဌော စပလော၊ ကဠာရော ဘဂ္ဂနာသကော။|
    count |၂၁၂၈|
      block |ကုမ္ဘောဒရော ဘဂ္ဂပိဋ္ဌိ၊ အထော ဝိသမစက္ခုကော။|
      block |လောဟမဿု ဟရိတကေသော၊ ဝလီနံ တိလကာဟတော။|
    count |၂၁၂၉|
      block |ပိင်္ဂလော စ ဝိနတော စ၊ ဝိကဋော စ ဗြဟာ ခရော။|
      block |အဇိနာနိ စ သန္နဒ္ဓေါ၊ အမနုဿော ဘယာနကော။|
    count |၂၁၃၀|
      block |မနုဿော ဥဒာဟု ယက္ခေါ၊ မံသလောဟိတဘောဇနော။|
      block |ဂါမာ အရညမာဂမ္မ၊ ဓနံ တံ တာတ ယာစတိ။|
    count |၂၁၃၁|
      block |နီယမာနေ ပိသာစေန၊ ကိံ နု တာတ ဥဒိက္ခသိ။|
      block |အသ္မာ နူန တေ ဟဒယံ၊ အာယသံ ဒဠှဗန္ဓနံ။|
    count |၂၁၃၂|
      block |ယော နော ဗဒ္ဓေ န ဇာနာသိ၊ ဗြာဟ္မဏေန ဓနေသိနာ။|
    block |အစ္စာယိကေန လုဒ္ဒေန၊ ယော နော ဂါဝေါဝ သုမ္ဘတိ။|
    count |၂၁၃၃|
      block |ဣဓေဝ အစ္ဆတံ ကဏှာ၊ န သာ ဇာနာတိ ကိသ္မိဉ္စိ။|
      block |မိဂီဝ ခီရသမ္မတ္တာ၊ ယူထာ ဟီနာ ပကန္ဒတိ။|
    count |၂၁၃၄|
      block |န မေ ဣဒံ တထာ ဒုက္ခံ၊ လဗ္ဘာ ဟိ ပုမုနာ ဣဒံ။|
      block |ယဉ္စ အမ္မံ န ပဿာမိ၊ တံ မေ ဒုက္ခတရံ ဣတော။|
    count |၂၁၃၅|
      block |န မေ ဣဒံ တထာ ဒုက္ခံ၊ လဗ္ဘာ ဟိ ပုမုနာ ဣဒံ။|
      block |ယဉ္စ တာတံ န ပဿာမိ၊ တံ မေ ဒုက္ခတရံ ဣတော။|
    count |၂၁၃၆|
      block |သာ နူန ကပဏာ အမ္မာ၊ စိရရတ္တာယ ရုစ္ဆတိ။|
      block |ကဏှာဇိနံ အပဿန္တီ၊ ကုမာရိံ စာရုဒဿနိံ။|
    count |၂၁၃၇|
      block |သော နူန ကပဏော တာတော၊ စိရရတ္တာယ ရုစ္ဆတိ။|
      block |ကဏှာဇိနံ အပဿန္တော၊ ကုမာရိံ စာရုဒဿနိံ။|
    count |၂၁၃၈|
      block |သာ နူန ကပဏာ အမ္မာ၊ စိရံ ရုစ္ဆတိ အဿမေ။|
      block |ကဏှာဇိနံ အပဿန္တီ၊ ကုမာရိံ စာရုဒဿနိံ။|
    count |၂၁၃၉|
      block |သော နူန ကပဏော တာတော၊ စိရံ ရုစ္ဆတိ အဿမေ။|
      block |ကဏှာဇိနံ အပဿန္တော၊ ကုမာရိံ စာရုဒဿနိံ။|
    count |၂၁၄၀|
      block |သာ နူန ကပဏာ အမ္မာ၊ စိရရတ္တာယ ရုစ္ဆတိ။|
      block |အဍ္ဎရတ္တေ ဝ ရတ္တေ ဝါ၊ နဒီဝ အဝသုစ္ဆတိ။|
    count |၂၁၄၁|
      block |သော နူန ကပဏော တာတော၊ စိရရတ္တာယ ရုစ္ဆတိ။|
      block |အဍ္ဎရတ္တေ ဝ ရတ္တေ ဝါ၊ နဒီဝ အဝသုစ္ဆတိ။|
    count |၂၁၄၂|
      block |ဣမေ တေ ဇမ္ဗုကာ ရုက္ခါ၊ ဝေဒိသာ သိန္ဒုဝါရကာ။|
      block |ဝိဝိဓာနိ ရုက္ခဇာတာနိ၊ တာနိ အဇ္ဇ ဇဟာမသေ။|
    count |၂၁၄၃|
      block |အဿတ္ထာ ပနသာ စေမေ၊ နိဂြောဓာ စ ကပိတ္ထနာ။|
      block |ဝိဝိဓာနိ ဖလဇာတာနိ၊ တာနိ အဇ္ဇ ဇဟာမသေ။|
    count |၂၁၄၄|
      block |ဣမေ တိဋ္ဌန္တိ အာရာမာ၊ အယံ သီတူဒကာ နဒီ။|
      block |ယတ္ထဿု ပုဗ္ဗေ ကီဠာမ၊ တာနိ အဇ္ဇ ဇဟာမသေ။|
    count |၂၁၄၅|
      block |ဝိဝိဓာနိ ပုပ္ဖဇာတာနိ၊ အသ္မိံ ဥပရိပဗ္ဗတေ။|
      block |ယာနဿု ပုဗ္ဗေ ဓာရေမ၊ တာနိ အဇ္ဇ ဇဟာမသေ။|
    count |၂၁၄၆|
      block |ဝိဝိဓာနိ ဖလဇာတာနိ၊ အသ္မိံ ဥပရိပဗ္ဗတေ။|
      block |ယာနဿု ပုဗ္ဗေ ဘုဉ္ဇာမ၊ တာနိ အဇ္ဇ ဇဟာမသေ။|
    count |၂၁၄၇|
      block |ဣမေ နော ဟတ္ထိကာ အဿာ၊ ဗလိဗဒ္ဒာ စ နော ဣမေ။|
      block |ယေဟိဿု ပုဗ္ဗေ ကီဠာမ၊ တာနိ အဇ္ဇ ဇဟာမသေ။|
    count |၂၁၄၈|
      block |နီယမာနာ ကုမာရာ တေ၊ ပိတရံ ဧတဒဗြဝုံ။|
      block |အမ္မံ အာရောဂျံ ဝဇ္ဇာသိ၊ တွဉ္စ တာတ သုခီ ဘဝ။|
    count |၂၁၄၉|
      block |ဣမေ နော ဟတ္ထိကာ အဿာ၊ ဗလိဗဒ္ဒာ စ နော ဣမေ။|
      block |တာနိ အမ္မာယ ဒဇ္ဇေသိ၊ သောကံ တေဟိ ဝိနေဿတိ။|
    count |၂၁၅၀|
      block |ဣမေ နော ဟတ္ထိကာ အဿာ၊ ဗလိဗဒ္ဒာ စ နော ဣမေ။|
      block |တာနိ အမ္မာ ဥဒိက္ခန္တီ၊ သောကံ ပဋိဝိနေဿတိ။|
    count |၂၁၅၁|
      block |တတော ဝေဿန္တရော ရာဇာ၊ ဒာနံ ဒတွာန ခတ္တိယော။|
      block |ပဏ္ဏသာလံ ပဝိသိတွာ၊ ကလုနံ ပရိဒေဝယိ။|
    count |၂၁၅၂|
      block |ကံ နွဇ္ဇ ဆာတာ တသိတာ၊ ဥပရုစ္ဆန္တိ ဒာရကာ။|
      block |သာယံ သံဝေသနာကာလေ၊ ကော နေ ဒဿတိ ဘောဇနံ။|
    count |၂၁၅၃|
      block |ကံ နွဇ္ဇ ဆာတာ တသိတာ၊ ဥပရုစ္ဆန္တိ ဒာရကာ။|
      block |သာယံ သံဝေသနာကာလေ၊ အမ္မာ ဆာတမှ ဒေထ နော။|
    count |၂၁၅၄|
      block |ကထံ နု ပထံ ဂစ္ဆန္တိ၊ ပတ္တိကာ အနုပါဟနာ။|
      block |သန္တာ သူနေဟိ ပါဒေဟိ၊ ကော နေ ဟတ္ထေ ဂဟေဿတိ။|
    count |၂၁၅၅|
      block |ကထံ နု သော န လဇ္ဇေယျ၊ သမ္မုခါ ပဟရံ မမ။|
      block |အဒူသကာနံ ပုတ္တာနံ၊ အလဇ္ဇီ ဝတ ဗြာဟ္မဏော။|
    count |၂၁၅၆|
      block |ယောပိ မေ ဒာသိဒာသဿ၊ အညော ဝါ ပန ပေသိယော။|
      block |တဿာပိ သုဝိဟီနဿ၊ ကော လဇ္ဇီ ပဟရိဿတိ။|
    count |၂၁၅၇|
      block |ဝါရိဇဿေဝ မေ သတော၊ ဗဒ္ဓဿ ကုမိနာမုခေ။|
      block |အက္ကောသတိ ပဟရတိ၊ ပိယေ ပုတ္တေ အပဿတော။|
    count |၂၁၅၈|
      block |အဒု စာပံ ဂဟေတွာန၊ ခဂ္ဂံ ဗန္ဓိယ ဝါမတော။|
      block |အာနေဿာမိ သကေ ပုတ္တေ၊ ပုတ္တာနဉှိ ဝဓော ဒုခေါ။|
    count |၂၁၅၉|
      block |အဋ္ဌာနမေတံ ဒုက္ခရူပံ၊ ယံ ကုမာရာ ဝိဟညရေ။|
      block |သတဉ္စ ဓမ္မမညာယ၊ ကော ဒတွာ အနုတပ္ပတိ။|
    count |၂၁၆၀|
      block |သစ္စံ ကိရေဝမာဟံသု၊ နရာ ဧကစ္စိယာ ဣဓ။|
      block |ယဿ နတ္ထိ သကာ မာတာ၊ ယထာ နတ္ထိ တထေဝ သော။|
    count |၂၁၆၁|
      block |ဧဟိ ကဏှေ မရိဿာမ၊ နတ္ထတ္ထော ဇီဝိတေန နော။|
      block |ဒိန္နမှာတိ ဇနိန္ဒေန၊ ဗြာဟ္မဏဿ ဓနေသိနော။|
    block |အစ္စာယိကဿ လုဒ္ဒဿ၊ ယော နော ဂါဝေါဝ သုမ္ဘတိ။|
    count |၂၁၆၂|
      block |ဣမေ တေ ဇမ္ဗုကာ ရုက္ခါ၊ ဝေဒိသာ သိန္ဒုဝါရကာ။|
      block |ဝိဝိဓာနိ ရုက္ခဇာတာနိ၊ တာနိ ကဏှေ ဇဟာမသေ။|
    count |၂၁၆၃|
      block |အဿတ္ထာ ပနသာ စေမေ၊ နိဂြောဓာ စ ကပိတ္ထနာ။|
      block |ဝိဝိဓာနိ ဖလဇာတာနိ၊ တာနိ ကဏှေ ဇဟာမသေ။|
    count |၂၁၆၄|
      block |ဣမေ တိဋ္ဌန္တိ အာရာမာ၊ အယံ သီတူဒကာ နဒီ။|
      block |ယတ္ထဿု ပုဗ္ဗေ ကီဠာမ၊ တာနိ ကဏှေ ဇဟာမသေ။|
    count |၂၁၆၅|
      block |ဝိဝိဓာနိ ပုပ္ဖဇာတာနိ၊ အသ္မိံ ဥပရိပဗ္ဗတေ။|
      block |ယာနဿု ပုဗ္ဗေ ဓာရေမ၊ တာနိ ကဏှေ ဇဟာမသေ။|
    count |၂၁၆၆|
      block |ဝိဝိဓာနိ ဖလဇာတာနိ၊ အသ္မိံ ဥပရိပဗ္ဗတေ။|
      block |ယာနဿု ပုဗ္ဗေ ဘုဉ္ဇာမ၊ တာနိ ကဏှေ ဇဟာမသေ။|
    count |၂၁၆၇|
      block |ဣမေ နော ဟတ္ထိကာ အဿာ၊ ဗလိဗဒ္ဒာ စ နော ဣမေ။|
      block |ယေဟိဿု ပုဗ္ဗေ ကီဠာမ၊ တာနိ ကဏှေ ဇဟာမသေ။|
    count |၂၁၆၈|
      block |နီယမာနာ ကုမာရာ တေ၊ ဗြာဟ္မဏဿ ပမုဉ္စိယ။|
      block |တေန တေန ပဓာဝိံသု၊ ဇာလီ ကဏှာဇိနာ စုဘော။|
    count |၂၁၆၉|
      block |တတော သော ရဇ္ဇုမာဒာယ၊ ဒဏ္ဍဉ္စာဒာယ ဗြာဟ္မဏော။|
      block |အာကောဋယန္တော တေ နေတိ၊ သိဝိရာဇဿ ပေက္ခတော။|
    count |၂၁၇၀|
      block |တံ တံ ကဏှာဇိနာဝေါစ၊ အယံ မံ တာတ ဗြာဟ္မဏော။|
      block |လဋ္ဌိယာ ပဋိကောဋေတိ၊ ဃရေ ဇာတံဝ ဒာသိယံ။|
    count |၂၁၇၁|
      block |န စာယံ ဗြာဟ္မဏော တာတ၊ ဓမ္မိကာ ဟောန္တိ ဗြာဟ္မဏာ။|
      block |ယက္ခေါ ဗြာဟ္မဏဝဏ္ဏေန၊ ခါဒိတုံ တာတ နေတိ နော။|
      block |နီယမာနေ ပိသာစေန၊ ကိံ နု တာတ ဥဒိက္ခသိ။|
    count |၂၁၇၂|
      block |ဣမေ နော ပါဒကာ ဒုက္ခါ၊ ဒီဃော စဒ္ဓါ သုဒုဂ္ဂမော။|
      block |နီစေ စောလမ္ဗတေ သူရိယော၊ ဗြာဟ္မဏော စ ဓာရေတိ နော။|
    count |၂၁၇၃|
      block |ဩကန္ဒာမသေ ဘူတာနိ၊ ပဗ္ဗတာနိ ဝနာနိ စ။|
      block |သရဿ သိရသာ ဝန္ဒာမ၊ သုပတိတ္ထေ စ အာပကေ။|
    count |၂၁၇၄|
      block |တိဏလတာနိ ဩသဓျော၊ ပဗ္ဗတာနိ ဝနာနိ စ။|
      block |အမ္မံ အာရောဂျံ ဝဇ္ဇာထ၊ အယံ နော နေတိ ဗြာဟ္မဏော။|
    count |၂၁၇၅|
      block |ဝဇ္ဇန္တု ဘောန္တော အမ္မဉ္စ၊ မဒ္ဒိံ အသ္မာက မာတရံ။|
      block |သစေ အနုပတိတုကာမာသိ၊ ခိပ္ပံ အနုပတိယာသိ နော။|
    count |၂၁၇၆|
      block |အယံ ဧကပဒီ ဧတိ၊ ဥဇုံ ဂစ္ဆတိ အဿမံ။|
      block |တမေဝါနုပတေယျာသိ၊ အပိ ပဿေသိ နေ လဟုံ။|
    count |၂၁၇၇|
      block |အဟော ဝတ ရေ ဇဋိနီ၊ ဝနမူလဖလဟာရိကေ။|
      block |သုညံ ဒိသွာန အဿမံ၊ တံ တေ ဒုက္ခံ ဘဝိဿတိ။|
    count |၂၁၇၈|
      block |အတိဝေလံ နု အမ္မာယ၊ ဥဉ္ဆာ လဒ္ဓေါ အနပ္ပကော။|
      block |ယာ နော ဗဒ္ဓေ န ဇာနာသိ၊ ဗြာဟ္မဏေန ဓနေသိနာ။|
    count |၂၁၇၉|
      block |အစ္စာယိကေန လုဒ္ဒေန၊ ယော နော ဂါဝေါဝ သုမ္ဘတိ။|
      block |အပဇ္ဇ အမ္မံ ပဿေမု၊ သာယံ ဥဉ္ဆာတော အာဂတံ။|
    count |၂၁၈၀|
      block |ဒဇ္ဇာ အမ္မာ ဗြာဟ္မဏဿ၊ ဖလံ ခုဒ္ဒေန မိဿိတံ။|
      block |တဒာယံ အသိတော ဓာတော၊ န ဗာဠှံ ဓာရယေယျ နော။|
    count |၂၁၈၁|
      block |သူနာ စ ဝတ နော ပါဒာ၊ ဗာဠှံ ဓာရေတိ ဗြာဟ္မဏော။|
      block |ဣတိ တတ္ထ ဝိလပိံသု၊ ကုမာရာ မာတုဂိဒ္ဓိနော။|
    stand |ဒာရကပဗ္ဗံ နာမ။|
  block |မဒ္ဒီပဗ္ဗံ|
    count |၂၁၈၂|
      block |တေသံ လာလပ္ပိတံ သုတွာ၊ တယော ဝါဠာ ဝနေ မိဂါ။|
      block |သီဟော ဗျဂ္ဃော စ ဒီပိ စ၊ ဣဒံ ဝစနမဗြဝုံ။|
    count |၂၁၈၃|
      block |မာ ဟေဝ နော ရာဇပုတ္တီ၊ သာယံ ဥဉ္ဆာတော အာဂမာ။|
      block |မာ ဟေဝမှာက နိဗ္ဘောဂေ၊ ဟေဌယိတ္ထ ဝနေ မိဂါ။|
    count |၂၁၈၄|
      block |သီဟော စ နံ ဝိဟေဌေယျ၊ ဗျဂ္ဃော ဒီပိ စ လက္ခဏံ။|
      block |နေဝ ဇာလီကုမာရဿ၊ ကုတော ကဏှာဇိနာ သိယာ။|
      block |ဥဘယေနေဝ ဇီယေထ၊ ပတိံ ပုတ္တေ စ လက္ခဏာ။|
    count |၂၁၈၅|
      block |ခဏိတ္တိကံ မေ ပတိတံ၊ ဒက္ခိဏက္ခိ စ ဖန္ဒတိ။|
      block |အဖလာ ဖလိနော ရုက္ခါ၊ သဗ္ဗာ မုယှန္တိ မေ ဒိသာ။|
    count |၂၁၈၆|
      block |တဿာ သာယနှကာလသ္မိံ၊ အဿမာဂမနံ ပတိ။|
      block |အတ္ထင်္ဂတမှိ သူရိယေ၊ ဝါဠာ ပန္ထေ ဥပဋ္ဌဟုံ။|
    count |၂၁၈၇|
      block |နီစေ စောလမ္ဗတေ သူရိယော၊ ဒူရေ စ ဝတ အဿမော။|
      block |ယဉ္စ နေသံ ဣတော ဟဿံ၊ တံ တေ ဘုဉ္ဇေယျု ဘောဇနံ။|
    count |၂၁၈၈|
      block |သော နူန ခတ္တိယော ဧကော၊ ပဏ္ဏသာလာယ အစ္ဆတိ။|
      block |တောသေန္တော ဒာရကေ ဆာတေ၊ မမံ ဒိသွာ အနာယတိံ။|
    count |၂၁၈၉|
      block |တေ နူန ပုတ္တကာ မယှံ၊ ကပဏာယ ဝရာကိယာ။|
      block |သာယံ သံဝေသနာကာလေ၊ ခီရပီတာဝ အစ္ဆရေ။|
    count |၂၁၉၀|
      block |တေ နူန ပုတ္တကာ မယှံ၊ ကပဏာယ ဝရာကိယာ။|
      block |သာယံ သံဝေသနာကာလေ၊ ဝါရိပီတာဝ အစ္ဆရေ။|
    count |၂၁၉၁|
      block |တေ နူန ပုတ္တကာ မယှံ၊ ကပဏာယ ဝရာကိယာ။|
      block |ပစ္စုဂ္ဂတာ မံ တိဋ္ဌန္တိ၊ ဝစ္ဆာ ဗာလာဝ မာတရံ။|
    count |၂၁၉၂|
      block |တေ နူန ပုတ္တကာ မယှံ၊ ကပဏာယ ဝရာကိယာ။|
      block |ပစ္စုဂ္ဂတာ မံ တိဋ္ဌန္တိ၊ ဟံသာဝုပရိပလ္လလေ။|
    count |၂၁၉၃|
      block |တေ နူန ပုတ္တကာ မယှံ၊ ကပဏာယ ဝရာကိယာ။|
      block |ပစ္စုဂ္ဂတာ မံ တိဋ္ဌန္တိ၊ အဿမဿာဝိဒူရတော။|
    count |၂၁၉၄|
      block |ဧကာယနော ဧကပထော၊ သရာ သောဗ္ဘာ စ ပဿတော။|
      block |အညံ မဂ္ဂံ န ပဿာမိ၊ ယေန ဂစ္ဆေယျ အဿမံ။|
    count |၂၁၉၅|
      block |မိဂါ နမတ္ထု ရာဇာနော၊ ကာနနသ္မိံ မဟဗ္ဗလာ။|
      block |ဓမ္မေန ဘာတရော ဟောထ၊ မဂ္ဂံ မေ ဒေထ ယာစိတာ။|
    count |၂၁၉၆|
      block |အဝရုဒ္ဓဿာဟံ ဘရိယာ၊ ရာဇပုတ္တဿ သိရီမတော။|
      block |တံ စာဟံ နာတိမညာမိ၊ ရာမံ သီတာဝနုဗ္ဗတာ။|
    count |၂၁၉၇|
      block |တုမှေ စ ပုတ္တေ ပဿထ၊ သာယံ သံဝေသနံ ပတိ။|
      block |အဟဉ္စ ပုတ္တေ ပဿေယျံ၊ ဇာလိံ ကဏှာဇိနံ စုဘော။|
    count |၂၁၉၈|
      block |ဗဟုံ စိဒံ မူလဖလံ၊ ဘက္ခေါ စာယံ အနပ္ပကော။|
      block |တတော ဥပဍ္ဎံ ဒဿာမိ၊ မဂ္ဂံ မေ ဒေထ ယာစိတာ။|
    count |၂၁၉၉|
      block |ရာဇပုတ္တီ စ နော မာတာ၊ ရာဇပုတ္တော စ နော ပိတာ။|
      block |ဓမ္မေန ဘာတရော ဟောထ၊ မဂ္ဂံ မေ ဒေထ ယာစိတာ။|
    count |၂၂၀၀|
      block |တဿာ လာလပ္ပမာနာယ၊ ဗဟုံ ကာရုညသဉှိတံ။|
      block |သုတွာ နေလပတိံ ဝါစံ၊ ဝါဠာ ပန္ထာ အပက္ကမုံ။|
    count |၂၂၀၁|
      block |ဣမမှိ နံ ပဒေသမှိ၊ ပုတ္တကာ ပံသုကုဏ္ဌိတာ။|
      block |ပစ္စုဂ္ဂတာ မံ တိဋ္ဌန္တိ၊ ဝစ္ဆာ ဗာလာဝ မာတရံ။|
    count |၂၂၀၂|
      block |ဣမမှိ နံ ပဒေသမှိ၊ ပုတ္တကာ ပံသုကုဏ္ဌိတာ။|
      block |ပစ္စုဂ္ဂတာ မံ တိဋ္ဌန္တိ၊ ဟံသာဝုပရိပလ္လလေ။|
    count |၂၂၀၃|
      block |ဣမမှိ နံ ပဒေသမှိ၊ ပုတ္တကာ ပံသုကုဏ္ဌိတာ။|
      block |ပစ္စုဂ္ဂတာ မံ တိဋ္ဌန္တိ၊ အဿမဿာဝိဒူရတော။|
    count |၂၂၀၄|
      block |ဒွေ မိဂါ ဝိယ ဥက္ကဏ္ဏာ၊ သမန္တာ မဘိဓာဝိနော။|
      block |အာနန္ဒိနော ပမုဒိတာ၊ ဝဂ္ဂမာနာဝ ကမ္ပရေ။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၀၅|
      block |ဆကလီဝ မိဂီ ဆာပံ၊ ပက္ခီ မုတ္တာဝ ပဉ္ဇရာ။|
      block |ဩဟာယ ပုတ္တေ နိက္ခမိံ၊ သီဟီဝါမိသဂိဒ္ဓိနီ။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၀၆|
      block |ဣဒံ နေသံ ပဒက္ကန္တံ၊ နာဂါနမိဝ ပဗ္ဗတေ။|
      block |စိတကာ ပရိကိဏ္ဏာယော၊ အဿမဿာဝိဒူရတော။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၀၇|
      block |ဝါလိကာယပိ ဩကိဏ္ဏာ၊ ပုတ္တကာ ပံသုကုဏ္ဌိတာ။|
      block |သမန္တာ မဘိဓာဝန္တိ၊ တေ န ပဿာမိ ဒာရကေ။|
    count |၂၂၀၈|
      block |ယေ မံ ပုရေ ပစ္စုဋ္ဌေန္တိ၊ အရညာ ဒူရမာယတိံ။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၀၉|
      block |ဆကလိံဝ မိဂိံ ဆာပါ၊ ပစ္စုဂ္ဂန္တုန မာတရံ။|
      block |ဒူရေ မံ ပဝိလောကေန္တိ၊ တေ န ပဿာမိ ဒာရကေ။|
    count |၂၂၁၀|
      block |ဣဒံ နေသံ ကီဠာနကံ၊ ပတိတံ ပဏ္ဍုဗေဠုဝံ။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၁၁|
      block |ထနာ စ မယှိမေ ပူရာ၊ ဥရော စ သမ္ပဒာလတိ။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၁၂|
      block |ဥစ္ဆင်္ဂေကော ဝိစိနာတိ၊ ထနမေကာဝလမ္ဗတိ။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၁၃|
      block |ယဿု သာယနှသမယံ၊ ပုတ္တကာ ပံသုကုဏ္ဌိတာ။|
    block |ဥစ္ဆင်္ဂေ မေ ဝိဝတ္တန္တိ၊ တေ န ပဿာမိ ဒာရကေ။|
    count |၂၂၁၄|
      block |အယံ သော အဿမော ပုဗ္ဗေ၊ သမဇ္ဇော ပဋိဘာတိ မံ။|
      block |တျဇ္ဇ ပုတ္တေ အပဿန္တျာ၊ ဘမတေ ဝိယ အဿမော။|
    count |၂၂၁၅|
      block |ကိမိဒံ အပ္ပသဒ္ဒောဝ၊ အဿမော ပဋိဘာတိ မံ။|
      block |ကာကောလာပိ န ဝဿန္တိ၊ မတာ မေ နူန ဒာရကာ။|
    count |၂၂၁၆|
      block |ကိမိဒံ အပ္ပသဒ္ဒောဝ၊ အဿမော ပဋိဘာတိ မံ။|
      block |သကုဏာပိ န ဝဿန္တိ၊ မတာ မေ နူန ဒာရကာ။|
    count |၂၂၁၇|
      block |ကိမိဒံ တုဏှိဘူတောသိ၊ အပိ ရတ္တေဝ မေ မနော။|
      block |ကာကောလာပိ န ဝဿန္တိ၊ မတာ မေ နူန ဒာရကာ။|
    count |၂၂၁၈|
      block |ကိမိဒံ တုဏှိဘူတောသိ၊ အပိ ရတ္တေဝ မေ မနော။|
      block |သကုဏာပိ န ဝဿန္တိ၊ မတာ မေ နူန ဒာရကာ။|
    count |၂၂၁၉|
      block |ကစ္စိ နု မေ အယျပုတ္တ၊ မိဂါ ခါဒိံသု ဒာရကေ။|
      block |အရညေ ဣရိဏေ ဝိဝနေ၊ ကေန နီတာ မေ ဒာရကာ။|
    count |၂၂၂၀|
      block |အဒု တေ ပဟိတာ ဒူတာ၊ အဒု သုတ္တာ ပိယံဝဒာ။|
      block |အဒု ဗဟိ နော နိက္ခန္တာ၊ ခိဍ္ဍာသု ပသုတာ နု တေ။|
    count |၂၂၂၁|
      block |နေဝါသံ ကေသာ ဒိဿန္တိ၊ ဟတ္ထပါဒာ စ ဇာလိနော။|
      block |သကုဏာနဉ္စ ဩပါတော၊ ကေန နီတာ မေ ဒာရကာ။|
    count |၂၂၂၂|
      block |ဣဒံ တတော ဒုက္ခတရံ၊ သလ္လဝိဒ္ဓေါ ယထာ ဝဏော။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၂၃|
      block |ဣဒမ္ပိ ဒုတိယံ သလ္လံ၊ ကမ္ပေတိ ဟဒယံ မမ။|
      block |ယဉ္စ ပုတ္တေ န ပဿာမိ၊ တွဉ္စ မံ နာဘိဘာသသိ။|
    count |၂၂၂၄|
      block |အဇ္ဇေဝ မေ ဣမံ ရတ္တိံ၊ ရာဇပုတ္တ န သံသသိ။|
      block |မညေ ဩက္ကန္တသန္တံ မံ၊ ပါတော ဒက္ခိသိ နော မတံ။|
    count |၂၂၂၅|
      block |နူန မဒ္ဒီ ဝရာရောဟာ၊ ရာဇပုတ္တီ ယသဿိနီ။|
      block |ပါတော ဂတာသိ ဥဉ္ဆာယ၊ ကိမိဒံ သာယမာဂတာ။|
    count |၂၂၂၆|
      block |နနု တွံ သဒ္ဒမဿောသိ၊ ယေ သရံ ပါတုမာဂတာ။|
      block |သီဟဿပိ နဒန္တဿ၊ ဗျဂ္ဃဿ စ နိကုဇ္ဇိတံ။|
    count |၂၂၂၇|
      block |အဟု ပုဗ္ဗနိမိတ္တံ မေ၊ ဝိစရန္တျာ ဗြဟာဝနေ။|
      block |ခဏိတ္တော မေ ဟတ္ထာ ပတိတော၊ ဥဂ္ဂီဝဉ္စာပိ အံသတော။|
    count |၂၂၂၈|
      block |တဒာဟံ ဗျထိတာ ဘီတာ၊ ပုထု ကတွာန ပဉ္ဇလိံ။|
      block |သဗ္ဗဒိသာ နမဿိဿံ၊ အပိ သောတ္ထိ ဣတော သိယာ။|
    count |၂၂၂၉|
      block |မာ ဟေဝ နော ရာဇပုတ္တော၊ ဟတော သီဟေန ဒီပိနာ။|
      block |ဒာရကာ ဝါ ပရာမဋ္ဌာ၊ အစ္ဆကောကတရစ္ဆိဟိ။|
    count |၂၂၃၀|
      block |သီဟော ဗျဂ္ဃော စ ဒီပိ စ၊ တယော ဝါဠာ ဝနေ မိဂါ။|
      block |တေ မံ ပရိယာဝရုံ မဂ္ဂံ၊ တေန သာယမှိ အာဂတာ။|
    count |၂၂၃၁|
      block |အဟံ ပတိဉ္စ ပုတ္တေ စ၊ အာစေရမိဝ မာဏဝေါ။|
      block |အနုဋ္ဌိတာ ဒိဝါရတ္တိံ၊ ဇဋိနီ ဗြဟ္မစာရိနီ။|
    count |၂၂၃၂|
      block |အဇိနာနိ ပရိဒဟိတွာ၊ ဝနမူလဖလဟာရိယာ။|
      block |ဝိစရာမိ ဒိဝါရတ္တိံ၊ တုမှံ ကာမာ ဟိ ပုတ္တကာ။|
    count |၂၂၃၃|
      block |အဟံ သုဝဏ္ဏဟလိဒ္ဒိံ၊ အာဘတံ ပဏ္ဍုဗေဠုဝံ။|
      block |ရုက္ခပက္ကာနိ စာဟာသိံ၊ ဣမေ ဝေါ ပုတ္တ ကီဠနာ။|
    count |၂၂၃၄|
      block |ဣမံ မူလာဠိဝတ္တကံ၊ သာလုကံ စိဉ္စဘေဒကံ။|
      block |ဘုဉ္ဇ ခုဒ္ဒေဟိ သံယုတ္တံ၊ သဟ ပုတ္တေဟိ ခတ္တိယ။|
    count |၂၂၃၅|
      block |ပဒုမံ ဇာလိနော ဒေဟိ၊ ကုမုဒဉ္စ ကုမာရိယာ။|
      block |မာလိနေ ပဿ နစ္စန္တေ၊ သိဝိ ပုတ္တာနိ အဝှယ။|
    count |၂၂၃၆|
      block |တတော ကဏှာဇိနာယပိ၊ နိသာမေဟိ ရထေသဘ။|
      block |မဉ္ဇုဿရာယ ဝဂ္ဂုယာ၊ အဿမံ ဥပယန္တိယာ။|
    count |၂၂၃၇|
      block |သမာနသုခဒုက္ခမှာ၊ ရဋ္ဌာ ပဗ္ဗာဇိတာ ဥဘော။|
      block |အပိ သိဝိ ပုတ္တေ ပဿေသိ၊ ဇာလိံ ကဏှာဇိနံ စုဘော။|
    count |၂၂၃၈|
      block |သမဏေ ဗြာဟ္မဏေ နူန၊ ဗြဟ္မစရိယပရာယဏေ။|
      block |အဟံ လောကေ အဘိဿပိံ၊ သီလဝန္တေ ဗဟုဿုတေ။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၃၉|
      block |ဣမေ တေ ဇမ္ဗုကာ ရုက္ခါ၊ ဝေဒိသာ သိန္ဒုဝါရကာ။|
      block |ဝိဝိဓာနိ ရုက္ခဇာတာနိ၊ တေ ကုမာရာ န ဒိဿရေ။|
    count |၂၂၄၀|
      block |အဿတ္ထာ ပနသာ စေမေ၊ နိဂြောဓာ စ ကပိတ္ထနာ။|
      block |ဝိဝိဓာနိ ဖလဇာတာနိ၊ တေ ကုမာရာ န ဒိဿရေ။|
    count |၂၂၄၁|
      block |ဣမေ တိဋ္ဌန္တိ အာရာမာ၊ အယံ သီတူဒကာ နဒီ။|
      block |ယတ္ထဿု ပုဗ္ဗေ ကီဠိံသု၊ တေ ကုမာရာ န ဒိဿရေ။|
    count |၂၂၄၂|
      block |ဝိဝိဓာနိ ပုပ္ဖဇာတာနိ၊ အသ္မိံ ဥပရိပဗ္ဗတေ။|
      block |ယာနဿု ပုဗ္ဗေ ဓာရိံသု၊ တေ ကုမာရာ န ဒိဿရေ။|
    count |၂၂၄၃|
      block |ဝိဝိဓာနိ ဖလဇာတာနိ၊ အသ္မိံ ဥပရိပဗ္ဗတေ။|
      block |ယာနဿု ပုဗ္ဗေ ဘုဉ္ဇိံသု၊ တေ ကုမာရာ န ဒိဿရေ။|
    count |၂၂၄၄|
      block |ဣမေ တေ ဟတ္ထိကာ အဿာ၊ ဗလိဗဒ္ဒာ စ တေ ဣမေ။|
      block |ယေဟိဿု ပုဗ္ဗေ ကီဠိံသု၊ တေ ကုမာရာ န ဒိဿရေ။|
    count |၂၂၄၅|
      block |ဣမေ သာမာ သသောလူကာ၊ ဗဟုကာ ကဒလီမိဂါ။|
      block |ယေဟိဿု ပုဗ္ဗေ ကီဠိံသု၊ တေ ကုမာရာ န ဒိဿရေ။|
    count |၂၂၄၆|
      block |ဣမေ ဟံသာ စ ကောဉ္စာ စ၊ မယူရာ စိတြပေခုဏာ။|
      block |ယေဟိဿု ပုဗ္ဗေ ကီဠိံသု၊ တေ ကုမာရာ န ဒိဿရေ။|
    count |၂၂၄၇|
      block |ဣမာ တာ ဝနဂုမ္ဗာယော၊ ပုပ္ဖိတာ သဗ္ဗကာလိကာ။|
      block |ယတ္ထဿု ပုဗ္ဗေ ကီဠိံသု၊ တေ ကုမာရာ န ဒိဿရေ။|
    count |၂၂၄၈|
      block |ဣမာ တာ ပေါက္ခရဏီ ရမ္မာ၊ စက္ကဝါကူပကူဇိတာ။|
      block |မန္ဒာလကေဟိ သဉ္ဆန္နာ၊ ပဒုမုပ္ပလကေဟိ စ။|
      block |ယတ္ထဿု ပုဗ္ဗေ ကီဠိံသု၊ တေ ကုမာရာ န ဒိဿရေ။|
    count |၂၂၄၉|
      block |န တေ ကဋ္ဌာနိ ဘိန္နာနိ၊ န တေ ဥဒကမာဟတံ။|
      block |အဂ္ဂိပိ တေ န ဟာပိတော၊ ကိံ နု မန္ဒောဝ ဈာယသိ။|
    count |၂၂၅၀|
      block |ပိယော ပိယေန သင်္ဂမ္မ၊ သမော မေ ဗျပဟညတိ။|
      block |တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။|
    count |၂၂၅၁|
      block |န ခေါ နော ဒေဝ ပဿာမိ၊ ယေန တေ နီဟတာ မတာ။|
      block |ကာကောလာပိ န ဝဿန္တိ၊ မတာ မေ နူန ဒာရကာ။|
    count |၂၂၅၂|
      block |န ခေါ နော ဒေဝ ပဿာမိ၊ ယေန တေ နီဟတာ မတာ။|
      block |သကုဏာပိ န ဝဿန္တိ၊ မတာ မေ နူန ဒာရကာ။|
    count |၂၂၅၃|
      block |သာ တတ္ထ ပရိဒေဝိတွာ၊ ပဗ္ဗတာနိ ဝနာနိ စ။|
      block |ပုနဒေဝဿမံ ဂန္တွာ၊ ရောဒိ သာမိကသန္တိကေ။|
    count |၂၂၅၄|
      block |န ခေါ နော ဒေဝ ပဿာမိ၊ ယေန တေ နီဟတာ မတာ။|
      block |ကာကောလာပိ န ဝဿန္တိ၊ မတာ မေ နူန ဒာရကာ။|
    count |၂၂၅၅|
      block |န ခေါ နော ဒေဝ ပဿာမိ၊ ယေန တေ နီဟတာ မတာ။|
      block |သကုဏာပိ န ဝဿန္တိ၊ မတာ မေ နူန ဒာရကာ။|
    count |၂၂၅၆|
      block |န ခေါ နော ဒေဝ ပဿာမိ၊ ယေန တေ နီဟတာ မတာ။|
      block |ဝိစရန္တိ ရုက္ခမူလေသု၊ ပဗ္ဗတေသု ဂုဟာသု စ။|
    count |၂၂၅၇|
      block |ဣတိ မဒ္ဒီ ဝရာရောဟာ၊ ရာဇပုတ္တီ ယသဿိနီ။|
      block |ဗာဟာ ပဂ္ဂယှ ကန္ဒိတွာ၊ တတ္ထေဝ ပတိတာ ဆမာ။|
    count |၂၂၅၈|
      block |တမဇ္ဈပတ္တံ ရာဇပုတ္တိံ၊ ဥဒကေနာဘိသိဉ္စထ။|
      block |အဿတ္ထံ နံ ဝိဒိတွာန၊ အထ နံ ဧတဒဗြဝိ။|
    count |၂၂၅၉|
      block |အာဒိယေနေဝ တေ မဒ္ဒိ၊ ဒုက္ခံ နက္ခါတုမိစ္ဆိသံ။|
      block |ဒလိဒ္ဒော ယာစကော ဝုဍ္ဎော၊ ဗြာဟ္မဏော ဃရမာဂတော။|
    count |၂၂၆၀|
      block |တဿ ဒိန္နာ မယာ ပုတ္တာ၊ မဒ္ဒိ မာ ဘာယိ အဿသ။|
      block |မံ ပဿ မဒ္ဒိ မာ ပုတ္တေ၊ မာ ဗာဠှံ ပရိဒေဝသိ။|
    block |လစ္ဆာမ ပုတ္တေ ဇီဝန္တာ၊ အရောဂါ စ ဘဝါမသေ။|
    count |၂၂၆၁|
      block |ပုတ္တေ ပသုဉ္စ ဓညဉ္စ၊ ယဉ္စ အညံ ဃရေ ဓနံ။|
      block |ဒဇ္ဇာ သပ္ပုရိသော ဒာနံ၊ ဒိသွာ ယာစကမာဂတံ။|
      block |အနုမောဒာဟိ မေ မဒ္ဒိ၊ ပုတ္တကေ ဒာနမုတ္တမံ။|
    count |၂၂၆၂|
      block |အနုမောဒာမိ တေ ဒေဝ၊ ပုတ္တကေ ဒာနမုတ္တမံ။|
      block |ဒတွာ စိတ္တံ ပသာဒေဟိ၊ ဘိယျော ဒာနံ ဒဒော ဘဝ။|
    count |၂၂၆၃|
      block |ယော တွံ မစ္ဆေရဘူတေသု၊ မနုဿေသု ဇနာဓိပ။|
      block |ဗြာဟ္မဏဿ အဒာ ဒာနံ၊ သိဝီနံ ရဋ္ဌဝဍ္ဎနော။|
    count |၂၂၆၄|
      block |နိန္နာဒိတာ တေ ပထဝီ၊ သဒ္ဒော တေ တိဒိဝင်္ဂတော။|
      block |သမန္တာ ဝိဇ္ဇုတာ အာဂုံ၊ ဂိရီနံဝ ပတိဿုတာ။|
    count |၂၂၆၅|
      block |တဿ တေ အနုမောဒန္တိ၊ ဥဘော နာရဒပဗ္ဗတာ။|
      block |ဣန္ဒော စ ဗြဟ္မာ ပဇာပတိ၊ သောမော ယမော ဝေဿဝဏော။|
      block |သဗ္ဗေ ဒေဝါနုမောဒန္တိ၊ တာဝတိံသာ သဣန္ဒကာ။|
    count |၂၂၆၆|
      block |ဣတိ မဒ္ဒီ ဝရာရောဟာ၊ ရာဇပုတ္တီ ယသဿိနီ။|
      block |ဝေဿန္တရဿ အနုမောဒိ၊ ပုတ္တကေ ဒာနမုတ္တမံ။|
    stand |မဒ္ဒီပဗ္ဗံ နာမ။|
  block |သက္ကပဗ္ဗံ|
    count |၂၂၆၇|
      block |တတော ရတျာ ဝိဝသာနေ၊ သူရိယဿုဂ္ဂမနံ ပတိ။|
      block |သက္ကော ဗြာဟ္မဏဝဏ္ဏေန၊ ပါတော တေသံ အဒိဿထ။|
    count |၂၂၆၈|
      block |ကစ္စိ နု ဘောတော ကုသလံ၊ ကစ္စိ ဘောတော အနာမယံ။|
      block |ကစ္စိ ဥဉ္ဆေန ယာပေထ၊ ကစ္စိ မူလဖလာ ဗဟူ။|
    count |၂၂၆၉|
      block |ကစ္စိ ဍံသာ မကသာ စ၊ အပ္ပမေဝ သရီသပါ။|
      block |ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။|
    count |၂၂၇၀|
      block |ကုသလဉ္စေဝ နော ဗြဟ္မေ၊ အထော ဗြဟ္မေ အနာမယံ။|
      block |အထော ဥဉ္ဆေန ယာပေမ၊ အထော မူလဖလာ ဗဟူ။|
    count |၂၂၇၁|
      block |အထော ဍံသာ မကသာ စ၊ အပ္ပမေဝ သရီသပါ။|
      block |ဝနေ ဝါဠမိဂါကိဏ္ဏေ၊ ဟိံသာ မယှံ န ဝိဇ္ဇတိ။|
    count |၂၂၇၂|
      block |သတ္တ နော မာသေ ဝသတံ၊ အရညေ ဇီဝသောကိနံ။|
      block |ဣဒံ ဒုတိယံ ပဿာမ၊ ဗြာဟ္မဏံ ဒေဝဝဏ္ဏိနံ။|
      block |အာဒာယ ဝေဠုဝံ ဒဏ္ဍံ၊ ဓာရေန္တံ အဇိနက္ခိပံ။|
    count |၂၂၇၃|
      block |သွာဂတံ တေ မဟာဗြဟ္မေ၊ အထော မေ အဒုရာဂတံ။|
      block |အန္တော ပဝိသ ဘဒ္ဒန္တေ၊ ပါဒေ ပက္ခါလယဿု တေ။|
    count |၂၂၇၄|
      block |တိန္ဒုကာနိ ပိယာလာနိ၊ မဓုကေ ကာသုမာရိယော။|
      block |ဖလာနိ ခုဒ္ဒကပ္ပါနိ၊ ဘုဉ္ဇ ဗြဟ္မေ ဝရံ ဝရံ။|
    count |၂၂၇၅|
      block |ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။|
      block |တတော ပိဝ မဟာဗြဟ္မေ၊ သစေ တွံ အဘိကင်္ခသိ။|
    count |၂၂၇၆|
      block |အထ တွံ ကေန ဝဏ္ဏေန၊ ကေန ဝါ ပန ဟေတုနာ။|
      block |အနုပ္ပတ္တော ဗြဟာရညံ၊ တံ မေ အက္ခါဟိ ပုစ္ဆိတော။|
    count |၂၂၇၇|
      block |ယထာ ဝါရိဝဟော ပူရော၊ သဗ္ဗကာလံ န ခီယတိ။|
      block |ဧဝံ တံ ယာစိတာဂစ္ဆိံ၊ ဘရိယံ မေ ဒေဟိ ယာစိတော။|
    count |၂၂၇၈|
      block |ဒဒာမိ န ဝိကမ္ပါမိ၊ ယံ မံ ယာစသိ ဗြာဟ္မဏ။|
      block |သန္တံ နပ္ပဋိဂုယှာမိ၊ ဒာနေ မေ ရမတီ မနော။|
    count |၂၂၇၉|
      block |မဒ္ဒိံ ဟတ္ထေ ဂဟေတွာန၊ ဥဒကဿ ကမဏ္ဍလုံ။|
      block |ဗြာဟ္မဏဿ အဒာ ဒာနံ၊ သိဝီနံ ရဋ္ဌဝဍ္ဎနော။|
    count |၂၂၈၀|
      block |တဒာသိ ယံ ဘိံသနကံ၊ တဒာသိ လောမဟံသနံ။|
      block |မဒ္ဒိံ ပရိစဇန္တဿ၊ မေဒနီ သမ္ပကမ္ပထ။|
    count |၂၂၈၁|
      block |နေဝ သာ မဒ္ဒီ ဘာကုဋိ၊ န သန္ဓီယတိ န ရောဒတိ။|
      block |ပေက္ခတေဝဿ တုဏှီ သာ၊ ဧသော ဇာနာတိ ယံ ဝရံ။|
    count |၂၂၈၂|
      block |ကောမာရီ ယဿာဟံ ဘရိယာ၊ သာမိကော မမ ဣဿရော။|
      block |ယဿိစ္ဆေ တဿ မံ ဒဇ္ဇာ၊ ဝိက္ကိဏေယျ ဟနေယျ ဝါ။|
    count |၂၂၈၃|
      block |တေသံ သင်္ကပ္ပမညာယ၊ ဒေဝိန္ဒော ဧတဒဗြဝိ။|
      block |သဗ္ဗေ ဇိတာ တေ ပစ္စူဟာ၊ ယေ ဒိဗ္ဗာ ယေ စ မာနုသာ။|
    count |၂၂၈၄|
      block |နိန္နာဒိတာ တေ ပထဝီ၊ သဒ္ဒော တေ တိဒိဝင်္ဂတော။|
      block |သမန္တာ ဝိဇ္ဇုတာ အာဂုံ၊ ဂိရီနံဝ ပတိဿုတာ။|
    count |၂၂၈၅|
      block |တဿ တေ အနုမောဒန္တိ၊ ဥဘော နာရဒပဗ္ဗတာ။|
      block |ဣန္ဒော စ ဗြဟ္မာ ပဇာပတိ၊ သောမော ယမော ဝေဿဝဏော။|
      block |သဗ္ဗေ ဒေဝါနုမောဒန္တိ၊ ဒုက္ကရဉှိ ကရောတိ သော။|
    count |၂၂၈၆|
      block |ဒုဒ္ဒဒံ ဒဒမာနာနံ၊ ဒုက္ကရံ ကမ္မ ကုဗ္ဗတံ။|
      block |အသန္တော နာနုကုဗ္ဗန္တိ၊ သတံ ဓမ္မော ဒုရန္နယော။|
    count |၂၂၈၇|
      block |တသ္မာ သတဉ္စ အသတံ၊ နာနာ ဟောတိ ဣတော ဂတိ။|
      block |အသန္တော နိရယံ ယန္တိ၊ သန္တော သဂ္ဂပရာယဏာ။|
    count |၂၂၈၈|
      block |ယမေတံ ကုမာရေ အဒာ၊ ဘရိယံ အဒာ ဝနေ ဝသံ။|
      block |ဗြဟ္မယာနမနောက္ကမ္မ၊ သဂ္ဂေ တေ တံ ဝိပစ္စတု။|
    count |၂၂၈၉|
      block |ဒဒာမိ ဘောတော ဘရိယံ၊ မဒ္ဒိံ သဗ္ဗင်္ဂသောဘနံ။|
      block |တွဉ္စေဝ မဒ္ဒိယာ ဆန္နော၊ မဒ္ဒီ စ ပတိနာ သဟ။|
    count |၂၂၉၀|
      block |ယထာ ပယော စ သင်္ခေါ စ၊ ဥဘော သမာနဝဏ္ဏိနော။|
      block |ဧဝံ တုဝဉ္စ မဒ္ဒီ စ၊ သမာနမနစေတသာ။|
    count |၂၂၉၁|
      block |အဝရုဒ္ဓေတ္ထ အရညသ္မိံ၊ ဥဘော သမ္မထ အဿမေ။|
      block |ခတ္တိယာ ဂေါတ္တသမ္ပန္နာ၊ သုဇာတာ မာတုပေတ္တိတော။|
      block |ယထာ ပုညာနိ ကယိရာထ၊ ဒဒန္တာ အပရာပရံ။|
    count |၂၂၉၂|
      block |သက္ကောဟမသ္မိ ဒေဝိန္ဒော၊ အာဂတောသ္မိ တဝန္တိကေ။|
      block |ဝရံ ဝရဿု ရာဇိသိ၊ ဝရေ အဋ္ဌ ဒဒာမိ တေ။|
    count |၂၂၉၃|
      block |ဝရံ စေ မေ အဒော သက္က၊ သဗ္ဗဘူတာနမိဿရ။|
      block |ပိတာ မံ အနုမောဒေယျ၊ ဣတော ပတ္တံ သကံ ဃရံ။|
      block |အာသနေန နိမန္တေယျ၊ ပဌမေတံ ဝရံ ဝရေ။|
    count |၂၂၉၄|
      block |ပုရိသဿ ဝဓံ န ရောစေယျံ၊ အပိ ကိဗ္ဗိသကာရကံ။|
      block |ဝဇ္ဈံ ဝဓမှာ မောစေယျံ၊ ဒုတိယေတံ ဝရံ ဝရေ။|
    count |၂၂၉၅|
      block |ယေ ဝုဍ္ဎာ ယေ စ ဒဟရာ၊ ယေ စ မဇ္ဈိမပေါရိသာ။|
      block |မမေဝ ဥပဇီဝေယျုံ၊ တတိယေတံ ဝရံ ဝရေ။|
    count |၂၂၉၆|
      block |ပရဒာရံ န ဂစ္ဆေယျံ၊ သဒာရပသုတော သိယံ။|
      block |ထီနံ ဝသံ န ဂစ္ဆေယျံ၊ စတုတ္ထေတံ ဝရံ ဝရေ။|
    count |၂၂၉၇|
      block |ပုတ္တော မေ သက္က ဇာယေထ၊ သော စ ဒီဃာယုကော သိယာ။|
      block |ဓမ္မေန ဇိနေ ပထဝိံ၊ ပဉ္စမေတံ ဝရံ ဝရေ။|
    count |၂၂၉၈|
      block |တတော ရတျာ ဝိဝသာနေ၊ သူရိယဿုဂ္ဂမနံ ပတိ။|
      block |ဒိဗ္ဗာ ဘက္ခါ ပါတုဘဝေယျုံ၊ ဆဋ္ဌမေတံ ဝရံ ဝရေ။|
    count |၂၂၉၉|
      block |ဒဒတော မေ န ခီယေထ၊ ဒတွာ နာနုတပေယျဟံ။|
      block |ဒဒံ စိတ္တံ ပသာဒေယျံ၊ သတ္တမေတံ ဝရံ ဝရေ။|
    count |၂၃၀၀|
      block |ဣတော ဝိမုစ္စမာနာဟံ၊ သဂ္ဂဂါမီ ဝိသေသဂူ။|
      block |အနိဝတ္တိ တတော အဿံ၊ အဋ္ဌမေတံ ဝရံ ဝရေ။|
    count |၂၃၀၁|
      block |တဿ တံ ဝစနံ သုတွာ၊ ဒေဝိန္ဒော ဧတဒဗြဝိ။|
      block |အစိရံ ဝတ တေ တတော၊ ပိတာ တံ ဒဋ္ဌုမေဿတိ။|
    count |၂၃၀၂|
      block |ဣဒံ ဝတွာန မဃဝါ၊ ဒေဝရာဇာ သုဇမ္ပတိ။|
      block |ဝေဿန္တရေ ဝရံ ဒတွာ၊ သဂ္ဂကာယံ အပက္ကမိ။|
    stand |သက္ကပဗ္ဗံ နာမ။|
  block |မဟာရာဇပဗ္ဗံ|
    count |၂၃၀၃|
      block |ကဿေတံ မုခမာဘာတိ၊ ဟေမံ ဝုတ္တတ္တမဂ္ဂိနာ။|
      block |နိက္ခံဝ ဇာတရူပဿ၊ ဥက္ကာမုခပဟံသိတံ။|
    count |၂၃၀၄|
      block |ဥဘော သဒိသပစ္စင်္ဂါ၊ ဥဘော သဒိသလက္ခဏာ။|
      block |ဇာလိဿ သဒိသော ဧကော၊ ဧကာ ကဏှာဇိနာ ယထာ။|
    count |၂၃၀၅|
      block |သီဟာ ဗိလာဝ နိက္ခန္တာ၊ ဥဘော သမ္ပတိရူပကာ။|
      block |ဇာတရူပမယာယေဝ၊ ဣမေ ဒိဿန္တိ ဒာရကာ။|
    count |၂၃၀၆|
      block |ကုတော နု ဘဝံ ဘာရဒွာဇ၊ ဣမေ အာနေသိ ဒာရကေ။|
      block |အဇ္ဇ ရဋ္ဌံ အနုပ္ပတ္တော၊ ကုဟိံ ဂစ္ဆသိ ဗြာဟ္မဏ။|
    count |၂၃၀၇|
      block |မယှံ တေ ဒာရကာ ဒေဝ၊ ဒိန္နာ ဝိတ္တေန သဉ္ဇယ။|
      block |အဇ္ဇ ပန္နရသာ ရတ္တိ၊ ယတော လဒ္ဓါ မေ ဒာရကာ။|
    count |၂၃၀၈|
      block |ကေန ဝါ ဝါစပေယျေန၊ သမ္မာဉာယေန သဒ္ဒဟေ။|
      block |ကော တေတံ ဒာနမဒဒာ၊ ပုတ္တကေ ဒာနမုတ္တမံ။|
    count |၂၃၀၉|
      block |ယော ယာစတံ ပတိဋ္ဌာသိ၊ ဘူတာနံ ဓရဏီရိဝ။|
      block |သော မေ ဝေဿန္တရော ရာဇာ၊ ပုတ္တေဒာသိ ဝနေ ဝသံ။|
    count |၂၃၁၀|
      block |ယော ယာစတံ ဂတီ အာသိ၊ သဝန္တီနံဝ သာဂရော။|
      block |သော မေ ဝေဿန္တရော ရာဇာ၊ ပုတ္တေဒာသိ ဝနေ ဝသံ။|
    count |၂၃၁၁|
      block |ဒုက္ကဋံ ဝတ ဘော ရညာ၊ သဒ္ဓေန ဃရမေသိနာ။|
      block |ကထံ နု ပုတ္တကေ ဒဇ္ဇာ၊ အရညေ အဝရုဒ္ဓကော။|
    count |၂၃၁၂|
      block |ဣမံ ဘောန္တော နိသာမေထ၊ ယာဝန္တေတ္ထ သမာဂတာ။|
      block |ကထံ ဝေဿန္တရော ရာဇာ၊ ပုတ္တေဒာသိ ဝနေ ဝသံ။|
    count |၂၃၁၃|
      block |ဒာသိံ ဒာသံ စ သော ဒဇ္ဇာ၊ အဿံ စဿတရီရထံ။|
      block |ဟတ္ထိဉ္စ ကုဉ္ဇရံ ဒဇ္ဇ၊ ကထံ သော ဒဇ္ဇ ဒာရကေ။|
    count |၂၃၁၄|
      block |ယဿ နဿ ဃရေ ဒာသော၊ အဿော စဿတရီရထော။|
      block |ဟတ္ထီ စ ကုဉ္ဇရော နာဂေါ၊ ကိံ သော ဒဇ္ဇာ ပိတာမဟ။|
    count |၂၃၁၅|
      block |ဒာနမဿ ပသံသာမ၊ န စ နိန္ဒာမ ပုတ္တကာ။|
      block |ကထံ နု ဟဒယံ အာသိ၊ တုမှေ ဒတွာ ဝနိဗ္ဗကေ။|
    count |၂၃၁၆|
      block |ဒုက္ခဿ ဟဒယံ အာသိ၊ အထော ဥဏှမ္ပိ ပဿသိ။|
      block |ရောဟိနီဟေဝ တမ္ဗက္ခီ၊ ပိတာ အဿူနိ ဝတ္တယိ။|
    count |၂၃၁၇|
      block |ယံ တံ ကဏှာဇိနာဝေါစ၊ အယံ မံ တာတ ဗြာဟ္မဏော။|
      block |လဋ္ဌိယာ ပဋိကောဋေတိ၊ ဃရေ ဇာတံဝ ဒာသိယံ။|
    count |၂၃၁၈|
      block |န စာယံ ဗြာဟ္မဏော တာတ၊ ဓမ္မိကာ ဟောန္တိ ဗြာဟ္မဏာ။|
      block |ယက္ခေါ ဗြာဟ္မဏဝဏ္ဏေန၊ ခါဒိတုံ တာတ နေတိ နော။|
      block |နီယမာနေ ပိသာစေန၊ ကိန္နု တာတ ဥဒိက္ခသိ။|
    count |၂၃၁၉|
      block |ရာဇပုတ္တီ စ ဝေါ မာတာ၊ ရာဇပုတ္တော စ ဝေါ ပိတာ။|
      block |ပုဗ္ဗေ မေ အင်္ဂမာရုယှ၊ ကိံ နု တိဋ္ဌထ အာရကာ။|
    count |၂၃၂၀|
      block |ရာဇပုတ္တီ စ နော မာတာ၊ ရာဇပုတ္တော စ နော ပိတာ။|
      block |ဒာသာ မယံ ဗြာဟ္မဏဿ၊ တသ္မာ တိဋ္ဌာမ အာရကာ။|
    count |၂၃၂၁|
      block |မာ သမ္မေဝံ အဝစုတ္ထ၊ ဍယှတေ ဟဒယံ မမ။|
      block |စိတကာယံဝ မေ ကာယော၊ အာသနေ န သုခံ လဘေ။|
    count |၂၃၂၂|
      block |မာ သမ္မေဝံ အဝစုတ္ထ၊ ဘိယျော သောကံ ဇနေထ မံ။|
      block |နိက္ကိဏိဿာမိ ဒဗ္ဗေန၊ န ဝေါ ဒာသာ ဘဝိဿထ။|
    count |၂၃၂၃|
      block |ကိမဂ္ဃိယဉှိ ဝေါ တာတ၊ ဗြာဟ္မဏဿ ပိတာ အဒာ။|
      block |ယထာဘူတံ မေ အက္ခါထ၊ ပဋိပါဒေန္တု ဗြာဟ္မဏံ။|
    count |၂၃၂၄|
      block |သဟဿဂ္ဃဉှိ မံ တာတ၊ ဗြာဟ္မဏဿ ပိတာ အဒာ။|
      block |အထ ကဏှာဇိနံ ကညံ၊ ဟတ္ထိနာ စ သတေန စ။|
    count |၂၃၂၅|
      block |ဥဋ္ဌေဟိ ကတ္တေ တရမာနော၊ ဗြာဟ္မဏဿ အဝါကရ။|
      block |ဒာသိသတံ ဒာသသတံ၊ ဂဝံ ဟတ္ထုသဘံ သတံ။|
      block |ဇာတရူပသဟဿဉ္စ၊ ပုတ္တာနံ ဒေဟိ နိက္ကယံ။|
    count |၂၃၂၆|
      block |တတော ကတ္တာ တရမာနော၊ ဗြာဟ္မဏဿ အဝါကရိ။|
      block |ဒာသိသတံ ဒာသသတံ၊ ဂဝံ ဟတ္ထုသဘံ သတံ။|
      block |ဇာတရူပသဟဿဉ္စ၊ ပုတ္တာနံဒာသိ နိက္ကယံ။|
    count |၂၃၂၇|
      block |နိက္ကိဏိတွာ နဟာပေတွာ၊ ဘောဇယိတွာန ဒာရကေ။|
      block |သမလင်္ကရိတွာ ဘဏ္ဍေန၊ ဥစ္ဆင်္ဂေ ဥပဝေသယုံ။|
    count |၂၃၂၈|
      block |သီသံ နှာတေ သုစိဝတ္ထေ၊ သဗ္ဗာဘရဏဘူသိတေ။|
      block |ရာဇာ အင်္ကေ ကရိတွာန၊ အယျကော ပရိပုစ္ဆထ။|
    count |၂၃၂၉|
      block |ကုဏ္ဍလေ ဃုသိတေ မာလေ၊ သဗ္ဗာဘရဏဘူသိတေ။|
      block |ရာဇာ အင်္ကေ ကရိတွာန၊ ဣဒံ ဝစနမဗြဝိ။|
    count |၂၃၃၀|
      block |ကစ္စိ ဥဘော အရောဂါ တေ၊ ဇာလိ မာတာပိတာ တဝ။|
      block |ကစ္စိ ဥဉ္ဆေန ယာပေထ၊ ကစ္စိ မူလဖလာ ဗဟူ။|
    count |၂၃၃၁|
      block |ကစ္စိ ဍံသာ မကသာ စ၊ အပ္ပမေဝ သရီသပါ။|
      block |ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။|
    count |၂၃၃၂|
      block |အထော ဥဘော အရောဂါ မေ၊ ဒေဝ မာတာပိတာ မမ။|
      block |အထော ဥဉ္ဆေန ယာပေန္တိ၊ အထော မူလဖလာ ဗဟူ။|
    count |၂၃၃၃|
      block |အထော ဍံသာ မကသာ စ၊ အပ္ပမေဝ သရီသပါ။|
      block |ဝနေ ဝါဠမိဂါကိဏ္ဏေ၊ ဟိံသာ နေသံ န ဝိဇ္ဇတိ။|
    count |၂၃၃၄|
      block |ခဏန္တာလုကလမ္ဗာနိ၊ ဗိလာနိ တက္ကလာနိ စ။|
      block |ကောလံ ဘလ္လာတကံ ဗေလ္လံ၊ သာ နော အာဟတွ ပေါသတိ။|
    count |၂၃၃၅|
      block |ယဉ္စေဝ သာ အာဟရတိ၊ ဝနမူလဖလဟာရိယာ။|
      block |တံ နော သဗ္ဗေ သမာဂန္တွာ၊ ရတ္တိံ ဘုဉ္ဇာမ နော ဒိဝါ။|
    count |၂၃၃၆|
      block |အမ္မာဝ နော ကိသာ ပဏ္ဍု၊ အာဟရန္တီ ဒုမပ္ဖလံ။|
      block |ဝါတာတပေန သုခုမာလီ၊ ပဒုမံ ဟတ္ထဂတာမိဝ။|
    count |၂၃၃၇|
      block |အမ္မာယ ပတနူကေသာ၊ ဝိစရန္တျာ ဗြဟာဝနေ။|
      block |ဝနေ ဝါဠမိဂါကိဏ္ဏေ၊ ခဂ္ဂဒီပိနိသေဝိတေ။|
    count |၂၃၃၈|
      block |ကေသေသု ဇဋံ ဗန္ဓိတွာ၊ ကစ္ဆေ ဇလ္လမဓာရယိ။|
      block |စမ္မဝါသီ ဆမာ သေတိ၊ ဇာတဝေဒံ နမဿတိ။|
    count |၂၃၃၉|
      block |ပုတ္တာ ပိယာ မနုဿာနံ၊ လောကသ္မိံ ဥဒပဇ္ဇိသုံ။|
      block |န ဟိ နူနမှာကံ အယျဿ၊ ပုတ္တေ သ္နေဟော အဇာယထ။|
    count |၂၃၄၀|
      block |ဒုက္ကဋဉ္စ ဟိ နော ပုတ္တ၊ ဘူနဟစ္စံ ကတံ မယာ။|
      block |ယောဟံ သိဝီနံ ဝစနာ၊ ပဗ္ဗာဇေသိမဒူသကံ။|
    count |၂၃၄၁|
      block |ယံ မေ ကိဉ္စိ ဣဓ အတ္ထိ၊ ဓနံ ဓညဉ္စ ဝိဇ္ဇတိ။|
      block |ဧတု ဝေဿန္တရော ရာဇာ၊ သိဝိရဋ္ဌေ ပသာသတု။|
    count |၂၃၄၂|
      block |န ဒေဝ မယှံ ဝစနာ၊ ဧဟိတိ သိဝိသုတ္တမော။|
      block |သယမေဝ ဒေဝေါ ဂန္တွာ၊ သိဉ္စ ဘောဂေဟိ အတြဇံ။|
    count |၂၃၄၃|
      block |တတော သေနာပတိံ ရာဇာ၊ သဇ္ဇယော အဇ္ဈဘာသထ။|
      block |ဟတ္ထီ အဿာ ရထာ ပတ္တီ၊ သေနာ သန္နာဟယန္တု နံ။|
      block |နေဂမာ စ မံ အနွေန္တု၊ ဗြာဟ္မဏာ စ ပုရောဟိတာ။|
    count |၂၃၄၄|
      block |တတော သဋ္ဌိသဟဿာနိ၊ ယောဓိနော စာရုဒဿနာ။|
      block |ခိပ္ပမာယန္တု သန္နဒ္ဓါ၊ နာနာဝဏ္ဏေဟိလင်္ကတာ။|
    count |၂၃၄၅|
      block |နီလဝတ္ထဓရာ နေကေ၊ ပီတာနေကေ နိဝါသိတာ။|
      block |အညေ လောဟိတဥဏှီသာ၊ သုဒ္ဓါနေကေ နိဝါသိတာ။|
      block |ခိပ္ပမာယန္တု သန္နဒ္ဓါ၊ နာနာဝဏ္ဏေဟိလင်္ကတာ။|
    count |၂၃၄၆|
      block |ဟိမဝါ ယထာ ဂန္ဓဓရော၊ ပဗ္ဗတော ဂန္ဓမာဒနော။|
      block |နာနာရုက္ခေဟိ သဉ္ဆန္နော၊ မဟာဘူတဂဏာလယော။|
    count |၂၃၄၇|
      block |ဩသဓေဟိ စ ဒိဗ္ဗေဟိ၊ ဒိသာ ဘာတိ ပဝါတိ စ။|
      block |ခိပ္ပမာယန္တု သန္နဒ္ဓါ၊ ဒိသာ ဘန္တု ပဝန္တု စ။|
    count |၂၃၄၈|
      block |တတော နာဂသဟဿာနိ၊ ယောဇယန္တု စတုဒ္ဒသ။|
      block |သုဝဏ္ဏကစ္ဆာ မာတင်္ဂါ၊ ဟေမကပ္ပနဝါသသာ။|
    count |၂၃၄၉|
      block |အာရူဠှာ ဂါမဏီယေဟိ၊ တောမရင်္ကုသပါဏိဘိ။|
      block |ခိပ္ပမာယန္တု သန္နဒ္ဓါ၊ ဟတ္ထိက္ခန္ဓေဟိ ဒဿိတာ။|
    count |၂၃၅၀|
      block |တတော အဿသဟဿာနိ၊ ယောဇယန္တု စတုဒ္ဒသ။|
      block |အာဇာနီယာဝ ဇာတိယာ၊ သိန္ဓဝါ သီဃဝါဟနာ။|
    count |၂၃၅၁|
      block |အာရူဠှာ ဂါမဏီယေဟိ၊ ဣလ္လိယာစာပဓာရိဘိ။|
      block |ခိပ္ပမာယန္တု သန္နဒ္ဓါ၊ အဿပိဋ္ဌေ အလင်္ကတာ။|
    count |၂၃၅၂|
      block |တတော ရထသဟဿာနိ၊ ယောဇယန္တု စတုဒ္ဒသ။|
      block |အယောသုကတနေမိယော၊ သုဝဏ္ဏစိတပက္ခရေ။|
    count |၂၃၅၃|
      block |အာရောပေန္တု ဓဇေ တတ္ထ၊ စမ္မာနိ ကဝစာနိ စ။|
      block |ဝိပ္ပါလေန္တု စ စာပါနိ၊ ဒဠှဓမ္မာ ပဟာရိနော။|
      block |ခိပ္ပမာယန္တု သန္နဒ္ဓါ၊ ရထေသု ရထဇီဝိနော။|
    count |၂၃၅၄|
      block |လာဇာဩလောပိယာ ပုပ္ဖာ၊ မာလာဂန္ဓဝိလေပနာ။|
      block |အဂ္ဃိယာနိ စ တိဋ္ဌန္တု၊ ယေန မဂ္ဂေန ဧဟိတိ။|
    count |၂၃၅၅|
      block |ဂါမေ ဂါမေ သတံ ကုမ္ဘာ၊ မေရယဿ သုရာယ စ။|
      block |မဂ္ဂမှိ ပတိတိဋ္ဌန္တု၊ ယေန မဂ္ဂေန ဧဟိတိ။|
    count |၂၃၅၆|
      block |မံသာ ပူဝါ သင်္ကုလိယော၊ ကုမ္မာသာ မစ္ဆသံယုတာ။|
      block |မဂ္ဂမှိ ပတိတိဋ္ဌန္တု၊ ယေန မဂ္ဂေန ဧဟိတိ။|
    count |၂၃၅၇|
      block |သပ္ပိ တေလံ ဒဓိ ခီရံ၊ ကင်္ဂုဗီဇာ ဗဟူ သုရာ။|
      block |မဂ္ဂမှိ ပတိတိဋ္ဌန္တု၊ ယေန မဂ္ဂေန ဧဟိတိ။|
    count |၂၃၅၈|
      block |အာဠာရိကာ စ သူဒာ စ၊ နဋနဋ္ဋကဂါယိနော။|
      block |ပါဏိဿရာ ကုမ္ဘထူဏိယော၊ မန္ဒကာ သောကဇ္ဈာယိကာ။|
    count |၂၃၅၉|
      block |အာဟညန္တု သဗ္ဗဝီဏာ၊ ဘေရိယော ဒိန္ဒိမာနိ စ။|
      block |ခရမုခါနိ ဓမေန္တု၊ နဒန္တု ဧကပေါက္ခရာ။|
    count |၂၃၆၀|
      block |မုဒိင်္ဂါ ပဏဝါ သင်္ခါ၊ ဂေါဓာ ပရိဝဒေန္တိကာ။|
      block |ဒိန္ဒိမာနိ စ ဟညန္တု၊ ကုတုမ္ပ ဒိန္ဒိမာနိ စ။|
    count |၂၃၆၁|
      block |သာ သေနာ မဟတီ အာသိ၊ ဥယျုတ္တာ သိဝိဝါဟိနီ။|
      block |ဇာလိနာ မဂ္ဂနာယေန၊ ဝင်္ကံ ပါယာသိ ပဗ္ဗတံ။|
    count |၂၃၆၂|
      block |ကောဉ္စံ နဒတိ မာတင်္ဂေါ၊ ကုဉ္ဇရော သဋ္ဌိဟာယနော။|
    block |ကစ္ဆာယ ဗဒ္ဓမာနာယ၊ ကောဉ္စံ နဒတိ ဝါရဏော။|
    count |၂၃၆၃|
      block |အာဇာနီယာ ဟသိယန္တိ၊ နေမိဃောသော အဇာယထ။|
      block |အဗ္ဘံ ရဇော အစ္ဆာဒေသိ၊ ဥယျုတ္တာ သိဝိဝါဟိနီ။|
    count |၂၃၆၄|
      block |သာ သေနာ မဟတီ အာသိ၊ ဥယျုတ္တာ ဟာရဟာရိနီ။|
      block |ဇာလိနာ မဂ္ဂနာယေန၊ ဝင်္ကံ ပါယာသိ ပဗ္ဗတံ။|
    count |၂၃၆၅|
      block |တေ ပါဝိံသု ဗြဟာရညံ၊ ဗဟုသာခံ မဟောဒကံ။|
      block |ပုပ္ဖရုက္ခေဟိ သဉ္ဆန္နံ၊ ဖလရုက္ခေဟိ စူဘယံ။|
    count |၂၃၆၆|
      block |တတ္ထ ဗိန္ဒုဿရာ ဝဂ္ဂူ၊ နာနာဝဏ္ဏာ ဗဟူ ဒိဇာ။|
      block |ကူဇန္တမုပကူဇန္တိ၊ ဥတုသမ္ပုပ္ဖိတေ ဒုမေ။|
    count |၂၃၆၇|
      block |တေ ဂန္တွာ ဒီဃမဒ္ဓါနံ၊ အဟောရတ္တာနမစ္စယေ။|
      block |ပဒေသံ တံ ဥပါဂစ္ဆုံ၊ ယတ္ထ ဝေဿန္တရော အဟု။|
    stand |မဟာရာဇပဗ္ဗံ နာမ။|
  block |ဆခတ္တိယကမ္မံ|
    count |၂၃၆၈|
      block |တေသံ သုတွာန နိဂ္ဃောသံ၊ ဘီတော ဝေဿန္တရော အဟု။|
      block |ပဗ္ဗတံ အဘိရုဟိတွာ၊ ဘီတော သေနံ ဥဒိက္ခတိ။|
    count |၂၃၆၉|
      block |ဣင်္ဃ မဒ္ဒိ နိသာမေဟိ၊ နိဂ္ဃောသော ယာဒိသော ဝနေ။|
      block |အာဇာနီယာ ဟသိယန္တိ၊ ဓဇဂ္ဂါနိ စ ဒိဿရေ။|
    count |၂၃၇၀|
      block |ဣမေ နူန အရညသ္မိံ၊ မိဂသင်္ဃာနိ လုဒ္ဒကာ။|
      block |ဝါဂုရာဟိ ပရိက္ခိပ္ပ၊ သောဗ္ဘံ ပါတေတွာ တာဝဒေ။|
      block |ဝိက္ကောသမာနာ တိဗ္ဗာဟိ၊ ဟန္တိ နေသံ ဝရံ ဝရံ။|
    count |၂၃၇၁|
      block |ယထာ မယံ အဒူသကာ၊ အရညေ အဝရုဒ္ဓကာ။|
      block |အမိတ္တဟတ္ထတ္တံ ဂတာ၊ ပဿ ဒုဗ္ဗလဃာတကံ။|
    count |၂၃၇၂|
      block |အမိတ္တာ နပ္ပသာဟေယျုံ၊ အဂ္ဂီဝ ဥဒကဏ္ဏဝေ။|
      block |တဒေဝ တွံ ဝိစိန္တေဟိ၊ အပိ သောတ္ထိ ဣတော သိယာ။|
    count |၂၃၇၃|
      block |တတော ဝေဿန္တရော ရာဇာ၊ ဩရောဟိတွာန ပဗ္ဗတာ။|
      block |နိသီဒိ ပဏ္ဏသာလာယံ၊ ဒဠှံ ကတွာန မာနသံ။|
    count |၂၃၇၄|
      block |နိဝတ္တယိတွာန ရထံ၊ ဝုဋ္ဌပေတွာန သေနိယော။|
      block |ဧကံ အရညေ ဝိဟရန္တံ၊ ပိတာ ပုတ္တံ ဥပါဂမိ။|
    count |၂၃၇၅|
      block |ဟတ္ထိက္ခန္ဓတော ဩရုယှ၊ ဧကံသော ပဉ္ဇလီကတော။|
      block |ပရိကိဏ္ဏော အမစ္စေဟိ၊ ပုတ္တံ သိဉ္စိတုမာဂမိ။|
    count |၂၃၇၆|
      block |တတ္ထဒ္ဒသ ကုမာရံ သော၊ ရမ္မရူပံ သမာဟိတံ။|
      block |နိသိန္နံ ပဏ္ဏသာလာယံ၊ ဈာယန္တံ အကုတောဘယံ။|
    count |၂၃၇၇|
      block |တဉ္စ ဒိသွာန အာယန္တံ၊ ပိတရံ ပုတ္တဂိဒ္ဓိနံ။|
      block |ဝေဿန္တရော စ မဒ္ဒီ စ၊ ပစ္စုဂ္ဂန္တွာ အဝန္ဒိသုံ။|
    count |၂၃၇၈|
      block |မဒ္ဒီ စ သိရသာ ပါဒေ၊ သသုရဿာဘိဝါဒယိ။|
      block |မဒ္ဒီ အဟဉှိ တေ ဒေဝ၊ ပါဒေ ဝန္ဒာမိ တေ သုဏှာ။|
      block |တေသု တတ္ထ ပလိသဇ္ဇ၊ ပါဏိနာ ပရိမဇ္ဇထ။|
    count |၂၃၇၉|
      block |ကစ္စိ ဝေါ ကုသလံ ပုတ္တ၊ ကစ္စိ ပုတ္တ အနာမယံ။|
      block |ကစ္စိ ဥဉ္ဆေန ယာပေထ၊ ကစ္စိ မူလဖလာ ဗဟူ။|
    count |၂၃၈၀|
      block |ကစ္စိ ဍံသာ မကသာ စ၊ အပ္ပမေဝ သရီသပါ။|
      block |ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။|
    count |၂၃၈၁|
      block |အတ္ထိ နော ဇီဝိကာ ဒေဝ၊ သာ စ ယာဒိသကီဒိသာ။|
      block |ကသိရာ ဇီဝိကာ ဟောမ၊ ဥဉ္ဆာစရိယာယ ဇီဝိတံ။|
    count |၂၃၈၂|
      block |အနိဒ္ဓိနံ မဟာရာဇ၊ ဒမေတဿံဝ သာရထိ။|
      block |တျမှာ အနိဒ္ဓိကာ ဒန္တာ၊ အသမိဒ္ဓိ ဒမေတိ နော။|
    count |၂၃၈၃|
      block |အပိ နော ကိသာနိ မံသာနိ၊ ပိတု မာတု အဒဿနာ။|
      block |အဝရုဒ္ဓါနံ မဟာရာဇ၊ အရညေ ဇီဝသောကိနံ။|
    count |၂၃၈၄|
      block |ယေပိ တေ သိဝိသေဋ္ဌဿ၊ ဒာယာဒာပတ္တမာနသာ။|
      block |ဇာလီ ကဏှာဇိနာ စုဘော၊ ဗြာဟ္မဏဿ ဝသာနုဂါ။|
      block |အစ္စာယိကဿ လုဒ္ဒဿ၊ ယော နေ ဂါဝေါဝ သုမ္ဘတိ။|
    count |၂၃၈၅|
      block |တေ ရာဇပုတ္တိယာ ပုတ္တေ၊ ယဒိ ဇာနာထ သံသထ။|
      block |ပရိယာပုဏာထ နော ခိပ္ပံ၊ သပ္ပဒဋ္ဌံဝ မာဏဝံ။|
    count |၂၃၈၆|
      block |ဥဘော ကုမာရာ နိက္ကီတာ၊ ဇာလီ ကဏှာဇိနာ စုဘော။|
      block |ဗြာဟ္မဏဿ ဓနံ ဒတွာ၊ ပုတ္တ မာ ဘာယိ အဿသ။|
    count |၂၃၈၇|
      block |ကစ္စိ နု တာတ ကုသလံ၊ ကစ္စိ တာတ အနာမယံ။|
      block |ကစ္စိ နု တာတ မေ မာတု၊ စက္ခု န ပရိဟာယတိ။|
    count |၂၃၈၈|
      block |ကုသလဉ္စေဝ မေ ပုတ္တ၊ အထော ပုတ္တ အနာမယံ။|
      block |အထော စ ပုတ္တ တေ မာတု၊ စက္ခု န ပရိဟာယတိ။|
    count |၂၃၈၉|
      block |ကစ္စိ အရောဂံ ယောဂ္ဂံ တေ၊ ကစ္စိ ဝဟတိ ဝါဟနံ။|
      block |ကစ္စိ ဖီတော ဇနပဒော၊ ကစ္စိ ဝုဋ္ဌိ န ဆိဇ္ဇတိ။|
    count |၂၃၉၀|
      block |အထော အရောဂံ ယောဂ္ဂံ မေ၊ အထော ဝဟတိ ဝါဟနံ။|
      block |အထော ဖီတော ဇနပဒော၊ အထော ဝုဋ္ဌိ န ဆိဇ္ဇတိ။|
    count |၂၃၉၁|
      block |ဣစ္စေဝံ မန္တယန္တာနံ၊ မာတာ နေသံ အဒိဿထ။|
      block |ရာဇပုတ္တီ ဂိရိဒွာရေ၊ ပတ္တိကာ အနုပါဟနာ။|
    count |၂၃၉၂|
      block |တဉ္စ ဒိသွာန အာယန္တံ၊ မာတရံ ပုတ္တဂိဒ္ဓိနိံ။|
      block |ဝေဿန္တရော စ မဒ္ဒီ စ၊ ပစ္စုဂ္ဂန္တွာ အဝန္ဒိသုံ။|
    count |၂၃၉၃|
      block |မဒ္ဒီ စ သိရသာ ပါဒေ၊ သဿုယာ အဘိဝါဒယိ။|
      block |မဒ္ဒီ အဟဉှိ တေ အယျေ၊ ပါဒေ ဝန္ဒာမိ တေ သုဏှာ။|
    count |၂၃၉၄|
      block |မဒ္ဒိဉ္စ ပုတ္တကာ ဒိသွာ၊ ဒူရတော သောတ္ထိမာဂတာ။|
      block |ကန္ဒန္တာ မဘိဓာဝိံသု၊ ဝစ္ဆဗာလာဝ မာတရံ။|
    count |၂၃၉၅|
      block |မဒ္ဒီ စ ပုတ္တကေ ဒိသွာ၊ ဒူရတော သောတ္ထိမာဂတေ။|
      block |ဝါရုဏီဝ ပဝေဓေန္တီ၊ ထနဓာရာဘိသိဉ္စထ။|
    count |၂၃၉၆|
      block |သမာဂတာနံ ဉာတီနံ၊ မဟာဃောသော အဇာယထ။|
      block |ပဗ္ဗတာ သမနာဒိံသု၊ မဟီ ပကမ္ပိတာ အဟု။|
    count |၂၃၉၇|
      block |ဝုဋ္ဌိဓာရံ ပဝတ္တေန္တော၊ ဒေဝေါ ပါဝဿိ တာဝဒေ။|
      block |အထ ဝေဿန္တရော ရာဇာ၊ ဉာတီဟိ သမဂစ္ဆထ။|
    count |၂၃၉၈|
      block |နတ္တာရော သုဏိသာ ပုတ္တော၊ ရာဇာ ဒေဝီ စ ဧကတော။|
      block |ယဒာ သမာဂတာ အာသုံ၊ တဒာသိ လောမဟံသနံ။|
    count |၂၃၉၉|
      block |ပဉ္ဇလိကာ တဿ ယာစန္တိ၊ ရောဒန္တာ ဘေရဝေ ဝနေ။|
      block |ဝေဿန္တရဉ္စ မဒ္ဒိဉ္စ၊ သဗ္ဗေ ရဋ္ဌာ သမာဂတာ။|
      block |တွံ နောသိ ဣဿရော ရာဇာ၊ ရဇ္ဇံ ကာရေထ နော ဥဘော။|
    stand |ဆခတ္တိယကမ္မံ နာမ။|
    count |၂၄၀၀|
      block |ဓမ္မေန ရဇ္ဇံ ကာရေန္တံ၊ ရဋ္ဌာ ပဗ္ဗာဇယိတ္ထ မံ။|
      block |တွဉ္စ ဇာနပဒာ စေဝ၊ နေဂမာ စ သမာဂတာ။|
    count |၂၄၀၁|
      block |ဒုက္ကဋဉ္စ ဟိ နော ပုတ္တ၊ ဘူနဟစ္စံ ကတံ မယာ။|
      block |ယောဟံ သိဝီနံ ဝစနာ၊ ပဗ္ဗာဇေသိမဒူသကံ။|
    count |၂၄၀၂|
      block |ယေန ကေနစိ ဝဏ္ဏေန၊ ပိတု ဒုက္ခံ ဥဒဗ္ဗဟေ။|
      block |မာတု ဘဂိနိယာ စာပိ၊ အပိ ပါဏေဟိ အတ္တနော။|
    count |၂၄၀၃|
      block |တတော ဝေဿန္တရော ရာဇာ၊ ရဇောဇလ္လံ ပဝါဟယိ။|
      block |ရဇောဇလ္လံ ပဝါဟေတွာ၊ သင်္ခဝဏ္ဏံ အဓာရယိ။|
    count |၂၄၀၄|
      block |သီသံ နှာတော သုစိဝတ္ထော၊ သဗ္ဗာဘရဏဘူသိတော။|
      block |ပစ္စယံ နာဂမာရုယှ၊ ခဂ္ဂံ ဗန္ဓိ ပရန္တပံ။|
    count |၂၄၀၅|
      block |တတော သဋ္ဌိသဟဿာနိ၊ ယောဓိနော စာရုဒဿနာ။|
      block |သဟဇာတာ ပကိရိံသု၊ နန္ဒယန္တာ ရထေသဘံ။|
    count |၂၄၀၆|
      block |တတော မဒ္ဒိမ္ပိ နှာပေသုံ၊ သိဝိကညာ သမာဂတာ။|
      block |ဝေဿန္တရော တံ ပါလေတု၊ ဇာလီ ကဏှာဇိနာ စုဘော။|
      block |အထောပိ တံ မဟာရာဇာ၊ သဉ္ဇယော အဘိရက္ခတု။|
    count |၂၄၀၇|
      block |ဣဒဉ္စ ပစ္စယံ လဒ္ဓါ၊ ပုဗ္ဗေ သံက္လေသမတ္တနော။|
      block |အာနန္ဒိယံ အာစရိံသု၊ ရမဏီယေ ဂိရိဗ္ဗဇေ။|
    count |၂၄၀၈|
      block |ဣဒဉ္စ ပစ္စယံ လဒ္ဓါ၊ ပုဗ္ဗေ သံက္လေသမတ္တနော။|
      block |အာနန္ဒိ ဝိတ္တာ သုမနာ၊ ပုတ္တေ သင်္ဂမ္မ လက္ခဏာ။|
    count |၂၄၀၉|
      block |ဣဒဉ္စ ပစ္စယံ လဒ္ဓါ၊ ပုဗ္ဗေ သံက္လေသမတ္တနော။|
      block |အာနန္ဒိ ဝိတ္တာ ပတီတာ၊ သဟ ပုတ္တေဟိ လက္ခဏာ။|
    count |၂၄၁၀|
      block |ဧကဘတ္တာ ပုရေ အာသိံ၊ နိစ္စံ ထဏ္ဍိလသာယိနီ။|
      block |ဣတိ မေတံ ဝတံ အာသိ၊ တုမှံ ကာမာ ဟိ ပုတ္တကာ။|
    count |၂၄၁၁|
      block |တံ မေ ဝတံ သမိဒ္ဓဇ္ဇ၊ တုမှေ သင်္ဂမ္မ ပုတ္တကာ။|
      block |မာတုဇမ္ပိ တံ ပါလေတု၊ ပိတုဇမ္ပိ စ ပုတ္တက။|
      block |အထောပိ တံ မဟာရာဇာ၊ သဉ္ဇယော အဘိရက္ခတု။|
    count |၂၄၁၂|
      block |ယံ ကိဉ္စိတ္ထိ ကတံ ပုညံ၊ မယှဉ္စေဝ ပိတုစ္စ တေ။|
      block |သဗ္ဗေန တေန ကုသလေန၊ အဇရော အမရော ဘဝ။|
    count |၂၄၁၃|
      block |ကပ္ပါသိကဉ္စ ကောသေယျံ၊ ခေါမကောဋုမ္ဗရာနိ စ။|
      block |သဿု သုဏှာယ ပါဟေသိ၊ ယေဟိ မဒ္ဒီ အသောဘထ။|
    count |၂၄၁၄|
      block |တတော ဟေမဉ္စ ကာယူရံ၊ ဂီဝေယျံ ရတနာမယံ။|
      block |သဿု သုဏှာယ ပါဟေသိ၊ ယေဟိ မဒ္ဒီ အသောဘထ။|
    count |၂၄၁၅|
      block |တတော ဟေမဉ္စ ကာယူရံ၊ အင်္ဂဒံ မဏိမေခလံ။|
      block |သဿု သုဏှာယ ပါဟေသိ၊ ယေဟိ မဒ္ဒီ အသောဘထ။|
    count |၂၄၁၆|
      block |ဥဏ္ဏတံ မုခဖုလ္လဉ္စ၊ နာနာရတ္တေ စ မာဏိကေ။|
      block |သဿု သုဏှာယ ပါဟေသိ၊ ယေဟိ မဒ္ဒီ အသောဘထ။|
    count |၂၄၁၇|
      block |ဥဂ္ဂတ္ထနံ ဂိင်္ဂမကံ၊ မေခလံ ပါဋိပါဒကံ။|
      block |သဿု သုဏှာယ ပါဟေသိ၊ ယေဟိ မဒ္ဒီ အသောဘထ။|
    count |၂၄၁၈|
      block |သုတ္တဉ္စ သုတ္တဝဇ္ဇဉ္စ၊ ဥပနိဇ္ဈာယ သေယျသိ။|
      block |အသောဘထ ရာဇပုတ္တီ၊ ဒေဝကညာဝ နန္ဒနေ။|
    count |၂၄၁၉|
      block |သီသံ နှာတာ သုစိဝတ္ထာ၊ သဗ္ဗာလင်္ကာရဘူသိတာ။|
      block |အသောဘထ ရာဇပုတ္တီ၊ တာဝတိံသေဝ အစ္ဆရာ။|
    count |၂၄၂၀|
      block |ကဒလီဝ ဝါတစ္ဆုပိတာ၊ ဇာတာ စိတ္တလတာဝနေ။|
      block |ဒန္တာဝရဏသမ္ပန္နာ၊ ရာဇပုတ္တီ အသောဘထ။|
    count |၂၄၂၁|
      block |သကုဏီ မာနုသိနီဝ၊ ဇာတာ စိတ္တပတ္တာ ပတီ။|
      block |နိဂြောဓပက္ကဗိမ္ဗောဋ္ဌီ၊ ရာဇပုတ္တီ အသောဘထ။|
    count |၂၄၂၂|
      block |တဿာ စ နာဂမာနေသုံ၊ နာတိဗဒ္ဓံဝ ကုဉ္ဇရံ။|
      block |သတ္တိက္ခမံ သရက္ခမံ၊ ဤသာဒန္တံ ဥရူဠှဝံ။|
    count |၂၄၂၃|
      block |သာ မဒ္ဒီ နာဂမာရုဟိ၊ နာတိဗဒ္ဓံဝ ကုဉ္ဇရံ။|
      block |သတ္တိက္ခမံ သရက္ခမံ၊ ဤသာဒန္တံ ဥရူဠှဝံ။|
    count |၂၄၂၄|
      block |သဗ္ဗမှိ တံအရညမှိ၊ ယာဝန္တေတ္ထ မိဂါ အဟုံ။|
      block |ဝေဿန္တရဿ တေဇေန၊ နညမညံ ဝိဟေဌယုံ။|
    count |၂၄၂၅|
      block |သဗ္ဗမှိ တံအရညမှိ၊ ယာဝန္တေတ္ထ ဒိဇာ အဟုံ။|
      block |ဝေဿန္တရဿ တေဇေန၊ နညမညံ ဝိဟေဌယုံ။|
    count |၂၄၂၆|
      block |သဗ္ဗမှိ တံအရညမှိ၊ ယာဝန္တေတ္ထ မိဂါ အဟုံ။|
      block |ဧကဇ္ဈံ သန္နိပါတိံသု၊ ဝေဿန္တရေ ပယာတမှိ။|
      block |သိဝီနံ ရဋ္ဌဝဍ္ဎနေ။|
    count |၂၄၂၇|
      block |သဗ္ဗမှိ တံအရညမှိ၊ ယာဝန္တေတ္ထ ဒိဇာ အဟုံ။|
      block |ဧကဇ္ဈံ သန္နိပါတိံသု၊ ဝေဿန္တရေ ပယာတမှိ။|
      block |သိဝီနံ ရဋ္ဌဝဍ္ဎနေ။|
    count |၂၄၂၈|
      block |သဗ္ဗမှိ တံအရညမှိ၊ ယာဝန္တေတ္ထ မိဂါ အဟုံ။|
      block |နာဿု မဉ္ဇူ နိကူဇိံသု၊ ဝေဿန္တရေ ပယာတမှိ။|
      block |သိဝီနံ ရဋ္ဌဝဍ္ဎနေ။|
    count |၂၄၂၉|
      block |သဗ္ဗမှိ တံအရညမှိ၊ ယာဝန္တေတ္ထ ဒိဇာ အဟုံ။|
      block |နာဿု မဉ္ဇူ နိကူဇိံသု၊ ဝေဿန္တရေ ပယာတမှိ။|
      block |သိဝီနံ ရဋ္ဌဝဍ္ဎနေ။|
    count |၂၄၃၀|
      block |ပဋိယတ္တော ရာဇမဂ္ဂေါ၊ ဝိစိတ္တော ပုပ္ဖသန္ထတော။|
      block |ဝသိ ဝေဿန္တရော ယတ္ထ၊ ယာဝတာဝ ဇေတုတ္တရာ။|
    count |၂၄၃၁|
      block |တတော သဋ္ဌိသဟဿာနိ၊ ယောဓိနော စာရုဒဿနာ။|
      block |သမန္တာ ပရိကိရိံသု၊ ဝေဿန္တရေ ပယာတမှိ။|
      block |သိဝီနံ ရဋ္ဌဝဍ္ဎနေ။|
    count |၂၄၃၂|
      block |ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။|
      block |သမန္တာ ပရိကိရိံသု၊ ဝေဿန္တရေ ပယာတမှိ။|
      block |သိဝီနံ ရဋ္ဌဝဍ္ဎနေ။|
    count |၂၄၃၃|
      block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
      block |သမန္တာ ပရိကိရိံသု၊ ဝေဿန္တရေ ပယာတမှိ။|
      block |သိဝီနံ ရဋ္ဌဝဍ္ဎနေ။|
    count |၂၄၃၄|
      block |သမာဂတာ ဇာနပဒာ၊ နေဂမာ စ သမာဂတာ။|
      block |သမန္တာ ပရိကိရိံသု၊ ဝေဿန္တရေ ပယာတမှိ။|
      block |သိဝီနံ ရဋ္ဌဝဍ္ဎနေ။|
    count |၂၄၃၅|
      block |ကရောဋိယာ စမ္မဓရာ၊ ဣလ္လီဟတ္ထာ သုဝမ္မိနော။|
      block |ပုရတော ပဋိပဇ္ဇိံသု၊ ဝေဿန္တရေ ပယာတမှိ။|
      block |သိဝီနံ ရဋ္ဌဝဍ္ဎနေ။|
    count |၂၄၃၆|
      block |တေ ပါဝိသုံ ပုရံ ရမ္မံ၊ မဟာပါကာရတောရဏံ။|
      block |ဥပေတံ အန္နပါနေဟိ၊ နစ္စဂီတေဟိ စူဘယံ။|
    count |၂၄၃၇|
      block |ဝိတ္တာ ဇာနပဒာ အာသုံ၊ နေဂမာ စ သမာဂတာ။|
      block |အနုပ္ပတ္တေ ကုမာရမှိ၊ သိဝီနံ ရဋ္ဌဝဍ္ဎနေ။|
    count |၂၄၃၈|
      block |စေလုက္ခေပေါ အဝတ္တိတ္ထ၊ အာဂတေ ဓနဒာယကေ။|
      block |နန္ဒိံ ပဝေသိ နဂရေ၊ ဗန္ဓနာ မောက္ခေါ အဃောသထ။|
    count |၂၄၃၉|
      block |ဇာတရူပမယံ ဝဿံ၊ ဒေဝေါ ပါဝဿိ တာဝဒေ။|
      block |ဝေဿန္တရေ ပဝိဋ္ဌမှိ၊ သိဝီနံ ရဋ္ဌဝဍ္ဎနေ။|
    count |၂၄၄၀|
      block |တတော ဝေဿန္တရော ရာဇာ၊ ဒာနံ ဒတွာန ခတ္တိယော။|
      block |ကာယဿ ဘေဒာ သပ္ပညော၊ သဂ္ဂံ သော ဥပပဇ္ဇထာတိ။|
    stand |ဝေဿန္တရဇာတကံ ဒသမံ။|
    stand |မဟာနိပါတ နိဋ္ဌိတာ။|
    stand |ဇာတကပါဠိ နိဋ္ဌိတာ။|
