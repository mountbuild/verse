block |၄၀။ ပိလိန္ဒဝစ္ဆဝဂ္ဂေါ|
  block |၁။ ပိလိန္ဒဝစ္ဆတ္ထေရအပဒာနံ|
    count |၁|
      block |နဂရေ ဟံသဝတိယာ၊ အာသိံ ဒောဝါရိကော အဟံ။|
      block |အက္ခေါဘံ အမိတံ ဘောဂံ၊ ဃရေ သန္နိစိတံ မမ။|
    count |၂|
      block |ရဟောဂတော နိသီဒိတွာ၊ ပဟံသိတွာန မာနသံ။|
      block |နိသဇ္ဇ ပါသာဒဝရေ၊ ဧဝံ စိန္တေသဟံ တဒာ။|
    stand |စိန္တနာကာရော|
    count |၃|
      block |ဗဟူ မေဓိဂတာ ဘောဂါ၊ ဖီတံ အန္တေပုရံ မမ။|
      block |ရာဇာပိ သန္နိမန္တေသိ၊ အာနန္ဒော ပထဝိဿရော။|
    count |၄|
      block |အယဉ္စ ဗုဒ္ဓေါ ဥပ္ပန္နော၊ အဓိစ္စုပ္ပတ္တိကော မုနိ။|
      block |သံဝိဇ္ဇန္တိ စ မေ ဘောဂါ၊ ဒာနံ ဒဿာမိ သတ္ထုနော။|
    count |၅|
      block |ပဒုမေန ရာဇပုတ္တေန၊ ဒိန္နံ ဒာနဝရံ ဇိနေ။|
      block |ဟတ္ထိနာဂေ စ ပလ္လင်္ကေ၊ အပဿေနဉ္စနပ္ပကံ။|
    count |၆|
      block |အဟမ္ပိ ဒာနံ ဒဿာမိ၊ သင်္ဃေ ဂဏဝရုတ္တမေ။|
      block |အဒိန္နပုဗ္ဗမညေသံ၊ ဘဝိဿံ အာဒိကမ္မိကော။|
    count |၇|
      block |စိန္တေတွာဟံ ဗဟုဝိဓံ၊ ယာဂေ ယဿ သုခံဖလံ။|
      block |ပရိက္ခါရဒာနမဒ္ဒက္ခိံ၊ မမ သင်္ကပ္ပပူရဏံ။|
    count |၈|
      block |ပရိက္ခါရာနိ ဒဿာမိ၊ သင်္ဃေ ဂဏဝရုတ္တမေ။|
      block |အဒိန္နပုဗ္ဗမညေသံ၊ ဘဝိဿံ အာဒိကမ္မိကော။|
    stand |ဒာနဝတ္ထုသမ္ပါဒနံ|
    count |၉|
      block |နဠကာရေ ဥပါဂမ္မ၊ ဆတ္တံ ကာရေသိ တာဝဒေ။|
      block |ဆတ္တသတသဟဿာနိ၊ ဧကတော သန္နိပါတယိံ။|
    count |၁၀|
      block |ဒုဿသတသဟဿာနိ၊ ဧကတော သန္နိပါတယိံ။|
      block |ပတ္တသတသဟဿာနိ၊ ဧကတော သန္နိပါတယိံ။|
    count |၁၁|
      block |ဝါသိယော သတ္ထကေ စာပိ၊ သူစိယော နခဆေဒနေ။|
      block |ဟေဋ္ဌာဆတ္တေ ဌပါပေသိံ၊ ကာရေတွာ တဒနုစ္ဆဝေ။|
    count |၁၂|
      block |ဝိဓူပနေ တာလဝဏ္ဋေ၊ မောရဟတ္ထေ စ စာမရေ။|
      block |ပရိဿာဝနေ တေလဓာရေ၊ ကာရယိံ တဒနုစ္ဆဝေ။|
    count |၁၃|
      block |သူစိဃရေ အံသဗဒ္ဓေ၊ အထောပိ ကာယဗန္ဓနေ။|
      block |အာဓာရကေ စ သုကတေ၊ ကာရယိံ တဒနုစ္ဆဝေ။|
    count |၁၄|
      block |ပရိဘောဂဘာဇနေ စ၊ အထောပိ လောဟထာလကေ။|
      block |ဘေသဇ္ဇေ ပူရယိတွာန၊ ဟေဋ္ဌာဆတ္တေ ဌပေသဟံ။|
    count |၁၅|
      block |ဝစံ ဥသီရံ လဋ္ဌိမဓုံ၊ ပိပ္ဖလီ မရိစာနိ စ။|
      block |ဟရီတကိံ သိင်္ဂီဝေရံ၊ သဗ္ဗံ ပူရေသိ ဘာဇနေ။|
    count |၁၆|
      block |ဥပါဟနာ ပါဒုကာယော၊ အထော ဥဒကပုဉ္ဆနေ။|
      block |ကတ္တရဒဏ္ဍေ သုကတေ၊ ကာရယိံ တဒနုစ္ဆဝေ။|
    count |၁၇|
      block |ဩသဓဉ္ဇနနာဠီ စ၊ သလာကာ ဓမ္မကုတ္တရာ။|
      block |ကုဉ္စိကာ ပဉ္စဝဏ္ဏေဟိ၊ သိဗ္ဗိတေ ကုဉ္စိကာဃရေ။|
    count |၁၈|
      block |အာယောဂေ ဓူမနေတ္တေ စ၊ အထောပိ ဒီပဓာရကေ။|
      block |တုမ္ဗကေ စ ကရဏ္ဍေ စ၊ ကာရယိံ တဒနုစ္ဆဝေ။|
    count |၁၉|
      block |သဏ္ဍာသေ ပိပ္ဖလေ စေဝ၊ အထောပိ မလဟာရကေ။|
      block |ဘေသဇ္ဇထဝိကေ စေဝ၊ ကာရယိံ တဒနုစ္ဆဝေ။|
    count |၂၀|
      block |အာသန္ဒိယော ပီဌကေ စ၊ ပလ္လင်္ကေ စတုရောမယေ။|
      block |တဒနုစ္ဆဝေ ကာရယိတွာ၊ ဟေဋ္ဌာဆတ္တေ ဌပေသဟံ။|
    count |၂၁|
      block |ဥဏ္ဏာဘိသီ တူလဘိသီ၊ အထောပိ ပီဌိကာဘိသီ။|
      block |ဗိမ္ဗောဟနေ စ သုကတေ၊ ကာရယိံ တဒနုစ္ဆဝေ။|
    count |၂၂|
      block |ကုရုဝိန္ဒေ မဓုသိတ္ထေ၊ တေလံ ဟတ္ထပ္ပတာပကံ။|
      block |သိပါဋိဖလကေ သုစီ၊ မဉ္စံ အတ္ထရဏေန စ။|
    count |၂၃|
      block |သေနာသနေ ပါဒပုဉ္ဆေ၊ သယနာသနဒဏ္ဍကေ။|
      block |ဒန္တပေါဏေ စ အာဋလီ၊ သီသာလေပနဂန္ဓကေ။|
    count |၂၄|
      block |အရဏီ ဖလပီဌေ စ၊ ပတ္တပိဓာနထာလကေ။|
      block |ဥဒကဿ ကဋစ္ဆူ စ၊ စုဏ္ဏကံ ရဇနမ္ဗဏံ။|
    count |၂၅|
      block |သမ္မဇ္ဇနံ ဥဒပတ္တံ၊ တထာ ဝဿိကသာဋိကံ။|
      block |နိသီဒနံ ကဏ္ဍုစ္ဆာဒိ၊ အထ အန္တရဝါသကံ။|
    count |၂၆|
      block |ဥတ္တရာသင်္ဂသင်္ဃာဋီ၊ နတ္ထုကံ မုခသောဓနံ။|
      block |ဗိဠင်္ဂလောဏံ ပဟူတဉ္စ၊ မဓုဉ္စ ဒဓိပါနကံ။|
    count |၂၇|
      block |ဓူပံ သိတ္ထံ ပိလောတိဉ္စ၊ မုခပုဉ္ဆနသုတ္တကံ။|
      block |ဒာတဗ္ဗံ နာမ ယံ အတ္ထိ၊ ယဉ္စ ကပ္ပတိ သတ္ထုနော။|
    count |၂၈|
      block |သဗ္ဗမေတံ သမာနေတွာ၊ အာနန္ဒံ ဥပသင်္ကမိံ။|
      block |ဥပသင်္ကမ္မ ရာဇာနံ၊ ဇနေတာရံ မဟေသိနော။|
      block |သိရသာ အဘိဝါဒေတွာ၊ ဣဒံ ဝစနမဗြဝိံ။|
    stand |ဒာနောကာသယာစနာ|
    count |၂၉|
      block |ဧကတော ဇာတသံဝဒ္ဓါ၊ ဥဘိန္နံ ဧကတော မနံ။|
      block |သာဓာရဏာ သုခဒုက္ခေ၊ ဥဘော စ အနုဝတ္တကာ။|
    count |၃၀|
      block |အတ္ထိ စေတသိကံ ဒုက္ခံ၊ တဝါဓေယျံ အရိန္ဒမ။|
      block |ယဒိ သက္ကောသိ တံ ဒုက္ခံ၊ ဝိနောဒေယျာသိ ခတ္တိယ။|
    count |၃၁|
      block |တဝ ဒုက္ခံ မမ ဒုက္ခံ၊ ဥဘိန္နံ ဧကတော မနော။|
      block |နိဋ္ဌိတန္တိ ဝိဇာနာဟိ၊ မမာဓေယျံ သစေ တုဝံ။|
    count |၃၂|
      block |ဇာနာဟိ ခေါ မဟာရာဇ၊ ဒုက္ခံ မေ ဒုဗ္ဗိနောဒယံ။|
      block |ပဟု သမာနော ဂဇ္ဇသု၊ ဧကံ တေ ဒုစ္စဇံ ဝရံ။|
    count |၃၃|
      block |ယာဝတာ ဝိဇိတေ အတ္ထိ၊ ယာဝတာ မမ ဇီဝိတံ။|
      block |ဧတေဟိ ယဒိ တေ အတ္ထော၊ ဒဿာမိ အဝိကမ္ပိတော။|
    count |၃၄|
      block |ဂဇ္ဇိတံ ခေါ တယာ ဒေဝ၊ မိစ္ဆာ တံ ဗဟု ဂဇ္ဇိတံ။|
      block |ဇာနိဿာမိ တုဝံ အဇ္ဇ၊ သဗ္ဗဓမ္မေ ပတိဋ္ဌိတံ။|
    count |၃၅|
      block |အတိဗာဠှံ နိပီဠေသိ၊ ဒဒမာနဿ မေ သတော။|
      block |ကိံ တေ မေ ပီဠိတေနတ္ထော၊ ပတ္ထိတံ တေ ကထေဟိ မေ။|
    count |၃၆|
      block |ဣစ္ဆာမဟံ မဟာရာဇ၊ ဗုဒ္ဓသေဋ္ဌံ အနုတ္တရံ။|
      block |ဘောဇယိဿာမိ သမ္ဗုဒ္ဓံ၊ ဝဇ္ဇံ မေ မာဟု ဇီဝိတံ။|
    count |၃၇|
      block |အညံ တေဟံ ဝရံ ဒမ္မိ၊ မာ ယာစိတ္ထော တထာဂတံ။|
      block |အဒေယျော ကဿစိ ဗုဒ္ဓေါ၊ မဏိ ဇောတိရသော ယထာ။|
    count |၃၈|
      block |နနု တေ ဂဇ္ဇိတံ ဒေဝ၊ ယာဝ ဇီဝိတမတ္တနော။|
      block |ဇီဝိတံ ဒဒမာနေန၊ ယုတ္တံ ဒာတုံ တထာဂတံ။|
    count |၃၉|
      block |ဌပနီယော မဟာဝီရော၊ အဒေယျော ကဿစိ ဇိနော။|
      block |န မေ ပဋိဿုတော ဗုဒ္ဓေါ၊ ဝရဿု အမိတံ ဓနံ။|
    count |၄၀|
      block |ဝိနိစ္ဆယံ ပါပုဏာမ၊ ပုစ္ဆိဿာမ ဝိနိစ္ဆယေ။|
      block |ယထာသဏ္ဌံ ကထေဿန္တိ၊ ပဋိပုစ္ဆာမ တံ တထာ။|
    count |၄၁|
      block |ရညော ဟတ္ထေ ဂဟေတွာန၊ အဂမာသိံ ဝိနိစ္ဆယံ။|
      block |ပုရတော အက္ခဒဿာနံ၊ ဣဒံ ဝစနမဗြဝိံ။|
    count |၄၂|
      block |သုဏန္တု မေ အက္ခဒဿာ၊ ရာဇာ ဝရမဒာသိ မေ။|
      block |န ကိဉ္စိ ဌပယိတွာန၊ ဇီဝိတမ္ပိ ပဝါရယိ။|
    count |၄၃|
      block |တဿ မေ ဝရဒိန္နဿ၊ ဗုဒ္ဓသေဋ္ဌံ ဝရိံ အဟံ။|
      block |သုဒိန္နော ဟောတိ မေ ဗုဒ္ဓေါ၊ ဆိန္ဒထ သံသယံ မမ။|
    count |၄၄|
      block |သောဿာမ တဝ ဝစနံ၊ ဘူမိပါလဿ ရာဇိနော။|
      block |ဥဘိန္နံ ဝစနံ သုတွာ၊ ဆိန္ဒိဿာမေတ္ထ သံသယံ။|
    count |၄၅|
      block |သဗ္ဗံ ဒေဝ တယာ ဒိန္နံ၊ ဣမဿ သဗ္ဗဂါဟိကံ။|
      block |န ကိဉ္စိ ဌပယိတွာန၊ ဇီဝိတမ္ပိ ပဝါရယိ။|
    count |၄၆|
      block |ကိစ္ဆပ္ပတ္တောဝ ဟုတွာန၊ ယာစီ ဝရမနုတ္တရံ။|
      block |ဣမံ သုဒုက္ခိတံ ဉတွာ၊ အဒာသိံ သဗ္ဗဂါဟိကံ။|
    count |၄၇|
      block |ပရာဇယော တုဝံ ဒေဝ၊ အဿ ဒေယျော တထာဂတော။|
      block |ဥဘိန္နံ သံသယော ဆိန္နော၊ ယထာသဏ္ဌမှိ တိဋ္ဌထ။|
    count |၄၈|
      block |ရာဇာ တတ္ထေဝ ဌတွာန၊ အက္ခဒဿေတဒဗြဝိ။|
      block |သမ္မာ မယှမ္ပိ ဒေယျာထ၊ ပုန ဗုဒ္ဓံ လဘာမဟံ။|
    count |၄၉|
      block |ပူရေတွာ တဝ သင်္ကပ္ပံ၊ ဘောဇယိတွာ တထာဂတံ။|
      block |ပုန ဒေယျာသိ သမ္ဗုဒ္ဓံ၊ အာနန္ဒဿ ယသဿိနော။|
    stand |နိမန္တနကထာ|
    count |၅၀|
      block |အက္ခဒဿေဘိဝါဒေတွာ၊ အာနန္ဒဉ္စာပိ ခတ္တိယံ။|
      block |တုဋ္ဌော ပမုဒိတော ဟုတွာ၊ သမ္ဗုဒ္ဓမုပသင်္ကမိံ။|
    count |၅၁|
      block |ဥပသင်္ကမ္မ သမ္ဗုဒ္ဓံ၊ ဩဃတိဏ္ဏမနာသဝံ။|
      block |သိရသာ အဘိဝါဒေတွာ၊ ဣဒံ ဝစနမဗြဝိံ။|
    count |၅၂|
      block |ဝသီသတသဟဿေဟိ၊ အဓိဝါသေဟိ စက္ခုမ။|
      block |ဟာသယန္တော မမ စိတ္တံ၊ နိဝေသနမုပေဟိ မေ။|
    count |၅၃|
      block |ပဒုမုတ္တရော လောကဝိဒူ၊ အာဟုတီနံ ပဋိဂ္ဂဟော။|
      block |မမ သင်္ကပ္ပမညာယ၊ အဓိဝါသေသိ စက္ခုမာ။|
    count |၅၄|
      block |အဓိဝါသနမညာယ၊ အဘိဝါဒိယ သတ္ထုနော။|
      block |ဟဋ္ဌော ဥဒဂ္ဂစိတ္တောဟံ၊ နိဝေသနမုပါဂမိံ။|
    stand |ဒာနပဋိယာဒနံ|
    count |၅၅|
      block |မိတ္တာမစ္စေ သမာနေတွာ၊ ဣဒံ ဝစနမဗြဝိံ။|
      block |သုဒုလ္လဘော မယာ လဒ္ဓေါ၊ မဏိ ဇောတိရသော ယထာ။|
    count |၅၆|
      block |ကေန တံ ပူဇယိဿာမ၊ အပ္ပမေယျော အနူပမော။|
      block |အတုလော အသမော ဓီရော၊ ဇိနော အပ္ပဋိပုဂ္ဂလော။|
    count |၅၇|
      block |တထာသမသမော စေဝ၊ အဒုတိယော နရာသဘော။|
      block |ဒုက္ကရံ အဓိကာရဉှိ၊ ဗုဒ္ဓါနုစ္ဆဝိကံ မယာ။|
    count |၅၈|
      block |နာနာပုပ္ဖေ သမာနေတွာ၊ ကရောမ ပုပ္ဖမဏ္ဍပံ။|
      block |ဗုဒ္ဓါနုစ္ဆဝိကံ ဧတံ၊ သဗ္ဗပူဇာ ဘဝိဿတိ။|
    count |၅၉|
      block |ဥပ္ပလံ ပဒုမံ ဝါပိ၊ ဝဿိကံ အဓိမုတ္တကံ။|
      block |စမ္ပကံ နာဂပုပ္ဖဉ္စ၊ မဏ္ဍပံ ကာရယိံ အဟံ။|
    count |၆၀|
      block |သတာသနသဟဿာနိ၊ ဆတ္တစ္ဆာယာယ ပညပိံ။|
      block |ပစ္ဆိမံ အာသနံ မယှံ၊ အဓိကံ သတမဂ္ဃတိ။|
    count |၆၁|
      block |သတာသနသဟဿာနိ၊ ဆတ္တစ္ဆာယာယ ပညပိံ။|
      block |ပဋိယာဒေတွာ အန္နပါနံ၊ ကာလံ အာရောစယိံ အဟံ။|
    count |၆၂|
      block |အာရောစိတမှိ ကာလမှိ၊ ပဒုမုတ္တရော မဟာမုနိ။|
      block |ဝသီသတသဟဿေဟိ၊ နိဝေသနမုပေသိ မေ။|
    count |၆၃|
      block |ဓာရေန္တံ ဥပရိစ္ဆတ္တံ၊ သုဖုလ္လပုပ္ဖမဏ္ဍပေ။|
      block |ဝသီသတသဟဿေဟိ၊ နိသီဒိ ပုရိသုတ္တမော။|
    count |၆၄|
      block |ဆတ္တသတသဟဿာနိ၊ သတသဟဿမာသနံ။|
      block |ကပ္ပိယံ အနဝဇ္ဇဉ္စ၊ ပဋိဂဏှာဟိ စက္ခုမ။|
    count |၆၅|
      block |ပဒုမုတ္တရော လောကဝိဒူ၊ အာဟုတီနံ ပဋိဂ္ဂဟော။|
      block |မမံ တာရေတုကာမော သော၊ သမ္ပဋိစ္ဆိ မဟာမုနိ။|
    stand |ဒာနကထာ|
    count |၆၆|
      block |ဘိက္ခုနော ဧကမေကဿ၊ ပစ္စေကံ ပတ္တမဒာသဟံ။|
      block |ဇဟိံသု သုမ္ဘကံ ပတ္တံ၊ လောဟပတ္တံ အဓာရယုံ။|
    count |၆၇|
      block |သတ္တရတ္တိန္ဒိဝံ ဗုဒ္ဓေါ၊ နိသီဒိ ပုပ္ဖမဏ္ဍပေ။|
      block |ဗောဓယန္တော ဗဟူ သတ္တေ၊ ဓမ္မစက္ကံ ပဝတ္တယိ။|
    count |၆၈|
      block |ဓမ္မစက္ကံ ပဝတ္တေန္တော၊ ဟေဋ္ဌတော ပုပ္ဖမဏ္ဍပေ။|
      block |စုလ္လာသီတိသဟဿာနံ၊ ဓမ္မာဘိသမယော အဟု။|
    count |၆၉|
      block |သတ္တမေ ဒိဝသေ ပတ္တေ၊ ပဒုမုတ္တရော မဟာမုနိ။|
      block |ဆတ္တစ္ဆာယာယမာသီနော၊ ဣမာ ဂါထာ အဘာသထ။|
    stand |ဗျာကရဏံ|
    count |၇၀|
      block |အနူနကံ ဒာနဝရံ၊ ယော မေ ပါဒာသိ မာဏဝေါ။|
      block |တမဟံ ကိတ္တယိဿာမိ၊ သုဏာထ မမ ဘာသတော။|
    count |၇၁|
      block |ဟတ္ထီ အဿာ ရထာ ပတ္တီ၊ သေနာ စ စတုရင်္ဂိနီ။|
      block |ပရိဝါရေဿန္တိမံ နိစ္စံ၊ သဗ္ဗဒာနဿိဒံ ဖလံ။|
    count |၇၂|
      block |ဟတ္ထိယာနံ အဿယာနံ၊ သိဝိကာ သန္ဒမာနိကာ။|
      block |ဥပဋ္ဌိဿန္တိမံ နိစ္စံ၊ သဗ္ဗဒာနဿိဒံ ဖလံ။|
    count |၇၃|
      block |သဋ္ဌိ ရထသဟဿာနိ၊ သဗ္ဗာလင်္ကာရဘူသိတာ။|
      block |ပရိဝါရေဿန္တိမံ နိစ္စံ၊ သဗ္ဗဒာနဿိဒံ ဖလံ။|
    count |၇၄|
      block |သဋ္ဌိ တူရိယသဟဿာနိ၊ ဘေရိယော သမလင်္ကတာ။|
      block |ဝဇ္ဇယိဿန္တိမံ နိစ္စံ၊ သဗ္ဗဒာနဿိဒံ ဖလံ။|
    count |၇၅|
      block |ဆဠာသီတိသဟဿာနိ၊ နာရိယော သမလင်္ကတာ။|
      block |ဝိစိတ္တဝတ္ထာဘရဏာ၊ အာမုက္ကမဏိကုဏ္ဍလာ။|
    count |၇၆|
      block |အဠာရပမှာ ဟသုလာ၊ သုသညာ တနုမဇ္ဈိမာ။|
      block |ပရိဝါရေဿန္တိမံ နိစ္စံ၊ သဗ္ဗဒာနဿိဒံ ဖလံ။|
    count |၇၇|
      block |တိံသကပ္ပသဟဿာနိ၊ ဒေဝလောကေ ရမိဿတိ။|
      block |သဟဿက္ခတ္တုံ ဒေဝိန္ဒော၊ ဒေဝရဇ္ဇံ ကရိဿတိ။|
    count |၇၈|
      block |သဟဿက္ခတ္တုံ ရာဇာ စ၊ စက္ကဝတ္တီ ဘဝိဿတိ။|
      block |ပဒေသရဇ္ဇံ ဝိပုလံ၊ ဂဏနာတော အသင်္ခိယံ။|
    count |၇၉|
      block |ဒေဝလောကေ ဝသန္တဿ၊ ပုညကမ္မသမင်္ဂိနော။|
      block |ဒေဝလောကပရိယန္တံ၊ ရတနဆတ္တံ ဓရိဿတိ။|
    count |၈၀|
      block |ဣစ္ဆိဿတိ ယဒာ ဆာယံ၊ ဆဒနံ ဒုဿပုပ္ဖဇံ။|
      block |ဣမဿ စိတ္တမညာယ၊ နိဗဒ္ဓံ ဆာဒယိဿတိ။|
    count |၈၁|
      block |ဒေဝလောကာ စဝိတွာန၊ သုက္ကမူလေန စောဒိတော။|
      block |ပုညကမ္မေန သံယုတ္တော၊ ဗြဟ္မဗန္ဓု ဘဝိဿတိ။|
    count |၈၂|
      block |ကပ္ပသတသဟဿမှိ၊ ဩက္ကာကကုလသမ္ဘဝေါ။|
      block |ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။|
    count |၈၃|
      block |သဗ္ဗမေတံ အဘိညာယ၊ ဂေါတမော သကျပုင်္ဂဝေါ။|
      block |ဘိက္ခုသင်္ဃေ နိသီဒိတွာ၊ ဧတဒဂ္ဂေ ဌပေဿတိ။|
    count |၈၄|
      block |ပိလိန္ဒဝစ္ဆနာမေန၊ ဟေဿတိ သတ္ထုသာဝကော။|
      block |ဒေဝါနံ အသုရာနဉ္စ၊ ဂန္ဓဗ္ဗာနဉ္စ သက္ကတော။|
    count |၈၅|
      block |ဘိက္ခူနံ ဘိက္ခုနီနဉ္စ၊ ဂိဟီနဉ္စ တထေဝ သော။|
      block |ပိယော ဟုတွာန သဗ္ဗေသံ၊ ဝိဟရိဿတိနာသဝေါ။|
    stand |ဒာနာနိသံသကထာ|
    count |၈၆|
      block |သတသဟဿေ ကတံ ကမ္မံ၊ ဖလံ ဒဿေသိ မေ ဣဓ။|
      block |သုမုတ္တော သရဝေဂေါဝ၊ ကိလေသေ ဈာပယီ မမ။|
    count |၈၇|
      block |အဟော မေ သုကတံ ကမ္မံ၊ ပုညက္ခေတ္တေ အနုတ္တရေ။|
      block |ယတ္ထ ကာရံ ကရိတွာန၊ ပတ္တောမှိ အစလံ ပဒံ။|
    count |၈၈|
      block |အနူနကံ ဒာနဝရံ၊ အဒာသိ ယော ဟိ မာဏဝေါ။|
      block |အာဒိပုဗ္ဗင်္ဂမော အာသိ၊ တဿ ဒာနဿိဒံ ဖလံ။|
    stand |၁။ ဆတ္တာနိသံသော|
    count |၈၉|
      block |ဆတ္တေ စ သုဂတေ ဒတွာ၊ သင်္ဃေ ဂဏဝရုတ္တမေ။|
      block |အဋ္ဌာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၉၀|
      block |သီတံ ဥဏှံ န ဇာနာမိ၊ ရဇောဇလ္လံ န လိမ္ပတိ။|
      block |အနုပဒ္ဒဝေါ အနီတိ စ၊ ဟောမိ အပစိတော သဒာ။|
    count |၉၁|
      block |သုခုမစ္ဆဝိကော ဟောမိ၊ ဝိသဒံ ဟောတိ မာနသံ။|
      block |ဆတ္တသတသဟဿာနိ၊ ဘဝေ သံသရတော မမ။|
    count |၉၂|
      block |သဗ္ဗာလင်္ကာရယုတ္တာနိ၊ တဿ ကမ္မဿ ဝါဟသာ။|
      block |ဣမံ ဇာတိံ ဌပေတွာန၊ မတ္ထကေ ဓာရယန္တိ မေ။|
    count |၉၃|
      block |ကသ္မာ ဣမာယ ဇာတိယာ၊ နတ္ထိ မေ ဆတ္တဓာရဏာ။|
      block |မမ သဗ္ဗံ ကတံ ကမ္မံ၊ ဝိမုတ္တိဆတ္တပတ္တိယာ။|
    stand |၂။ ဒုဿာနိသံသော|
    count |၉၄|
      block |ဒုဿာနိ သုဂတေ ဒတွာ၊ သင်္ဃေ ဂဏဝရုတ္တမေ။|
      block |အဋ္ဌာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၉၅|
      block |သုဝဏ္ဏဝဏ္ဏော ဝိရဇော၊ သပ္ပဘာသော ပတာပဝါ။|
      block |သိနိဒ္ဓံ ဟောတိ မေ ဂတ္တံ၊ ဘဝေ သံသရတော မမ။|
    count |၉၆|
      block |ဒုဿသတသဟဿာနိ၊ သေတာ ပီတာ စ လောဟိတာ။|
      block |ဓာရေန္တိ မတ္ထကေ မယှံ၊ ဒုဿဒာနဿိဒံ ဖလံ။|
    count |၉၇|
      block |ကောသေယျကမ္ဗလိယာနိ၊ ခေါမကပ္ပါသိကာနိ စ။|
      block |သဗ္ဗတ္ထ ပဋိလဘာမိ၊ တေသံ နိဿန္ဒတော အဟံ။|
    stand |၃။ ပတ္တာနိသံသော|
    count |၉၈|
      block |ပတ္တေ သုဂတေ ဒတွာန၊ သင်္ဃေ ဂဏဝရုတ္တမေ။|
      block |ဒသာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၉၉|
      block |သုဝဏ္ဏထာလေ မဏိထာလေ၊ ရဇတေပိ စ ထာလကေ။|
      block |လောဟိတင်္ဂမယေ ထာလေ၊ ပရိဘုဉ္ဇာမိ သဗ္ဗဒာ။|
    count |၁၀၀|
      block |အနုပဒ္ဒဝေါ အနီတိ စ၊ ဟောမိ အပစိတော သဒာ။|
      block |လာဘီ အန္နဿ ပါနဿ၊ ဝတ္ထဿ သယနဿ စ။|
    count |၁၀၁|
      block |န ဝိနဿန္တိ မေ ဘောဂါ၊ ဌိတစိတ္တော ဘဝါမဟံ။|
      block |ဓမ္မကာမော သဒာ ဟောမိ၊ အပ္ပက္လေသော အနာသဝေါ။|
    count |၁၀၂|
      block |ဒေဝလောကေ မနုဿေ ဝါ၊ အနုဗန္ဓာ ဣမေ ဂုဏာ။|
      block |ဆာယာ ယထာပိ ရုက္ခဿ၊ သဗ္ဗတ္ထ န ဇဟန္တိ မံ။|
    stand |၄။ ဝါသိအာနိသံသော|
    count |၁၀၃|
      block |စိတ္တဗန္ဓနသမ္ဗဒ္ဓါ၊ သုကတာ ဝါသိယော ဗဟူ။|
      block |ဒတွာန ဗုဒ္ဓသေဋ္ဌဿ၊ သင်္ဃဿ စ တထေဝဟံ။|
    count |၁၀၄|
      block |အဋ္ဌာနိသံသေ အနုဘောမိ၊ ကမ္မာနုစ္ဆဝိကေ မမ။|
      block |သူရော ဟောမဝိသာရီ စ၊ ဝေသာရဇ္ဇေသု ပါရမီ။|
    count |၁၀၅|
      block |ဓိတိဝီရိယဝါ ဟောမိ၊ ပဂ္ဂဟီတမနော သဒာ။|
      block |ကိလေသစ္ဆေဒနံ ဉာဏံ၊ သုခုမံ အတုလံ သုစိံ။|
      block |သဗ္ဗတ္ထ ပဋိလဘာမိ၊ တဿ နိဿန္ဒတော အဟံ။|
    stand |၅။ သတ္ထကာနိသံသော|
    count |၁၀၆|
      block |အကက္ကသေ အဖရုသေ၊ သုဓောတေ သတ္ထကေ ဗဟူ။|
      block |ပသန္နစိတ္တော ဒတွာန၊ ဗုဒ္ဓေ သင်္ဃေ တထေဝ စ။|
    count |၁၀၇|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
      block |ကလျာဏမိတ္တံ ဝီရိယံ၊ ခန္တိဉ္စ မေတ္တသတ္ထကံ။|
    count |၁၀၈|
      block |တဏှာသလ္လဿ ဆိန္နတ္တာ၊ ပညာသတ္ထံ အနုတ္တရံ။|
      block |ဝဇိရေန သမံ ဉာဏံ၊ တေသံ နိဿန္ဒတော လဘေ။|
    stand |၆။ သူစိအာနိသံသော|
    count |၁၀၉|
      block |သူစိယော သုဂတေ ဒတွာ၊ သင်္ဃေ ဂဏဝရုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၁၀|
      block |န သံသယော ကင်္ခစ္ဆေဒော၊ အဘိရူပေါ စ ဘောဂဝါ။|
      block |တိက္ခပညော သဒာ ဟောမိ၊ သံသရန္တော ဘဝါဘဝေ။|
    count |၁၁၁|
      block |ဂမ္ဘီရံ နိပုဏံ ဌာနံ၊ အတ္ထံ ဉာဏေန ပဿယိံ။|
      block |ဝဇိရဂ္ဂသမံ ဉာဏံ၊ ဟောတိ မေ တမဃာတနံ။|
    stand |၇။ နခစ္ဆေဒနာနိသံသော|
    count |၁၁၂|
      block |နခစ္ဆေဒနေ သုဂတေ၊ ဒတွာ သင်္ဃေ ဂဏုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၁၃|
      block |ဒာသိဒာသေ ဂဝဿေ စ၊ ဘတကေ နာဋကေ ဗဟူ။|
      block |နှာပိတေ ဘတ္တကေ သူဒေ၊ သဗ္ဗတ္ထေဝ လဘာမဟံ။|
    stand |၈။ ဝိဓူပနတာလဝဏ္ဋာနိသံသော|
    count |၁၁၄|
      block |ဝိဓူပနေ သုဂတေ ဒတွာ၊ တာလဝဏ္ဋေ စ သောဘဏေ။|
      block |အဋ္ဌာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၁၅|
      block |သီတံ ဥဏှံ န ဇာနာမိ၊ ပရိဠာဟော န ဝိဇ္ဇတိ။|
      block |ဒရထံ နာဘိဇာနာမိ၊ စိတ္တသန္တာပနံ မမ။|
    count |၁၁၆|
      block |ရာဂဂ္ဂိ ဒောသမောဟဂ္ဂိ၊ မာနဂ္ဂိ ဒိဋ္ဌိအဂ္ဂိ စ။|
      block |သဗ္ဗဂ္ဂီ နိဗ္ဗုတာ မယှံ၊ တဿ နိဿန္ဒတော မမ။|
    stand |၉။ မောရဟတ္ထ-စာမရံ|
    count |၁၁၇|
      block |မောရဟတ္ထေ စာမရိယော၊ ဒတွာ သင်္ဃေ ဂဏုတ္တမေ။|
      block |ဥပသန္တကိလေသောဟံ၊ ဝိဟရာမိ အနင်္ဂဏော။|
    stand |၁၀။ ပရိဿာဝန-ဓမ္မကရံ|
    count |၁၁၈|
      block |ပရိဿာဝနေ သုဂတေ၊ ဒတွာ ဓမ္မကရုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၁၉|
      block |သဗ္ဗေသံ သမတိက္ကမ္မ၊ ဒိဗ္ဗံ အာယုံ လဘာမဟံ။|
      block |အပ္ပသယှော သဒာ ဟောမိ၊ စောရပစ္စတ္ထိကေဟိ ဝါ။|
    count |၁၂၀|
      block |သတ္ထေန ဝါ ဝိသေန ဝါ၊ ဝိဟေသမ္ပိ န ကုဗ္ဗတေ။|
      block |အန္တရာမရဏံ နတ္ထိ၊ တေသံ နိဿန္ဒတော မမ။|
    stand |၁၁။ တေလဓာရာနိသံသော|
    count |၁၂၁|
      block |တေလဓာရေ သုဂတေ ဒတွာ၊ သင်္ဃေ ဂဏဝရုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၂၂|
      block |သုစာရုရူပေါ သုဘဒ္ဒော၊ သုသမုဂ္ဂတမာနသော။|
      block |အဝိက္ခိတ္တမနော ဟောမိ၊ သဗ္ဗာရက္ခေဟိ ရက္ခိတော။|
    stand |၁၂။ သူစိဃရာနိသံသော|
    count |၁၂၃|
      block |သူစိဃရေ သုဂတေ ဒတွာ၊ သင်္ဃေ ဂဏဝရုတ္တမေ။|
      block |တီဏာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၂၄|
      block |စေတောသုခံ ကာယသုခံ၊ ဣရိယာပထဇံ သုခံ။|
      block |ဣမေ ဂုဏေ ပဋိလဘေ၊ တဿ နိဿန္ဒတော အဟံ။|
    stand |၁၃။ အံသဗဒ္ဓါနိသံသော|
    count |၁၂၅|
      block |အံသဗဒ္ဓေ ဇိနေ ဒတွာ၊ သင်္ဃေ ဂဏဝရုတ္တမေ။|
      block |တီဏာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၂၆|
      block |သဒ္ဓမ္မေ ဂါဓံ ဝိန္ဒာမိ၊ သရာမိ ဒုတိယံ ဘဝံ။|
      block |သဗ္ဗတ္ထ သုစ္ဆဝီ ဟောမိ၊ တဿ နိဿန္ဒတော အဟံ။|
    stand |၁၄။ ကာယဗန္ဓနာနိသံသော|
    count |၁၂၇|
      block |ကာယဗန္ဓေ ဇိနေ ဒတွာ၊ သင်္ဃေ ဂဏဝရုတ္တမေ။|
      block |ဆာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၂၈|
      block |သမာဓီသု န ကမ္ပါမိ၊ ဝသီ ဟောမိ သမာဓိသု။|
      block |အဘေဇ္ဇပရိသော ဟောမိ၊ အာဒေယျဝစနော သဒာ။|
    count |၁၂၉|
      block |ဥပဋ္ဌိတသတိ ဟောမိ၊ တာသော မယှံ န ဝိဇ္ဇတိ။|
      block |ဒေဝလောကေ မနုဿေ ဝါ၊ အနုဗန္ဓာ ဣမေ ဂုဏာ။|
    stand |၁၅။ အာဓာရကာနိသံသော|
    count |၁၃၀|
      block |အာဓာရကေ ဇိနေ ဒတွာ၊ သင်္ဃေ ဂဏဝရုတ္တမေ။|
      block |ပဉ္စဝဏ္ဏေဟိ ဒာယာဒော၊ အစလော ဟောမိ ကေနစိ။|
    count |၁၃၁|
      block |ယေ ကေစိ မေ သုတာ ဓမ္မာ၊ သတိဉာဏပ္ပဗောဓနာ။|
      block |ဓတာ မေ န ဝိနဿန္တိ၊ ဘဝန္တိ သုဝိနိစ္ဆိတာ။|
    stand |၁၆။ ဘာဇနာနိသံသော|
    count |၁၃၂|
      block |ဘာဇနေ ပရိဘောဂေ စ၊ ဒတွာ ဗုဒ္ဓေ ဂဏုတ္တမေ။|
      block |တီဏာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၃၃|
      block |သောဏ္ဏမယေ မဏိမယေ၊ အထောပိ ဖလိကာမယေ။|
      block |လောဟိတင်္ဂမယေ စေဝ၊ လဘာမိ ဘာဇနေ အဟံ။|
    count |၁၃၄|
      block |ဘရိယာ ဒာသဒာသီ စ၊ ဟတ္ထိဿရထပတ္တိကေ။|
      block |ဣတ္ထီ ပတိဗ္ဗတာ စေဝ၊ ပရိဘောဂါနိ သဗ္ဗဒာ။|
    count |၁၃၅|
      block |ဝိဇ္ဇာ မန္တပဒေ စေဝ၊ ဝိဝိဓေ အာဂမေ ဗဟူ။|
      block |သဗ္ဗံ သိပ္ပံ နိသာမေမိ၊ ပရိဘောဂါနိ သဗ္ဗဒာ။|
    stand |၁၇။ ထာလကာနိသံသော|
    count |၁၃၆|
      block |ထာလကေ သုဂတေ ဒတွာ၊ သင်္ဃေ ဂဏဝရုတ္တမေ။|
      block |တီဏာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၃၇|
      block |သောဏ္ဏမယေ မဏိမယေ၊ အထောပိ ဖလိကာမယေ။|
      block |လောဟိတင်္ဂမယေ စေဝ၊ လဘာမိ ထာလကေ အဟံ။|
    count |၁၃၈|
      block |အသတ္ထကေ ဖလမယေ၊ အထော ပေါက္ခရပတ္တကေ။|
      block |မဓုပါနကသင်္ခေ စ၊ လဘာမိ ထာလကေ အဟံ။|
    count |၁၃၉|
      block |ဝတ္တေ ဂုဏေ ပဋိပတ္တိ၊ အာစာရကိရိယာသု စ။|
      block |ဣမေ ဂုဏေ ပဋိလဘေ၊ တဿ နိဿန္ဒတော အဟံ။|
    stand |၁၈။ ဘေသဇ္ဇာနိသံသော|
    count |၁၄၀|
      block |ဘေသဇ္ဇံ သုဂတေ ဒတွာ၊ သင်္ဃေ ဂဏဝရုတ္တမေ။|
      block |ဒသာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၄၁|
      block |အာယုဝါ ဗလဝါ ဓီရော၊ ဝဏ္ဏဝါ ယသဝါ သုခီ။|
      block |အနုပဒ္ဒဝေါ အနီတိ စ၊ ဟောမိ အပစိတော သဒာ။|
      block |န မေ ပိယဝိယောဂတ္ထိ၊ တဿ နိဿန္ဒတော မမ။|
    stand |၁၉။ ဥပါဟနာနိသံသော|
    count |၁၄၂|
      block |ဥပါဟနေ ဇိနေ ဒတွာ၊ သင်္ဃေ ဂဏဝရုတ္တမေ။|
      block |တီဏာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၄၃|
      block |ဟတ္ထိယာနံ အဿယာနံ၊ သိဝိကာ သန္ဒမာနိကာ။|
      block |သဋ္ဌိသတသဟဿာနိ၊ ပရိဝါရေန္တိ မံ သဒာ။|
    count |၁၄၄|
      block |မဏိမယာ တမ္ဗမယာ၊ သောဏ္ဏရဇတပါဒုကာ။|
      block |နိဗ္ဗတ္တန္တိ ပဒုဒ္ဓါရေ၊ ဘဝေ သံသရတော မမ။|
    count |၁၄၅|
      block |နိယာမံ သတိ ဓာဝန္တိ၊ အာဂုအာစာရသောဓနံ။|
      block |ဣမေ ဂုဏေ ပဋိလဘေ၊ တဿ နိဿန္ဒတော အဟံ။|
    stand |၂၀။ ပါဒုကာနိသံသော|
    count |၁၄၆|
      block |ပါဒုကေ သုဂတေ ဒတွာ၊ သင်္ဃေ ဂဏဝရုတ္တမေ။|
      block |ဣဒ္ဓိပါဒုကမာရုယှ၊ ဝိဟရာမိ ယဒိစ္ဆကံ။|
    stand |၂၁။ ဥဒကပုဉ္ဆနာနိသံသော|
    count |၁၄၇|
      block |ဥဒကပုစ္ဆနစောဠေ၊ ဒတွာ ဗုဒ္ဓေ ဂဏုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၄၈|
      block |သုဝဏ္ဏဝဏ္ဏော ဝိရဇော၊ သပ္ပဘာသော ပတာပဝါ။|
      block |သိနိဒ္ဓံ ဟောတိ မေ ဂတ္တံ၊ ရဇောဇလ္လံ န လိမ္ပတိ။|
      block |ဣမေ ဂုဏေ ပဋိလဘေ၊ တဿ နိဿန္ဒတော အဟံ။|
    stand |၂၂။ ကတ္တရဒဏ္ဍာနိသံသော|
    count |၁၄၉|
      block |ကတ္တရဒဏ္ဍေ သုဂတေ၊ ဒတွာ သင်္ဃေ ဂဏုတ္တမေ။|
      block |ဆာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၅၀|
      block |ပုတ္တာ မယှံ ဗဟူ ဟောန္တိ၊ တာသော မယှံ န ဝိဇ္ဇတိ။|
      block |အပ္ပသယှော သဒာ ဟောမိ၊ သဗ္ဗာရက္ခေဟိ ရက္ခိတော။|
      block |ခလိတမ္ပိ န ဇာနာမိ၊ အဘန္တံ မာနသံ မမ။|
    stand |၂၃။ ဩသဓဉ္ဇနာနိသံသော|
    count |၁၅၁|
      block |ဩသဓံ အဉ္ဇနံ ဒတွာ၊ ဗုဒ္ဓေ သင်္ဃေ ဂဏုတ္တမေ။|
      block |အဋ္ဌာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၅၂|
      block |ဝိသာလနယနော ဟောမိ၊ သေတပီတော စ လောဟိတော။|
      block |အနာဝိလပသန္နက္ခေါ၊ သဗ္ဗရောဂဝိဝဇ္ဇိတော။|
    count |၁၅၃|
      block |လဘာမိ ဒိဗ္ဗနယနံ၊ ပညာစက္ခုံ အနုတ္တရံ။|
      block |ဣမေ ဂုဏေ ပဋိလဘေ၊ တဿ နိဿန္ဒတော အဟံ။|
    stand |၂၄။ ကုဉ္စိကာနိသံသော|
    count |၁၅၄|
      block |ကုဉ္စိကေ သုဂတေ ဒတွာ၊ သင်္ဃေ ဂဏဝရုတ္တမေ။|
      block |ဓမ္မဒွာရဝိဝရဏံ၊ လဘာမိ ဉာဏကုဉ္စိကံ။|
    stand |၂၅။ ကုဉ္စိကာဃရာနိသံသော|
    count |၁၅၅|
      block |ကုဉ္စိကာနံ ဃရေ ဒတွာ၊ ဗုဒ္ဓေ သင်္ဃေ ဂဏုတ္တမေ။|
      block |ဒွာနိသံသေ အနုဘောမိ၊ ကမ္မာနုစ္ဆဝိကေ မမ။|
      block |အပ္ပကောဓော အနာယာသော၊ သံသရန္တော ဘဝေ အဟံ။|
    stand |၂၆။ အာယောဂါနိသံသော|
    count |၁၅၆|
      block |အာယောဂေ သုဂတေ ဒတွာ၊ သင်္ဃေ ဂဏဝရုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၅၇|
      block |သမာဓီသု န ကမ္ပါမိ၊ ဝသီ ဟောမိ သမာဓိသု။|
      block |အဘေဇ္ဇပရိသော ဟောမိ၊ အာဒေယျဝစနော သဒာ။|
      block |ဇာယတိ ဘောဂသမ္ပတ္တိ၊ ဘဝေ သံသရတော မမ။|
    stand |၂၇။ ဓူမနေတ္တာနိသံသော|
    count |၁၅၈|
      block |ဓူမနေတ္တေ ဇိနေ ဒတွာ၊ သင်္ဃေ ဂဏဝရုတ္တမေ။|
      block |တီဏာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၅၉|
      block |သတိ မေ ဥဇုကာ ဟောတိ၊ သုသမ္ဗန္ဓာ စ နှာရဝေါ။|
      block |လဘာမိ ဒိဗ္ဗနယနံ၊ တဿ နိဿန္ဒတော အဟံ။|
    stand |၂၈။ ဒီပဓာရာနိသံသော|
    count |၁၆၀|
      block |ဒီပဓာရေ ဇိနေ ဒတွာ၊ သင်္ဃေ ဂဏဝရုတ္တမေ။|
      block |တီဏာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၆၁|
      block |ဇာတိမာ အင်္ဂသမ္ပန္နော၊ ပညဝါ ဗုဒ္ဓသမ္မတော။|
      block |ဣမေ ဂုဏေ ပဋိလဘေ၊ တဿ နိဿန္ဒတော အဟံ။|
    stand |၂၉။ တုမ္ဗက-ကရဏ္ဍော|
    count |၁၆၂|
      block |တုမ္ဗကေ စ ကရဏ္ဍေ စ၊ ဒတွာ ဗုဒ္ဓေ ဂဏုတ္တမေ။|
      block |ဒသာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၆၃|
      block |သုဂုတ္တော သုခသမင်္ဂီ၊ မဟာယသော တထာဂတိ။|
      block |ဝိပတ္တိဝိဂတော သုခုမာလော၊ သဗ္ဗီတိပရိဝဇ္ဇိတော။|
    count |၁၆၄|
      block |ဝိပုလေ စ ဂုဏေ လာဘီ၊ သမာဝ စလနာ မမ။|
      block |သုဝိဝဇ္ဇိတဥဗ္ဗေဂေါ၊ တုမ္ဗကေ စ ကရဏ္ဍကေ။|
    count |၁၆၅|
      block |လဘာမိ စတုရော ဝဏ္ဏေ၊ ဟတ္ထိဿရတနာနိ စ။|
      block |တာနိ မေ န ဝိနဿန္တိ၊ တုမ္ဗဒာနေ ဣဒံ ဖလံ။|
    stand |၃၀။ မလဟရဏာနိသံသော|
    count |၁၆၆|
      block |မလဟရဏိယော ဒတွာ၊ ဗုဒ္ဓေ သင်္ဃေ ဂဏုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၆၇|
      block |သဗ္ဗလက္ခဏသမ္ပန္နော၊ အာယုပညာသမာဟိတော။|
      block |သဗ္ဗာယာသဝိနိမုတ္တော၊ ကာယော မေ ဟောတိ သဗ္ဗဒာ။|
    stand |၃၁။ ပိပ္ဖလာနိသံသော|
    count |၁၆၈|
      block |တဏုဓာရေ သုနိသိတေ၊ သင်္ဃေ ဒတွာန ပိပ္ဖလေ။|
      block |ကိလေသကန္တနံ ဉာဏံ၊ လဘာမိ အတုလံ သုစိံ။|
    stand |၃၂။ ဘဏ္ဍာသာနိသံသော|
    count |၁၆၉|
      block |သဏ္ဍာသေ သုဂတေ ဒတွာ၊ သင်္ဃေ ဂဏဝရုတ္တမေ။|
      block |ကိလေသဘဉ္ဇနံ ဉာဏံ၊ လဘာမိ အတုလံ သုစိံ။|
    stand |၃၃။ နတ္ထုကာနိသံသော|
    count |၁၇၀|
      block |နတ္ထုကေ သုဂတေ ဒတွာ၊ သင်္ဃေ ဂဏဝရုတ္တမေ။|
      block |အဋ္ဌာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၇၁|
      block |သဒ္ဓံ သီလံ ဟိရိဉ္စာပိ၊ အထ ဩတ္တပ္ပိယံ ဂုဏံ။|
      block |သုတံ စာဂဉ္စ ခန္တိဉ္စ၊ ပညံ မေ အဋ္ဌမံ ဂုဏံ။|
    stand |၃၄။ ပီဌကာနိသံသော|
    count |၁၇၂|
      block |ပီဌကေ သုဂတေ ဒတွာ၊ သင်္ဃေ ဂဏဝရုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၇၃|
      block |ဥစ္စေ ကုလေ ပဇာယာမိ၊ မဟာဘောဂေါ ဘဝါမဟံ။|
      block |သဗ္ဗေ မံ အပစာယန္တိ၊ ကိတ္တိ အဗ္ဘုဂ္ဂတာ မမ။|
    count |၁၇၄|
      block |ကပ္ပသတသဟဿာနိ၊ ပလ္လင်္ကာ စတုရဿကာ။|
      block |ပရိဝါရေန္တိ မံ နိစ္စံ၊ သံဝိဘာဂရတော အဟံ။|
    stand |၃၅။ ဘိသိအာနိသံသော|
    count |၁၇၅|
      block |ဘိသိယော သုဂတေ ဒတွာ၊ သင်္ဃေ ဂဏဝရုတ္တမေ။|
      block |ဆာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၇၆|
      block |သမသုဂတ္တောပစိတော၊ မုဒုကော စာရုဒဿနော။|
      block |လဘာမိ ဉာဏပရိဝါရံ၊ ဘိသိဒာနဿိဒံ ဖလံ။|
    count |၁၇၇|
      block |တူလိကာ ဝိကတိကာယော၊ ကဋ္ဋိဿာ စိတ္တကာ ဗဟူ။|
      block |ဝရပေါတ္ထကေ ကမ္ဗလေ စ၊ လဘာမိ ဝိဝိဓေ အဟံ။|
    count |၁၇၈|
      block |ပါဝါရိကေ စ မုဒုကေ၊ မုဒုကာဇိနဝေဏိယော။|
      block |လဘာမိ ဝိဝိဓတ္ထာရေ၊ ဘိသိဒာနဿိဒံ ဖလံ။|
    count |၁၇၉|
      block |ယတော သရာမိ အတ္တာနံ၊ ယတော ပတ္တောသ္မိ ဝိညုတံ။|
      block |အတုစ္ဆော ဈာနမဉ္စောမှိ၊ ဘိသိဒာနဿိဒံ ဖလံ။|
    stand |၃၆။ ဗိဗ္ဗောဟနာနိသံသော|
    count |၁၈၀|
      block |ဗိဗ္ဗောဟနေ ဇိနေ ဒတွာ၊ သင်္ဃေ ဂဏဝရုတ္တမေ။|
      block |ဆာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၈၁|
      block |ဥဏ္ဏိကေ ပဒုမကေ စ၊ အထော လောဟိတစန္ဒနေ။|
      block |ဗိဗ္ဗောဟနေ ဥပါဓေမိ၊ ဥတ္တမင်္ဂံ သဒာ မမ။|
    count |၁၈၂|
      block |အဋ္ဌင်္ဂိကေ မဂ္ဂဝရေ၊ သာမညေ စတုရော ဖလေ။|
      block |တေသု ဉာဏံ ဥပ္ပါဒေတွာ၊ ဝိဟရေ နိစ္စကာလိကံ။|
    count |၁၈၃|
      block |ဒာနေ ဒမေ သံယမေ စ၊ အပ္ပမညာသု ရူပိသု။|
      block |တေသု ဉာဏံ ဥပ္ပါဒေတွာ၊ ဝိဟရေ သဗ္ဗကာလိကံ။|
    count |၁၈၄|
      block |ဝတ္တေ ဂုဏေ ပဋိပတ္တိ၊ အာစာရကိရိယာသု စ။|
      block |တေသု ဉာဏံ ဥပ္ပါဒေတွာ၊ ဝိဟရေ သဗ္ဗဒာ အဟံ။|
    count |၁၈၅|
      block |စင်္ကမေ ဝါ ပဓာနေ ဝါ၊ ဝီရိယေ ဗောဓိပက္ခိယေ။|
      block |တေသု ဉာဏံ ဥပ္ပါဒေတွာ၊ ဝိဟရာမိ ယဒိစ္ဆကံ။|
    count |၁၈၆|
      block |သီလံ သမာဓိ ပညာ စ၊ ဝိမုတ္တိ စ အနုတ္တရာ။|
      block |တေသု ဉာဏံ ဥပ္ပါဒေတွာ၊ ဝိဟရာမိ သုခံ အဟံ။|
    stand |၃၇။ ဖလပီဌာနိသံသော|
    count |၁၈၇|
      block |ဖလပီဌေ ဇိနေ ဒတွာ၊ သင်္ဃေ ဂဏဝရုတ္တမေ။|
      block |ဒွာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၈၈|
      block |သောဏ္ဏမယေ မဏိမယေ၊ ဒန္တသာရမယေ ဗဟူ။|
      block |ပလ္လင်္ကသေဋ္ဌေ ဝိန္ဒာမိ၊ ဖလပီဌဿိဒံ ဖလံ။|
    stand |၃၈။ ပါဒပီဌာနိသံသော|
    count |၁၈၉|
      block |ပါဒပီဌေ ဇိနေ ဒတွာ၊ သင်္ဃေ ဂဏဝရုတ္တမေ။|
      block |ဒွာနိသံသေ အနုဘောမိ၊ ကမ္မာနုစ္ဆဝိကေ မမ။|
      block |လဘာမိ ဗဟုကေ ယာနေ၊ ပါဒပီဌဿိဒံ ဖလံ။|
    count |၁၉၀|
      block |ဒာသီ ဒာသာ စ ဘရိယာ၊ ယေ စညေ အနုဇီဝိနော။|
      block |သမ္မာ ပရိစရန္တေ မံ၊ ပါဒပီဌဿိဒံ ဖလံ။|
    stand |၃၉။ တေလဗ္ဘဉ္ဇနာနိသံသော|
    count |၁၉၁|
      block |တေလအဗ္ဘဉ္ဇနေ ဒတွာ၊ သင်္ဃေ ဂဏဝရုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၉၂|
      block |အဗျာဓိတာ ရူပဝတာ၊ ခိပ္ပံ ဓမ္မနိသန္တိတာ။|
      block |လာဘိတာ အန္နပါနဿ၊ အာယုပဉ္စမကံ မမ။|
    stand |၄၀။ သပ္ပိတေလာနိသံသော|
    count |၁၉၃|
      block |သပ္ပိတေလဉ္စ ဒတွာန၊ သင်္ဃေ ဂဏဝရုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၉၄|
      block |ထာမဝါ ရူပသမ္ပန္နော၊ ပဟဋ္ဌတနုဇော သဒာ။|
      block |အဗျာဓိ ဝိသဒော ဟောမိ၊ သပ္ပိတေလဿိဒံ ဖလံ။|
    stand |၄၁။ မုခသောဓနကာနိသံသော|
    count |၁၉၅|
      block |မုခသောဓနကံ ဒတွာ၊ ဗုဒ္ဓေ သင်္ဃေ ဂဏုတ္တမေ။|
      block |ပဉ္စာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၁၉၆|
      block |ဝိသုဒ္ဓကဏ္ဌော မဓုရဿရော၊ ကာသသာသဝိဝဇ္ဇိတော။|
      block |ဥပ္ပလဂန္ဓော မုခတော၊ ဥပဝါယတိ မေ သဒာ။|
    stand |၄၂။ ဒဓိအာနိသံသော|
    count |၁၉၇|
      block |ဒဓိံ ဒတွာန သမ္ပန္နံ၊ ဗုဒ္ဓေ သင်္ဃေ ဂဏုတ္တမေ။|
      block |ဘုဉ္ဇာမိ အမတံ ဘတ္တံ၊ ဝရံ ကာယဂတာသတိံ။|
    stand |၄၃။ မဓုအာနိသံသော|
    count |၁၉၈|
      block |ဝဏ္ဏဂန္ဓရသောပေတံ၊ မဓုံ ဒတွာ ဇိနေ ဂဏေ။|
      block |အနူပမံ အတုလိယံ၊ ပိဝေ မုတ္တိရသံ အဟံ။|
    stand |၄၄။ရသာနိသံသော|
    count |၁၉၉|
      block |ယထာဘူတံ ရသံ ဒတွာ၊ ဗုဒ္ဓေ သင်္ဃေ ဂဏုတ္တမေ။|
      block |စတုရော ဖလေ အနုဘောမိ၊ ကမ္မာနုစ္ဆဝိကေ မမ။|
    stand |၄၅။ အန္နပါနာနိသံသော|
    count |၂၀၀|
      block |အန္နံ ပါနဉ္စ ဒတွာန၊ ဗုဒ္ဓေ သင်္ဃေ ဂဏုတ္တမေ။|
      block |ဒသာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၂၀၁|
      block |အာယုဝါ ဗလဝါ ဓီရော၊ ဝဏ္ဏဝါ ယသဝါ သုခီ။|
      block |လာဘီ အန္နဿ ပါနဿ၊ သူရော ပညာဏဝါ သဒာ။|
      block |ဣမေ ဂုဏေ ပဋိလဘေ၊ သံသရန္တော ဘဝေ အဟံ။|
    stand |၄၆။ ဓူပါနိသံသော|
    count |၂၀၂|
      block |ဓူပံ ဒတွာန သုဂတေ၊ သင်္ဃေ ဂဏဝရုတ္တမေ။|
      block |ဒသာနိသံသေ အနုဘောမိ၊ ကမ္မာနုစ္ဆဝိကေ မမ။|
    count |၂၀၃|
      block |သုဂန္ဓဒေဟော ယသဝါ၊ သီဃပညော စ ကိတ္တိမာ။|
      block |တိက္ခပညော ဘူရိပညော၊ ဟာသဂမ္ဘီရပညဝါ။|
    count |၂၀၄|
      block |ဝေပုလ္လဇဝနပညော၊ သံသရန္တော ဘဝါဘဝေ။|
      block |တဿေဝ ဝါဟသာ ဒာနိ၊ ပတ္တော သန္တိသုခံ သိဝံ။|
    stand |သာဓာရဏာနိသံသော|
    count |၂၀၅|
      block |ကိလေသာ ဈာပိတာ မယှံ၊ ဘဝါ သဗ္ဗေ သမူဟတာ။|
      block |နာဂေါဝ ဗန္ဓနံ ဆေတွာ၊ ဝိဟရာမိ အနာသဝေါ။|
    count |၂၀၆|
      block |သွာဂတံ ဝတ မေ အာသိ၊ မမ ဗုဒ္ဓဿ သန္တိကေ။|
      block |တိဿော ဝိဇ္ဇာ အနုပ္ပတ္တာ၊ ကတံ ဗုဒ္ဓဿ သာသနံ။|
    count |၂၀၇|
      block |ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။|
      block |ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။|
    block |ဣတ္ထံ သုဒံ အာယသ္မာ ပိလိန္ဒဝစ္ဆော ထေရော ဣမာ ဂါထာယော အဘာသိတ္ထာတိ။|
    stand |ပိလိန္ဒဝစ္ဆတ္ထေရဿာပဒာနံ ပဌမံ။|
  block |၂။ သေလတ္ထေရအပဒာနံ|
    count |၂၀၈|
      block |နဂရေ ဟံသဝတိယာ၊ ဝီထိသာမီ အဟောသဟံ။|
      block |မမ ဉာတီ သမာနေတွာ၊ ဣဒံ ဝစနမဗြဝိံ။|
    count |၂၀၉|
      block |ဗုဒ္ဓေါ လောကေ သမုပ္ပန္နော၊ ပုညက္ခေတ္တော အနုတ္တရော။|
      block |အာသိ သော သဗ္ဗလောကဿ၊ အာဟုတီနံ ပဋိဂ္ဂဟော။|
    count |၂၁၀|
      block |ခတ္တိယာ နေဂမာ စေဝ၊ မဟာသာလာ စ ဗြာဟ္မဏာ။|
      block |ပသန္နစိတ္တာ သုမနာ၊ ပူဂဓမ္မံ အကံသု တေ။|
    count |၂၁၁|
      block |ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။|
      block |ပသန္နစိတ္တာ သုမနာ၊ ပူဂဓမ္မံ အကံသု တေ။|
    count |၂၁၂|
      block |ဥဂ္ဂါ စ ရာဇပုတ္တာ စ၊ ဝေသိယာနာ စ ဗြာဟ္မဏာ။|
      block |ပသန္နစိတ္တာ သုမနာ၊ ပူဂဓမ္မံ အကံသု တေ။|
    count |၂၁၃|
      block |အာဠာရိကာ ကပ္ပကာ စ၊ နှာပကာ မာလကာရကာ။|
      block |ပသန္နစိတ္တာ သုမနာ၊ ပူဂဓမ္မံ အကံသု တေ။|
    count |၂၁၄|
      block |ရဇကာ ပေသကာရာ စ၊ စမ္မကာရာ စ နှာပိတာ။|
      block |ပသန္နစိတ္တာ သုမနာ၊ ပူဂဓမ္မံ အကံသု တေ။|
    count |၂၁၅|
      block |ဥသုကာရာ ဘမကာရာ၊ စမ္မကာရာ စ တစ္ဆကာ။|
      block |ပသန္နစိတ္တာ သုမနာ၊ ပူဂဓမ္မံ အကံသု တေ။|
    count |၂၁၆|
      block |ကမ္မာရာ သောဏ္ဏကာရာ စ၊ တိပုလောဟကရာ တထာ။|
      block |ပသန္နစိတ္တာ သုမနာ၊ ပူဂဓမ္မံ အကံသု တေ။|
    count |၂၁၇|
      block |ဘတကာ စေဋကာ စေဝ၊ ဒာသကမ္မကရာ ဗဟူ။|
      block |ယထာသကေန ထာမေန၊ ပူဂဓမ္မံ အကံသု တေ။|
    count |၂၁၈|
      block |ဥဒဟာရာ ကဋ္ဌဟာရာ၊ ကဿကာ တိဏဟာရကာ။|
      block |ယထာသကေန ထာမေန၊ ပူဂဓမ္မံ အကံသု တေ။|
    count |၂၁၉|
      block |ပုပ္ဖိကာ မာလိကာ စေဝ၊ ပဏ္ဏိကာ ဖလဟာရကာ။|
      block |ယထာသကေန ထာမေန၊ ပူဂဓမ္မံ အကံသု တေ။|
    count |၂၂၀|
      block |ဂဏိကာ ကုမ္ဘဒာသီ စ၊ ပူဝိကာ မစ္ဆိကာပိ စ။|
      block |ယထာသကေန ထာမေန၊ ပူဂဓမ္မံ အကံသု တေ။|
    count |၂၂၁|
      block |ဧထ သဗ္ဗေ သမာဂန္တွာ၊ ဂဏံ ဗန္ဓာမ ဧကတော။|
      block |အဓိကာရံ ကရိဿာမ၊ ပုညက္ခေတ္တေ အနုတ္တရေ။|
    count |၂၂၂|
      block |တေ မေ သုတွာန ဝစနံ၊ ဂဏံ ဗန္ဓိံသု တာဝဒေ။|
      block |ဥပဋ္ဌာနသာလံ သုကတံ၊ ဘိက္ခုသင်္ဃဿ ကာရယုံ။|
    count |၂၂၃|
      block |နိဋ္ဌာပေတွာန တံ သာလံ၊ ဥဒဂ္ဂေါ တုဋ္ဌမာနသော။|
      block |ပရေတော တေဟိ သဗ္ဗေဟိ၊ သမ္ဗုဒ္ဓမုပသင်္ကမိံ။|
    count |၂၂၄|
      block |ဥပသင်္ကမ္မ သမ္ဗုဒ္ဓံ၊ လောကနာထံ နရာသဘံ။|
      block |ဝန္ဒိတွာ သတ္ထုနော ပါဒေ၊ ဣဒံ ဝစနမဗြဝိံ။|
    count |၂၂၅|
      block |ဣမေ တီဏိ သတာ ဝီရ၊ ပုရိသာ ဧကတော ဂဏာ။|
      block |ဥပဋ္ဌာနသာလံ သုကတံ၊ နိယျာဒေန္တိ တုဝံ မုနိ။|
    count |၂၂၆|
      block |ဘိက္ခုသင်္ဃဿ ပုရတော၊ သမ္ပဋိစ္ဆတွ စက္ခုမာ။|
      block |တိဏ္ဏံ သတာနံ ပုရတော၊ ဣမာ ဂါထာ အဘာသထ။|
    count |၂၂၇|
      block |တိသတာပိ စ ဇေဋ္ဌော စ၊ အနုဝတ္တိံသု ဧကတော။|
      block |သမ္ပတ္တိဉှိ ကရိတွာန၊ သဗ္ဗေ အနုဘဝိဿထ။|
    count |၂၂၈|
      block |ပစ္ဆိမေ ဘဝေ သမ္ပတ္တေ၊ သီတိဘာဝမနုတ္တရံ။|
      block |အဇရံ အမတံ သန္တံ၊ နိဗ္ဗာနံ ဖဿယိဿထ။|
    count |၂၂၉|
      block |ဧဝံ ဗုဒ္ဓေါ ဝိယာကာသိ၊ သဗ္ဗညူ သမဏုတ္တရော။|
      block |ဗုဒ္ဓဿ ဝစနံ သုတွာ၊ သောမနဿံ ပဝေဒယိံ။|
    count |၂၃၀|
      block |တိံသ ကပ္ပသဟဿာနိ၊ ဒေဝလောကေ ရမိံ အဟံ။|
      block |ဒေဝါဓိပေါ ပဉ္စသတံ၊ ဒေဝရဇ္ဇမကာရယိံ။|
    count |၂၃၁|
      block |သဟဿက္ခတ္တုံ ရာဇာ စ၊ စက္ကဝတ္တီ အဟောသဟံ။|
      block |ဒေဝရဇ္ဇံ ကရောန္တဿ၊ မဟာဒေဝါ အဝန္ဒိသုံ။|
    count |၂၃၂|
      block |ဣဓ မာနုသကေ ရဇ္ဇံ၊ ပရိသာ ဟောန္တိ ဗန္ဓဝါ။|
      block |ပစ္ဆိမေ ဘဝေ သမ္ပတ္တေ၊ ဝါသေဋ္ဌော နာမ ဗြာဟ္မဏော။|
    count |၂၃၃|
      block |အသီတိကောဋိ နိစယော၊ တဿ ပုတ္တော အဟောသဟံ။|
      block |သေလော ဣတိ မမ နာမံ၊ ဆဠင်္ဂေ ပါရမိံ ဂတော။|
    count |၂၃၄|
      block |ဇင်္ဃာဝိဟာရံ ဝိစရံ၊ သသိဿေဟိ ပုရက္ခတော။|
      block |ဇဋာဘာရိကဘရိတံ၊ ကေဏိယံ နာမ တာပသံ။|
    count |၂၃၅|
      block |ပဋိယတ္တာဟုတိံ ဒိသွာ၊ ဣဒံ ဝစနမဗြဝိံ။|
      block |အာဝါဟော ဝါ ဝိဝါဟော ဝါ၊ ရာဇာ ဝါ တေ နိမန္တိတော။|
    count |၂၃၆|
      block |အာဟုတိံ ယိဋ္ဌုကာမောဟံ၊ ဗြာဟ္မဏေ ဒေဝသမ္မတေ။|
      block |န နိမန္တေမိ ရာဇာနံ၊ အာဟုတီ မေ န ဝိဇ္ဇတိ။|
    count |၂၃၇|
      block |န စတ္ထိ မယှမာဝါဟော၊ ဝိဝါဟော မေ န ဝိဇ္ဇတိ။|
      block |သကျာနံ နန္ဒိဇနနော၊ သေဋ္ဌော လောကေ သဒေဝကေ။|
    count |၂၃၈|
      block |သဗ္ဗလောကဟိတတ္ထာယ၊ သဗ္ဗသတ္တသုခါဝဟော။|
      block |သော မေ နိမန္တိတော အဇ္ဇ၊ တဿေတံ ပဋိယာဒနံ။|
    count |၂၃၉|
      block |တိမ္ဗရူသကဝဏ္ဏာဘော၊ အပ္ပမေယျော အနူပမော။|
      block |ရူပေနာသဒိသော ဗုဒ္ဓေါ၊ သွာတနာယ နိမန္တိတော။|
    count |၂၄၀|
      block |ဥက္ကာမုခပဟဋ္ဌောဝ၊ ခဒိရင်္ဂါရသန္နိဘော။|
      block |ဝိဇ္ဇူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၄၁|
      block |ပဗ္ဗတဂ္ဂေ ယထာ အစ္စိ၊ ပုဏ္ဏမာယေဝ စန္ဒိမာ။|
      block |နဠဂ္ဂိဝဏ္ဏသင်္ကာသော၊ သော မေ ဗုဒ္ဓေါ နိမန္တိတော။|
    count |၂၄၂|
      block |အသမ္ဘီတော ဘယာတီတော၊ ဘဝန္တကရဏော မုနိ။|
      block |သီဟူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၄၃|
      block |ကုသလော ဗုဒ္ဓဓမ္မေဟိ၊ အပသယှော ပရေဟိ သော။|
      block |နာဂူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၄၄|
      block |သဒ္ဓမ္မာစာရကုသလော၊ ဗုဒ္ဓနာဂေါ အသာဒိသော။|
      block |ဥသဘူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၄၅|
      block |အနန္တဝဏ္ဏော အမိတယသော၊ ဝိစိတ္တသဗ္ဗလက္ခဏော။|
      block |သက္ကူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၄၆|
      block |ဝသီ ဂဏီ ပတာပီ စ၊ တေဇဿီ စ ဒုရာသဒော။|
      block |ဗြဟ္မူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၄၇|
      block |ပတ္တဓမ္မော ဒသဗလော၊ ဗလာတိဗလပါရဂေါ။|
      block |ဓရဏူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၄၈|
      block |သီလဝီစိသမာကိဏ္ဏော၊ ဓမ္မဝိညာဏခေါဘိတော။|
      block |ဥဒဓူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၄၉|
      block |ဒုရာသဒော ဒုပ္ပသဟော၊ အစလော ဥဂ္ဂတော ဗြဟာ။|
      block |နေရူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၅၀|
      block |အနန္တဉာဏော အသမသမော၊ အတုလော အဂ္ဂတံ ဂတော။|
      block |ဂဂနူပမော မဟာဝီရော၊ သော မေ ဗုဒ္ဓေါ နိမန္တိတော။|
    stand |ပန္နရသမံ ဘာဏဝါရံ။|
    count |၂၅၁|
      block |ပတိဋ္ဌာ ဘယဘီတာနံ၊ တာဏော သရဏဂါမိနံ။|
      block |အဿာသကော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၅၂|
      block |အာသယော ဗုဒ္ဓိမန္တာနံ၊ ပုညက္ခေတ္တံ သုခေသိနံ။|
      block |ရတနာကရော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၅၃|
      block |အဿာသကော ဝေဒကရော၊ သာမညဖလဒာယကော။|
      block |မေဃူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၅၄|
      block |လောကစက္ခု မဟာတေဇော၊ သဗ္ဗတမဝိနောဒနော။|
      block |သူရိယူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၅၅|
      block |အာရမ္မဏဝိမုတ္တီသု၊ သဘာဝဒဿနော မုနိ။|
      block |စန္ဒူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၅၆|
      block |ဗုဒ္ဓေါ သမုဿိတော လောကေ၊ လက္ခဏေဟိ အလင်္ကတော။|
      block |အပ္ပမေယျော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၅၇|
      block |ယဿ ဉာဏံ အပ္ပမေယျံ၊ သီလံ ယဿ အနူပမံ။|
      block |ဝိမုတ္တိ အသဒိသာ ယဿ၊ သော မေ ဗုဒ္ဓေါ နိမန္တိတော။|
    count |၂၅၈|
      block |ယဿ ဓီတိ အသဒိသာ၊ ထာမော ယဿ အစိန္တိယော။|
      block |ယဿ ပရက္ကမော ဇေဋ္ဌော၊ သော မေ ဗုဒ္ဓေါ နိမန္တိတော။|
    count |၂၅၉|
      block |ရာဂေါ ဒောသော စ မောဟော စ၊ ဝိသာ သဗ္ဗေ သမူဟတာ။|
      block |အဂဒူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၆၀|
      block |က္လေသဗျာဓိဗဟုဒုက္ခ သဗ္ဗတမဝိနောဒနော။|
      block |ဝေဇ္ဇူပမော မဟာဝီရော၊ သော မေ ဗုဒ္ဓေါ နိမန္တိတော။|
    count |၂၆၁|
      block |ဗုဒ္ဓေါတိ ဘော ယံ ဝဒေသိ၊ ဃောသောပေသော သုဒုလ္လဘော။|
      block |ဗုဒ္ဓေါ ဗုဒ္ဓေါတိ သုတွာန၊ ပီတိ မေ ဥဒပဇ္ဇထ။|
    count |၂၆၂|
      block |အဗ္ဘန္တရံ အဂဏှန္တံ၊ ပီတိ မေ ဗဟိ နိစ္ဆရေ။|
      block |သောဟံ ပီတိမနော သန္တော၊ ဣဒံ ဝစနမဗြဝိံ။|
    count |၂၆၃|
      block |ကဟံ နု ခေါ သော ဘဂဝါ၊ လောကဇေဋ္ဌော နရာသဘော။|
      block |တတ္ထ ဂန္တွာ နမဿိဿံ၊ သာမညဖလဒာယကံ။|
    count |၂၆၄|
      block |ပဂ္ဂယှ ဒက္ခိဏံ ဗာဟုံ၊ ဝေဒဇာတော ကတဉ္ဇလီ။|
      block |အာစိက္ခိ မေ ဓမ္မရာဇံ၊ သောကသလ္လဝိနောဒနံ။|
    count |၂၆၅|
      block |ဥဒေန္တံဝ မဟာမေဃံ၊ နီလံ အဉ္ဇနသန္နိဘံ။|
      block |သာဂရံ ဝိယ ဒိဿန္တံ၊ ပဿသေတံ မဟာဝနံ။|
    count |၂၆၆|
      block |ဧတ္ထ သော ဝသတေ ဗုဒ္ဓေါ၊ အဒန္တဒမကော မုနိ။|
      block |ဝိနယန္တော စ ဝေနေယျေ၊ ဗောဓေန္တော ဗောဓိပက္ခိယေ။|
    count |၂၆၇|
      block |ပိပါသိတောဝ ဥဒကံ၊ ဘောဇနံဝ ဇိဃစ္ဆိတော။|
      block |ဂါဝီ ယထာ ဝစ္ဆဂိဒ္ဓါ၊ ဧဝါဟံ ဝိစိနိံ ဇိနံ။|
    count |၂၆၈|
      block |အာစာရဥပစာရညူ၊ ဓမ္မာနုစ္ဆဝိသံဝရံ။|
      block |သိက္ခါပေမိ သကေ သိဿေ၊ ဂစ္ဆန္တေ ဇိနသန္တိကံ။|
    count |၂၆၉|
      block |ဒုရာသဒာ ဘဂဝန္တော၊ သီဟာဝ ဧကစာရိနော။|
      block |ပဒေ ပဒံ နိက္ခိပန္တာ၊ အာဂစ္ဆေယျာထ မာဏဝါ။|
    count |၂၇၀|
      block |အာသီဝိသော ယထာ ဃောရော၊ မိဂရာဇာဝ ကေသရီ။|
      block |မတ္တောဝ ကုဉ္ဇရော ဒန္တီ၊ ဧဝံ ဗုဒ္ဓါ ဒုရာသဒာ။|
    count |၂၇၁|
      block |ဥက္ကာသိတဉ္စ ခိပိတံ၊ အဇ္ဈုပေက္ခိယ မာဏဝါ။|
      block |ပဒေ ပဒံ နိက္ခိပန္တာ၊ ဥပေထ ဗုဒ္ဓသန္တိကံ။|
    count |၂၇၂|
      block |ပဋိသလ္လာနဂရုကာ၊ အပ္ပသဒ္ဒာ ဒုရာသဒာ။|
      block |ဒုရူပသင်္ကမာ ဗုဒ္ဓါ၊ ဂရူ ဟောန္တိ သဒေဝကေ။|
    count |၂၇၃|
      block |ယဒာဟံ ပဉှံ ပုစ္ဆာမိ၊ ပဋိသမ္မောဒယာမိ ဝါ။|
      block |အပ္ပသဒ္ဒာ တဒာ ဟောထ၊ မုနိဘူတာဝ တိဋ္ဌထ။|
    count |၂၇၄|
      block |ယံ သော ဒေသေတိ သမ္ဗုဒ္ဓေါ၊ ခေမံ နိဗ္ဗာနပတ္တိယာ။|
      block |တမေဝတ္ထံ နိသာမေထ၊ သဒ္ဓမ္မသဝနံ သုခံ။|
    count |၂၇၅|
      block |ဥပသင်္ကမ္မ သမ္ဗုဒ္ဓံ၊ သမ္မောဒိံ မုနိနာ အဟံ။|
      block |တံ ကထံ ဝီတိသာရေတွာ၊ လက္ခဏေ ဥပဓာရယိံ။|
    count |၂၇၆|
      block |လက္ခဏေ ဒွေ စ ကင်္ခါမိ၊ ပဿာမိ တိံသလက္ခဏေ။|
      block |ကောသောဟိတဝတ္ထဂုယှံ၊ ဣဒ္ဓိယာ ဒဿယီ မုနိ။|
    count |၂၇၇|
      block |ဇိဝှံ နိန္နာမယိတွာန၊ ကဏ္ဏသောတေ စ နာသိကေ။|
      block |ပဋိမသိ နလာဋန္တံ၊ ကေဝလံ ဆာဒယီ ဇိနော။|
    count |၂၇၈|
      block |တဿာဟံ လက္ခဏေ ဒိသွာ၊ ပရိပုဏ္ဏေ သဗျဉ္ဇနေ။|
      block |ဗုဒ္ဓေါတိ နိဋ္ဌံ ဂန္တွာန၊ သဟ သိဿေဟိ ပဗ္ဗဇိံ။|
    count |၂၇၉|
      block |သတေဟိ တီဟိ သဟိတော၊ ပဗ္ဗဇိံ အနဂါရိယံ။|
      block |အဒ္ဓမာသေ အသမ္ပတ္တေ၊ သဗ္ဗေ ပတ္တာမှ နိဗ္ဗုတိံ။|
    count |၂၈၀|
      block |ဧကတော ကမ္မံ ကတွာန၊ ပုညက္ခေတ္တေ အနုတ္တရေ။|
      block |ဧကတော သံသရိတွာန၊ ဧကတော ဝိနိဝတ္တယုံ။|
    count |၂၈၁|
      block |ဂေါပါနသိယော ဒတွာန၊ ပူဂဓမ္မေ ဝသိံ အဟံ။|
      block |တေန ကမ္မေန သုကတေန၊ အဋ္ဌ ဟေတူ လဘာမဟံ။|
    count |၂၈၂|
      block |ဒိသာသု ပူဇိတော ဟောမိ၊ ဘောဂါ စ အမိတာ မမ။|
      block |ပတိဋ္ဌာ ဟောမိ သဗ္ဗေသံ၊ တာသော မမ န ဝိဇ္ဇတိ။|
    count |၂၈၃|
      block |ဗျာဓယော မေ န ဝိဇ္ဇန္တိ၊ ဒီဃာယုံ ပါလယာမိ စ။|
      block |သုခုမစ္ဆဝိကော ဟောမိ၊ အာဝါသေ ပတ္ထိတေ ဝသေ။|
    count |၂၈၄|
      block |အဋ္ဌ ဂေါပါနသီ ဒတွာ၊ ပူဂဓမ္မေ ဝသိံ အဟံ။|
      block |ပဋိသမ္ဘိဒာရဟတ္တဉ္စ၊ ဧတံ မေ အပရဋ္ဌမံ။|
    count |၂၈၅|
      block |သဗ္ဗဝေါသိတဝေါသာနော၊ ကတကိစ္စော အနာသဝေါ။|
      block |အဋ္ဌဂေါပါနသီ နာမ၊ တဝ ပုတ္တော မဟာမုနိ။|
    count |၂၈၆|
      block |ပဉ္စ ထမ္ဘာနိ ဒတွာန၊ ပူဂဓမ္မေ ဝသိံ အဟံ။|
      block |တေန ကမ္မေန သုကတေန၊ ပဉ္စ ဟေတူ လဘာမဟံ။|
    count |၂၈၇|
      block |အစလော ဟောမိ မေတ္တာယ၊ အနူနင်္ဂေါ ဘဝါမဟံ။|
      block |အာဒေယျဝစနော ဟောမိ၊ န ဓံသေမိ ယထာ အဟံ။|
    count |၂၈၈|
      block |အဘန္တံ ဟောတိ မေ စိတ္တံ၊ အခိလော ဟောမိ ကဿစိ။|
      block |တေန ကမ္မေန သုကတေန၊ ဝိမလော ဟောမိ သာသနေ။|
    count |၂၈၉|
      block |သဂါရဝေါ သပ္ပတိဿော၊ ကတကိစ္စော အနာသဝေါ။|
      block |သာဝကော တေ မဟာဝီရ၊ ဘိက္ခု တံ ဝန္ဒတေ မုနိ။|
    count |၂၉၀|
      block |ကတွာ သုကတပလ္လင်္ကံ၊ သာလာယံ ပညပေသဟံ။|
      block |တေန ကမ္မေန သုကတေန၊ ပဉ္စ ဟေတူ လဘာမဟံ။|
    count |၂၉၁|
      block |ဥစ္စေ ကုလေ ပဇာယိတွာ၊ မဟာဘောဂေါ ဘဝါမဟံ။|
      block |သဗ္ဗသမ္ပတ္တိကော ဟောမိ၊ မစ္ဆေရံ မေ န ဝိဇ္ဇတိ။|
    count |၂၉၂|
      block |ဂမနေ ပတ္ထိတေ မယှံ၊ ပလ္လင်္ကော ဥပတိဋ္ဌတိ။|
      block |သဟ ပလ္လင်္ကသေဋ္ဌေန၊ ဂစ္ဆာမိ မမ ပတ္ထိတံ။|
    count |၂၉၃|
      block |တေန ပလ္လင်္ကဒာနေန၊ တမံ သဗ္ဗံ ဝိနောဒယိံ။|
      block |သဗ္ဗာဘိညာဗလပ္ပတ္တော၊ ထေရော ဝန္ဒတိ တံ မုနိ။|
    count |၂၉၄|
      block |ပရကိစ္စတ္တကိစ္စာနိ၊ သဗ္ဗကိစ္စာနိ သာဓယိံ။|
      block |တေန ကမ္မေန သုကတေန၊ ပါဝိသိံ အဘယံ ပုရံ။|
    count |၂၉၅|
      block |ပရိနိဋ္ဌိတသာလမှိ၊ ပရိဘောဂမဒာသဟံ။|
      block |တေန ကမ္မေန သုကတေန၊ သေဋ္ဌတ္တံ အဇ္ဈုပါဂတော။|
    count |၂၉၆|
      block |ယေ ကေစိ ဒမကာ လောကေ၊ ဟတ္ထိအဿေ ဒမေန္တိ ယေ။|
      block |ကရိတွာ ကာရဏာ နာနာ၊ ဒာရုဏေန ဒမေန္တိ တေ။|
    count |၂၉၇|
      block |န ဟေဝံ တွံ မဟာဝီရ၊ ဒမေသိ နရနာရိယော။|
      block |အဒဏ္ဍေန အသတ္ထေန၊ ဒမေသိ ဥတ္တမေ ဒမေ။|
    count |၂၉၈|
      block |ဒာနဿ ဝဏ္ဏေ ကိတ္တေန္တော၊ ဒေသနာကုသလော မုနိ။|
      block |ဧကပဉှံ ကထေန္တောဝ၊ ဗောဓေသိ တိသတေ မုနိ။|
    count |၂၉၉|
      block |ဒန္တာ မယံ သာရထိနာ၊ သုဝိမုတ္တာ အနာသဝါ။|
      block |သဗ္ဗာဘိညာဗလပတ္တာ၊ နိဗ္ဗုတာ ဥပဓိက္ခယေ။|
    count |၃၀၀|
      block |သတသဟဿိတော ကပ္ပေ၊ ယံ ဒာနမဒဒိံ တဒာ။|
      block |အတိက္ကန္တာ ဘယာ သဗ္ဗေ၊ သာလာဒာနဿိဒံ ဖလံ။|
    count |၃၀၁|
      block |ကိလေသာ ဈာပိတာ မယှံ။ပေ။ ဝိဟရာမိ အနာသဝေါ။|
    count |၃၀၂|
      block |သွာဂတံ ဝတ မေ အာသိ။ပေ။ ကတံ ဗုဒ္ဓဿ သာသနံ။|
    count |၃၀၃|
      block |ပဋိသမ္ဘိဒာ စတဿော။ပေ။ ကတံ ဗုဒ္ဓဿ သာသနံ။|
    block |ဣတ္ထံ သုဒံ အာယသ္မာ သေလော သပရိသော ဘဂဝတော သန္တိကေ ဣမာ ဂါထာယော အဘာသိတ္ထာတိ။|
    stand |သေလတ္ထေရဿာပဒာနံ ဒုတိယံ။|
  block |၃။ သဗ္ဗကိတ္တိကတ္ထေရအပဒာနံ|
    count |၃၀၄|
      block |ကဏိကာရံဝ ဇလိတံ၊ ဒီပရုက္ခံဝ ဥဇ္ဇလံ။|
      block |ဩသဓိံဝ ဝိရောစန္တံ၊ ဝိဇ္ဇုတံ ဂဂနေ ယထာ။|
    count |၃၀၅|
      block |အသမ္ဘီတံ အနုတ္တာသိံ၊ မိဂရာဇံဝ ကေသရိံ။|
      block |ဉာဏာလောကံ ပကာသေန္တံ၊ မဒ္ဒန္တံ တိတ္ထိယေ ဂဏေ။|
    count |၃၀၆|
      block |ဥဒ္ဓရန္တံ ဣမံ လောကံ၊ ဆိဒ္ဒန္တံ သဗ္ဗသံသယံ။|
      block |ဂဇ္ဇန္တံ မိဂရာဇံဝ၊ အဒ္ဒသံ လောကနာယကံ။|
    count |၃၀၇|
      block |ဇဋာဇိနဓရော အာသိံ၊ ဗြဟာ ဥဇု ပတာပဝါ။|
      block |ဝါကစီရံ ဂဟေတွာန၊ ပါဒမူလေ အပတ္ထရိံ။|
    count |၃၀၈|
      block |ကာဠာနုသာရိယံ ဂယှ၊ အနုလိမ္ပိံ တထာဂတံ။|
      block |သမ္ဗုဒ္ဓမနုလိမ္ပေတွာ၊ သန္ထဝိံ လောကနာယကံ။|
    count |၃၀၉|
      block |သမုဒ္ဓရသိမံ လောကံ၊ ဩဃတိဏ္ဏ မဟာမုနိ။|
      block |ဉာဏာလောကေန ဇောတေသိ၊ နာဝဋံ ဉာဏမုတ္တမံ။|
    count |၃၁၀|
      block |ဓမ္မစက္ကံ ပဝတ္တေသိ၊ မဒ္ဒသေ ပရတိတ္ထိယေ။|
      block |ဥသဘော ဇိတသင်္ဂါမော၊ သမ္ပကမ္ပေသိ မေဒနိံ။|
    count |၃၁၁|
      block |မဟာသမုဒ္ဒေ ဦမိယော၊ ဝေလန္တမှိ ပဘိဇ္ဇရေ။|
      block |တထေဝ တဝ ဉာဏမှိ၊ သဗ္ဗဒိဋ္ဌီ ပဘိဇ္ဇရေ။|
    count |၃၁၂|
      block |သုခုမစ္ဆိကဇာလေန၊ သရမှိ သမ္ပတာနိတေ။|
      block |အန္တောဇာလိကတာ ပါဏာ၊ ပီဠိတာ ဟောန္တိ တာဝဒေ။|
    count |၃၁၃|
      block |တထေဝ တိတ္ထိယာ လောကေ၊ ပုထုပါသဏ္ဍနိဿိတာ။|
      block |အန္တောဉာဏဝရေ တုယှံ၊ ပရိဝတ္တန္တိ မာရိသ။|
    count |၃၁၄|
      block |ပတိဋ္ဌာ ဝုယှတံ ဩဃေ၊ တွဉှိ နာထော အဗန္ဓုနံ။|
      block |ဘယဋ္ဋိတာနံ သရဏံ၊ မုတ္တိတ္ထီနံ ပရာယဏံ။|
    count |၃၁၅|
      block |ဧကဝီရော အသဒိသော၊ မေတ္တာကရုဏသဉ္စယော။|
      block |အသမော သုသမော သန္တော၊ ဝသီ တာဒီ ဇိတဉ္ဇယော။|
    count |၃၁၆|
      block |ဓီရော ဝိဂတသမ္မောဟော၊ အနေဇော အကထံကထီ။|
      block |တုသိတော ဝန္တဒောသောသိ၊ နိမ္မလော သံယတော သုစိ။|
    count |၃၁၇|
      block |သင်္ဂါတိဂေါ ဟတမဒော၊ တေဝိဇ္ဇော တိဘဝန္တဂေါ။|
      block |သီမာတိဂေါ ဓမ္မဂရု၊ ဂတတ္ထော ဟိတဝဗ္ဘုတော။|
    count |၃၁၈|
      block |တာရကော တွံ ယထာ နာဝါ၊ နိဓီဝဿာသကာရကော။|
      block |အသမ္ဘီတော ယထာ သီဟော၊ ဂဇရာဇာဝ ဒပ္ပိတော။|
    count |၃၁၉|
      block |ထောမေတွာ ဒသဂါထာဟိ၊ ပဒုမုတ္တရံ မဟာယသံ။|
      block |ဝန္ဒိတွာ သတ္ထုနော ပါဒေ၊ တုဏှီ အဋ္ဌာသဟံ တဒာ။|
    count |၃၂၀|
      block |ပဒုမုတ္တရော လောကဝိဒူ၊ အာဟုတီနံ ပဋိဂ္ဂဟော။|
      block |ဘိက္ခုသင်္ဃေ ဌိတော သတ္ထာ၊ ဣမာ ဂါထာ အဘာသထ။|
    count |၃၂၁|
      block |ယော မေ သီလဉ္စ ဉာဏဉ္စ၊ သဒ္ဓမ္မဉ္စာပိ ဝဏ္ဏယိ။|
      block |တမဟံ ကိတ္တယိဿာမိ၊ သုဏာထ မမ ဘာသတော။|
    count |၃၂၂|
      block |သဋ္ဌိ ကပ္ပသဟဿာနိ၊ ဒေဝလောကေ ရမိဿတိ။|
      block |အညေ ဒေဝေဘိဘဝိတွာ၊ ဣဿရံ ကာရယိဿတိ။|
    count |၃၂၃|
      block |သော ပစ္ဆာ ပဗ္ဗဇိတွာန၊ သုက္ကမူလေန စောဒိတော။|
      block |ဂေါတမဿ ဘဂဝတော၊ သာသနေ ပဗ္ဗဇိဿတိ။|
    count |၃၂၄|
      block |ပဗ္ဗဇိတွာန ကာယေန၊ ပါပကမ္မံ ဝိဝဇ္ဇိယ။|
      block |သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။|
    count |၃၂၅|
      block |ယထာပိ မေဃော ထနယံ၊ တပ္ပေတိ မေဒိနိံ ဣမံ။|
      block |တထေဝ တွံ မဟာဝီရ၊ ဓမ္မေန တပ္ပယီ မမံ။|
    count |၃၂၆|
      block |သီလံ ပညဉ္စ ဓမ္မဉ္စ၊ ထဝိတွာ လောကနာယကံ။|
      block |ပတ္တောမှိ ပရမံ သန္တိံ၊ နိဗ္ဗာနံ ပဒမစ္စုတံ။|
    count |၃၂၇|
      block |အဟော နူန သ ဘဂဝါ၊ စိရံ တိဋ္ဌေယျ စက္ခုမာ။|
      block |အညာတဉ္စ ဝိဇာနေယျုံ၊ ဖုသေယျုံ အမတံ ပဒံ။|
    count |၃၂၈|
      block |အယံ မေ ပစ္ဆိမာ ဇာတိ၊ ဘဝါ သဗ္ဗေ သမူဟတာ။|
      block |သဗ္ဗာသဝေ ပရိညာယ၊ ဝိဟရာမိ အနာသဝေါ။|
    count |၃၂၉|
      block |သတသဟဿိတော ကပ္ပေ၊ ယံ ဗုဒ္ဓမဘိထောမယိံ|
      block |ဒုဂ္ဂတိံ နာဘိဇာနာမိ၊ ကိတ္တနာယ ဣဒံ ဖလံ။|
    count |၃၃၀|
      block |ကိလေသာ ဈာပိတာ မယှံ၊ ဘဝါ သဗ္ဗေ သမူဟတာ။|
      block |သဗ္ဗာသဝါ ပရိက္ခီဏာ၊ နတ္ထိ ဒာနိ ပုနဗ္ဘဝေါ။|
    count |၃၃၁|
      block |သွာဂတံ ဝတ မေ အာသိ။ပေ။ ကတံ ဗုဒ္ဓဿ သာသနံ။|
    count |၃၃၂|
      block |ပဋိသမ္ဘိဒာ စတဿော။ပေ။ ကတံ ဗုဒ္ဓဿ သာသနံ။|
    block |ဣတ္ထံ သုဒံ အာယသ္မာ သဗ္ဗကိတ္တိကော ထေရော ဣမာ ဂါထာယော အဘာသိတ္ထာတိ။|
    stand |သဗ္ဗကိတ္တိကတ္ထေရဿာပဒာနံ တတိယံ။|
  block |၄။ မဓုဒာယကတ္ထေရအပဒာနံ|
    count |၃၃၃|
      block |သိန္ဓုယာ နဒိယာ တီရေ၊ သုကတော အဿမော မမ။|
      block |တတ္ထ ဝါစေမဟံ သိဿေ၊ ဣတိဟာသံ သလက္ခဏံ။|
    count |၃၃၄|
      block |ဓမ္မကာမာ ဝိနီတာ တေ၊ သောတုကာမာ သုသာသနံ။|
      block |ဆဠင်္ဂေ ပါရမိပ္ပတ္တာ၊ သိန္ဓုကူလေ ဝသန္တိ တေ။|
    count |၃၃၅|
      block |ဥပ္ပါတဂမနေ စေဝ၊ လက္ခဏေသု စ ကောဝိဒာ။|
      block |ဥတ္တမတ္ထံ ဂဝေသန္တာ၊ ဝသန္တိ ဝိပိနေ တဒာ။|
    count |၃၃၆|
      block |သုမေဓော နာမ သမ္ဗုဒ္ဓေါ၊ လောကေ ဥပ္ပဇ္ဇိ တာဝဒေ။|
      block |အမှာကံ အနုကမ္ပန္တော၊ ဥပါဂစ္ဆိ ဝိနာယကော။|
    count |၃၃၇|
      block |ဥပါဂတံ မဟာဝီရံ၊ သုမေဓံ လောကနာယကံ။|
      block |တိဏသန္ထာရကံ ကတွာ၊ လောကဇေဋ္ဌဿဒာသဟံ။|
    count |၃၃၈|
      block |ဝိပိနာတော မဓုံ ဂယှ၊ ဗုဒ္ဓသေဋ္ဌဿဒာသဟံ။|
      block |သမ္ဗုဒ္ဓေါ ပရိဘုဉ္ဇိတွာ၊ ဣဒံ ဝစနမဗြဝိ။|
    count |၃၃၉|
      block |ယော တံ အဒာသိ မဓုံ မေ၊ ပသန္နော သေဟိ ပါဏိဘိ။|
      block |တမဟံ ကိတ္တယိဿာမိ၊ သုဏာထ မမ ဘာသတော။|
    count |၃၄၀|
      block |ဣမိနာ မဓုဒာနေန၊ တိဏသန္ထာရကေန စ။|
      block |တိံသ ကပ္ပသဟဿာနိ၊ ဒေဝလောကေ ရမိဿတိ။|
    count |၃၄၁|
      block |တိံသ ကပ္ပသဟဿမှိ၊ ဩက္ကာကကုလသမ္ဘဝေါ။|
      block |ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။|
    count |၃၄၂|
      block |တဿ ဓမ္မေသု ဒာယာဒော၊ ဩရသော ဓမ္မနိမ္မိတော။|
      block |သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။|
    count |၃၄၃|
      block |ဒေဝလောကာ ဣဓာဂန္တွာ၊ မာတုကုစ္ဆိံ ဥပါဂတေ။|
      block |မဓုဝဿံ ပဝဿိတ္ထ၊ ဆာဒယံ မဓုနာ မဟိံ။|
    count |၃၄၄|
      block |မယိ နိက္ခန္တမတ္တမှိ၊ ကုစ္ဆိယာ စ သုဒုတ္တရာ။|
      block |တတြာပိ မဓုဝဿံ မေ၊ ဝဿတေ နိစ္စကာလိကံ။|
    count |၃၄၅|
      block |အဂါရာ အဘိနိက္ခမ္မ၊ ပဗ္ဗဇိံ အနဂါရိယံ။|
      block |လာဘီ အန္နဿ ပါနဿ၊ မဓုဒာနဿိဒံ ဖလံ။|
    count |၃၄၆|
      block |သဗ္ဗကာမသမိဒ္ဓေါဟံ၊ ဘဝိတွာ ဒေဝမာနုသေ။|
      block |တေနေဝ မဓုဒာနေန၊ ပတ္တောမှိ အာသဝက္ခယံ။|
    count |၃၄၇|
      block |ဝုဋ္ဌမှိ ဒေဝေ စတုရင်္ဂုလေ တိဏေ၊ သမ္ပုပ္ဖိတေ ဓရဏီရုဟေ သဉ္ဆန္နေ။|
      block |သုညေ ဃရေ မဏ္ဍပရုက္ခမူလကေ၊ ဝသာမိ နိစ္စံ သုခိတော အနာသဝေါ။|
    count |၃၄၈|
      block |မဇ္ဈေ မဟန္တေ ဟီနေ စ၊ ဘဝေ သဗ္ဗေ အတိက္ကမိံ။|
      block |အဇ္ဇ မေ အာသဝါ ခီဏာ၊ နတ္ထိ ဒာနိ ပုနဗ္ဘဝေါ။|
    count |၃၄၉|
      block |တိံသကပ္ပသဟဿမှိ၊ ယံ ဒာနမဒဒိံ တဒာ။|
      block |ဒုဂ္ဂတိံ နာဘိဇာနာမိ၊ မဓုဒာနဿိဒံ ဖလံ။|
    count |၃၅၀|
      block |ကိလေသာ ဈာပိတာ မယှံ၊ ဘဝါ သဗ္ဗေ သမူဟတာ။|
      block |သဗ္ဗာသဝါ ပရိက္ခီဏာ၊ နတ္ထိ ဒာနိ ပုနဗ္ဘဝေါ။|
    count |၃၅၁|
      block |သွာဂတံ ဝတ မေ အာသိ။ပေ။ ကတံ ဗုဒ္ဓဿ သာသနံ။|
    count |၃၅၂|
      block |ပဋိသမ္ဘိဒာ စတဿော။ပေ။ ကတံ ဗုဒ္ဓဿ သာသနံ။|
    block |ဣတ္ထံ သုဒံ အာယသ္မာ မဓုဒာယကော ထေရော ဣမာ ဂါထာယော အဘာသိတ္ထာတိ။|
    stand |မဓုဒာယကတ္ထေရဿာပဒာနံ စတုတ္ထံ။|
  block |၅။ ပဒုမကူဋာဂါရိယတ္ထေရအပဒာနံ|
    count |၃၅၃|
      block |ပိယဒဿီ နာမ ဘဂဝါ၊ သယမ္ဘူ လောကနာယကော။|
      block |ဝိဝေကကာမော သမ္ဗုဒ္ဓေါ၊ သမာဓိကုသလော မုနိ။|
    count |၃၅၄|
      block |ဝနသဏ္ဍံ သမောဂယှ၊ ပိယဒဿီ မဟာမုနိ။|
      block |ပံသုကူလံ ပတ္ထရိတွာ၊ နိသီဒိ ပုရိသုတ္တမော။|
    count |၃၅၅|
      block |မိဂလုဒ္ဒော ပုရေ အာသိံ၊ အရညေ ကာနနေ အဟံ။|
      block |ပသဒံ မိဂမေသန္တော၊ အာဟိဏ္ဍာမိ အဟံ တဒာ။|
    count |၃၅၆|
      block |တတ္ထဒ္ဒသာသိံ သမ္ဗုဒ္ဓံ၊ ဩဃတိဏ္ဏမနာသဝံ။|
      block |ပုပ္ဖိတံ သာလရာဇံဝ၊ သတရံသိံဝ ဥဂ္ဂတံ။|
    count |၃၅၇|
      block |ဒိသွာနဟံ ဒေဝဒေဝံ၊ ပိယဒဿိံ မဟာယသံ။|
      block |ဇာတဿရံ သမောဂယှ၊ ပဒုမံ အာဟရိံ တဒာ။|
    count |၃၅၈|
      block |အာဟရိတွာန ပဒုမံ၊ သတပတ္တံ မနောရမံ။|
      block |ကူဋာဂါရံ ကရိတွာန၊ ဆာဒယိံ ပဒုမေနဟံ။|
    count |၃၅၉|
      block |အနုကမ္ပကော ကာရုဏိကော၊ ပိယဒဿီ မဟာမုနိ။|
      block |သတ္တရတ္တိန္ဒိဝံ ဗုဒ္ဓေါ၊ ကူဋာဂါရေ ဝသီ ဇိနော။|
    count |၃၆၀|
      block |ပုရာဏံ ဆဍ္ဍယိတွာန၊ နဝေန ဆာဒယိံ အဟံ။|
      block |အဉ္ဇလိံ ပဂ္ဂဟေတွာန၊ အဋ္ဌာသိံ တာဝဒေ အဟံ။|
    count |၃၆၁|
      block |ဝုဋ္ဌဟိတွာ သမာဓိမှာ၊ ပိယဒဿီ မဟာမုနိ။|
      block |ဒိသံ အနုဝိလောကေန္တော၊ နိသီဒိ လောကနာယကော။|
    count |၃၆၂|
      block |တဒာ သုဒဿနော နာမ၊ ဥပဋ္ဌာကော မဟိဒ္ဓိကော။|
      block |စိတ္တမညာယ ဗုဒ္ဓဿ၊ ပိယဒဿိဿ သတ္ထုနော။|
    count |၃၆၃|
      block |အသီတိယာ သဟဿေဟိ၊ ဘိက္ခူဟိ ပရိဝါရိတော။|
      block |ဝနန္တေ သုခမာသီနံ၊ ဥပေသိ လောကနာယကံ။|
    count |၃၆၄|
      block |ယာဝတာ ဝနသဏ္ဍမှိ၊ အဓိဝတ္ထာ စ ဒေဝတာ။|
      block |ဗုဒ္ဓဿ စိတ္တမညာယ၊ သဗ္ဗေ သန္နိပတုံ တဒာ။|
    count |၃၆၅|
      block |သမာဂတေသု ယက္ခေသု၊ ကုမ္ဘဏ္ဍေ သဟရက္ခသေ။|
      block |ဘိက္ခုသင်္ဃေ စ သမ္ပတ္တေ၊ ဂါထာ ပဗျာဟရီ ဇိနော။|
    count |၃၆၆|
      block |ယော မံ သတ္တာဟံ ပူဇေသိ၊ အာဝါသဉ္စ အကာသိ မေ။|
      block |တမဟံ ကိတ္တယိဿာမိ၊ သုဏာထ မမ ဘာသတော။|
    count |၃၆၇|
      block |သုဒုဒ္ဒသံ သုနိပုဏံ၊ ဂမ္ဘီရံ သုပ္ပကာသိတံ။|
      block |ဉာဏေန ကိတ္တယိဿာမိ၊ သုဏာထ မမ ဘာသတော။|
    count |၃၆၈|
      block |စတုဒ္ဒသာနိ ကပ္ပါနိ၊ ဒေဝရဇ္ဇံ ကရိဿတိ။|
      block |ကူဋာဂါရံ မဟန္တဿ၊ ပဒ္မပုပ္ဖေဟိ ဆာဒိတံ။|
    count |၃၆၉|
      block |အာကာသေ ဓာရယိဿတိ၊ ပုပ္ဖကမ္မဿိဒံ ဖလံ။|
      block |စတုဗ္ဗီသေ ကပ္ပသတေ၊ ဝေါကိဏ္ဏံ သံသရိဿတိ။|
    count |၃၇၀|
      block |တတ္ထ ပုပ္ဖမယံ ဗျမှံ၊ အာကာသေ ဓာရယိဿတိ။|
      block |ယထာ ပဒုမပတ္တမှိ၊ တောယံ န ဥပလိမ္ပတိ။|
    count |၃၇၁|
      block |တထေဝီမဿ ဉာဏမှိ၊ ကိလေသာ နောပလိမ္ပရေ။|
      block |မနသာ ဝိနိဝဋ္ဋေတွာ၊ ပဉ္စ နီဝရဏေ အယံ။|
    count |၃၇၂|
      block |စိတ္တံ ဇနေတွာ နေက္ခမ္မေ၊ အဂါရာ ပဗ္ဗဇိဿတိ။|
      block |တတော ပုပ္ဖမယေ ဗျမှေ၊ ဓာရေန္တေ နိက္ခမိဿတိ။|
    count |၃၇၃|
      block |ရုက္ခမူလေ ဝသန္တဿ၊ နိပကဿ သတီမတော။|
      block |တတ္ထ ပုပ္ဖမယံ ဗျမှံ၊ မတ္ထကေ ဓာရယိဿတိ။|
    count |၃၇၄|
      block |စီဝရံ ပိဏ္ဍပါတဉ္စ၊ ပစ္စယံ သယနာသနံ။|
      block |ဒတွာန ဘိက္ခုသင်္ဃဿ၊ နိဗ္ဗာယိဿတိနာသဝေါ။|
    count |၃၇၅|
      block |ကူဋာဂါရေန စရတာ၊ ပဗ္ဗဇ္ဇံ အဘိနိက္ခမိံ။|
      block |ရုက္ခမူလေ ဝသန္တမ္ပိ၊ ကူဋာဂါရံ ဓရီယတိ။|
    count |၃၇၆|
      block |စီဝရေ ပိဏ္ဍပါတေ စ၊ စေတနာ မေ န ဝိဇ္ဇတိ။|
      block |ပုညကမ္မေန သံယုတ္တော၊ လဘာမိ ပရိနိဋ္ဌိတံ။|
    count |၃၇၇|
      block |ဂဏနာတော အသင်္ခေယျာ၊ ကပ္ပကောဋီ ဗဟူ မမ။|
      block |ရိတ္တကာ တေ အတိက္ကန္တာ၊ ပမုတ္တာ လောကနာယကာ။|
    count |၃၇၈|
      block |အဋ္ဌာရသေ ကပ္ပသတေ၊ ပိယဒဿီ ဝိနာယကော။|
      block |တမဟံ ပယိရုပါသိတွာ၊ ဣမံ ယောနိံ ဥပါဂတော။|
    count |၃၇၉|
      block |ဣဓ ပဿာမိ သမ္ဗုဒ္ဓံ၊ အနောမံ နာမ စက္ခုမံ။|
      block |တမဟံ ဥပဂန္တွာန၊ ပဗ္ဗဇိံ အနဂါရိယံ။|
    count |၃၈၀|
      block |ဒုက္ခဿန္တကရော ဗုဒ္ဓေါ၊ မဂ္ဂံ မေ ဒေသယီ ဇိနော။|
      block |တဿ ဓမ္မံ သုဏိတွာန၊ ပတ္တောမှိ အစလံ ပဒံ။|
    count |၃၈၁|
      block |တောသယိတွာန သမ္ဗုဒ္ဓံ၊ ဂေါတမံ သကျပုင်္ဂဝံ။|
      block |သဗ္ဗာသဝေ ပရိညာယ၊ ဝိဟရာမိ အနာသဝေါ။|
    count |၃၈၂|
      block |အဋ္ဌာရသေ ကပ္ပသတေ၊ ယံ ဗုဒ္ဓမဘိပူဇယိံ။|
      block |ဒုဂ္ဂတိံ နာဘိဇာနာမိ၊ ဗုဒ္ဓပူဇာယိဒံ ဖလံ။|
    count |၃၈၃|
      block |ကိလေသာ ဈာပိတာ မယှံ၊ ဘဝါ သဗ္ဗေ သမူဟတာ။|
      block |သဗ္ဗာသဝါ ပရိက္ခီဏာ၊ နတ္ထိ ဒာနိ ပုနဗ္ဘဝေါ။|
    count |၃၈၄|
      block |သွာဂတံ ဝတ မေ အာသိ။ပေ။ ကတံ ဗုဒ္ဓဿ သာသနံ။|
    count |၃၈၅|
      block |ပဋိသမ္ဘိဒာ စတဿော။ပေ။ ကတံ ဗုဒ္ဓဿ သာသနံ။|
    block |ဣတ္ထံ သုဒံ အာယသ္မာ ပဒုမကူဋာဂါရိယော ထေရော ဣမာ ဂါထာယော အဘာသိတ္ထာတိ။|
    stand |ပဒုမကူဋာဂါရိယတ္ထေရဿာပဒာနံ ပဉ္စမံ။|
  block |၆။ ဗာကုလတ္ထေရအပဒာနံ|
    count |၃၈၆|
      block |ဟိမဝန္တဿာဝိဒူရေ၊ သောဘိတော နာမ ပဗ္ဗတော။|
      block |အဿမော သုကတော မယှံ၊ သကသိဿေဟိ မာပိတော။|
    count |၃၈၇|
      block |မဏ္ဍပါ စ ဗဟူ တတ္ထ၊ ပုပ္ဖိတာ သိန္ဒုဝါရကာ။|
      block |ကပိတ္ထာ စ ဗဟူ တတ္ထ၊ ပုပ္ဖိတာ ဇီဝဇီဝကာ။|
    count |၃၈၈|
      block |နိဂ္ဂုဏ္ဍိယော ဗဟူ တတ္ထ၊ ဗဒရာမလကာနိ စ။|
      block |ဖာရုသကာ အလာဗူ စ၊ ပုဏ္ဍရီကာ စ ပုပ္ဖိတာ။|
    count |၃၈၉|
      block |အာဠကာ ဗေလုဝါ တတ္ထ၊ ကဒလီ မာတုလုင်္ဂကာ။|
      block |မဟာနာမာ ဗဟူ တတ္ထ၊ အဇ္ဇုနာ စ ပိယင်္ဂုကာ။|
    count |၃၉၀|
      block |ကောသမ္ဗာ သဠလာ နိမ္ဗာ၊ နိဂြောဓာ စ ကပိတ္ထနာ။|
      block |ဧဒိသော အဿမော မယှံ၊ သသိဿောဟံ တဟိံ ဝသိံ။|
    count |၃၉၁|
      block |အနောမဒဿီ ဘဂဝါ၊ သယမ္ဘူ လောကနာယကော။|
      block |ဂဝေသံ ပဋိသလ္လာနံ၊ မမဿမမုပါဂမိ။|
    count |၃၉၂|
      block |ဥပေတမှိ မဟာဝီရေ၊ အနောမဒဿိမဟာယသေ။|
      block |ခဏေန လောကနာထဿ၊ ဝါတာဗာဓော သမုဋ္ဌဟိ။|
    count |၃၉၃|
      block |ဝိစရန္တော အရညမှိ၊ အဒ္ဒသံ လောကနာယကံ။|
      block |ဥပဂန္တွာန သမ္ဗုဒ္ဓံ၊ စက္ခုမန္တံ မဟာယသံ။|
    count |၃၉၄|
      block |ဣရိယဉ္စာပိ ဒိသွာန၊ ဥပလက္ခေသဟံ တဒာ။|
      block |အသံသယဉှိ ဗုဒ္ဓဿ၊ ဗျာဓိ နော ဥဒပဇ္ဇထ။|
    count |၃၉၅|
      block |ခိပ္ပံ အဿမမာဂဉ္ဆိံ၊ မမ သိဿာန သန္တိကေ။|
      block |ဘေသဇ္ဇံ ကတ္တုကာမောဟံ၊ သိဿေ အာမန္တယိံ တဒာ။|
    count |၃၉၆|
      block |ပဋိဿုဏိတွာန မေ ဝါကျံ၊ သိဿာ သဗ္ဗေ သဂါရဝါ။|
      block |ဧကဇ္ဈံ သန္နိပတိံသု၊ သတ္ထုဂါရဝတာ မမ။|
    count |၃၉၇|
      block |ခိပ္ပံ ပဗ္ဗတမာရုယှ၊ သဗ္ဗောသဓမဟာသဟံ။|
      block |ပါနီယယောဂံ ကတွာန၊ ဗုဒ္ဓသေဋ္ဌဿဒာသဟံ။|
    count |၃၉၈|
      block |ပရိဘုတ္တေ မဟာဝီရေ၊ သဗ္ဗညုလောကနာယကေ။|
      block |ခိပ္ပံ ဝါတော ဝူပသမိ၊ သုဂတဿ မဟေသိနော။|
    count |၃၉၉|
      block |ပဿဒ္ဓံ ဒရထံ ဒိသွာ၊ အနောမဒဿီ မဟာယသော။|
      block |သကာသနေ နိသီဒိတွာ၊ ဣမာ ဂါထာ အဘာသထ။|
    count |၄၀၀|
      block |ယော မေ ပါဒာသိ ဘေသဇ္ဇံ၊ ဗျာဓိဉ္စ သမယီ မမ။|
      block |တမဟံ ကိတ္တယိဿာမိ၊ သုဏာထ မမ ဘာသတော။|
    count |၄၀၁|
      block |ကပ္ပသတသဟဿာနိ၊ ဒေဝလောကေ ရမိဿတိ။|
      block |ဝါဒိတေ တူရိယေ တတ္ထ၊ မောဒိဿတိ သဒာ အယံ။|
    count |၄၀၂|
      block |မနုဿလောကမာဂန္တွာ၊ သုက္ကမူလေန စောဒိတော။|
      block |သဟဿက္ခတ္တုံ ရာဇာ စ၊ စက္ကဝတ္တီ ဘဝိဿတိ။|
    count |၄၀၃|
      block |ပဉ္စပညာသကပ္ပမှိ၊ အနောမော နာမ ခတ္တိယော။|
      block |စာတုရန္တော ဝိဇိတာဝီ၊ ဇမ္ဗုမဏ္ဍဿ ဣဿရော။|
    count |၄၀၄|
      block |သတ္တရတနသမ္ပန္နော၊ စက္ကဝတ္တီ မဟဗ္ဗလော။|
      block |တာဝတိံသေပိ ခေါဘေတွာ၊ ဣဿရံ ကာရယိဿတိ။|
    count |၄၀၅|
      block |ဒေဝဘူတော မနုဿော ဝါ၊ အပ္ပါဗာဓော ဘဝိဿတိ။|
      block |ပရိဂ္ဂဟံ ဝိဝဇ္ဇေတွာ၊ ဗျာဓိံ လောကေ တရိဿတိ။|
    count |၄၀၆|
      block |အပ္ပရိမေယျေ ဣတော ကပ္ပေ၊ ဩက္ကာကကုလသမ္ဘဝေါ။|
      block |ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။|
    count |၄၀၇|
      block |တဿ ဓမ္မေသု ဒာယာဒော၊ ဩရသော ဓမ္မနိမ္မိတော။|
      block |သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။|
    count |၄၀၈|
      block |ကိလေသေ ဈာပယိတွာန၊ တဏှာသောတံ တရိဿတိ။|
      block |ဗာကုလော နာမ နာမေန၊ ဟေဿတိ သတ္ထု သာဝကော။|
    count |၄၀၉|
      block |ဣဒံ သဗ္ဗံ အဘိညာယ၊ ဂေါတမော သကျပုင်္ဂဝေါ။|
      block |ဘိက္ခုသင်္ဃေ နိသီဒိတွာ၊ ဧတဒဂ္ဂေ ဌပေဿတိ။|
    count |၄၁၀|
      block |အနောမဒဿီ ဘဂဝါ၊ သယမ္ဘူ လောကနာယကော။|
      block |ဝိဝေကာနုဝိလောကေန္တော၊ မမဿမမုပါဂမိ။|
    count |၄၁၁|
      block |ဥပါဂတံ မဟာဝီရံ၊ သဗ္ဗညုံ လောကနာယကံ။|
      block |သဗ္ဗောသဓေန တပ္ပေသိံ၊ ပသန္နော သေဟိ ပါဏိဘိ။|
    count |၄၁၂|
      block |တဿ မေ သုကတံ ကမ္မံ၊ သုခေတ္တေ ဗီဇသမ္ပဒာ။|
      block |ခေပေတုံ နေဝ သက္ကောမိ၊ တဒာ ဟိ သုကတံ မမ။|
    count |၄၁၃|
      block |လာဘာ မမ သုလဒ္ဓံ မေ၊ ယောဟံ အဒ္ဒက္ခိ နာယကံ။|
      block |တေန ကမ္မာဝသေသေန၊ ပတ္တောမှိ အစလံ ပဒံ။|
    count |၄၁၄|
      block |သဗ္ဗမေတံ အဘိညာယ၊ ဂေါတမော သကျပုင်္ဂဝေါ။|
      block |ဘိက္ခုသင်္ဃေ နိသီဒိတွာ၊ ဧတဒဂ္ဂေ ဌပေသိ မံ။|
    count |၄၁၅|
      block |အပရိမေယျေ ဣတော ကပ္ပေ၊ ယံ ကမ္မမကရိံ တဒာ။|
      block |ဒုဂ္ဂတိံ နာဘိဇာနာမိ၊ ဘေသဇ္ဇဿ ဣဒံ ဖလံ။|
    count |၄၁၆|
      block |ကိလေသာ ဈာပိတာ မယှံ၊ ဘဝါ သဗ္ဗေ သမူဟတာ။|
      block |သဗ္ဗာသဝါ ပရိက္ခီဏာ၊ နတ္ထိ ဒာနိ ပုနဗ္ဘဝေါ။|
    count |၄၁၇|
      block |သွာဂတံ ဝတ မေ အာသိ။ပေ။ ကတံ ဗုဒ္ဓဿ သာသနံ။|
    count |၄၁၈|
      block |ပဋိသမ္ဘိဒာ စတဿော။ပေ။ ကတံ ဗုဒ္ဓဿ သာသနံ။|
      block |ဣတ္ထံ သုဒံ အာယသ္မာ ဗာကုလော ထေရော ဣမာ ဂါထာယော အဘာသိတ္ထာတိ။|
    stand |ဗာကုလတ္ထေရဿာပဒာနံ ဆဋ္ဌံ။|
  block |၇။ ဂိရိမာနန္ဒတ္ထေရအပဒာနံ|
    count |၄၁၉|
      block |ဘရိယာ မေ ကာလင်္ကတာ၊ ပုတ္တော သီဝထိကံ ဂတော။|
      block |မာတာ ပိတာ မတာ ဘာတာ၊ ဧကစိတမှိ ဍယှရေ။|
    count |၄၂၀|
      block |တေန သောကေန သန္တတ္တော၊ ကိသော ပဏ္ဍု အဟောသဟံ။|
      block |စိတ္တက္ခေပေါ စ မေ အာသိ၊ တေန သောကေန အဋ္ဋိတော။|
    count |၄၂၁|
      block |သောကသလ္လပရေတောဟံ၊ ဝနန္တမုပသင်္ကမိံ။|
      block |ပဝတ္တဖလံ ဘုဉ္ဇိတွာ၊ ရုက္ခမူလေ ဝသာမဟံ။|
    count |၄၂၂|
      block |သုမေဓော နာမ သမ္ဗုဒ္ဓေါ၊ ဒုက္ခဿန္တကရော ဇိနော။|
      block |မမုဒ္ဓရိတုကာမော သော၊ အာဂဉ္ဆိ မမ သန္တိကံ။|
    count |၄၂၃|
      block |ပဒသဒ္ဒံ သုဏိတွာန၊ သုမေဓဿ မဟေသိနော။|
      block |ပဂ္ဂဟေတွာနဟံ သီသံ၊ ဥလ္လောကေသိံ မဟာမုနိံ။|
    count |၄၂၄|
      block |ဥပါဂတေ မဟာဝီရေ၊ ပီတိ မေ ဥဒပဇ္ဇထ။|
      block |တဒာသိမေကဂ္ဂမနော၊ ဒိသွာ တံ လောကနာယကံ။|
    count |၄၂၅|
      block |သတိံ ပဋိလဘိတွာန၊ ပဏ္ဏမုဋ္ဌိမဒာသဟံ။|
      block |နိသီဒိ ဘဂဝါ တတ္ထ၊ အနုကမ္ပါယ စက္ခုမာ။|
    count |၄၂၆|
      block |နိသဇ္ဇ တတ္ထ ဘဂဝါ၊ သုမေဓော လောကနာယကော။|
      block |ဓမ္မံ မေ ကထယီ ဗုဒ္ဓေါ၊ သောကသလ္လဝိနောဒနံ။|
    count |၄၂၇|
      block |အနဝှိတာ တတော အာဂုံ၊ အနနုညာတာ ဣတော ဂတာ။|
      block |ယထာဂတာ တထာ ဂတာ၊ တတ္ထ ကာ ပရိဒေဝနာ။|
    count |၄၂၈|
      block |ယထာပိ ပထိကာ သတ္တာ၊ ဝဿမာနာယ ဝုဋ္ဌိယာ။|
      block |သဘဏ္ဍာ ဥပဂစ္ဆန္တိ၊ ဝဿဿာပတနာယ တေ။|
    count |၄၂၉|
      block |ဝဿေ စ တေ ဩရမိတေ၊ သမ္ပယန္တိ ယဒိစ္ဆကံ။|
      block |ဧဝံ မာတာ ပိတာ တုယှံ၊ တတ္ထ ကာ ပရိဒေဝနာ။|
    count |၄၃၀|
      block |အာဂန္တုကာ ပါဟုနကာ၊ စလိတေရိတကမ္ပိတာ။|
      block |ဧဝံ မာတာ ပိတာ တုယှံ၊ တတ္ထ ကာ ပရိဒေဝနာ။|
    count |၄၃၁|
      block |ယထာပိ ဥရဂေါ ဇိဏ္ဏံ၊ ဟိတွာ ဂစ္ဆတိ သံ တစံ။|
      block |ဧဝံ မာတာ ပိတာ တုယှံ၊ သံ တနုံ ဣဓ ဟီယရေ။|
    count |၄၃၂|
      block |ဗုဒ္ဓဿ ဂိရမညာယ၊ သောကသလ္လံ ဝိဝဇ္ဇယိံ။|
      block |ပါမောဇ္ဇံ ဇနယိတွာန၊ ဗုဒ္ဓသေဋ္ဌံ အဝန္ဒဟံ။|
    count |၄၃၃|
      block |ဝန္ဒိတွာန မဟာနာဂံ၊ ပူဇယိံ ဂိရိမဉ္ဇရိံ။|
      block |ဒိဗ္ဗဂန္ဓံ သမ္ပဝန္တံ၊ သုမေဓံ လောကနာယကံ။|
    count |၄၃၄|
      block |ပူဇယိတွာန သမ္ဗုဒ္ဓံ၊ သိရေ ကတွာန အဉ္ဇလိံ။|
      block |အနုဿရံ ဂုဏဂ္ဂါနိ၊ သန္ထဝိံ လောကနာယကံ။|
    count |၄၃၅|
      block |နိတ္တိဏ္ဏောသိ မဟာဝီရ၊ သဗ္ဗညု လောကနာယက။|
      block |သဗ္ဗေ သတ္တေ ဥဒ္ဓရသိ၊ ဉာဏေန တွံ မဟာမုနေ။|
    count |၄၃၆|
      block |ဝိမတိံ ဒွေဠှကံ ဝါပိ၊ သဉ္ဆိန္ဒသိ မဟာမုနေ။|
      block |ပဋိပါဒေသိ မေ မဂ္ဂံ၊ တဝ ဉာဏေန စက္ခုမ။|
    count |၄၃၇|
      block |အရဟာ ဝသိပတ္တာ စ၊ ဆဠဘိညာ မဟိဒ္ဓိကာ။|
      block |အန္တလိက္ခစရာ ဓီရာ၊ ပရိဝါရေန္တိ တာဝဒေ။|
    count |၄၃၈|
      block |ပဋိပန္နာ စ သေခါ စ၊ ဖလဋ္ဌာ သန္တိ သာဝကာ။|
      block |သူရောဒယေဝ ပဒုမာ၊ ပုပ္ဖန္တိ တဝ သာဝကာ။|
    count |၄၃၉|
      block |မဟာသမုဒ္ဒောဝက္ခေါဘော၊ အတုလောပိ ဒုရုတ္တရော။|
      block |ဧဝံ ဉာဏေန သမ္ပန္နော၊ အပ္ပမေယျောသိ စက္ခုမ။|
    count |၄၄၀|
      block |ဝန္ဒိတွာဟံ လောကဇိနံ၊ စက္ခုမန္တံ မဟာယသံ။|
      block |ပုထု ဒိသာ နမဿန္တော၊ ပဋိကုဋိကော အဂဉ္ဆဟံ။|
    count |၄၄၁|
      block |ဒေဝလောကာ စဝိတွာန၊ သမ္ပဇာနော ပတိဿတော။|
      block |ဩက္ကမိံ မာတုယာ ကုစ္ဆိံ၊ သန္ဓာဝန္တော ဘဝါဘဝေ။|
    count |၄၄၂|
      block |အဂါရာ အဘိနိက္ခမ္မ၊ ပဗ္ဗဇိံ အနဂါရိယံ။|
      block |အာတာပီ နိပကော ဈာယီ၊ ပဋိသလ္လာနဂေါစရော။|
    count |၄၄၃|
      block |ပဓာနံ ပဒဟိတွာန၊ တောသယိတွာ မဟာမုနိံ။|
      block |စန္ဒောဝဗ္ဘဃနာ မုတ္တော၊ ဝိစရာမိ အဟံ သဒာ။|
    count |၄၄၄|
      block |ဝိဝေကမနုယုတ္တောမှိ၊ ဥပသန္တော နိရူပဓိ။|
      block |သဗ္ဗာသဝေ ပရိညာယ၊ ဝိဟရာမိ အနာသဝေါ။|
    count |၄၄၅|
      block |တိံသကပ္ပသဟဿမှိ၊ ယံ ဗုဒ္ဓမဘိပူဇယိံ။|
      block |ဒုဂ္ဂတိံ နာဘိဇာနာမိ၊ ဗုဒ္ဓပူဇာယိဒံ ဖလံ။|
    count |၄၄၆|
      block |ကိလေသာ ဈာပိတာ မယှံ၊ ဘဝါ သဗ္ဗေ သမူဟတာ။|
      block |သဗ္ဗာသဝါ ပရိက္ခီဏာ၊ နတ္ထိ ဒာနိ ပုနဗ္ဘဝေါ။|
    count |၄၄၇|
      block |သွာဂတံ ဝတ မေ အာသိ။ပေ။ ကတံ ဗုဒ္ဓဿ သာသနံ။|
    count |၄၄၈|
      block |ပဋိသမ္ဘိဒာ စတဿော။ပေ။ ကတံ ဗုဒ္ဓဿ သာသနံ။|
    block |ဣတ္ထံ သုဒံ အာယသ္မာ ဂိရိမာနန္ဒော ထေရော ဣမာ ဂါထာယော အဘာသိတ္ထာတိ။|
    stand |ဂိရိမာနန္ဒတ္ထေရဿာပဒာနံ သတ္တမံ။|
  block |၈။ သဠလမဏ္ဍပိယတ္ထေရအပဒာနံ|
    count |၄၄၉|
      block |နိဗ္ဗုတေ ကကုသန္ဓမှိ၊ ဗြာဟ္မဏမှိ ဝုသီမတိ။|
      block |ဂဟေတွာ သဠလံ မာလံ၊ မဏ္ဍပံ ကာရယိံ အဟံ။|
    count |၄၅၀|
      block |တာဝတိံသဂတော သန္တော၊ လဘာမိ ဗျမှမုတ္တမံ။|
      block |အညေ ဒေဝေတိရောစာမိ၊ ပုညကမ္မဿိဒံ ဖလံ။|
    count |၄၅၁|
      block |ဒိဝါ ဝါ ယဒိ ဝါ ရတ္တိံ၊ စင်္ကမန္တော ဌိတော စဟံ။|
      block |ဆန္နော သဠလပုပ္ဖေဟိ၊ ပုညကမ္မဿိဒံ ဖလံ။|
    count |၄၅၂|
      block |ဣမသ္မိံယေဝ ကပ္ပမှိ၊ ယံ ဗုဒ္ဓမဘိပူဇယိံ။|
      block |ဒုဂ္ဂတိံ နာဘိဇာနာမိ၊ ဗုဒ္ဓပူဇာယိဒံ ဖလံ။|
    count |၄၅၃|
      block |ကိလေသာ ဈာပိတာ မယှံ။ပေ။ ဝိဟရာမိ အနာသဝေါ။|
    count |၄၅၄|
      block |သွာဂတံ ဝတ မေ အာသိ။ပေ။ ကတံ ဗုဒ္ဓဿ သာသနံ။|
    count |၄၅၅|
      block |ပဋိသမ္ဘိဒာ စတဿော။ပေ။ ကတံ ဗုဒ္ဓဿ သာသနံ။|
    block |ဣတ္ထံ သုဒံ အာယသ္မာ သဠလမဏ္ဍပိယော ထေရော ဣမာ ဂါထာယော အဘာသိတ္ထာတိ။|
    stand |သဠလမဏ္ဍပိယတ္ထေရဿာပဒာနံ အဋ္ဌမံ။|
  block |၉။ သဗ္ဗဒာယကတ္ထေရအပဒာနံ|
    count |၄၅၆|
      block |မဟာသမုဒ္ဒံ ဩဂယှ၊ ဘဝနံ မေ သုနိမ္မိတံ။|
      block |သုနိမ္မိတာ ပေါက္ခရဏီ၊ စက္ကဝါကပကူဇိတာ။|
    count |၄၅၇|
      block |မန္ဒာလကေဟိ သဉ္ဆန္နာ၊ ပဒုမုပ္ပလကေဟိ စ။|
      block |နဒီ စ သန္ဒတေ တတ္ထ၊ သုပတိတ္ထာ မနောရမာ။|
    count |၄၅၈|
      block |မစ္ဆကစ္ဆပသဉ္ဆန္နာ၊ နာနာဒိဇသမောတ္ထတာ။|
      block |မယူရကောဉ္စာဘိရုဒာ၊ ကောကိလာဒီဟိ ဝဂ္ဂုဟိ။|
    count |၄၅၉|
      block |ပါရေဝတာ ရဝိဟံသာ စ၊ စက္ကဝါကာ နဒီစရာ။|
      block |ဒိန္ဒိဘာ သာဠိကာ စေတ္ထ၊ ပမ္မကာ ဇီဝဇီဝကာ။|
    count |၄၆၀|
      block |ဟံသာ ကောဉ္စာပိ နဒိတာ၊ ကောသိယာ ပိင်္ဂလာ ဗဟူ။|
      block |သတ္တရတနသမ္ပန္နာ၊ မဏိမုတ္တိကဝါလုကာ။|
    count |၄၆၁|
      block |သဗ္ဗသောဏ္ဏမယာ ရုက္ခါ၊ နာနာဂန္ဓသမေရိတာ။|
      block |ဥဇ္ဇောတေန္တိ ဒိဝါရတ္တိံ၊ ဘဝနံ သဗ္ဗကာလိကံ။|
    count |၄၆၂|
      block |သဋ္ဌိ တူရိယသဟဿာနိ၊ သာယံ ပါတော ပဝဇ္ဇရေ။|
      block |သောဠသိတ္ထိသဟဿာနိ၊ ပရိဝါရေန္တိ မံ သဒာ။|
    count |၄၆၃|
      block |အဘိနိက္ခမ္မ ဘဝနာ၊ သုမေဓံ လောကနာယကံ။|
      block |ပသန္နစိတ္တော သုမနော၊ ဝန္ဒယိံ တံ မဟာယသံ။|
    count |၄၆၄|
      block |သမ္ဗုဒ္ဓံ အဘိဝါဒေတွာ၊ သသင်္ဃံ တံ နိမန္တယိံ။|
      block |အဓိဝါသေသိ သော ဓီရော၊ သုမေဓော လောကနာယကော။|
    count |၄၆၅|
      block |မမ ဓမ္မကထံ ကတွာ၊ ဥယျောဇေသိ မဟာမုနိ။|
      block |သမ္ဗုဒ္ဓံ အဘိဝါဒေတွာ၊ ဘဝနံ မေ ဥပါဂမိံ။|
    count |၄၆၆|
      block |အာမန္တယိံ ပရိဇနံ၊ သဗ္ဗေ သန္နိပတာထ ဝေါ။|
      block |ပုဗ္ဗဏှသမယံ ဗုဒ္ဓေါ၊ ဘဝနံ အာဂမိဿတိ။|
    count |၄၆၇|
      block |လာဘာ အမှံ သုလဒ္ဓံ နော၊ ယေ ဝသာမ တဝန္တိကေ။|
      block |မယမ္ပိ ဗုဒ္ဓသေဋ္ဌဿ၊ ပူဇံ ကဿာမ သတ္ထုနော။|
    count |၄၆၈|
      block |အန္နပနံ ပဋ္ဌပေတွာ၊ ကာလံ အာရောစယိံ အဟံ။|
      block |ဝသီသတသဟဿေဟိ၊ ဥပေသိ လောကနာယကော။|
    count |၄၆၉|
      block |ပဉ္စင်္ဂိကေဟိ တူရိယေဟိ၊ ပစ္စုဂ္ဂမနမကာသဟံ။|
      block |သဗ္ဗသောဏ္ဏမယေ ပီဌေ၊ နိသီဒိ ပုရိသုတ္တမော။|
    count |၄၇၀|
      block |ဥပရိစ္ဆဒနံ အာသိ၊ သဗ္ဗသောဏ္ဏမယံ တဒာ။|
      block |ဗီဇနိယော ပဝါယန္တိ၊ ဘိက္ခုသင်္ဃဿ အန္တရေ။|
    count |၄၇၁|
      block |ပဟူတေနန္နပါနေန၊ ဘိက္ခုသင်္ဃမတပ္ပယိံ။|
      block |ပစ္စေကဒုဿယုဂဠေ၊ ဘိက္ခုသင်္ဃဿဒာသဟံ။|
    count |၄၇၂|
      block |ယံ ဝဒန္တိ သုမေဓောတိ၊ လောကာဟုတိပဋိဂ္ဂဟံ။|
      block |ဘိက္ခုသင်္ဃေ နိသီဒိတွာ၊ ဣမာ ဂါထာ အဘာသထ။|
    count |၄၇၃|
      block |ယော မေ အန္နေန ပါနေန၊ သဗ္ဗေ ဣမေ စ တပ္ပယိံ။|
      block |တမဟံ ကိတ္တယိဿာမိ၊ သုဏာထ မမ ဘာသတော။|
    count |၄၇၄|
      block |အဋ္ဌာရသေ ကပ္ပသတေ၊ ဒေဝလောကေ ရမိဿတိ။|
      block |သဟဿက္ခတ္တုံ ရာဇာ စ၊ စက္ကဝတ္တီ ဘဝိဿတိ။|
    count |၄၇၅|
      block |ဥပ္ပဇ္ဇတိ ယံ ယောနိံ၊ ဒေဝတ္တံ အထ မာနုသံ။|
      block |သဗ္ဗဒာ သဗ္ဗသောဝဏ္ဏံ၊ ဆဒနံ ဓာရယိဿတိ။|
    count |၄၇၆|
      block |တိံသကပ္ပသဟဿမှိ၊ ဩက္ကာကကုသလသမ္ဘဝေါ။|
      block |ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။|
    count |၄၇၇|
      block |တဿ ဓမ္မေသု ဒာယာဒော၊ ဩရသော ဓမ္မနိမ္မိတော။|
      block |သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။|
    count |၄၇၈|
      block |ဘိက္ခုသင်္ဃေ နိသီဒိတွာ၊ သီဟနာဒံ နဒိဿတိ။|
      block |စိတကေ ဆတ္တံ ဓာရေန္တိ၊ ဟေဋ္ဌာ ဆတ္တမှိ ဍယှထ။|
    count |၄၇၉|
      block |သာမညံ မေ အနုပ္ပတ္တံ၊ ကိလေသာ ဈာပိတာ မယာ။|
      block |မဏ္ဍပေ ရုက္ခမူလေ ဝါ၊ သန္တာပေါ မေ န ဝိဇ္ဇတိ။|
    count |၄၈၀|
      block |တိံသကပ္ပသဟဿမှိ၊ ယံ ဒာနမဒဒိံ တဒာ။|
      block |ဒုဂ္ဂတိံ နာဘိဇာနာမိ၊ သဗ္ဗဒာနဿိဒံ ဖလံ။|
    count |၄၈၁|
      block |ကိလေသာ ဈာပိတာ မယှံ။ပေ။ ဝိဟရာမိ အနာသဝေါ။|
    count |၄၈၂|
      block |သွာဂတံ ဝတ မေ အာသိ။ပေ။ ကတံ ဗုဒ္ဓဿ သာသနံ။|
    count |၄၈၃|
      block |ပဋိသမ္ဘိဒာ စတဿော။ပေ။ ကတံ ဗုဒ္ဓဿ သာသနံ။|
    block |ဣတ္ထံ သုဒံ အာယသ္မာ သဗ္ဗဒာယကော ထေရော ဣမာ ဂါထာယော အဘာသိတ္ထာတိ။|
    stand |သဗ္ဗဒာယကတ္ထေရဿာပဒာနံ နဝမံ။|
  block |၁၀။ အဇိတတ္ထေရအပဒာနံ|
    count |၄၈၄|
      block |ပဒုမုတ္တရော နာမ ဇိနော၊ သဗ္ဗဓမ္မာန ပါရဂူ။|
      block |အဇ္ဈောဂါဟေတွာ ဟိမဝန္တံ၊ နိသီဒိ လောကနာယကော။|
    count |၄၈၅|
      block |နာဟံ အဒ္ဒက္ခိံ သမ္ဗုဒ္ဓံ၊ နပိ သဒ္ဒံ သုဏောမဟံ။|
      block |မမ ဘက္ခံ ဂဝေသန္တော၊ အာဟိဏ္ဍာမိ ဝနေ အဟံ။|
    count |၄၈၆|
      block |တတ္ထဒ္ဒဿာသိံ သမ္ဗုဒ္ဓံ၊ ဒွတ္တိံသဝရလက္ခဏံ။|
      block |ဒိသွာန ဝိတ္တိမာပဇ္ဇိံ၊ သတ္တော ကော နာမယံ ဘဝေ။|
    count |၄၈၇|
      block |လက္ခဏာနိ ဝိလောကေတွာ၊ မမ ဝိဇ္ဇံ အနုဿရိံ။|
      block |သုတဉှိ မေတံ ဝုဍ္ဎာနံ၊ ပဏ္ဍိတာနံ သုဘာသိတံ။|
    count |၄၈၈|
      block |တေသံ ယထာ တံ ဝစနံ၊ အယံ ဗုဒ္ဓေါ ဘဝိဿတိ။|
      block |ယံနူနာဟံ သက္ကရေယျံ၊ ဂတိံ မေ သောဓယိဿတိ။|
    count |၄၈၉|
      block |ခိပ္ပံ အဿမမာဂန္တွာ၊ မဓုတေလံ ဂဟိံ အဟံ။|
      block |ကောလမ္ဗကံ ဂဟေတွာန၊ ဥပဂစ္ဆိံ ဝိနာယကံ။|
    count |၄၉၀|
      block |တိဒဏ္ဍကေ ဂဟေတွာန၊ အဗ္ဘောကာသေ ဌပေသဟံ။|
      block |ပဒီပံ ပဇ္ဇလိတွာန၊ အဋ္ဌက္ခတ္တုံ အဝန္ဒဟံ။|
    count |၄၉၁|
      block |သတ္တရတ္တိန္ဒိဝံ ဗုဒ္ဓေါ၊ နိသီဒိ ပုရိသုတ္တမော။|
      block |တတော ရတျာ ဝိဝသာနေ၊ ဝုဋ္ဌာသိ လောကနာယကော။|
    count |၄၉၂|
      block |ပသန္နစိတ္တော သုမနော၊ သဗ္ဗရတ္တိန္ဒိဝံ အဟံ။|
      block |ဒီပံ ဗုဒ္ဓဿ ပါဒာသိံ၊ ပသန္နော သေဟိ ပါဏိဘိ။|
    count |၄၉၃|
      block |သဗ္ဗေ ဝနာ ဂန္ဓမယာ၊ ပဗ္ဗတေ ဂန္ဓမာဒနေ။|
      block |ဗုဒ္ဓဿ အာနုဘာဝေန၊ အာဂစ္ဆုံ ဗုဒ္ဓသန္တိကံ။|
    count |၄၉၄|
      block |ယေ ကေစိ ပုပ္ဖဂန္ဓာသေ၊ ပုပ္ဖိတာ ဓရဏီရုဟာ။|
      block |ဗုဒ္ဓဿ အာနုဘာဝေန၊ သဗ္ဗေ သန္နိပတုံ တဒာ။|
    count |၄၉၅|
      block |ယာဝတာ ဟိမဝန္တမှိ၊ နာဂါ စ ဂရုဠာ ဥဘော။|
      block |ဓမ္မဉ္စ သောတုကာမာ တေ၊ အာဂစ္ဆုံ ဗုဒ္ဓသန္တိကံ။|
    count |၄၉၆|
      block |ဒေဝလော နာမ သမဏော၊ ဗုဒ္ဓဿ အဂ္ဂသာဝကော။|
      block |ဝသီသတသဟဿေဟိ၊ ဗုဒ္ဓသန္တိကုပါဂမိ။|
    count |၄၉၇|
      block |ပဒုမုတ္တရော လောကဝိဒူ၊ အာဟုတီနံ ပဋိဂ္ဂဟော။|
      block |ဘိက္ခုသင်္ဃေ နိသီဒိတွာ၊ ဣမာ ဂါထာ အဘာသထ။|
    count |၄၉၈|
      block |ယော မေ ဒီပံ ပဒီပေသိ၊ ပသန္နော သေဟိ ပါဏိဘိ။|
      block |တမဟံ ကိတ္တယိဿာမိ၊ သုဏာထ မမ ဘာသတော။|
    count |၄၉၉|
      block |သဋ္ဌိ ကပ္ပသဟဿာနိ၊ ဒေဝလောကေ ရမိဿတိ။|
      block |သဟဿက္ခတ္တုံ ရာဇာ စ၊ စက္ကဝတ္တီ ဘဝိဿတိ။|
    stand |သောဠသမံ ဘာဏဝါရံ။|
    count |၅၀၀|
      block |ဆတ္တိသက္ခတ္တုံ ဒေဝိန္ဒော၊ ဒေဝရဇ္ဇံ ကရိဿတိ။|
      block |ပထဝိယံ သတ္တသတံ၊ ဝိပုလံ ရဇ္ဇံ ကရိဿတိ။|
    count |၅၀၁|
      block |ပဒေသရဇ္ဇံ ဝိပုလံ၊ ဂဏနာတော အသင်္ခိယံ။|
      block |ဣမိနာ ဒီပဒာနေန၊ ဒိဗ္ဗစက္ခု ဘဝိဿတိ။|
    count |၅၀၂|
      block |သမန္တတော အဋ္ဌကောသံ၊ ပဿိဿတိ အယံ သဒာ။|
      block |ဒေဝလောကာ စဝန္တဿ၊ နိဗ္ဗတ္တန္တဿ ဇန္တုနော။|
    count |၅၀၃|
      block |ဒိဝါ ဝါ ယဒိ ဝါ ရတ္တိံ၊ ပဒီပံ ဓာရယိဿတိ။|
      block |ဇာယမာနဿ သတ္တဿ၊ ပုညကမ္မသမင်္ဂိနော။|
    count |၅၀၄|
      block |ယာဝတာ နဂရံ အာသိ၊ တာဝတာ ဇောတယိဿတိ။|
      block |ဥပပဇ္ဇတိ ယံ ယောနိံ၊ ဒေဝတ္တံ အထ မာနုသံ။|
    count |၅၀၅|
      block |အဿေဝ ဒီပဒာနဿ၊ အဋ္ဌဒီပဖလေန ဟိ။|
      block |န ဇယိဿန္တိမံ ဇန္တူ၊ ဒီပဒာနဿိဒံ ဖလံ။|
    count |၅၀၆|
      block |ကပ္ပသတသဟဿမှိ၊ ဩက္ကာကကုလသမ္ဘဝေါ။|
      block |ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။|
    count |၅၀၇|
      block |တဿ ဓမ္မေသု ဒာယာဒော၊ ဩရသော ဓမ္မနိမ္မိတော။|
      block |သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။|
    count |၅၀၈|
      block |တောသယိတွာန သမ္ဗုဒ္ဓံ၊ ဂေါတမံ သကျပုင်္ဂဝံ။|
      block |အဇိတော နာမ နာမေန၊ ဟေဿတိ သတ္ထု သာဝကော။|
    count |၅၀၉|
      block |သဋ္ဌိ ကပ္ပသဟဿာနိ၊ ဒေဝလောကေ ရမိံ အဟံ။|
      block |တတြာပိ မေ ဒီပသတံ၊ ဇောတတေ နိစ္စကာလိကံ။|
    count |၅၁၀|
      block |ဒေဝလောကေ မနုဿေ ဝါ၊ နိဒ္ဓါဝန္တိ ပဘာ မမ။|
      block |ဗုဒ္ဓသေဋ္ဌံ သရိတွာန၊ ဘိယျော ဟာသံ ဇနေသဟံ။|
    count |၅၁၁|
      block |တုသိတာဟံ စဝိတွာန၊ ဩက္ကမိံ မာတုကုစ္ဆိယံ။|
      block |ဇာယမာနဿ သန္တဿ၊ အာလောကော ဝိပုလော အဟု။|
    count |၅၁၂|
      block |အဂါရာ အဘိနိက္ခမ္မ၊ ပဗ္ဗဇိံ အနဂါရိယံ။|
      block |ဗာဝရိံ ဥပသင်္ကမ္မ၊ သိဿတ္တံ အဇ္ဈုပါဂမိံ။|
    count |၅၁၃|
      block |ဟိမဝန္တေ ဝသန္တောဟံ၊ အဿောသိံ လောကနာယကံ။|
      block |ဥတ္တမတ္ထံ ဂဝေသန္တော၊ ဥပဂစ္ဆိံ ဝိနာယကံ။|
    count |၅၁၄|
      block |ဒန္တော ဗုဒ္ဓေါ ဒမေတာဝီ၊ ဩဃတိဏ္ဏော နိရူပဓိ။|
      block |နိဗ္ဗာနံ ကထယီ ဗုဒ္ဓေါ၊ သဗ္ဗဒုက္ခပ္ပမောစနံ။|
    count |၅၁၅|
      block |တံ မေ အာဂမနံ သိဒ္ဓံ၊ တောသိတောဟံ မဟာမုနိံ။|
      block |တိဿော ဝိဇ္ဇာ အနုပ္ပတ္တာ၊ ကတံ ဗုဒ္ဓဿ သာသနံ။|
    count |၅၁၆|
      block |သတသဟဿိတော ကပ္ပေ၊ ယံ ဒီပမဒဒိံ တဒာ။|
      block |ဒုဂ္ဂတိံ နာဘိဇာနာမိ၊ ဒီပဒာနဿိဒံ ဖလံ။|
    count |၅၁၇|
      block |ကိလေသာ ဈာပိတာ မယှံ။ပေ။ ဝိဟရာမိ အနာသဝေါ။|
    count |၅၁၈|
      block |သွာဂတံ ဝတ မေ အာသိ။ပေ။ ကတံ ဗုဒ္ဓဿ သာသနံ။|
    count |၅၁၉|
      block |ပဋိသမ္ဘိဒာ စတဿော။ပေ။ ကတံ ဗုဒ္ဓဿ သာသနံ။|
      block |ပိလိန္ဒဝစ္ဆော သေလော စ၊ သဗ္ဗကိတ္တီ မဓုံဒဒော။|
      block |ကူဋာဂါရီ ဗာကုလော စ၊ ဂိရိ သဠလသဝှယော။|
      block |သဗ္ဗဒော အဇိတော စေဝ၊ ဂါထာယော ဂဏိတာ ဣဟ။|
      block |သတာနိ ပဉ္စ ဂါထာနံ၊ ဝီသတိ စ တဒုတ္တရီတိ။|
      block |ပဒုမာရက္ခဒော စေဝ၊ ဥမာ ဂန္ဓောဒကေန စ။|
      block |ဧကပဒ္မ သဒ္ဒသညီ၊ မန္ဒာရံ ဗောဓိဝန္ဒကော။|
      block |အဝဋဉ္စ ပိလိန္ဒိ စ၊ ဂါထာယော ဂဏိတာ ဣဟ။|
      block |စတုသတ္တတိ ဂါထာယော၊ ဧကာဒသ သတာနိ စ။|
    block |ဣတ္ထံ သုဒံ အာယသ္မာ အဇိတော ထေရော ဣမာ ဂါထာယော အဘာသိတ္ထာတိ။|
    stand |အဇိတတ္ထေရဿာပဒာနံ ဒသမံ။|
    stand |ပိလိန္ဒဝစ္ဆဝဂ္ဂေါ စတ္တာလီသမော။|
    block |တဿုဒ္ဒာနံ|
    block |အထ ဝဂ္ဂုဒ္ဒာနံ|
    stand |ပဒုမဝဂ္ဂဒသကံ။|
    stand |စတုတ္ထသတကံ သမတ္တံ။|
