block |၂။ ပုရိသဝိမာနံ|
  block |၅။ မဟာရထဝဂ္ဂေါ|
    block |၁။ မဏ္ဍူကဒေဝပုတ္တဝိမာနဝတ္ထု|
      count |၈၅၇|
        block |ကော မေ ဝန္ဒတိ ပါဒာနိ၊ ဣဒ္ဓိယာ ယသသာ ဇလံ။|
        block |အဘိက္ကန္တေန ဝဏ္ဏေန၊ သဗ္ဗာ ဩဘာသယံ ဒိသာတိ။|
      count |၈၅၈|
        block |မဏ္ဍူကောဟံ ပုရေ အာသိံ၊ ဥဒကေ ဝါရိဂေါစရော။|
        block |တဝ ဓမ္မံ သုဏန္တဿ၊ အဝဓီ ဝစ္ဆပါလကော။|
      count |၈၅၉|
        block |မုဟုတ္တံ စိတ္တပသာဒဿ၊ ဣဒ္ဓိံ ပဿ ယသဉ္စ မေ။|
        block |အာနုဘာဝဉ္စ မေ ပဿ၊ ဝဏ္ဏံ ပဿ ဇုတိဉ္စ မေ။|
      count |၈၆၀|
        block |ယေ စ တေ ဒီဃမဒ္ဓါနံ၊ ဓမ္မံ အဿောသုံ ဂေါတမ။|
        block |ပတ္တာ တေ အစလဋ္ဌာနံ၊ ယတ္ထ ဂန္တွာ န သောစရေတိ။|
      stand |မဏ္ဍူကဒေဝပုတ္တဝိမာနံ ပဌမံ။|
    block |၂။ ရေဝတီဝိမာနဝတ္ထု|
      count |၈၆၁|
        block |စိရပ္ပဝါသိံ ပုရိသံ၊ ဒူရတော သောတ္ထိမာဂတံ။|
        block |ဉာတိမိတ္တာ သုဟဇ္ဇာ စ၊ အဘိနန္ဒန္တိ အာဂတံ။|
      count |၈၆၂|
        block |တထေဝ ကတပုညမ္ပိ၊ အသ္မာ လောကာ ပရံ ဂတံ။|
        block |ပုညာနိ ပဋိဂဏှန္တိ၊ ပိယံ ဉာတီဝ အာဂတံ။|
      count |၈၆၃|
        block |ဥဋ္ဌေဟိ ရေဝတေ သုပါပဓမ္မေ၊ အပါရုတဒွာရေ အဒာနသီလေ။|
        block |နေဿာမ တံ ယတ္ထ ထုနန္တိ ဒုဂ္ဂတာ၊ သမပ္ပိတာ နေရယိကာ ဒုက္ခေနာတိ။|
      count |၈၆၄|
        block |ဣစ္စေဝ ဝတွာန ယမဿ ဒူတာ၊ တေ ဒွေ ယက္ခါ လောဟိတက္ခါ ဗြဟန္တာ။|
        block |ပစ္စေကဗာဟာသု ဂဟေတွာ ရေဝတံ၊ ပက္ကာမယုံ ဒေဝဂဏဿ သန္တိကေ။|
      count |၈၆၅|
        block |အာဒိစ္စဝဏ္ဏံ ရုစိရံ ပဘဿရံ၊ ဗျမှံ သုဘံ ကဉ္စနဇာလဆန္နံ။|
        block |ကဿေတမာကိဏ္ဏဇနံ ဝိမာနံ၊ သူရိယဿ ရံသီရိဝ ဇောတမာနံ။|
      count |၈၆၆|
        block |နာရီဂဏာ စန္ဒနသာရလိတ္တာ၊ ဥဘတော ဝိမာနံ ဥပသောဘယန္တိ။|
        block |တံ ဒိဿတိ သူရိယသမာနဝဏ္ဏံ၊ ကော မောဒတိ သဂ္ဂပတ္တော ဝိမာနေတိ။|
      count |၈၆၇|
        block |ဗာရာဏသိယံ နန္ဒိယော နာမာသိ၊ ဥပါသကော အမစ္ဆရီ ဒာနပတိ ဝဒညူ။|
        block |တဿေတမာကိဏ္ဏဇနံ ဝိမာနံ၊ သူရိယဿ ရံသီရိဝ ဇောတမာနံ။|
      count |၈၆၈|
        block |နာရီဂဏာ စန္ဒနသာရလိတ္တာ၊ ဥဘတော ဝိမာနံ ဥပသောဘယန္တိ။|
        block |တံ ဒိဿတိ သူရိယသမာနဝဏ္ဏံ၊ သော မောဒတိ သဂ္ဂပတ္တော ဝိမာနေတိ။|
      count |၈၆၉|
        block |နန္ဒိယဿာဟံ ဘရိယာ၊ အဂါရိနီ သဗ္ဗကုလဿ ဣဿရာ။|
        block |ဘတ္တု ဝိမာနေ ရမိဿာမိ ဒာနဟံ၊ န ပတ္ထယေ နိရယံ ဒဿနာယာတိ။|
      count |၈၇၀|
        block |ဧသော တေ နိရယော သုပါပဓမ္မေ၊ ပုညံ တယာ အကတံ ဇီဝလောကေ။|
        block |န ဟိ မစ္ဆရီ ရောသကော ပါပဓမ္မော၊ သဂ္ဂူပဂါနံ လဘတိ သဟဗျတန္တိ။|
      count |၈၇၁|
        block |ကိံ နု ဂူထဉ္စ မုတ္တဉ္စ၊ အသုစီ ပဋိဒိဿတိ။|
        block |ဒုဂ္ဂန္ဓံ ကိမိဒံ မီဠှံ၊ ကိမေတံ ဥပဝါယတီတိ။|
      count |၈၇၂|
        block |ဧသ သံသဝကော နာမ၊ ဂမ္ဘီရော သတပေါရိသော။|
        block |ယတ္ထ ဝဿသဟဿာနိ၊ တုဝံ ပစ္စသိ ရေဝတေတိ။|
      count |၈၇၃|
        block |ကိံ နု ကာယေန ဝါစာယ၊ မနသာ ဒုက္ကဋံ ကတံ။|
        block |ကေန သံသဝကော လဒ္ဓေါ၊ ဂမ္ဘီရော သတပေါရိသောတိ။|
      count |၈၇၄|
        block |သမဏေ ဗြာဟ္မဏေ စာပိ၊ အညေ ဝါပိ ဝနိဗ္ဗကေ။|
        block |မုသာဝါဒေန ဝဉ္စေသိ၊ တံ ပါပံ ပကတံ တယာ။|
      count |၈၇၅|
        block |တေန သံသဝကော လဒ္ဓေါ၊ ဂမ္ဘီရော သတပေါရိသော။|
        block |တတ္ထ ဝဿသဟဿာနိ၊ တုဝံ ပစ္စသိ ရေဝတေ။|
      count |၈၇၆|
        block |ဟတ္ထေပိ ဆိန္ဒန္တိ အထောပိ ပါဒေ၊ ကဏ္ဏေပိ ဆိန္ဒန္တိ အထောပိ နာသံ။|
        block |အထောပိ ကာကောဠဂဏာ သမေစ္စ၊ သင်္ဂမ္မ ခါဒန္တိ ဝိဖန္ဒမာနန္တိ။|
      count |၈၇၇|
        block |သာဓု ခေါ မံ ပဋိနေထ၊ ကာဟာမိ ကုသလံ ဗဟုံ။|
        block |ဒာနေန သမစရိယာယ၊ သံယမေန ဒမေန စ။|
        block |ယံ ကတွာ သုခိတာ ဟောန္တိ၊ န စ ပစ္ဆာနုတပ္ပရေတိ။|
      count |၈၇၈|
        block |ပုရေ တုဝံ ပမဇ္ဇိတွာ၊ ဣဒာနိ ပရိဒေဝသိ။|
        block |သယံ ကတာနံ ကမ္မာနံ၊ ဝိပါကံ အနုဘောဿသီတိ။|
      count |၈၇၉|
        block |ကော ဒေဝလောကတော မနုဿလောကံ၊ ဂန္တွာန ပုဋ္ဌော မေ ဧဝံ ဝဒေယျ။|
        block |နိက္ခိတ္တဒဏ္ဍေသု ဒဒာထ ဒာနံ၊ အစ္ဆာဒနံ သေယျ မထန္နပါနံ။|
        block |နဟိ မစ္ဆရီ ရောသကော ပါပဓမ္မော၊ သဂ္ဂူပဂါနံ လဘတိ သဟဗျတံ။|
      count |၈၈၀|
        block |သာဟံ နူန ဣတော ဂန္တွာ၊ ယောနိံ လဒ္ဓါန မာနုသိံ။|
        block |ဝဒညူ သီလသမ္ပန္နာ၊ ကာဟာမိ ကုသလံ ဗဟုံ။|
        block |ဒာနေန သမစရိယာယ၊ သံယမေန ဒမေန စ။|
      count |၈၈၁|
        block |အာရာမာနိ စ ရောပိဿံ၊ ဒုဂ္ဂေ သင်္ကမနာနိ စ။|
        block |ပပဉ္စ ဥဒပါနဉ္စ၊ ဝိပ္ပသန္နေန စေတသာ။|
      count |၈၈၂|
        block |စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။|
        block |ပါဋိဟာရိယပက္ခဉ္စ၊ အဋ္ဌင်္ဂသုသမာဂတံ။|
      count |၈၈၃|
        block |ဥပေါသထံ ဥပဝသိဿံ၊ သဒာ သီလေသု သံဝုတာ။|
        block |န စ ဒာနေ ပမဇ္ဇိဿံ၊ သာမံ ဒိဋ္ဌမိဒံ မယာတိ။|
      count |၈၈၄|
        block |ဣစ္စေဝံ ဝိပ္ပလပန္တိံ၊ ဖန္ဒမာနံ တတော တတော။|
        block |ခိပိံသု နိရယေ ဃောရေ၊ ဥဒ္ဓပါဒံ အဝံသိရံ။|
      count |၈၈၅|
        block |အဟံ ပုရေ မစ္ဆရိနီ အဟောသိံ၊ ပရိဘာသိကာ သမဏဗြာဟ္မဏာနံ။|
        block |ဝိတထေန စ သာမိကံ ဝဉ္စယိတွာ၊ ပစ္စာမဟံ နိရယေ ဃောရရူပေတိ။|
      stand |ရေဝတီဝိမာနံ ဒုတိယံ။|
    block |၃။ ဆတ္တမာဏဝကဝိမာနဝတ္ထု|
      count |၈၈၆|
        block |ယေ ဝဒတံ ပဝရော မနုဇေသု၊ သကျမုနီ ဘဂဝါ ကတကိစ္စော။|
        block |ပါရဂတော ဗလဝီရိယသမင်္ဂီ၊ တံ သုဂတံ သရဏတ္ထမုပေဟိ။|
      count |၈၈၇|
        block |ရာဂဝိရာဂမနေဇမသောကံ၊ ဓမ္မမသင်္ခတမပ္ပဋိကူလံ။|
        block |မဓုရမိမံ ပဂုဏံ သုဝိဘတ္တံ၊ ဓမ္မမိမံ သရဏတ္ထမုပေဟိ။|
      count |၈၈၈|
        block |ယတ္ထ စ ဒိန္န မဟပ္ဖလမာဟု၊ စတူသု သုစီသု ပုရိသယုဂေသု။|
        block |အဋ္ဌ စ ပုဂ္ဂလဓမ္မဒသာ တေ၊ သင်္ဃမိမံ သရဏတ္ထမုပေဟိ။|
      count |၈၈၉|
        block |န တထာ တပတိ နဘေ သူရိယော၊ စန္ဒော စ န ဘာသတိ န ဖုဿော။|
        block |ယထာ အတုလမိဒံ မဟပ္ပဘာသံ၊ ကော နု တွံ တိဒိဝါ မဟိံ ဥပါဂါ။|
      count |၈၉၀|
        block |ဆိန္ဒတိ ရံသီ ပဘင်္ကရဿ၊ သာဓိကဝီသတိယောဇနာနိ အာဘာ။|
        block |ရတ္တိမပိ ယထာ ဒိဝံ ကရောတိ၊ ပရိသုဒ္ဓံ ဝိမလံ သုဘံ ဝိမာနံ။|
      count |၈၉၁|
        block |ဗဟုပဒုမဝိစိတြပုဏ္ဍရီကံ၊ ဝေါကိဏ္ဏံ ကုသုမေဟိ နေကစိတ္တံ။|
        block |အရဇဝိရဇဟေမဇာလဆန္နံ၊ အာကာသေ တပတိ ယထာပိ သူရိယော။|
      count |၈၉၂|
        block |ရတ္တမ္ဗရပီတဝသသာဟိ၊ အဂရုပိယင်္ဂုစန္ဒနုဿဒာဟိ။|
        block |ကဉ္စနတနုသန္နိဘတ္တစာဟိ၊ ပရိပူရံ ဂဂနံဝ တာရကာဟိ။|
      count |၈၉၃|
        block |နရနာရိယော ဗဟုကေတ္ထနေကဝဏ္ဏာ၊ ကုသုမဝိဘူသိတာဘရဏေတ္ထ သုမနာ။|
        block |အနိလပမုဉ္စိတာ ပဝန္တိ သုရဘိံ၊ တပနိယဝိတတာ သုဝဏ္ဏဆန္နာ။|
      count |၈၉၄|
        block |ကိဿ သံယမဿ အယံ ဝိပါကော၊ ကေနာသိ ကမ္မဖလေနိဓူပပန္နော။|
        block |ယထာ စ တေ အဓိဂတမိဒံ ဝိမာနံ၊ တဒနုပဒံ အဝစာသိ ဣင်္ဃ ပုဋ္ဌောတိ။|
      count |၈၉၅|
        block |သယမိဓ ပထေ သမေစ္စ မာဏဝေန၊ သတ္ထာနုသာသိ အနုကမ္ပမာနော။|
        block |တဝ ရတနဝရဿ ဓမ္မံ သုတွာ၊ ကရိဿာမီတိ စ ဗြဝိတ္ထ ဆတ္တော။|
      count |၈၉၆|
        block |ဇိနဝရပဝရံ ဥပေဟိ သရဏံ၊ ဓမ္မဉ္စာပိ တထေဝ ဘိက္ခုသင်္ဃံ။|
        block |နောတိ ပဌမံ အဝေါစဟံ ဘန္တေ၊ ပစ္ဆာ တေ ဝစနံ တထေဝကာသိံ။|
      count |၈၉၇|
        block |မာ စ ပါဏဝဓံ ဝိဝိဓံ စရဿု အသုစိံ၊|
        block |န ဟိ ပါဏေသု အသညတံ အဝဏ္ဏယိံသု သပ္ပညာ။|
        block |နောတိ ပဌမံ အဝေါစဟံ ဘန္တေ၊|
        block |ပစ္ဆာ တေ ဝစနံ တထေဝကာသိံ။|
      count |၈၉၈|
        block |မာ စ ပရဇနဿ ရက္ခိတမ္ပိ၊ အာဒာတဗ္ဗမမညိထော အဒိန္နံ။|
        block |နောတိ ပဌမံ အဝေါစဟံ ဘန္တေ၊ ပစ္ဆာ ဝစနံ တထေဝကာသိံ။|
      count |၈၉၉|
        block |မာ စ ပရဇနဿ ရက္ခိတာယော၊ ပရဘရိယာ အဂမာ အနရိယမေတံ။|
        block |နောတိ ပဌမံ အဝေါစဟံ ဘန္တေ၊ ပစ္ဆာ တေ ဝစနံ တထေဝကာသိံ။|
      count |၉၀၀|
        block |မာ စ ဝိတထံ အညထာ အဘာဏိ၊|
        block |န ဟိ မုသာဝါဒံ အဝဏ္ဏယိံသု သပ္ပညာ။|
        block |နောတိ ပဌမံ အဝေါစဟံ ဘန္တေ၊ ပစ္ဆာ တေ ဝစနံ တထေဝကာသိံ။|
      count |၉၀၁|
        block |ယေန စ ပုရိသဿ အပေတိ သညာ၊ တံ မဇ္ဇံ ပရိဝဇ္ဇယဿု သဗ္ဗံ။|
        block |နောတိ ပဌမံ အဝေါစဟံ ဘန္တေ၊ ပစ္ဆာ တေ ဝစနံ တထေဝကာသိံ။|
      count |၉၀၂|
        block |သွာဟံ ဣဓ ပဉ္စ သိက္ခါ ကရိတွာ၊ ပဋိပဇ္ဇိတွာ တထာဂတဿ ဓမ္မေ။|
        block |ဒွေပထမဂမာသိံ စောရမဇ္ဈေ၊ တေ မံ တတ္ထ ဝဓိံသု ဘောဂဟေတု။|
      count |၉၀၃|
        block |ဧတ္တကမိဒံ အနုဿရာမိ ကုသလံ၊ တတော ပရံ န မေ ဝိဇ္ဇတိ အညံ။|
        block |တေန သုစရိတေန ကမ္မုနာဟံ၊ ဥပ္ပန္နော တိဒိဝေသု ကာမကာမီ။|
      count |၉၀၄|
        block |ပဿ ခဏမုဟုတ္တသညမဿ၊ အနုဓမ္မပ္ပဋိပတ္တိယာ ဝိပါကံ။|
        block |ဇလမိဝ ယသသာ သမေက္ခမာနာ၊ ဗဟုကာ မံ ပိဟယန္တိ ဟီနကမ္မာ။|
      count |၉၀၅|
        block |ပဿ ကတိပယာယ ဒေသနာယ၊ သုဂတိဉ္စမှိ ဂတော သုခဉ္စ ပတ္တော။|
        block |ယေ စ တေ သတတံ သုဏန္တိ ဓမ္မံ၊ မညေ တေ အမတံ ဖုသန္တိ ခေမံ။|
      count |၉၀၆|
        block |အပ္ပမ္ပိ ကတံ မဟာဝိပါကံ၊ ဝိပုလံ ဟောတိ တထာဂတဿ ဓမ္မေ။|
        block |ပဿ ကတပုညတာယ ဆတ္တော၊ ဩဘာသေတိ ပထဝိံ ယထာပိ သူရိယော။|
      count |၉၀၇|
        block |ကိမိဒံ ကုသလံ ကိမာစရေမ၊ ဣစ္စေကေ ဟိ သမေစ္စ မန္တယန္တိ။|
        block |တေ မယံ ပုနရေဝ လဒ္ဓ မာနုသတ္တံ၊ ပဋိပန္နာ ဝိဟရေမု သီလဝန္တော။|
      count |၉၀၈|
        block |ဗဟုကာရော အနုကမ္ပကော စ သတ္ထာ၊ ဣတိ မေ သတိ အဂမာ ဒိဝါ ဒိဝဿ။|
        block |သွာဟံ ဥပဂတောမှိ သစ္စနာမံ၊ အနုကမ္ပဿု ပုနပိ သုဏေမု ဓမ္မံ။|
      count |၉၀၉|
        block |ယေ စိဓ ပဇဟန္တိ ကာမရာဂံ၊ ဘဝရာဂါနုသယဉ္စ ပဟာယ မောဟံ။|
        block |န စ တေ ပုနမုပေန္တိ ဂဗ္ဘသေယျံ၊ ပရိနိဗ္ဗာနဂတာ ဟိ သီတိဘူတာတိ။|
      stand |ဆတ္တမာဏဝကဝိမာနံ တတိယံ။|
    block |၄။ ကက္ကဋကရသဒာယကဝိမာနဝတ္ထု|
      count |၉၁၀|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၉၁၁|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။|
      count |၉၁၂|
        block |ကေန တေတာဒိသော ဝဏ္ဏော၊ ကေန တေ ဣဓ မိဇ္ဈတိ။|
        block |ဥပ္ပဇ္ဇန္တိ စ တေ ဘောဂါ၊ ယေ ကေစိ မနသော ပိယာ။|
      count |၉၁၃|
        block |ပုစ္ဆာမိ တံ ဒေဝ မဟာနုဘာဝ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၉၁၄|
        block |သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။|
        block |ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။|
      count |၉၁၅|
        block |သတိသမုပ္ပါဒကရော၊ ဒွာရေ ကက္ကဋကော ဌိတော။|
        block |နိဋ္ဌိတော ဇာတရူပဿ၊ သောဘတိ ဒသပါဒကော။|
      count |၉၁၆|
        block |တေန မေတာဒိသော ဝဏ္ဏော၊ တေန မေ ဣဓ မိဇ္ဈတိ။|
        block |ဥပ္ပဇ္ဇန္တိ စ မေ ဘောဂါ၊ ယေ ကေစိ မနသော ပိယာ။|
      count |၉၁၇|
        block |အက္ခါမိ တေ ဘိက္ခု မဟာနုဘာဝ၊ မနုဿဘူတော ယမကာသိ ပုညံ။|
        block |တေနမှိ ဧဝံ ဇလိတာနုဘာဝေါ၊ ဝဏ္ဏော စ မေ သဗ္ဗဒိသာ ပဘာသတီတိ။|
      stand |ကက္ကဋကရသဒာယကဝိမာနံ စတုတ္ထံ။|
      block |အနန္တရံ ပဉ္စဝိမာနံ ယထာ ကက္ကဋကရသဒာယကဝိမာနံ တထာ ဝိတ္ထာရေတဗ္ဗံ|
    block |၅။ ဒွာရပါလဝိမာနဝတ္ထု|
      count |၉၁၈|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၉၁၉|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။|
      count |၉၂၀|
        block |ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။|
      count |၉၂၂|
        block |သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။|
        block |ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။|
      count |၉၂၃|
        block |ဒိဗ္ဗံ မမံ ဝဿသဟဿမာယု၊ ဝါစာဘိဂီတံ မနသာ ပဝတ္တိတံ။|
        block |ဧတ္တာဝတာ ဌဿတိ ပုညကမ္မော၊ ဒိဗ္ဗေဟိ ကာမေဟိ သမင်္ဂိဘူတော။|
      count |၉၂၄|
        block |တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။|
      stand |ဒွာရပါလဝိမာနံ ပဉ္စမံ။|
    block |၆။ ပဌမကရဏီယဝိမာနဝတ္ထု|
      count |၉၂၆|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၉၂၇|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။|
      count |၉၂၈|
        block |ကေန တေတာဒိသော ဝဏ္ဏော။ပေ။|
        block |ဝဏ္ဏော စ တေ သဗ္ဗဒိသာ ပဘာသတီတိ။|
      count |၉၃၀|
        block |သော ဒေဝပုတ္တော အတ္တမနော။ပေ။ယဿ ကမ္မဿိဒံ ဖလံ။|
      count |၉၃၁|
        block |ကရဏီယာနိ ပုညာနိ၊ ပဏ္ဍိတေန ဝိဇာနတာ။|
        block |သမ္မဂ္ဂတေသု ဗုဒ္ဓေသု၊ ယတ္ထ ဒိန္နံ မဟပ္ဖလံ။|
      count |၉၃၂|
        block |အတ္ထာယ ဝတ မေ ဗုဒ္ဓေါ၊ အရညာ ဂါမမာဂတော။|
        block |တတ္ထ စိတ္တံ ပသာဒေတွာ၊ တာဝတိံသူပဂေါ အဟံ။|
      count |၉၃၃|
        block |တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။|
      stand |ပဌမကရဏီယဝိမာနံ ဆဋ္ဌံ။|
    block |၇။ ဒုတိယကရဏီယဝိမာနဝတ္ထု|
      count |၉၃၅|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၉၃၆|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။|
      count |၉၃၇|
        block |ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။|
      count |၉၃၉|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၉၄၀|
        block |ကရဏီယာနိ ပုညာနိ၊ ပဏ္ဍိတေန ဝိဇာနတာ။|
        block |သမ္မဂ္ဂတေသု ဘိက္ခူသု၊ ယတ္ထ ဒိန္နံ မဟပ္ဖလံ။|
      count |၉၄၁|
        block |အတ္ထာယ ဝတ မေ ဘိက္ခု၊ အရညာ ဂါမမာဂတော။|
        block |တတ္ထ စိတ္တံ ပသာဒေတွာ၊ တာဝတိံသူပဂေါ အဟံ။|
      count |၉၄၂|
        block |တေန မေတာဒိသော ဝဏ္ဏော။ပေ။|
        block |ဝဏ္ဏော စ မေ သဗ္ဗဒိသာ ပဘာသတီတိ။|
      stand |ဒုတိယကရဏီယဝိမာနံ သတ္တမံ။|
    block |၈။ ပဌမသူစိဝိမာနဝတ္ထု|
      count |၉၄၄|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၉၄၅|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။|
      count |၉၄၆|
        block |ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။|
      count |၉၄၈|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၉၄၉|
        block |ယံ ဒဒာတိ န တံ ဟောတိ၊|
        block |ယဉ္စေဝ ဒဇ္ဇာ တဉ္စေဝ သေယျော။|
        block |သူစိ ဒိန္နာ သူစိမေဝ သေယျော။|
      count |၉၅၀|
        block |တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။|
      stand |ပဌမသူစိဝိမာနံ အဋ္ဌမံ။|
    block |၉။ ဒုတိယသူစိဝိမာနဝတ္ထု|
      count |၉၅၂|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၉၅၃|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။|
      count |၉၅၄|
        block |ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။|
      count |၉၅၆|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၉၅၇|
        block |အဟံ မနုဿေသု မနုဿဘူတော၊ပုရိမဇာတိယာ မနုဿလောကေ။|
      count |၉၅၈|
        block |အဒ္ဒသံ ဝိရဇံ ဘိက္ခုံ၊ ဝိပ္ပသန္နမနာဝိလံ။|
        block |တဿ အဒာသဟံ သူစိံ၊ ပသန္နော သေဟိ ပါဏိဘိ။|
      count |၉၅၉|
        block |တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။|
      stand |ဒုတိယသူစိဝိမာနံ နဝမံ။|
    block |၁၀။ ပဌမနာဂဝိမာနဝတ္ထု|
      count |၉၆၁|
        block |သုသုက္ကခန္ဓံ အဘိရုယှ နာဂံ၊ အကာစိနံ ဒန္တိံ ဗလိံ မဟာဇဝံ။|
        block |အဘိရုယှ ဂဇဝရံ သုကပ္ပိတံ၊ ဣဓာဂမာ ဝေဟာယသံ အန္တလိက္ခေ။|
      count |၉၆၂|
        block |နာဂဿ ဒန္တေသု ဒုဝေသု နိမ္မိတာ၊ အစ္ဆောဒကာ ပဒုမိနိယော သုဖုလ္လာ။|
        block |ပဒုမေသု စ တုရိယဂဏာ ပဝဇ္ဇရေ၊ ဣမာ စ နစ္စန္တိ မနောဟရာယော။|
      count |၉၆၃|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၉၆၄|
        block |သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။|
        block |ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။|
      count |၉၆၅|
        block |အဋ္ဌေဝ မုတ္တပုပ္ဖာနိ၊ ကဿပဿ မဟေသိနော။|
        block |ထူပသ္မိံ အဘိရောပေသိံ၊ ပသန္နော သေဟိ ပါဏိဘိ။|
      count |၉၆၆|
        block |တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။|
      stand |ပဌမနာဂဝိမာနံ ဒသမံ။|
    block |၁၁။ ဒုတိယနာဂဝိမာနဝတ္ထု|
      count |၉၆၈|
        block |မဟန္တံ နာဂံ အဘိရုယှ၊ သဗ္ဗသေတံ ဂဇုတ္တမံ။|
        block |ဝနာ ဝနံ အနုပရိယာသိ၊ နာရီဂဏပုရက္ခတော။|
        block |ဩဘာသေန္တော ဒိသာ သဗ္ဗာ၊ ဩသဓီ ဝိယ တာရကာ။|
      count |၉၆၉|
        block |ကေန တေတာဒိသော ဝဏ္ဏော။ပေ။ဝဏ္ဏော စ တေ သဗ္ဗဒိသာ ပဘာသတီတိ။|
      count |၉၇၁|
        block |သော ဒေဝပုတ္တော အတ္တမနော၊ ဝင်္ဂီသေနေဝ ပုစ္ဆိတော။|
        block |ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။|
      count |၉၇၂|
        block |အဟံ မနုဿေသု မနုဿဘူတော၊ ဥပါသကော စက္ခုမတော အဟောသိံ။|
        block |ပါဏာတိပါတာ ဝိရတော အဟောသိံ၊ လောကေ အဒိန္နံ ပရိဝဇ္ဇယိဿံ။|
      count |၉၇၃|
        block |အမဇ္ဇပေါ နော စ မုသာ အဘာဏိံ၊ သကေန ဒာရေန စ တုဋ္ဌော အဟောသိံ။|
        block |အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။|
      count |၉၇၄|
        block |တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။|
      stand |ဒုတိယနာဂဝိမာနံ ဧကာဒသမံ။|
    block |၁၂။ တတိယနာဂဝိမာနဝတ္ထု|
      count |၉၇၆|
        block |ကော နု ဒိဗ္ဗေန ယာနေန၊ သဗ္ဗသေတေန ဟတ္ထိနာ။|
        block |တုရိယတာဠိတနိဂ္ဃောသော၊ အန္တလိက္ခေ မဟီယတိ။|
      count |၉၇၇|
        block |ဒေဝတာ နုသိ ဂန္ဓဗ္ဗော၊ အဒု သက္ကော ပုရိန္ဒဒော။|
        block |အဇာနန္တာ တံ ပုစ္ဆာမ၊ ကထံ ဇာနေမု တံ မယန္တိ။|
      count |၉၇၈|
        block |နမှိ ဒေဝေါ န ဂန္ဓဗ္ဗော၊ နာပိ သက္ကော ပုရိန္ဒဒော။|
        block |သုဓမ္မာ နာမ ယေ ဒေဝါ၊ တေသံ အညတရော အဟန္တိ။|
      count |၉၇၉|
        block |ပုစ္ဆာမ ဒေဝံ သုဓမ္မံ၊ ပုထုံ ကတွာန အဉ္ဇလိံ။|
        block |ကိံ ကတွာ မာနုသေ ကမ္မံ၊ သုဓမ္မံ ဥပပဇ္ဇတီတိ။|
      count |၉၈၀|
        block |ဥစ္ဆာဂါရံ တိဏာဂါရံ၊ ဝတ္ထာဂါရဉ္စ ယော ဒဒေ။|
        block |တိဏ္ဏံ အညတရံ ဒတွာ၊ သုဓမ္မံ ဥပပဇ္ဇတီတိ။|
      stand |တတိယနာဂဝိမာနံ ဒွာဒသမံ။|
    block |၁၃။ စူဠရထဝိမာနဝတ္ထု|
      count |၉၈၁|
        block |ဒဠှဓမ္မာ နိသာရဿ၊ ဓနုံ ဩလုဗ္ဘ တိဋ္ဌသိ။|
        block |ခတ္တိယော နုသိ ရာဇညော၊ အဒု လုဒ္ဒော ဝနေစရောတိ။|
      count |၉၈၂|
        block |အဿကာဓိပတိဿာဟံ၊ ဘန္တေ ပုတ္တော ဝနေစရော။|
        block |နာမံ မေ ဘိက္ခု တေ ဗြူမိ၊ သုဇာတော ဣတိ မံ ဝိဒူ။|
      count |၉၈၃|
        block |မိဂေ ဂဝေသမာနောဟံ၊ ဩဂါဟန္တော ဗြဟာဝနံ။|
        block |မိဂံ တဉ္စေဝ နာဒ္ဒက္ခိံ၊ တဉ္စ ဒိသွာ ဌိတော အဟန္တိ။|
      count |၉၈၄|
        block |သွာဂတံ တေ မဟာပုည၊ အထော တေ အဒုရာဂတံ။|
        block |ဧတ္တော ဥဒကမာဒာယ၊ ပါဒေ ပက္ခါလယဿု တေ။|
      count |၉၈၅|
        block |ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။|
        block |ရာဇပုတ္တ တတော ပိတွာ၊ သန္ထတသ္မိံ ဥပါဝိသာတိ။|
      count |၉၈၆|
        block |ကလျာဏီ ဝတ တေ ဝါစာ၊ သဝနီယာ မဟာမုနိ။|
        block |နေလာ အတ္ထဝတီ ဝဂ္ဂု၊ မန္တွာ အတ္ထဉ္စ ဘာသသိ။|
      count |၉၈၇|
        block |ကာ တေ ရတိ ဝနေ ဝိဟရတော၊ ဣသိနိသဘ ဝဒေဟိ ပုဋ္ဌော။|
        block |တဝ ဝစနပထံ နိသာမယိတွာ၊ အတ္ထဓမ္မပဒံ သမာစရေမသေတိ။|
      count |၉၈၈|
        block |အဟိံသာ သဗ္ဗပါဏီနံ၊ ကုမာရမှာက ရုစ္စတိ။|
        block |ထေယျာ စ အတိစာရာ စ၊ မဇ္ဇပါနာ စ အာရတိ။|
      count |၉၈၉|
        block |အာရတိ သမစရိယာ စ၊ ဗာဟုသစ္စံ ကတညုတာ။|
        block |ဒိဋ္ဌေဝ ဓမ္မေ ပါသံသာ၊ ဓမ္မာ ဧတေ ပသံသိယာတိ။|
      count |၉၉၀|
        block |သန္တိကေ မရဏံ တုယှံ၊ ဩရံ မာသေဟိ ပဉ္စဟိ။|
        block |ရာဇပုတ္တ ဝိဇာနာဟိ၊ အတ္တာနံ ပရိမောစယာတိ။|
      count |၉၉၁|
        block |ကတမံ သွာဟံ ဇနပဒံ ဂန္တွာ၊ ကိံ ကမ္မံ ကိဉ္စ ပေါရိသံ။|
        block |ကာယ ဝါ ပန ဝိဇ္ဇာယ၊ ဘဝေယျံ အဇရာမရောတိ။|
      count |၉၉၂|
        block |န ဝိဇ္ဇတေ သော ပဒေသော၊ ကမ္မံ ဝိဇ္ဇာ စ ပေါရိသံ။|
        block |ယတ္ထ ဂန္တွာ ဘဝေ မစ္စော၊ ရာဇပုတ္တာဇရာမရော။|
      count |၉၉၃|
        block |မဟဒ္ဓနာ မဟာဘောဂါ၊ ရဋ္ဌဝန္တောပိ ခတ္တိယာ။|
        block |ပဟူတဓနဓညာသေ၊ တေပိ နော အဇရာမရာ။|
      count |၉၉၄|
        block |ယဒိ တေ သုတာ အန္ဓကဝေဏ္ဍုပုတ္တာ၊ သူရာ ဝီရာ ဝိက္ကန္တပ္ပဟာရိနော။|
        block |တေပိ အာယုက္ခယံ ပတ္တာ၊ ဝိဒ္ဓသ္တာ သဿတီသမာ။|
      count |၉၉၅|
        block |ခတ္တိယာ ဗြာဟ္မဏာ ဝေဿာ၊ သုဒ္ဒာ စဏ္ဍာလပုက္ကုသာ။|
        block |ဧတေ စညေ စ ဇာတိယာ၊ တေပိ နော အဇရာမရာ။|
      count |၉၉၆|
        block |ယေ မန္တံ ပရိဝတ္တေန္တိ၊ ဆဠင်္ဂံ ဗြဟ္မစိန္တိတံ။|
        block |ဧတေ စညေ စ ဝိဇ္ဇာယ၊ တေပိ နော အဇရာမရာ။|
      count |၉၉၇|
        block |ဣသယော စာပိ ယေ သန္တာ၊ သညတတ္တာ တပဿိနော။|
        block |သရီရံ တေပိ ကာလေန၊ ဝိဇဟန္တိ တပဿိနော။|
      count |၉၉၈|
        block |ဘာဝိတတ္တာပိ အရဟန္တော၊ ကတကိစ္စာ အနာသဝါ။|
        block |နိက္ခိပန္တိ ဣမံ ဒေဟံ၊ ပုညပါပပရိက္ခယာတိ။|
      count |၉၉၉|
        block |သုဘာသိတာ အတ္ထဝတီ၊ ဂါထာယော တေ မဟာမုနိ။|
        block |နိဇ္ဈတ္တောမှိ သုဘဋ္ဌေန၊ တွဉ္စ မေ သရဏံ ဘဝါတိ။|
      count |၁၀၀၀|
        block |မာ မံ တွံ သရဏံ ဂစ္ဆ၊ တမေဝ သရဏံ ဝဇ။|
        block |သကျပုတ္တံ မဟာဝီရံ၊ ယမဟံ သရဏံ ဂတောတိ။|
      count |၁၀၀၁|
        block |ကတရသ္မိံ သော ဇနပဒေ၊ သတ္ထာ တုမှာက မာရိသ။|
        block |အဟမ္ပိ ဒဋ္ဌုံ ဂစ္ဆိဿံ၊ ဇိနံ အပ္ပဋိပုဂ္ဂလန္တိ။|
      count |၁၀၀၂|
        block |ပုရတ္ထိမသ္မိံ ဇနပဒေ၊ ဩက္ကာကကုလသမ္ဘဝေါ။|
        block |တတ္ထာသိ ပုရိသာဇညော၊ သော စ ခေါ ပရိနိဗ္ဗုတောတိ။|
      count |၁၀၀၃|
        block |သစေ ဟိ ဗုဒ္ဓေါ တိဋ္ဌေယျ၊ သတ္ထာ တုမှာက မာရိသ။|
        block |ယောဇနာနိ သဟဿာနိ၊ ဂစ္ဆေယျံ ပယိရုပါသိတုံ။|
      count |၁၀၀၄|
        block |ယတော စ ခေါ ပရိနိဗ္ဗုတော၊ သတ္ထာ တုမှာက မာရိသ။|
        block |နိဗ္ဗုတမ္ပိ မဟာဝီရံ၊ ဂစ္ဆာမိ သရဏံ အဟံ။|
      count |၁၀၀၅|
        block |ဥပေမိ သရဏံ ဗုဒ္ဓံ၊ ဓမ္မဉ္စာပိ အနုတ္တရံ။|
        block |သင်္ဃဉ္စ နရဒေဝဿ၊ ဂစ္ဆာမိ သရဏံ အဟံ။|
      count |၁၀၀၆|
        block |ပါဏာတိပါတာ ဝိရမာမိ ခိပ္ပံ၊ လောကေ အဒိန္နံ ပရိဝဇ္ဇယာမိ။|
        block |အမဇ္ဇပေါ နော စ မုသာ ဘဏာမိ၊ သကေန ဒာရေန စ ဟောမိ တုဋ္ဌောတိ။|
      count |၁၀၀၇|
        block |သဟဿရံသီဝ ယထာ မဟပ္ပဘော၊ ဒိသံ ယထာ ဘာတိ နဘေ အနုက္ကမံ။|
        block |တထာပကာရော တဝါယံ မဟာရထော၊ သမန္တတော ယောဇနသတ္တမာယတော။|
      count |၁၀၀၈|
        block |သုဝဏ္ဏပဋ္ဋေဟိ သမန္တမောတ္ထဋော၊ ဥရဿ မုတ္တာဟိ မဏီဟိ စိတ္တိတော။|
        block |လေခါ သုဝဏ္ဏဿ စ ရူပိယဿ စ၊ သောဘေန္တိ ဝေဠုရိယမယာ သုနိမ္မိတာ။|
      count |၁၀၀၉|
        block |သီသဉ္စိဒံ ဝေဠုရိယဿ နိမ္မိတံ၊ ယုဂဉ္စိဒံ လောဟိတကာယ စိတ္တိတံ။|
        block |ယုတ္တာ သုဝဏ္ဏဿ စ ရူပိယဿ စ၊ သောဘန္တိ အဿာ စ ဣမေ မနောဇဝါ။|
      count |၁၀၁၀|
        block |သော တိဋ္ဌသိ ဟေမရထေ အဓိဋ္ဌိတော၊ ဒေဝါနမိန္ဒောဝ သဟဿဝါဟနော။|
        block |ပုစ္ဆာမိ တာဟံ ယသဝန္တ ကောဝိဒံ၊ ကထံ တယာ လဒ္ဓေါ အယံ ဥဠာရောတိ။|
      count |၁၀၁၁|
        block |သုဇာတော နာမဟံ ဘန္တေ၊ ရာဇပုတ္တော ပုရေ အဟုံ။|
        block |တွဉ္စ မံ အနုကမ္ပါယ၊ သညမသ္မိံ နိဝေသယိ။|
      count |၁၀၁၂|
        block |ခီဏာယုကဉ္စ မံ ဉတွာ၊ သရီရံ ပါဒာသိ သတ္ထုနော။|
        block |ဣမံ သုဇာတ ပူဇေဟိ၊ တံ တေ အတ္ထာယ ဟေဟိတိ။|
      count |၁၀၁၃|
        block |တာဟံ ဂန္ဓေဟိ မာလေဟိ၊ ပူဇယိတွာ သမုယျုတော။|
        block |ပဟာယ မာနုသံ ဒေဟံ၊ ဥပပန္နောမှိ နန္ဒနံ။|
      count |၁၀၁၄|
        block |နန္ဒနေ စ ဝနေ ရမ္မေ၊ နာနာဒိဇဂဏာယုတေ။|
        block |ရမာမိ နစ္စဂီတေဟိ၊ အစ္ဆရာဟိ ပုရက္ခတောတိ။|
      stand |စူဠရထဝိမာနံ တေရသမံ။|
    block |၁၄။ မဟာရထဝိမာနဝတ္ထု|
      count |၁၀၁၅|
        block |သဟဿယုတ္တံ ဟယဝါဟနံ သုဘံ၊ အာရုယှိမံ သန္ဒနံ နေကစိတ္တံ။|
        block |ဥယျာနဘူမိံ အဘိတော အနုက္ကမံ၊ ပုရိန္ဒဒော ဘူတပတီဝ ဝါသဝေါ။|
      count |၁၀၁၆|
        block |သောဝဏ္ဏမယာ တေ ရထကုဗ္ဗရာ ဥဘော၊ ဖလေဟိ အံသေဟိ အတီဝ သင်္ဂတာ။|
        block |သုဇာတဂုမ္ဗာ နရဝီရနိဋ္ဌိတာ၊ ဝိရောစတီ ပန္နရသေဝ စန္ဒော။|
      count |၁၀၁၇|
        block |သုဝဏ္ဏဇာလာဝတတော ရထော အယံ၊ ဗဟူဟိ နာနာရတနေဟိ စိတ္တိတော။|
        block |သုနန္ဒိဃောသော စ သုဘဿရော စ၊ ဝိရောစတီ စာမရဟတ္ထဗာဟုဘိ။|
      count |၁၀၁၈|
        block |ဣမာ စ နာဘျော မနသာဘိနိမ္မိတာ၊ ရထဿ ပါဒန္တရမဇ္ဈဘူသိတာ။|
        block |ဣမာ စ နာဘျော သတရာဇိစိတ္တိတာ၊ သတေရတာ ဝိဇ္ဇုရိဝပ္ပဘာသရေ။|
      count |၁၀၁၉|
        block |အနေကစိတ္တာဝတတော ရထော အယံ၊ ပုထူ စ နေမီ စ သဟဿရံသိကော။|
        block |တေသံ သရော သုယျတိ ဝဂ္ဂုရူပေါ၊ ပဉ္စင်္ဂိကံ တုရိယမိဝပ္ပဝါဒိတံ။|
      count |၁၀၂၀|
        block |သိရသ္မိံ စိတ္တံ မဏိစန္ဒကပ္ပိတံ၊ သဒာ ဝိသုဒ္ဓံ ရုစိရံ ပဘဿရံ။|
        block |သုဝဏ္ဏရာဇီဟိ အတီဝ သင်္ဂတံ၊ ဝေဠုရိယရာဇီဝ အတီဝ သောဘတိ။|
      count |၁၀၂၁|
        block |ဣမေ စ ဝါဠီ မဏိစန္ဒကပ္ပိတာ၊ အာရောဟကမ္ဗူ သုဇဝါ ဗြဟူပမာ။|
        block |ဗြဟာ မဟန္တာ ဗလိနော မဟာဇဝါ၊ မနော တဝညာယ တထေဝ သိံသရေ။|
      count |၁၀၂၂|
        block |ဣမေ စ သဗ္ဗေ သဟိတာ စတုက္ကမာ၊ မနော တဝညာယ တထေဝ သိံသရေ။|
        block |သမံ ဝဟန္တာ မုဒုကာ အနုဒ္ဓတာ၊ အာမောဒမာနာ တုရဂါန မုတ္တမာ။|
      count |၁၀၂၃|
        block |ဓုနန္တိ ဝဂ္ဂန္တိ ပတန္တိ စမ္ဗရေ၊ အဗ္ဘုဒ္ဓုနန္တာ သုကတေ ပိဠန္ဓနေ။|
        block |တေသံ သရော သုယျတိ ဝဂ္ဂုရူပေါ၊ ပဉ္စင်္ဂိကံ တုရိယမိဝပ္ပဝါဒိတံ။|
      count |၁၀၂၄|
        block |ရထဿ ဃောသော အပိဠန္ဓနာန စ၊ ခုရဿ နာဒော အဘိဟိံသနာယ စ။|
        block |ဃောသော သုဝဂ္ဂူ သမိတဿ သုယျတိ၊ ဂန္ဓဗ္ဗတူရိယာနိ ဝိစိတြသံဝနေ။|
      count |၁၀၂၅|
        block |ရထေ ဌိတာ တာ မိဂမန္ဒလောစနာ၊ အာဠာရပမှာ ဟသိတာ ပိယံဝဒာ။|
        block |ဝေဠုရိယဇာလာဝတတာ တနုစ္ဆဝါ၊ သဒေဝ ဂန္ဓဗ္ဗသူရဂ္ဂပူဇိတာ။|
      count |၁၀၂၆|
        block |တာ ရတ္တရတ္တမ္ဗရပီတဝါသသာ၊ ဝိသာလနေတ္တာ အဘိရတ္တလောစနာ။|
        block |ကုလေ သုဇာတာ သုတနူ သုစိမှိတာ၊ ရထေ ဌိတာ ပဉ္ဇလိကာ ဥပဋ္ဌိတာ။|
      count |၁၀၂၇|
        block |တာ ကမ္ဗုကေယူရဓရာ သုဝါသသာ၊ သုမဇ္ဈိမာ ဦရုထနူပပန္နာ။|
        block |ဝဋ္ဋင်္ဂုလိယော သုမုခါ သုဒဿနာ၊ ရထေ ဌိတာ ပဉ္ဇလိကာ ဥပဋ္ဌိတာ။|
      count |၁၀၂၈|
        block |အညာ သုဝေဏီ သုသု မိဿကေသိယော၊ သမံ ဝိဘတ္တာဟိ ပဘဿရာဟိ စ။|
        block |အနုဗ္ဗတာ တာ တဝ မာနသေ ရတာ၊ ရထေ ဌိတာ ပဉ္ဇလိကာ ဥပဋ္ဌိတာ။|
      count |၁၀၂၉|
        block |အာဝေဠိနိယော ပဒုမုပ္ပလစ္ဆဒာ၊ အလင်္ကတာ စန္ဒနသာရဝါသိတာ။|
        block |အနုဗ္ဗတာ တာ တဝ မာနသေ ရတာ၊ ရထေ ဌိတာ ပဉ္ဇလိကာ ဥပဋ္ဌိတာ။|
      count |၁၀၃၀|
        block |တာ မာလိနိယော ပဒုမုပ္ပလစ္ဆဒာ၊ အလင်္ကတာ စန္ဒနသာရဝါသိတာ။|
        block |အနုဗ္ဗတာ တာ တဝ မာနသေ ရတာ၊ ရထေ ဌိတာ ပဉ္ဇလိကာ ဥပဋ္ဌိတာ။|
      count |၁၀၃၁|
        block |ကဏ္ဌေသု တေ ယာနိ ပိဠန္ဓနာနိ၊ ဟတ္ထေသု ပါဒေသု တထေဝ သီသေ။|
        block |ဩဘာသယန္တီ ဒသ သဗ္ဗသော ဒိသာ၊ အဗ္ဘုဒ္ဒယံ သာရဒိကောဝ ဘာဏုမာ။|
      count |၁၀၃၂|
        block |ဝါတဿ ဝေဂေန စ သမ္ပကမ္ပိတာ၊ ဘုဇေသု မာလာ အပိဠန္ဓနာနိ စ။|
        block |မုဉ္စန္တိ ဃောသံ ရူစိရံ သုစိံ သုဘံ၊ သဗ္ဗေဟိ ဝိညူဟိ သုတဗ္ဗရူပံ။|
      count |၁၀၃၃|
        block |ဥယျာနဘူမျာ စ ဒုဝဒ္ဓတော ဌိတာ၊ ရထာ စ နာဂါ တူရိယာနိ စ သရော။|
        block |တမေဝ ဒေဝိန္ဒ ပမောဒယန္တိ၊ ဝီဏာ ယထာ ပေါက္ခရပတ္တဗာဟုဘိ။|
      count |၁၀၃၄|
        block |ဣမာသု ဝီဏာသု ဗဟူသု ဝဂ္ဂူသု၊ မနုညရူပါသု ဟဒယေရိတံ ပီတိံ။|
        block |ပဝဇ္ဇမာနာသု အတီဝ အစ္ဆရာ၊ ဘမန္တိ ကညာ ပဒုမေသု သိက္ခိတာ။|
      count |၁၀၃၅|
        block |ယဒာ စ ဂီတာနိ စ ဝါဒိတာနိ စ၊ နစ္စာနိ စိမာနိ သမေန္တိ ဧကတော။|
        block |အထေတ္ထ နစ္စန္တိ အထေတ္ထ အစ္ဆရာ၊ ဩဘာသယန္တီ ဥဘတော ဝရိတ္ထိယော။|
      count |၁၀၃၆|
        block |သော မောဒသိ တုရိယဂဏပ္ပဗောဓနော၊ မဟီယမာနော ဝဇိရာဝုဓောရိဝ။|
        block |ဣမာသု ဝီဏာသု ဗဟူသု ဝဂ္ဂူသု၊ မနုညရူပါသု ဟဒယေရိတံ ပီတိံ။|
      count |၁၀၃၇|
        block |ကိံ တွံ ပုရေ ကမ္မမကာသိ အတ္တနာ၊ မနုဿဘူတော ပုရိမာယ ဇာတိယာ။|
        block |ဥပေါသထံ ကံ ဝါ တုဝံ ဥပါဝသိ၊ ကံ ဓမ္မစရိယံ ဝတမာဘိရောစယိ။|
      count |၁၀၃၈|
        block |နယီဒမပ္ပဿ ကတဿ ကမ္မုနော၊ ပုဗ္ဗေ သုစိဏ္ဏဿ ဥပေါသထဿ ဝါ။|
        block |ဣဒ္ဓါနုဘာဝေါ ဝိပုလော အယံ တဝ၊ ယံ ဒေဝသင်္ဃံ အဘိရောစသေ ဘုသံ။|
      count |၁၀၃၉|
        block |ဒာနဿ တေ ဣဒံ ဖလံ၊ အထော သီလဿ ဝါ ပန။|
        block |အထော အဉ္ဇလိကမ္မဿ၊ တံ မေ အက္ခါဟိ ပုစ္ဆိတောတိ။|
      count |၁၀၄၀|
        block |သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။|
        block |ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလန္တိ။|
      count |၁၀၄၁|
        block |ဇိတိန္ဒြိယံ ဗုဒ္ဓမနောမနိက္ကမံ၊ နရုတ္တမံ ကဿပမဂ္ဂပုဂ္ဂလံ။|
        block |အဝါပုရန္တံ အမတဿ ဒွာရံ၊ ဒေဝါတိဒေဝံ သတပုညလက္ခဏံ။|
      count |၁၀၄၂|
        block |တမဒ္ဒသံ ကုဉ္ဇရမောဃတိဏ္ဏံ၊ သုဝဏ္ဏသိင်္ဂီနဒဗိမ္ဗသာဒိသံ။|
        block |ဒိသွာန တံ ခိပ္ပမဟုံ သုစီမနော၊ တမေဝ ဒိသွာန သုဘာသိတဒ္ဓဇံ။|
      count |၁၀၄၃|
        block |တမန္နပါနံ အထဝါပိ စီဝရံ၊ သုစိံ ပဏီတံ ရသသာ ဥပေတံ။|
        block |ပုပ္ဖာဘိက္ကိဏမှိ သကေ နိဝေသနေ၊ ပတိဋ္ဌပေသိံ သ အသင်္ဂမာနသော။|
      count |၁၀၄၄|
        block |တမန္နပါနေန စ စီဝရေန စ၊ ခဇ္ဇေန ဘောဇ္ဇေန စ သာယနေန စ။|
        block |သန္တပ္ပယိတွာ ဒွိပဒာနမုတ္တမံ၊ သော သဂ္ဂသော ဒေဝပုရေ ရမာမဟံ။|
      count |၁၀၄၅|
        block ||
        block |ပဟာယဟံ မာနုသကံ သမုဿယံ၊ ဣန္ဒူပမော ဒေဝပုရေ ရမာမဟံ။|
      block |ဧတေနုပါယေန ဣမံ နိရဂ္ဂဠံ၊ ယညံ ယဇိတွာ တိဝိဓံ ဝိသုဒ္ဓံ။|
      count |၁၀၄၆|
        block |အာယုဉ္စ ဝဏ္ဏဉ္စ သုခံ ဗလဉ္စ၊ ပဏီတရူပံ အဘိကင်္ခတာ မုနိ။|
        block |အန္နဉ္စ ပါနဉ္စ ဗဟုံ သုသင်္ခတံ၊ ပတိဋ္ဌပေတဗ္ဗမသင်္ဂမာနသေ။|
      count |၁၀၄၇|
        block |နယိမသ္မိံ လောကေ ပရသ္မိံ ဝါ ပန၊ ဗုဒ္ဓေန သေဋ္ဌော ဝ သမော ဝ ဝိဇ္ဇတိ။|
        block |အာဟုနေယျာနံ ပရမာဟုတိံ ဂတော၊ ပုညတ္ထိကာနံ ဝိပုလပ္ဖလေသိနန္တိ။|
        block |မဏ္ဍူကော ရေဝတီ ဆတ္တော၊ ကက္ကဋော ဒွာရပါလကော။|
        block |ဒွေ ကရဏီယာ ဒွေ သူစိ၊ တယော နာဂါ စ ဒွေ ရထာ။|
        block |ပုရိသာနံ ပဌမော ဝဂ္ဂေါ ပဝုစ္စတီတိ။|
      stand |မဟာရထဝိမာနံ စုဒ္ဒသမံ။|
      stand |မဟာရထဝဂ္ဂေါ ပဉ္စမော နိဋ္ဌိတော။|
      block |တဿုဒ္ဒာနံ|
      stand |ဘာဏဝါရံ တတိယံ နိဋ္ဌိတံ။|
  block |၆။ ပါယာသိဝဂ္ဂေါ|
    block |၁။ ပဌမအဂါရိယဝိမာနဝတ္ထု|
      count |၁၀၄၈|
        block |ယထာ ဝနံ စိတ္တလတံ ပဘာသတိ၊ ဥယျာနသေဋ္ဌံ တိဒသာနမုတ္တမံ။|
        block |တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။|
      count |၁၀၄၉|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၀၅၀|
        block |သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။|
        block |ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။|
      count |၁၀၅၁|
        block |အဟဉ္စ ဘရိယာ စ မနုဿလောကေ၊ ဩပါနဘူတာ ဃရမာဝသိမှ။|
        block |အန္နဉ္စ ပါနဉ္စ ပသန္နစိတ္တာ၊ သက္ကစ္စ ဒာနံ ဝိပုလံ အဒမှ။|
      count |၁၀၅၂|
        block |တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။|
      stand |ပဌမအဂါရိယဝိမာနံ ပဌမံ။|
    block |၂။ ဒုတိယအဂါရိယဝိမာနဝတ္ထု|
      count |၁၀၅၄|
        block |ယထာ ဝနံ စိတ္တလတံ ပဘာသတိ၊ ဥယျာနသေဋ္ဌံ တိဒသာနမုတ္တမံ။|
        block |တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။|
      count |၁၀၅၅|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၀၅၆|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၀၅၇|
        block |အဟဉ္စ ဘရိယာ စ မနုဿလောကေ၊ ဩပါနဘူတာ ဃရမာဝသိမှ။|
        block |အန္နဉ္စ ပါနဉ္စ ပသန္နစိတ္တာ၊ သက္ကစ္စ ဒာနံ ဝိပုလံ အဒမှ။|
      count |၁၀၅၈|
        block |တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။|
      stand |ဒုတိယအဂါရိယဝိမာနံ ဒုတိယံ။|
    block |၃။ ဖလဒာယကဝိမာနဝတ္ထု|
      count |၁၀၆၀|
        block |ဥစ္စမိဒံ မဏိထူဏံ ဝိမာနံ၊ သမန္တတော သောဠသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၁၀၆၁|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |အဋ္ဌဋ္ဌကာ သိက္ခိတာ သာဓုရူပါ၊ ဒိဗ္ဗာ စ ကညာ တိဒသစရာ ဥဠာရာ။|
        block |နစ္စန္တိ ဂါယန္တိ ပမောဒယန္တိ။|
      count |၁၀၆၂|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၀၆၃|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၀၆၄|
        block |ဖလဒာယီ ဖလံ ဝိပုလံ လဘတိ၊ ဒဒမုဇုဂတေသု ပသန္နမာနသော။|
        block |သော ဟိ ပမောဒတိ သဂ္ဂဂတော တိဒိဝေ၊ အနုဘောတိ စ ပုညဖလံ ဝိပုလံ။|
      count |၁၀၆၅|
        block |တဝေဝါဟံ မဟာမုနိ၊ အဒာသိံ စတုရော ဖလေ။|
      count |၁၀၆၆|
        block |တသ္မာ ဟိ ဖလံ အလမေဝ ဒာတုံ၊ နိစ္စံ မနုဿေန သုခတ္ထိကေန။|
        block |ဒိဗ္ဗာနိ ဝါ ပတ္ထယတာ သုခါနိ၊ မနုဿသောဘဂ္ဂတမိစ္ဆတာ ဝါ။|
      count |၁၀၆၇|
        block |တေန မေတာဒိသော ဝဏ္ဏော။ပေ။|
        block |ဝဏ္ဏော စ မေ သဗ္ဗဒိသာ ပဘာသတီတိ။|
      stand |ဖလဒာယကဝိမာနံ တတိယံ။|
    block |၄။ ပဌမဥပဿယဒာယကဝိမာနဝတ္ထု|
      count |၁၀၆၉|
        block |စန္ဒော ယထာ ဝိဂတဝလာဟကေ နဘေ၊ ဩဘာသယံ ဂစ္ဆတိ အန္တလိက္ခေ။|
        block |တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။|
      count |၁၀၇၀|
        block |ဒေဝိဒ္ဓိပတ္တောသိ မဟာနုဘာဝါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၀၇၁|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၀၇၂|
        block |အဟဉ္စ ဘရိယာ စ မနုဿလောကေ၊ ဥပဿယံ အရဟတော အဒမှ။|
        block |အန္နဉ္စ ပါနဉ္စ ပသန္နစိတ္တာ၊ သက္ကစ္စ ဒာနံ ဝိပုလံ အဒမှ။|
      count |၁၀၇၃|
        block |တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။|
      stand |ပဌမဥပဿယဒာယကဝိမာနံ စတုတ္ထံ။|
    block |၅။ ဒုတိယဥပဿယဒာယကဝိမာနဝတ္ထု|
      count |၁၀၇၅|
        block |သူရိယော ယထာ ဝိဂတဝလာဟကေ နဘေ။ပေ။|
        block |ယထာ ပုရိမဝိမာနံ တထာ ဝိတ္ထာရေတဗ္ဗံ။|
      count |၁၀၇၉|
        block |တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။|
      stand |ဒုတိယဥပဿယဒာယကဝိမာနံ ပဉ္စမံ။|
    block |၆။ ဘိက္ခါဒာယကဝိမာနဝတ္ထု|
      count |၁၀၈၁|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၁၀၈၂|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၀၈၃|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၀၈၄|
        block |အဟံ မနုဿေသု မနုဿဘူတော၊ ဒိသွာန ဘိက္ခုံ တသိတံ ကိလန္တံ။|
        block |ဧကာဟံ ဘိက္ခံ ပဋိပါဒယိဿံ၊ သမင်္ဂိ ဘတ္တေန တဒာ အကာသိံ။|
      count |၁၀၈၅|
        block |တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။|
      stand |ဘိက္ခါဒာယကဝိမာနံ ဆဋ္ဌံ။|
    block |၇။ ယဝပါလကဝိမာနဝတ္ထု|
      count |၁၀၈၇|
        block |ဥစ္စမိဒံ မဏိထူဏံ ဝိမာနံ။ပေ။ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၀၈၉|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၀၉၀|
        block |အဟံ မနုဿေသု မနုဿဘူတော၊ အဟောသိံ ယဝပါလကော။|
        block |အဒ္ဒသံ ဝိရဇံ ဘိက္ခုံ၊ ဝိပ္ပသန္နမနာဝိလံ။|
      count |၁၀၉၁|
        block |တဿ အဒာသဟံ ဘာဂံ၊ ပသန္နော သေဟိ ပါဏိဘိ။|
        block |ကုမ္မာသပိဏ္ဍံ ဒတွာန၊ မောဒာမိ နန္ဒနေ ဝနေ။|
      count |၁၀၉၂|
        block |တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။|
      stand |ယဝပါလကဝိမာနံ သတ္တမံ။|
    block |၈။ ပဌမကုဏ္ဍလီဝိမာနဝတ္ထု|
      count |၁၀၉၄|
        block |အလင်္ကတော မလျဓရော သုဝတ္ထော၊ သုကုဏ္ဍလီ ကပ္ပိတကေသမဿု။|
        block |အာမုတ္တဟတ္ထာဘရဏော ယသဿီ၊ ဒိဗ္ဗေ ဝိမာနမှိ ယထာပိ စန္ဒိမာ။|
      count |၁၀၉၅|
        block |ဒိဗ္ဗာ စ ဝီဏာ ပဝဒန္တိ ဝဂ္ဂုံ၊ အဋ္ဌဋ္ဌကာ သိက္ခိတာ သာဓုရူပါ။|
        block |ဒိဗ္ဗာ စ ကညာ တိဒသစရာ ဥဠာရာ၊ နစ္စန္တိ ဂါယန္တိ ပမောဒယန္တိ။|
      count |၁၀၉၆|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၀၉၇|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၀၉၈|
        block |အဟံ မနုဿေသု မနုဿဘူတော၊ ဒိသွာန သမဏေ သီလဝန္တေ။|
        block |သမ္ပန္နဝိဇ္ဇာစရဏေ ယသဿီ၊ ဗဟုဿုတေ တဏှက္ခယူပပန္နေ။|
        block |အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။|
      count |၁၀၉၉|
        block |တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။|
      stand |ပဌမကုဏ္ဍလီဝိမာနံ အဋ္ဌမံ။|
    block |၉။ ဒုတိယကုဏ္ဍလီဝိမာနဝတ္ထု|
      count |၁၁၀၁|
        block |အလင်္ကတော မလျဓရော သုဝတ္ထော၊ သုကုဏ္ဍလီ ကပ္ပိတကေသမဿု။|
        block |အာမုတ္တဟတ္ထာဘရဏော ယသဿီ၊ ဒိဗ္ဗေ ဝိမာနမှိ ယထာပိ စန္ဒိမာ။|
      count |၁၁၀၂|
        block |ဒိဗ္ဗာ စ ဝီဏာ ပဝဒန္တိ ဝဂ္ဂုံ၊ အဋ္ဌဋ္ဌကာ သိက္ခိတာ သာဓုရူပါ။|
        block |ဒိဗ္ဗာ စ ကညာ တိဒသစရာ ဥဠာရာ၊ နစ္စန္တိ ဂါယန္တိ ပမောဒယန္တိ။|
      count |၁၁၀၃|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၁၀၄|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၁၀၅|
        block |အဟံ မနုဿေသု မနုဿဘူတော၊ ဒိသွာန သမဏေ သာဓုရူပေ။|
        block |သမ္ပန္နဝိဇ္ဇာစရဏေ ယသဿီ၊ ဗဟုဿုတေ သီလဝန္တေ ပသန္နေ။|
        block |အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။|
      count |၁၁၀၆|
        block |တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။|
      stand |ဒုတိယကုဏ္ဍလီဝိမာနံ နဝမံ။|
    block |၁၀။ ဥတ္တရ ပါယာသိဝိမာနဝတ္ထု|
      count |၁၁၀၈|
        block |ယာ ဒေဝရာဇဿ သဘာ သုဓမ္မာ၊ ယတ္ထစ္ဆတိ ဒေဝသင်္ဃော သမဂ္ဂေါ။|
        block |တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။|
      count |၁၁၀၉|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၁၁၀|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၁၁၁|
        block |အဟံ မနုဿေသု မနုဿဘူတော၊ ရညော ပါယာသိဿ အဟောသိံ မာဏဝေါ။|
        block |လဒ္ဓါ ဓနံ သံဝိဘာဂံ အကာသိံ၊ ပိယာ စ မေ သီလဝန္တော အဟေသုံ။|
        block |အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။|
      count |၁၁၁၂|
        block |တေန မေတာဒိသော ဝဏ္ဏော။ပေ။။ဝဏ္ဏော စ မေ သဗ္ဗဒိသာ ပဘာသတီတိ။|
        block |ဒွေ အဂါရိနော ဖလဒာယီ၊ ဒွေ ဥပဿယဒာယီ ဘိက္ခါယ ဒာယီ။|
        block |ယဝပါလကော စေဝ ဒွေ၊ ကုဏ္ဍလိနော ပါယာသီတိ။|
        block |ပုရိသာနံ ဒုတိယော ဝဂ္ဂေါ ပဝုစ္စတီတိ။|
      stand |ဥတ္တရ ပါယာသိဝိမာနံ ဒသမံ။|
      block |ပါယာသိဝဂ္ဂေါ ဆဋ္ဌော နိဋ္ဌိတော။|
      block |တဿုဒ္ဒာနံ|
  block |၇။ သုနိက္ခိတ္တဝဂ္ဂေါ|
    block |၁။ စိတ္တလတာဝိမာနဝတ္ထု|
      count |၁၁၁၄|
        block |ယထာ ဝနံ စိတ္တလတံ ပဘာသတိ၊ ဥယျာနသေဋ္ဌံ တိဒသာနမုတ္တမံ။|
        block |တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။|
      count |၁၁၁၅|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၁၁၆|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၁၁၇|
        block |အဟံ မနုဿေသု မနုဿဘူတော၊ ဒလိဒ္ဒော အတာဏော ကပဏော ကမ္မကရော အဟောသိံ။|
        block |ဇိဏ္ဏေ စ မာတာပိတရော အဘာရိံ၊ ပိယာ စ မေ သီလဝန္တော အဟေသုံ။|
        block |အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိ။|
      count |၁၁၁၈|
        block |တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။|
      stand |စိတ္တလတာဝိမာနံ ပဌမံ။|
    block |၂။ နန္ဒနဝိမာနဝတ္ထု|
      count |၁၁၂၀|
        block |ယထာ ဝနံ နန္ဒနံ ပဘာသတိ၊ ဥယျာနသေဋ္ဌံ တိဒသာနမုတ္တမံ။|
        block |တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။|
      count |၁၁၂၁|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၁၂၂|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၁၂၃|
        block |အဟံ မနုဿေသု မနုဿဘူတော၊ ဒလိဒ္ဒော အတာဏော ကပဏော ကမ္မကရော အဟောသိံ။|
        block |ဇိဏ္ဏေ စ မာတာပိတရော အဘာရိံ၊ ပိယာ စ မေ သီလဝန္တော အဟေသုံ။|
        block |အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။|
      count |၁၁၂၄|
        block |တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။|
      stand |နန္ဒနဝိမာနံ ဒုတိယံ။|
    block |၃။ မဏိထူဏဝိမာနဝတ္ထု|
      count |၁၁၂၆|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၁၁၂၇|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။|
      count |၁၁၂၈|
        block |ကေန တေတာဒိသော ဝဏ္ဏော။ပေ။ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၁၃၀|
        block |သော ဒေဝပုတ္တော အတ္တမနော။ပေ။ယဿ ကမ္မဿိဒံ ဖလံ။|
      count |၁၁၃၁|
        block |အဟံ မနုဿေသု မနုဿဘူတော၊ ဝိဝနေ ပထေ သင်္ကမနံ အကာသိံ။|
        block |အာရာမရုက္ခါနိ စ ရောပယိဿံ၊ ပိယာ စ မေ သီလဝန္တော အဟေသုံ။|
        block |အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။|
      count |၁၁၃၂|
        block |တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။|
      stand |မဏိထူဏဝိမာနံ တတိယံ။|
    block |၄။ သုဝဏ္ဏဝိမာနဝတ္ထု|
      count |၁၁၃၄|
        block |သောဝဏ္ဏမယေ ပဗ္ဗတသ္မိံ၊ ဝိမာနံ သဗ္ဗတောပဘံ။|
        block |ဟေမဇာလပဋိစ္ဆန္နံ၊ ကိင်္ကိဏိ ဇာလကပ္ပိတံ။|
      count |၁၁၃၅|
        block |အဋ္ဌံသာ သုကတာ ထမ္ဘာ၊ သဗ္ဗေ ဝေဠုရိယာမယာ။|
        block |ဧကမေကာယ အံသိယာ၊ ရတနာ သတ္တ နိမ္မိတာ။|
      count |၁၁၃၆|
        block |ဝေဠုရိယသုဝဏ္ဏဿ၊ ဖလိကာ ရူပိယဿ စ။|
        block |မသာရဂလ္လမုတ္တာဟိ၊ လောဟိတင်္ဂမဏီဟိ စ။|
      count |၁၁၃၇|
        block |စိတြာ မနောရမာ ဘူမိ၊ န တတ္ထုဒ္ဓံသတီ ရဇော။|
        block |ဂေါပါဏသီဂဏာ ပီတာ၊ ကူဋံ ဓာရေန္တိ နိမ္မိတာ။|
      count |၁၁၃၈|
        block |သောပါဏာနိ စ စတ္တာရိ၊ နိမ္မိတာ စတုရော ဒိသာ။|
        block |နာနာရတနဂဗ္ဘေဟိ၊ အာဒိစ္စောဝ ဝိရောစတိ။|
      count |၁၁၃၉|
        block |ဝေဒိယာ စတဿော တတ္ထ၊ ဝိဘတ္တာ ဘာဂသော မိတာ။|
        block |ဒဒ္ဒလ္လမာနာ အာဘန္တိ၊ သမန္တာ စတုရော ဒိသာ။|
      count |၁၁၄၀|
        block |တသ္မိံ ဝိမာနေ ပဝရေ၊ ဒေဝပုတ္တော မဟပ္ပဘော။|
        block |အတိရောစသိ ဝဏ္ဏေန၊ ဥဒယန္တောဝ ဘာဏုမာ။|
      count |၁၁၄၁|
        block |ဒာနဿ တေ ဣဒံ ဖလံ၊ အထော သီလဿ ဝါ ပန။|
        block |အထော အဉ္ဇလိကမ္မဿ၊ တံ မေ အက္ခါဟိ ပုစ္ဆိတော။|
      count |၁၁၄၂|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၁၄၃|
        block |အဟံ အန္ဓကဝိန္ဒသ္မိံ၊ ဗုဒ္ဓဿာဒိစ္စဗန္ဓုနော။|
        block |ဝိဟာရံ သတ္ထု ကာရေသိံ၊ ပသန္နော သေဟိ ပါဏိဘိ။|
      count |၁၁၄၄|
        block |တတ္ထ ဂန္ဓဉ္စ မာလဉ္စ၊ ပစ္စယဉ္စ ဝိလေပနံ။|
        block |ဝိဟာရံ သတ္ထု အဒာသိံ၊ ဝိပ္ပသန္နေန စေတသာ။|
        block |တေန မယှံ ဣဒံ လဒ္ဓံ၊ ဝသံ ဝတ္တေမိ နန္ဒနေ။|
      count |၁၁၄၅|
        block |နန္ဒနေ စ ဝနေ ရမ္မေ၊ နာနာဒိဇဂဏာယုတေ။|
        block |ရမာမိ နစ္စဂီတေဟိ၊ အစ္ဆရာဟိ ပုရက္ခတောတိ။|
      stand |သုဝဏ္ဏဝိမာနံ စတုတ္ထံ။|
    block |၅။ အမ္ဗဝိမာနဝတ္ထု|
      count |၁၁၄၆|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၁၁၄၇|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။|
      count |၁၁၄၈|
        block |ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၁၅၀|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၁၅၁|
        block |ဂိမှာနံ ပစ္ဆိမေ မာသေ၊ ပတပန္တေ ဒိဝင်္ကရေ။|
        block |ပရေသံ ဘတကော ပေါသော၊ အမ္ဗာရာမမသိဉ္စတိ။|
      count |၁၁၅၂|
        block |အထ တေနာဂမာ ဘိက္ခု၊ သာရိပုတ္တောတိ ဝိဿုတော။|
        block |ကိလန္တရူပေါ ကာယေန၊ အကိလန္တောဝ စေတသာ။|
      count |၁၁၅၃|
        block |တဉ္စ ဒိသွာန အာယန္တံ၊ အဝေါစံ အမ္ဗသိဉ္စကော။|
        block |သာဓု တံ ဘန္တေ နှာပေယျံ၊ ယံ မမဿ သုခါဝဟံ။|
      count |၁၁၅၄|
        block |တဿ မေ အနုကမ္ပါယ၊ နိက္ခိပိ ပတ္တစီဝရံ။|
        block |နိသီဒိ ရုက္ခမူလသ္မိံ၊ ဆာယာယ ဧကစီဝရော။|
      count |၁၁၅၅|
        block |တဉ္စ အစ္ဆေန ဝါရိနာ၊ ပသန္နမာနသော နရော။|
        block |နှာပယီ ရုက္ခမူလသ္မိံ၊ ဆာယာယ ဧကစီဝရံ။|
      count |၁၁၅၆|
        block |အမ္ဗော စ သိတ္တော သမဏော စ နှာပိတော၊ မယာ စ ပုညံ ပသုတံ အနပ္ပကံ။|
        block |ဣတိ သော ပီတိယာ ကာယံ၊ သဗ္ဗံ ဖရတိ အတ္တနော။|
      count |၁၁၅၇|
        block |တဒေဝ ဧတ္တကံ ကမ္မံ၊ အကာသိံ တာယ ဇာတိယာ။|
        block |ပဟာယ မာနုသံ ဒေဟံ၊ ဥပပန္နောမှိ နန္ဒနံ။|
      count |၁၁၅၈|
        block |နန္ဒနေ စ ဝနေ ရမ္မေ၊ နာနာဒိဇဂဏာယုတေ။|
        block |ရမာမိ နစ္စဂီတေဟိ၊ အစ္ဆရာဟိ ပုရက္ခတောတိ။|
      stand |အမ္ဗဝိမာနံ ပဉ္စမံ။|
    block |၆။ ဂေါပါလဝိမာနဝတ္ထု|
      count |၁၁၅၉|
        block |ဒိသွာန ဒေဝံ ပဋိပုစ္ဆိ ဘိက္ခု၊ ဥစ္စေ ဝိမာနမှိ စိရဋ္ဌိတိကေ။|
        block |အာမုတ္တဟတ္ထာဘရဏံ ယသဿိံ၊ ဒိဗ္ဗေ ဝိမာနမှိ ယထာပိ စန္ဒိမာ။|
      count |၁၁၆၀|
        block |အလင်္ကတော မလျဓရော သုဝတ္ထော၊ သုကုဏ္ဍလီ ကပ္ပိတကေသမဿု။|
        block |အာမုတ္တဟတ္ထာဘရဏော ယသဿီ၊ ဒိဗ္ဗေ ဝိမာနမှိ ယထာပိ စန္ဒိမာ။|
      count |၁၁၆၁|
        block |ဒိဗ္ဗာ စ ဝီဏာ ပဝဒန္တိ ဝဂ္ဂုံ၊ အဋ္ဌဋ္ဌကာ သိက္ခိတာ သာဓုရူပါ။|
        block |ဒိဗ္ဗာ စ ကညာ တိဒသစရာ ဥဠာရာ၊ နစ္စန္တိ ဂါယန္တိ ပမောဒယန္တိ။|
      count |၁၁၆၂|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၁၆၃|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၁၆၄|
        block |အဟံ မနုဿေသု မနုဿဘူတော၊ သင်္ဂမ္မ ရက္ခိဿံ ပရေသံ ဓေနုယော။|
        block |တတော စ အာဂါ သမဏော မမန္တိကေ ဂါဝေါ စ မာသေ အဂမံသု ခါဒိတုံ။|
      count |၁၁၆၅|
        block |ဒွယဇ္ဇ ကိစ္စံ ဥဘယဉ္စ ကာရိယံ၊ ဣစ္စေဝဟံ ဘန္တေ တဒာ ဝိစိန္တယိံ။|
        block |တတော စ သညံ ပဋိလဒ္ဓယောနိသော၊ ဒဒာမိ ဘန္တေတိ ခိပိံ အနန္တကံ။|
      count |၁၁၆၆|
        block |သော မာသခေတ္တံ တုရိတော အဝါသရိံ၊ ပုရာ အယံ ဘဉ္ဇတိ ယဿိဒံ ဓနံ။|
        block |တတော စ ကဏှော ဥရဂေါ မဟာဝိသော၊ အဍံသိ ပါဒေ တုရိတဿ မေ သတော။|
      count |၁၁၆၇|
        block |သွာဟံ အဋ္ဋောမှိ ဒုက္ခေန ပီဠိတော၊ ဘိက္ခု စ တံ သာမံ မုဉ္စိတွာနန္တကံ။|
        block |အဟာသိ ကုမ္မာသံ မမာနုကမ္ပယာ၊ တတော စုတော ကာလကတောမှိ ဒေဝတာ။|
      count |၁၁၆၈|
        block |တဒေဝ ကမ္မံ ကုသလံ ကတံ မယာ၊ သုခဉ္စ ကမ္မံ အနုဘောမိ အတ္တနာ။|
        block |တယာ ဟိ ဘန္တေ အနုကမ္ပိတော ဘုသံ၊ ကတညုတာယ အဘိပါဒယာမိ တံ။|
      count |၁၁၆၉|
        block |သဒေဝကေ လောကေ သမာရကေ စ၊ အညော မုနိ နတ္ထိ တယာနုကမ္ပကော။|
        block |တယာ ဟိ ဘန္တေ အနုကမ္ပိတော ဘုသံ၊ ကတညုတာယ အဘိဝါဒယာမိ တံ။|
      count |၁၁၇၀|
        block |ဣမသ္မိံ လောကေ ပရသ္မိံ ဝါ ပန၊ အညော မုနီ နတ္ထိ တယာနုကမ္ပကော။|
        block |တယာ ဟိ ဘန္တေ အနုကမ္ပိတော ဘုသံ၊ ကတညုတာယ အဘိဝါဒယာမိ တန္တိ။|
      stand |ဂေါပါလဝိမာနံ ဆဋ္ဌံ။|
    block |၇။ ကဏ္ဍကဝိမာနဝတ္ထု|
      count |၁၁၇၁|
        block |ပုဏ္ဏမာသေ ယထာ စန္ဒော၊ နက္ခတ္တပရိဝါရိတော။|
        block |သမန္တာ အနုပရိယာတိ၊ တာရကာဓိပတီ သသီ။|
      count |၁၁၇၂|
        block |တထူပမံ ဣဒံ ဗျမှံ၊ ဒိဗ္ဗံ ဒေဝပုရမှိ စ။|
        block |အတိရောစတိ ဝဏ္ဏေန၊ ဥဒယန္တောဝ ရံသိမာ။|
      count |၁၁၇၃|
        block |ဝေဠုရိယသုဝဏ္ဏဿ၊ ဖလိကာ ရူပိယဿ စ။|
        block |မသာရဂလ္လမုတ္တာဟိ၊ လောဟိတင်္ဂမဏီဟိ စ။|
      count |၁၁၇၄|
        block |စိတြာ မနောရမာ ဘူမိ၊ ဝေဠူရိယဿ သန္ထတာ။|
        block |ကူဋာဂါရာ သုဘာ ရမ္မာ၊ ပါသာဒော တေ သုမာပိတော။|
      count |၁၁၇၅|
        block |ရမ္မာ စ တေ ပေါက္ခရဏီ၊ ပုထုလောမနိသေဝိတာ။|
        block |အစ္ဆောဒကာ ဝိပ္ပသန္နာ၊ သောဝဏ္ဏဝါလုကသန္ထတာ။|
      count |၁၁၇၆|
        block |နာနာပဒုမသဉ္ဆန္နာ၊ ပုဏ္ဍရီကသမောတတာ။|
        block |သုရဘိံ သမ္ပဝါယန္တိ၊ မနုညာ မာလုတေရိတာ။|
      count |၁၁၇၇|
        block |တဿာ တေ ဥဘတော ပဿေ၊ ဝနဂုမ္ဗာ သုမာပိတာ။|
        block |ဥပေတာ ပုပ္ဖရုက္ခေဟိ၊ ဖလရုက္ခေဟိ စူဘယံ။|
      count |၁၁၇၈|
        block |သောဝဏ္ဏပါဒေ ပလ္လင်္ကေ၊ မုဒုကေ ဂေါဏကတ္ထတေ။|
        block |နိသိန္နံ ဒေဝရာဇံဝ၊ ဥပတိဋ္ဌန္တိ အစ္ဆရာ။|
      count |၁၁၇၉|
        block |သဗ္ဗာဘရဏသဉ္ဆန္နာ၊ နာနာမာလာဝိဘူသိတာ။|
        block |ရမေန္တိ တံ မဟိဒ္ဓိကံ၊ ဝသဝတ္တီဝ မောဒသိ။|
      count |၁၁၈၀|
        block |ဘေရိသင်္ခမုဒိင်္ဂါဟိ၊ ဝီဏာဟိ ပဏဝေဟိ စ။|
        block |ရမသိ ရတိသမ္ပန္နော၊ နစ္စဂီတေ သုဝါဒိတေ။|
      count |၁၁၈၁|
        block |ဒိဗ္ဗာ တေ ဝိဝိဓာ ရူပါ၊ ဒိဗ္ဗာ သဒ္ဒာ အထော ရသာ။|
        block |ဂန္ဓာ စ တေ အဓိပ္ပေတာ၊ ဖောဋ္ဌဗ္ဗာ စ မနောရမာ။|
      count |၁၁၈၂|
        block |တသ္မိံ ဝိမာနေ ပဝရေ၊ ဒေဝပုတ္တ မဟပ္ပဘော။|
        block |အတိရောစသိ ဝဏ္ဏေန၊ ဥဒယန္တောဝ ဘာဏုမာ။|
      count |၁၁၈၃|
        block |ဒာနဿ တေ ဣဒံ ဖလံ၊ အထော သီလဿ ဝါ ပန။|
        block |အထော အဉ္ဇလိကမ္မဿ၊ တံ မေ အက္ခါဟိ ပုစ္ဆိတော။|
      count |၁၁၈၄|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၁၈၅|
        block |အဟံ ကပိလဝတ္ထုသ္မိံ၊ သာကိယာနံ ပုရုတ္တမေ။|
        block |သုဒ္ဓေါဒနဿ ပုတ္တဿ၊ ကဏ္ဍကော သဟဇော အဟံ။|
      count |၁၁၈၆|
        block |ယဒာ သော အဍ္ဎရတ္တာယံ၊ ဗောဓာယ မဘိနိက္ခမိ။|
        block |သော မံ မုဒူဟိ ပါဏီဟိ၊ ဇာလိ တမ္ဗနခေဟိ စ။|
      count |၁၁၈၇|
        block |သတ္ထိံ အာကောဋယိတွာန၊ ဝဟ သမ္မာတိ စဗြဝိ။|
        block |အဟံ လောကံ တာရယိဿံ၊ ပတ္တော သမ္ဗောဓိမုတ္တမံ။|
      count |၁၁၈၈|
        block |တံ မေ ဂိရံ သုဏန္တဿ၊ ဟာသော မေ ဝိပုလော အဟု။|
        block |ဥဒဂ္ဂစိတ္တော သုမနော၊ အဘိသီသိံ တဒာ အဟံ။|
      count |၁၁၈၉|
        block |အဘိရူဠှဉ္စ မံ ဉတွာ၊ သကျပုတ္တံ မဟာယသံ။|
        block |ဥဒဂ္ဂစိတ္တော မုဒိတော၊ ဝဟိဿံ ပုရိသုတ္တမံ။|
      count |၁၁၉၀|
        block |ပရေသံ ဝိဇိတံ ဂန္တွာ၊ ဥဂ္ဂတသ္မိံ ဒိဝါကရေ။|
        block |မမံ ဆန္နဉ္စ ဩဟာယ၊ အနပေက္ခေါ သော အပက္ကမိ။|
      count |၁၁၉၁|
        block |တဿ တမ္ဗနခေ ပါဒေ၊ ဇိဝှာယ ပရိလေဟိသံ။|
        block |ဂစ္ဆန္တဉ္စ မဟာဝီရံ၊ ရုဒမာနော ဥဒိက္ခိသံ။|
      count |၁၁၉၂|
        block |အဒဿနေနဟံ တဿ၊ သကျပုတ္တဿ သိရီမတော။|
        block |အလတ္ထံ ဂရုကာဗာဓံ၊ ခိပ္ပံ မေ မရဏံ အဟု။|
      count |၁၁၉၃|
        block |တဿေဝ အာနုဘာဝေန၊ ဝိမာနံ အာဝသာမိဒံ။|
        block |သဗ္ဗကာမဂုဏောပေတံ၊ ဒိဗ္ဗံ ဒေဝပုရမှိ စ။|
      count |၁၁၉၄|
        block |ယဉ္စ မေ အဟုဝါ ဟာသော၊ သဒ္ဒံ သုတွာန ဗောဓိယာ။|
        block |တေနေဝ ကုသလမူလေန၊ ဖုသိဿံ အာသဝက္ခယံ။|
      count |၁၁၉၅|
        block |သစေ ဟိ ဘန္တေ ဂစ္ဆေယျာသိ၊ သတ္ထု ဗုဒ္ဓဿ သန္တိကေ။|
        block |မမာပိ နံ ဝစနေန၊ သိရသာ ဝဇ္ဇာသိ ဝန္ဒနံ။|
      count |၁၁၉၆|
        block |အဟမ္ပိ ဒဋ္ဌုံ ဂစ္ဆိဿံ၊ ဇိနံ အပ္ပဋိပုဂ္ဂလံ။|
        block |ဒုလ္လဘံ ဒဿနံ ဟောတိ၊ လောကနာထာန တာဒိနန္တိ။|
      count |၁၁၉၇|
        block |သော ကတညူ ကတဝေဒီ၊ သတ္ထာရံ ဥပသင်္ကမိ။|
        block |သုတွာ ဂိရံ စက္ခုမတော၊ ဓမ္မစက္ခုံ ဝိသောဓယိ။|
      count |၁၁၉၈|
        block |ဝိသောဓေတွာ ဒိဋ္ဌိဂတံ၊ ဝိစိကိစ္ဆံ ဝတာနိ စ။|
        block |ဝန္ဒိတွာ သတ္ထုနော ပါဒေ၊ တတ္ထေဝန္တရဓာယထာတိ။|
      stand |ကဏ္ဍကဝိမာနံ သတ္တမံ။|
    block |၈။ အနေကဝဏ္ဏဝိမာနဝတ္ထု|
      count |၁၁၉၉|
        block |အနေကဝဏ္ဏံ ဒရသောကနာသနံ၊ ဝိမာနမာရုယှ အနေကစိတ္တံ။|
        block |ပရိဝါရိတော အစ္ဆရာသင်္ဂဏေန၊ သုနိမ္မိတော ဘူတပတီဝ မောဒသိ။|
      count |၁၂၀၀|
        block |သမဿမော နတ္ထိ ကုတော ပနုတ္တရော၊ ယသေန ပုညေန စ ဣဒ္ဓိယာ စ။|
        block |သဗ္ဗေ စ ဒေဝါ တိဒသဂဏာ သမေစ္စ၊ တံ တံ နမဿန္တိ သသိံဝ ဒေဝါ။|
        block |ဣမာ စ တေ အစ္ဆရာယော သမန္တတော၊ နစ္စန္တိ ဂါယန္တိ ပမောဒယန္တိ။|
      count |၁၂၀၁|
        block |ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၂၀၂|
        block |သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။|
      count |၁၂၀၃|
        block |အဟံ ဘဒန္တေ အဟုဝါသိ ပုဗ္ဗေ၊ သုမေဓနာမဿ ဇိနဿ သာဝကော။|
        block |ပုထုဇ္ဇနော အနနုဗောဓောဟမသ္မိ၊ သော သတ္တ ဝဿာနိ ပရိဗ္ဗဇိဿဟံ။|
      count |၁၂၀၄|
        block |သောဟံ သုမေဓဿ ဇိနဿ သတ္ထုနော၊ ပရိနိဗ္ဗုတဿောဃတိဏ္ဏဿ တာဒိနော။|
        block |ရတနုစ္စယံ ဟေမဇာလေန ဆန္နံ၊ ဝန္ဒိတွာ ထူပသ္မိံ မနံ ပသာဒယိံ။|
      count |၁၂၀၅|
        block |န မာသိ ဒာနံ န စ မတ္ထိ ဒာတုံ၊ ပရေ စ ခေါ တတ္ထ သမာဒပေသိံ။|
        block |ပူဇေထ နံ ပူဇနီယဿ ဓာတုံ၊ ဧဝံ ကိရ သဂ္ဂမိတော ဂမိဿထ။|
      count |၁၂၀၆|
        block |တဒေဝ ကမ္မံ ကုသလံ ကတံ မယာ၊ သုခဉ္စ ဒိဗ္ဗံ အနုဘောမိ အတ္တနာ။|
        block |မောဒာမဟံ တိဒသဂဏဿ မဇ္ဈေ၊ န တဿ ပုညဿ ခယမ္ပိ အဇ္ဈဂန္တိ။|
      stand |အနေကဝဏ္ဏဝိမာနံ အဋ္ဌမံ။|
    block |၉။ မဋ္ဌကုဏ္ဍလီဝိမာနဝတ္ထု|
      count |၁၂၀၇|
        block |အလင်္ကတော မဋ္ဌကုဏ္ဍလီ၊ မာလဓာရီ ဟရိစန္ဒနုဿဒော။|
        block |ဗာဟာ ပဂ္ဂယှ ကန္ဒသိ၊ ဝနမဇ္ဈေ ကိံ ဒုက္ခိတော တုဝန္တိ။|
      count |၁၂၀၈|
        block |သောဝဏ္ဏမယော ပဘဿရော၊ ဥပ္ပန္နော ရထပဉ္ဇရော မမ။|
        block |တဿ စက္ကယုဂံ န ဝိန္ဒာမိ၊ တေန ဒုက္ခေန ဇဟာမိ ဇီဝိတန္တိ။|
      count |၁၂၀၉|
        block |သောဝဏ္ဏမယံ မဏိမယံ၊ လောဟိတကမယံ အထ ရူပိယမယံ။|
        block |အာစိက္ခ မေ ဘဒ္ဒမာဏဝ၊ စက္ကယုဂံ ပဋိပါဒယာမိ တေတိ။|
      count |၁၂၁၀|
        block |သော မာဏဝေါ တဿ ပါဝဒိ၊ စန္ဒိမသူရိယာ ဥဘယေတ္ထ ဒိဿရေ။|
        block |သောဝဏ္ဏမယော ရထော မမ၊ တေန စက္ကယုဂေန သောဘတီတိ။|
      count |၁၂၁၁|
        block |ဗာလော ခေါ တွံ အသိ မာဏဝ၊ ယော တွံ ပတ္ထယသေ အပတ္ထိယံ။|
        block |မညာမိ တုဝံ မရိဿသိ၊ န ဟိ တွံ လစ္ဆသိ စန္ဒိမသူရိယေတိ။|
      count |၁၂၁၂|
        block |ဂမနာဂမနမ္ပိ ဒိဿတိ၊ ဝဏ္ဏဓာတု ဥဘယတ္ထ ဝီထိယာ။|
        block |ပေတော ကာလကတော န ဒိဿတိ၊ ကော နိဓ ကန္ဒတံ ဗာလျတရောတိ။|
      count |၁၂၁၃|
        block |သစ္စံ ခေါ ဝဒေသိ မာဏဝ၊ အဟမေဝ ကန္ဒတံ ဗာလျတရော။|
        block |စန္ဒံ ဝိယ ဒာရကော ရုဒံ၊ ပေတံ ကာလကတာဘိပတ္ထယိန္တိ။|
      count |၁၂၁၄|
        block |အာဒိတ္တံ ဝတ မံ သန္တံ၊ ဃတသိတ္တံဝ ပါဝကံ။|
        block |ဝါရိနာ ဝိယ ဩသိဉ္စံ၊ သဗ္ဗံ နိဗ္ဗာပယေ ဒရံ။|
      count |၁၂၁၅|
        block |အဗ္ဗဟီ ဝတ မေ သလ္လံ၊ သောကံ ဟဒယနိဿိတံ။|
        block |ယော မေ သောကပရေတဿ၊ ပုတ္တသောကံ အပါနုဒိ။|
      count |၁၂၁၆|
        block |သွာဟံ အဗ္ဗူဠှသလ္လောသ္မိ၊ သီတိဘူတောသ္မိ နိဗ္ဗုတော။|
        block |န သောစာမိ န ရောဒာမိ၊ ဝတ သုတွာန မာဏဝါတိ။|
      count |၁၂၁၇|
        block |ဒေဝတာ နုသိ ဂန္ဓဗ္ဗော၊ အဒု သက္ကော ပုရိန္ဒဒော။|
        block |ကော ဝါ တွံ ကဿ ဝါ ပုတ္တော၊ ကထံ ဇာနေမု တံ မယန္တိ။|
      count |၁၂၁၈|
        block |ယဉ္စ ကန္ဒသိ ယဉ္စ ရောဒသိ၊ ပုတ္တံ အာဠာဟနေ သယံ ဒဟိတွာ။|
        block |သွာဟံ ကုသလံ ကရိတွာ ကမ္မံ၊ တိဒသာနံ သဟဗျတံ ဂတောတိ။|
      count |၁၂၁၉|
        block |အပ္ပံ ဝါ ဗဟုံ ဝါ နာဒ္ဒသာမ၊ ဒာနံ ဒဒန္တဿ သကေ အဂါရေ။|
        block |ဥပေါသထကမ္မံ ဝါ တာဒိသံ၊ ကေန ကမ္မေန ဂတောသိ ဒေဝလောကန္တိ။|
      count |၁၂၂၀|
        block |အာဗာဓိကောဟံ ဒုက္ခိတော ဂိလာနော၊ အာတုရရူပေါမှိ သကေ နိဝေသနေ။|
        block |ဗုဒ္ဓံ ဝိဂတရဇံ ဝိတိဏ္ဏကင်္ခံ၊ အဒ္ဒက္ခိံ သုဂတံ အနောမပညံ။|
      count | |
        block |သွာဟံ မုဒိတမနော ပသန္နစိတ္တော၊ အဉ္ဇလိံ အကရိံ တထာဂတဿ။|
        block |တာဟံ ကုသလံ ကရိတွာန ကမ္မံ၊ တိဒသာနံ သဟဗျတံ ဂတောတိ။|
      count |၁၂၂၂|
        block |အစ္ဆရိယံ ဝတ အဗ္ဘုတံ ဝတ၊ အဉ္ဇလိကမ္မဿ အယမီဒိသော ဝိပါကော။|
        block |အဟမ္ပိ မုဒိတမနော ပသန္နစိတ္တော၊ အဇ္ဇေဝ ဗုဒ္ဓံ သရဏံ ဝဇာမီတိ။|
      count |၁၂၂၃|
        block |အဇ္ဇေဝ ဗုဒ္ဓံ သရဏံ ဝဇာဟိ၊ ဓမ္မဉ္စ သင်္ဃဉ္စ ပသန္နစိတ္တော။|
        block |တထေဝ သိက္ခါယ ပဒာနိ ပဉ္စ၊ အခဏ္ဍဖုလ္လာနိ သမာဒိယဿု။|
      count |၁၂၂၄|
        block |ပါဏာတိပါတာ ဝိရမဿု ခိပ္ပံ၊ လောကေ အဒိန္နံ ပရိဝဇ္ဇယဿု။|
        block |အမဇ္ဇပေါ မာ စ မုသာ ဘဏာဟိ၊ သကေန ဒာရေန စ ဟောဟိ တုဋ္ဌောတိ။|
      count |၁၂၂၅|
        block |အတ္ထကာမောသိ မေ ယက္ခ၊ ဟိတကာမောသိ ဒေဝတေ။|
        block |ကရောမိ တုယှံ ဝစနံ၊ တွံသိ အာစရိယော မမာတိ။|
      count |၁၂၂၆|
        block |ဥပေမိ သရဏံ ဗုဒ္ဓံ၊ ဓမ္မဉ္စာပိ အနုတ္တရံ။|
        block |သင်္ဃဉ္စ နရဒေဝဿ၊ ဂစ္ဆာမိ သရဏံ အဟံ။|
      count |၁၂၂၇|
        block |ပါဏာတိပါတာ ဝိရမာမိ ခိပ္ပံ၊ လောကေ အဒိန္နံ ပရိဝဇ္ဇယာမိ။|
        block |အမဇ္ဇပေါ နော စ မုသာ ဘဏာမိ၊ သကေန ဒာရေန စ ဟောမိ တုဋ္ဌောတိ။|
      stand |မဋ္ဌကုဏ္ဍလီဝိမာနံ နဝမံ။|
    block |၁၀။ သေရီသကဝိမာနဝတ္ထု|
      count |၁၂၂၈|
        block |သုဏောထ ယက္ခဿ စ ဝါဏိဇာန စ၊ သမာဂမော ယတ္ထ တဒာ အဟောသိ။|
        block |ယထာ ကထံ ဣတရိတရေန စာပိ၊ သုဘာသိတံ တဉ္စ သုဏာထ သဗ္ဗေ။|
      count |၁၂၂၉|
        block |ယော သော အဟု ရာဇာ ပါယာသိ နာမ၊ ဘုမ္မာနံ သဟဗျဂတော ယသဿီ။|
        block |သော မောဒမာနောဝ သကေ ဝိမာနေ၊ အမာနုသော မာနုသေ အဇ္ဈဘာသီတိ။|
      count |၁၂၃၀|
        block |ဝင်္ကေ အရညေ အမနုဿဋ္ဌာနေ၊ ကန္တာရေ အပ္ပေါဒကေ အပ္ပဘက္ခေ။|
        block |သုဒုဂ္ဂမေ ဝဏ္ဏုပထဿ မဇ္ဈေ၊ ဝင်္ကံ ဘယာ နဋ္ဌမနာ မနုဿာ။|
      count |၁၂၃၁|
        block |နယိဓ ဖလာ မူလမယာ စ သန္တိ၊ ဥပါဒာနံ နတ္ထိ ကုတောဓ ဘက္ခေါ။|
        block |အညတြ ပံသူဟိ စ ဝါလုကာဟိ စ၊ တတာဟိ ဥဏှာဟိ စ ဒာရုဏာဟိ စ။|
      count |၁၂၃၂|
        block |ဥဇ္ဇင်္ဂလံ တတ္တမိဝံ ကပါလံ၊ အနာယသံ ပရလောကေန တုလျံ။|
        block |လုဒ္ဒာနမာဝါသမိဒံ ပုရာဏံ၊ ဘူမိပ္ပဒေသော အဘိသတ္တရူပေါ။|
      count |၁၂၃၃|
        block |အထ တုမှေ ကေန ဝဏ္ဏေန၊ ကိမာသမာနာ ဣမံ ပဒေသံ ဟိ။|
        block |အနုပဝိဋ္ဌာ သဟသာ သမေစ္စ၊ လောဘာ ဘယာ အထ ဝါ သမ္ပမူဠှာတိ။|
      count |၁၂၃၄|
        block |မဂဓေသု အင်္ဂေသု စ သတ္ထဝါဟာ၊ အာရောပယိတွာ ပဏိယံ ပုထုတ္တံ။|
        block |တေ ယာမသေ သိန္ဓုသောဝီရဘူမိံ၊ ဓနတ္ထိကာ ဥဒ္ဒယံ ပတ္ထယာနာ။|
      count |၁၂၃၅|
        block |ဒိဝါ ပိပါသံ နဓိဝါသယန္တာ၊ ယောဂ္ဂါနုကမ္ပဉ္စ သမေက္ခမာနာ၊|
        block |ဧတေန ဝေဂေန အာယာမ သဗ္ဗေ၊ ရတ္တိံ မဂ္ဂံ ပဋိပန္နာ ဝိကာလေ။|
      count |၁၂၃၆|
        block |တေ ဒုပ္ပယာတာ အပရဒ္ဓမဂ္ဂါ၊ အန္ဓာကုလာ ဝိပ္ပနဋ္ဌာ အရညေ။|
        block |သုဒုဂ္ဂမေ ဝဏ္ဏုပထဿ မဇ္ဈေ၊ ဒိသံ န ဇာနာမ ပမူဠှစိတ္တာ။|
      count |၁၂၃၇|
        block |ဣဒဉ္စ ဒိသွာန အဒိဋ္ဌပုဗ္ဗံ၊ ဝိမာနသေဋ္ဌဉ္စ တဝဉ္စ ယက္ခ။|
        block |တတုတ္တရိံ ဇီဝိတမာသမာနာ၊ ဒိသွာ ပတီတာ သုမနာ ဥဒဂ္ဂါတိ။|
      count |၁၂၃၈|
        block |ပါရံ သမုဒ္ဒဿ ဣမဉ္စ ဝဏ္ဏုံ၊ ဝေတ္တာစရံ သင်္ကုပထဉ္စ မဂ္ဂံ။|
        block |နဒိယော ပန ပဗ္ဗတာနဉ္စ ဒုဂ္ဂါ၊ ပုထုဒ္ဒိသာ ဂစ္ဆထ ဘောဂဟေတု။|
      count |၁၂၃၉|
        block |ပက္ခန္ဒိယာန ဝိဇိတံ ပရေသံ၊ ဝေရဇ္ဇကေ မာနုသေ ပေက္ခမာနာ။|
        block |ယံ ဝေါ သုတံ ဝါ အထ ဝါပိ ဒိဋ္ဌံ၊ အစ္ဆေရကံ တံ ဝေါ သုဏောမ တာတာတိ။|
      count |၁၂၄၀|
        block |ဣတောပိ အစ္ဆေရတရံ ကုမာရ၊ န တော သုတံ ဝါ အထ ဝါပိ ဒိဋ္ဌံ။|
        block |အတီတမာနုဿကမေဝ သဗ္ဗံ၊ ဒိသွာန တပ္ပါမ အနောမဝဏ္ဏံ။|
      count |၁၂၄၁|
        block |ဝေဟာယသံ ပေါက္ခရညော သဝန္တိ၊ ပဟူတမလျာ ဗဟုပုဏ္ဍရီကာ။|
        block |ဒုမာ စိမေ နိစ္စဖလူပပန္နာ၊ အတီဝ ဂန္ဓာ သုရဘိံ ပဝါယန္တိ။|
      count |၁၂၄၂|
        block |ဝေဠူရိယထမ္ဘာ သတမုဿိတာသေ၊ သိလာပဝါဠဿ စ အာယတံသာ။|
        block |မသာရဂလ္လာ သဟလောဟိတင်္ဂါ၊ ထမ္ဘာ ဣမေ ဇောတိရသာမယာသေ။|
      count |၁၂၄၃|
        block |သဟဿထမ္ဘံ အတုလာနုဘာဝံ၊ တေသူပရိ သာဓုမိဒံ ဝိမာနံ။|
        block |ရတနန္တရံ ကဉ္စနဝေဒိမိဿံ၊ တပနီယပဋ္ဋေဟိ စ သာဓုဆန္နံ။|
      count |၁၂၄၄|
        block |ဇမ္ဗောနဒုတ္တတ္တမိဒံ သုမဋ္ဌော၊ ပါသာဒသောပါဏဖလူပပန္နော။|
        block |ဒဠှော စ ဝဂ္ဂု စ သုသင်္ဂတော စ၊ အတီဝ နိဇ္ဈာနခမော မနုညော။|
      count |၁၂၄၅|
        block |ရတနန္တရသ္မိံ ဗဟုအန္နပါနံ၊ ပရိဝါရိတော အစ္ဆရာသင်္ဂဏေန။|
        block |မုရဇအာလမ္ဗရတူရိယဃုဋ္ဌော၊ အဘိဝန္ဒိတောသိ ထုတိဝန္ဒနာယ။|
      count |၁၂၄၆|
        block |သော မောဒသိ နာရိဂဏပ္ပဗောဓနော၊ ဝိမာနပါသာဒဝရေ မနောရမေ။|
        block |အစိန္တိယော သဗ္ဗဂုဏူပပန္နော၊ ရာဇာ ယထာ ဝေဿဝဏော နဠိနျာ။|
      count |၁၂၄၇|
        block |ဒေဝေါ နု အာသိ ဥဒဝါသိ ယက္ခေါ၊ ဥဒာဟု ဒေဝိန္ဒော မနုဿဘူတော။|
        block |ပုစ္ဆန္တိ တံ ဝါဏိဇာ သတ္ထဝါဟာ၊ အာစိက္ခ ကော နာမ တုဝံသိ ယက္ခေါတိ။|
      count |၁၂၄၈|
        block |သေရီသကော နာမ အဟမှိ ယက္ခေါ၊ ကန္တာရိယော ဝဏ္ဏုပထမှိ ဂုတ္တော။|
        block |ဣမံ ပဒေသံ အဘိပါလယာမိ၊ ဝစနကရော ဝေဿဝဏဿ ရညောတိ။|
      count |၁၂၄၉|
        block |အဓိစ္စလဒ္ဓံ ပရိဏာမဇံ တေ၊ သယံ ကတံ ဥဒာဟု ဒေဝေဟိ ဒိန္နံ။|
        block |ပုစ္ဆန္တိ တံ ဝါဏိဇာ သတ္ထဝါဟာ၊ ကထံ တယာ လဒ္ဓမိဒံ မနုညန္တိ။|
      count |၁၂၅၀|
        block |နာဓိစ္စလဒ္ဓံ န ပရိဏာမဇံ မေ၊ န သယံ ကတံ န ဟိ ဒေဝေဟိ ဒိန္နံ။|
        block |သကေဟိ ကမ္မေဟိ အပါပကေဟိ၊ ပုညေဟိ မေ လဒ္ဓမိဒံ မနုညန္တိ။|
      count |၁၂၅၁|
        block |ကိံ တေ ဝတံ ကိံ ပန ဗြဟ္မစရိယံ၊ ကိဿ သုစိဏ္ဏဿ အယံ ဝိပါကော။|
        block |ပုစ္ဆန္တိ တံ ဝါဏိဇာ သတ္ထဝါဟာ၊ ကထံ တယာ လဒ္ဓမိဒံ ဝိမာနန္တိ။|
      count |၁၂၅၂|
        block |မမံ ပါယာသီတိ အဟု သမညာ၊ ရဇ္ဇံ ယဒာ ကာရယိံ ကောသလာနံ။|
        block |နတ္ထိကဒိဋ္ဌိ ကဒရိယော ပါပဓမ္မော၊ ဥစ္ဆေဒဝါဒီ စ တဒာ အဟောသိံ။|
      count |၁၂၅၃|
        block |သမဏော စ ခေါ အာသိ ကုမာရကဿပေါ၊ ဗဟုဿုတော စိတ္တကထီ ဥဠာရော။|
        block |သော မေ တဒာ ဓမ္မကထံ အဘာသိ၊ ဒိဋ္ဌိဝိသူကာနိ ဝိနောဒယီ မေ။|
      count |၁၂၅၄|
        block |တာဟံ တဿ ဓမ္မကထံ သုဏိတွာ၊ ဥပါသကတ္တံ ပဋိဝေဒယိဿံ။|
        block |ပါဏာတိပါတာ ဝိရတော အဟောသိံ၊ လောကေ အဒိန္နံ ပရိဝဇ္ဇယိဿံ။|
        block |အမဇ္ဇပေါ နော စ မုသာ အဘာဏိံ၊ သကေန ဒာရေန စ အဟောသိ တုဋ္ဌော။|
      count |၁၂၅၅|
        block |တံ မေ ဝတံ တံ ပန ဗြဟ္မစရိယံ၊ တဿ သုစိဏ္ဏဿ အယံ ဝိပါကော။|
        block |တေဟေဝ ကမ္မေဟိ အပါပကေဟိ၊ ပုညေဟိ မေ လဒ္ဓမိဒံ ဝိမာနန္တိ။|
      count |၁၂၅၆|
        block |သစ္စံ ကိရာဟံသု နရာ သပညာ၊ အနညထာ ဝစနံ ပဏ္ဍိတာနံ။|
        block |ယဟိံ ယဟိံ ဂစ္ဆတိ ပုညကမ္မော၊ တဟိံ တဟိံ မောဒတိ ကာမကာမီ။|
      count |၁၂၅၇|
        block |ယဟိံ ယဟိံ သောကပရိဒ္ဒဝေါ စ၊ ဝဓော စ ဗန္ဓော စ ပရိက္ကိလေသော။|
        block |တဟိံ တဟိံ ဂစ္ဆတိ ပါပကမ္မော၊ န မုစ္စတိ ဒုဂ္ဂတိယာ ကဒာစီတိ။|
      count |၁၂၅၈|
        block |သမ္မူဠှရူပေါဝ ဇနော အဟောသိ၊ အသ္မိံ မုဟုတ္တေ ကလလီကတောဝ။|
        block |ဇနဿိမဿ တုယှဉ္စ ကုမာရ၊ အပ္ပစ္စယော ကေန နု ခေါ အဟောသီတိ။|
      count |၁၂၅၉|
        block |ဣမေ စ သိရီသဝနာ တာတာ၊ ဒိဗ္ဗာ ဂန္ဓာ သုရဘီ သမ္ပဝန္တိ။|
        block |တေ သမ္ပဝါယန္တိ ဣမံ ဝိမာနံ၊ ဒိဝါ စ ရတ္တော စ တမံ နိဟန္တွာ။|
      count |၁၂၆၀|
        block |ဣမေသဉ္စ ခေါ ဝဿသတစ္စယေန၊ သိပါဋိကာ ဖလတိ ဧကမေကာ။|
        block |မာနုဿကံ ဝဿသတံ အတီတံ၊ ယဒဂ္ဂေ ကာယမှိ ဣဓူပပန္နော။|
      count |၁၂၆၁|
        block |ဒိသွာနဟံ ဝဿသတာနိ ပဉ္စ၊ အသ္မိံ ဝိမာနေ ဌတွာန တာတာ။|
        block |အာယုက္ခယာ ပုညက္ခယာ စဝိဿံ၊ တေနေဝ သောကေန ပမုစ္ဆိတောသ္မီတိ။|
      count |၁၂၆၂|
        block |ကထံ နု သောစေယျ တထာဝိဓော သော၊ လဒ္ဓါ ဝိမာနံ အတုလံ စိရာယ။|
        block |ယေ စာပိ ခေါ ဣတ္တရမုပပန္နာ၊ တေ နူန သောစေယျုံ ပရိတ္တပုညာတိ။|
      count |၁၂၆၃|
        block |အနုစ္ဆဝိံ ဩဝဒိယဉ္စ မေ တံ၊ ယံ မံ တုမှေ ပေယျဝါစံ ဝဒေထ။|
        block |တုမှေ စ ခေါ တာတာ မယာနုဂုတ္တာ၊ ယေနိစ္ဆကံ တေန ပလေထ သောတ္ထိန္တိ။|
      count |၁၂၆၄|
        block |ဂန္တွာ မယံ သိန္ဓုသောဝီရဘူမိံ၊ ဓနတ္ထိကာ ဥဒ္ဒယံ ပတ္ထယာနာ။|
        block |ယထာပယောဂါ ပရိပုဏ္ဏစာဂါ၊ ကာဟာမ သေရီသမဟံ ဥဠာရန္တိ။|
      count |၁၂၆၅|
        block |မာ စေဝ သေရီသမဟံ အကတ္ထ၊ သဗ္ဗဉ္စ ဝေါ ဘဝိဿတိ ယံ ဝဒေထ။|
        block |ပါပါနိ ကမ္မာနိ ဝိဝဇ္ဇယာထ၊ ဓမ္မာနုယောဂဉ္စ အဓိဋ္ဌဟာထ။|
      count |၁၂၆၆|
        block |ဥပါသကော အတ္ထိ ဣမမှိ သင်္ဃေ၊ ဗဟုဿုတော သီလဝတူပပန္နော။|
        block |သဒ္ဓေါ စ စာဂီ စ သုပေသလော စ၊ ဝိစက္ခဏော သန္တုသိတော မုတီမာ။|
      count |၁၂၆၇|
        block |သဉ္ဇာနမာနော န မုသာ ဘဏေယျ၊ ပရူပဃာတာယ န စေတယေယျ။|
        block |ဝေဘူတိကံ ပေသုဏံ နော ကရေယျ၊ သဏှဉ္စ ဝါစံ သခိလံ ဘဏေယျ။|
      count |၁၂၆၈|
        block |သဂါရဝေါ သပ္ပဋိဿော ဝိနီတော၊ အပါပကော အဓိသီလေ ဝိသုဒ္ဓေါ။|
        block |သော မာတရံ ပိတရဉ္စာပိ ဇန္တု၊ ဓမ္မေန ပေါသေတိ အရိယဝုတ္တိ။|
      count |၁၂၆၉|
        block |မညေ သော မာတာပိတူနံ ကာရဏာ၊ ဘောဂါနိ ပရိယေသတိ န အတ္တဟေတု။|
        block |မာတာပိတူနဉ္စ ယော အစ္စယေန၊ နေက္ခမ္မပေါဏော စရိဿတိ ဗြဟ္မစရိယံ။|
      count |၁၂၇၀|
        block |ဥဇူ အဝင်္ကော အသဌော အမာယော၊ န လေသကပ္ပေန စ ဝေါဟရေယျ။|
        block |သော တာဒိသော သုကတကမ္မကာရီ၊ ဓမ္မေ ဌိတော ကိန္တိ လဘေထ ဒုက္ခံ။|
      count |၁၂၇၁|
        block |တံ ကာရဏာ ပါတုကတောမှိ အတ္တနာ၊ တသ္မာ ဓမ္မံ ပဿထ ဝါဏိဇာသေ။|
        block |အညတြ တေနိဟ ဘသ္မီ ဘဝေထ၊ အန္ဓာကုလာ ဝိပ္ပနဋ္ဌာ အရညေ။|
        block |တံ ခိပ္ပမာနေန လဟုံ ပရေန၊ သုခေါ ဟဝေ သပ္ပုရိသေန သင်္ဂမောတိ။|
      count |၁၂၇၂|
        block |ကိံ နာမ သော ကိဉ္စ ကရောတိ ကမ္မံ၊|
        block |ကိံ နာမဓေယျံ ကိံ ပန တဿ ဂေါတ္တံ။|
        block |မယမ္ပိ နံ ဒဋ္ဌုကာမမှ ယက္ခ၊ ယဿာနုကမ္ပါယ ဣဓာဂတောသိ။|
        block |လာဘာ ဟိ တဿ၊ ယဿ တုဝံ ပိဟေသီတိ။|
      count |၁၂၇၃|
        block |ယော ကပ္ပကော သမ္ဘဝနာမဓေယျော၊|
        block |ဥပါသကော ကောစ္ဆဖလူပဇီဝီ။|
        block |ဇာနာထ နံ တုမှာကံ ပေသိယော သော၊|
        block |မာ ခေါ နံ ဟီဠိတ္ထ သုပေသလော သောတိ။|
      count |၁၂၇၄|
        block |ဇာနာမသေ ယံ တွံ ပဝဒေသိ ယက္ခ၊|
        block |န ခေါ နံ ဇာနာမ သ ဧဒိသောတိ။|
        block |မယမ္ပိ နံ ပူဇယိဿာမ ယက္ခ၊|
        block |သုတွာန တုယှံ ဝစနံ ဥဠာရန္တိ။|
      count |၁၂၇၅|
        block |ယေ ကေစိ ဣမသ္မိံ သတ္ထေ မနုဿာ၊|
        block |ဒဟရာ မဟန္တာ အထဝါပိ မဇ္ဈိမာ။|
        block |သဗ္ဗေဝ တေ အာလမ္ဗန္တု ဝိမာနံ၊|
        block |ပဿန္တု ပုညာနံ ဖလံ ကဒရိယာတိ။|
      count |၁၂၇၆|
        block |တေ တတ္ထ သဗ္ဗေဝ အဟံ ပုရေတိ၊|
        block |တံ ကပ္ပကံ တတ္ထ ပုရက္ခတွာ။|
        block |သဗ္ဗေဝ တေ အာလမ္ဗိံသု ဝိမာနံ၊|
        block |မသက္ကသာရံ ဝိယ ဝါသဝဿ။|
      count |၁၂၇၇|
        block |တေ တတ္ထ သဗ္ဗေဝ အဟံ ပုရေတိ၊ ဥပါသကတ္တံ ပဋိဝေဒယိံသု။|
        block |ပါဏာတိပါတာ ဝိရတာ အဟေသုံ၊ လောကေ အဒိန္နံ ပရိဝဇ္ဇယိံသု။|
        block |အမဇ္ဇပါ နော စ မုသာ ဘဏိံသု၊ သကေန ဒာရေန စ အဟေသုံ တုဋ္ဌာ။|
      count |၁၂၇၈|
        block |တေ တတ္ထ သဗ္ဗေဝ အဟံ ပုရေတိ၊ ဥပါသကတ္တံ ပဋိဝေဒယိတွာ။|
        block |ပက္ကာမိ သတ္ထော အနုမောဒမာနော၊ ယက္ခိဒ္ဓိယာ အနုမတော ပုနပ္ပုနံ။|
      count |၁၂၇၉|
        block |ဂန္တွာန တေ သိန္ဓုသောဝီရဘူမိံ၊ ဓနတ္ထိကာ ဥဒ္ဒယံ ပတ္ထယာနာ။|
        block |ယထာပယောဂါ ပရိပုဏ္ဏလာဘာ၊ ပစ္စာဂမုံ ပါဋလိပုတ္တမက္ခတံ။|
      count |၁၂၈၀|
        block |ဂန္တွာန တေ သင်္ဃရံ သောတ္ထိဝန္တော၊|
        block |ပုတ္တေဟိ ဒာရေဟိ သမင်္ဂိဘူတာ။|
        block |အာနန္ဒီ ဝိတ္တာ သုမနာ ပတီတာ၊|
        block |အကံသု သေရီသမဟံ ဥဠာရံ။|
        block |သေရီသကံ တေ ပရိဝေဏံ မာပယိံသု။|
      count |၁၂၈၁|
        block |ဧတာဒိသာ သပ္ပုရိသာန သေဝနာ၊|
        block |မဟတ္ထိကာ ဓမ္မဂုဏာန သေဝနာ။|
        block |ဧကဿ အတ္ထာယ ဥပါသကဿ၊|
        block |သဗ္ဗေဝ သတ္တာ သုခိတာ အဟေသုန္တိ။|
      stand |သေရီသကဝိမာနံ ဒသမံ။|
    block |၁၁။ သုနိက္ခိတ္တဝိမာနဝတ္ထု|
      count |၁၂၈၂|
        block |ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။|
        block |ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။|
      count |၁၂၈၃|
        block |တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။|
        block |ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။|
      count |၁၂၈၄|
        block |ကေန တေတာဒိသော ဝဏ္ဏော၊ ကေန တေ ဣဓ မိဇ္ဈတိ။|
        block |ဥပ္ပဇ္ဇန္တိ စ တေ ဘောဂါ၊ ယေ ကေစိ မနသော ပိယာ။|
      count |၁၂၈၅|
        block |ပုစ္ဆာမိ တံ ဒေဝ မဟာနုဘာဝ၊ မနုဿဘူတော ကိမကာသိ ပုညံ။|
        block |ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။|
      count |၁၂၈၆|
        block |သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။|
        block |ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။|
      count |၁၂၈၇|
        block |ဒုန္နိက္ခိတ္တံ မာလံ သုနိက္ခိပိတွာ၊ ပတိဋ္ဌပေတွာ သုဂတဿ ထူပေ။|
        block |မဟိဒ္ဓိကော စမှိ မဟာနုဘာဝေါ၊ ဒိဗ္ဗေဟိ ကာမေဟိ သမင်္ဂိဘူတော။|
      count |၁၂၈၈|
        block |တေန မေတာဒိသော ဝဏ္ဏော၊|
        block |တေန မေ ဣဓ မိဇ္ဈတိ။|
        block |ဥပ္ပဇ္ဇန္တိ စ မေ ဘောဂါ၊|
        block |ယေ ကေစိ မနသော ပိယာ။|
      count |၁၂၈၉|
        block |အက္ခါမိ တေ ဘိက္ခု မဟာနုဘာဝ၊|
        block |မနုဿဘူတော ယမဟံ အကာသိံ။|
        block |တေနမှိ ဧဝံ ဇလိတာနုဘာဝေါ၊|
        block |ဝဏ္ဏော စ မေ သဗ္ဗဒိသာ ပဘာသတီတိ။|
        block |ဒွေ ဒလိဒ္ဒာ ဝနဝိဟာရာ၊ ဘတကော ဂေါပါလကဏ္ဍကာ။|
        block |အနေကဝဏ္ဏမဋ္ဌကုဏ္ဍလီ၊ သေရီသကော သုနိက္ခိတ္တံ။|
        block |ပုရိသာနံ တတိယော ဝဂ္ဂေါ ပဝုစ္စတီတိ။|
      stand |သုနိက္ခိတ္တဝိမာနံ ဧကာဒသမံ။|
      stand |သုနိက္ခိတ္တဝဂ္ဂေါ သတ္တမော နိဋ္ဌိတော။|
      block |တဿုဒ္ဒာနံ|
      stand |ဘာဏဝါရံ စတုတ္ထံ နိဋ္ဌိတံ။|
      stand |ဝိမာနဝတ္ထုပါဠိ နိဋ္ဌိတာ။|
