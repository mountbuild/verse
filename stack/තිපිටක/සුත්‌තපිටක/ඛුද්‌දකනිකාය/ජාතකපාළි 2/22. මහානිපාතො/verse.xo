block |මහානිපාතො|
  count |  |
  block |මූගපක්‌ඛජාතකං|
  count |1|
    block |මා පණ්‌ඩිච්‌චයං විභාවය බාලමතො භව සබ්‌බපාණිනං|
    block |සබ්‌බො තං ජනො ඔචිනායතු එවං තව අත්‌ථො භවිස්‌සති|
  count |2|
    block |කරොමි තෙ තං වචනං යං මං භණසි දෙවතෙ|
    block |අත්‌ථකාමාසි මෙ අම්‌ම හිතකාමාසි දෙවතෙ|
  count |3|
    block |කිං නු සන්‌තරමානොව කාසුං ඛණසි සාරථි|
    block |පුට්‌ඨො මෙ සම්‌ම අක්‌ඛාහි කිං කාසුයා කරිස්‌සසි|
  count |4|
    block |රඤ්‌ඤො මූගො ච පක්‌ඛො ච පුත්‌තො ජාතො අචෙතසො|
    block |සොම්‌හි රඤ්‌ඤා සමජ්‌ඣිට්‌ඨො පුත්‌තං මෙ නිඛණං වනෙ|
  count |5|
    block |න බධිරො න මූගොස්‌මි න පක්‌ඛො න ච වීකලො|
    block |අධම්‌මං සාරථි කයිරා මං චෙ ත්‌වං නිඛණං වනෙ|
  count |6|
    block |ඌරූ බාහුං ච මෙ පස්‌ස භාසිතඤ්‌ච සුණොහි මෙ|
    block |අධම්‌මං සාරථි කයිරා මං චෙ ත්‌වං නිඛණං වනෙ|
  count |7|
    block |දෙවතා නුසි ගන්‌ධබ්‌බො අදු සක්‌කො පුරින්‌දදො|
    block |කො වා ත්‌වං කස්‌ස වා පුත්‌තො කථං ජානෙමු තං මයං|
  count |8|
    block |නම්‌හි දෙවො න ගන්‌ධබ්‌බො නාපි සක්‌කො පුරින්‌දදො|
    block |කාසිරඤ්‌ඤො අහං පුත්‌තො යං කාසුයා නිඛඤ්‌ඤසි|
  count |9|
    block |තස්‌ස රඤ්‌ඤො අහං පුත්‌තො යං ත්‌වං සම්‌මූපජීවසි|
    block |අධම්‌මං සාරථි කයිරා මං චෙ ත්‌වං නිඛණං වනෙ|
  count |10|
    block |යස්‌ස රුක්‌ඛස්‌ස ඡායාය නිසීදෙය්‍ය සයෙය්‍ය වා|
    block |න තස්‌ස සාඛං භඤ්‌ජෙය්‍ය මිත්‌තදුබ්‌භො හි පාපකො|
  count |11|
    block |යථා රුක්‌ඛො තථා රාජා යථා සාඛා තථා අහං|
    block |යථා ඡායූපගො පොසො එවං ත්‌වමසි සාරථි|
    block |අධම්‌මං සාරථි කයිරා මං චෙ ත්‌වං නිඛණං වනෙ|
  count |12|
    block |පහූතභක්‌ඛො භවති විප්‌පවුට්‌ඨො සකං ඝරා|
    block |බහූ නං උපජීවන්‌ති යො මිත්‌තානං න දුබ්‌භති|
  count |13|
    block |යං යං ජනපදං යාති නිගමෙ රාජධානියො|
    block |සබ්‌බත්‌ථ පූජිතො හොති යො මිත්‌තානං න දුබ්‌භති|
  count |14|
    block |නාස්‌ස චොරා පසාහන්‌ති නාතිමඤ්‌ඤන්‌ති ඛත්‌තියා|
    block |සබ්‌බෙ අමිත්‌තෙ තරති යො මිත්‌තානං න දුබ්‌භති|
  count |15|
    block |අක්‌කුද්‌ධො සඝරං එති සභායං පටිනන්‌දිතො|
    block |ඤාතීනං උත්‌තමො හොති යො මිත්‌තානං න දුබ්‌භති|
  count |16|
    block |සක්‌කත්‌වා සක්‌කතො හොති ගරු හොති සගාරවො|
    block |වණ්‌ණකිත්‌තිභතො හොති යො මිත්‌තානං න දුබ්‌භති|
  count |17|
    block |පූජකො ලභතෙ පූජං වන්‌දකො පටිවන්‌දනං|
    block |යසො කිත්‌තිඤ්‌ච පප්‌පොති යො මිත්‌තානං න දුබ්‌භති|
  count |18|
    block |අග්‌ගි යථා පජ්‌ජලති දෙවතාව විරොචති|
    block |සිරියා අජහිතො හොති යො මිත්‌තානං න දුබ්‌භති|
  count |19|
    block |ගාවො තස්‌ස පජායන්‌ති ඛෙත්‌තෙ වුත්‌තං විරූහති|
    block |වුත්‌තානං ඵලමස්‌නාති යො මිත්‌තානං න දුබ්‌භති|
  count |20|
    block |දරිතො පබ්‌බතාතො වා රුක්‌ඛතො පතිතො නරො|
    block |චුතො පතිට්‌ඨං ලභති යො මිත්‌තානං න දුබ්‌භති|
  count |21|
    block |විරූළ්‌හමූලසන්‌තානං නිග්‍රොධමිව මාලුතො|
    block |අමිත්‌තා නප්‌පසාහන්‌ති යො මිත්‌තානං න දුබ්‌භති|
  count |22|
    block |එහි තං පටිනෙස්‌සාමි රාජපුත්‌ත සකං ඝරං|
    block |රජ්‌ජං කාරෙහි භද්‌දන්‌තෙ කිං අරඤ්‌ඤෙ කරිස්‌සසි|
  count |23|
    block |අලං මෙ තෙන රජ්‌ජෙන ඤාතකෙහි ධනෙන වා|
    block |යං මෙ අධම්‌මචරියාය රජ්‌ජං ලබ්‌භෙථ සාරථි|
  count |24|
    block |පුණ්‌ණපත්‌තං මං ලාභෙහි රාජපුත්‌ත ඉතො ගතො|
    block |පිතා මාතා ච මෙ දජ්‌ජුං රාජපුත්‌ත තයී ගතෙ|
  count |25|
    block |ඔරොධා ච කුමාරා ච වෙසියානා ච බ්‍රාහ්‌මණා|
    block |තෙපි අත්‌තමනා දජ්‌ජුං රාජපුත්‌ත තයී ගතෙ|
  count |26|
    block |හත්‌ථාරොහා අනීකට්‌ඨා රථිකා පත්‌තිකාරකා|
    block |තෙපි අත්‌තමනා දජ්‌ජුං රාජපුත්‌ත තයී ගතෙ|
  count |27|
    block |බහුධඤ්‌ඤා ජානපදා නෙගමා ච සමාගතා|
    block |උපායනානි මෙ දජ්‌ජුං රාජපුත්‌ත තයී ගතෙ|
  count |28|
    block |පිතු මාතු චහං චත්‌තො රට්‌ඨස්‌ස නිගමස්‌ස ච|
    block |අථො සබ්‌බකුමාරානං නත්‌ථි මය්‌හං සකං ඝරං|
  count |29|
    block |අනුඤ්‌ඤාතො අහං මත්‍යා සඤ්‌චත්‌තො පිතරා මහං|
    block |එකොරඤ්‌ඤෙ පබ්‌බජිතො න කාමෙ අභිපත්‌ථයෙ|
  count |30|
    block |අපි අතරමානානං ඵලාසාව සමිජ්‌ඣති|
    block |විපක්‌කබ්‍රහ්‌මචරියොස්‌මි එවං ජානාහි සාරථි|
  count |31|
    block |අපි අතරමානානං සම්‌මදත්‌ථො විපච්‌චති|
    block |විපක්‌කබ්‍රහ්‌මචරියොස්‌මි නික්‌ඛන්‌තො අකුතොභයො|
  count |32|
    block |එවං වග්‌ගුකථො සන්‌තො විසට්‌ඨවචනො චසි|
    block |කස්‌මා පිතු ච මාතුච්‌ච සන්‌තිකෙ න භණී තදා|
  count |33|
    block |නාහං අසන්‌ධිතා පක්‌ඛො න බධිරො අසොතතා|
    block |නාහං අජිව්‌හතා මූගො මා මං මූගමධාරයි|
  count |34|
    block |පුරිමං සරාමහං ජාතිං යත්‌ථ රජ්‌ජමකාරයිං|
    block |කාරයිත්‌වා තහිං රජ්‌ජං පාපත්‌ථං නිරයං භුසං|
  count |35|
    block |වීසතිඤ්‌චෙව වස්‌සානි තහිං රජ්‌ජමකාරයිං|
    block |අසීතිවස්‌සසහස්‌සානි නිරයම්‌හි අපච්‌චිසං|
  count |36|
    block |තස්‌ස රජ්‌ජස්‌සහං භීතො මා මං රජ්‌ජාභිසෙචයුං|
    block |තස්‌මා පිතු ච මාතුච්‌ච සන්‌තිකෙ න භණිං තදා|
  count |37|
    block |උච්‌ඡඞ්‌ගෙ මං නිසාදෙත්‌වා පිතා අත්‌ථානුසාසති|
    block |එකං හනථ බන්‌ධථ එකං ඛාරාපතච්‌ඡිකං|
    block |එකං සූලස්‌මිං උප්‌පෙථ ඉච්‌චස්‌ස මනුසාසති|
  count |38|
    block |තායාහං ඵරුසං සුත්‌වා වාචායො සමුදීරිතා|
    block |අමූගො මූගවණ්‌ණෙන අපක්‌ඛො පක්‌ඛසම්‌මතො|
    block |සකෙ මුත්‌තකරීසස්‌මිං අච්‌ඡාහං සම්‌පරිප්‌ලුතො|
  count |39|
    block |කසිරඤ්‌ච පරිත්‌තඤ්‌ච තඤ්‌ච දුක්‌ඛෙන සංයුතං|
    block |කොමං ජීවිතමාගම්‌ම වෙරං කයිරාථ කෙනචි|
  count |40|
    block |පඤ්‌ඤාය ච අලාභෙන ධම්‌මස්‌ස ච අදස්‌සනා|
    block |කොමං ජීවිතමාගම්‌ම වෙරං කයිරාථ කෙනචි|
  count |41|
    block |අපි අතරමානානං ඵලාසාව සමිජ්‌ඣති|
    block |විපක්‌කබ්‍රහ්‌මචරියොස්‌මි එවං ජානාහි සාරථි|
  count |42|
    block |අපි අතරමානානං සම්‌මදත්‌ථො විපච්‌චති|
    block |විපක්‌කබ්‍රහ්‌මචරියොස්‌මි නික්‌ඛන්‌තො අකුතොභයො|
  count |43|
    block |අහම්‌පි පබ්‌බජිස්‌සාමි රාජපුත්‌ත තවන්‌තිකෙ|
    block |අව්‌හායස්‌සු මං භද්‌දන්‌තෙ පබ්‌බජ්‌ජා මම රුච්‌චති|
  count |44|
    block |රථං නිය්‍යාදයිත්‌වාන අනණො එහි සාරථි|
    block |අනණස්‌ස හි පබ්‌බජ්‌ජා එතං ඉසීහි වණ්‌ණිතං|
  count |45|
    block |යදෙව ත්‍යාහං වචනං අකරං භද්‌දමත්‌ථු තෙ|
    block |තදෙව මෙ ත්‌වං වචනං යාචිතො කත්‌තුමරහසි|
  count |46|
    block |ඉධෙව තාව අච්‌ඡස්‌සු යාව රාජානමානයෙ|
    block |අප්‌පෙව තෙ පිතා දිස්‌වා පතීතො සුමනො සියා|
  count |47|
    block |කරොමි තෙතං වචනං යං මං භණසි සාරථි|
    block |අහම්‌පි දට්‌ඨුකාමොස්‌මි පිතරං මෙ ඉධාගතං|
  count |48|
    block |එහි සම්‌ම නිවත්‌තස්‌සු කුසලං වජ්‌ජාසි ඤාතිනං|
    block |මාතරං පිතරං මය්‌හං වුත්‌තො වජ්‌ජාසි වන්‌දනං|
  count |49|
    block |තස්‌ස පාදෙ ගහෙත්‌වාන කත්‌වා ච නං පදක්‌ඛිණං|
    block |සාරථි රථමාරුය්‌හ රාජද්‌වාරං උපාගමි|
  count |50|
    block |සුඤ්‌ඤං මාතා රථං දිස්‌වා එකං සාරථිමාගතං|
    block |අස්‌සුපුණ්‌ණෙහි නෙත්‌තෙහි රොදන්‌තී නං උදික්‌ඛති|
  count |51|
    block |අයං සො සාරථි එති නිහන්‌ත්‌වා මම අත්‍රජං|
    block |නිහතො නූන මෙ පුත්‌තො පථබ්‍යා භූමිවඩ්‌ඪනො|
  count |52|
    block |අමිත්‌තා නූන නන්‌දන්‌ති පතීතා නූන වෙරිනො|
    block |ආගතං සාරථිං දිස්‌වා නිහන්‌ත්‌වා මම අත්‍රජං|
  count |53|
    block |සුඤ්‌ඤං මාතා රථං දිස්‌වා එකං සාරථිමාගතං|
    block |අස්‌සුපුණ්‌ණෙහි නෙත්‌තෙහි රොදන්‌තී පරිපුච්‌ඡි නං|
  count |54|
    block |කින්‌නු මූගො කිං නු පක්‌ඛො කින්‌නු සො විලපී තදා|
    block |නිහඤ්‌ඤමානො භූමියා තං මෙ අක්‌ඛාහි සාරථි|
  count |55|
    block |කථං හත්‌ථෙහි පාදෙහි මූගපක්‌ඛො විවජ්‌ජයි|
    block |නිහඤ්‌ඤමානො භූමියා තං මෙ අක්‌ඛාහි පුච්‌ඡිතො|
  count |56|
    block |අක්‌ඛෙය්‍යං තෙ අහං අය්‍යෙ දජ්‌ජාසි අභයං මම|
    block |යං මෙ සුතං වා දිට්‌ඨං වා රාජපුත්‌තස්‌ස සන්‌තිකෙ|
  count |57|
    block |අභයං සම්‌ම තෙ දම්‌මි අභීතො භණ සාරථි|
    block |යං තෙ සුතං වා දිට්‌ඨං වා රාජපුත්‌තස්‌ස සන්‌තිකෙ|
  count |58|
    block |න සො මූගො න සො පක්‌ඛො විසට්‌ඨවචනො ච සො|
    block |රජ්‌ජස්‌ස කිර සො භීතො අකරා ආලයෙ බහූ|
  count |59|
    block |පුරිමං සරති සො ජාතිං යත්‌ථ රජ්‌ජමකාරයි|
    block |කාරයිත්‌වා තහිං රජ්‌ජං පාපත්‌ථ නිරයං භුසං|
  count |60|
    block |වීසතිඤ්‌චෙව වස්‌සානි තහිං රජ්‌ජමකාරයි|
    block |අසීතිවස්‌සසහස්‌සානි නිරයම්‌හි අපච්‌චි සො|
  count |61|
    block |තස්‌ස රජ්‌ජස්‌ස සො භීතො මා මං රජ්‌ජාභිසෙචයුං|
    block |තස්‌මා පිතු ච මාතුච්‌ච සන්‌තිකෙ න භණී තදා|
  count |62|
    block |අඞ්‌ගපච්‌චඞ්‌ගසම්‌පන්‌නො ආරොහපරිණාහවා|
    block |විසට්‌ඨවචනො පඤ්‌ඤො මග්‌ගෙ සග්‌ගස්‌ස තිට්‌ඨති|
  count |63|
    block |සචෙ ත්‌වං දට්‌ඨුකාමාසි රාජපුත්‌තං තවත්‍රජං|
    block |එහි තං පාපයිස්‌සාමි යත්‌ථ සම්‌මති තෙමියො|
  count |64|
    block |යොජයන්‌තු රථෙ අස්‌සෙ කච්‌ඡං නාගාන බන්‌ධථ|
    block |උදීරයන්‌තු සඞ්‌ඛපණවා වාදන්‌තු එකපොක්‌ඛරා|
  count |65|
    block |වාදන්‌තු භෙරී සන්‌නද්‌ධා වග්‌ගූ වාදන්‌තු දුන්‌දුභී|
    block |නෙගමා ච මං අන්‌වෙන්‌තු ගච්‌ඡං පුත්‌තනිවෙදකො|
  count |66|
    block |ඔරොධා ච කුමාරා ච වෙසියානා ච බ්‍රාහ්‌මණා|
    block |ඛිප්‌පං යානානි යොජෙන්‌තු ගච්‌ඡං පුත්‌තනිවෙදකො|
  count |67|
    block |හත්‌ථාරොහා අනීකට්‌ඨා රථිකා පත්‌තිකාරකා|
    block |ඛිප්‌පං යානානි යොජෙන්‌තු ගච්‌ඡං පුත්‌තනිවෙදකො|
  count |68|
    block |සමාගතා ජානපදා නෙගමා ච සමාගතා|
    block |ඛිප්‌පං යානානි යොජෙන්‌තු ගච්‌ඡං පුත්‌තනිවෙදකො|
  count |69|
    block |අස්‌සෙ ච සාරථී යුත්‌තෙ සින්‌ධවෙ සීඝවාහනෙ|
    block |රාජද්‌වාරං උපාගච්‌ඡුං යුත්‌තා දෙව ඉමෙ හයා|
  count |70|
    block |ථූලා ජවෙන හායන්‌ති කිසා හායන්‌ති ථාමුනා|
    block |කිසෙ ථූලෙ විවජ්‌ජෙත්‌වා සංසට්‌ඨා යොජිතා හයා|
  count |71|
    block |තතො රාජා තරමානො යුත්‌තමාරුය්‌හ සන්‌දනං|
    block |ඉත්‌ථාගාරං අජ්‌ඣභාසි සබ්‌බාව අනුයාථ මං|
  count |72|
    block |වාලබීජනිමුණ්‌හීසං ඛග්‌ගං ඡත්‌තඤ්‌ච පණ්‌ඩරං|
    block |උපාධි රථමාරුය්‌හ සුවණ්‌ණෙහි අලඞ්‌කතා|
  count |73|
    block |තතො ස රාජා පායාසි පුරක්‌ඛත්‌වාන සාරථිං|
    block |ඛිප්‌පමෙව උපාගච්‌ඡි යත්‌ථ සම්‌මති තෙමියො|
  count |74|
    block |තඤ්‌ච දිස්‌වාන ආයන්‌තං ජලන්‌තමිව තෙජසා|
    block |ඛත්‌තසඞ්‌ඝපරිබ්‍යූළ්‌හං තෙමියො එතදබ්‍රවි|
  count |75|
    block |කච්‌චි නු තාත කුසලං කච්‌චි තාත අනාමයං|
    block |සබ්‌බා ච රාජකඤ්‌ඤායො අරොගා මය්‌හ මාතරො|
  count |76|
    block |කුසලඤ්‌චෙව මෙ පුත්‌ත අථො පුත්‌ත අනාමයං|
    block |සබ්‌බා ච රාජකඤ්‌ඤායො අරොගා තුය්‌හ මාතරො|
  count |77|
    block |කච්‌චි අමජ්‌ජපො තාත කච්‌චි තෙ සුරමප්‌පියං|
    block |කච්‌චි සච්‌චෙ ච ධම්‌මෙ ච දානෙ තෙ රමතෙ මනො|
  count |78|
    block |අමජ්‌ජපො අහං පුත්‌ත අථො මෙ සුරමප්‌පියං|
    block |අථො සච්‌චෙ ච ධම්‌මෙ ච දානෙ මෙ රමතෙ මනො|
  count |79|
    block |කච්‌චි අරොගං යොග්‌ගං තෙ කච්‌චි වහති වාහනං|
    block |කච්‌චි තෙ බ්‍යාධයො නත්‌ථි සරීරස්‌සුපතාපනා|
  count |80|
    block |අථො අරොගං යොග්‌ගං මෙ අථො වහති වාහනං|
    block |අථො මෙ බ්‍යාධයො නත්‌ථි සරීරස්‌සුපතාපනා|
  count |81|
    block |කච්‌චි අන්‌තා ච තෙ ඵීතා මජ්‌ඣෙ ච බහලා තව|
    block |කොට්‌ඨාගාරඤ්‌ච කොසඤ්‌ච කච්‌චි තෙ පටිසන්‌ථතං|
  count |82|
    block |අථො අන්‌තා ච මෙ ඵීතා මජ්‌ඣෙ ච බහලා මම|
    block |කොට්‌ඨාගාරඤ්‌ච කොසඤ්‌ච සබ්‌බං මෙ පටිසන්‌ථතං|
  count |83|
    block |ස්‌වාගතං තෙ මහාරාජ අථො තෙ අදුරාගතං|
    block |පතිට්‌ඨපෙන්‌තු පල්‌ලඞ්‌කං යත්‌ථ රාජා නිසක්‌කති|
  count |84|
    block |ඉධෙව තෙ නිසීදස්‌සු නියතෙ පණ්‌ණසන්‌ථරෙ|
    block |එත්‌තො උදකමාදාය පාදෙ පක්‌ඛාලයස්‌සු තෙ|
  count |85|
    block |ඉදම්‌පි පණ්‌ණකං මය්‌හං රන්‌ධං රාජ අලොණකං|
    block |පරිභුඤ්‌ජ මහාරාජ පාහුනො මෙසිධාගතො|
  count |86|
    block |න චාහං පණ්‌ණං භුඤ්‌ජාමි න හෙතං මය්‌හ භොජනං|
    block |සාලීනං ඔදනං භුඤ්‌ජෙ සුචිං මංසූපසෙචනං|
  count |87|
    block |අච්‌ඡෙරකං මං පටිභාති එකකම්‌පි රහොගතං|
    block |එදිසං භුඤ්‌ජමානානං කෙන වණ්‌ණො පසීදති|
  count |88|
    block |එකො රාජ නිපජ්‌ජාමි නියතෙ පණ්‌ණසන්‌ථරෙ|
    block |තාය මෙ එකසෙය්‍යාය රාජ වණ්‌ණො පසීදති|
  count |89|
    block |න ච නෙත්‌තිංසබන්‌ධා මෙ රාජරක්‌ඛා උපට්‌ඨිතා|
    block |තාය මෙ සුඛසෙය්‍යාය රාජ වණ්‌ණො පසීදති|
  count |90|
    block |අතීතං නානුසොචාමි නප්‌පජප්‌පාමිනාගතං|
  block |පච්‌චුප්‌පන්‌නෙන යාපෙමි තෙන වණ්‌ණො පසීදති|
  count |91|
    block |අනාගතප්‌පජප්‌පාය අතීතස්‌සානුසොචනා|
    block |එතෙන බාලා සුස්‌සන්‌ති නළොව හරිතො ලුතො|
  count |92|
    block |හත්‌ථානීකං රථානීකං අස්‌සෙ පත්‌තී ච වම්‌මිනො|
    block |නිවෙසනානි රම්‌මානි අහං පුත්‌ත දදාමි තෙ|
  count |93|
    block |ඉත්‌ථාගාරම්‌පි තෙ දම්‌මි සබ්‌බාලඞ්‌කාරභූසිතං|
    block |තා පුත්‌ත පටිපජ්‌ජස්‌සු ත්‌වං නො රාජා භවිස්‌සසි|
  count |94|
    block |කුසලා නච්‌චගීතස්‌ස සික්‌ඛිතා චාතුරිත්‌ථියො|
    block |කාමෙ තං රමයිස්‌සන්‌ති කිං අරඤ්‌ඤෙ කරිස්‌සසි|
  count |95|
    block |පටිරාජූහි තෙ කඤ්‌ඤා ආනයිස්‌සං අලඞ්‌කතා|
    block |තාසු පුත්‌තෙ ජනෙත්‌වාන අථ පච්‌ඡා පබ්‌බජිස්‌සසි|
  count |96|
    block |යුවා ච දහරො චාසි පඨමුප්‌පත්‌තිකො සුසු|
    block |රජ්‌ජං කාරෙහි භද්‌දන්‌තෙ කිං අරඤ්‌ඤෙ කරිස්‌සසි|
  count |97|
    block |යුවා චරෙ බ්‍රහ්‌මචරියං බ්‍රහ්‌මචාරී යුවා සියා|
    block |දහරස්‌ස හි පබ්‌බජ්‌ජා එතං ඉසීහි වණ්‌ණිතං|
  count |98|
    block |යුවා චරෙ බ්‍රහ්‌මචරියං බ්‍රහ්‌මචාරී යුවා සියා|
    block |බ්‍රහ්‌මචරියං චරිස්‌සාමි නාහං රජ්‌ජෙන මත්‌ථිකො|
  count |99|
    block |පස්‌සාමි වොහං දහරං අම්‌ම තාත වදන්‌තරං|
    block |කිච්‌ඡාලද්‌ධං පියං පුත්‌තං අප්‌පත්‌වාව ජරං මතං|
  count |100|
    block |පස්‌සාමි වොහං දහරිං කුමාරිං චාරුදස්‌සනිං|
    block |නවවංසකළීරංව පලුග්‌ගං ජීවිතක්‌ඛයං|
  count |101|
    block |දහරාපි හි මිය්‍යන්‌ති නරා ච අථ නාරියො|
    block |තත්‌ථ කො විස්‌සසෙ පොසො දහරොම්‌හීති ජීවිතෙ|
  count |102|
    block |යස්‌ස රත්‍යා විවසානෙ ආයු අප්‌පතරං සියා|
    block |අප්‌පොදකෙව මච්‌ඡානං කිං නු කොමාරකං තහිං|
  count |103|
    block |නිච්‌චමබ්‌භාහතො ලොකො නිච්‌චඤ්‌ච පරිවාරිතො|
    block |අමොඝාසු වජන්‌තීසු කිං මං රජ්‌ජෙභිසිඤ්‌චසි|
  count |104|
    block |කෙන මබ්‌භාහතො ලොකො කෙන ච පරිවාරිතො|
    block |කායො අමොඝා ගච්‌ඡන්‌ති තං මෙ අක්‌ඛාහි පුච්‌ඡිතො|
  count |105|
    block |මච්‌චුනාබ්‌භාහතො ලොකො ජරාය පරිවාරිතො|
    block |රත්‍යො අමොඝා ගච්‌ඡන්‌ති එවං ජානාහි ඛත්‌තිය|
  count |106|
    block |යථාපි තන්‌තෙ විතතෙ යං යදෙවූපවිය්‍යති|
    block |අප්‌පකං හොති වෙතබ්‌බං එවං මච්‌චාන ජීවිතං|
  count |107|
    block |යථා වාරිවහො පූරො ගච්‌ඡං නුපනිවත්‌තති|
    block |එවමායු මනුස්‌සානං ගච්‌ඡං නුපනිවත්‌තති|
  count |108|
    block |යථා වාරිවහො පූරො වහෙ රුක්‌ඛෙපකූලජෙ|
    block |එවං ජරාමරණෙන වුය්‌හන්‌තෙ සබ්‌බපාණිනො|
  count |109|
    block |හත්‌ථානීකං රථානීකං අස්‌සෙ පත්‌තී ච වම්‌මිනො|
    block |නිවෙසනානි රම්‌මානි අහං පුත්‌ත දදාමි තෙ|
  count |110|
    block |ඉත්‌ථාගාරම්‌පි තෙ දම්‌මි සබ්‌බාලඞ්‌කාරභූසිතං|
    block |තා පුත්‌ත පටිපජ්‌ජස්‌සු ත්‌වං නො රාජා භවිස්‌සසි|
  count |111|
    block |කුසලා නච්‌චගීතස්‌ස සික්‌ඛිතා චාතුරිත්‌ථියො|
    block |කාමෙ තං රමයිස්‌සන්‌ති කිං අරඤ්‌ඤෙ කරිස්‌සසි|
  count |112|
    block |පටිරාජූහි තෙ කඤ්‌ඤා ආනයිස්‌සං අලඞ්‌කතා|
    block |තාසු පුත්‌තෙ ජනෙත්‌වාන අථ පච්‌ඡා පබ්‌බජිස්‌සසි|
  count |113|
    block |යුවා ච දහරො චාසි පඨමුප්‌පත්‌තිකො සුසු|
    block |රජ්‌ජං කාරෙහි භද්‌දන්‌තෙ කිං අරඤ්‌ඤෙ කරිස්‌සසි|
  count |114|
    block |කොට්‌ඨාගාරඤ්‌ච කොසඤ්‌ච වාහනානි බලානි ච|
    block |නිවෙසනානි රම්‌මානි අහං පුත්‌ත දදාමි තෙ|
  count |115|
    block |ගොමණ්‌ඩලපරිබ්‍යූළ්‌හො දාසිසඞ්‌ඝපුරක්‌ඛතො|
    block |රජ්‌ජං කාරෙහි භද්‌දන්‌තෙ කිං අරඤ්‌ඤෙ කරිස්‌සසි|
  count |116|
    block |කිං ධනෙන යං ඛීයෙථ කිං භරියාය මරිස්‌සති|
    block |කිං යොබ්‌බනෙන ජිණ්‌ණෙන යං ජරායාභිභුය්‍යති|
  count |117|
    block |තත්‌ථ කා නන්‌දි කා ඛිඩ්‌ඩා කා රති කා ධනෙසනා|
    block |කිං මෙ පුත්‌තෙහි දාරෙහි රාජ මුත්‌තොස්‌මි බන්‌ධනා|
  count |118|
    block |යොහං එවං පජානාමි මච්‌චු මෙ නප්‌පමජ්‌ජති|
    block |අන්‌තකෙනාධිපන්‌නස්‌ස කා රතී කා ධනෙසනා|
  count |119|
    block |ඵලානමිව පක්‌කානං නිච්‌චං පතනතො භයං|
    block |එවං ජාතාන මච්‌චානං නිච්‌චං මරණතො භයං|
  count |120|
    block |සායමෙකෙ න දිස්‌සන්‌ති පාතො දිට්‌ඨා බහූ ජනා|
    block |පාතො එකෙ න දිස්‌සන්‌ති සායං දිට්‌ඨා බහූ ජනා|
  count |121|
    block |අජ්‌ජෙව කිච්‌චං ආතප්‌පං කො ජඤ්‌ඤා මරණං සුවෙ|
    block |න හි නො සඞ්‌කරං තෙන මහාසෙනෙන මච්‌චුනා|
  count |122|
    block |චොරා ධනස්‌ස පත්‌ථෙන්‌ති රාජමුත්‌තොස්‌මි බන්‌ධනා|
    block |එහි රාජ නිවත්‌තස්‌සු නාහං රජ්‌ජෙන මත්‌ථිකොති|
  stand |මූගපක්‌ඛජාතකං පඨමං|
  count |  |
  block |මහාජනකජාතකං|
  count |123|
    block |කොයං මජ්‌ඣෙ සමුද්‌දස්‌මිං අපස්‌සං තීරමායුහෙ|
    block |කං ත්‌වං අත්‌ථවසං ඤත්‌වා එවං වායමසෙ භුසං|
  count |124|
    block |නිසම්‌ම වත්‌තං ලොකස්‌ස වායාමස්‌ස ච දෙවතෙ|
    block |තස්‌මා මජ්‌ඣෙ සමුද්‌දස්‌මිං අපස්‌සං තීරමායුහෙ|
  count |125|
    block |ගම්‌භීරෙ අප්‌පමෙය්‍යස්‌මිං තීරං යස්‌ස න දිස්‌සති|
    block |මොඝො තෙ පුරිසවායාමො අප්‌පත්‌වාව මරිස්‌සසි|
  count |126|
    block |අනණො ඤාතිනං හොති දෙවානං පිතුනඤ්‌ච සො|
    block |කරං පුරිසකිච්‌චානි න ච පච්‌ඡානුතප්‌පති|
  count |127|
    block |අපාරණෙය්‍යං යං කම්‌මං අඵලං කිලමථුද්‌දයං|
    block |තත්‌ථ කො වායමෙනත්‌ථො මච්‌චු යස්‌සාභිනිප්‌පතං|
  count |128|
    block |අපාරණෙය්‍යමච්‌චන්‌තං යො විදිත්‌වාන දෙවතෙ|
    block |න රක්‌ඛෙ අත්‌තනො පාණං ජඤ්‌ඤා සො යදි හාපයෙ|
  count |129|
    block |අධිප්‌පායඵලං එකෙ අස්‌මිං ලොකස්‌මි දෙවතෙ|
    block |පයොජයන්‌ති කම්‌මානි තානි ඉජ්‌ඣන්‌ති වා න වා|
  count |130|
    block |සන්‌දිට්‌ඨිකං කම්‌මඵලං නනු පස්‌සසි දෙවතෙ|
    block |සන්‌නා අඤ්‌ඤෙ තරාමහං තඤ්‌ච පස්‌සාමි සන්‌තිකෙ|
  count |131|
    block |සො අහං වායමිස්‌සාමි යථාසත්‌ති යථාබලං|
  block |ගච්‌ඡං පාරං සමුද්‌දස්‌ස කස්‌සං පුරිසකාරියං|
  count |132|
    block |යො ත්‌වං එවං ගතෙ ඔඝෙ අප්‌පමෙය්‍යෙ මහණ්‌ණවෙ|
    block |ධම්‌මවායාමසම්‌පන්‌නො කම්‌මුනා නාවසීදසි|
    block |සො ත්‌වං තත්‌ථෙව ගච්‌ඡාහි යත්‌ථ තෙ නිරතො මනො|
  count |133|
    block |ආසීසෙථෙව පුරිසො න නිබ්‌බින්‌දෙය්‍ය පණ්‌ඩිතො|
    block |පස්‌සාමි වොහං අත්‌තානං යථා ඉච්‌ඡිං තථා අහු|
  count |134|
    block |ආසීසෙථෙව පුරිසො න නිබ්‌බින්‌දෙය්‍ය පණ්‌ඩිතො|
    block |පස්‌සාමි වොහං අත්‌තානං උදකා ථලමුබ්‌භතං|
  count |135|
    block |වායමෙථෙව පුරිසො න නිබ්‌බින්‌දෙය්‍ය පණ්‌ඩිතො|
    block |පස්‌සාමි වොහං අත්‌තානං යථා ඉච්‌ඡිං තථා අහු|
  count |136|
    block |වායමෙථෙව පුරිසො න නිබ්‌බින්‌දෙය්‍ය පණ්‌ඩිතො|
    block |පස්‌සාමි වොහං අත්‌තානං උදකා ථලමුබ්‌භතං|
  count |137|
    block |දුක්‌ඛූපනීතොපි නරො සපඤ්‌ඤො ආසං න ඡින්‌දෙය්‍ය සුඛාගමාය|
    block |බහූ හි ඵස්‌සා අහිතා හිතා ච අවිතක්‌කිතා මච්‌චුමුපබ්‌බජන්‌ති|
  count |138|
    block |අචින්‌තිතම්‌පි භවති චින්‌තිතම්‌පි විනස්‌සති|
    block |න හි චින්‌තාමයා භොගා ඉත්‌ථියා පුරිසස්‌ස වා|
  count |139|
    block |අපොරාණං වත භො රාජා සබ්‌බභුම්‌මො දිසම්‌පති|
    block |නාජ්‌ජ නච්‌චෙ නිසාමෙති න ගීතෙ කුරුතෙ මනො|
  count |140|
    block |න මිගෙ නපි උය්‍යානෙ නපි හංසෙ උදික්‌ඛති|
    block |මූගොව තුණ්‌හිමාසීනො න අත්‌ථමනුසාසති|
  count |141|
    block |සුඛකාමා රහොසීලා වධබන්‌ධා උපාරතා|
    block |කස්‌ස නු අජ්‌ජ ආරාමෙ දහරා වුද්‌ධා ච අච්‌ඡරෙ|
  count |142|
    block |අතික්‌කන්‌තවනථා ධීරා නමො තෙසං මහෙසිනං|
    block |යෙ උස්‌සුකම්‌හි ලොකම්‌හි විහරන්‌ති මනුස්‌සුකා|
  count |143|
    block |තෙ ඡෙත්‌වා මච්‌චුනො ජාලං තතං මායාවිනො දළං|
    block |ඡින්‌නාලයත්‌තා ගච්‌ඡන්‌ති කො තෙසං ගතිමාපයෙ|
  count |144|
    block |කදාහං මිථිලං ඵීතං විභත්‌තං භාගසො මිතං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |145|
    block |කදාහං මිථිලං ඵීතං විසාලං සබ්‌බතොපභං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |146|
    block |කදාහං මිථිලං ඵීතං බහුපාකාරතොරණං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |147|
    block |කදාහං මිථිලං ඵීතං දළ්‌හමට්‌ටාලකොට්‌ඨකං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |148|
    block |කදාහං මිථිලං ඵීතං සුවිභත්‌තං මහාපථං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |149|
    block |කදාහං මිථිලං ඵීතං සුවිභත්‌තන්‌තරාපණං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |150|
    block |කදාහං මිථිලං ඵීතං ගවස්‌සරථපීළිතං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |151|
    block |කදාහං මිථිලං ඵීතං ආරාමවනමාලිනිං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |152|
    block |කදාහං මිථිලං ඵීතං උය්‍යානවනමාලිනිං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |153|
    block |කදාහං මිථිලං ඵීතං පාසාදවනමාලිනිං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |154|
    block |කදාහං මිථිලං ඵීතං තිපුරං රාජබන්‌ධුනිං|
    block |මාපිතං සොමනස්‌සෙන වෙදෙහෙන යසස්‌සිනා|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |155|
    block |කදාහං වෙදෙහෙ ඵීතෙ නිචිතෙ ධම්‌මරක්‌ඛිතෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |156|
    block |කදාහං වෙදෙහෙ ඵීතෙ අජෙය්‍යෙ ධම්‌මරක්‌ඛිතෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |157|
    block |කදාහං අන්‌තෙපුරං රම්‌මං විභත්‌තං භාගසො මිතං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |158|
    block |කදාහං අන්‌තෙපුරං රම්‌මං සුධාමත්‌තිකලෙපනං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |159|
    block |කදාහං අන්‌තෙපුරං රම්‌මං සුචිගන්‌ධං මනොරමං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |160|
    block |කදාහං කූටාගාරෙ ච විභත්‌තෙ භාගසො මිතෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |161|
    block |කදාහං කූටාගාරෙ ච සුධාමත්‌තිකලෙපනෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |162|
    block |කදාහං කූටාගාරෙ ච සුචිගන්‌ධෙ මනොරමෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |163|
    block |කදාහං කූටාගාරෙ ච ලිත්‌තෙ චන්‌දනඵොසිතෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |164|
    block |කදාහං සොණ්‌ණපල්‌ලඞ්‌කෙ ගොනකෙ චිත්‌තසන්‌ථතෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |165|
    block |කදාහං මණිපල්‌ලඞ්‌කෙ ගොනකෙ චිත්‌තසන්‌ථතෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |166|
    block |කදාහං කප්‌පාසකොසෙය්‍යං ඛොමකොටුම්‌බරානි ච|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |167|
    block |කදාහං පොක්‌ඛරණී රම්‌මා චක්‌කවාකපකූජිතා|
    block |මන්‌දාලකෙහි සඤ්‌ඡන්‌නා පදුමුප්‌පලකෙහි ච|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |168|
    block |කදාහං හත්‌ථිගුම්‌බෙ ච සබ්‌බාලඞ්‌කාරභූසිතෙ|
    block |සුවණ්‌ණකච්‌ඡෙ මාතඞ්‌ගෙ හෙමකප්‌පනවාසසෙ|
  count |169|
    block |ආරූළ්‌හෙ ගාමණීයෙහි තොමරඞ්‌කුසපාණිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |170|
    block |කදාහං අස්‌සගුම්‌බෙ ච සබ්‌බාලඞ්‌කාරභූසිතෙ|
    block |ආජානීයෙව ජාතියා සින්‌ධවෙ සීඝවාහනෙ|
  count |171|
    block |ආරූළ්‌හෙ ගාමණීයෙහි ඉල්‌ලියාචාපධාරිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |172|
    block |කදාහං රථසෙනියො සන්‌නද්‌ධෙ උස්‌සිතද්‌ධජෙ|
    block |දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ|
  count |173|
    block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |174|
    block |කදාහං සොවණ්‌ණරථෙ සන්‌නද්‌ධෙ උස්‌සිතද්‌ධජෙ|
    block |දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ|
  count |175|
    block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |176|
    block |කදාහං සජ්‌ඣුරථෙ ච සන්‌නද්‌ධෙ උස්‌සිතද්‌ධජෙ|
    block |දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ|
  count |177|
    block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |178|
    block |කදාහං අස්‌සරථෙ ච සන්‌නද්‌ධෙ උස්‌සිතද්‌ධජෙ|
    block |දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ|
  count |179|
    block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |180|
    block |කදාහං ඔට්‌ඨරථෙ ච සන්‌නද්‌ධෙ උස්‌සිතද්‌ධජෙ|
    block |දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ|
  count |181|
    block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |182|
    block |කදාහං ගොණරථෙ ච සන්‌නද්‌ධෙ උස්‌සිතද්‌ධජෙ|
    block |දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ|
  count |183|
    block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |184|
    block |කදාහං අජරථෙ ච සන්‌නද්‌ධෙ උස්‌සිතද්‌ධජෙ|
    block |දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ|
  count |185|
    block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |186|
    block |කදාහං මෙණ්‌ඩරථෙ ච සන්‌නද්‌ධෙ උස්‌සිතද්‌ධජෙ|
    block |දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ|
  count |187|
    block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |188|
    block |කදාහං මිගරථෙ ච සන්‌නද්‌ධෙ උස්‌සිතද්‌ධජෙ|
    block |දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ|
  count |189|
    block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |190|
    block |කදාහං හත්‌ථාරොහෙ ච සබ්‌බාලඞ්‌කාරභූසිතෙ|
    block |නීලවම්‌මධරෙ සූරෙ තොමරඞ්‌කුසපාණිනෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |191|
    block |කදාහං අස්‌සාරොහෙ ච සබ්‌බාලඞ්‌කාරභූසිතෙ|
    block |නීලවම්‌මධරෙ සූරෙ ඉල්‌ලියාචාපධාරිනෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |192|
    block |කදාහං රථාරොහෙ ච සබ්‌බාලඞ්‌කාරභූසිතෙ|
    block |නීලවම්‌මධරෙ සූරෙ චාපහත්‌ථෙ කලාපිනෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |193|
    block |කදාහං ධනුග්‌ගහෙ ච සබ්‌බාලඞ්‌කාරභූසිතෙ|
    block |නීලවම්‌මධරෙ සූරෙ චාපහත්‌ථෙ කලාපිනෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |194|
    block |කදාහං රාජපුත්‌තෙ ච සබ්‌බාලඞ්‌කාරභූසිතෙ|
    block |චිත්‍රවම්‌මධරෙ සූරෙ කඤ්‌චනාවෙළධාරිනෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |195|
    block |කදාහං අරියගණෙ ච වතවන්‌තෙ අලඞ්‌කතෙ|
    block |හරිචන්‌දනලිත්‌තඞ්‌ගෙ කාසිකුත්‌තමධාරිනෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |196|
    block |කදාහං අමච්‌චගණෙ ච සබ්‌බාලඞ්‌කාරභූසිතෙ|
    block |පීතවම්‌මධරෙ සූරෙ පුරතො ගච්‌ඡමාලිනෙ|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |197|
    block |කදාහං සත්‌තසතා භරියා සබ්‌බාලඞ්‌කාරභූසිතා|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |198|
    block |කදාහං සත්‌තසතා භරියා සුසඤ්‌ඤා තනුමජ්‌ඣිමා|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |199|
    block |කදාහං සත්‌තසතා භරියා අස්‌සවා පියභාණිනී|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |200|
    block |කදාහං සතපලං කංසං සොවණ්‌ණං සතරාජිකං|
    block |පහාය පබ්‌බජිස්‌සාමි තං කුදාස්‌සු භවිස්‌සති|
  count |201|
    block |කදාස්‌සු මං හත්‌ථිගුම්‌බා සබ්‌බාලඞ්‌කාරභූසිතා|
    block |සුවණ්‌ණකච්‌ඡා මාතඞ්‌ගා හෙමකප්‌පනවාසසා|
  count |202|
    block |ආරූළ්‌හා ගාමණීයෙහි තොමරඞ්‌කුසපාණිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |203|
    block |කදාස්‌සු මං අස්‌සගුම්‌බා සබ්‌බාලඞ්‌කාරභූසිතා|
    block |ආජානීයාව ජාතියා සින්‌ධවා සීඝවාහනා|
  count |204|
    block |ආරූළ්‌හා ගාමණීයෙහි ඉල්‌ලියාචාපධාරිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |205|
    block |කදාස්‌සු මං රථසෙනී සන්‌නද්‌ධා උස්‌සිතද්‌ධජා|
    block |දීපා අථොපි වෙය්‍යග්‌ඝා සබ්‌බාලඞ්‌කාරභූසිතා|
  count |206|
    block |ආරූළ්‌හා ගාමණීයෙහි චාපහත්‌ථෙහි වම්‌මිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |207|
    block |කදාස්‌සු මං සොණ්‌ණරථා සන්‌නද්‌ධා උස්‌සිතද්‌ධජා|
    block |දීපා අථොපි වෙය්‍යග්‌ඝා සබ්‌බාලඞ්‌කාරභූසිතා|
  count |208|
    block |ආරූළ්‌හා ගාමණීයෙහි චාපහත්‌ථෙහි වම්‌මිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |209|
    block |කදාස්‌සු මං සජ්‌ඣුරථා සන්‌නද්‌ධා උස්‌සිතද්‌ධජා|
    block |දීපා අථොපි වෙය්‍යග්‌ඝා සබ්‌බාලඞ්‌කාරභූසිතා|
  count |210|
    block |ආරූළ්‌හා ගාමණීයෙහි චාපහත්‌ථෙහි වම්‌මිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |211|
    block |කදාස්‌සු මං අස්‌සරථා සන්‌නද්‌ධා උස්‌සිතද්‌ධජා|
    block |දීපා අථොපි වෙය්‍යග්‌ඝා සබ්‌බාලඞ්‌කාරභූසිතා|
  count |212|
    block |ආරූළ්‌හා ගාමණීයෙහි චාපහත්‌ථෙහි වම්‌මිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |213|
    block |කදාස්‌සු මං ඔට්‌ඨරථා සන්‌නද්‌ධා උස්‌සිතද්‌ධජා|
    block |දීපා අථොපි වෙය්‍යග්‌ඝා සබ්‌බාලඞ්‌කාරභූසිතා|
  count |214|
    block |ආරූළ්‌හා ගාමණීයෙහි චාපහත්‌ථෙහි වම්‌මිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |215|
    block |කදාස්‌සු මං ගොණරථා සන්‌නද්‌ධා උස්‌සිතද්‌ධජා|
    block |දීපා අථොපි වෙය්‍යග්‌ඝා සබ්‌බාලඞ්‌කාරභූසිතා|
  count |216|
    block |ආරූළ්‌හා ගාමණීයෙහි චාපහත්‌ථෙහි වම්‌මිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |217|
    block |කදාස්‌සු මං අජරථා සන්‌නද්‌ධා උස්‌සිතද්‌ධජා|
    block |දීපා අථොපි වෙය්‍යග්‌ඝා සබ්‌බාලඞ්‌කාරභූසිතා|
  count |218|
    block |ආරූළ්‌හා ගාමණීයෙහි චාපහත්‌ථෙහි වම්‌මිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |219|
    block |කදාස්‌සු මං මෙණ්‌ඩරථා සන්‌නද්‌ධා උස්‌සිතද්‌ධජා|
    block |දීපා අථොපි වෙය්‍යග්‌ඝා සබ්‌බාලඞ්‌කාරභූසිතා|
  count |220|
    block |ආරූළ්‌හා ගාමණීයෙහි චාපහත්‌ථෙහි වම්‌මිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |221|
    block |කදාස්‌සු මං මිගරථා සන්‌නද්‌ධා උස්‌සිතද්‌ධජා|
    block |දීපා අථොපි වෙය්‍යග්‌ඝා සබ්‌බාලඞ්‌කාරභූසිතා|
  count |222|
    block |ආරූළ්‌හා ගාමණීයෙහි චාපහත්‌ථෙහි වම්‌මිභි|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |223|
    block |කදාස්‌සු මං හත්‌ථාරොහා සබ්‌බාලඞ්‌කාරභූසිතා|
    block |නීලවම්‌මධරා සූරා තොමරඞ්‌කුසපාණිනො|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |224|
    block |කදාස්‌සු මං අස්‌සාරොහා සබ්‌බාලඞ්‌කාරභූසිතා|
    block |නීලවම්‌මධරා සූරා ඉල්‌ලියාචාපධාරිනො|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |225|
    block |කදාස්‌සු මං රථාරොහා සබ්‌බාලඞ්‌කාරභූසිතා|
    block |නීලවම්‌මධරා සූරා චාපහත්‌ථා කලාපිනො|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |226|
    block |කදාස්‌සු මං ධනුග්‌ගහා සබ්‌බාලඞ්‌කාරභූසිතා|
    block |නීලවම්‌මධරා සූරා චාපහත්‌ථා කලාපිනො|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |227|
    block |කදාස්‌සු මං රාජපුත්‌තා සබ්‌බාලඞ්‌කාරභූසිතා|
    block |චිත්‍රවම්‌මධරා සූරා කඤ්‌චනාවෙළධාරිනො|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |228|
    block |කදාස්‌සු මං අරියගණා වතවන්‌තා අලඞ්‌කතා|
    block |හරිචන්‌දනලිත්‌තඞ්‌ගා කාසිකුත්‌තමධාරිනො|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |229|
    block |කදාස්‌සු මං අමච්‌චගණා සබ්‌බාලඞ්‌කාරභූසිතා|
    block |පීතවම්‌මධරා සූරා පුරතො ගච්‌ඡමාලිනො|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |230|
    block |කදාස්‌සු මං සත්‌තසතා භරියා සබ්‌බාලඞ්‌කාරභූසිතා|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |231|
    block |කදාස්‌සු මං සත්‌තසතා භරියා සුසඤ්‌ඤා තනුමජ්‌ඣිමා|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |232|
    block |කදාස්‌සු මං සත්‌තසතා භරියා අස්‌සවා පියභාණිනී|
    block |යන්‌තං මං නානුයිස්‌සන්‌ති තං කුදාස්‌සු භවිස්‌සති|
  count |233|
    block |කදාහං පත්‌තං ගහෙත්‌වාන මුණ්‌ඩො සඞ්‌ඝාටිපාරුතො|
    block |පිණ්‌ඩිකාය චරිස්‌සාමි තං කුදාස්‌සු භවිස්‌සති|
  count |234|
    block |කදාහං පංසුකූලානං උජ්‌ඣිතානං මහාපථෙ|
    block |සඞ්‌ඝාටිං ධාරයිස්‌සාමි තං කුදාස්‌සු භවිස්‌සති|
  count |235|
    block |කදාහං සත්‌තාහසම්‌මෙඝෙ ඔවට්‌ඨො අල්‌ලචීවරො|
    block |පිණ්‌ඩිකාය චරිස්‌සාමි තං කුදාස්‌සු භවිස්‌සති|
  count |236|
    block |කදාහං සබ්‌බත්‌ථ ගන්‌ත්‌වා රුක්‌ඛා රුක්‌ඛං වනා වනං|
    block |අනපෙක්‌ඛො ගමිස්‌සාමි තං කුදාස්‌සු භවිස්‌සති|
  count |237|
    block |කදාහං ගිරිදුග්‌ගෙසු පහීනභයභෙරවො|
    block |අදුතියො ගමිස්‌සාමි තං කුදාස්‌සු භවිස්‌සති|
  count |238|
    block |කදාහං වීණං වරුජ්‌ජකො සත්‌තතන්‌තිං මනොරමං|
    block |චිත්‌තං උජුං කරිස්‌සාමි තං කුදාස්‌සු භවිස්‌සති|
  count |239|
    block |කදාහං රථකාරොව පරිකන්‌තං උපාහනං|
    block |කාමසඤ්‌ඤොජනෙ ඡෙච්‌ඡං යෙ දිබ්‌බෙ යෙ ච මානුසෙ|
  count |240|
    block |තා ච සත්‌තසතා භරියා සබ්‌බාලඞ්‌කාරභූසිතා|
    block |බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි|
  count |241|
    block |තා ච සත්‌තසතා භරියා සුසඤ්‌ඤා තනුමජ්‌ඣිමා|
    block |බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි|
  count |242|
    block |තා ච සත්‌තසතා භරියා අස්‌සවා පියභාණිනී|
    block |බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි|
  count |243|
    block |තා ච සත්‌තසතා භරියා සබ්‌බාලඞ්‌කාරභූසිතා|
    block |හිත්‌වා සම්‌පද්‌දවී රාජා පබ්‌බජ්‌ජාය පුරක්‌ඛතො|
  count |244|
    block |තා ච සත්‌තසතා භරියා සුසඤ්‌ඤා තනුමජ්‌ඣිමා|
    block |හිත්‌වා සම්‌පද්‌දවී රාජා පබ්‌බජ්‌ජාය පුරක්‌ඛතො|
  count |245|
    block |තා ච සත්‌තසතා භරියා අස්‌සවා පියභාණිනී|
    block |හිත්‌වා සම්‌පද්‌දවී රාජා පබ්‌බජ්‌ජාය පුරක්‌ඛතො|
  count |246|
    block |හිත්‌වා සතපලං කංසං සොවණ්‌ණං සතරාජිකං|
    block |අග්‌ගහී මත්‌තිකං පත්‌තං තං දුතියාභිසෙචනං|
  count |247|
    block |භෙස්‌මා අග්‌ගිසමා ජාලා කොසා ඩය්‌හන්‌ති භාගසො|
    block |රජතං ජාතරූපඤ්‌ච මුත්‌තා වෙළුරියා බහූ|
  count |248|
    block |මණයො සඞ්‌ඛමුත්‌තා ච වත්‌ථිකං හරිචන්‌දනං|
    block |අජිනං දණ්‌ඩභණ්‌ඩඤ්‌ච ලොහං කාළායසං බහූ|
    block |එහි රාජ නිවත්‌තස්‌සු මා තෙතං විනසා ධනං|
  count |249|
    block |සුසුඛං වත ජීවාම යෙසං නො නත්‌ථි කිඤ්‌චනං|
    block |මිථිලාය දය්‌හමානාය න මෙ කිඤ්‌චි අදය්‌හථ|
  count |250|
    block |අටවියො සමුප්‌පන්‌නා රට්‌ඨං විද්‌ධංසයන්‌ති තං|
    block |එහි රාජ නිවත්‌තස්‌සු මා රට්‌ඨං විනසා ඉදං|
  count |251|
    block |සුසුඛං වත ජීවාම යෙසං නො නත්‌ථි කිඤ්‌චනං|
    block |රට්‌ඨෙ විලුම්‌පමානම්‌හි න මෙ කිඤ්‌චි අහීරථ|
  count |252|
    block |සුසුඛං වත ජීවාම යෙසං නො නත්‌ථි කිඤ්‌චනං|
    block |පීතිභක්‌ඛා භවිස්‌සාම දෙවා ආභස්‌සරා යථා|
  count |253|
    block |කිම්‌හෙසො මහතො ඝොසො කා නු ගාමෙව කීළියා|
    block |සමණ තෙව පුච්‌ඡාම කත්‌ථෙසො අභිසටො ජනො|
  count |254|
    block |මමං ඔහාය ගච්‌ඡන්‌තං එත්‌ථෙසො අභිසටො ජනො|
    block |සීමාතික්‌කමනං යන්‌තං මුනිමොනස්‌ස පත්‌තියා|
    block |මිස්‌සං නන්‌දීහි ගච්‌ඡන්‌තං කිං ජානමනුපුච්‌ඡසි|
  count |255|
    block |මාස්‌සු තිණ්‌ණො අමඤ්‌ඤිත්‌ථ සරීරං ධාරයං ඉමං|
    block |අතීරණෙය්‍ය යමිදං බහූ හි පරිපන්‌ථයො|
  count |256|
    block |කො නු මෙ පරිපන්‌ථස්‌ස මමං එවංවිහාරිනො|
    block |යො නෙව දිට්‌ඨෙ නාදිට්‌ඨෙ කාමානමභිපත්‌ථයෙ|
  count |257|
    block |නිද්‌දා තන්‌දී විජම්‌භිතා අරතී භත්‌තසම්‌මදො|
    block |ආවසන්‌ති සරීරට්‌ඨා බහූ හි පරිපන්‌ථයො|
  count |258|
    block |කල්‍යාණං වත මං භවං බ්‍රාහ්‌මණ මනුසාසති|
    block |බ්‍රාහ්‌මණ තෙව පුච්‌ඡාමි කො නු ත්‌වමසි මාරිස|
  count |259|
    block |නාරදො ඉති මෙ නාමං කස්‌සපො ඉති මං විදූ|
    block |භොතො සකාසමාගච්‌ඡිං සාධු සබ්‌භි සමාගමො|
  count |260|
    block |තස්‌ස තෙ සබ්‌බො ආනන්‌දො විහාරො උපවත්‌තතු|
    block |යං ඌනං තං පරිපූරෙහි ඛන්‌තියා උපසමෙන ච|
  count |261|
    block |පසාරය සන්‌නතඤ්‌ච උන්‌නතඤ්‌ච පසාරය|
    block |කම්‌මං විජ්‌ජඤ්‌ච ධම්‌මඤ්‌ච සක්‌කත්‌වාන පරිබ්‌බජ|
  count |262|
    block |බහූ හත්‌ථී ච අස්‌සෙ ච නගරෙ ජනපදානි ච|
    block |හිත්‌වා ජනක පබ්‌බජිතො කපාලෙ රතිමජ්‌ඣගා|
  count |263|
    block |කච්‌චි නු තෙ ජානපදා මිත්‌තාමච්‌චා ච ඤාතකා|
    block |දුබ්‌භිමකංසු ජනක කස්‌මා තෙ තං අරුච්‌චථ|
  count |264|
    block |න මිගාජින ජාතුච්‌ඡෙ අහං කඤ්‌චි කුදාචනං|
    block |අධම්‌මෙන ජිනෙ ඤාතිං න චාපි ඤාතයො මමං|
  count |265|
    block |දිස්‌වාන ලොකවත්‌තන්‌තං ඛජ්‌ජන්‌තං කද්‌දමීකතං|
    block |හඤ්‌ඤරෙ බජ්‌ඣරෙ චෙත්‌ථ යත්‌ථ සන්‌නො පුථුජ්‌ජනො|
    block |එතාහං උපමං කත්‌වා භික්‌ඛකොස්‌මි මිගාජින|
  count |266|
    block |කො නු තෙ භගවා සත්‌ථා කස්‌සෙතං වචනං සුචි|
    block |න හි කප්‌පං වා විජ්‌ජං වා පච්‌චක්‌ඛාය රථෙසභ|
    block |සමණං ආහු වත්‌තන්‌තං යථා දුක්‌ඛස්‌සතික්‌කමො|
  count |267|
    block |න මිගාජින ජාතුච්‌ඡෙ අහං කඤ්‌චි කුදාචනං|
    block |සමණං බ්‍රාහ්‌මණං වාපි සක්‌කත්‌වා අනුපාවිසිං|
  count |268|
    block |මහතා චානුභාවෙන ගච්‌ඡන්‌තො සිරියා ජලං|
    block |ගීයමානෙසු ගීතෙසු වජ්‌ජමානෙසු වග්‌ගුසු|
  count |269|
    block |තූරියතාළසඞ්‌ඝුට්‌ඨෙ සම්‌මතාලසමාහිතෙ|
    block |ස මිගාජින මද්‌දක්‌ඛිං ඵලිං අම්‌බං තිරොච්‌ඡදං|
    block |හඤ්‌ඤමානං මනුස්‌සෙහි ඵලකාමෙහි ජන්‌තුභි|
  count |270|
    block |සො ඛොහං තං සිරිං හිත්‌වා ඔරොහිත්‌වා මිගාජින|
    block |මූලං අම්‌බස්‌සුපාගච්‌ඡිං ඵලිනො නිප්‌ඵලස්‌ස ච|
  count |271|
    block |ඵලිං අම්‌බං හතං දිස්‌වා විද්‌ධංස්‌තං විනළීකතං|
    block |අථෙකං ඉතරං අම්‌බං නීලොභාසං මනොරමං|
  count |272|
    block |එවමෙව නූනම්‌හෙපි ඉස්‌සරෙ බහුකණ්‌ටකෙ|
    block |අමිත්‌තා නො වධිස්‌සන්‌ති යථා අම්‌බො ඵලී හතො|
  count |273|
    block |අජිනම්‌හි හඤ්‌ඤතෙ දීපි නාගො දන්‌තෙහි හඤ්‌ඤතෙ|
    block |ධනම්‌හි ධනිනො හන්‌ති අනිකෙතමසන්‌ථවං|
    block |ඵලී අම්‌බො අඵලො ච තෙ සත්‌ථාරො උභො මම|
  count |274|
    block |සබ්‌බො ජනො පබ්‍යාධිතො රාජා පබ්‌බජිතො ඉති|
    block |හත්‌ථාරොහා අනීකට්‌ඨා රථිකා පත්‌තිකාරකා|
  count |275|
    block |අස්‌සාසයිත්‌වා ජනතං ඨපයිත්‌වා පටිච්‌ඡදං|
    block |පුත්‌තං රජ්‌ජෙ ඨපෙත්‌වාන අථ පච්‌ඡා පබ්‌බජිස්‌සසි|
  count |276|
    block |චත්‌තා මයා ජානපදා මිත්‌තාමච්‌චා ච ඤාතකා|
    block |සන්‌ති පුත්‌තා විදෙහානං දීඝාවු රට්‌ඨවඩ්‌ඪනො|
    block |තෙ රජ්‌ජං කාරයිස්‌සන්‌ති මිථිලායං පජාපති|
  count |277|
    block |එහි තං අනුසික්‌ඛාමි යං වාක්‍යං මම රුච්‌චති|
    block |රජ්‌ජං තුවං කාරයසි පාපං දුච්‌චරිතං බහුං|
    block |කායෙන වාචා මනසා යෙන ගච්‌ඡසි දුග්‌ගතිං|
  count |278|
    block |පරදින්‌නකෙන පරනිට්‌ඨිතෙන පිණ්‌ඩෙන යාපෙහි ස ධීරධම්‌මො|
  count |279|
    block |යොපි චතුත්‌ථෙ භත්‌තකාලෙ න භුඤ්‌ජෙ අජුට්‌ඨමාරීව ඛුදාය මිය්‍යෙ|
    block |න ත්‌වෙව පිණ්‌ඩං ලුළිතං අනරියං කුලපුත්‌තරූපො සප්‌පුරිසො න සෙවෙ|
    block |තයිදං න සාධු තයිදං න සුට්‌ඨු සුනඛුච්‌ඡිට්‌ඨකං ජනක භුඤ්‌ජසෙ තුවං|
  count |280|
    block |න චාපි මෙ සීවලි සො අභක්‌ඛො යං හොති චත්‌තං ගිහිනො සුනස්‌ස වා|
    block |යෙ කෙචි භොගා ඉධ ධම්‌මලද්‌ධා සබ්‌බො සො භක්‌ඛො අනවයොති වුත්‌තො|
  count |281|
    block |කුමාරිකෙ උපසෙනියෙ නිච්‌චං නිග්‌ගළමණ්‌ඩිතෙ|
    block |කස්‌මා තෙ එකො භුජො ජනති එකො තෙ න ජනතී භුජො|
  count |282|
    block |ඉමස්‌මිං මෙ සමණ හත්‌ථෙ පටිමුක්‌කා දුනීවරා|
    block |සඞ්‌ඝාතා ජායතෙ සද්‌දො දුතියස්‌සෙව සා ගති|
  count |283|
    block |ඉමස්‌මිං මෙ සමණ හත්‌ථෙ පටිමුක්‌කො එකනීවරො|
    block |සො අදුතියො න ජනති මුනිභූතොව තිට්‌ඨති|
  count |284|
    block |විවාදප්‌පත්‌තො දුතියො කෙනෙකො විවදිස්‌සති|
    block |තස්‌ස තෙ සග්‌ගකාමස්‌ස එකත්‌තමුපරොචතං|
  count |285|
    block |සුණාසි සීවලි කථා කුමාරියා පවෙදිතා|
    block |පෙසියා මං ගරහිත්‌ථො දුතියස්‌සෙව සා ගති|
  count |286|
    block |අයං ද්‌වෙධාපථො භද්‌දෙ අනුචිණ්‌ණො පථාවිහි|
    block |තෙසං ත්‌වං එකං ගණ්‌හාහි අහමෙකං පුනාපරං|
  count |287|
    block |මාවච මං ත්‌වං පති මෙති නාහං භරියාති වා පුන|
    block |ඉමමෙව කථයන්‌තා ථූණං නගරුපාගමුං|
  count |288|
    block |කොට්‌ඨකෙ උසුකාරස්‌ස භත්‌තකාලෙ උපට්‌ඨිතෙ|
    block |තත්‍රා ච සො උසුකාරො එකං දණ්‌ඩං උජුං කතං|
    block |එකඤ්‌ච චක්‌ඛුං නිග්‌ගය්‌හ ජිම්‌හමෙකෙන පෙක්‌ඛති|
  count |289|
    block |එවං නො සාධු පස්‌සසි උසුකාර සුණොහි මෙ|
    block |යදෙකං චක්‌ඛුං නිග්‌ගය්‌හ ජිම්‌හමෙකෙන පෙක්‌ඛසි|
  count |290|
    block |ද්‌වීහි සමණ චක්‌ඛූහි විසාලං විය ඛායති|
    block |අසම්‌පත්‌වා පරමං ලිඞ්‌ගං නුජුභාවාය කප්‌පති|
  count |291|
    block |එකඤ්‌ච චක්‌ඛුං නිග්‌ගය්‌හ ජිම්‌හමෙකෙන පෙක්‌ඛතො|
    block |සම්‌පත්‌වා පරමං ලිඞ්‌ගං උජුභාවාය කප්‌පති|
  count |292|
    block |විවාදප්‌පත්‌තො දුතියො කෙනෙකො විවදිස්‌සති|
    block |තස්‌ස තෙ සග්‌ගකාමස්‌ස එකත්‌තමුපරොචතං|
  count |293|
    block |සුණාසි සීවලි කථා උසුකාරෙන වෙදිතා|
    block |පෙසියා මං ගරහිත්‌ථො දුතියස්‌සෙව සා ගති|
  count |294|
    block |අයං ද්‌වෙධාපථො භද්‌දෙ අනුචිණ්‌ණො පථාවිහි|
    block |තෙසං ත්‌වං එකං ගණ්‌හාහි අහමෙකං පුනාපරං|
  count |295|
    block |මාවච මං ත්‌වං පති මෙති නාහං භරියාති වා පුන|
    block |මුඤ්‌ජාවෙසිකා පවාළ්‌හා එකා විහර සීවලීති|
  stand |මහාජනකජාතකං දුතියං|
  count |  |
  block |සුවණ්‌ණසාමජාතකං|
  count |296|
    block |කො නු මං උසුනා විජ්‌ඣි පමත්‌තං උදහාරකං|
    block |ඛත්‌තියො බ්‍රාහ්‌මණො වෙස්‌සො කො මං විද්‌ධා නිලීයසි|
  count |297|
    block |න මෙ මංසානි ඛජ්‌ජානි චම්‌මෙනත්‌ථො න විජ්‌ජති|
    block |අථ කෙන නු වණ්‌ණෙන විද්‌ධෙය්‍යං මං අමඤ්‌ඤථ|
  count |298|
    block |කො වා ත්‌වං කස්‌ස වා පුත්‌තො කථං ජානෙමු තං මයං|
    block |පුට්‌ඨො මෙ සම්‌ම අක්‌ඛාහි කිං මං විද්‌ධා නිලීයසි|
  count |299|
    block |රාජාහමස්‌මි කාසීනං පීළියක්‌ඛොති මං විදූ|
    block |ලොභා රට්‌ඨං පහිත්‌වාන මිගමෙසං චරාමහං|
  count |300|
    block |ඉස්‌සත්‌ථෙ චස්‌මි කුසලො දළ්‌හධම්‌මොති විස්‌සුතො|
    block |නාගොපි මෙ න මුච්‌චෙය්‍ය ආගතො උසුපාතනං|
  count |301|
    block |කො වා ත්‌වං කස්‌ස වා පුත්‌තො කථං ජානෙමු තං මයං|
    block |පිතුනො අත්‌තනො චාපි නාමගොත්‌තං පවෙදය|
  count |302|
    block |නෙසාදපුත්‌තො භද්‌දන්‌තෙ සාමො ඉති මං ඤාතයො|
    block |ආමන්‌තයිංසු ජීවන්‌තං ස්‌වජ්‌ජෙවාහං ගතො සයෙ|
  count |303|
    block |විද්‌ධොස්‌මි පුථුසල්‌ලෙන සවිසෙන යථා මිගො|
    block |සකම්‌හි ලොහිතෙ රාජ පස්‌ස සෙමි පරිප්‌ලුතො|
  count |304|
    block |පටිවාමගතං සල්‌ලං පස්‌ස ධිම්‌හාමි ලොහිතං|
    block |ආතුරො ත්‍යානුපුච්‌ඡාමි කිං මං විද්‌ධා නිලීයසි|
  count |305|
    block |අජිනම්‌හි හඤ්‌ඤතෙ දීපි නාගො දන්‌තෙහි හඤ්‌ඤතෙ|
    block |අථ කෙන නු වණ්‌ණෙන විද්‌ධෙය්‍යං මං අමඤ්‌ඤථ|
  count |306|
    block |මිගො උපට්‌ඨිතො ආසි ආගතො උසුපාතනං|
    block |තං දිස්‌වා උබ්‌බිජී සාම තෙන කොධො මමාවිසි|
  count |307|
    block |යතො සරාමි අත්‌තානං යතො පත්‌තොස්‌මි විඤ්‌ඤුතං|
    block |න මං මිගා උත්‌තසන්‌ති අරඤ්‌ඤෙ සාපදානිපි|
  count |308|
    block |යතො නිධිං පරිහරිං යතො පත්‌තොස්‌මි යොබ්‌බනං|
    block |න මං මිගා උත්‌තසන්‌ති අරඤ්‌ඤෙ සාපදානිපි|
  count |309|
    block |භීරූ කිම්‌පුරිසා රාජ පබ්‌බතෙ ගන්‌ධමාදනෙ|
    block |සම්‌මොදමානා ගච්‌ඡාම පබ්‌බතානි වනානි ච|
  count |310|
    block |න මං මිගා උත්‌තසන්‌ති අරඤ්‌ඤෙ සාපදානිපි|
    block |අථ කෙන නු වණ්‌ණෙන උත්‍රාසන්‌ති මිගා මමං|
  count |311|
    block |න තං තස මිගො සාම කිං තාහං අලිකං භණෙ|
    block |කොධලොභාභිභූතාහං උසුං තෙ තං අවස්‌සජිං|
  count |312|
    block |කුතො නු සාම ආගම්‌ම කස්‌ස වා පහිතො තුවං|
    block |උදහාරො නදිං ගච්‌ඡ ආගතො මිගසම්‌මතං|
  count |313|
    block |අන්‌ධා මාතාපිතා මය්‌හං තෙ භරාමි බ්‍රහාවනෙ|
    block |තෙසාහං උදකාහාරො ආගතො මිගසම්‌මතං|
  count |314|
    block |අත්‌ථි නෙසං උසාමත්‌තං අථ සාහස්‌ස ජීවිතං|
    block |උදකස්‌ස අලාභෙන මඤ්‌ඤෙ අන්‌ධා මරිස්‌සරෙ|
  count |315|
    block |න මෙ ඉදං තථා දුක්‌ඛං ලබ්‌භා හි පුමුනා ඉදං|
    block |යඤ්‌ච අම්‌මං න පස්‌සාමි තං මෙ දුක්‌ඛතරං ඉතො|
  count |316|
    block |න මෙ ඉදං තථා දුක්‌ඛං ලබ්‌භා හි පුමුනා ඉදං|
    block |යඤ්‌ච තාතං න පස්‌සාමි තං මෙ දුක්‌ඛතරං ඉතො|
  count |317|
    block |සා නූන කපණා අම්‌මා චිරරත්‌තාය රුච්‌ඡති|
    block |අඩ්‌ඪරත්‌තෙව රත්‌තෙ වා නදීව අවසුච්‌ඡති|
  count |318|
    block |සො නූන කපණො තාතො චිරරත්‌තාය රුච්‌ඡති|
    block |අඩ්‌ඪරත්‌තෙව රත්‌තෙ වා නදීව අවසුච්‌ඡති|
  count |319|
    block |උට්‌ඨානපාදචරියාය පාදසම්‌බාහනස්‌ස ච|
    block |සාම තාත විලපන්‌තා හිණ්‌ඩිස්‌සන්‌ති බ්‍රහාවනෙ|
  count |320|
    block |ඉදම්‌පි දුතියං සල්‌ලං කම්‌පෙති හදයං මමං|
    block |යඤ්‌ච අන්‌ධෙ න පස්‌සාමි මඤ්‌ඤෙ හිස්‌සාමි ජීවිතං|
  count |321|
    block |මා බාළ්‌හං පරිදෙවෙසි සාම කල්‍යාණදස්‌සන|
    block |අහං කම්‌මකරො හුත්‌වා භරිස්‌සං තෙ බ්‍රහාවනෙ|
  count |322|
    block |ඉස්‌සත්‌ථෙ චස්‌මි කුසලො දළ්‌හධම්‌මොති විස්‌සුතො|
    block |අහං කම්‌මකරො හුත්‌වා භරිස්‌සං තෙ බ්‍රහාවනෙ|
  count |323|
    block |මිගානං විඝාසමන්‌වෙසං වනමූලඵලානි ච|
    block |අහං කම්‌මකරො හුත්‌වා භරිස්‌සං තෙ බ්‍රහාවනෙ|
  count |324|
    block |කතමං තං වනං සාම යත්‌ථ මාතාපිතා තව|
    block |අහං තෙ තථා භරිස්‌සං යථා තෙ අභරී තුවං|
  count |325|
    block |අයං එකපදී රාජ යොයං උස්‌සීසකෙ මම|
    block |ඉතො ගන්‌ත්‌වා අඩ්‌ඪකොසං තත්‌ථ නෙසං අගාරකං|
    block |යත්‌ථ මාතාපිතා මය්‌හං තෙ භරස්‌සු ඉතො ගතො|
  count |326|
    block |නමො තෙ කාසිරාජත්‌ථු නමො තෙ කාසිවඩ්‌ඪන|
    block |අන්‌ධා මාතාපිතා මය්‌හං තෙ භරස්‌සු බ්‍රහාවනෙ|
  count |327|
    block |අඤ්‌ජලිං තෙ පග්‌ගණ්‌හාමි කාසිරාජ නමත්‌ථු තෙ|
    block |මාතරං පිතරං මය්‌හං වුත්‌තො වජ්‌ජාසි වන්‌දනං|
  count |328|
    block |ඉදං වත්‌වාන සො සාමො යුවා කල්‍යාණදස්‌සනො|
    block |මුච්‌ඡිතො විසවෙගෙන විසඤ්‌ඤී සමපජ්‌ජථ|
  count |329|
    block |ස රාජා පරිදෙවෙසි බහුං කාරුඤ්‌ඤසඤ්‌හිතං|
    block |අජරාමරොහං ආසිං අජ්‌ජෙතං ඤාමි නො පුරෙ|
    block |සාමං කාලඞ්‌කතං දිස්‌වා නත්‌ථි මච්‌චුස්‌ස නාගමො|
  count |330|
    block |යස්‌සු මං පටිමන්‌තෙති සවිසෙන සමප්‌පිතො|
    block |ස්‌වජ්‌ජෙවං ගතෙ කාලෙ න කිඤ්‌චි මභිභාසති|
  count |331|
    block |නිරයං නූන ගච්‌ඡාමි එත්‌ථ මෙ නත්‌ථි සංසයො|
    block |තදා හි පකතං පාපං චිරරත්‌තාය කිබ්‌බිසං|
  count |332|
    block |භවන්‌ති තස්‌ස වත්‌තාරො ගාමෙ කිබ්‌බිසකාරකො|
    block |අරඤ්‌ඤෙ නිම්‌මනුස්‌සම්‌හි කො මං වත්‌තුමරහති|
  count |333|
    block |සාරයන්‌ති හි කම්‌මානි ගාමෙ සංගච්‌ඡ මාණවා|
    block |අරඤ්‌ඤෙ නිම්‌මනුස්‌සම්‌හි කො නු මං සාරයිස්‌සති|
  count |334|
    block |සා දෙවතා අන්‌තරහිතා පබ්‌බතෙ ගන්‌ධමාදනෙ|
    block |රඤ්‌ඤොව අනුකම්‌පාය ඉමා ගාථා අභාසථ|
  count |335|
    block |ආගුං කිර මහාරාජ අකරි කම්‌ම දුක්‌කටං|
    block |අදූසකා පිතාපුත්‌තා තයො එකූසුනා හතා|
  count |336|
    block |එහි තං අනුසික්‌ඛාමි යථා තෙ සුගතී සියා|
    block |ධම්‌මෙනන්‌ධෙ වනෙ පොස මඤ්‌ඤෙහං සුගතී තයා|
  count |337|
    block |ස රාජා පරිදෙවිත්‌වා බහුං කාරුඤ්‌ඤසඤ්‌හිතං|
    block |උදකකුම්‌භමාදාය පක්‌කාමි දක්‌ඛිණාමුඛො|
  count |338|
    block |කස්‌ස නු එසො පදසද්‌දො මනුස්‌සස්‌සෙව ආගතො|
    block |නෙසො සාමස්‌ස නිග්‌ඝොසො කො නු ත්‌වමසි මාරිස|
  count |339|
    block |සන්‌තඤ්‌හි සාමො වජති සන්‌තං පාදානි නෙයති|
    block |නෙසො සාමස්‌ස නිග්‌ඝොසො කො නු ත්‌වමසි මාරිස|
  count |340|
    block |රාජාහමස්‌මි කාසීනං පීළියක්‌ඛොති මං විදූ|
    block |ලොභා රට්‌ඨං පහිත්‌වාන මිගමෙසං චරාමහං|
  count |341|
    block |ඉස්‌සත්‌ථෙ චස්‌මි කුසලො දළ්‌හධම්‌මොති විස්‌සුතො|
    block |නාගොපි මෙ න මුච්‌චෙය්‍ය ආගතො උසුපාතනං|
  count |342|
    block |ස්‌වාගතං තෙ මහාරාජ අථො තෙ අදුරාගතං|
    block |ඉස්‌සරොසි අනුප්‌පත්‌තො යං ඉධත්‌ථි පවෙදය|
  count |343|
    block |තින්‌දුකානි පියාලානි මධුකෙ කාසුමාරියො|
    block |ඵලානි ඛුද්‌දකප්‌පානි භුඤ්‌ජ රාජ වරං වරං|
  count |344|
    block |ඉදම්‌පි පානීයං සීතං ආභතං ගිරිගබ්‌භරා|
    block |තතො පිව මහාරාජ සචෙ ත්‌වං අභිකඞ්‌ඛසි|
  count |345|
    block |නාලං අන්‌ධා වනෙ දට්‌ඨුං කො නු වො ඵලමාහරි|
    block |අනන්‌ධස්‌සෙවයං සම්‌මා නිවාපො මය්‌හ ඛායති|
  count |346|
    block |දහරො යුවා නාතිබ්‍රහා සාමො කල්‍යාණදස්‌සනො|
    block |දීඝස්‌ස කෙසා අසිතා අථො සූනග්‌ග වෙල්‌ලිතා|
  count |347|
    block |සො හවෙ ඵලමාහරිත්‌වා ඉතො ආදාය කමණ්‌ඩලුං|
    block |නදිං ගතො උදහාරො මඤ්‌ඤෙ න දූරමාගතො|
  count |348|
    block |අහං තං අවධිං සාමං යො තුය්‌හං පරිචාරකො|
    block |යං කුමාරං පවෙදෙථ සාමං කල්‍යාණදස්‌සනං|
  count |349|
    block |දීඝස්‌ස කෙසා අසිතා අථො සූනග්‌ගවෙල්‌ලිතා|
    block |තෙසු ලොහිතලිත්‌තෙසු සෙති සාමො මයා හතො|
  count |350|
    block |කෙන දුකූලමන්‌තෙසි හතො සාමොති වාදිනා|
    block |හතො සාමොති සුත්‌වාන හදයං මෙ පවෙධති|
  count |351|
    block |අස්‌සත්‌ථස්‌සෙව තරුණං පවාළං මාලුතෙරිතං|
    block |හතො සාමොති සුත්‌වාන හදයං මෙ පවෙධති|
  count |352|
    block |පාරිකෙ කාසිරාජායං සො සාමං මිගසම්‌මතෙ|
    block |කොධසා උසුනා විජ්‌ඣි තස්‌ස මා පාපමිච්‌ඡිම්‌හා|
  count |353|
    block |කිච්‌ඡා ලද්‌ධො පියො පුත්‌තො යො අන්‌ධෙ අභරී වනෙ|
    block |තං එකපුත්‌තං ඝාතිම්‌හි කථං චිත්‌තං න කොපයෙ|
  count |354|
    block |කිච්‌ඡා ලද්‌ධො පියො පුත්‌තො යො අන්‌ධෙ අභරී වනෙ|
    block |තං එකපුත්‌තං ඝාතිම්‌හි අක්‌කොධං ආහු පණ්‌ඩිතා|
  count |355|
    block |මා බාළ්‌හං පරිදෙවෙථ හතො සාමොති වාදිනා|
    block |අහං කම්‌මකරො හුත්‌වා භරිස්‌සාමි බ්‍රහාවනෙ|
  count |356|
    block |ඉස්‌සත්‌ථෙ චස්‌මි කුසලො දළ්‌හධම්‌මොති විස්‌සුතො|
    block |අහං කම්‌මකරො හුත්‌වා භරිස්‌සාමි බ්‍රහාවනෙ|
  count |357|
    block |මිගානං විඝාසමන්‌වෙසං වනමූලඵලානි ච|
    block |අහං කම්‌මකරො හුත්‌වා භරිස්‌සාමි බ්‍රහාවනෙ|
  count |358|
    block |නෙස ධම්‌මො මහාරාජ නෙතං අම්‌හෙසු කප්‌පති|
    block |රාජා ත්‌වමසි අම්‌හාකං පාදෙ වන්‌දාම තෙ මයං|
  count |359|
    block |ධම්‌මං නෙසාද භණථ කතා අපචිතී තයා|
    block |පිතා ත්‌වමසි අම්‌හාකං මාතා ත්‌වමසි පාරිකෙ|
  count |360|
    block |නමො තෙ කාසිරාජත්‌ථු නමො තෙ කාසිවඩ්‌ඪන|
    block |අඤ්‌ජලිං තෙ පග්‌ගණ්‌හාම යාව සාමානුපාපය|
  count |361|
    block |තස්‌ස පාදෙ සමජ්‌ජන්‌තා මුඛඤ්‌ච භුජදස්‌සනං|
    block |සංසුම්‌භමානා අත්‌තානං කාලමාගමයාමසෙ|
  count |362|
    block |බ්‍රහා වාළමිගාකිණ්‌ණං ආකාසන්‌තංව දිස්‌සති|
    block |යත්‌ථ සාමො හතො සෙති චන්‌දොව පතිතො ඡමා|
  count |363|
    block |බ්‍රහා වාළමිගාකිණ්‌ණං ආකාසන්‌තංව දිස්‌සති|
    block |යත්‌ථ සාමො හතො සෙති සූරියොව පතිතො ඡමා|
  count |364|
    block |බ්‍රහා වාළමිගාකිණ්‌ණං ආකාසන්‌තංව දිස්‌සති|
    block |යත්‌ථ සාමො හතො සෙති පංසුනා පතිකුන්‌තිතො|
  count |365|
    block |බ්‍රහා වාළමිගාකිණ්‌ණං ආකාසන්‌තංව දිස්‌සති|
    block |යත්‌ථ සාමො හතො සෙති ඉධෙව වසථස්‌සමෙ|
  count |366|
    block |යදි තත්‌ථ සහස්‌සානි සතානි නියුතානි ච|
    block |නෙවම්‌හාකං භයං කොචි වනෙ වාළෙසු විජ්‌ජති|
  count |367|
    block |තතො අන්‌ධානමාදාය කාසිරාජා බ්‍රහාවනෙ|
    block |හත්‌ථෙ ගහෙත්‌වා පක්‌කාමි යත්‌ථ සාමො හතො අහු|
  count |368|
    block |දිස්‌වාන පතිතං සාමං පුත්‌තකං පංසුකුන්‌ථිතං|
    block |අපවිද්‌ධං බ්‍රහාරඤ්‌ඤෙ චන්‌දංව පතිතං ඡමා|
  count |369|
    block |දිස්‌වාන පතිතං සාමං පුත්‌තකං පංසුකුන්‌ථිතං|
    block |අපවිද්‌ධං බ්‍රහාරඤ්‌ඤෙ සූරියංව පතිතං ඡමා|
  count |370|
    block |දිස්‌වාන පතිතං සාමං පුත්‌තකං පංසුකුන්‌ථිතං|
    block |අපවිද්‌ධං බ්‍රහාරඤ්‌ඤෙ කලූනං පරිදෙවයුං|
  count |371|
    block |දිස්‌වාන පතිතං සාමං පුත්‌තකං පංසුකුන්‌ථිතං|
    block |බාහා පග්‌ගය්‌හ පක්‌කන්‌දුං අධම්‌මො කිර භො ඉති|
  count |372|
    block |බාළ්‌හං ඛො ත්‌වං පමත්‌තොසි සාම කල්‍යාණදස්‌සන|
    block |යො අජ්‌ජෙවං ගතෙ කාලෙ න කිඤ්‌චි මභිභාසසි|
  count |373|
    block |බාළ්‌හං ඛො ත්‌වං පදිත්‌තොසි සාම කල්‍යාණදස්‌සන|
    block |යො අජ්‌ජෙවං ගතෙ කාලෙ න කිඤ්‌චි මභිභාසසි|
  count |374|
    block |බාළ්‌හං ඛො ත්‌වං පකුද්‌ධොසි සාම කල්‍යාණදස්‌සන|
    block |යො අජ්‌ජෙවං ගතෙ කාලෙ න කිඤ්‌චි මභිභාසසි|
  count |375|
    block |බාළ්‌හං ඛො ත්‌වං පසුත්‌තොසි සාම කල්‍යාණදස්‌සන|
    block |යො අජ්‌ජෙවං ගතෙ කාලෙ න කිඤ්‌චි මභිභාසසි|
  count |376|
    block |බාළ්‌හං ඛො ත්‌වං විමනොසි සාම කල්‍යාණදස්‌සන|
    block |යො අජ්‌ජෙවං ගතෙ කාලෙ න කිඤ්‌චි මභිභාසසි|
  count |377|
    block |ජටං වලිනං පංසුගතං කො දානි සණ්‌ඨපෙස්‌සති|
    block |සාමො අයං කාලඞ්‌කතො අන්‌ධානං පරිචාරකො|
  count |378|
    block |කො මෙ සම්‌මජ්‌ජමාදාය සම්‌මජ්‌ජිස්‌සති අස්‌සමං|
    block |සාමො අයං කාලඞ්‌කතො අන්‌ධානං පරිචාරකො|
  count |379|
    block |කො දානි න්‌හාපයිස්‌සති සීතෙනුණ්‌හොදකෙන ච|
    block |සාමො අයං කාලඞ්‌කතො අන්‌ධානං පරිචාරකො|
  count |380|
    block |කො දානි භොජයිස්‌සති වනමූලඵලානි ච|
    block |සාමො අයං කාලඞ්‌කතො අන්‌ධානං පරිචාරකො|
  count |381|
    block |දිස්‌වාන පතිතං සාමං පුත්‌තකං පංසුකුන්‌ථිතං|
    block |අට්‌ටිතා පුත්‌තසොකෙන මාතා සච්‌චං අභාසථ|
  count |382|
    block |යෙන සච්‌චෙනයං සාමො ධම්‌මචාරී පුරෙ අහු|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |383|
    block |යෙන සච්‌චෙනයං සාමො බ්‍රහ්‌මචාරී පුරෙ අහු|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |384|
    block |යෙන සච්‌චෙනයං සාමො සච්‌චවාදී පුරෙ අහු|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |385|
    block |යෙන සච්‌චෙනයං සාමො මාතාපෙත්‌තිභරො අහු|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |386|
    block |යෙන සච්‌චෙනයං සාමො කුලෙ ජෙට්‌ඨාපචායිකො|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |387|
    block |යෙන සච්‌චෙනයං සාමො පාණා පියතරො මම|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |388|
    block |යං කිඤ්‌චිත්‌ථි කතං පුඤ්‌ඤං මය්‌හඤ්‌චෙව පිතුච්‌ච තෙ|
    block |සබ්‌බෙන තෙන කුසලෙන විසං සාමස්‌ස හඤ්‌ඤතු|
  count |389|
    block |දිස්‌වාන පතිතං සාමං පුත්‌තකං පංසුකුන්‌ථිතං|
    block |අට්‌ටිතො පුත්‌තසොකෙන පිතා සච්‌චං අභාසථ|
  count |390|
    block |යෙන සච්‌චෙනයං සාමො ධම්‌මචාරී පුරෙ අහු|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |391|
    block |යෙන සච්‌චෙනයං සාමො බ්‍රහ්‌මචාරී පුරෙ අහු|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |392|
    block |යෙන සච්‌චෙනයං සාමො සච්‌චවාදී පුරෙ අහු|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |393|
    block |යෙන සච්‌චෙනයං සාමො මාතාපෙත්‌තිභරො අහු|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |394|
    block |යෙන සච්‌චෙනයං සාමො කුලෙ ජෙට්‌ඨාපචායිකො|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |395|
    block |යෙන සච්‌චෙනයං සාමො පාණා පියතරො මම|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |396|
    block |යං කිඤ්‌චිත්‌ථි කතං පුඤ්‌ඤං මය්‌හඤ්‌චෙව මාතුච්‌ච තෙ|
    block |සබ්‌බෙන තෙන කුසලෙන විසං සාමස්‌ස හඤ්‌ඤතු|
  count |397|
    block |සා දෙවතා අන්‌තරහිතා පබ්‌බතෙ ගන්‌ධමාදනෙ|
    block |සාමස්‌ස අනුකම්‌පාය ඉමං සච්‌චං අභාසථ|
  count |398|
    block |පබ්‌බත්‍යාහං ගන්‌ධමාදනෙ චිරරත්‌තනිවාසිනී|
    block |න මෙ පියතරො කොචි අඤ්‌ඤො සාමෙන විජ්‌ජති|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |399|
    block |සබ්‌බෙ වනා ගන්‌ධමයා පබ්‌බතෙ ගන්‌ධමාදනෙ|
    block |එතෙන සච්‌චවජ්‌ජෙන විසං සාමස්‌ස හඤ්‌ඤතු|
  count |400|
    block |තෙසං ලාලප්‌පමානානං බහුං කාරුඤ්‌ඤසඤ්‌හිතං|
    block |ඛිප්‌පං සාමො සමුට්‌ඨාසි යුවා කල්‍යාණදස්‌සනො|
  count |401|
    block |සාමොහමස්‌මි භද්‌දං වො සොත්‌ථිනාම්‌හි සමුට්‌ඨිතො|
    block |මා බාළ්‌හං පරිදෙවෙථ මඤ්‌ජුනාභිවදෙථ මං|
  count |402|
    block |ස්‌වාගතං තෙ මහාරාජ අථො තෙ අදුරාගතං|
    block |ඉස්‌සරොසි අනුප්‌පත්‌තො යං ඉධත්‌ථි පවෙදය|
  count |403|
    block |තින්‌දුකානි පියාලානි මධුකෙ කාසුමාරියො|
    block |ඵලානි ඛුද්‌දකප්‌පානි භුඤ්‌ජ රාජ වරං වරං|
  count |404|
    block |අත්‌ථි මෙ පානියං සීතං ආභතං ගිරිගබ්‌භරා|
    block |තතො පිව මහාරාජ සචෙ ත්‌වං අභිකඞ්‌ඛසි|
  count |405|
    block |සම්‌මුය්‌හාමි පමුය්‌හාමි සබ්‌බා මුය්‌හන්‌ති මෙ දිසා|
    block |පෙතං තං සාමමද්‌දක්‌ඛිං කො නු ත්‌වං සාම ජීවසි|
  count |406|
    block |අපි ජීවං මහාරාජ පුරිසං ගාළ්‌හවෙදනං|
    block |උපනීතමනසඞ්‌කප්‌පං ජීවන්‌තං මඤ්‌ඤතෙ මතං|
  count |407|
    block |අපි ජීවං මහාරාජ පුරිසං ගාළ්‌හවෙදනං|
    block |තං නිරොධගතං සන්‌තං ජීවන්‌තං මඤ්‌ඤතෙ මතං|
  count |408|
    block |යො මාතරං පිතරං වා මච්‌චො ධම්‌මෙන පොසති|
    block |දෙවාපි නං තිකිච්‌ඡන්‌ති මාතාපෙත්‌තිභරං නරං|
  count |409|
    block |යො මාතරං පිතරං වා මච්‌චො ධම්‌මෙන පොසති|
    block |ඉධෙව නං පසංසන්‌ති පෙච්‌ච සග්‌ගෙ පමොදති|
  count |410|
    block |එස භිය්‍යො පමුය්‌හාමි සබ්‌බා මුය්‌හන්‌ති මෙ දිසා|
    block |සරණං තං සාම ගච්‌ඡාමි ත්‌වඤ්‌ච මෙ සරණං භව|
  count |411|
    block |ධම්‌මං චර මහාරාජ මාතාපිතූසු ඛත්‌තිය|
    block |ඉධ ධම්‌මං චරිත්‌වාන රාජ සග්‌ගං ගමිස්‌සසි|
  count |412|
    block |ධම්‌මං චර මහාරාජ පුත්‌තදාරෙසු ඛත්‌තිය|
    block |ඉධ ධම්‌මං චරිත්‌වාන රාජ සග්‌ගං ගමිස්‌සසි|
  count |413|
    block |ධම්‌මං චර මහාරාජ මිත්‌තාමච්‌චෙසු ඛත්‌තිය|
    block |ඉධ ධම්‌මං චරිත්‌වාන රාජ සග්‌ගං ගමිස්‌සසි|
  count |414|
    block |ධම්‌මං චර මහාරාජ වාහනෙසු බලෙසු ච|
    block |ඉධ ධම්‌මං චරිත්‌වාන රාජ සග්‌ගං ගමිස්‌සසි|
  count |415|
    block |ධම්‌මං චර මහාරාජ ගාමෙසු නිගමෙසු ච|
    block |ඉධ ධම්‌මං චරිත්‌වාන රාජ සග්‌ගං ගමිස්‌සසි|
  count |416|
    block |ධම්‌මං චර මහාරාජ රට්‌ඨෙසු ජනපදෙසු ච|
    block |ඉධ ධම්‌මං චරිත්‌වාන රාජ සග්‌ගං ගමිස්‌සසි|
  count |417|
    block |ධම්‌මං චර මහාරාජ සමණබ්‍රාහ්‌මණෙසු ච|
    block |ඉධ ධම්‌මං චරිත්‌වාන රාජ සග්‌ගං ගමිස්‌සසි|
  count |418|
    block |ධම්‌මං චර මහාරාජ මිගපක්‌ඛීසු ඛත්‌තිය|
    block |ඉධ ධම්‌මං චරිත්‌වාන රාජ සග්‌ගං ගමිස්‌සසි|
  count |419|
    block |ධම්‌මං චර මහාරාජ ධම්‌මො චිණ්‌ණො සුඛාවහො|
    block |ඉධ ධම්‌මං චරිත්‌වාන රාජ සග්‌ගං ගමිස්‌සසි|
  count |420|
    block |ධම්‌මං චර මහාරාජ සඉන්‌දා දෙවා සබ්‍රහ්‌මකා|
    block |සුචිණ්‌ණෙන දිවං පත්‌තා මා ධම්‌මං රාජ පාමදොති|
  stand |සුවණ්‌ණසාමජාතකං තතියං|
  count |  |
  block |නිමිජාතකං|
  count |421|
    block |අච්‌ඡෙරං වත ලොකස්‌මිං උප්‌පජ්‌ජන්‌ති විචක්‌ඛණා|
    block |යදා අහු නිමිරාජා පණ්‌ඩිතො කුසලත්‌ථිකො|
  count |422|
    block |රාජා සබ්‌බවිදෙහානං අදා දානං අරින්‌දමො|
    block |තස්‌ස තං දදතො දානං සඞ්‌කප්‌පො උදපජ්‌ජථ|
    block |දානං වා බ්‍රහ්‌මචරියං වා කතමං සු මහප්‌ඵලං|
  count |423|
    block |තස්‌ස සඞ්‌කප්‌පමඤ්‌ඤාය මඝවා දෙවකුඤ්‌ජරො|
    block |සහස්‌සනෙත්‌තො පාතුරහු වණ්‌ණෙන විහනං තමං|
  count |424|
    block |සලොමහට්‌ඨො මනුජින්‌දො වාසවං අවචා නිමි|
    block |දෙවතා නුසි ගන්‌ධබ්‌බො අදු සක්‌කො පුරින්‌දදො|
  count |425|
    block |න ච මෙ තාදිසො වණ්‌ණො දිට්‌ඨො වා යදි වා සුතො|
    block |ආචික්‌ඛ මෙ ත්‌වං භද්‌දන්‌තෙ කථං ජානෙමු තං මයං|
  count |426|
    block |සලොමහට්‌ඨං ඤත්‌වාන වාසවො අවචා නිමිං|
    block |සක්‌කොහමස්‌මි දෙවින්‌දො ආගතොස්‌මි තවන්‌තිකෙ|
    block |අලොමහට්‌ඨො මනුජින්‌ද පුච්‌ඡ පඤ්‌හං යමිච්‌ඡසි|
  count |427|
    block |සො ච තෙන කතොකාසො වාසවං අවචා නිමි|
    block |පුච්‌ඡාමි තං මහාරාජ සබ්‌බභූතානමිස්‌සර|
    block |දානං වා බ්‍රහ්‌මචරියං වා කතමං සු මහප්‌ඵලං|
  count |428|
    block |සො පුට්‌ඨො නරදෙවෙන වාසවො අවචා නිමිං|
    block |විපාකං බ්‍රහ්‌මචරියස්‌ස ජානං අක්‌ඛාසිජානතො|
  count |429|
    block |හීනෙන බ්‍රහ්‌මචරියෙන ඛත්‌තියෙ උපපජ්‌ජති|
    block |මජ්‌ඣිමෙන ච දෙවත්‌තං උත්‌තමෙන විසුජ්‌ඣති|
  count |430|
    block |න හෙතෙ සුලභා කායා යාචයොගෙන කෙනචි|
    block |යෙ කායෙ උපපජ්‌ජන්‌ති අනාගාරා තපස්‌සිනො|
  count |431|
    block |දුදීපො සාගරො සෙලො මුජකින්‌දො භගීරසො|
    block |උසින්‌දරො කස්‌සපො ච අසකො ච පුථුජ්‌ජනො|
  count |432|
    block |එතෙ චඤ්‌ඤෙ ච රාජානො ඛත්‌තියා බ්‍රාහ්‌මණා බහූ|
    block |පුථුයඤ්‌ඤං යජිත්‌වාන පෙතත්‌තං නාතිවත්‌තිසුං|
  count |433|
    block |අථ යීමෙ අවත්‌තිංසු අනාගාරා තපස්‌සිනො|
    block |සත්‌තිසයො යාමහනු සොමයාමො මනොජවො|
  count |434|
    block |සමුද්‌දො මාඝො භරතො ච ඉසි කාලපුරක්‌ඛතො|
    block |අඞ්‌ගීරසො කස්‌සපො ච කිසවච්‌ඡො අකත්‌ති ච|
  count |435|
    block |උත්‌තරෙන නදී සීදා ගම්‌භීරා දුරතික්‌කමා|
    block |නළග්‌ගිවණ්‌ණා ජොතන්‌ති සදා කඤ්‌චනපබ්‌බතා|
  count |436|
    block |පරූළ්‌හකච්‌ඡා තගරා රූළ්‌හකච්‌ඡා වනා නගා|
    block |තත්‍රාසුං දසසහස්‌සා පොරාණා ඉසයො පුරෙ|
  count |437|
    block |අහං සෙට්‌ඨොස්‌මි දානෙන සංයමෙන දමෙන ච|
    block |අනුත්‌තරං වතං කත්‌වා පකිරචාරී සමාහිතෙ|
  count |438|
    block |ජාතිමන්‌තං අජච්‌චඤ්‌ච අහං උජුගතං නරං|
    block |අතිවෙලං නමස්‌සිස්‌සං කම්‌මබන්‌ධූ හි මාණවා|
  count |439|
    block |සබ්‌බෙ වණ්‌ණා අධම්‌මට්‌ඨා පතන්‌ති නිරයං අධො|
    block |සබ්‌බෙ වණ්‌ණා විසුජ්‌ඣන්‌ති චරිත්‌වා ධම්‌මමුත්‌තමං|
  count |440|
    block |ඉදං වත්‌වාන මඝවා දෙවරාජා සුජම්‌පති|
    block |වෙදෙහමනුසාසිත්‌වා සග්‌ගකායං අපක්‌කමි|
  count |441|
    block |ඉමං භොන්‌තො නිසාමෙථ යාවන්‌තෙත්‌ථ සමාගතා|
    block |ධම්‌මිකානං මනුස්‌සානං වණ්‌ණං උච්‌චාවචං බහුං|
  count |442|
    block |යථා අයං නිමිරාජා පණ්‌ඩිතො කුසලත්‌ථිකො|
    block |රාජා සබ්‌බවිදෙහානං අදා දානං අරින්‌දමො|
  count |443|
    block |තස්‌ස තං දදතො දානං සඞ්‌කප්‌පො උදපජ්‌ජථ|
    block |දානං වා බ්‍රහ්‌මචරියං වා කතමං සු මහප්‌ඵලං|
  count |444|
    block |අබ්‌භුතො වත ලොකස්‌මිං උප්‌පජ්‌ජි ලොමහංසනො|
    block |දිබ්‌බො රථො පාතුරහු වෙදෙහස්‌ස යසස්‌සිනො|
  count |445|
    block |දෙවපුත්‌තො මහිද්‌ධිකො මාතලි දෙවසාරථි|
    block |නිමන්‌තයිත්‌ථ රාජානං වෙදෙහං මිථිලග්‌ගහං|
  count |446|
    block |එහිමං රථමාරුය්‌හ රාජසෙට්‌ඨ දිසම්‌පති|
    block |දෙවා දස්‌සනකාමා තෙ තාවතිංසා සඉන්‌දකා|
    block |සරමානා හි තෙ දෙවා සුධම්‌මායං සමච්‌ඡරෙ|
  count |447|
    block |තතො රාජා තරමානො වෙදෙහො මිථිලග්‌ගහො|
    block |ආසනා වුට්‌ඨහිත්‌වාන පමුඛො රථමාරුහි|
  count |448|
    block |අභිරූළ්‌හං රථං දිබ්‌බං මාතලි එතදබ්‍රවි|
    block |කෙන තං නෙමි මග්‌ගෙන රාජසෙට්‌ඨ දිසම්‌පති|
    block |යෙන වා පාපකම්‌මන්‌තා පුඤ්‌ඤකම්‌මා ච යෙ නරා|
  count |449|
    block |උභයෙනෙව මං නෙහි මාතලි දෙවසාරථි|
    block |යෙන වා පාපකම්‌මන්‌තා පුඤ්‌ඤකම්‌මා ච යෙ නරා|
  count |450|
    block |කෙන තං පඨමං නෙමි රාජසෙට්‌ඨ දිසම්‌පති|
    block |යෙන වා පාපකම්‌මන්‌තා පුඤ්‌ඤකම්‌මා ච යෙ නරා|
  count |451|
    block |නිරයෙ තාව පස්‌සාමි ආවාසෙ පාපකම්‌මිනං|
    block |ඨානානි ලුද්‌දකම්‌මානං දුස්‌සීලානඤ්‌ච යා ගති|
  count |452|
    block |දස්‌සෙසි මාතලි රඤ්‌ඤො දුග්‌ගං වෙතරණිං නදිං|
    block |කුථිතං ඛාරසංයුත්‌තං තත්‌තං අග්‌ගිසිඛූපමං|
  count |453|
    block |නිමී හවෙ මාතලිමජ්‌ඣභාසථ දිස්‌වා ජනං පතමානං විදුග්‌ගෙ|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා වෙතරණිං පතන්‌ති|
  count |454|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |455|
    block |යෙ දුබ්‌බලෙ බලවන්‌තා ජීවලොකෙ හිංසන්‌ති රොසන්‌ති සුපාපධම්‌මා|
    block |තෙ ලුද්‌දකම්‌මා පසවෙත්‌ව පාපං තෙමෙ ජනා වෙතරණිං පතන්‌ති|
  count |456|
    block |සාමා ච සොණා සබලා ච ගිජ්‌ඣා කාකොලසඞ්‌ඝා අදන්‌ති භෙරවා|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනෙ කාකොලසඞ්‌ඝා අදන්‌ති|
  count |457|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |458|
    block |යෙ කෙචිමෙ මච්‌ඡරිනො කදරියා පරිභාසකා සමණබ්‍රාහ්‌මණානං|
    block |හිංසන්‌ති රොසන්‌ති සුපාපධම්‌මා තෙ ලුද්‌දකම්‌මා පසවෙත්‌ව පාපං|
    block |තෙමෙ ජනෙ කාකොලසඞ්‌ඝා අදන්‌ති|
  count |459|
    block |සජොතිභූතා පථවිං කමන්‌ති තත්‌තෙහි ඛන්‌ධෙහි ච පොථයන්‌ති|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා ඛන්‌ධහතා සයන්‌ති|
  count |460|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |461|
    block |යෙ ජීවලොකස්‌මි සුපාපධම්‌මිනො නරඤ්‌ච නාරිඤ්‌ච අපාපධම්‌මං|
    block |හිංසන්‌ති රොසන්‌ති සුපාපධම්‌මා තෙ ලුද්‌දකම්‌මා පසවෙත්‌ව පාපං|
    block |තෙමෙ ජනා ඛන්‌ධහතා සයන්‌ති|
  count |462|
    block |අඞ්‌ගාරකාසුං අපරෙ ඵුණන්‌ති නරා රුදන්‌තා පරිදඩ්‌ඪගත්‌තා|
    block |භයඤ්‌හි මං විදන්‌ති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා අඞ්‌ගාරකාසුං ඵුණන්‌ති|
  count |463|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |464|
    block |යෙ කෙචි පූගාය ධනස්‌ස හෙතු සක්‌ඛිං කරිත්‌වා ඉණං ජාපයන්‌ති|
    block |තෙ ජාපයිත්‌වා ජනතං ජනින්‌ද තෙ ලුද්‌දකම්‌මා පසවෙත්‌ව පාපං|
    block |තෙමෙ ජනා අඞ්‌ගාරකාසුං ඵුණන්‌ති|
  count |465|
    block |සජොතිභූතා ජලිතා පදිත්‌තා පදිස්‌සති මහතී ලොහකුම්‌භී|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා අවංසිරා ලොහකුම්‌භිං පතන්‌ති|
  count |466|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |467|
    block |යෙ සීලවන්‌තං සමණං බ්‍රාහ්‌මණං වා හිංසන්‌ති රොසන්‌ති සුපාපධම්‌මා|
    block |තෙ ලුද්‌දකම්‌මා පසවෙත්‌ව පාපං තෙමෙ ජනා අවංසිරා ලොහකුම්‌භිං පතන්‌ති|
  count |468|
    block |ලුඤ්‌චන්‌ති ගීවං අථ වෙඨයිත්‌වා උණ්‌හොදකස්‌මිං පකිලෙදයිත්‌වා|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා ලුත්‌තසිරා සයන්‌ති|
  count |469|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |470|
    block |යෙ ජීවලොකස්‌මි සුපාපධම්‌මිනො පක්‌ඛී ගහෙත්‌වාන විහෙඨයන්‌ති තෙ|
    block |විහෙඨයිත්‌වා සකුණං ජනින්‌ද තෙ ලුද්‌දකාමා පසවෙත්‌ව පාපං|
    block |තෙමෙ ජනා ලුත්‌තසිරා සයන්‌ති|
  count |471|
    block |පහූතතොයා අනිගාධකූලා නදී අයං සන්‌දති සුප්‌පතිත්‌ථා|
    block |ඝම්‌මාභිතත්‌තා මනුජා පිවන්‌ති පීතඤ්‌ච තෙසං භුස හොති පානි|
  count |472|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං පීතඤ්‌ච තෙසං භුස හොති පානි|
  count |473|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |474|
    block |යෙ සුද්‌ධධඤ්‌ඤං පලාසෙන මිස්‌සං අසුද්‌ධකම්‌මා කයිනො දදන්‌ති|
    block |ඝම්‌මාභිතත්‌තාන පිපාසිතානං පීතඤ්‌ච තෙසං භුස හොති පානි|
  count |475|
    block |උසූහි සත්‌තීහි ච තොමරෙහි දුභයානි පස්‌සානි තුදන්‌ති කන්‌දතං|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා සත්‌තිහතා සයන්‌ති|
  count |476|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |477|
    block |යෙ ජීවලොකස්‌මි අසාධුකම්‌මිනො අදින්‌නමාදාය කරොන්‌ති ජීවිකං|
    block |ධඤ්‌ඤං ධනං රජතං ජාතරූපං අජෙළකඤ්‌චාපි පසුං මහිංසං|
    block |තෙ ලුද්‌දකම්‌මා පසවෙත්‌ව පාපං තෙමෙ ජනා සත්‌තිහතා සයන්‌ති|
  count |478|
    block |ගීවාය බද්‌ධා කිස්‌ස ඉමෙ පුනෙකෙ අඤ්‌ඤෙ විකන්‌තා බිලකතා සයන්‌ති|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා බිලකතා සයන්‌ති|
  count |479|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |480|
    block |ඔරබ්‌භිකා සූකරිකා ච මච්‌ඡිකා පසුං මහිංසඤ්‌ච අජෙළකඤ්‌ච|
    block |හන්‌ත්‌වාන සූනෙසු පසාරයිංසු තෙ ලුද්‌දකම්‌මා පසවෙත්‌ව පාපං|
    block |තෙමෙ ජනා බිලකතා සයන්‌ති|
  count |481|
    block |රහදො අයං මුත්‌තකරීසපූරො දුග්‌ගන්‌ධරූපො අසුචි පූති වාති|
    block |ඛුදාපරෙතා මනුජා අදන්‌ති භයඤ්‌හි මං වින්‌දති සූත දිස්‌වා|
    block |පුච්‌ඡාමි තං මාතලි දෙවසාරථි ඉමෙ නු මච්‌චා කිමකංසු පාපං|
    block |යෙමෙ ජනා මුත්‌තකරීසභක්‌ඛා|
  count |482|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |483|
    block |යෙ කෙචිමෙ කාරණිකා විරොසකා පරෙසං හිංසාය සදා නිවිට්‌ඨා|
    block |තෙ ලුද්‌දකම්‌මා පසවෙත්‌ව පාපං මිත්‌තද්‌දුනො මීළ්‌හමදන්‌ති බාලා|
  count |484|
    block |රහදො අයං ලොහිතපුබ්‌බපූරො දුග්‌ගන්‌ධරූපො අසුචි පූති වාති|
    block |ඝම්‌මාභිතත්‌තා මනුජා පිවන්‌ති භයඤ්‌හි මං වින්‌දති සූත දිස්‌වා|
    block |පුච්‌ඡාමි තං මාතලි දෙවසාරථි ඉමෙ නු මච්‌චා කිමකංසු පාපං|
    block |යෙමෙ ජනා ලොහිතපුබ්‌බභක්‌ඛා|
  count |485|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |486|
    block |යෙ මාතරං වා පිතරං වා ජීවලොකෙ පාරාජිකා අරහන්‌තෙ හනන්‌ති|
    block |තෙ ලුද්‌දකම්‌මා පසවෙත්‌ව පාපං තෙමෙ ජනා ලොහිතපුබ්‌බභක්‌ඛා|
  count |487|
    block |ජිව්‌හඤ්‌ච පස්‌ස බළිසෙන විද්‌ධං විහතං යථා සඞ්‌කුසතෙන චම්‌මං|
    block |ඵන්‌දන්‌ති මච්‌ඡාව ථලම්‌හි ඛිත්‌තා මුඤ්‌චන්‌ති ඛෙළං රුදමානා කිමෙතෙ|
  count |488|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා වඞ්‌කඝස්‌තා සයන්‌ති|
  count |489|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |490|
    block |යෙ කෙචි සන්‌ධානගතා මනුස්‌සා අග්‌ඝෙන අග්‌ඝං කයං හාපයන්‌ති|
    block |කුටෙන කුටං ධනලොභහෙතු ඡන්‌නං යථා වාරිචරං වධාය|
  count |491|
    block |න හි කූටකාරිස්‌ස භවන්‌ති තාණා සකෙහි කම්‌මෙහි පුරක්‌ඛතස්‌ස|
    block |තෙ ලුද්‌දකම්‌මා පසවෙත්‌ව පාපං තෙමෙ ජනා වඞ්‌කඝස්‌තා සයන්‌ති|
  count |492|
    block |නාරී ඉමා සම්‌පරිභින්‌නගත්‌තා පග්‌ගය්‌හ කන්‌දන්‌ති භුජෙ දුජච්‌චා|
    block |සම්‌මක්‌ඛිතා ලොහිතපුබ්‌බලිත්‌තා ගාවො යථා ආඝාතනෙ විකන්‌තා|
    block |තා භූමිභාගස්‌මිං සදා නිඛාතා ඛන්‌ධාතිවත්‌තන්‌ති සජොතිභූතා|
  count |493|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමා නු නාරියො කිමකංසු පාපං යා භූමිභාගස්‌මිං සදා නිඛාතා|
    block |ඛන්‌ධාතිවත්‌තන්‌ති සජොතිභූතා|
  count |494|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |495|
    block |කොලිත්‌ථියායො ඉධ ජීවලොකෙ අසුද්‌ධකම්‌මා අසතං අචාරුං|
    block |තා දිත්‌තරූපා පති විප්‌පහාය අඤ්‌ඤං අචාරුං රතිඛිඩ්‌ඩහෙතු|
    block |තා ජීවලොකස්‌මිං රමාපයිත්‌වා ඛන්‌ධාතිවත්‌තන්‌ති සජොතිභූතා|
  count |496|
    block |පාදෙ ගහෙත්‌වා කිස්‌ස ඉමෙ පුනෙකෙ අවංසිරා නරකෙ පාතයන්‌ති|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා අවංසිරා නරකෙ පාතයන්‌ති|
  count |497|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |498|
    block |යෙ ජීවලොකස්‌මි අසාධුකම්‌මිනො පරස්‌ස දාරානි අතික්‌කමන්‌ති|
    block |තෙ තාදිසා උත්‌තමභණ්‌ඩථෙනා තෙමෙ ජනා අවංසිරා නරකෙ පාතයන්‌ති|
  count |499|
    block |තෙ වස්‌සපූගානි බහූනි තත්‌ථ නිරයෙසු දුක්‌ඛං වෙදනං වෙදයන්‌ති|
    block |න හි පාපකාරිස්‌ස භවන්‌ති තාණා සකෙහි කම්‌මෙහි පුරක්‌ඛතස්‌ස|
    block |තෙ ලුද්‌දකම්‌මා පසවෙත්‌ව පාපං තෙමෙ ජනා අවංසිරා නරකෙ පාතයන්‌ති|
  count |500|
    block |උච්‌චාවචාමෙ විවිධා උපක්‌කමා නිරයෙසු දිස්‌සන්‌ති සුඝොරරූපා|
    block |භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු පාපං යෙමෙ ජනා අධිමත්‌තා දුක්‌ඛා තිබ්‌බා|
    block |ඛරා කටුකා වෙදනා වෙදයන්‌ති|
  count |501|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පාපකම්‌මානං ජානං අක්‌ඛාසිජානතො|
  count |502|
    block |යෙ ජීවලොකස්‌මි සුපාපදිට්‌ඨිනො විස්‌සාසකම්‌මානි කරොන්‌ති මොහා|
    block |පරඤ්‌ච දිට්‌ඨීසු සමාදපෙන්‌ති තෙ පාපදිට්‌ඨිං පසවෙත්‌ව පාපං|
    block |තෙමෙ ජනා අධිමත්‌තා දුක්‌ඛා තිබ්‌බා ඛරා කටුකා වෙදනා වෙදයන්‌ති|
  count |503|
    block |විදිතා තෙ මහාරාජ ආවාසා පාපකම්‌මිනං|
    block |ඨානානි ලුද්‌දකම්‌මානං දුස්‌සීලානඤ්‌ච යා ගති|
    block |උය්‍යාහි දානි රාජීසි දෙවරාජස්‌ස සන්‌තිකෙ|
  count |504|
    block |පඤ්‌චථූපං දිස්‌සතිදං විමානං මාලාපිළන්‌ධා සයනස්‌ස මජ්‌ඣෙ|
    block |තත්‌ථච්‌ඡති නාරී මහානුභාවා උච්‌චාවචං ඉද්‌ධි විකුබ්‌බමානා|
  count |505|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |අයං නු නාරී කිමකාසි සාධුං යා මොදති සග්‌ගපත්‌තා විමානෙ|
  count |506|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |507|
    block |යදි තෙ සුතා බීරණී ජීවලොකෙ ආමායදාසී අහු බ්‍රාහ්‌මණස්‌ස|
    block |සා පත්‌තකාලෙ අතිථිං විදිත්‌වා මාතාව පුත්‌තං සකිමාභිනන්‌දී|
    block |සංයමා සංවිභාගා ච සා විමානස්‌මි මොදති|
  count |508|
    block |දද්‌දල්‌ලමානා ආභෙන්‌ති විමානා සත්‌ත නිම්‌මිතා|
    block |තත්‌ථ යක්‌ඛො මහිද්‌ධිකො සබ්‌බාභරණභූසිතො|
    block |සමන්‌තා අනුපරියාති නාරීගණපුරක්‌ඛතො|
  count |509|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |අයං නු මච්‌චො කිමකාසි සාධුං යො මොදති සග්‌ගපත්‌තො විමානෙ|
  count |510|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |511|
    block |සොණදින්‌නො ගහපති එස දානපතී අහු|
    block |එස පබ්‌බජිතුද්‌දිස්‌ස විහාරෙ සත්‌ත කාරයි|
  count |512|
    block |සක්‌කච්‌චං තෙ උපට්‌ඨාසි භික්‌ඛවො තත්‌ථ වාසිකෙ|
    block |අදාසි උජුභූතෙසු විප්‌පසන්‌නෙන චෙතසා|
  block |අච්‌ඡාදනඤ්‌ච භත්‌තඤ්‌ච සෙනාසනං පදීපියං|
  count |513|
    block |චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී|
    block |පාටිහාරියපක්‌ඛඤ්‌ච අට්‌ඨඞ්‌ගසුසමාහිතං|
  count |514|
    block |උපොසථං උපවසී සදා සීලෙසු සංවුතො|
    block |සංයමා සංවිභාගා ච සො විමානස්‌මි මොදති|
  count |515|
    block |පභාසති මිදං බ්‍යම්‌හං ඵලිකාසු සුනිම්‌මිතං|
    block |නාරීවරගණාකිණ්‌ණං කූටාගාරවරොචිතං|
    block |උපෙතං අන්‌නපානෙහි නච්‌චගීතෙහි චූභයං|
  count |516|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු සාධුං යෙ මොදරෙ සග්‌ගපත්‌තා විමානෙ|
  count |517|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |518|
    block |යා කාචි නාරියො ඉධ ජීවලොකෙ සීලවන්‌තියො උපාසිකා|
    block |දානෙ රතා නිච්‌චං පසන්‌නචිත්‌තා සච්‌චෙ ඨිතා උපොසථෙ අප්‌පමත්‌තා|
    block |සංයමා සංවිභාගා ච තා විමානස්‌මි මොදරෙ|
  count |519|
    block |පභාසති මිදං බ්‍යම්‌හං වෙළුරියාසු නිම්‌මිතං|
    block |උපෙතං භූමිභාගෙහි විභත්‌තං භාගසො මිතං|
  count |520|
    block |ආළම්‌බරා මුදිඞ්‌ගා ච නච්‌චගීතා සුවාදිතා|
    block |දිබ්‌බා සද්‌දා නිච්‌ඡරන්‌ති සවනීයා මනොරමා|
  count |521|
    block |නාහං එවංගතං ජාතු එවංසුරුචිරං පුරෙ|
    block |සද්‌දං සමභිජානාමි දිට්‌ඨං වා යදි වා සුතං|
  count |522|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු සාධුං යෙ මොදරෙ සග්‌ගපත්‌තා විමානෙ|
  count |523|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |524|
    block |යෙ කෙචි මච්‌චා ඉධ ජීවලොකෙ සීලවන්‌තා උපාසකා|
    block |ආරාමෙ උදපානෙ ච පපා සඞ්‌කමනානි ච|
    block |අරහන්‌තෙ සීතිභූතෙ සක්‌කච්‌චං පටිපාදයුං|
  count |525|
    block |චීවරං පිණ්‌ඩපාතඤ්‌ච පච්‌චයං සයනාසනං|
    block |අදංසු උජුභූතෙසු විප්‌පසන්‌නෙන චෙතසා|
  count |526|
    block |චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී|
    block |පාටිහාරියපක්‌ඛඤ්‌ච අට්‌ඨඞ්‌ගසුසමාහිතං|
  count |527|
    block |උපොසථං උපවසුං සදා සීලෙසු සංවුතා|
    block |සංයමා සංවිභාගා ච තෙ විමානස්‌මි මොදරෙ|
  count |528|
    block |පභාසති මිදං බ්‍යම්‌හං ඵලිකාසු සුනිම්‌මිතං|
    block |නාරීවරගණාකිණ්‌ණං කූටාගාරවරොචිතං|
  count |529|
    block |උපෙතං අන්‌නපානෙහි නච්‌චගීතෙහි චූභයං|
    block |නජ්‌ජො චානුපරියාති නානාපුප්‌ඵදුමායුතා|
  count |530|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |අයං නු මච්‌චො කිමකාසි සාධුං යො මොදතී සග්‌ගපත්‌තො විමානෙ|
  count |531|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |532|
    block |මිථිලායං ගහපති එස දානපතී අහු|
    block |ආරාමෙ උදපානෙ ච පපා සඞ්‌කමනානි ච|
    block |අරහන්‌තෙ සීතිභූතෙ සක්‌කච්‌චං පටිපාදයි|
  count |533|
    block |චීවරං පිණ්‌ඩපාතඤ්‌ච පච්‌චයං සයනාසනං|
    block |අදාසි උජුභූතෙසු විප්‌පසන්‌නෙන චෙතසා|
  count |534|
    block |චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී|
    block |පාටිහාරියපක්‌ඛඤ්‌ච අට්‌ඨඞ්‌ගසුසමාහිතං|
  count |535|
    block |උපොසථං උපවසී සදා සීලෙසු සංවුතො|
    block |සංයමා සංවිභාගා ච සො විමානස්‌මි මොදති|
  count |536|
    block |පභාසති මිදං බ්‍යම්‌හං ඵලිකාසු සුනිම්‌මිතං|
    block |නාරීවරගණාකිණ්‌ණං කූටාගාරවරොචිතං|
  count |537|
    block |උපෙතං අන්‌නපානෙහි නච්‌චගීතෙහි චූභයං|
    block |නජ්‌ජො චානුපරියාති නානාපුප්‌ඵදුමායුතා|
  count |538|
    block |රාජායතනා කපිත්‌ථා ච අම්‌බා සාලා ච ජම්‌බුයො|
    block |තින්‌දුකා ච පියාලා ච දුමා නිච්‌චඵලා බහූ|
  count |539|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |අයං නු මච්‌චො කිමකාසි සාධුං යො මොදතී සග්‌ගපත්‌තො විමානෙ|
  count |540|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |541|
    block |මිථිලායං ගහපති එස දානපතී අහු|
    block |ආරාමෙ උදපානෙ ච පපා සඞ්‌කමනානි ච|
    block |අරහන්‌තෙ සීතිභූතෙ සක්‌කච්‌චං පටිපාදයි|
  count |542|
    block |චීවරං පිණ්‌ඩපාතඤ්‌ච පච්‌චයං සයනාසනං|
    block |අදාසි උජුභූතෙසු විප්‌පසන්‌නෙන චෙතසා|
  count |543|
    block |චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී|
    block |පාටිහාරියපක්‌ඛඤ්‌ච අට්‌ඨඞ්‌ගසුසමාහිතං|
  count |544|
    block |උපොසථං උපවසී සදා සීලෙසු සංවුතො|
    block |සංයමා සංවිභාගා ච සො විමානස්‌මි මොදති|
  count |545|
    block |පභාසති මිදං බ්‍යම්‌හං වෙළුරියාසු නිම්‌මිතං|
    block |උපෙතං භූමිභාගෙහි විභත්‌තං භාගසො මිතං|
  count |546|
    block |ආළම්‌බරා මුදිඞ්‌ගා ච නච්‌චගීතා සුවාදිතා|
    block |දිබ්‍යා සද්‌දා නිච්‌ඡරන්‌ති සවනීයා මනොරමා|
  count |547|
    block |නාහං එවංගතං ජාතු එවංසුරුචියං පුරෙ|
    block |සද්‌දං සමභිජානාමි දිට්‌ඨං වා යදි වා සුතං|
  count |548|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |අයං නු මච්‌චො කිමකාසි සාධුං යො මොදති සග්‌ගපත්‌තො විමානෙ|
  count |549|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |550|
    block |බාරාණසියං ගහපති එස දානපතී අහු|
    block |ආරාමෙ උදපානෙ ච පපා සඞ්‌කමනානි ච|
    block |අරහන්‌තෙ සීතිභූතෙ සක්‌කච්‌චං පටිපාදයි|
  count |551|
    block |චීවරං පිණ්‌ඩපාතඤ්‌ච පච්‌චයං සයනාසනං|
    block |අදාසි උජුභූතෙසු විප්‌පසන්‌නෙන චෙතසා|
  count |552|
    block |චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී|
    block |පාටිහාරියපක්‌ඛඤ්‌ච අට්‌ඨඞ්‌ගසුසමාහිතං|
  count |553|
    block |උපොසථං උපවසී සදාසීලෙසු සංවුතො|
    block |සංයමා සංවිභාගා ච සො විමානස්‌මි මොදති|
  count |554|
    block |යථා උදයමාදිච්‌චො හොති ලොහිතකො මහා|
    block |තථූපමං ඉදං බ්‍යම්‌හං ජාතරූපස්‌ස නිම්‌මිතං|
  count |555|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |අයං නු මච්‌චො කිමකාසි සාධුං යො මොදතී සග්‌ගපත්‌තො විමානෙ|
  count |556|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |557|
    block |සාවත්‌ථියං ගහපති එස දානපතී අහු|
    block |ආරාමෙ උදපානෙ ච පපා සඞ්‌කමනානි ච|
    block |අරහන්‌තෙ සීතිභූතෙ සක්‌කච්‌චං පටිපාදයි|
  count |558|
    block |චීවරං පිණ්‌ඩපාතඤ්‌ච පච්‌චයං සයනාසනං|
    block |අදාසි උජුභූතෙසු විප්‌පසන්‌නෙන චෙතසා|
  count |559|
    block |චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී|
    block |පාටිහාරියපක්‌ඛඤ්‌ච අට්‌ඨඞ්‌ගසුසමාහිතං|
  count |560|
    block |උපොසථං උපවසී සදා සීලෙසු සංවුතො|
    block |සංයමා සංවිභාගා ච සො විමානස්‌මි මොදති|
  count |561|
    block |වෙහායසා මෙ බහුකා ජාතරූපස්‌ස නිම්‌මිතා|
    block |දද්‌දල්‌ලමානා ආභෙන්‌ති විජ්‌ජුවබ්‌භඝනන්‌තරෙ|
  count |562|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමෙ නු මච්‌චා කිමකංසු සාධුං යෙ මොදරෙ සග්‌ගපත්‌තා විමානෙ|
  count |563|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |564|
    block |සද්‌ධාය සුනිවිට්‌ඨාය සද්‌ධම්‌මෙ සුප්‌පවෙදිතෙ|
    block |අකංසු සත්‌ථු වචනං සම්‌මාසම්‌බුද්‌ධසාසනෙ|
    block |තෙසං එතානි ඨානානි යානි ත්‌වං රාජ පස්‌සසි|
  count |565|
    block |විදිතා තෙ මහාරාජ ආවාසා පාපකම්‌මිනං|
    block |අථො කල්‍යාණකම්‌මානං ඨානානි විදිතානි තෙ|
    block |උය්‍යාහි දානි රාජීසි දෙවරාජස්‌ස සන්‌තිකෙ|
  count |566|
    block |සහස්‌සයුත්‌තං හයවාහිං දිබ්‌බයානමධිට්‌ඨිතො|
    block |යායමානො මහාරාජා අද්‌දා සීදන්‌තරෙ නගෙ|
    block |දිස්‌වානාමන්‌තයී සූතං ඉමෙ කෙ නාම පබ්‌බතා|
  count |567|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |568|
    block |සුදස්‌සනො කරවීකො ඊසධරො යුගන්‌ධරො|
    block |නෙමින්‌ධරො විනතකො අස්‌සකණ්‌ණො ගිරී බ්‍රහා|
  count |569|
    block |එතෙ සීදන්‌තරෙ නගා අනුපුබ්‌බසමුග්‌ගතා|
    block |මහාරාජානමාවාසා යානි ත්‌වං රාජ පස්‌සසි|
  count |570|
    block |අනෙකරූපං රුචිරං නානාචිත්‍රං පකාසති|
    block |ආකිණ්‌ණං ඉන්‌දසදිසෙහි බ්‍යග්‌ඝෙහෙව සුරක්‌ඛිතං|
  count |571|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමං නු ද්‌වාරං කිමභඤ්‌ඤමාහු මනොරම දිස්‌සති දූරතොව|
  count |572|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |573|
    block |චිත්‍රකූටොති යං ආහු දෙවරාජපවෙසනං|
    block |සුදස්‌සනස්‌ස ගිරිනො ද්‌වාරඤ්‌හෙතං පකාසති|
  count |574|
    block |අනෙකරූපං රුචිරං නානාචිත්‍රං පකාසති|
    block |ආකිණ්‌ණං ඉන්‌දසදිසෙහි බ්‍යග්‌ඝෙහෙව සුරක්‌ඛිතං|
    block |පවිසෙතෙන රාජීසි අරජං භූමිමක්‌කම|
  count |575|
    block |සහස්‌සයුත්‌තං හයවාහිං දිබ්‌බයානමධිට්‌ඨිතො|
    block |යායමානො මහාරාජා අද්‌දා දෙවසභං ඉදං|
  count |576|
    block |යථා සරදෙ ආකාසෙ නීලොභාසො පදිස්‌සති|
    block |තථූපමං ඉදං බ්‍යම්‌හං වෙළුරියාසු නිම්‌මිතං|
  count |577|
    block |විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි|
    block |ඉමං නු බ්‍යම්‌හං කිමභඤ්‌ඤමාහු මනොරම දිස්‌සති දූරතොව|
  count |578|
    block |තස්‌ස පුට්‌ඨො වියාකාසි මාතලි දෙවසාරථි|
    block |විපාකං පුඤ්‌ඤකම්‌මානං ජානං අක්‌ඛාසිජානතො|
  count |579|
    block |සුධම්‌මා ඉති යං ආහු පස්‌සෙසා දිස්‌සතෙ සභා|
    block |වෙළුරියාරුචිරා චිත්‍රා ධාරයන්‌ති සුනිම්‌මිතා|
  count |580|
    block |අට්‌ඨංසා සුකතා ථම්‌භා සබ්‌බෙ වෙළුරියාමයා|
    block |යත්‌ථ දෙවා තාවතිංසා සබ්‌බෙ ඉන්‌දපුරොහිතා|
  count |581|
    block |අත්‌ථං දෙවමනුස්‌සානං චින්‌තයන්‌තා සමච්‌ඡරෙ|
    block |පවිසෙතෙන රාජීසි දෙවානං අනුමොදනං|
  count |582|
    block |තං දෙවා පටිනන්‌දිංසු දිස්‌වා රාජානමාගතං|
    block |ස්‌වාගතං තෙ මහාරාජ අථො තෙ අදුරාගතං|
    block |නිසීද දානි රාජීසි දෙවරාජස්‌ස සන්‌තිකෙ|
  count |583|
    block |සක්‌කොපි පටිනන්‌දිත්‌ථ වෙදෙහං මිථිලග්‌ගහං|
    block |නිමන්‌තයිත්‌ථ කාමෙහි ආසනෙන ච වාසවො|
  count |584|
    block |සාධු ඛොසි අනුප්‌පත්‌තො ආවාසං වසවත්‌තිනං|
    block |වස දෙවෙසු රාජීසි සබ්‌බකාමසමිද්‌ධිසු|
    block |තාවතිංසෙසු දෙවෙසු භුඤ්‌ජ කාමෙ අමානුසෙ|
  count |585|
    block |යථා යාචිතකං යානං යථා යාචිතකං ධනං|
    block |එවංසම්‌පදමෙවෙතං යං පරතො දානපච්‌චයා|
  count |586|
    block |න චාහමෙතමිච්‌ඡාමි යං පරතො දානපච්‌චයා|
    block |සයංකතානි පුඤ්‌ඤානි තං මෙ ආවෙණිකං ධනං|
  count |587|
    block |සොහං ගන්‌ත්‌වා මනුස්‌සෙසු කාහාමි කුසලං බහුං|
    block |දානෙන සමචරියාය සංයමෙන දමෙන ච|
    block |යං කත්‌වා සුඛිතො හොති න ච පච්‌ඡානුතප්‌පති|
  count |588|
    block |බහූපකාරො නො භවං මාතලි දෙවසාරථි|
    block |යො මෙ කල්‍යාණකම්‌මානං පාපානං පටිදස්‌සයි|
  count |589|
    block |ඉදං වත්‌වා නිමිරාජා වෙදෙහො මිථිලග්‌ගහො|
    block |පුථුයඤ්‌ඤං යජිත්‌වාන සංයමං අජ්‌ඣුපාගමීති|
  stand |නිමිජාතකං චතුත්‌ථං|
  count |  |
  block |උමඞ්‌ගජාතකං|
  count |590|
    block |පඤ්‌චාලො සබ්‌බසෙනාය බ්‍රහ්‌මදත්‌තොයමාගතො|
    block |සායං පඤ්‌චාලියා සෙනා අප්‌පමෙය්‍යා මහොසධ|
  count |591|
    block |වීථිමතී පත්‌තිමතී සබ්‌බසඞ්‌ගාමකොවිදා|
    block |ඔහාරිනී සද්‌දවතී භෙරිසඞ්‌ඛප්‌පබොධනා|
  count |592|
    block |ලොහවිජ්‌ජා අලඞ්‌කාරා ධජිනී වාමරොහිනී|
    block |සිප්‌පියෙහි සුසම්‌පන්‌නා සූරෙහි සුප්‌පතිට්‌ඨිතා|
  count |593|
    block |දසෙත්‌ථ පණ්‌ඩිතා ආහු භූරිපඤ්‌ඤා රහොගමා|
    block |මාතා එකාදසී රඤ්‌ඤො පඤ්‌චාලියං පසාසති|
  count |594|
    block |අථෙත්‌ථෙකසතං ඛත්‍යා අනුයන්‌තා යසස්‌සිනො|
    block |අච්‌ඡින්‌නරට්‌ඨා බ්‍යථිතා පඤ්‌චාලියං වසං ගතා|
  count |595|
    block |යංවදා-තක්‌කරා රඤ්‌ඤො අකාමා පියභාණිනො|
    block |පඤ්‌චාලමනුයායන්‌ති අකාමා වසිනො ගතා|
  count |596|
    block |තාය සෙනාය මිථිලා තිසන්‌ධිපරිවාරිතා|
    block |රාජධානී විදෙහානං සමන්‌තා පරිඛඤ්‌ඤති|
  count |597|
    block |උද්‌ධං තාරකජාතාව සමන්‌තා පරිවාරිතා|
    block |මහොසධ විජානාහි කථං මොක්‌ඛො භවිස්‌සති|
  count |598|
    block |පාදෙ දෙව පසාරෙහි භුඤ්‌ජ කාමෙ රමස්‌සු ච|
    block |හිත්‌වා පඤ්‌චාලියං සෙනං බ්‍රහ්‌මදත්‌තො පලායිති|
  count |599|
    block |රාජා සන්‌ථවකාමො තෙ රතනානි පවෙච්‌ඡති|
    block |ආගච්‌ඡන්‌තු ඉතො දූතා මඤ්‌ජුකා පියභාණිනො|
  count |600|
    block |භාසන්‌තු මුදුකා වාචා යා වාචා පටිනන්‌දිතා|
    block |පඤ්‌චාලො ච විදෙහො ච උභො එකා භවන්‌තු තෙ|
  count |601|
    block |කථං නු කෙවට්‌ට මහොසධෙන සමාගමො ආසි තදිඞ්‌ඝ බ්‍රූහි|
    block |කච්‌චි තෙ පටිනිජ්‌ඣත්‌තො කච්‌චි තුට්‌ඨො මහොසධො|
  count |602|
    block |අනරියරූපො පුරිසො ජනින්‌ද අසම්‌මොදකො ථද්‌ධො අසබ්‌භිරූපො|
    block |යථා මූගො ච බධිරො ච න කිඤ්‌චිත්‌ථං අභාසථ|
  count |603|
    block |අද්‌ධා ඉදං මන්‌තපදං සුදුද්‌දසං අත්‌ථො සුද්‌ධො නරවීරියෙන දිට්‌ඨො|
    block |තථා හි කායො මම සම්‌පවෙධති හිත්‌වා සයං කො පරහත්‌ථමෙස්‌සති|
  count |604|
    block |ඡන්‌නඤ්‌හි එකාව මතී සමෙති යෙ පණ්‌ඩිතා උත්‌තමභූරිපත්‌තා|
    block |යානං අයානං අථ වාපි ඨානං මහොසධ ත්‌වම්‌පි මතිං කරොහි|
  count |605|
    block |ජානාසි ඛො රාජ මහානුභාවො මහබ්‌බලො චූළනිබ්‍රහ්‌මදත්‌තො|
    block |රාජා ච තං ඉච්‌ඡති මාරණත්‌ථං මිගං යථා ඔකචරෙන ලුද්‌දො|
  count |606|
    block |යථාපි මච්‌ඡො බළිසං වඞ්‌කං මංසෙන ඡාදිතං|
    block |ආමගිද්‌ධො න ජානාති මච්‌ඡො මරණමත්‌තනො|
  count |607|
    block |එවමෙව තුවං රාජ චූළනෙය්‍යස්‌ස ධීතරං|
    block |කාමගිද්‌ධො න ජානාසි මච්‌ඡොව මරණමත්‌තනො|
  count |608|
    block |සචෙ ගච්‌ඡසි පඤ්‌චාලං ඛිප්‌පමත්‌තං ජහිස්‌සති|
    block |මිගං පන්‌ථානුබන්‌ධංව මහන්‌තං භයමෙස්‌සති|
  count |609|
    block |මයමෙව බාලම්‌හසෙ එළමූගා යෙ උත්‌තමත්‌ථානි තයී ලපිම්‌හා|
    block |කිමෙව ත්‌වං නඞ්‌ගලකොටිවඩ්‌ඪො අත්‌ථානි ජානාසි යථාපි අඤ්‌ඤෙ|
  count |610|
    block |ඉමං ගලෙ ගහෙත්‌වාන නාසෙථ විජිතා මම|
    block |යො මෙ රතනලාභස්‌ස අන්‌තරායාය භාසති|
  count |611|
    block |තතො ච සො අපක්‌කම්‌ම වෙදෙහස්‌ස උපන්‌තිකා|
    block |අථ ආමන්‌තයී දූතං මාධරං සුවපණ්‌ඩිතං|
  count |612|
    block |එහි සම්‌ම හරිතපක්‌ඛ වෙය්‍යාවච්‌චං කරොහි මෙ|
    block |අත්‌ථි පඤ්‌චාලරාජස්‌ස සාළිකා සයනපාලිකා|
  count |613|
    block |තං බන්‌ධනෙන පුච්‌ඡස්‌සු සා හි සබ්‌බස්‌ස කොවිදා|
    block |සා තෙසං සබ්‌බං ජානාති රඤ්‌ඤො ච කොසියස්‌ස ච|
  count |614|
    block |ආමොති සො පටිස්‌සුත්‌වා මාධරො සුවපණ්‌ඩිතො|
    block |අගමාසි හරිතපක්‌ඛො සාළිකාය උපන්‌තිකං|
  count |615|
    block |තතො ච ඛො සො ගන්‌ත්‌වාන මාධරො සුවපණ්‌ඩිතො|
    block |අථාමන්‌තයි සුඝරං සාළිකං මඤ්‌ජුභාණිකං|
  count |616|
    block |කච්‌චි තෙ සුඝරෙ ඛමනීයං කච්‌චි වෙස්‌සෙ අනාමයං|
    block |කච්‌චි තෙ මධුනා ලාජා ලබ්‌භතෙ සුඝරෙ තුවං|
  count |617|
    block |කුසලඤ්‌චෙව මෙ සම්‌ම අථො සම්‌ම අනාමයං|
    block |අථො මෙ මධුනා ලාජා ලබ්‌භතෙ සුවපණ්‌ඩිත|
  count |618|
    block |කුතො නු සම්‌ම ආගම්‌ම කස්‌ස වා පහිතො තුවං|
    block |න ච මෙසි ඉතො පුබ්‌බෙ දිට්‌ඨො වා යදි වා සුතො|
  count |619|
    block |අහොසිං සිවිරාජස්‌ස පාසාදෙ සයනපාලකො|
    block |තතො සො ධම්‌මිකො රාජා බද්‌ධෙ මොචෙසි බන්‌ධනා|
  count |620|
    block |තස්‌ස මෙකා දුතියාසි සාළිකා මඤ්‌ජුභාණිකා|
    block |තං තත්‌ථ අවධී සෙනො පෙක්‌ඛතො සුඝරෙ මම|
  count |621|
    block |තස්‌සා කාමා හි සම්‌මත්‌තො ආගතොස්‌මි තවන්‌තිකෙ|
    block |සචෙ කරෙය්‍ය ඔකාසං උභයොව වසාමසෙ|
  count |622|
    block |සුවොව සුවිං කාමෙය්‍ය සාළිකො පන සාළිකං|
    block |සුවස්‌ස සාළිකායෙව සංවාසො හොති කීදිසො|
  count |623|
    block |යොයං කාමෙ කාමයති අපි චණ්‌ඩාලිකාමපි|
    block |සබ්‌බො හි සදිසො හොති නත්‌ථි කාමෙ අසාදිසො|
  count |624|
    block |අත්‌ථි ජම්‌පාවතී නාම මාතා සිවිස්‌ස රාජිනො|
    block |සා භරියා වාසුදෙවස්‌ස කණ්‌හස්‌ස මහෙසී පියා|
  count |625|
    block |රට්‌ඨවතී කිම්‌පුරිසී සාපි වච්‌ඡං අකාමයි|
    block |මනුස්‌සො මිගියා සද්‌ධිං නත්‌ථි කාමෙ අසාදිසො|
  count |626|
    block |හන්‌ද ඛ්‌වාහං ගමිස්‌සාමි සාළිකෙ මඤ්‌ජුභාණිකෙ|
    block |පච්‌චක්‌ඛානුපදඤ්‌හෙතං අතිමඤ්‌ඤසි නූන මං|
  count |627|
    block |න සිරී තරමානස්‌ස මාධර සුවපණ්‌ඩිත|
    block |ඉධෙව තාව අච්‌ඡස්‌සු යාව රාජාන දක්‌ඛසි|
    block |සොස්‌සි සද්‌දං මුදිඞ්‌ගානං ආනුභාවඤ්‌ච රාජිනො|
  count |628|
    block |යො නු ඛ්‌වායං තිබ්‌බො සද්‌දො තිරොජනපදෙ සුතො|
    block |ධීතා පඤ්‌චාලරාජස්‌ස ඔසධී විය වණ්‌ණිනී|
    block |තං දස්‌සති විදෙහානං සො විවාහො භවිස්‌සති|
  count |629|
    block |එදිසො මා අමිත්‌තානං විවාහො හොතු මාධර|
    block |යථා පඤ්‌චාලරාජස්‌ස වෙදෙහෙන භවිස්‌සති|
  count |630|
    block |ආනයිත්‌වාන වෙදෙහං පඤ්‌චාලානං රථෙසභො|
    block |තතො නං ඝාතයිස්‌සති නස්‌ස සඛී භවිස්‌සති|
  count |631|
    block |හන්‌ද ඛො මං අනුජානාහි රත්‌තියො සත්‌තමත්‌තියො|
    block |යාවාහං සිවිරාජස්‌ස ආරොචෙමි මහෙසිනො|
    block |ලද්‌ධො ච මෙ ආවසථො සාළිකාය උපන්‌තිකං|
  count |632|
    block |හන්‌ද ඛො තං අනුජානාමි රත්‌තියො සත්‌තමත්‌තියො|
    block |සචෙ ත්‌වං සත්‌තරත්‌තෙන නාගච්‌ඡසි මමන්‌තිකෙ|
    block |මඤ්‌ඤෙ ඔක්‌කන්‌තසත්‌තං මං මතාය ආගමිස්‌සසි|
  count |633|
    block |තතො ච ඛො සො ගන්‌ත්‌වාන මාධරො සුවපණ්‌ඩිතො|
    block |මහොසධස්‌ස අක්‌ඛාසි සාළිකාවචනං ඉදං|
  count |634|
    block |යස්‌සෙව ඝරෙ භුඤ්‌ජෙය්‍ය භොගං තස්‌සෙව අත්‌ථං පුරිසො චරෙය්‍ය|
    block |හන්‌දාහං ගච්‌ඡාමි පුරෙ ජනින්‌ද පඤ්‌චාලරාජස්‌ස පුරං සුරම්‌මං|
    block |නිවෙසනානි මාපෙතුං වෙදෙහස්‌ස යසස්‌සිනො|
  count |635|
    block |නිවෙසනානි මාපෙත්‌වා වෙදෙහස්‌ස යසස්‌සිනො|
    block |යදා තෙ පහිණෙය්‍යාමි තදා එය්‍යාසි ඛත්‌තිය|
  count |636|
    block |තතො ච පායාසි පුරෙ මහොසධො පඤ්‌චාලරාජස්‌ස පුරං සුරම්‌මං|
    block |නිවෙසනානි මාපෙතුං වෙදෙහස්‌ස යසස්‌සිනො|
  count |637|
    block |නිවෙසනානි මාපෙත්‌වා වෙදෙහස්‌ස යසස්‌සිනො|
    block |අථස්‌ස පාහිණී දූතං වෙදෙහං මිථිලග්‌ගහං|
    block |එහි දානි මහාරාජ මාපිතං තෙ නිවෙසනං|
  count |638|
    block |තතො ච රාජා පායාසි සෙනාය චතුරඞ්‌ගියා|
    block |අනන්‌තවාහනං දට්‌ඨුං ඵීතං කපිලියං පුරං|
  count |639|
    block |තතො ච ඛො සො ගන්‌ත්‌වාන බ්‍රහ්‌මදත්‌තස්‌ස පාහිණි|
    block |ආගතොස්‌මි මහාරාජ තව පාදානි වන්‌දිතුං|
  count |640|
    block |දදාහි දානි මෙ භරියං නාරිං සබ්‌බඞ්‌ගසොභිනිං|
    block |සුවණ්‌ණෙන පටිච්‌ඡන්‌නං දාසීගණපුරක්‌ඛතං|
  count |641|
    block |ස්‌වාගතං තෙව වෙදෙහ අථො තෙ අදුරාගතං|
    block |නක්‌ඛත්‌තංයෙව පරිපුච්‌ඡ අහං කඤ්‌ඤං දදාමි තෙ|
    block |සුවණ්‌ණෙන පටිච්‌ඡන්‌නං දාසීගණපුරක්‌ඛතං|
  count |642|
    block |තතො ච රාජා වෙදෙහො නක්‌ඛත්‌තං පරිපුච්‌ඡථ|
    block |නක්‌ඛත්‌තං පරිපුච්‌ඡිත්‌වා බ්‍රහ්‌මදත්‌තස්‌ස පාහිණි|
  count |643|
    block |දදාහි දානි මෙ භරියං නාරිං සබ්‌බඞ්‌ගසොභිනිං|
    block |සුවණ්‌ණෙන පටිච්‌ඡන්‌නං දාසීගණපුරක්‌ඛතං|
  count |644|
    block |දදාමි දානි තෙ භරියං නාරිං සබ්‌බඞ්‌ගසොභිනිං|
    block |සුවණ්‌ණෙන පටිච්‌ඡන්‌නං දාසීගණපුරක්‌ඛතං|
  count |645|
    block |හත්‌ථී අස්‌සා රථා පත්‌තී සෙනා තිට්‌ඨන්‌ති වම්‌මිතා|
    block |උක්‌කා පදිත්‌තා ඣායන්‌ති කින්‌නු මඤ්‌ඤන්‌ති පණ්‌ඩිතා|
  count |646|
    block |හත්‌ථී අස්‌සා රථා පත්‌තී සෙනා තිට්‌ඨන්‌ති වම්‌මිතා|
    block |උක්‌කා පදිත්‌තා ඣායන්‌ති කිං නු කාහන්‌ති පණ්‌ඩිත|
  count |647|
    block |රක්‌ඛති තං මහාරාජ චූළනෙය්‍යො මහබ්‌බලො|
    block |පදුට්‌ඨො බ්‍රහ්‌මදත්‌තෙන පාතො තං ඝාතයිස්‌සති|
  count |648|
    block |උබ්‌බෙධති මෙ හදයං මුඛඤ්‌ච පරිසුස්‌සති|
    block |නිබ්‌බුතිං නාධිගච්‌ඡාමි අග්‌ගිදඩ්‌ඪොව ආතපෙ|
  count |649|
    block |කම්‌මාරානං යථා උක්‌කා අන්‌තො ඣායති නො බහි|
    block |එවම්‌පි හදයං මය්‌හං අන්‌තො ඣායති නො බහි|
  count |650|
    block |පමත්‌තො මන්‌තනාතීතො භින්‌නමන්‌තොසි ඛත්‌තිය|
    block |ඉදානි ඛො තං තායන්‌තු පණ්‌ඩිතා මන්‌තිනො ජනා|
  count |651|
    block |අකත්‌වාමච්‌චස්‌ස වචනං අත්‌ථකාමහිතෙසිනො|
    block |අත්‌තපීතිරතො රාජා මිගො කූටෙව ඔහිතො|
  count |652|
    block |යථාපි මච්‌ඡො බළිසං වඞ්‌කං මංසෙන ඡාදිතං|
    block |ආමගිද්‌ධො න ජානාති මච්‌ඡො මරණමත්‌තනො|
  count |653|
    block |එවමෙව තුවං රාජ චූළනෙය්‍යස්‌ස ධීතරං|
    block |කාමගිද්‌ධො න ජානාසි මච්‌ඡොව මරණමත්‌තනො|
  count |654|
    block |සචෙ ගච්‌ඡසි පඤ්‌චාලං ඛිප්‌පමත්‌තං ජහිස්‌සසි|
    block |මිගං පන්‌ථානුබන්‌ධංව මහන්‌තං භයමෙස්‌සති|
  count |655|
    block |අනරියරූපො පුරිසො ජනින්‌ද අහීව උච්‌ඡඞ්‌ගගතො ඩසෙය්‍ය|
    block |න තෙන මිත්‌තිං කයිරාථ ධීරො දුක්‌ඛො හවෙ කාපුරිසෙන සඞ්‌ගමො|
  count |656|
    block |යදෙව ජඤ්‌ඤා පුරිසං ජනින්‌ද සීලවායං බහුස්‌සුතො|
    block |තෙනෙව මිත්‌තිං කයිරාථ ධීරො සුඛො හවෙ සප්‌පුරිසෙන සඞ්‌ගමො|
  count |657|
    block |බාලො තුවං එළමූගොසි රාජ යො උත්‌තමත්‌ථානි මයී ලපිත්‌ථො|
    block |කිමෙවහං නඞ්‌ගලකොටිවඩ්‌ඪො අත්‌ථානි ජානාමි යථාපි අඤ්‌ඤෙ|
  count |658|
    block |ඉමං ගලෙ ගහෙත්‌වාන නාසෙථ විජිතා මම|
    block |යො මෙ රතනලාභස්‌ස අන්‌තරායාය භාසති|
  count |659|
    block |මහොසධ අතීතෙන නානුවිජ්‌ඣන්‌ති පණ්‌ඩිතා|
    block |කිං මං අස්‌සංව සම්‌බන්‌ධං පතොදෙනෙව විජ්‌ඣසි|
  count |660|
    block |සචෙ පස්‌සසි මොක්‌ඛං වා ඛෙමං වා පන පස්‌සසි|
    block |තෙනෙව මං අනුසාස කිං අතීතෙන විජ්‌ඣසි|
  count |661|
    block |අතීතං මානුසං කම්‌මං දුක්‌කරං දුරභිසම්‌භවං|
    block |න තං සක්‌කොමි මොචෙතුං ත්‌වං පජානස්‌සු ඛත්‌තිය|
  count |662|
    block |සන්‌ති වෙහායසා නාගා ඉද්‌ධිමන්‌තො යසස්‌සිනො|
    block |තෙපි ආදාය ගච්‌ඡෙය්‍යුං යස්‌ස හොන්‌ති තථාවිධා|
  count |663|
    block |සන්‌ති වෙහායසා අස්‌සා ඉද්‌ධිමන්‌තො යසස්‌සිනො|
    block |තෙපි ආදාය ගච්‌ඡෙය්‍යුං යස්‌ස හොන්‌ති තථාවිධා|
  count |664|
    block |සන්‌ති වෙහායසා පක්‌ඛී ඉද්‌ධිමන්‌තො යසස්‌සිනො|
    block |තෙපි ආදාය ගච්‌ඡෙය්‍යුං යස්‌ස හොන්‌ති තථාවිධා|
  count |665|
    block |සන්‌ති වෙහායසා යක්‌ඛා ඉද්‌ධිමන්‌තො යසස්‌සිනො|
    block |තෙපි ආදාය ගච්‌ඡෙය්‍යුං යස්‌ස හොන්‌ති තථාවිධා|
  count |666|
    block |අතීතං මානුසං කම්‌මං දුක්‌කරං දුරභිසම්‌භවං|
    block |න තං සක්‌කොමි මොචෙතුං අන්‌තලික්‌ඛෙන ඛත්‌තිය|
  count |667|
    block |අතීරදස්‌සී පුරිසො මහන්‌තෙ උදකණ්‌ණවෙ|
    block |යත්‌ථ සො ලභතෙ ගාධං තත්‌ථ සො වින්‌දතෙ සුඛං|
  count |668|
    block |එවං අම්‌හඤ්‌ච රඤ්‌ඤො ච ත්‌වං පතිට්‌ඨා මහොසධ|
    block |ත්‌වං නොසි මන්‌තිනං සෙට්‌ඨො අම්‌හෙ දුක්‌ඛා පමොචය|
  count |669|
    block |අතීතං මානුසං කම්‌මං දුක්‌කරං දුරභිසම්‌භවං|
    block |න තං සක්‌කොමි මොචෙතුං ත්‌වං පජානස්‌සු සෙනක|
  count |670|
    block |සුණොහි මෙතං වචනං පස්‌ස සෙනං මහබ්‌භයං|
    block |සෙනකං දානි පුච්‌ඡාමි කිං කිච්‌චං ඉධ මඤ්‌ඤසි|
  count |671|
    block |අග්‌ගිං වා ද්‌වාරතො දෙම ගණ්‌හාමසෙ විකන්‌තනං|
    block |අඤ්‌ඤමඤ්‌ඤං වධිත්‌වාන ඛිප්‌පං හිස්‌සාම ජීවිතං|
    block |මා නො රාජා බ්‍රහ්‌මදත්‌තො චිරං දුක්‌ඛෙන මාරයි|
  count |672|
    block |සුණොහි මෙතං වචනං පස්‌ස සෙනං මහබ්‌භයං|
    block |පුක්‌කුසං දානි පුච්‌ඡාමි කිං කිච්‌චං ඉධ මඤ්‌ඤසි|
  count |673|
    block |විසං ඛාදිත්‌වා මිය්‍යාම ඛිප්‌පං හිස්‌සාම ජීවිතං|
    block |මා නො රාජා බ්‍රහ්‌මදත්‌තො චිරං දුක්‌ඛෙන මාරයි|
  count |674|
    block |සුණොහි මෙතං වචනං පස්‌ස සෙනං මහබ්‌භයං|
    block |කාමින්‌දං දානි පුච්‌ඡාමි කිං කිච්‌චං ඉධ මඤ්‌ඤසි|
  count |675|
    block |රජ්‌ජුයා බජ්‌ඣ මිය්‍යාම පපාතා පපතාමසෙ|
    block |මා නො රාජා බ්‍රහ්‌මදත්‌තො චිරං දුක්‌ඛෙන මාරයි|
  count |676|
    block |සුණොහි මෙතං වචනං පස්‌ස සෙනං මහබ්‌භයං|
    block |දෙවින්‌දං දානි පුච්‌ඡාමි කිං කිච්‌චං ඉධ මඤ්‌ඤසි|
  count |677|
    block |අග්‌ගිං වා ද්‌වාරතො දෙම ගණ්‌හාමසෙ විකන්‌තනං|
    block |අඤ්‌ඤමඤ්‌ඤං වධිත්‌වාන ඛිප්‌පං හිස්‌සාම ජීවිතං|
    block |න නො සක්‌කොති මොචෙතුං සුඛෙනෙව මහොසධො|
  count |678|
    block |යථා කදලිනො සාරං අන්‌වෙසං නාධිගච්‌ඡති|
    block |එවං අන්‌වෙසමානා නං පඤ්‌හං නජ්‌ඣගමාමසෙ|
  count |679|
    block |යථා සිම්‌බලිනො සාරං අන්‌වෙසං නාධිගච්‌ඡති|
    block |එවං අන්‌වෙසමානා නං පඤ්‌හං නජ්‌ඣගමාමසෙ|
  count |680|
    block |අදෙසෙ වත නො වුට්‌ඨං කුඤ්‌ජරානංවනොදකෙ|
    block |සකාසෙ දුම්‌මනුස්‌සානං බාලානං අවිජානතං|
  count |681|
    block |උබ්‌බෙධති මෙ හදයං මුඛඤ්‌ච පරිසුස්‌සති|
    block |නිබ්‌බුතිං නාධිගච්‌ඡාමි අග්‌ගිදඩ්‌ඪොව ආතපෙ|
  count |682|
    block |කම්‌මාරානං යථා උක්‌කා අන්‌තො ඣායති නො බහි|
    block |එවම්‌පි හදයං මය්‌හං අන්‌තො ඣායති නො බහි|
  count |683|
    block |තතො සො පණ්‌ඩිතො ධීරො අත්‌ථදස්‌සී මහොසධො|
    block |වෙදෙහං දුක්‌ඛිතං දිස්‌වා ඉදං වචනමබ්‍රවි|
  count |684|
    block |මා ත්‌වං භායි මහාරාජ මා ත්‌වං භායි රථෙසභ|
    block |අහං තං මොචයිස්‌සාමි රාහුග්‌ගහංව චන්‌දිමං|
  count |685|
    block |මා ත්‌වං භායි මහාරාජ මා ත්‌වං භායි රථෙසභ|
    block |අහං තං මොචයිස්‌සාමි රාහුග්‌ගහංව සූරියං|
  count |686|
    block |මා ත්‌වං භායි මහාරාජ මා ත්‌වං භායි රථෙසභ|
    block |අහං තං මොචයිස්‌සාමි පඞ්‌කෙ සන්‌නංව කුඤ්‌ජරං|
  count |687|
    block |මා ත්‌වං භායි මහාරාජ මා ත්‌වං භායි රථෙසභ|
    block |අහං තං මොචයිස්‌සාමි පෙළාබද්‌ධංව පන්‌නගං|
  count |688|
    block |මා ත්‌වං භායි මහාරාජ මා ත්‌වං භායි රථෙසභ|
    block |අහං තං මොචයිස්‌සාමි පක්‌ඛිං බද්‌ධංව පඤ්‌ජරෙ|
  count |689|
    block |මා ත්‌වං භායි මහාරාජ මා ත්‌වං භායි රථෙසභ|
    block |අහං තං මොචයිස්‌සාමි මච්‌ඡෙ ජාලගතෙරිව|
  count |690|
    block |මා ත්‌වං භායි මහාරාජ මා ත්‌වං භායි රථෙසභ|
    block |අහං තං මොචයිස්‌සාමි සයොග්‌ගබලවාහනං|
  count |691|
    block |මා ත්‌වං භායි මහාරාජ මා ත්‌වං භායි රථෙසභ|
    block |පඤ්‌චාලං වාහයිස්‌සාමි කාකසෙනංව ලෙඩ්‌ඩුනා|
  count |692|
    block |අදු පඤ්‌ඤා කිමත්‌ථියා අමච්‌චො වාපි තාදිසො|
    block |යො තං සම්‌බාධපක්‌ඛන්‌දං දුක්‌ඛා න පරිමොචයෙ|
  count |693|
    block |එථ මාණවා උට්‌ඨෙථ මුඛං සොධෙථ සන්‌ධිනො|
    block |වෙදෙහො සහමච්‌චෙහි උමඞ්‌ගෙන ගමිස්‌සති|
  count |694|
    block |තස්‌ස තං වචනං සුත්‌වා පණ්‌ඩිතස්‌සානුචාරිනො|
    block |උමඞ්‌ගද්‌වාරං විවරිංසු යන්‌තයුත්‌තෙ ච අග්‌ගළෙ|
  count |695|
    block |පුරතො සෙනකො යාති පච්‌ඡතො ච මහොසධො|
    block |මජ්‌ඣෙ ච රාජා වෙදෙහො අමච්‌චපරිවාරිතො|
  count |696|
    block |උමඞ්‌ගා නික්‌ඛමිත්‌වාන වෙදෙහො නාවමාරුහි|
    block |අභිරූළ්‌හඤ්‌ච තං ඤත්‌වා අනුසාසි මහොසධො|
  count |697|
    block |අයං තෙ සසුරො දෙව අයං සස්‌සු ජනාධිප|
    block |යථා මාතු පටිපත්‌ති එවං තෙ හොතු සස්‌සුයා|
  count |698|
    block |යථාපි නියකො භාතා සඋදරියො එකමාතුකො|
    block |එවං පඤ්‌චාලචන්‌දො තෙ දයිතබ්‌බො රථෙසභ|
  count |699|
    block |අයං පඤ්‌චාලචන්‌දී තෙ රාජපුත්‌තී අභිච්‌ඡිතා|
    block |කාමං කරොහි තෙ තාය භරියා තෙ රථෙසභ|
  count |700|
    block |ආරුය්‌හ නාවං තරමානො කින්‌නු තීරම්‌හි තිට්‌ඨසි|
    block |කිච්‌ඡා මුත්‌තාම්‌හ දුක්‌ඛතො යාම දානි මහොසධ|
  count |701|
    block |නෙස ධම්‌මො මහාරාජ යොහං සෙනාය නායකො|
    block |සෙනඞ්‌ගං පරිහාපෙත්‌වා අත්‌තානං පරිමොචයෙ|
  count |702|
    block |නිවෙසනම්‌හි තෙ දෙව සෙනඞ්‌ගං පරිහාපිතං|
    block |තං දින්‌නං බ්‍රහ්‌මදත්‌තෙන ආනයිස්‌සං රථෙසභ|
  count |703|
    block |අප්‌පසෙනො මහාසෙනං කථං විග්‌ගය්‌හ ඨස්‌සසි|
    block |දුබ්‌බලො බලවන්‌තෙන විහඤ්‌ඤිස්‌සසි පණ්‌ඩිත|
  count |704|
    block |අප්‌පසෙනොපි චෙ මන්‌තී මහාසෙනං අමන්‌තිනං|
    block |ජිනාති රාජා රාජානො ආදිච්‌චොවුදයං තමං|
  count |705|
    block |සුසුඛං වත සංවාසො පණ්‌ඩිතෙහීති සෙනක|
    block |පක්‌ඛීව පඤ්‌ජරෙ බද්‌ධෙ මච්‌ඡෙ ජාලගතෙරිව|
    block |අමිත්‌තහත්‌ථත්‌තගතෙ මොචයී නො මහොසධො|
  count |706|
    block |එවමෙතං මහාරාජ පණ්‌ඩිතා හි සුඛාවහා|
    block |පක්‌ඛීව පඤ්‌ජරෙ බද්‌ධෙ මච්‌ඡෙ ජාලගතෙරිව|
    block |අමිත්‌තහත්‌ථත්‌තගතෙ මොචයී නො මහොසධො|
  count |707|
    block |රක්‌ඛිත්‌වා කසිණං රත්‌තිං චූළනෙය්‍යො මහබ්‌බලො|
    block |උදෙන්‌තං අරුණුග්‌ගස්‌මිං උපකාරිං උපාගමි|
  count |708|
    block |ආරුය්‌හ පවරං නාගං බලවන්‌තං සට්‌ඨිහායනං|
    block |රාජා අවොච පඤ්‌චාලො චූළනෙය්‍යො මහබ්‌බලො|
  count |709|
    block |සන්‌නද්‌ධො මණිවම්‌මෙන සරමාදාය පාණිනා|
    block |පෙසියෙ අජ්‌ඣභාසිත්‌ථ පුථුගුම්‌බෙ සමාගතෙ|
  count |710|
    block |හත්‌ථාරොහෙ අනීකට්‌ඨෙ රථිකෙ පත්‌තිකාරකෙ|
    block |උපාසනම්‌හි කතහත්‌ථෙ වාලවෙධෙ සමාගතෙ|
  count |711|
    block |පෙසෙථ කුඤ්‌ජරෙ දන්‌තී බලවන්‌තෙ සට්‌ඨිහායනෙ|
    block |මද්‌දන්‌තු කුඤ්‌ජරා නගරං වෙදෙහෙන සුමාපිතං|
  count |712|
    block |වච්‌ඡදන්‌තමුඛා සෙතා තික්‌ඛග්‌ගා අට්‌ඨිවෙධිනො|
    block |පණුන්‌නා ධනුවෙගෙන සම්‌පතන්‌තුතරීතරා|
  count |713|
    block |මාණවා වම්‌මිනො සූරා චිත්‍රදණ්‌ඩයුතාවුධා|
    block |පක්‌ඛන්‌දිනො මහානාගා හත්‌ථීනං හොන්‌තු සම්‌මුඛා|
  count |714|
    block |සත්‌තියො තෙලධොතායො අච්‌චිමන්‌තා පභස්‌සරා|
    block |විජ්‌ජොතමානා තිට්‌ඨන්‌තු සතරංසීව තාරකා|
  count |715|
    block |ආවුධබලවන්‌තානං ගුණිකායූරධාරිනං|
    block |එතාදිසානං යොධානං සඞ්‌ගාමෙ අපලායිනං|
    block |වෙදෙහො කුතො මුච්‌චිස්‌සති සචෙ පක්‌ඛීව කාහිති|
  count |716|
    block |තිංස මෙ පුරිසනාවුත්‍යො සබ්‌බෙවෙකෙකනිච්‌චිතා|
    block |යෙසං සමං න පස්‌සාමි කෙවලං මහිමං චරං|
  count |717|
    block |නාගා ච කප්‌පිතා දන්‌තී බලවන්‌තො සට්‌ඨිහායනා|
    block |යෙසං ඛන්‌ධෙසු සොභන්‌ති කුමාරා චාරුදස්‌සනා|
  count |718|
    block |පීතාලඞ්‌කාරා පීතවසනා පීතුත්‌තරනිවාසනා|
    block |නාගඛන්‌ධෙසු සොභන්‌ති දෙවපුත්‌තාව නන්‌දනෙ|
  count |719|
    block |පාඨීනවණ්‌ණා නෙත්‌තිංසා තෙලධොතා පභස්‌සරා|
    block |නිට්‌ඨිතා නරධීරෙහි සමධාරා සුනිස්‌සිතා|
  count |720|
    block |වෙල්‌ලාලිනො වීතමලා සික්‌කායසමයා දළ්‌හා|
    block |ගහිතා බලවන්‌තෙහි සුප්‌පහාරප්‌පහාරිභි|
  count |721|
    block |සුවණ්‌ණථරුසම්‌පන්‌නා ලොහිතකච්‌ඡුපධාරිතා|
    block |විවත්‌තමානා සොභන්‌ති විජ්‌ජුවබ්‌භඝනන්‌තරෙ|
  count |722|
    block |පටාකා වම්‌මිනො සූරා අසිචම්‌මස්‌ස කොවිදා|
    block |ධනුග්‌ගහා සික්‌ඛිතරා නාගඛන්‌ධෙ නිපාතිනො|
  count |723|
    block |එතාදිසෙහි පරික්‌ඛිත්‌තො නත්‌ථි මොක්‌ඛො ඉතො තව|
    block |පභාවං තෙ න පස්‌සාමි යෙන ත්‌වං මිථිලං වජෙ|
  count |724|
    block |කිං නු සන්‌තරමානොව නාගං පෙසෙසි කුඤ්‌ජරං|
    block |පහට්‌ඨරූපො ආපතසි සිද්‌ධත්‌ථොස්‌මීති මඤ්‌ඤසි|
  count |725|
    block |ඔහරෙතං ධනුං චාපං ඛුරප්‌පං පටිසංහර|
    block |ඔහරෙතං සුභං වම්‌මං වෙළුරියමණිසන්‌ථතං|
  count |726|
    block |පසන්‌නමුඛවණ්‌ණොසි මිතපුබ්‌බඤ්‌ච භාසසි|
    block |හොති ඛො මරණකාලෙ එදිසී වණ්‌ණසම්‌පදා|
  count |727|
    block |මොඝං තෙ ගජ්‌ජිතං රාජ භින්‌නමන්‌තොසි ඛත්‌තිය|
    block |දුග්‌ගණ්‌හොසි තයා රාජා ඛළුඞ්‌කෙනෙව සින්‌ධවො|
  count |728|
    block |තිණ්‌ණො හිය්‍යො රාජා ගඞ්‌ගං සාමච්‌චො සපරිජ්‌ජනො|
    block |හංසරාජං යථා ධඞ්‌කො අනුජ්‌ජවං පතිස්‌සසි|
  count |729|
    block |සිඞ්‌ගාලා රත්‌තිභාගෙන ඵුල්‌ලං දිස්‌වාන කිංසුකං|
    block |මංසපෙසීති මඤ්‌ඤන්‌තා පරිබ්‍යූළ්‌හා මිගාධමා|
  count |730|
    block |වීතිවත්‌තාසු රත්‌තීසු උග්‌ගතස්‌මිං දිවාකරෙ|
    block |කිංසුකං ඵුල්‌ලිතං දිස්‌වා ආසච්‌ඡින්‌නා මිගාධමා|
  count |731|
    block |එවමෙව තුවං රාජ වෙදෙහං පරිවාරිය|
    block |ආසච්‌ඡින්‌නො ගමිස්‌සසි සිඞ්‌ගාලා කිංසුකං යථා|
  count |732|
    block |ඉමස්‌ස හත්‌ථෙ පාදෙ ච කණ්‌ණනාසඤ්‌ච ඡින්‌දථ|
    block |යො මෙ අමිත්‌තං හත්‌ථගතං වෙදෙහං පරිමොචයි|
  count |733|
    block |ඉමං මංසංව පාතබ්‍යං සූලෙ කත්‌වා පචන්‌තු නං|
    block |යො මෙ අමිත්‌තං හත්‌ථගතං වෙදෙහං පරිමොචයි|
  count |734|
    block |යථාපි ආසභං චම්‌මං පථබ්‍යා විතනිය්‍යති|
    block |සීහස්‌ස අථො බ්‍යග්‌ඝස්‌ස හොති සඞ්‌කුසමාහතං|
  count |735|
    block |එවං තං විතනිත්‌වාන වෙධයිස්‌සාමි සත්‌තියා|
    block |යො මෙ අමිත්‌තං හත්‌ථගතං වෙදෙහං පරිමොචයි|
  count |736|
    block |සචෙ මෙ හත්‌ථෙ පාදෙ ච කණ්‌ණනාසඤ්‌ච ඡෙච්‌ඡසි|
    block |එවං පඤ්‌චාලචන්‌දස්‌ස වෙදෙහො ඡෙදයිස්‌සති|
  count |737|
    block |සචෙ මෙ හත්‌ථෙ පාදෙ ච කණ්‌ණනාසඤ්‌ච ඡෙච්‌ඡසි|
    block |එවං පඤ්‌චාලචන්‌දියා වෙදෙහො ඡෙදයිස්‌සති|
  count |738|
    block |සචෙ මෙ හත්‌ථෙ පාදෙ ච කණ්‌ණනාසඤ්‌ච ඡෙච්‌ඡසි|
    block |එවං නන්‌දාය දෙවියා වෙදෙහො ඡෙදයිස්‌සති|
  count |739|
    block |සචෙ මෙ හත්‌ථෙ පාදෙ ච කණ්‌ණනාසඤ්‌ච ඡෙච්‌ඡසි|
    block |එවං තෙ පුත්‌තදාරස්‌ස වෙදෙහො ඡෙදයිස්‌සති|
  count |740|
    block |සචෙ මංසංව පාතබ්‍යං සූලෙ කත්‌වා පචිස්‌සසි|
    block |එවං පඤ්‌චාලචන්‌දස්‌ස වෙදෙහො පාචයිස්‌සති|
  count |741|
    block |සචෙ මංසංව පාතබ්‍යං සූලෙ කත්‌වා පචිස්‌සසි|
    block |එවං පඤ්‌චාලචන්‌දියා වෙදෙහො පාචයිස්‌සති|
  count |742|
    block |සචෙ මංසංව පාතබ්‍යං සූලෙ කත්‌වා පචිස්‌සසි|
    block |එවං නන්‌දාය දෙවියා වෙදෙහො පාචයිස්‌සති|
  count |743|
    block |සචෙ මංසංව පාතබ්‍යං සූලෙ කත්‌වා පචිස්‌සසි|
    block |එවං තෙ පුත්‌තදාරස්‌ස වෙදෙහො පාචයිස්‌සති|
  count |744|
    block |සචෙ මං විතනිත්‌වාන වෙධයිස්‌සසි සත්‌තියා|
    block |එවං පඤ්‌චාලචන්‌දස්‌ස වෙදෙහො වෙධයිස්‌සති|
  count |745|
    block |සචෙ මං විතනිත්‌වාන වෙධයිස්‌සසි සත්‌තියා|
    block |එවං පඤ්‌චාලචන්‌දියා වෙදෙහො වෙධයිස්‌සති|
  count |746|
    block |සචෙ මං විතනිත්‌වාන වෙධයිස්‌සසි සත්‌තියා|
    block |එවං නන්‌දාය දෙවියා වෙදෙහො වෙධයිස්‌සති|
  count |747|
    block |සචෙ මං විතනිත්‌වාන වෙධයිස්‌සසි සත්‌තියා|
    block |එවං තෙ පුත්‌තදාරස්‌ස වෙදෙහො වෙධයිස්‌සති|
    block |එවං නො මන්‌තිතං රහො වෙදෙහෙන මයා සහ|
  count |748|
    block |යථාපි පලසතං චම්‌මං කොන්‌තිමන්‌තාසුනිට්‌ඨිතං|
    block |උපෙති තනුතාණාය සරානං පටිහන්‌තවෙ|
  count |749|
    block |සුඛාවහො දුක්‌ඛනුදො වෙදෙහස්‌ස යසස්‌සිනො|
    block |මතිං තෙ පටිහඤ්‌ඤාමි උසුං පලසතෙන වා|
  count |750|
    block |ඉඞ්‌ඝ පස්‌ස මහාරාජ සුඤ්‌ඤං අන්‌තෙපුරං තව|
    block |ඔරොධා ච කුමාරා ච තව මාතා ච ඛත්‌තිය|
    block |උමඞ්‌ගා නීහරිත්‌වාන වෙදෙහස්‌සුපනාමිතා|
  count |751|
    block |ඉඞ්‌ඝ අන්‌තෙපුරං මය්‌හං ගන්‌ත්‌වාන විචිනාථ නං|
    block |යථා ඉමස්‌ස වචනං සච්‌චං වා යදි වා මුසා|
  count |752|
    block |එවමෙතං මහාරාජ යථා ආහ මහොසධො|
    block |සුඤ්‌ඤං අන්‌තෙපුරං සබ්‌බං කාකපට්‌ටනකං යථා|
  count |753|
    block |ඉතො ගතා මහාරාජ නාරී සබ්‌බඞ්‌ගසොභනා|
    block |කොසම්‌බඵලකසුස්‌සොණී හංසගග්‌ගරභාණිනී|
  count |754|
    block |ඉතො නීතා මහාරාජ නාරී සබ්‌බඞ්‌ගසොභනා|
    block |කොසෙය්‍යවසනා සාමා ජාතරූපසුමෙඛලා|
  count |755|
    block |සුරත්‌තපාදා කල්‍යාණී සුවණ්‌ණමණිමෙඛලා|
    block |පාරෙවතක්‌ඛී සුතනූ බිම්‌බොට්‌ඨා තනුමජ්‌ඣිමා|
  count |756|
    block |සුජාතා භුජලට්‌ඨීව වෙදීව තනුමජ්‌ඣිමා|
    block |දීඝස්‌සා කෙසා අසිතා ඊසකග්‌ගපවෙල්‌ලිතා|
  count |757|
    block |සුජාතා මිගඡාපාව හෙමන්‌තග්‌ගිසිඛාරිව|
    block |නදීව ගිරිදුග්‌ගෙසු සඤ්‌ඡන්‌නා ඛුද්‌දවෙළුභි|
  count |758|
    block |නාගනාසූරු කල්‍යාණී පරමා තිම්‌බරුත්‌ථනී|
    block |නාතිදීඝා නාතිරස්‌සා නාලොමා නාතිලොමසා|
  count |759|
    block |නන්‌දාය නූන මරණෙන නන්‌දසි සිරිවාහන|
    block |අහඤ්‌ච නූන නන්‌දා ච ගච්‌ඡාම යමසාධනං|
  count |760|
    block |දිබ්‌බං අධීයසෙ මායං අකාසි චක්‌ඛුමොහනං|
    block |යො මෙ අමිත්‌තං හත්‌ථගතං වෙදෙහං පරිමොචයි|
  count |761|
    block |අධීයන්‌ති මහාරාජ දිබ්‌බමායිධ පණ්‌ඩිතා|
    block |තෙ මොචයන්‌ති අත්‌තානං පණ්‌ඩිතා මන්‌තිනො ජනා|
  count |762|
    block |සන්‌ති මාණවපුත්‌තා මෙ කුසලා සන්‌ධිඡෙදකා|
    block |යෙසං කතෙන මග්‌ගෙන වෙදෙහො මිථිලං ගතො|
  count |763|
    block |ඉඞ්‌ඝ පස්‌ස මහාරාජ උමඞ්‌ගං සාධු මාපිතං|
    block |හත්‌ථීනං අථ අස්‌සානං රථානං අථ පත්‌තිනං|
    block |ආලොකභූතං තිට්‌ඨන්‌තං උමඞ්‌ගං සාධු මාපිතං|
  count |764|
    block |ලාභා වත විදෙහානං යස්‌සිමෙදිසා පණ්‌ඩිතා|
    block |ඝරෙ වසන්‌ති විජිතෙ යථා ත්‌වංසි මහොසධ|
  count |765|
    block |වුත්‌තිඤ්‌ච පරිහාරඤ්‌ච දිගුණං භත්‌තවෙතනං|
    block |දදාමි විපුලෙ භොගෙ භුඤ්‌ජ කාමෙ රමස්‌සු ච|
    block |මා විදෙහං පච්‌චගමා කිං විදෙහො කරිස්‌සති|
  count |766|
    block |යො චජෙථ මහාරාජ භත්‌තාරං ධනකාරණා|
    block |උභින්‌නං හොති ගාරය්‌හො අත්‌තනො ච පරස්‌ස ච|
    block |යාව ජීවෙය්‍ය වෙදෙහො නාඤ්‌ඤස්‌ස පුරිසො සියා|
  count |767|
    block |යො චජෙථ මහාරාජ භත්‌තාරං ධනකාරණා|
    block |උභින්‌නං හොති ගාරය්‌හො අත්‌තනො ච පරස්‌ස ච|
    block |යාව තිට්‌ඨෙය්‍ය වෙදෙහො නාඤ්‌ඤස්‌ස විජිතෙ වසෙ|
  count |768|
    block |දම්‌මි නික්‌ඛසහස්‌සං තෙ ගාමාසීතිඤ්‌ච කාසිසු|
    block |දාසිසතානි චත්‌තාරි දම්‌මි භරියාසතඤ්‌ච තෙ|
    block |සබ්‌බං සෙනඞ්‌ගමාදාය සොත්‌ථිං ගච්‌ඡ මහොසධ|
  count |769|
    block |යාව දදන්‌තු හත්‌ථීනං අස්‌සානං දිගුණං විධං|
    block |තප්‌පෙන්‌තු අන්‌නපානෙන රථිකෙ පත්‌තිකාරකෙ|
  count |770|
    block |හත්‌ථී අස්‌සෙ රථෙ පත්‌තී ගච්‌ඡෙවාදාය පණ්‌ඩිත|
    block |පස්‌සතු තං මහාරාජා වෙදෙහො මිථිලං ගතං|
  count |771|
    block |හත්‌ථී අස්‌සා රථා පත්‌තී සෙනා පදිස්‌සතෙ මහා|
    block |චතුරඞ්‌ගිනී භීසරූපා කිං නු මඤ්‌ඤසි පණ්‌ඩිත|
  count |772|
    block |ආනන්‌දො තෙ මහාරාජ උත්‌තමො පටිදිස්‌සති|
    block |සබ්‌බං සෙනඞ්‌ගමාදාය සොත්‌ථිං පත්‌තො මහොසධො|
  count |773|
    block |යථා පෙතං සුසානස්‌මිං ඡඩ්‌ඩෙත්‌වා චතුරො ජනා|
    block |එවං කපිලයෙ ත්‍යම්‌හ ඡඩ්‌ඩයිත්‌වා ඉධාගතා|
  count |774|
    block |අථ ත්‌වං කෙන වණ්‌ණෙන කෙන වා පන හෙතුනා|
    block |කෙන වා අත්‌ථජාතෙන අත්‌තානං පරිමොචයි|
  count |775|
    block |අත්‌ථං අත්‌ථෙන වෙදෙහ මන්‌තං මන්‌තෙන ඛත්‌තිය|
    block |පරිවාරයිං රාජානං ජම්‌බුදීපංව සාගරො|
  count |776|
    block |දින්‌නං නික්‌ඛසහස්‌සං මෙ ගාමාසීති ච කාසිසු|
    block |දාසීසතානි චත්‌තාරි දින්‌නං භරියාසතඤ්‌ච මෙ|
    block |සබ්‌බං සෙනඞ්‌ගමාදාය සොත්‌ථිනාම්‌හි ඉධාගතො|
  count |777|
    block |සුසුඛං වත සංවාසො පණ්‌ඩිතෙහීති සෙනක|
    block |පක්‌ඛීව පඤ්‌ජරෙ බද්‌ධෙ මච්‌ඡෙ ජාලගතෙරිව|
    block |අමිත්‌තහත්‌ථත්‌තගතෙ මොචයී නො මහොසධො|
  count |778|
    block |එවමෙතං මහාරාජ පණ්‌ඩිතා හි සුඛාවහා|
    block |පක්‌ඛීව පඤ්‌ජරෙ බද්‌ධෙ මච්‌ඡෙ ජාලගතෙරිව|
    block |අමිත්‌තහත්‌ථත්‌තගතෙ මොචයී නො මහොසධො|
  count |779|
    block |ආහඤ්‌ඤන්‌තු සබ්‌බවීණා භෙරියො දින්‌දිමානි ච|
    block |ධමෙන්‌තු මාගධා සඞ්‌ඛා වග්‌ගූ නදන්‌තු දුන්‌දුභී|
  count |780|
    block |ඔරොධා ච කුමාරා ච වෙසියානා ච බ්‍රාහ්‌මණා|
    block |බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං|
  count |781|
    block |හත්‌ථාරොහා අනීකට්‌ඨා රථිකා පත්‌තිකාරකා|
    block |බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං|
  count |782|
    block |සමාගතා ජානපදා නෙගමා ච සමාගතා|
    block |බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං|
  count |783|
    block |බහුජනො පසන්‌නොසි දිස්‌වා පණ්‌ඩිතමාගතං|
    block |පණ්‌ඩිතම්‌හි අනුප්‌පත්‌තෙ චෙලුක්‌ඛෙපො අවත්‌තථාති|
  stand |උමඞ්‌ගජාතකං පඤ්‌චමං|
  count |  |
  block |භූරිදත්‌තජාතකං|
  count |784|
    block |යං කිඤ්‌චි රතනං අත්‌ථි ධතරට්‌ඨනිවෙසනෙ|
    block |සබ්‌බානි තෙ උපයන්‌තු ධීතරං දෙහි රාජිනො|
  count |785|
    block |න නො විවාහො නාගෙහි කතපුබ්‌බො කුදාචනං|
    block |තං විවාහං අසංයුත්‌තං කථං අම්‌හෙ කරොමසෙ|
  count |786|
    block |ජීවිතං නූන තෙ චත්‌තං රට්‌ඨං වා මනුජාධිප|
    block |න හි නාගෙ කුපිතම්‌හි චිරං ජීවන්‌ති තාදිසා|
  count |787|
    block |යො ත්‌වං දෙව මනුස්‌සොසි ඉද්‌ධිමන්‌තං අනිද්‌ධිමා|
    block |වරුණස්‌ස නියං පුත්‌තං යාමුනං අතිමඤ්‌ඤසි|
  count |788|
    block |නාතිමඤ්‌ඤාමි රාජානං ධතරට්‌ඨං යසස්‌සිනං|
    block |ධතරට්‌ඨො හි නාගානං බහූනමපි ඉස්‌සරො|
  count |789|
    block |අහි මහානුභාවොපි න මෙ ධීතරමාරහො|
    block |ඛත්‌තියො ච විදෙහානං අභිජාතා සමුද්‌දජා|
  count |790|
    block |කම්‌බලස්‌සතරා උට්‌ඨෙන්‌තු සබ්‌බෙ නාගෙ නිවෙදය|
    block |බාරාණසිං පවජ්‌ජන්‌තු මා ච කඤ්‌චි විහෙඨයුං|
  count |791|
    block |නිවෙසනෙසු සොබ්‌භෙසු රථියා චච්‌චරෙසු ච|
    block |රුක්‌ඛග්‌ගෙසු ච ලම්‌බන්‌තු විතතා තොරණෙසු ච|
  count |792|
    block |අහම්‌පි සබ්‌බසෙතෙන මහතා සුමහං පුරං|
    block |පරික්‌ඛිපිස්‌සං භොගෙහි කාසීනං ජනයං භයං|
  count |793|
    block |තස්‌ස තං වචනං සුත්‌වා උරගානෙකවණ්‌ණිනො|
    block |බාරාණසිං පවජ්‌ජිංසු න ච කඤ්‌චි විහෙඨයුං|
  count |794|
    block |නිවෙසනෙසු සොබ්‌භෙසු රථියා චච්‌චරෙසු ච|
    block |රුක්‌ඛග්‌ගෙසු ච ලම්‌බිංසු විතතා තොරණෙසු ච|
  count |795|
    block |තෙසු දිස්‌වාන ලම්‌බන්‌තෙ පුථූ කන්‌දිංසු නාරියො|
    block |නාගෙ සොණ්‌ඩිකතෙ දිස්‌වා පස්‌සසන්‌තෙ මුහුං මුහුං|
  count |796|
    block |බාරාණසී පබ්‍යධිතා ආතුරා සමපජ්‌ජථ|
    block |බාහා පග්‌ගය්‌හ පක්‌කන්‌දුං ධීතරං දෙහි රාජිනො|
  count |797|
    block |පුප්‌ඵාභිහාරස්‌ස වනස්‌ස මජ්‌ඣෙ කො ලොහිතක්‌ඛො විතතන්‌තරංසො|
    block |කා කම්‌බුකායූරධරා සුවත්‌ථා තිට්‌ඨන්‌ති නාරියො දස වන්‌දමානා|
  count |798|
    block |කො ත්‌වං බ්‍රහාබාහු වනස්‌ස මජ්‌ඣෙ විරොචසි ඝතසිත්‌තොව අග්‌ගි|
    block |මහෙසක්‌ඛො අඤ්‌ඤතරොසි යක්‌ඛො උදාහු නාගොසි මහානුභාවො|
  count |799|
    block |නාගොහමස්‌මි ඉද්‌ධිමා තෙජස්‌සී දුරතික්‌කමො|
    block |ඩංසෙය්‍යං තෙජසා කුද්‌ධො ඵීතං ජනපදං අපි|
  count |800|
    block |සමුද්‌දජා හි මෙ මාතා ධතරට්‌ඨො ච මෙ පිතා|
    block |සුදස්‌සනකනිට්‌ඨොස්‌මි භූරිදත්‌තොති මං විදූ|
  count |801|
    block |යං ගම්‌භීරං සදාවට්‌ටං රහදං භිස්‌මං පෙක්‌ඛසි|
    block |එස දිබ්‍යො මමාවාසො අනෙකසතපොරිසො|
  count |802|
    block |මයූරකොඤ්‌චාභිරුදං නීලොදං වනමජ්‌ඣතො|
    block |යමුනං පවිස මා භීතො ඛෙමං වත්‌තවතං සිවං|
  count |803|
    block |තත්‌ථ පත්‌තො සානුචරො සහ පුත්‌තෙන බ්‍රාහ්‌මණ|
    block |පූජිතො මය්‌හං කාමෙහි සුඛං බ්‍රාහ්‌මණ වච්‌ඡසි|
  count |804|
    block |සමා සමන්‌තපරිතො පහූතතගරා මහී|
    block |ඉන්‌දගොපකසඤ්‌ඡන්‌නා සොභති හරිතුත්‌තමා|
  count |805|
    block |රම්‌මානි වනචෙත්‍යානි රම්‌මා හංසූපකූජිතා|
    block |ඔපුප්‌ඵාපද්‌මා තිට්‌ඨන්‌ති පොක්‌ඛරඤ්‌ඤො සුනිම්‌මිතා|
  count |806|
    block |අට්‌ඨංසා සුකතා ථම්‌භා සබ්‌බෙ වෙළුරියාමයා|
    block |සහස්‌සථම්‌භා පාසාදා පූරා කඤ්‌ඤාහි ජොතරෙ|
  count |807|
    block |විමානං උපපන්‌නොසි දිබ්‍යං පුඤ්‌ඤෙහි අත්‌තනො|
    block |අසම්‌බාධං සිවං රම්‌මං අච්‌චන්‌තසුඛසංහිතං|
  count |808|
    block |මඤ්‌ඤෙ සහස්‌සනෙත්‌තස්‌ස විමානං නාභිකඞ්‌ඛසි|
    block |ඉද්‌ධී හි ත්‍යායං විපුලා සක්‌කස්‌සෙව ජුතීමතො|
  count |809|
    block |මනසාපි න පත්‌තබ්‌බො ආනුභාවො ජුතීමතො|
    block |පරිචාරයමානානං සඉන්‌දානං වසවත්‌තිනං|
  count |810|
    block |තං විමානං අභිජ්‌ඣාය අමරානං සුඛෙසිනං|
    block |උපොසථං උපවසන්‌තො සෙමි වම්‌මිකමුද්‌ධනි|
  count |811|
    block |අහඤ්‌ච මිගමෙසානො සපුත්‌තො පාවිසිං වනං|
    block |තං මං මතං වා ජීවං වා නාභිවෙදෙන්‌ති ඤාතකා|
  count |812|
    block |ආමන්‌තයෙ භූරිදත්‌තං කාසිපුත්‌තං යසස්‌සිනං|
    block |තයා නො සමනුඤ්‌ඤාතා අපි පස්‌සෙමු ඤාතකෙ|
  count |813|
    block |එසො හි වත මෙ ඡන්‌දො යං වසෙසි මමන්‌තිකෙ|
    block |න හි එතාදිසා කාමා සුලභා හොන්‌ති මානුසෙ|
  count |814|
    block |සචෙ ත්‌වං නිච්‌ඡසෙ වත්‌ථුං මම කාමෙහි පූජිතො|
    block |මයා ත්‌වං සමනුඤ්‌ඤාතො සොත්‌ථිං පස්‌සාහි ඤාතකෙ|
  count |815|
    block |ධාරයිමං මණිං දිබ්‍යං පසුං පුත්‌තෙ ච වින්‌දති|
    block |අරොගො සුඛිතො හොති ගච්‌ඡෙවාදාය බ්‍රාහ්‌මණ|
  count |816|
    block |කුසලං පටිනන්‌දාමි භූරිදත්‌ත වචො තව|
    block |පබ්‌බජිස්‌සාමි ජිණ්‌ණොස්‌මි න කාමෙ අභිපත්‌ථයෙ|
  count |817|
    block |බ්‍රහ්‌මචරියස්‌ස චෙ භඞ්‌ගො හොති භොගෙහි කාරියං|
    block |අවිකම්‌පමානො එය්‍යාසි බහුං දස්‌සාමි තෙ ධනං|
  count |818|
    block |කුසලං පටිනන්‌දාමි භූරිදත්‌ත වචො තව|
    block |පුනපි ආගමිස්‌සාමි සචෙ අත්‌ථො භවිස්‌සති|
  count |819|
    block |ඉදං වත්‌වා භූරිදත්‌තො පෙසෙසි චතුරො ජනෙ|
    block |එථ ගච්‌ඡථ උට්‌ඨෙථ ඛිප්‌පං පාපෙථ බ්‍රාහ්‌මණං|
  count |820|
    block |තස්‌ස තං වචනං සුත්‌වා උට්‌ඨාය චතුරො ජනා|
    block |පෙසිතා භූරිදත්‌තෙන ඛිප්‌පං පාපෙසු බ්‍රාහ්‌මණං|
  count |821|
    block |මණිං පග්‌ගය්‌හ මඞ්‌ගල්‍යං සාධුවිත්‌තං මනොරමං|
    block |සෙලං බ්‍යඤ්‌ජනසම්‌පන්‌නං කො ඉමං මණිමජ්‌ඣගා|
  count |822|
    block |ලොහිතක්‌ඛසහස්‌සාහි සමන්‌තා පරිවාරිතං|
    block |අජ්‌ජ කාලං පථං ගච්‌ඡං අජ්‌ඣගාහං මණිං ඉමං|
  count |823|
    block |සුපචිණ්‌ණො අයං සෙලො අච්‌චිතො මහිතො සදා|
    block |සුධාරිතො සුනික්‌ඛිත්‌තො සබ්‌බත්‌ථමභිසාධයෙ|
  count |824|
    block |උපචාරවිපන්‌නස්‌ස නික්‌ඛෙපෙ ධාරණාය වා|
    block |අයං සෙලො විනාසාය පරිචිණ්‌ණො අයොනිසො|
  count |825|
    block |න ඉමං අකුසලො දිබ්‍යං මණිං ධාරෙතුමාරහො|
    block |පටිපජ්‌ජ සතං නික්‌ඛං දෙහිමං රතනං මම|
  count |826|
    block |න ච ම්‍යායං මණී කෙය්‍යො ගොහි වා රතනෙහි වා|
    block |සෙලො බ්‍යඤ්‌ජනසම්‌පන්‌නො නෙව කෙය්‍යො මණී මම|
  count |827|
    block |නො චෙ තයා මණී කෙය්‍යො ගොහි වා රතනෙහි වා|
    block |අථ කෙන මණී කෙය්‍යො තං මෙ අක්‌ඛාහි පුච්‌ඡිතො|
  count |828|
    block |යො මෙ සංසෙ මහානාගං තෙජස්‌සිං දුරතික්‌කමං|
    block |තස්‌ස දජ්‌ජං ඉමං සෙලං ජලන්‌තමිව තෙජසා|
  count |829|
    block |කො නු බ්‍රාහ්‌මණවණ්‌ණෙන සුපණ්‌ණො පතතං වරො|
    block |නාගං ජිගීසමන්‌වෙසි අන්‌වෙසං භක්‌ඛමත්‌තනො|
  count |830|
    block |නාහං දිජාධිපො හොමි න දිට්‌ඨො ගරුළො මයා|
    block |ආසීවිසෙන විත්‌තොති වජ්‌ජො බ්‍රාහ්‌මණ මං විදූ|
  count |831|
    block |කිං නු තුය්‌හං බලං අත්‌ථි කිං සිප්‌පං විජ්‌ජතෙ තව|
    block |කිස්‌මිං වා ත්‌වං පරත්‌ථද්‌ධො උරගං නාපචායසි|
  count |832|
    block |ආරඤ්‌ඤිකස්‌ස ඉසිනො චිරරත්‌තං තපස්‌සිනො|
    block |සුපණ්‌ණො කොසියස්‌සක්‌ඛා විසවිජ්‌ජං අනුත්‌තරං|
  count |833|
    block |තං භාවිතත්‌තඤ්‌ඤතරං සම්‌මන්‌තං පබ්‌බතන්‌තරෙ|
    block |සක්‌කච්‌චං තං උපට්‌ඨාසිං රත්‌තින්‌දිවමතන්‌දිතො|
  count |834|
    block |සො තදා පරිචිණ්‌ණො මෙ වත්‌තවා බ්‍රහ්‌මචරියවා|
    block |දිබ්‌බං පාතුකරී මන්‌තං කාමසා භගවා මම|
  count |835|
    block |ත්‍යාහං මන්‌තෙ පරත්‌ථද්‌ධො නාහං භායාමි භොගිනං|
    block |ආචරියො විසඝාතානං අලම්‌පානොති මං විදූ|
  count |836|
    block |ගණ්‌හාමසෙ මණිං තාත සොමදත්‌ත විජානහි|
    block |මා දණ්‌ඩෙන සිරිං පත්‌තං කාමසා පජහිම්‌හසෙ|
  count |837|
    block |සකං නිවෙසනං පත්‌තං යො තං බ්‍රාහ්‌මණ පූජයි|
    block |එවං කල්‍යාණකාරිස්‌ස කිං මොහා දුබ්‌භිමිච්‌ඡසි|
  count |838|
    block |සචෙ ත්‌වං ධනකාමොසි භූරිදත්‌තො පදස්‌සති|
    block |තමෙව ගන්‌ත්‌වා යාචස්‌සු බහුං දස්‌සති තෙ ධනං|
  count |839|
    block |හත්‌ථගතං පත්‌තගතං නිකිණ්‌ණං ඛාදිතුං වරං|
    block |මා නො සන්‌දිට්‌ඨිකො අත්‌ථො සොමදත්‌ත උපච්‌චගා|
  count |840|
    block |පච්‌චති නිරයෙ ඝොරෙ මහිස්‌සමපි විවරති|
    block |මිත්‌තදුබ්‌භී හිතච්‌චාගී ජීවරෙවාපි සුස්‌සති|
  count |841|
    block |සචෙ ත්‌වං ධනකාමොසි භූරිදත්‌තො පදස්‌සති|
    block |මඤ්‌ඤෙ අත්‌තකතං වෙරං නචිරං වෙදයිස්‌සසි|
  count |842|
    block |මහායඤ්‌ඤං යජිත්‌වාන එවං සුජ්‌ඣන්‌ති බ්‍රාහ්‌මණා|
    block |මහායඤ්‌ඤං යජිස්‌සාම එවං මොක්‌ඛාම පාපකා|
  count |843|
    block |හන්‌ද දානි අපායාමි නාහං අජ්‌ජ තයා සහ|
    block |පදම්‌පෙකං න ගච්‌ඡෙය්‍යං එවං කිබ්‌බිසකාරිනා|
  count |844|
    block |ඉදං වත්‌වාන පිතරං සොමදත්‌තො බහුස්‌සුතො|
    block |උජ්‌ඣාපෙත්‌වාන භූතානි තම්‌හා ඨානා අපක්‌කමි|
  count |845|
    block |ගණ්‌හාහෙතං මහානාගං ආහරෙතං මණිං මම|
    block |ඉන්‌දගොපකවණ්‌ණාභො යස්‌ස ලොහිතකො සිරො|
  count |846|
    block |කප්‌පාසපිචුරාසීව එසො කායො පදිස්‌සති|
    block |වම්‌මිකග්‌ගගතො සෙති තං ත්‌වං ගණ්‌හාහි බ්‍රාහ්‌මණ|
  count |847|
    block |අථොසධෙහි දිබ්‌බෙහි ජප්‌පං මන්‌තපදානි ච|
    block |එවං තං අසක්‌ඛි සත්‌ථුං කත්‌වා පරිත්‌තමත්‌තනො|
  count |848|
    block |මමං දිස්‌වාන ආයන්‌තං සබ්‌බකාමසමිද්‌ධිනං|
    block |ඉන්‌ද්‍රියානි අහට්‌ඨානි සාවං ජාතං මුඛං තව|
  count |849|
    block |පද්‌මං යථා හත්‌ථගතං පාණිනා පරිමද්‌දිතං|
    block |සාවං ජාතං මුඛං තුය්‌හං මමං දිස්‌වාන එදිසං|
  count |850|
    block |කච්‌චි නු තෙ නාභිසසි කච්‌චි තෙ අත්‌ථි වෙදනා|
    block |යෙන සාවං මුඛං තුය්‌හං මමං දිස්‌වාන ආගතං|
  count |851|
    block |සුපිනං තාත අද්‌දක්‌ඛිං ඉතො මාසං අධොගතං|
    block |දක්‌ඛිණං විය මෙ බාහුං ඡෙත්‌වා රුහිරමක්‌ඛිතං|
    block |පුරිසො ආදාය පක්‌කාමි මම රොදන්‌තියා සති|
  count |852|
    block |යතොහං සුපිනමද්‌දක්‌ඛිං සුදස්‌සන විජානහි|
    block |තතො දිවා වා රත්‌තිං වා සුඛං මෙ නොපලබ්‌භති|
  count |853|
    block |යං පුබ්‌බෙ පරිවාරිංසු කඤ්‌ඤා රුචිරවිග්‌ගහා|
    block |හෙමජාලපටිච්‌ඡන්‌නා භූරිදත්‌තො න දිස්‌සති|
  count |854|
    block |යං පුබ්‌බෙ පරිවාරිංසු නෙත්‌තිංසවරධාරිනො|
    block |කණිකාරාව සම්‌ඵුල්‌ලා භූරිදත්‌තො න දිස්‌සති|
  count |855|
    block |හන්‌ද දානි ගමිස්‌සාම භූරිදත්‌තනිවෙසනං|
    block |ධම්‌මට්‌ඨං සීලසම්‌පන්‌නං පස්‌සාම තව භාතරං|
  count |856|
    block |තඤ්‌ච දිස්‌වාන ආයන්‌තිං භූරිදත්‌තස්‌ස මාතරං|
    block |බාහා පග්‌ගය්‌හ පක්‌කන්‌දුං භූරිදත්‌තස්‌ස නාරියො|
  count |857|
    block |පුත්‌තං තෙය්‍යෙ න ජානාම ඉතො මාසං අධොගතං|
    block |මතං වා යදි වා ජීවං භූරිදත්‌තං යසස්‌සිනං|
  count |858|
    block |සකුණී හතපුත්‌තාව සුඤ්‌ඤං දිස්‌වා කුලාවකං|
    block |චිරං දුක්‌ඛෙන ඣායිස්‌සං භූරිදත්‌තං අපස්‌සතී|
  count |859|
    block |කුරරී හතඡාපාව සුඤ්‌ඤං දිස්‌වා කුලාවකං|
    block |චිරං දුක්‌ඛෙන ඣායිස්‌සං භූරිදත්‌තං අපස්‌සතී|
  count |860|
    block |සා නූන චක්‌කවාකීව පල්‌ලලස්‌මිං අනොදකෙ|
    block |චිරං දුක්‌ඛෙන ඣායිස්‌සං භූරිදත්‌තං අපස්‌සතී|
  count |861|
    block |කම්‌මාරානං යථා උක්‌කා අන්‌තො ඣායති නො බහි|
    block |එවං ඣායාමි සොකෙන භූරිදත්‌තං අපස්‌සතී|
  count |862|
    block |සාලාව සම්‌පමථිතා මාලුතෙන පමද්‌දිතා|
    block |සෙන්‌ති පුත්‌තා ච දාරා ච භූරිදත්‌තනිවෙසනෙ|
  count |863|
    block |ඉදං සුත්‌වාන නිග්‌ඝොසං භූරිදත්‌තනිවෙසනෙ|
    block |අරිට්‌ඨො ච සුභොගො ච පධාවිංසු අනන්‌තරා|
  count |864|
    block |අම්‌ම අස්‌සාස මා සොචි එවංධම්‌මා හි පාණිනො|
    block |චවන්‌ති උපපජ්‌ජන්‌ති එසස්‌ස පරිණාමිතා|
  count |865|
    block |අහම්‌පි තාත ජානාමි එවංධම්‌මා හි පාණිනො|
    block |සොකෙන ච පරෙතස්‌මි භූරිදත්‌තං අපස්‌සතී|
  count |866|
    block |අජ්‌ජ චෙ මෙ ඉමං රත්‌තිං සුදස්‌සන විජානහි|
    block |භූරිදත්‌තං අපස්‌සන්‌තී මඤ්‌ඤෙ හිස්‌සාමි ජීවිතං|
  count |867|
    block |අම්‌ම අස්‌සාස මා සොචි ආනයිස්‌සාම භාතරං|
    block |දිසොදිසං ගමිස්‌සාම භාතුපරියෙසනං චරං|
  count |868|
    block |පබ්‌බතෙ ගිරිදුග්‌ගෙසු ගාමෙසු නිගමෙසු ච|
    block |ඔරෙන සත්‌තරත්‌තස්‌ස භාතරං පස්‌ස ආගතං|
  count |869|
    block |හත්‌ථා පමුත්‌තො උරගො පාදෙ තෙ නිපතී භුසං|
    block |කච්‌චි නු තං ඩංසී තාත මා භායි සුඛිතො භව|
  count |870|
    block |නෙව මය්‌හං අයං නාගො අලං දුක්‌ඛාය කායචි|
    block |යාවතත්‌ථි අහිග්‌ගාහො මයා භිය්‍යො න විජ්‌ජති|
  count |871|
    block |කො නු බ්‍රාහ්‌මණවණ්‌ණෙන දිත්‌තො පරිසමාගතො|
    block |අව්‌හායන්‌තු සුයුද්‌ධෙන සුණන්‌තු පරිසා මම|
  count |872|
    block |ත්‌වං මං නාගෙන ආලම්‌ප අහං මණ්‌ඩූකඡාපියා|
    block |හොතු නො අබ්‌භුතං තත්‌ථ ආසහස්‌සෙහි පඤ්‌චහි|
  count |873|
    block |අහඤ්‌හි වසුමා අඩ්‌ඪො ත්‌වං දලිද්‌දොසි මාණව|
    block |කො නු තෙ පාටිභොගත්‌ථි උපජූතඤ්‌ච කිං සියා|
  count |874|
    block |උපජූතඤ්‌ච මෙ අස්‌ස පාටිභොගො ච තාදිසො|
    block |හොතු නො අබ්‌භුතං තත්‌ථ ආසහස්‌සෙහි පඤ්‌චහි|
  count |875|
    block |සුණොහි මෙ මහාරාජ වචනං භද්‌දමත්‌ථු තෙ|
    block |පඤ්‌චන්‌නං මෙ සහස්‌සානං පාටිභොගො හි කිත්‌තිම|
  count |876|
    block |පෙත්‌තිකං වා ඉණං හොති යං වා හොති සයංකතං|
    block |කිං ත්‌වං එවං බහුං මය්‌හං ධනං යාචසි බ්‍රාහ්‌මණ|
  count |877|
    block |අලම්‌පානො හි නාගෙන මමං අභිජිගීසති|
    block |අහං මණ්‌ඩූකඡාපියා ඩංසයිස්‌සාමි බ්‍රාහ්‌මණං|
  count |878|
    block |තං ත්‌වං දට්‌ඨුං මහාරාජ අජ්‌ජ රට්‌ඨාභිවඩ්‌ඪන|
    block |ඛත්‌තසඞ්‌ඝපරිබ්‍යූළ්‌හො නිය්‍යාහි අහිදස්‌සනං|
  count |879|
    block |නෙව තං අතිමඤ්‌ඤාමි සිප්‌පවාදෙන මාණව|
    block |අතිමත්‌තොසි සිප්‌පෙන උරගං නාපචායසි|
  count |880|
    block |අහම්‌පි නාතිමඤ්‌ඤාමි සිප්‌පවාදෙන බ්‍රාහ්‌මණ|
    block |අවිසෙන ච නාගෙන භුසං වඤ්‌චයසෙ ජනං|
  count |881|
    block |එවං චෙතං ජනො ජඤ්‌ඤා යථා ජානාමි තං අහං|
    block |න ත්‌වං ලභසි ආලම්‌ප භුසමුට්‌ඨිං කුතො ධනං|
  count |882|
    block |ඛරාජිනො ජටී දුම්‌මී දිත්‌තො පරිසමාගතො|
    block |යො ත්‌වං එවං ගතං නාගං අවිසො අතිමඤ්‌ඤසි|
  count |883|
    block |ආසජ්‌ජ ඛො නං ජඤ්‌ඤාසි පුණ්‌ණං උග්‌ගස්‌ස තෙජසො|
    block |මඤ්‌ඤෙ තං භස්‌මරාසිංව ඛිප්‌පමෙසො කරිස්‌සති|
  count |884|
    block |සියා විසං සිලුත්‌තස්‌ස දෙඩ්‌ඩුභස්‌ස සිලාභුනො|
    block |නෙව ලොහිතසීසස්‌ස විසං නාගස්‌ස විජ්‌ජති|
  count |885|
    block |සුතමෙතං අරහතං සඤ්‌ඤතානං තපස්‌සිනං|
    block |ඉධ දානානි දත්‌වාන සග්‌ගං ගච්‌ඡන්‌ති දායකා|
    block |ජීවන්‌තො දෙහි දානානි යදි තෙ අත්‌ථි දාතවෙ|
  count |886|
    block |අයං නාගො මහිද්‌ධිකො තෙජස්‌සී දුරතික්‌කමො|
    block |තෙන තං ඩංසයිස්‌සාමි සො තං භස්‌මං කරිස්‌සති|
  count |887|
    block |මයාපෙතං සුතං සම්‌ම සඤ්‌ඤතානං තපස්‌සිනං|
    block |ඉධ දානානි දත්‌වාන සග්‌ගං ගච්‌ඡන්‌ති දායකා|
    block |ත්‌වමෙව දෙහි ජීවන්‌තො යදි තෙ අත්‌ථි දාතවෙ|
  count |888|
    block |අයං අජමුඛී නාම පුණ්‌ණා උග්‌ගස්‌ස තෙජසො|
    block |තාය තං ඩංසයිස්‌සාමි සා තං භස්‌මං කරිස්‌සති|
  count |889|
    block |යා ධීතා ධතරට්‌ඨස්‌ස වෙමාතා භගිනී මම|
    block |සා තං ඩංසත්‌වජමුඛී පුණ්‌ණා උග්‌ගස්‌ස තෙජසො|
  count |890|
    block |ඡමායං චෙ නිසිඤ්‌චිස්‌සං බ්‍රහ්‌මදත්‌ත විජානහි|
    block |තිණලතානි ඔසධ්‍යො උස්‌සුස්‌සෙය්‍යුං අසංසයං|
  count |891|
    block |උද්‌ධං චෙ පාතයිස්‌සාමි බ්‍රහ්‌මදත්‌ත විජානහි|
    block |සත්‌ත වස්‌සානියං දෙවො න වස්‌සෙ න හිමං පතෙ|
  count |892|
    block |උදකෙ චෙ නිසිඤ්‌චිස්‌සං බ්‍රහ්‌මදත්‌ත විජානහි|
    block |යාවන්‌තොදකජා පාණා මරෙය්‍යුං මච්‌ඡකච්‌ඡපා|
  count |893|
    block |ලොක්‍යං සජන්‌තං උදකං පයාගස්‌මිං පතිට්‌ඨිතං|
    block |කොමං අජ්‌ඣොහරී භූතො ඔගාළ්‌හං යමුනං නදිං|
  count |894|
    block |යදෙස ලොකාධිපතී යසස්‌සී බාරාණසිං පක්‍රිය සමන්‌තතො|
    block |තස්‌සාහ පුත්‌තො උරගූසභස්‌ස සුභොගොති මං බ්‍රාහ්‌මණ වෙදයන්‌ති|
  count |895|
    block |සචෙ හි පුත්‌තො උරගූසභස්‌ස කාසිස්‌ස රඤ්‌ඤො අමරාධිපස්‌ස|
    block |මහෙසක්‌ඛො අඤ්‌ඤතරො පිතා තෙ මච්‌චෙසු මාතා පන තෙ අතුල්‍යා|
    block |න තාදිසො අරහති බ්‍රාහ්‌මණස්‌ස දාසම්‌පි ඔහාරිතුං මහානුභාවො|
  count |896|
    block |රුක්‌ඛං නිස්‌සාය විජ්‌ඣිත්‌ථො එණෙය්‍යං පාතුමාගතං|
    block |සො විද්‌ධො දූරමචරි සරවෙගෙන සීඝවා|
  count |897|
    block |තං ත්‌වං පතිතමද්‌දක්‌ඛි අරඤ්‌ඤස්‌මිං බ්‍රහාවනෙ|
    block |සමං සකාජමාදාය සායං නිග්‍රොධුපාගමි|
  count |898|
    block |සුකසාළිකසඞ්‌ඝුට්‌ඨං පිඞ්‌ගලං සන්‌ථතායුතං|
    block |කොකිලාභිරුදං රම්‌මං ධුවං හරිතසද්‌දලං|
  count |899|
    block |තත්‌ථ තෙ සො පාතුරහු ඉද්‌ධියා යසසා ජලං|
    block |මහානුභාවො භාතා මෙ කඤ්‌ඤාහි පරිවාරිතො|
  count |900|
    block |සො තෙන පරිචිණ්‌ණො ත්‌වං සබ්‌බකාමෙහි තප්‌පිතො|
    block |අදුට්‌ඨස්‌ස තුවං දුබ්‌භි තං තෙ වෙරං ඉධාගතං|
  count |901|
    block |ඛිප්‌පං ගීවං පසාරෙහි න තෙ දස්‌සාමි ජීවිතං|
    block |භාතු පරිසරං වෙරං ඡෙදයිස්‌සාමි තෙ සිරං|
  count |902|
    block |අජ්‌ඣායකො යාචයොගී ආහුතග්‌ගි ච බ්‍රාහ්‌මණො|
    block |එතෙහි තීහි ඨානෙහි අවජ්‌ඣො හොති බ්‍රාහ්‌මණො|
  count |903|
    block |යං පූරං ධතරට්‌ඨස්‌ස ඔගාළ්‌හං යමුනං නදිං|
    block |ජොතතෙ සබ්‌බසොවණ්‌ණං ගිරිමාහච්‌ච යාමුනං|
  count |904|
    block |තත්‌ථ තෙ පුරිසබ්‍යග්‌ඝා සොදරියා මම භාතරො|
    block |යථා තෙ තත්‌ථ වක්‌ඛන්‌ති තථා හෙස්‌සසි බ්‍රාහ්‌මණ|
  count |905|
    block |අනිත්‌තරා ඉත්‌තරසම්‌පයුත්‌තා යඤ්‌ඤා ච වෙදා ච සුභොගලොකෙ|
    block |තදග්‌ගරය්‌හඤ්‌හි විනින්‌දමානො ජහාති විත්‌තඤ්‌ච සතඤ්‌ච ධම්‌මං|
  count |906|
    block |අජ්‌ඣෙනමරියා පථවිං ජනින්‌දා වෙස්‌සා කසිං පාරිචරියඤ්‌ච සුද්‌දා|
    block |උපාගු පච්‌චෙකං යථාපදෙසං කතාහු එතෙ වසිනාති ආහු|
  count |907|
    block |ධාතා විධාතා වරුණො කුවෙරො සොමො යමො චන්‌දිමා වායු සූරියො|
    block |එතෙපි යඤ්‌ඤං පුථුසො යජිත්‌වා අජ්‌ඣායකානං අථො සබ්‌බකාමෙ|
  count |908|
    block |විකාසිතා චාපසතානි පඤ්‌ච යො අජ්‌ජුනො බලවා භීමසෙනො|
    block |සහස්‌සබාහු අසමො පථබ්‍යා සොපි තදා මාදහි ජාතවෙදං|
  count |909|
    block |යො බ්‍රාහ්‌මණෙ භොජයි දීඝරත්‌තං අන්‌නෙන පානෙන යථානුභාවං|
    block |පසන්‌නචිත්‌තො අනුමොදමානො සුභොග දෙවඤ්‌ඤතරො අහොසි|
  count |910|
    block |මහාසනං දෙවමනොමවණ්‌ණං යො සප්‌පිනා අසක්‌ඛි භොජෙතුමග්‌ගිං|
    block |ස යඤ්‌ඤතන්‌තං වරතො යජිත්‌වා දිබ්‌බං ගතිං මුචලින්‌දජ්‌ඣගච්‌ඡි|
  count |911|
    block |මහානුභාවො වස්‌සසහස්‌සජීවී යො පබ්‌බජී දස්‌සනෙය්‍යො උළාරො|
    block |හිත්‌වා අපරියන්‌තරට්‌ඨං සසෙනං රාජා දුදීපොපි ජගාම සග්‌ගං|
  count |912|
    block |යො සාගරන්‌තං සාගරො විජිත්‌වා යූපං සුභං සොණ්‌ණමයං උළාරං|
    block |උස්‌සෙසි වෙස්‌සානරමාදහානො සුභොග දෙවඤ්‌ඤතරො අහොසි|
  count |913|
    block |යස්‌සානුභාවෙන සුභොග ගඞ්‌ගා පවත්‌තථ දධිසන්‌නිසින්‌නං සමුද්‌දං|
    block |සලොමපාදො පරිචරියමග්‌ගිං අඞ්‌ගො සහස්‌සක්‌ඛපුරජ්‌ඣගච්‌ඡි|
  count |914|
    block |මහිද්‌ධිකො දෙවවරො යසස්‌සී සෙනාපති තිදිවෙ වාසවස්‌ස|
    block |සො සොමයාගෙන මලං විහන්‌ත්‌වා සුභොග දෙවඤ්‌ඤතරො අහොසි|
  count |915|
    block |අකාරයි ලොකමිමං පරඤ්‌ච භාගීරථිං හිමවන්‌තඤ්‌ච ගිජ්‌ඣං|
    block |යො ඉද්‌ධිමා දෙවවරො යසස්‌සී සොපි තදා ආදහි ජාතවෙදං|
  count |916|
    block |මාලාගිරී හිමවා යො ච ගිජ්‌ඣො සුදස්‌සනො නිසභො කුවෙරු|
    block |එතෙ ච අඤ්‌ඤෙ ච නගා මහන්‌තා චිත්‍යා කතා යඤ්‌ඤකරෙහි මාහු|
  count |917|
    block |අජ්‌ඣායකං මන්‌තගුණූපපන්‌නං තපස්‌සිනං යාචයොගොතිධාහු|
    block |තීරෙ සමුද්‌දස්‌සුදකං සජන්‌තං සාගරොජ්‌ඣොහරි තෙනපෙය්‍යො|
  count |918|
    block |ආයාගවත්‌ථූනි පුථූ පථබ්‍යා සංවිජ්‌ජන්‌ති බ්‍රාහ්‌මණා වාසවස්‌ස|
    block |පුරිමං දිසං පච්‌ඡිමං දක්‌ඛිණුත්‌තරං සංවිජ්‌ජමානා ජනයන්‌ති වෙදං|
  count |919|
    block |කලී හි ධීරාන කටං මගානං භවන්‌ති වෙදජ්‌ඣගතානරිට්‌ඨ|
    block |මරීචිධම්‌මං අසමෙක්‌ඛිතත්‌තා මායාගුණා නාතිවහන්‌ති පඤ්‌ඤං|
  count |920|
    block |වෙදා න තාණාය භවන්‌ති දස්‌ස මිත්‌තද්‌දුනො භූනහුනො නරස්‌ස|
    block |න තායතෙ පරිචිණ්‌ණො ච අග්‌ගි දොසන්‌තරං මච්‌චමනරියකම්‌මං|
  count |921|
    block |සබ්‌බඤ්‌ච මච්‌චා සධනං සභොගං ආදීපිතං දාරු තිණෙන මිස්‌සං|
    block |දහං න තප්‌පෙ අසමත්‌ථතෙජො කො තං සුභික්‌ඛං ද්‌විරසඤ්‌ඤු කයිරා|
  count |922|
    block |යථාපි ඛීරං විපරිණාමධම්‌මං දධි භවිත්‌වා නවනීතම්‌පි හොති|
    block |එවම්‌පි අග්‌ගි විපරිණාමධම්‌මො තෙජො සමොරොහතී යොගයුත්‌තො|
  count |923|
    block |න දිස්‌සතී අග්‌ගිමනුප්‌පවිට්‌ඨො සුක්‌ඛෙසු කට්‌ඨෙසු නවෙසු චාපි|
    block |නාමත්‌ථමානො අරණීනරෙන නාකම්‌මුනා ජායති ජාතවෙදො|
  count |924|
    block |සචෙ හි අග්‌ගි අන්‌තරතො වසෙය්‍ය සුක්‌ඛෙසු කට්‌ඨෙසු නවෙසු චාපි|
    block |සබ්‌බානි සුස්‌සෙය්‍යු වනානි ලොකෙ සුක්‌ඛානි කට්‌ඨානි ච පජ්‌ජලෙය්‍යුං|
  count |925|
    block |කරොති චෙ දාරුතිණෙන පුඤ්‌ඤං භොජං නරො ධූමසිඛිං පතාපවං|
    block |අඞ්‌ගාරිකා ලොණකරා ච සූදා සරීරදාහාපි කරෙය්‍යු පුඤ්‌ඤං|
  count |926|
    block |අථ චෙ හි එතෙ න කරොන්‌ති පුඤ්‌ඤං අජ්‌ඣෙනමග්‌ගිං ඉධ තප්‌පයිත්‌වා|
    block |න කොචි ලොකස්‌මිං කරොති පුඤ්‌ඤං භොජං නරො ධූමසිඛිං පතාපවං|
  count |927|
    block |කථඤ්‌හි ලොකාපචිතො සමානො අමනුඤ්‌ඤගන්‌ධං බහූනං අකන්‌තං|
    block |යදෙව මච්‌චා පරිවජ්‌ජයන්‌ති තදප්‌පසත්‌ථං ද්‌විරසඤ්‌ඤු භුඤ්‌ජෙ|
  count |928|
    block |සිඛිම්‌පි දෙවෙසු වදන්‌ති හෙකෙ ආපං මිලක්‌ඛූ පන දෙවමාහු|
    block |සබ්‌බෙව එතෙ විතථං භණන්‌ති අග්‌ගී න දෙවඤ්‌ඤතරො න චාපො|
  count |929|
    block |අනින්‌ද්‍රියබද්‌ධමසඤ්‌ඤකායං වෙස්‌සානරං කම්‌මකරං පජානං|
    block |පරිචරිය මග්‌ගිං සුගතිං කථං වජෙ පාපානි කම්‌මානි පකුබ්‌බමානො|
  count |930|
    block |සබ්‌බාභිභූ තාහුධ ජීවිකත්‌ථා අග්‌ගිස්‌ස බ්‍රහ්‌මා පරිචාරකොති|
    block |සබ්‌බානුභාවී ච වසී කිමත්‌ථං අනිම්‌මිතො නිම්‌මිතං වන්‌දිතස්‌ස|
  count |931|
    block |හස්‌සං අනිජ්‌ඣානඛමං අතච්‌ඡං සක්‌කාරහෙතු පකිරිංසු පුබ්‌බෙ|
    block |තෙ ලාභසක්‌කාරෙ අපාතුභොන්‌තෙ සන්‌ධාපිතා ජන්‌තුභි සන්‌තිධම්‌මං|
  count |932|
    block |අජ්‌ඣෙනමරියා පථවිං ජනින්‌දා වෙස්‌සා කසිං පාරිචරියඤ්‌ච සුද්‌දා|
    block |උපාගු පච්‌චෙකං යථාපදෙසං කතාහු එතෙ වසිනාති ආහු|
  count |933|
    block |එතඤ්‌ච සච්‌චං වචනං භවෙය්‍ය යථා ඉදං භාසිතං බ්‍රාහ්‌මණෙහි|
    block |නාඛත්‌තියො ජාතු ලභෙථ රජ්‌ජං නාබ්‍රාහ්‌මණො මන්‌තපදානි සික්‌ඛෙ|
    block |නාඤ්‌ඤත්‍ර වෙස්‌සෙහි කසිං කරෙය්‍ය සුද්‌දො න මුච්‌චෙ පරපෙසනාය|
  count |934|
    block |යස්‌මා ච එතං වචනං අභූතං මුසාවිමෙ ඔදරියා භණන්‌ති|
    block |තදප්‌පපඤ්‌ඤා අභිසද්‌දහන්‌ති පස්‌සන්‌ති තං පණ්‌ඩිතා අත්‌තනාව|
  count |935|
    block |ඛත්‍යා හි වෙස්‌සානං බලිං හරන්‌ති ආදාය සත්‌ථානි චරන්‌ති බ්‍රාහ්‌මණා|
    block |තං තාදිසං සඞ්‌ඛුභිතං පභින්‌නං කස්‌මා බ්‍රහ්‌මා නුජ්‌ජු කරොති ලොකං|
  count |936|
    block |සචෙ හි සො ඉස්‌සරො සබ්‌බලොකෙ බ්‍රහ්‌මා බහූභූතපතී පජානං|
    block |කිං සබ්‌බලොකං විදහී අලක්‌ඛිං කිං සබ්‌බලොකං න සුඛිං අකාසි|
  count |937|
    block |සචෙ හි සො ඉස්‌සරො සබ්‌බලොකෙ බ්‍රහ්‌මා බහූභූතපතී පජානං|
    block |මායා මුසාවජ්‌ජමදෙන චාපි ලොකං අධම්‌මෙන කිමත්‌ථමකාරි|
  count |938|
    block |සචෙ හි සො ඉස්‌සරො සබ්‌බලොකෙ බ්‍රහ්‌මා බහූභූතපතී පජානං|
    block |අධම්‌මිකො භූතපතී අරිට්‌ඨ ධම්‌මෙ සති යො විදහී අධම්‌මං|
  count |939|
    block |කීටා පටඞ්‌ගා උරගා ච භෙකා හන්‌ත්‌වා කිමී සුජ්‌ඣති මක්‌ඛිකා ච|
    block |එතෙපි ධම්‌මා අනරියරූපා කම්‌බොජකානං විතථා බහූනං|
  count |940|
    block |සචෙ හි සො සුජ්‌ඣති යො හනාති හතොපි සො සග්‌ගමුපෙති ඨානං|
    block |භොවාදි භොවාදින මාරයෙය්‍යුං යෙ චාපි තෙසං අභිසද්‌දහෙය්‍යුං|
  count |941|
    block |නෙව මිගා න පසූ නොපි ගාවො ආයාචන්‌ති අත්‌තවධාය කෙචි|
    block |විප්‌ඵන්‌දමානෙ ඉධ ජීවිකත්‌ථා යඤ්‌ඤෙසු පාණෙ පසුමාරභන්‌ති|
  count |942|
    block |යූපුස්‌සනෙ පසුබන්‌ධෙ ච බාලා චිත්‌තෙහි වණ්‌ණෙහි මුඛං නයන්‌ති|
    block |අයං තෙ යූපො කාමදුහො පරත්‌ථ භවිස්‌සති සස්‌සතො සම්‌පරායෙ|
  count |943|
    block |සචෙ ච යූපෙ මණිසඞ්‌ඛමුත්‌තං ධඤ්‌ඤං ධනං රජතං ජාතරූපං|
    block |සුක්‌ඛෙසු කට්‌ඨෙසු නවෙසු චාපි සචෙ දුහෙ තිදිවෙ සබ්‌බකාමෙ|
    block |තෙවිජ්‌ජසඞ්‌ඝාව පුථූ යජෙය්‍යුං අබ්‍රාහ්‌මණං කඤ්‌චි න යාජයෙය්‍යුං|
  count |944|
    block |කුතො ච යූපෙ මණිසඞ්‌ඛමුත්‌තං ධඤ්‌ඤං ධනං රජතං ජාතරූපං|
    block |සුක්‌ඛෙසු කට්‌ඨෙසු නවෙසු චාපි කුතො දුහෙ තිදිවෙ සබ්‌බකාමෙ|
  count |945|
    block |සඨා ච ලුද්‌දා ච පලුද්‌ධබාලා චිත්‌තෙහි වණ්‌ණෙහි මුඛං නයන්‌ති|
    block |ආදාය අග්‌ගිං මම දෙහි විත්‌තං තතො සුඛී හොහිසි සබ්‌බකාමෙ|
  count |946|
    block |තමග්‌ගිහුත්‌තං සරණං පවිස්‌ස චිත්‌තෙහි වණ්‌ණෙහි මුඛං නයන්‌ති|
    block |ඔරොපයිත්‌වා කෙසමස්‌සුං නඛඤ්‌ච වෙදෙහි විත්‌තං අතිගාළ්‌හයන්‌ති|
  count |947|
    block |කාකා උලූකංව රහො ලභිත්‌වා එකං සමානං බහුකා සමෙච්‌ච|
    block |අන්‌නානි භුත්‌වා කුහකා කුහිත්‌වා මුණ්‌ඩං කරිත්‌වා යඤ්‌ඤපථොස්‌සජන්‌ති|
  count |948|
    block |එවඤ්‌හි සො වඤ්‌චිතො බ්‍රාහ්‌මණෙහි එකො සමානො බහුකා සමෙච්‌ච|
    block |තෙ යොගයොගෙන විලුම්‌පමානා දිට්‌ඨං අදිට්‌ඨෙන ධනං හරන්‌ති|
  count |949|
    block |අකාසියා රාජූහිවානුසිට්‌ඨා තදස්‌ස ආදාය ධනං හරන්‌ති|
    block |තෙ තාදිසා චොරසමා අසන්‌තා වජ්‌ඣා න හඤ්‌ඤන්‌ති අරිට්‌ඨ ලොකෙ|
  count |950|
    block |ඉන්‌දස්‌ස බාහාරසි දක්‌ඛිණාති යඤ්‌ඤෙසු ඡින්‌දන්‌ති පලාසයට්‌ඨිං|
    block |තං චෙපි සච්‌චං මඝවා ඡින්‌නබාහු කෙනස්‌ස ඉන්‌දො අසුරෙ ජිනාති|
  count |951|
    block |තඤ්‌චෙව තුච්‌ඡං මඝවා සමඞ්‌ගී හන්‌තා අවජ්‌ඣො පරමො ස දෙවො|
    block |මන්‌තා ඉමෙ බ්‍රාහ්‌මණා තුච්‌ඡරූපා සන්‌දිට්‌ඨිකා වඤ්‌චනා එස ලොකෙ|
  count |952|
    block |මාලාගිරි හිමවා යො ච ගිජ්‌ඣො සුදස්‌සනො නිසභො කුවෙරු|
    block |එතෙ ච අඤ්‌ඤෙ ච නගා මහන්‌තා චිත්‍යා කතා යඤ්‌ඤකරෙහි මාහු|
  count |953|
    block |යථාපකාරානි හි ඉට්‌ඨකානි චිත්‍යා කතා යඤ්‌ඤකරෙහි මාහු|
    block |න පබ්‌බතා හොන්‌ති තථාපකාරා අඤ්‌ඤා දිසා අචලා තිට්‌ඨසෙලා|
  count |954|
    block |න ඉට්‌ඨකා හොන්‌ති සිලා චිරෙන න තත්‌ථ සඤ්‌ජායති අයො න ලොහං|
    block |යඤ්‌ඤඤ්‌ච එතං පරිවණ්‌ණයන්‌තා චිත්‍යා කතා යඤ්‌ඤකරෙහි මාහු|
  count |955|
    block |අජ්‌ඣායකං මන්‌තගුණූපපන්‌නං තපස්‌සිනං යාචයොගොතිධාහු|
    block |තීරෙ සමුද්‌දස්‌සුදකං සජන්‌තං තං සාගරොජ්‌ඣොහරි තෙනපෙය්‍යො|
  count |956|
    block |පරොසහස්‌සම්‌පි සමන්‌තවෙදෙ මන්‌තූපපන්‌නෙ නදියො වහන්‌ති|
    block |න තෙන බ්‍යාපන්‌නරසූදකා න කස්‌මා සමුද්‌දො අතුලො අපෙය්‍යො|
  count |957|
    block |යෙ කෙචි කූපා ඉධ ජීවලොකෙ ලොණූදකා කූපඛණෙහි ඛාතා|
    block |න බ්‍රාහ්‌මණජ්‌ඣොහරණෙන තෙසු ආපො අපෙය්‍යො ද්‌විරසඤ්‌ඤු මාහු|
  count |958|
    block |පුරෙ පුරත්‌ථා කා කස්‌ස භරියා මනො මනුස්‌සං අජනෙසි පුබ්‌බෙ|
    block |තෙනාපි ධම්‌මෙන න කොචි හීනො එවම්‌පි වොස්‌සග්‌ගවිභඞ්‌ගමාහු|
  count |959|
    block |චණ්‌ඩාලපුත්‌තොපි අධිච්‌ච වෙදෙ භාසෙය්‍ය මන්‌තෙ කුසලො මතීමා|
    block |න තස්‌ස මුද්‌ධාපි ඵලෙය්‍ය සත්‌තධා මන්‌තා ඉමෙ අත්‌තවධාය කතා|
  count |960|
    block |වාචාකතා ගිද්‌ධිකතා ගහීතා දුම්‌මොචයා කබ්‍යපථානුපන්‌නා|
    block |බාලාන චිත්‌තං විසමෙ නිවිට්‌ඨං තදප්‌පපඤ්‌ඤා අභිසද්‌දහන්‌ති|
  count |961|
    block |සීහස්‌ස බ්‍යග්‌ඝස්‌ස ච දීපිනො ච න විජ්‌ජතී පොරිසියංබලෙන|
    block |මනුස්‌සභාවො ච ගවංව පෙක්‌ඛො ජාතී හි තෙසං අසමා සමානා|
  count |962|
    block |සචෙ ච රාජා පථවිං විජිත්‌වා සජීවවා අස්‌සවපාරිසජ්‌ජො|
    block |සයමෙව සො සත්‌තුසඞ්‌ඝං විජෙය්‍ය තස්‌සප්‌පජා නිච්‌චසුඛී භවෙය්‍ය|
  count |963|
    block |ඛත්‌තියමන්‌තා ච තයො ච වෙදා අත්‌ථෙන එතෙ සමකා භවන්‌ති|
    block |තෙසඤ්‌ච අත්‌ථං අවිනිච්‌ඡිනිත්‌වා න බුජ්‌ඣතී ඔඝපථංව ඡන්‌නං|
  count |964|
    block |ඛත්‌තියමන්‌තා ච තයො ච වෙදා අත්‌ථෙන එතෙ සමකා භවන්‌ති|
    block |ලාභො අලාභො අයසො යසො ච සබ්‌බෙව තෙසං චතුන්‌නඤ්‌ච ධම්‌මා|
  count |965|
    block |යථාපි ඉබ්‌භා ධනධඤ්‌ඤහෙතු කම්‌මානි කරොන්‌ති පුථූ පථබ්‍යා|
    block |තෙවිජ්‌ජසඞ්‌ඝා ච තථෙව අජ්‌ජ කම්‌මානි කරොන්‌ති පුථූ පථබ්‍යා|
  count |966|
    block |ඉබ්‌භෙහි යෙ තෙ සමකා භවන්‌ති නිච්‌චුස්‌සුකා කාමගුණෙසු යුත්‌තා|
    block |කම්‌මානි කරොන්‌ති පුථූ පථබ්‍යා තදප්‌පපඤ්‌ඤා ද්‌විරසඤ්‌ඤුරා තෙ|
  count |967|
    block |කස්‌ස භෙරී මුදිඞ්‌ගා ච සඞ්‌ඛාපණවදින්‌දිමා|
    block |පුරතො පටිපන්‌නානි හාසයන්‌තා රථෙසභං|
  count |968|
    block |කස්‌ස කඤ්‌චනපට්‌ටෙන පුථුනා විජ්‌ජුවණ්‌ණිනා|
    block |යුවා කලාපසන්‌නද්‌ධො කො එති සිරියා ජලං|
  count |969|
    block |උක්‌කාමුඛපහට්‌ඨංව ඛදිරඞ්‌ගාරසන්‌නිභං|
    block |මුඛඤ්‌ච රුචිරා භාති කො එති සිරියා ජලං|
  count |970|
    block |කස්‌ස ජම්‌බොනදං ඡත්‌තං සසලාකං මනොරමං|
    block |ආදිච්‌චරංසාවරණං කො එති සිරියා ජලං|
  count |971|
    block |කස්‌ස අඞ්‌ගං පරිග්‌ගය්‌හ වාළබීජනිමුත්‌තමං|
    block |උභතො වරපුඤ්‌ඤස්‌ස මුද්‌ධනි උපරූපරි|
  count |972|
    block |කස්‌ස පෙඛුණහත්‌ථානි චිත්‍රානි ච මුදූනි ච|
    block |කඤ්‌චනමණිදණ්‌ඩානි චරන්‌ති දුභතො මුඛං|
  count |973|
    block |ඛදිරඞ්‌ගාරවණ්‌ණාභා උක්‌කාමුඛපහංසිතා|
    block |කස්‌සෙතෙ කුණ්‌ඩලා වග්‌ගූ සොභන්‌ති දුභතො මුඛං|
  count |974|
    block |කස්‌ස වාතෙන ඡුපිතා නිද්‌ධන්‌තා මුදුකාළකා|
    block |සොභයන්‌ති නලාටන්‌තං නභා විජ්‌ජුරිවුග්‌ගතා|
  count |975|
    block |කස්‌ස එතානි අක්‌ඛීනි ආයතානි පුථූනි ච|
    block |කො සොභති විසාලක්‌ඛො කස්‌සෙතං උණ්‌ණජං මුඛං|
  count |976|
    block |කස්‌සෙතෙ ලපනජාතා සුද්‌ධා සඞ්‌ඛවරූපමා|
    block |භාසමානස්‌ස සොභන්‌ති දන්‌තා කුප්‌පිලසාදිසා|
  count |977|
    block |කස්‌ස ලාඛාරසසමා හත්‌ථපාදා සුඛෙධිතා|
    block |කො සො බිම්‌බොට්‌ඨසම්‌පන්‌නො දිවා සූරියොව භාසති|
  count |978|
    block |හිමච්‌චයෙ හිමවති මහාසාලොව පුප්‌ඵිතො|
    block |කො සො ඔදාතපාවාරො ජයං ඉන්‌දොව සොභති|
  count |979|
    block |සුවණ්‌ණපීළකාකිණ්‌ණං මණිදණ්‌ඩවිචිත්‌තකං|
    block |කො සො පරිසමොගය්‌හ ඊසං ඛග්‌ගං පමුඤ්‌චති|
  count |980|
    block |සුවණ්‌ණවිකතා චිත්‌තා සුකතා චිත්‌තසිබ්‌බනා|
    block |කො සො ඔමුඤ්‌චතෙ පාදා නමො කත්‌වා මහෙසිනො|
  count |981|
    block |ධතරට්‌ඨා හි තෙ නාගා ඉද්‌ධිමන්‌තො යසස්‌සිනො|
    block |සමුද්‌දජාය උප්‌පන්‌නා නාගා එතෙ මහිද්‌ධිකාති|
  stand |භූරිදත්‌තජාතකං ඡට්‌ඨං|
  count |  |
  block |චන්‌දකුමාරජාතකං|
  count |982|
    block |රාජාසි ලුද්‌දකම්‌මො එකරාජා පුප්‌ඵවතීයා|
    block |සො පුච්‌ඡි බ්‍රහ්‌මබන්‌ධුං ඛණ්‌ඩහාලං පුරොහිතං මූළ්‌හං|
  count |983|
    block |සග්‌ගාන මග්‌ගමාචික්‌ඛ ත්‌වංසි බ්‍රාහ්‌මණ ධම්‌මවිනයකුසලො|
    block |යථා ඉතො වජන්‌ති සුගතිං නරා පුඤ්‌ඤානි කත්‌වාන|
  count |984|
    block |අතිදානං දදිත්‌වාන අවජ්‌ඣෙ දෙව ඝාතෙත්‌වා|
    block |එවං වජන්‌ති සුගතිං නරා පුඤ්‌ඤානි කත්‌වාන|
  count |985|
    block |කිං පන තං අතිදානං කෙ ච අවජ්‌ඣා ඉමස්‌මි ලොකස්‌මිං|
    block |එතඤ්‌ච ඛො නො අක්‌ඛාහි යජිස්‌සාමි දදාමි දානානි|
  count |986|
    block |පුත්‌තෙහි දෙව යජිතබ්‌බං මහෙසීහි නෙගමෙහි ච|
    block |උසභෙහි ආජානියෙහි චතූහි සබ්‌බචතුක්‌කෙන දෙව යජිතබ්‌බං|
  count |987|
    block |තං සුත්‌වා අන්‌තෙපුරෙ කුමාරා මහෙසියො ච හඤ්‌ඤන්‌තු|
    block |එකො අහොසි නිග්‌ඝොසො භිස්‌මා අච්‌චුග්‌ගතො සද්‌දො|
  count |988|
    block |ගච්‌ඡථ වදෙථ කුමාරෙ චන්‌දං සූරියඤ්‌ච භද්‌දසෙනඤ්‌ච|
    block |සූරඤ්‌ච වාමගොත්‌තඤ්‌ච පචුරා කිර හොථ යඤ්‌ඤත්‌ථාය|
  count |989|
    block |කුමාරියොපි වදෙථ උපසෙනං කොකිලඤ්‌ච මුදිතඤ්‌ච|
    block |නන්‌දඤ්‌චාපි කුමාරිං පචුරා කිර හොථ යඤ්‌ඤත්‌ථාය|
  count |990|
    block |විජයම්‌පි මය්‌හං මහෙසිං එරාවතිං කෙසිනිං සුනන්‌දඤ්‌ච|
    block |ලක්‌ඛණවරූපපන්‌නා පචුරා කිර හොථ යඤ්‌ඤත්‌ථාය|
  count |991|
    block |ගහපතයො ච වදෙථ පුණ්‌ණමුඛං භද්‌දියං සිඞ්‌ගාලඤ්‌ච|
    block |වඩ්‌ඪඤ්‌චාපි ගහපතිං පචුරා කිර හොථ යඤ්‌ඤත්‌ථාය|
  count |992|
    block |තෙ තත්‌ථ ගහපතයො අවොචිසුං සමාගතා පුත්‌තදාරපරිකිණ්‌ණා|
    block |සබ්‌බෙව සිඛිනො දෙව කරොහි අථ වා නො දාසෙ සාවෙහි|
  count |993|
    block |අභයංකරම්‌පි මෙ හත්‌ථිං නාළාගිරිං අච්‌චුග්‌ගතං වරුණදන්‌තං|
    block |ආනෙථ ඛො නෙ ඛිප්‌පං යඤ්‌ඤත්‌ථාය භවිස්‌සන්‌ති|
  count |994|
    block |අස්‌සරතනම්‌පි කෙසිං සුරාමුඛං පුණ්‌ණකං විනතකඤ්‌ච|
    block |ආනෙථ ඛො නෙ ඛිප්‌පං යඤ්‌ඤත්‌ථාය භවිස්‌සන්‌ති|
  count |995|
    block |උසභම්‌පි යූථපතිං අනොජං නිසභං ගවම්‌පතිං තෙපි මය්‌හං ආනෙථ|
    block |සමූහ කරොන්‌තු සබ්‌බං යජිස්‌සාමි දදාමි දානානි|
  count |996|
    block |සබ්‌බං පටියාදෙථ යඤ්‌ඤං පන උග්‌ගතම්‌හි සූරියම්‌හි|
    block |ආණාපෙථ ච කුමාරෙ අභිරමන්‌තු ඉමං රත්‌තිං|
  count |997|
    block |සබ්‌බං උපට්‌ඨපෙථ යඤ්‌ඤං පන උග්‌ගතම්‌හි සූරියම්‌හි|
    block |වදෙථ දානි කුමාරෙ අජ්‌ජ ඛො පච්‌ඡිමා රත්‌ති|
  count |998|
    block |තංතං මාතා අවච රොදන්‌තී ආගන්‌ත්‌වා විමානතො|
    block |යඤ්‌ඤො කිර තෙ පුත්‌ත භවිස්‌සති චතූහි පුත්‌තෙහි|
  count |999|
    block |සබ්‌බෙපි මය්‌හං පුත්‌තා චත්‌තා චන්‌දස්‌මිං හඤ්‌ඤමානස්‌මිං|
    block |පුත්‌තෙහි යඤ්‌ඤං යජිත්‌වාන සුගතිං සග්‌ගං ගමිස්‌සාමි|
  count |1000|
    block |මා තං පුත්‌ත සද්‌දහෙසි සුගති කිර හොති පුත්‌තයඤ්‌ඤෙන|
    block |නිරයානෙසො මග්‌ගො නෙසො මග්‌ගො හි සග්‌ගානං|
  count |1001|
    block |දානානි දෙහි කොණ්‌ඩඤ්‌ඤ අහිංසා සබ්‌බභූතභබ්‍යානං|
    block |එස මග්‌ගො සුගතියා න ච මග්‌ගො පුත්‌තයඤ්‌ඤෙන|
  count |1002|
    block |ආචරියානං වචනා ඝාතෙස්‌සං චන්‌දඤ්‌ච සූරියඤ්‌ච|
    block |පුත්‌තෙහි යඤ්‌ඤං යජිත්‌වාන දුච්‌චජෙහි සුගතිං සග්‌ගං ගමිස්‌සාමි|
  count |1003|
    block |තංතං පිතාපි අවච වසවත්‌තී ඔරසං සකං පුත්‌තං|
    block |යඤ්‌ඤො කිර තෙ පුත්‌ත භවිස්‌සති චතූහි පුත්‌තෙහි|
  count |1004|
    block |සබ්‌බෙපි මය්‌හං පුත්‌තා චත්‌තා චන්‌දස්‌මිං හඤ්‌ඤමානස්‌මිං|
    block |පුත්‌තෙහි යඤ්‌ඤං යජිත්‌වාන සුගතිං සග්‌ගං ගමිස්‌සාමි|
  count |1005|
    block |මා තං පුත්‌ත සද්‌දහෙසි සුගති කිර හොති පුත්‌තයඤ්‌ඤෙන|
    block |නිරයානෙසො මග්‌ගො නෙසො මග්‌ගො හි සග්‌ගානං|
  count |1006|
    block |දානානි දෙහි කොණ්‌ඩඤ්‌ඤ අහිංසා සබ්‌බභූතභබ්‍යානං|
    block |එස මග්‌ගො සුගතියා න ච මග්‌ගො පුත්‌තයඤ්‌ඤෙන|
  count |1007|
    block |ආචරියානං වචනා ඝාතෙස්‌සං චන්‌දඤ්‌ච සූරියඤ්‌ච|
    block |පුත්‌තෙහි යඤ්‌ඤං යජිත්‌වාන දුච්‌චජෙහි සුගතිං සග්‌ගං ගමිස්‌සාමි|
  count |1008|
    block |දානානි දෙහි කොණ්‌ඩඤ්‌ඤ අහිංසා සබ්‌බභූතභබ්‍යානං|
    block |පුත්‌තපරිවුතො තුවං රට්‌ඨං ජනපදඤ්‌ච පාලෙහි|
  count |1009|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |අපි නිගළබන්‌ධකාපි හත්‌ථී අස්‌සෙ ච පාලෙම|
  count |1010|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |අපි නිගළබන්‌ධකාපි හත්‌ථිඡකණානි උජ්‌ඣෙම|
  count |1011|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |අපි නිගළබන්‌ධකාපි අස්‌සඡකණානි උජ්‌ඣෙම|
  count |1012|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |යස්‌ස හොන්‌ති තව කාමා අපි රට්‌ඨා පබ්‌බාජිතා|
    block |භික්‌ඛාචරියං චරිස්‌සාම|
  count |1013|
    block |දුක්‌ඛං ඛො මෙ ජනයථ විලපන්‌තා ජීවිතස්‌ස කාමා හි|
    block |මුඤ්‌චෙථ දානි කුමාරෙ අලම්‌පි මෙ හොතු පුත්‌තයඤ්‌ඤෙන|
  count |1014|
    block |පුබ්‌බෙව ඛොසි මෙ වුත්‌තො දුක්‌කරං දුරභිසම්‌භවඤ්‌චෙතං|
    block |අථ නො උපක්‌ඛටස්‌ස යඤ්‌ඤස්‌ස කස්‌මා කරොසි වික්‌ඛෙපං|
  count |1015|
    block |සබ්‌බෙ වජන්‌ති සුගතිං යෙ යජන්‌ති යෙපි යාජෙන්‌ති|
    block |යෙ චාපි අනුමොදන්‌ති යජන්‌තානං එදිසං මහායඤ්‌ඤං|
  count |1016|
    block |අථ කිස්‌ස ජනො පුබ්‌බෙ සොත්‌ථානං බ්‍රාහ්‌මණෙ අවාචෙසි|
    block |අථ නො අකාරණස්‌මා යඤ්‌ඤත්‌ථාය දෙව ඝාතෙසි|
  count |1017|
    block |පුබ්‌බෙව නො දහරකාලෙ න හනෙසි න ඝාතෙසි|
    block |දහරම්‌හා යොබ්‌බනං පත්‌තා අදූසකා තාත හඤ්‌ඤාම|
  count |1018|
    block |හත්‌ථිගතෙ අස්‌සගතෙ සන්‌නද්‌ධෙ පස්‌ස නො මහාරාජ|
    block |යුද්‌ධෙ වා යුජ්‌ඣමානෙ වා න හි මාදිසා සූරා හොන්‌ති යඤ්‌ඤත්‌ථාය|
  count |1019|
    block |පච්‌චන්‌තෙ වාපි කුපිතෙ අටවීසු වා මාදිසෙ නියොජෙන්‌ති|
    block |අථ නො අකාරණස්‌මා අභූමියං තාත හඤ්‌ඤාම|
  count |1020|
    block |යාපි හි තා සකුණියො වසන්‌ති තිණඝරානි කත්‌වාන|
    block |තාසම්‌පි පියා පුත්‌තා අථ නො ත්‌වං දෙව ඝාතෙසි|
  count |1021|
    block |මා තස්‌ස සද්‌දහෙසි න මං ඛණ්‌ඩහාලො ඝාතෙය්‍ය|
    block |මමඤ්‌හි සො ඝාතෙත්‌වාන අනන්‌තරා තම්‌පි දෙව ඝාතෙය්‍ය|
  count |1022|
    block |ගාමවරං නිගමවරං දදන්‌ති භොගම්‌පිස්‌ස මහාරාජ|
    block |අථග්‌ගපිණ්‌ඩිකාපි කුලෙ කුලෙ හෙතෙ භුඤ්‌ජන්‌ති|
  count |1023|
    block |තෙසම්‌පි තාදිසානං ඉච්‌ඡන්‌ති දුබ්‌භිතුං මහාරාජ|
    block |යෙභුය්‍යෙන එතෙ අකතඤ්‌ඤුනො බ්‍රාහ්‌මණා දෙව|
  count |1024|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |අපි නිගළබන්‌ධකාපි හත්‌ථී අස්‌සෙ ච පාලෙම|
  count |1025|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |අපි නිගළබන්‌ධකාපි හත්‌ථිඡකණානි උජ්‌ඣෙම|
  count |1026|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |අපි නිගළබන්‌ධකාපි අස්‌සඡකණානි උජ්‌ඣෙම|
  count |1027|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |යස්‌ස හොන්‌ති තව කාමා අපි රට්‌ඨා පබ්‌බාජිතා|
    block |භික්‌ඛාචරියං චරිස්‌සාම|
  count |1028|
    block |දුක්‌ඛං ඛො මෙ ජනයථ විලපන්‌තා ජීවිතස්‌ස කාමා හි|
    block |මුඤ්‌චෙථ දානි කුමාරෙ අලම්‌පි මෙ හොතු පුත්‌තයඤ්‌ඤෙන|
  count |1029|
    block |පුබ්‌බෙව ඛොසි මෙ වුත්‌තො දුක්‌කරං දුරභිසම්‌භවඤ්‌චෙතං|
    block |අථ නො උපක්‌ඛටස්‌ස යඤ්‌ඤස්‌ස කස්‌මා කරොසි වික්‌ඛෙපං|
  count |1030|
    block |සබ්‌බෙ වජන්‌ති සුගතිං යෙ යජන්‌ති යෙපි යාජෙන්‌ති|
    block |යෙ චාපි අනුමොදන්‌ති යජන්‌තානං එදිසං මහායඤ්‌ඤං|
  count |1031|
    block |යදි කිර යජිත්‌වා පුත්‌තෙහි දෙවලොකං ඉතො චුතා යන්‌ති|
    block |බ්‍රාහ්‌මණො තාව යජතු පච්‌ඡාපි යජසි තුවං රාජා|
  count |1032|
    block |යදි කිර යජිත්‌වා පුත්‌තෙහි දෙවලොකං ඉතො චුතා යන්‌ති|
    block |එස්‌වෙව ඛණ්‌ඩහාලො යජතං සකෙහි පුත්‌තෙහි|
  count |1033|
    block |එවං ජානන්‌තො ඛණ්‌ඩහාලො කිං පුත්‌තකෙ න ඝාතෙසි|
    block |සබ්‌බඤ්‌ච ඤාතිජනං අත්‌තානඤ්‌ච න ඝාතෙසි|
  count |1034|
    block |සබ්‌බෙ වජන්‌ති නිරයං යෙ යජන්‌ති යෙපි යාජෙන්‌ති|
    block |යෙ චාපි අනුමොදන්‌ති යජන්‌තානං එදිසං මහායඤ්‌ඤං|
  count |1035|
    block |සචෙ හි සො සුජ්‌ඣති යො හනාති හතොපි සො සග්‌ගමුපෙති ඨානං|
    block |භොවාදි භොවාදින මාරයෙය්‍යුං යෙ චාපි තෙසං අභිසද්‌දහෙය්‍යුං|
  count |1036|
    block |කථඤ්‌ච කිර පුත්‌තකාමායො ගහපතයො ඝරණියො ච|
    block |නගරම්‌හි න උපරවන්‌ති රාජානං මා ඝාතයි ඔරසං පුත්‌තං|
  count |1037|
    block |කථඤ්‌ච කිර පුත්‌තකාමායො ගහපතයො ඝරණියො ච|
    block |නගරම්‌හි න උපරවන්‌ති රාජානං මා ඝාතයි අත්‍රජං පුත්‌තං|
  count |1038|
    block |රඤ්‌ඤො චම්‌හි අත්‌ථකාමො හිතො ච සබ්‌බජනපදස්‌ස|
    block |න කොචි අස්‌ස පටිඝං මයා ජානපදො න පවෙදෙති|
  count |1039|
    block |ගච්‌ඡථ වො ඝරණියො තාතඤ්‌ච වදෙථ ඛණ්‌ඩහාලඤ්‌ච|
    block |මා ඝාතෙථ කුමාරෙ අදූසකෙ සීහසඞ්‌කාසෙ|
  count |1040|
    block |ගච්‌ඡථ වො ඝරණියො තාතඤ්‌ච වදෙථ ඛණ්‌ඩහාලඤ්‌ච|
    block |මා ඝාතෙථ කුමාරෙ අපෙක්‌ඛිතෙ සබ්‌බලොකස්‌ස|
  count |1041|
    block |යං නූනාහං ජායෙය්‍යං රථකාරකුලෙසු වා|
    block |පුක්‌කුසකුලෙසු වා වෙස්‌සෙසු වා ජායෙය්‍යං|
    block |න හජ්‌ජ මං රාජ යඤ්‌ඤෙ ඝාතෙය්‍ය|
  count |1042|
    block |සබ්‌බා සීමන්‌තිනියො ගච්‌ඡථ අය්‍යස්‌ස ඛණ්‌ඩහාලස්‌ස|
    block |පාදෙසු නිපතථ අපරාධාහං න පස්‌සාමි|
  count |1043|
    block |සබ්‌බා සීමන්‌තිනියො ගච්‌ඡථ අය්‍යස්‌ස ඛණ්‌ඩහාලස්‌ස|
    block |පාදෙසු නිපතථ කින්‌තෙ භන්‌තෙ මයං අදූසෙම|
  count |1044|
    block |කපණා විලපති සෙලා දිස්‌වාන භාතරෙ උපනීතත්‌තෙ|
    block |යඤ්‌ඤො කිර මෙ උක්‌ඛිපිතො තාතෙන සග්‌ගකාමෙන|
  count |1045|
    block |ආවත්‌ති පරිවත්‌ති ච වසුලො සම්‌මුඛා රඤ්‌ඤො|
    block |මා නො පිතරං අවධි දහරම්‌හා යොබ්‌බනං පත්‌තා|
  count |1046|
    block |එසො තෙ වසුල පිතා සමෙහි පිතරා සහ|
    block |දුක්‌ඛං ඛො මෙ ජනයසි විලපන්‌තො අන්‌තෙපුරස්‌මිං|
    block |මුඤ්‌චෙථ දානි කුමාරෙ අලම්‌පි මෙ හොතු පුත්‌තයඤ්‌ඤෙන|
  count |1047|
    block |පුබ්‌බෙව ඛොසි මෙ වුත්‌තො දුක්‌කරං දුරභිසම්‌භවඤ්‌චෙතං|
    block |අථ නො උපක්‌ඛටස්‌ස යඤ්‌ඤස්‌ස කස්‌මා කරොසි වික්‌ඛෙපං|
  count |1048|
    block |සබ්‌බෙ වජන්‌ති සුගතිං යෙ යජන්‌ති යෙපි යාජෙන්‌ති|
    block |යෙ චාපි අනුමොදන්‌ති යජන්‌තානං එදිසං මහායඤ්‌ඤං|
  count |1049|
    block |සබ්‌බරතනස්‌ස යඤ්‌ඤො උපක්‌ඛටො එකරාජ තව පටියත්‌තො|
    block |අභිනික්‌ඛමස්‌සු දෙව සග්‌ගං ගතො ත්‌වං පමොදිස්‌සසි|
  count |1050|
    block |දහරා සත්‌තසතා එතා චන්‌දකුමාරස්‌ස භරියායො|
    block |කෙසෙ පකිරිත්‌වාන රොදන්‌තියො මග්‌ගමනුයායිංසු|
  count |1051|
    block |අපරා පන සොකෙන නික්‌ඛන්‌තා නන්‌දනෙ විය දෙවා|
    block |කෙසෙ පකිරිත්‌වාන රොදන්‌තියො මග්‌ගමනුයායිංසු|
  count |1052|
    block |කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා|
    block |නිය්‍යන්‌ති චන්‌දසූරියා යඤ්‌ඤත්‌ථාය එකරාජස්‌ස|
  count |1053|
    block |කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා|
    block |නිය්‍යන්‌ති චන්‌දසූරියා මාතු කත්‌වා හදයසොකං|
  count |1054|
    block |කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා|
    block |නිය්‍යන්‌ති චන්‌දසූරියා ජනස්‌ස කත්‌වා හදයසොකං|
  count |1055|
    block |මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා|
    block |නිය්‍යන්‌ති චන්‌දසූරියා යඤ්‌ඤත්‌ථාය එකරාජස්‌ස|
  count |1056|
    block |මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා|
    block |නිය්‍යන්‌ති චන්‌දසූරියා මාතු කත්‌වා හදයසොකං|
  count |1057|
    block |මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා|
    block |නිය්‍යන්‌ති චන්‌දසූරියා ජනස්‌ස කත්‌වා හදයසොකං|
  count |1058|
    block |යස්‌සු පුබ්‌බෙ හත්‌ථිවරධුරගතෙ හත්‌ථීහි අනුවජන්‌ති|
    block |ත්‍යජ්‌ජ චන්‌දසූරියා උභොව පත්‌තිකා යන්‌ති|
  count |1059|
    block |යස්‌සු පුබ්‌බෙ අස්‌සවරධුරගතෙ අස්‌සෙහි අනුවජන්‌ති|
    block |ත්‍යජ්‌ජ චන්‌දසූරියා උභොව පත්‌තිකා යන්‌ති|
  count |1060|
    block |යස්‌සු පුබ්‌බෙ රථවරධුරගතෙ රථෙහි අනුවජන්‌ති|
    block |ත්‍යජ්‌ජ චන්‌දසූරියා උභොව පත්‌තිකා යන්‌ති|
  count |1061|
    block |යෙහිස්‌සු පුබ්‌බෙ නීයිංසු තපනීයකප්‌පනෙහි තුරඞ්‌ගෙහි|
    block |ත්‍යජ්‌ජ චන්‌දසූරියා උභොව පත්‌තිකා යන්‌ති|
  count |1062|
    block |යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා|
    block |යජතෙත්‌ථ එකරාජා සම්‌මූළ්‌හො චතූහි පුත්‌තෙහි|
  count |1063|
    block |යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා|
    block |යජතෙත්‌ථ එකරාජා සම්‌මූළ්‌හො චතූහි කඤ්‌ඤාහි|
  count |1064|
    block |යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා|
    block |යජතෙත්‌ථ එකරාජා සම්‌මූළ්‌හො චතූහි මහෙසීහි|
  count |1065|
    block |යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා|
    block |යජතෙත්‌ථ එකරාජා සම්‌මූළ්‌හො චතූහි ගහපතීහි|
  count |1066|
    block |යදි සකුණි මංසමිච්‌ඡසි ඩයස්‌සු පුබ්‌බෙ පුප්‌ඵවතියා|
    block |යජතෙත්‌ථ එකරාජා සම්‌මූළ්‌හො චතූහි හත්‌ථීහි|
  count |1067|
    block |යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා|
    block |යජතෙත්‌ථ එකරාජා සම්‌මූළ්‌හො චතූහි අස්‌සෙහි|
  count |1068|
    block |යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා|
    block |යජතෙත්‌ථ එකරාජා සම්‌මූළ්‌හො චතූහි උසභෙහි|
  count |1069|
    block |යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා|
    block |යජතෙත්‌ථ එකරාජා සම්‌මූළ්‌හො සබ්‌බචතුක්‌කෙන|
  count |1070|
    block |අයමස්‌ස පාසාදො ඉදං අන්‌තෙපුරං සුරමණීයං|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1071|
    block |ඉදමස්‌ස කූටාගාරං සොවණ්‌ණං පුප්‌ඵමල්‍යවිකිණ්‌ණං|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1072|
    block |ඉදමස්‌ස උය්‍යානං සුපුප්‌ඵිතං සබ්‌බකාලිකං රම්‌මං|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1073|
    block |ඉදමස්‌ස අසොකවනං සුපුප්‌ඵිතං සබ්‌බකාලිකං රම්‌මං|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1074|
    block |ඉදමස්‌ස කණිකාරවනං සුපුප්‌ඵිතං සබ්‌බකාලිකං රම්‌මං|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1075|
    block |ඉදමස්‌ස පාටලිවනං සුපුප්‌ඵිතං සබ්‌බකාලිකං රම්‌මං|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1076|
    block |ඉදමස්‌ස අම්‌බවනං සුපුප්‌ඵිතං සබ්‌බකාලිකං රම්‌මං|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1077|
    block |අයමස්‌ස පොක්‌ඛරණී සඤ්‌ඡන්‌නා පදුමපුණ්‌ඩරීකෙහි|
    block |නාවා ච සොවණ්‌ණවිකතා පුප්‌ඵවල්‌ලියා චිත්‌තා සුරමණීයා|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1078|
    block |ඉදමස්‌ස හත්‌ථිරතනං එරාවණො ගජො බලී දන්‌තී|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1079|
    block |ඉදමස්‌ස අස්‌සරතනං එකඛූරො අස්‌සො|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1080|
    block |අයමස්‌ස අස්‌සරථො සාළිය නිග්‌ඝොසො සුභො රතනවිචිත්‌තො|
    block |යත්‌ථස්‌සු අය්‍යපුත්‌තා සොභිංසු නන්‌දනෙ විය දෙවා|
    block |තෙදානි අය්‍යපුත්‌තා චත්‌තාරො වධාය නින්‌නීතා|
  count |1081|
    block |කථං නාම සාමසමසුන්‌දරෙහි චන්‌දනමුදුකගත්‌තෙහි|
    block |රාජා යජිස්‌සතෙ යඤ්‌ඤං සම්‌මූළ්‌හො චතූහි පුත්‌තෙහි|
  count |1082|
    block |කථං නාම සාමසමසුන්‌දරාහි චන්‌දනමුදුකගත්‌තාහි|
    block |රාජා යජිස්‌සතෙ යඤ්‌ඤං සම්‌මූළ්‌හො චතූහි කඤ්‌ඤාහි|
  count |1083|
    block |කථං නාම සාමසමසුන්‌දරාහි චන්‌දනමුදුකගත්‌තාහි|
    block |රාජා යජිස්‌සතෙ යඤ්‌ඤං සම්‌මූළ්‌හො චතූහි මහෙසීහි|
  count |1084|
    block |කථං නාම සාමසමසුන්‌දරෙහි චන්‌දනමුදුකගත්‌තෙහි|
    block |රාජා යජිස්‌සතෙ යඤ්‌ඤං සම්‌මූළ්‌හො චතූහි ගහපතීහි|
  count |1085|
    block |යථා හොන්‌ති ගාමනිගමා සුඤ්‌ඤා අමනුස්‌සකා බ්‍රහාරඤ්‌ඤා|
    block |තථා හෙස්‌සති පුප්‌ඵවතියා යිට්‌ඨෙසු චන්‌දසූරියෙසු|
  count |1086|
    block |උම්‌මත්‌තිකා භවිස්‌සාමි භූනහතා පංසුනා ච පරිකිණ්‌ණා|
    block |සචෙ චන්‌දවරං හන්‌ති පාණා මෙ දෙව රුජ්‌ඣන්‌ති|
  count |1087|
    block |උම්‌මත්‌තිකා භවිස්‌සාමි භූනහතා පංසුනා ච පරිකිණ්‌ණා|
    block |සචෙ සූරියවරං හන්‌ති පාණා මෙ දෙව රුජ්‌ඣන්‌ති|
  count |1088|
    block |කිං නු මා න රමාපෙය්‍යුං අඤ්‌ඤමඤ්‌ඤං පියංවදා|
    block |ඝට්‌ටිකා උපරික්‌ඛී ච පොක්‌ඛරණී ච භාරිකා|
    block |චන්‌දසූරියෙසු නච්‌චන්‌තියො සමා තාසං න විජ්‌ජති|
  count |1089|
    block |ඉමං මය්‌හං හදයසොකං පටිමුඤ්‌චතු ඛණ්‌ඩහාල තව මාතා|
    block |යො මය්‌හං හදයසොකො චන්‌දම්‌හි වධාය නින්‌නීතෙ|
  count |1090|
    block |ඉමං මය්‌හං හදයසොකං පටිමුඤ්‌චතු ඛණ්‌ඩහාල තව මාතා|
    block |යො මය්‌හං හදයසොකො සූරියම්‌හි වධාය නින්‌නීතෙ|
  count |1091|
    block |ඉමං මය්‌හං හදයසොකං පටිමුඤ්‌චතු ඛණ්‌ඩහාල තව ජායා|
    block |යො මය්‌හං හදයසොකො චන්‌දම්‌හි වධාය නින්‌නීතෙ|
  count |1092|
    block |ඉමං මය්‌හං හදයසොකං පටිමුඤ්‌චතු ඛණ්‌ඩහාල තව ජායා|
    block |යො මය්‌හං හදයසොකො සූරියම්‌හි වධාය නින්‌නීතෙ|
  count |1093|
    block |මා ච පුත්‌තෙ මා ච පතිං අද්‌දක්‌ඛි ඛණ්‌ඩහාල තව මාතා|
    block |යො ඝාතෙසි කුමාරෙ අදූසකෙ සීහසඞ්‌කාසෙ|
  count |1094|
    block |මා ච පුත්‌තෙ මා ච පතිං අද්‌දක්‌ඛි ඛණ්‌ඩහාල තව මාතා|
    block |යො ඝාතෙසි කුමාරෙ අපෙක්‌ඛිතෙ සබ්‌බලොකස්‌ස|
  count |1095|
    block |මා ච පුත්‌තෙ මා ච පතිං අද්‌දක්‌ඛි ඛණ්‌ඩහාල තව ජායා|
    block |යො ඝාතෙසි කුමාරෙ අදූසකෙ සීහසඞ්‌කාසෙ|
  count |1096|
    block |මා ච පුත්‌තෙ මා ච පතිං අද්‌දක්‌ඛි ඛණ්‌ඩහාල තව ජායා|
    block |යො ඝාතෙසි කුමාරෙ අපෙක්‌ඛිතෙ සබ්‌බලොකස්‌ස|
  count |1097|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |අපි නිගළබන්‌ධකාපි හත්‌ථී අස්‌සෙ ච පාලෙම|
  count |1098|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |අපි නිගළබන්‌ධකාපි හත්‌ථිඡකණානි උජ්‌ඣෙම|
  count |1099|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |අපි නිගළබන්‌ධකාපි අස්‌සඡකණානි උජ්‌ඣෙම|
  count |1100|
    block |මා නො දෙව අවධි දාසෙ නො දෙහි ඛණ්‌ඩහාලස්‌ස|
    block |යස්‌ස හොන්‌ති තව කාමා අපි රට්‌ඨා පබ්‌බාජිතා|
    block |භික්‌ඛාචරියං චරිස්‌සාම|
  count |1101|
    block |දිබ්‌බං දෙව උපයාචන්‌ති පුත්‌තත්‌ථිකාපි දලිද්‌දා|
    block |පටිභානානිපි හිත්‌වා පුත්‌තෙ න ලභන්‌ති එකච්‌චා|
  count |1102|
    block |ආසීසිකානි කරොන්‌ති පුත්‌තා නො ජායන්‌තු තතො පපුත්‌තා|
    block |අථ නො අකාරණස්‌මා යඤ්‌ඤත්‌ථාය දෙව ඝාතෙසි|
  count |1103|
    block |උපයාචිතකෙන පුත්‌තං ලභන්‌ති මා තාත නො අඝාතෙසි|
    block |මා කිච්‌ඡාලද්‌ධකෙහි පුත්‌තෙහි යජිත්‌ථො ඉමං යඤ්‌ඤං|
  count |1104|
    block |උපයාචිතකෙන පුත්‌තං ලභන්‌ති මා තාත නො අඝාතෙසි|
    block |මා කපණලද්‌ධකෙහි පුත්‌තෙහි අම්‌මාය නො විප්‌පවාසෙසි|
  count |1105|
    block |බහුදුක්‌ඛා පොසිය චන්‌දං අම්‌ම තුවං ජීයසෙ පුත්‌තං|
    block |වන්‌දාමි ඛො තෙ පාදෙ ලභතං තාතො පරලොකං|
  count |1106|
    block |හන්‌ද ච මං උපගුය්‌හ පාදෙ තෙ අම්‌ම වන්‌දිතුං දෙහි|
    block |ගච්‌ඡාමි දානි පවාසං යඤ්‌ඤත්‌ථාය එකරාජස්‌ස|
  count |1107|
    block |හන්‌ද ච මං උපගුය්‌හ පාදෙ තෙ අම්‌ම වන්‌දිතුං දෙහි|
    block |ගච්‌ඡාමි දානි පවාසං මාතු කත්‌වා හදයසොකං|
  count |1108|
    block |හන්‌ද ච මං උපගුය්‌හ පාදෙ තෙ අම්‌ම වන්‌දිතුං දෙහි|
    block |ගච්‌ඡාමි දානි පවාසං ජනස්‌ස කත්‌වා හදයසොකං|
  count |1109|
    block |හන්‌ද ච පදුමපත්‌තානං මොළිං බන්‌ධස්‌සු ගොතමිපුත්‌ත|
    block |චම්‌පකදලමිස්‌සායො එසා තෙ පොරාණිකා පකති|
  count |1110|
    block |හන්‌ද ච විලෙපනං තෙ පච්‌ඡිමකං චන්‌දනං විලිම්‌පස්‌සු|
    block |යෙහි ච සුවිලිත්‌තො සොභසි රාජපරිසායං|
  count |1111|
    block |හන්‌ද ච මුදුකානි වත්‌ථානි පච්‌ඡිමකං කාසිකං නිවාසෙහි|
    block |යෙහි ච සුනිවත්‌ථො සොභසි රාජපරිසායං|
  count |1112|
    block |මුත්‌තාමණිකනකවිභූසිතානි ගණ්‌හස්‌සු හත්‌ථාභරණානි|
    block |යෙහි ච හත්‌ථාභරණෙහි සොභසි රාජපරිසායං|
  count |1113|
    block |න හි නූනායං රට්‌ඨපාලො භූමිපති ජනපදස්‌ස දායාදො|
    block |ලොකිස්‌සරො මහන්‌තො පුත්‌තෙ ස්‌නෙහං ජනයති|
  count |1114|
    block |මය්‌හම්‌පි පියා පුත්‌තා අත්‌තා ච පියො තුම්‌හෙ ච භරියායො|
    block |සග්‌ගඤ්‌ච පත්‌ථයානො තෙනාහං ඝාතයිස්‌සාමි|
  count |1115|
    block |මං පඨමං ඝාතෙහි මා මෙ හදයං දුක්‌ඛං ඵාලෙසි|
    block |අලඞ්‌කතො සුන්‌දරකො පුත්‌තො දෙව තව සුඛුමාලො|
  count |1116|
    block |හන්‌දය්‍ය මං හනස්‌සු පරලොකෙ චන්‌දකෙන හෙස්‌සාමි|
    block |පුඤ්‌ඤං කරස්‌සු විපුලං විචරාම උභොපි පරලොකෙ|
  count |1117|
    block |මා ත්‌වං චන්‌දෙ රුච්‌චි මරණං බහුකා තව දෙවරා විසාලක්‌ඛි|
    block |තෙ තං රමයිස්‌සන්‌ති යිට්‌ඨස්‌මිං ගොතමිපුත්‌තෙ|
  count |1118|
    block |එවං වුත්‌තෙ චන්‌දා අත්‌තානං හන්‌ති හත්‌ථතලකෙහි|
    block |අලමෙත්‌ථ ජීවිතෙන පිස්‌සාමි විසං මරිස්‌සාමි|
  count |1119|
    block |න හි නූනිමස්‌ස රඤ්‌ඤො මිත්‌තාමච්‌චා ච විජ්‌ජරෙ සුහදා|
    block |යෙ න වදන්‌ති රාජානං මා ඝාතයි ඔරසෙ පුත්‌තෙ|
  count |1120|
    block |න හි නූනිමස්‌ස රඤ්‌ඤො ඤාතී මිත්‌තා ච විජ්‌ජරෙ සුහදා|
    block |යෙ න වදන්‌ති රාජානං මා ඝාතයි අත්‍රජෙ පුත්‌තෙ|
  count |1121|
    block |ඉමෙ තෙපි මය්‌හං පුත්‌තා ගුණිනො කායූරධාරිනො රාජ|
    block |තෙහිපි යජස්‌සු යඤ්‌ඤං අථ මුඤ්‌චතු ගොතමිපුත්‌තෙ|
  count |1122|
    block |බිලසතං මං කත්‌වාන යජස්‌සු සත්‌තධා මහාරාජ|
    block |මා ජෙට්‌ඨපුත්‌තමවධි අදූසකං සීහසඞ්‌කාසං|
  count |1123|
    block |බිලසතං මං කත්‌වාන යජස්‌සු සත්‌තධා මහාරාජ|
    block |මා ජෙට්‌ඨපුත්‌තමවධි අපෙක්‌ඛිතං සබ්‌බලොකස්‌ස|
  count |1124|
    block |බහුකා තව දින්‌නාභරණා උච්‌චාවචා සුභණිතම්‌හි|
    block |මුත්‌තාමණිවෙළුරියා එතං තෙ පච්‌ඡිමකං දානං|
  count |1125|
    block |යෙසං පුබ්‌බෙ ඛන්‌ධෙසු ඵුල්‌ලා මාලාගුණා විවත්‌තිංසු|
    block |තෙසජ්‌ජපි සුනිසිතො නෙත්‌තිංසො විවත්‌තිස්‌සති ඛන්‌ධෙසු|
  count |1126|
    block |යෙසං පුබ්‌බෙ ඛන්‌ධෙසු චිත්‌තා මාලාගුණා විවත්‌තිංසු|
    block |තෙසජ්‌ජපි සුනිසිතො නෙත්‌තිංසො විවත්‌තිස්‌සති ඛන්‌ධෙසු|
  count |1127|
    block |අචිරං වත නෙත්‌තිංසො විවත්‌තිස්‌සති රාජපුත්‌තානං ඛන්‌ධෙසු|
    block |අථ මම හදයං න ඵලති තාව දළ්‌හබන්‌ධඤ්‌ච මෙ ආසි|
  count |1128|
    block |කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා|
    block |නිය්‍යාථ චන්‌දසූරියා යඤ්‌ඤත්‌ථාය එකරාජස්‌ස|
  count |1129|
    block |කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා|
    block |නිය්‍යාථ චන්‌දසූරියා මාතු කත්‌වා හදයසොකං|
  count |1130|
    block |කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා|
    block |නිය්‍යාථ චන්‌දසූරියා ජනස්‌ස කත්‌වා හදයසොකං|
  count |1131|
    block |මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා|
    block |නිය්‍යාථ චන්‌දසූරියා යඤ්‌ඤත්‌ථාය එකරාජස්‌ස|
  count |1132|
    block |මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා|
    block |නිය්‍යාථ චන්‌දසූරියා මාතු කත්‌වා හදයසොකං|
  count |1133|
    block |මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා|
    block |නිය්‍යාථ චන්‌දසූරියා ජනස්‌ස කත්‌වා හදයසොකං|
  count |1134|
    block |සබ්‌බස්‌මිං උපක්‌ඛටස්‌මිං නිසීදිතෙ චන්‌දස්‌මිං යඤ්‌ඤත්‌ථාය|
    block |පඤ්‌චාලරාජධීතා පඤ්‌ජලිකා සබ්‌බපරිසාය සමනුපරියායි|
  count |1135|
    block |යෙන සච්‌චෙන ඛණ්‌ඩහාලො පාපකම්‌මං කරොති දුම්‌මෙධො|
    block |එතෙන සච්‌චවජ්‌ජෙන සමඞ්‌ගිනී සාමිකෙන හොමි|
  count |1136|
    block |යෙ ඉධත්‌ථි අමනුස්‌සා යානි ච යක්‌ඛභූතභබ්‍යානි|
    block |කරොන්‌තු මෙ වෙය්‍යාවටිකං සමඞ්‌ගිනී සාමිකෙන හොමි|
  count |1137|
    block |යා දෙවතා ඉධාගතා යානි ච යක්‌ඛභූතභබ්‍යානි|
    block |සරණෙසිනිං අනාථං තායථ මං යාචාමහං පතිමාහං අජෙයං|
  count |1138|
    block |තං සුත්‌වා අමනුස්‌සො අයොකූටං පරිබ්‌භමෙත්‌වාන|
    block |භයමස්‌ස ජනයන්‌තො රාජානං ඉදමවොච|
  count |1139|
    block |බුජ්‌ඣස්‌සු ඛො රාජකලි මා තාහං මත්‌ථකං නිතාළෙසිං|
    block |මා ජෙට්‌ඨපුත්‌තමවධි අදූසකං සීහසඞ්‌කාසං|
  count |1140|
    block |කො තෙ දිට්‌ඨො රාජකලි පුත්‌තභරියායො හඤ්‌ඤමානායො|
    block |සෙට්‌ඨි ච ගහපතයො අදූසකා සග්‌ගකාමා හි|
  count |1141|
    block |තං සුත්‌වා ඛණ්‌ඩහාලො රාජා ච අබ්‌භුතමිදං දිස්‌වාන|
    block |සබ්‌බෙසං බන්‌ධනානි මොචෙසුං යථා තං අනුපඝාතං|
  count |1142|
    block |සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං|
    block |සබ්‌බෙ එකෙකලෙඩ්‌ඩුකමදංසු එස වධො ඛණ්‌ඩහාලස්‌ස|
  count |1143|
    block |සබ්‌බෙ පවිට්‌ඨා නිරයං යථා තං පාපකං කරිත්‌වාන|
    block |න හි පාපකම්‌මං කත්‌වා ලබ්‌භා සුගතිං ඉතො ගන්‌තුං|
  count |1144|
    block |සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං|
    block |චන්‌දං අභිසිඤ්‌චිංසු සමාගතා රාජපරිසා ච|
  count |1145|
    block |සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං|
    block |චන්‌දං අභිසිඤ්‌චිංසු සමාගතා රාජකඤ්‌ඤායො ච|
  count |1146|
    block |සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං|
    block |චන්‌දං අභිසිඤ්‌චිංසු සමාගතා දෙවපරිසා ච|
  count |1147|
    block |සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං|
    block |චන්‌දං අභිසිඤ්‌චිංසු සමාගතා දෙවකඤ්‌ඤායො ච|
  count |1148|
    block |සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං|
    block |චෙලුක්‌ඛෙපමකරුං සමාගතා රාජපරිසා ච|
  count |1149|
    block |සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං|
    block |චෙලුක්‌ඛෙපමකරුං සමාගතා රාජකඤ්‌ඤායො ච|
  count |1150|
    block |සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං|
    block |චෙලුක්‌ඛෙපමකරුං සමාගතා දෙවපරිසා ච|
  count |1151|
    block |සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං|
    block |චෙලුක්‌ඛෙපමකරුං සමාගතා දෙවකඤ්‌ඤායො ච|
  count |1152|
    block |සබ්‌බෙසු විප්‌පමුත්‌තෙසු බහූ ආනන්‌දිතා අහුං|
    block |නන්‌දිං පවෙසි නගරං බන්‌ධනා මොක්‌ඛො අඝොසිත්‌ථාති|
  stand |චන්‌දකුමාරජාතකං සත්‌තමං|
  count |  |
  block |මහානාරදකස්‌සපජාතකං|
  count |1153|
    block |අහු රාජා විදෙහානං අඞ්‌ගති නාම ඛත්‌තියො|
    block |පහූතයොග්‌ගො ධනිමා අනන්‌තබලපොරිසො|
  count |1154|
    block |සො ච පන්‌නරසිං රත්‌තිං පුරිමයාමෙ අනාගතෙ|
    block |චාතුමාසා කොමුදියා අමච්‌චෙ සන්‌නිපාතයි|
  count |1155|
    block |පණ්‌ඩිතෙ සුතසම්‌පන්‌නෙ මිතපුබ්‌බෙ විචක්‌ඛණෙ|
    block |විජයඤ්‌ච සුනාමඤ්‌ච සෙනාපතිං අලාතකං|
  count |1156|
    block |තමනුපුච්‌ඡි වෙදෙහො පච්‌චෙකං බ්‍රූථ සං රුචිං|
    block |චාතුමාසා කොමුදජ්‌ජ ජුණ්‌හං බ්‍යපහතං තමං|
    block |කායජ්‌ජ රතියා රත්‌තිං විහරෙමු ඉමං උතුං|
  count |1157|
    block |තතො සෙනාපති රඤ්‌ඤො අලාතො එතදබ්‍රවි|
    block |හට්‌ඨං යොග්‌ගං බලං සබ්‌බං සෙනං සන්‌නාහයාමසෙ|
  count |1158|
    block |නිය්‍යාම දෙව යුද්‌ධාය අනන්‌තබලපොරිසා|
    block |යෙ තෙ වසං න ආයන්‌ති වසං උපනයාමසෙ|
    block |එසා මය්‌හං සකා දිට්‌ඨි අජිතං ඔජිනාමසෙ|
  count |1159|
    block |අලාතස්‌ස වචො සුත්‌වා සුනාමො එතදබ්‍රවි|
    block |සබ්‌බෙ තුය්‌හං මහාරාජ අමිත්‌තා වසමාගතා|
  count |1160|
    block |නික්‌ඛිත්‌තසත්‌ථා පච්‌චත්‌ථා නිවාතමනුවත්‌තරෙ|
    block |උත්‌තමො උස්‌සවො අජ්‌ජ න යුද්‌ධං මම රුච්‌චති|
  count |1161|
    block |අන්‌නපානඤ්‌ච ඛජ්‌ජඤ්‌ච ඛිප්‌පං අභිහරන්‌තු තෙ|
    block |රමස්‌සු දෙව කාමෙහි නච්‌චගීතෙ සුවාදිතෙ|
  count |1162|
    block |සුනාමස්‌ස වචො සුත්‌වා විජයො එතදබ්‍රවි|
    block |සබ්‌බෙ කාමා මහාරාජ නිච්‌චං තව මුපට්‌ඨිතා|
  count |1163|
    block |න හෙතෙ දුල්‌ලභා දෙව තව කාමෙහි මොදිතුං|
    block |සදාපි කාමා සුලභා නෙතං චිත්‌තමතං මම|
  count |1164|
    block |සමණං බ්‍රාහ්‌මණං වාපි උපාසෙමු බහුස්‌සුතං|
    block |යො නජ්‌ජ විනයෙ කඞ්‌ඛං අත්‌ථධම්‌මවිදූ ඉසෙ|
  count |1165|
    block |විජයස්‌ස වචො සුත්‌වා රාජා අඞ්‌ගති මබ්‍රවි|
    block |යථා විජයො භණති මය්‌හම්‌පෙතංව රුච්‌චති|
  count |1166|
    block |සමණං බ්‍රාහ්‌මණං වාපි උපාසෙමු බහුස්‌සුතං|
    block |යො නජ්‌ජ විනයෙ කඞ්‌ඛං අත්‌ථධම්‌මවිදූ ඉසෙ|
  count |1167|
    block |සබ්‌බෙව සන්‌තා කරොථ මතිං කං උපාසෙමු පණ්‌ඩිතං|
    block |යො නජ්‌ජ විනයෙ කඞ්‌ඛං අත්‌ථධම්‌මවිදූ ඉසෙ|
  count |1168|
    block |වෙදෙහස්‌ස වචො සුත්‌වා අලාතො එතදබ්‍රවි|
    block |අත්‌ථායං මිගදායස්‌මිං අචෙලො ධීරසම්‌මතො|
  count |1169|
    block |ගුණො කස්‌සපගොත්‌තායං සුතො චිත්‍රකථී ගණී|
    block |තං දෙව පයිරුපාසෙමු සො නො කඞ්‌ඛං විනෙස්‌සති|
  count |1170|
    block |අලාතස්‌ස වචො සුත්‌වා රාජා චොදෙසි සාරථිං|
    block |මිගදායං ගමිස්‌සාම යුත්‌තං යානං ඉධානය|
  count |1171|
    block |තස්‌ස යානං අයොජෙසුං දන්‌තං රූපියපක්‌ඛරං|
    block |සුක්‌කමට්‌ඨපරිවාරං පණ්‌ඩරං දොසිනාමුඛං|
  count |1172|
    block |තත්‍රාසුං කුමුදායුත්‌තා චත්‌තාරො සින්‌ධවා හයා|
    block |අනිලූපමසමුප්‌පාතා සුදන්‌තා සොණ්‌ණමාලිනො|
  count |1173|
    block |සෙතච්‌ඡත්‌තං සෙතරථො සෙතස්‌සා සෙතබීජනී|
    block |වෙදෙහො සහමච්‌චෙහි නිය්‍යං චන්‌දොව සොභති|
  count |1174|
    block |තමනුයායිංසු බහවො ඉන්‌දිඛග්‌ගධරා බලී|
    block |අස්‌සපිට්‌ඨිගතා වීරා නරා නරවරාධිපං|
  count |1175|
    block |සො මුහුත්‌තංව යායිත්‌වා යානා ඔරුය්‌හ ඛත්‌තියො|
    block |වෙදෙහො සහමච්‌චෙහි පත්‌තී ගුණමුපාගමි|
  count |1176|
    block |යෙපි තත්‌ථ තදා ආසුං බ්‍රාහ්‌මණිබ්‌භා සමාගතා|
    block |න තෙ අපනයී රාජා අකතං භූමිමාගතෙ|
  count |1177|
    block |තතො සො මුදුකා භිසියා මුදුචිත්‌තකසන්‌ථතෙ|
    block |මුදුපච්‌චත්‌ථතෙ රාජා එකමන්‌තං උපාවිසි|
  count |1178|
    block |නිසජ්‌ජ රාජා සම්‌මොදි කථං සාරණියං තතො|
    block |කච්‌චි යාපනියං භන්‌තෙ වාතානමවියග්‌ගතා|
  count |1179|
    block |කච්‌චි අකසිරා වුත්‌ති ලභසි පිණ්‌ඩයාපනං|
    block |අපාබාධො චසි කච්‌චි චක්‌ඛුං න පරිහායති|
  count |1180|
    block |තං ගුණො පටිසම්‌මොදි වෙදෙහං විනයෙ රතං|
    block |යාපනීයං මහාරාජ සබ්‌බමෙතං තදූභයං|
  count |1181|
    block |කච්‌චි තුය්‌හම්‌පි වෙදෙහ පච්‌චන්‌තා න බලීයරෙ|
    block |කච්‌චි අරොගං යොග්‌ගං තෙ කච්‌චි වහති වාහනං|
    block |කච්‌චි තෙ බ්‍යාධයො නත්‌ථි සරීරස්‌සුපතාපියා|
  count |1182|
    block |පටිසම්‌මොදිතො රාජා තතො පුච්‌ඡි අනන්‌තරා|
    block |අත්‌ථං ධම්‌මඤ්‌ච ඤායඤ්‌ච ධම්‌මකාමො රථෙසභො|
  count |1183|
    block |කථං ධම්‌මං චරෙ මච්‌චො මාතාපිතූසු කස්‌සප|
    block |කථං චරෙ ආචරියෙ පුත්‌තදාරෙ කථං චරෙ|
  count |1184|
    block |කථං චරෙය්‍ය වුඩ්‌ඪෙසු කථං සමණබ්‍රාහ්‌මණෙ|
    block |කථඤ්‌ච බලකායස්‌මිං කථං ජනපදෙ චරෙ|
  count |1185|
    block |කථං ධම්‌මං චරිත්‌වාන මච්‌චා ගච්‌ඡන්‌ති සුග්‌ගතිං|
    block |කථඤ්‌චෙකෙ අධම්‌මට්‌ඨා පතන්‌ති නිරයං අථො|
  count |1186|
    block |වෙදෙහස්‌ස වචො සුත්‌වා කස්‌සපො එතදබ්‍රවි|
    block |සුණොහි මෙ මහාරාජ සච්‌චං අවිතථං පදං|
  count |1187|
    block |නත්‌ථි ධම්‌මචරිතස්‌ස ඵලං කල්‍යාණපාපකං|
    block |නත්‌ථි දෙව පරො ලොකො කො තතො හි ඉධාගතො|
  count |1188|
    block |නත්‌ථි දෙව පිතරො වා කුතො මාතා කුතො පිතා|
    block |නත්‌ථි ආචරියො නාම අදන්‌තං කො දමෙස්‌සති|
  count |1189|
    block |සමතුල්‍යානි භූතානි නත්‌ථි ජෙට්‌ඨාපචායිකා|
    block |නත්‌ථි බලං වීරියං වා කුතො උට්‌ඨානපොරිසං|
    block |නියතානි හි භූතානි යථා ගොටවිසො තථා|
  count |1190|
    block |ලද්‌ධෙය්‍යං ලභතෙ මච්‌චො තත්‌ථ දානඵලං කුතො|
    block |නත්‌ථි දානඵලං දෙව අවසො දෙවවීරියො|
  count |1191|
    block |බාලෙහි දානං පඤ්‌ඤත්‌තං පණ්‌ඩිතෙහි පටිච්‌ඡිතං|
    block |අවසා දෙන්‌ති ධීරානං බාලා පණ්‌ඩිතමානිනො|
  count |1192|
    block |සත්‌තිමෙ සස්‌සතා කායා අච්‌ඡෙජ්‌ජා අවිකොපිනො|
    block |තෙජො පථවී ආපො ච වායො සුඛං දුඛඤ්‌චිමෙ|
    block |ජීවෙ ච සත්‌තිමෙ කායා යෙසං ඡෙත්‌තා න විජ්‌ජති|
  count |1193|
    block |නත්‌ථි හන්‌තා ව ඡෙත්‌තා වා හඤ්‌ඤෙ යෙවාපි කොචි නං|
    block |අන්‌තරෙනෙව කායානං සත්‌ථානි වීතිවත්‌තරෙ|
  count |1194|
    block |යො චාපි සිරමාදාය පරෙසං නිසිතාසිනා|
    block |න සො ඡින්‌දති තෙ කායෙ තත්‌ථ පාපඵලං කුතො|
  count |1195|
    block |චුල්‌ලාසීතිමහාකප්‌පෙ සබ්‌බෙ සුජ්‌ඣන්‌ති සංසරං|
    block |අනාගතෙ තම්‌හි කාලෙ සඤ්‌ඤතොපි න සුජ්‌ඣති|
  count |1196|
    block |චරිත්‌වාපි බහුං භද්‍රං නෙව සුජ්‌ඣන්‌තිනාගතෙ|
    block |පාපඤ්‌චෙපි බහුං කත්‌වා තං ඛණං නාතිවත්‌තරෙ|
  count |1197|
    block |අනුපුබ්‌බෙන නො සුද්‌ධි කප්‌පානං චුල්‌ලසීතියා|
    block |නියතිං නාතිවත්‌තාම වෙලන්‌තමිව සාගරො|
  count |1198|
    block |කස්‌සපස්‌ස වචො සුත්‌වා අලාතො එතදබ්‍රවි|
    block |යථා භදන්‌තො භණති මය්‌හම්‌පෙතංව රුච්‌චති|
  count |1199|
    block |අහම්‌පි පුරිමං ජාතිං සරෙ සංසරිතත්‌තනො|
    block |පිඞ්‌ගලො නාමහං ආසිං ලුද්‌දො ගොඝාතකො පුරෙ|
  count |1200|
    block |බාරාණසියං ඵීතායං බහුං පාපං කතං මයා|
    block |බහූ මයා හතා පාණා මහිංසා සූකරා අජා|
  count |1201|
    block |තතො චුතො ඉධ ජාතො ඉද්‌ධෙ සෙනාපතීකුලෙ|
    block |නත්‌ථි නූන ඵලං පාපං යොහං න නිරයං ගතො|
  count |1202|
    block |අථෙත්‌ථ බීජකො නාම දාසො ආසි පටච්‌චරී|
    block |උපොසථං උපවසන්‌තො ගුණසන්‌තිකුපාගමි|
  count |1203|
    block |කස්‌සපස්‌ස වචො සුත්‌වා අලාතස්‌ස ච භාසිතං|
    block |පස්‌සසන්‌තො මුහුං උණ්‌හං රුදං අස්‌සූනි වත්‌තයි|
  count |1204|
    block |තමනුපුච්‌ඡි වෙදෙහො කිමත්‌ථං සම්‌ම රොදසි|
    block |කිං තෙ සුතං වා දිට්‌ඨං වා කිං මං වෙදෙසි වෙදනං|
  count |1205|
    block |වෙදෙහස්‌ස වචො සුත්‌වා බීජකො එතදබ්‍රවි|
    block |නත්‌ථි මෙ වෙදනා දුක්‌ඛා මහාරාජ සුණොහි මෙ|
  count |1206|
    block |අහම්‌පි පුරිමං ජාතිං සරාමි සුඛමත්‌තනො|
    block |සාකෙතාහං පුරෙ ආසිං භාවසෙට්‌ඨි ගුණෙ රතො|
  count |1207|
    block |සම්‌මතො බ්‍රාහ්‌මණිබ්‌භානං සංවිභාගරතො සුචි|
    block |න චාපි පාපකං කම්‌මං සරාමි කතමත්‌තනො|
  count |1208|
    block |තතො චුතාහං වෙදෙහ ඉධ ජාතො දුරිත්‌ථියා|
    block |ගබ්‌භම්‌හි කුම්‌භදාසියා යතො ජාතො සුදුග්‌ගතො|
  count |1209|
    block |එවම්‌පි දුග්‌ගතො සන්‌තො සමචරියං අධිට්‌ඨිතො|
    block |උපඩ්‌ඪභාගං භත්‌තස්‌ස දදාමි යො මෙ ඉච්‌ඡති|
  count |1210|
    block |චාතුද්‌දසිං පඤ්‌චදසිං සදා උපවසාමහං|
    block |න චාපි භූතෙ හිංසාමි ථෙය්‍යඤ්‌චාපි විවජ්‌ජයිං|
  count |1211|
    block |සබ්‌බමෙව හි නූනෙතං සුචිණ්‌ණං භවති නිප්‌ඵලං|
    block |නිරත්‌ථං මඤ්‌ඤිදං සීලං අලාතො භාසතී යථා|
  count |1212|
    block |කලිමෙව නූන ගණ්‌හාමි අසිප්‌පො ධුත්‌තකො යථා|
    block |කටං අලාතො ගණ්‌හාති කිතවොසික්‌ඛිතො යථා|
  count |1213|
    block |ද්‌වාරං නප්‌පටිපස්‌සාමි යෙන ගච්‌ඡාමි සුග්‌ගතිං|
    block |තස්‌මා රාජ පරොදාමි සුත්‌වා කස්‌සපභාසිතං|
  count |1214|
    block |බීජකස්‌ස වචො සුත්‌වා රාජා අඞ්‌ගති මබ්‍රවි|
    block |නත්‌ථි ද්‌වාරං සුගතියා නියතිං කඞ්‌ඛ බීජක|
  count |1215|
    block |සුඛං වා යදි වා දුක්‌ඛං නියතියා කිර ලබ්‌භති|
    block |සංසාරසුද්‌ධි සබ්‌බෙසං මා තුරිත්‌ථො අනාගතෙ|
  count |1216|
    block |අහම්‌පි පුබ්‌බෙ කල්‍යාණො බ්‍රාහ්‌මණිබ්‌භෙසු බ්‍යාවටො|
    block |වොහාරමනුසාසන්‌තො රතිහීනො තදන්‌තරා|
  count |1217|
    block |පුනපි භන්‌තෙ දක්‌ඛෙමු සඞ්‌ගති චෙ භවිස්‌සති|
    block |ඉදං වත්‌වාන වෙදෙහො පච්‌චගා සනිවෙසනං|
  count |1218|
    block |තතො රත්‍යා විවසානෙ උපට්‌ඨානම්‌හි අඞ්‌ගති|
    block |අමච්‌චෙ සන්‌නිපාතෙත්‌වා ඉදං වචනමබ්‍රවි|
  count |1219|
    block |චන්‌දකෙ මෙ විමානස්‌මිං සදා කාමෙ විධෙන්‌තු මෙ|
    block |මා උපගච්‌ඡුං අත්‌ථෙසු ගුය්‌හප්‌පකාසියෙසු ච|
  count |1220|
    block |විජයො ච සුනාමො ච සෙනාපති අලාතකො|
    block |එතෙ අත්‌ථෙ නිසීදන්‌තු වොහාරකුසලා තයො|
  count |1221|
    block |ඉදං වත්‌වාන වෙදෙහො කාමෙව බහුමඤ්‌ඤථ|
    block |න චාපි බ්‍රාහ්‌මණිබ්‌භෙසු අත්‌ථෙ කිස්‌මිඤ්‌චි බ්‍යාවටො|
  count |1222|
    block |තතො ද්‌වෙසත්‌තරත්‌තස්‌ස වෙදෙහස්‌සත්‍රජා පියා|
    block |රාජකඤ්‌ඤා රුචා නාම ධාතිමාතරමබ්‍රවි|
  count |1223|
    block |අලඞ්‌කරොථ මං ඛිප්‌පං සඛියො චාලඞ්‌කරොන්‌තු මෙ|
    block |සුවෙ පන්‌නරසො දිබ්‍යො ගච්‌ඡං ඉස්‌සරසන්‌තිකෙ|
  count |1224|
    block |තස්‌සා මාල්‍යං අභිහරිංසු චන්‌දනඤ්‌ච මහාරහං|
    block |මණිසඞ්‌ඛමුත්‌තාරතනං නානාරත්‌තෙ ච අම්‌බරෙ|
  count |1225|
    block |තඤ්‌ච සොවණ්‌ණයෙ පීඨෙ නිසින්‌නං බහුකිත්‌ථියො|
    block |පරිකිරිය පසොභිංසු රුචං රුචිරවණ්‌ණිනිං|
  count |1226|
    block |සා ච සඛිමජ්‌ඣගතා සබ්‌බාභරණභූසිතා|
    block |සතෙරතා අබ්‌භමිව චන්‌දකං පාවිසී රුචා|
  count |1227|
    block |උපසඞ්‌කමිත්‌වා වෙදෙහං වන්‌දිත්‌වා විනයෙ රතං|
    block |සුවණ්‌ණඛචිතෙ පීඨෙ එකමන්‌තං උපාවිසි|
  count |1228|
    block |තඤ්‌ච දිස්‌වාන වෙදෙහො අච්‌ඡරානංව සඞ්‌ගමං|
    block |රුචං සඛිමජ්‌ඣගතං ඉදං වචනමබ්‍රවි|
  count |1229|
    block |කච්‌චි රමසි පාසාදෙ අන්‌තොපොක්‌ඛරණිං පති|
    block |කච්‌චි බහුවිධං ඛජ්‌ජං සදා අභිහරන්‌ති තෙ|
  count |1230|
    block |කච්‌චි බහුවිධං මාල්‍යං ඔචිනිත්‌වා කුමාරියො|
    block |ඝරකෙ කරොථ පච්‌චෙකං ඛිඩ්‌ඩාරතිරතා මුහුං|
  count |1231|
    block |කෙන වා විකලං තුය්‌හං කිං ඛිප්‌පං ආහරන්‌තු තෙ|
    block |මනොකරස්‌සු කුඩ්‌ඩමුඛී අපි චන්‌දසමම්‌හිපි|
  count |1232|
    block |වෙදෙහස්‌ස වචො සුත්‌වා රුචා පිතරමබ්‍රවි|
    block |සබ්‌බමෙතං මහාරාජ ලබ්‌භතිස්‌සරසන්‌තිකෙ|
  count |1233|
    block |සුවෙ පන්‌නරසො දිබ්‍යො සහස්‌සං ආහරන්‌තු මෙ|
    block |යථාදින්‌නඤ්‌ච දස්‌සාමි දානං සබ්‌බවනීස්‌වහං|
  count |1234|
    block |රුචාය වචනං සුත්‌වා රාජා අඞ්‌ගති මබ්‍රවි|
    block |බහුං විනාසිතං විත්‌තං නිරත්‌ථං අඵලං තයා|
  count |1235|
    block |උපොසථෙ වසං නිච්‌චං අන්‌නපානං න භුඤ්‌ජසි|
    block |නියතෙතං අභුත්‌තබ්‌බං නත්‌ථි පුඤ්‌ඤං අභුඤ්‌ජතො|
  count |1236|
    block |බීජකොපි හි සුත්‌වාන තදා කස්‌සපභාසිතං|
    block |පස්‌සසන්‌තො මුහුං උණ්‌හං රුදං අස්‌සූනි වත්‌තයි|
  count |1237|
    block |යාව රුචෙ ජීවමානා මා භත්‌තමපනාමයි|
    block |නත්‌ථි භද්‌දෙ පරො ලොකො කිං නිරත්‌ථං විහඤ්‌ඤසි|
  count |1238|
    block |වෙදෙහස්‌ස වචො සුත්‌වා රුචා රුචිරවණ්‌ණිනී|
    block |ජානං පුබ්‌බාපරං ධම්‌මං පිතරං එතදබ්‍රවි|
  count |1239|
    block |සුතමෙව පුරෙ ආසි සක්‌ඛි දිට්‌ඨමිදං මයා|
    block |බාලූපසෙවී යො හොති බාලොව සමපජ්‌ජථ|
  count |1240|
    block |මූළ්‌හො හි මූළ්‌හමාගම්‌ම භිය්‍යො මොහං නිගච්‌ඡති|
    block |පතිරූපං අලාතෙන බීජකෙන ච මුය්‌හිතුං|
  count |1241|
    block |ත්‌වඤ්‌ච දෙවාසි සප්‌පඤ්‌ඤො ධීරො අත්‌ථස්‌ස කොවිදො|
    block |කථං බාලෙහි සදිසං හීනදිට්‌ඨිං උපාගමි|
  count |1242|
    block |සචෙපි සංසාරපථෙන සුජ්‌ඣති නිරත්‌ථියා පබ්‌බජ්‌ජා ගුණස්‌ස|
    block |කීටොව අග්‌ගිං ජලිතං අපාපතං උපපජ්‌ජති මොහමූළ්‌හො නග්‌ගභාවං|
  count |1243|
    block |සංසාරසුද්‌ධීති පුරෙ නිවිට්‌ඨා කම්‌මං විදූසෙන්‌ති බහූ අජානං|
    block |පුබ්‌බෙ කලී දුග්‌ගහිතොවඅත්‌ථා දුම්‌මො ච යා බලිසා අම්‌බුජොව|
  count |1244|
    block |උපමං තෙ කරිස්‌සාමි මහාරාජ තවත්‌ථියා|
    block |උපමාය මිධෙකච්‌චෙ අත්‌ථං ජානන්‌ති පණ්‌ඩිතා|
  count |1245|
    block |වාණිජානං යථා නාවා අප්‌පමාණභරා ගරු|
    block |අතිභාරං සමාදාය අණ්‌ණවෙ අවසීදති|
  count |1246|
    block |එවමෙව නරො පාපං ථොකං ථොකම්‌පි ආචිනං|
    block |අතිභාරං සමාදාය නිරයෙ අවසීදති|
  count |1247|
    block |න තාව භාරො පරිපූරො අලාතස්‌ස මහීපති|
    block |ආචිනාති ච තං පාපං යෙන ගච්‌ඡති දුග්‌ගතිං|
  count |1248|
    block |පුබ්‌බෙවස්‌ස කතං පුඤ්‌ඤං අලාතස්‌ස මහීපති|
    block |තස්‌සෙව දෙව නිස්‌සන්‌දො යඤ්‌චෙසො ලභතෙ සුඛං|
  count |1249|
    block |ඛීයතෙ චස්‌ස තං පුඤ්‌ඤං තථා හි අගුණෙ රතො|
    block |උජුමග්‌ගං අවහාය කුම්‌මග්‌ගමනුධාවති|
  count |1250|
    block |තුලා යථා පග්‌ගහිතා ඔහිතෙ තුලමණ්‌ඩලෙ|
    block |උන්‌නමෙති තුලාසීසං භාරෙ ඔරොපිතෙ සති|
  count |1251|
    block |එවමෙව නරො පුඤ්‌ඤං ථොකං ථොකම්‌පි ආචිනං|
    block |සග්‌ගාතිමානො දාසොව බීජකො සාතවෙ රතො|
  count |1252|
    block |යමජ්‌ජ බීජකො දාසො දුක්‌ඛං පස්‌සති අත්‌තනි|
    block |පුබ්‌බෙවස්‌ස කතං පාපං තමෙසො පටිසෙවති|
  count |1253|
    block |ඛීයතෙ චස්‌ස තං පාපං තථා හි විනයෙ රතො|
    block |කස්‌සපඤ්‌ච සමාපජ්‌ජ මා හෙවුප්‌පථමාගමා|
  count |1254|
    block |යං යඤ්‌හි රාජ භජති සන්‌තං වා යදි වා අසං|
    block |සීලවන්‌තං විසීලං වා වසං තස්‌සෙව ගච්‌ඡති|
  count |1255|
    block |යාදිසං කුරුතෙ මිත්‌තං යාදිසං චූපසෙවති|
    block |සොපි තාදිසකො හොති සහවාසො හි තාදිසො|
  count |1256|
    block |සෙවමානො සෙවමානං සම්‌ඵුට්‌ඨො සම්‌ඵුසං පරං|
    block |සරො දිද්‌ධො කලාපංව අලිත්‌තමුපලිම්‌පති|
    block |උපලෙපභයා ධීරො නෙව පාපසඛා සියා|
  count |1257|
    block |පූතිමච්‌ඡං කුසග්‌ගෙන යො නරො උපනය්‌හති|
    block |කුසාපි පූති වායන්‌ති එවං බාලූපසෙවනා|
  count |1258|
    block |තගරඤ්‌ච පලාසෙන යො නරො උපනය්‌හති|
    block |පත්‌තාපි සුරභි වායන්‌ති එවං ධීරූපසෙවනා|
  count |1259|
    block |තස්‌මා පත්‌තපුටස්‌සෙව ඤත්‌වා සම්‌පාකමත්‌තනො|
    block |අසන්‌තෙ නොපසෙවෙය්‍ය සන්‌තෙ සෙවෙය්‍ය පණ්‌ඩිතො|
    block |අසන්‌තො නිරයං නෙන්‌ති සන්‌තො පාපෙන්‌ති සුග්‌ගතිං|
  count |1260|
    block |අහම්‌පි ජාතියො සත්‌ත සරෙ සංසරිතත්‌තනො|
    block |අනාගතාපි සත්‌තෙව යා ගමිස්‌සං ඉතො චුතා|
  count |1261|
    block |යා මෙ සා සත්‌තමී ජාති අහු පුබ්‌බෙ ජනාධිප|
    block |කම්‌මාරපුත්‌තො මගධෙසු අහුං රාජගහෙ පුරෙ|
  count |1262|
    block |පාපං සහායමාගම්‌ම බහුං පාපං කතං මයා|
    block |පරදාරස්‌ස හෙඨෙන්‌තො චරිම්‌හා අමරා විය|
  count |1263|
    block |තං කම්‌මං නිහිතං අට්‌ඨා භස්‌මච්‌ඡන්‌නොව පාවකො|
    block |අථ අඤ්‌ඤෙහි කම්‌මෙහි අජායිං වංසභූමියං|
  count |1264|
    block |කොසම්‌බියං සෙට්‌ඨිකුලෙ ඉද්‌ධෙ ඵීතෙ මහද්‌ධනෙ|
    block |එකපුත්‌තො මහාරාජ නිච්‌චං සක්‌කතපූජිතො|
  count |1265|
    block |තත්‌ථ මිත්‌තං අසෙවිස්‌සං සහායං සාතවෙ රතං|
    block |පණ්‌ඩිතං සුතසම්‌පන්‌නං සො මං අත්‌ථෙ නිවෙසයි|
  count |1266|
    block |චාතුද්‌දසිං පඤ්‌චදසිං බහුං රත්‌තිං උපාවසිං|
    block |තං කම්‌මං නිහිතං අට්‌ඨා නිධීව උදකන්‌තිකෙ|
  count |1267|
    block |අථ පාපාන කම්‌මානං යමෙතං මගධෙ කතං|
    block |ඵලං පරියාග මං පච්‌ඡා භුත්‌වා දුට්‌ඨවිසං යථා|
  count |1268|
    block |තතො චුතාහං වෙදෙහ රොරුවෙ නිරයෙ චිරං|
    block |සකම්‌මුනා අපච්‌චිස්‌සං තං සරං න සුඛං ලභෙ|
  count |1269|
    block |බහුවස්‌සගණෙ තත්‌ථ ඛෙපයිත්‌වා බහුං දුඛං|
    block |භින්‌නාගතෙ අහුං රාජ ඡගලො උද්‌ධතප්‌ඵලො|
  count |1270|
    block |සාතපුත්‌තා මයා වූළ්‌හා පිට්‌ඨියා ච රථෙන ච|
    block |තස්‌ස කම්‌මස්‌ස නිස්‌සන්‌දො පරදාරගමනස්‌ස මෙ|
  count |1271|
    block |තතො චුතාහං වෙදෙහ කපි ආසිං බ්‍රහාවනෙ|
    block |නිලුඤ්‌චිතඵලො යෙව යූථපෙන පගබ්‌භිනා|
    block |තස්‌ස කම්‌මස්‌ස නිස්‌සන්‌දො පරදාරගමනස්‌ස මෙ|
  count |1272|
    block |තතො චුතාහං වෙදෙහ දස්‌සනෙසු පසූ අහුං|
    block |නිලුඤ්‌චිතො ජවො භද්‍රො යොග්‌ගං වූළ්‌හං චිරං මයා|
    block |තස්‌ස කම්‌මස්‌ස නිස්‌සන්‌දො පරදාරගමනස්‌ස මෙ|
  count |1273|
    block |තතො චුතාහං වෙදෙහ වජ්‌ජීසු කුලමාගමා|
    block |නෙවිත්‌ථී න පුමා ආසිං මනුස්‌සත්‌තෙ සුදුල්‌ලභෙ|
    block |තස්‌ස කම්‌මස්‌ස නිස්‌සන්‌දො පරදාරගමනස්‌ස මෙ|
  count |1274|
    block |තතො චුතාහං වෙදෙහ අජායිං නන්‌දනෙ වනෙ|
    block |භවනෙ තාවතිංසාහං අච්‌ඡරා කාමවණ්‌ණිනී|
  count |1275|
    block |විචිත්‌තවත්‌ථාභරණා ආමුත්‌තමණිකුණ්‌ඩලා|
    block |කුසලා නච්‌චගීතස්‌ස සක්‌කස්‌ස පරිචාරිකා|
  count |1276|
    block |තත්‌ථ ඨිතාහං වෙදෙහ සරාමි ජාතියො ඉමා|
    block |අනාගතාපි සත්‌තෙව යා ගමිස්‌සං ඉතො චුතා|
  count |1277|
    block |පරියාගතං තං කුසලං යං මෙ කොසම්‌බියං කතං|
    block |දෙවෙ චෙව මනුස්‌සෙ ච සන්‌ධාවිස්‌සං ඉතො චුතා|
  count |1278|
    block |සත්‌ත ජච්‌චො මහාරාජ නිච්‌චං සක්‌කතපූජිතා|
    block |ථීභාවාපි න මුච්‌චිස්‌සං ඡට්‌ඨා නිගතියො ඉමා|
  count |1279|
    block |සත්‌තමී ච ගති දෙව දෙවපුත්‌තො මහිද්‌ධිකො|
    block |පුමා දෙවො භවිස්‌සාමි දෙවකායස්‌මිමුත්‌තමො|
  count |1280|
    block |අජ්‌ජාපි සන්‌තානමයං මාලං ගන්‌ථෙන්‌ති නන්‌දනෙ|
    block |දෙවපුත්‌තො ජවො නාම යො මෙ මාලං පටිච්‌ඡති|
  count |1281|
    block |මුහුත්‌තො විය සො දිබ්‍යො ඉධ වස්‌සානි සොළස|
    block |රත්‌තින්‌දිවො ච සො දිබ්‍යො මානුසිං සරදොසතං|
  count |1282|
    block |ඉති කම්‌මානි අන්‌වෙන්‌ති අසඞ්‌ඛෙය්‍යාපි ජාතියො|
    block |කල්‍යාණං යදි වා පාපං න හි කම්‌මං විනස්‌සති|
  count |1283|
    block |යො ඉච්‌ඡෙ පුරිසො හොතුං ජාතිං ජාතිං පුනප්‌පුනං|
    block |පරදාරං විවජ්‌ජෙය්‍ය ධොතපාදොව කද්‌දමං|
  count |1284|
    block |යා ඉච්‌ඡෙ පුරිසො හොතුං ජාතිං ජාතිං පුනප්‌පුනං|
    block |සාමිකං අපචායෙය්‍ය ඉන්‌දංව පරිචාරිකා|
  count |1285|
    block |යො ඉච්‌ඡෙ දිබ්‍යභොගඤ්‌ච දිබ්‌බමායුං යසං සුඛං|
    block |පාපානි පරිවජ්‌ජෙත්‌වා තිවිධං ධම්‌මමාචරෙ|
  count |1286|
    block |කායෙන වාචා මනසා අප්‌පමත්‌තො විචක්‌ඛණො|
    block |අත්‌තනො හොති අත්‌ථාය ඉත්‌ථී වා යදි වා පුමා|
  count |1287|
    block |යෙ කෙචිමෙ මානුජා ජීවලොකෙ යසස්‌සිනො සබ්‌බසමන්‌තභොගා|
    block |අසංසයං තෙහි පුරෙ සුචිණ්‌ණං කම්‌මස්‌සකාසෙ පුථු සබ්‌බසත්‌තා|
  count |1288|
    block |ඉඞ්‌ඝානුචින්‌තෙසි සයම්‌පි දෙව කුතොනිදානා තෙ ඉමා ජනින්‌ද|
    block |යා තෙ ඉමා අච්‌ඡරාසන්‌නිකාසා අලඞ්‌කතා කඤ්‌චනජාලඡන්‌නා|
  count |1289|
    block |ඉච්‌චෙවං පිතරං කඤ්‌ඤා රුචා තොසෙසි අඞ්‌ගතිං|
    block |මූළ්‌හස්‌ස මග්‌ගමාචික්‌ඛි ධම්‌මමක්‌ඛාසි සුබ්‌බතා|
  count |1290|
    block |අථාගමා බ්‍රහ්‌මලොකා නාරදො මානුසිං පජං|
    block |ජම්‌බුදීපං අවෙක්‌ඛන්‌තො අද්‌දා රාජානමඞ්‌ගතිං|
  count |1291|
    block |තතො පතිට්‌ඨා පාසාදෙ වෙදෙහස්‌ස පුරත්‌ථතො|
    block |තඤ්‌ච දිස්‌වානානුප්‌පත්‌තං රුචා ඉසිමවන්‌දථ|
  count |1292|
    block |අථාසනම්‌හා ඔරුය්‌හ රාජා බ්‍යථිතමානසො|
    block |නාරදං පරිපුච්‌ඡන්‌තො ඉදං වචනමබ්‍රවි|
  count |1293|
    block |කුතො නු ආගච්‌ඡසි දෙවවණ්‌ණි ඔභාසයං සබ්‌බදිසා චන්‌දිමාව|
    block |අක්‌ඛාහි මෙ පුච්‌ඡිතො නාමගොත්‌තං කථං තං ජානන්‌ති මනුස්‌සලොකෙ|
  count |1294|
    block |අහඤ්‌හි දෙවතො ඉදානි එමි ඔභාසයං සබ්‌බදිසා චන්‌දිමාව|
    block |අක්‌ඛාමි තෙ පුච්‌ඡිතො නාමගොත්‌තං ජානන්‌ති මං නාරදො කස්‌සපො ච|
  count |1295|
    block |අච්‌ඡෙරරූපං තව යාදිසඤ්‌ච වෙහායසං ගච්‌ඡසි තිට්‌ඨසී ච|
    block |පුච්‌ඡාමි තං නාරද එතමත්‌ථං අථ කෙන වණ්‌ණෙන තවායමිද්‌ධි|
  count |1296|
    block |සච්‌චඤ්‌ච ධම්‌මො ච දමො ච චාගො ගුණා මමෙතෙ පකතා පුරාණා|
    block |තෙහෙව ධම්‌මෙහි සුසෙවිතෙහි මනොජවො යෙන කාමං ගතොස්‌මි|
  count |1297|
    block |අච්‌ඡෙරමාචික්‌ඛසි පුඤ්‌ඤසිද්‌ධිං සචෙ හි එතෙහි යථා වදෙසි|
    block |පුච්‌ඡාමි තං නාරද එතමත්‌ථං පුට්‌ඨො ච මෙ සාධු වියාකරොහි|
  count |1298|
    block |පුච්‌ඡස්‌සු මං රාජ තවෙස අත්‌ථො යං සංසයං කුරුසෙ භූමිපාල|
    block |අහං තං නිස්‌සංසයතං ගමෙමි නයෙහි ඤායෙහි ච හෙතුභී ච|
  count |1299|
    block |පුච්‌ඡාමි තං නාරද එතමත්‌ථං පුට්‌ඨො ච මෙ නාරද මා මුසා භණි|
    block |අත්‌ථි නු දෙවා පිතරො නු අත්‌ථි ලොකො පරො අත්‌ථි ජනො යමාහු|
  count |1300|
    block |අත්‌ථෙව දෙවා පිතරො ච අත්‌ථි ලොකො පරො අත්‌ථි ජනො යමාහු|
    block |කාමෙසු ගිද්‌ධා ච නරා පමූළ්‌හා ලොකං පරං න විදූ මොහයුත්‌තා|
  count |1301|
    block |අත්‌ථීති චෙ නාරද සද්‌දහාසි නිවෙසනං පරලොකෙ මතානං|
    block |ඉධෙව මෙ පඤ්‌ච සතානි දෙහි දස්‌සාමි තෙ පරලොකෙ සහස්‌සං|
  count |1302|
    block |දජ්‌ජෙමු ඛො පඤ්‌ච සතානි භොතො ජඤ්‌ඤාමු චෙ සීලවන්‌තං වදඤ්‌ඤුං|
    block |ලුද්‌දං තං භොන්‌තං නිරයෙ වසන්‌තං කො චොදයෙ පරලොකෙ සහස්‌සං|
  count |1303|
    block |ඉධෙව යො හොති අධම්‌මසීලො පාපාචාරො අලසො ලුද්‌දකම්‌මො|
    block |න පණ්‌ඩිතා තස්‌මිං ඉණං දදන්‌ති න හි ආගමො හොති තථාවිධම්‌හා|
  count |1304|
    block |දක්‌ඛඤ්‌ච පොසං මනුජා විදිත්‌වා උට්‌ඨානකං සීලවන්‌තං වදඤ්‌ඤුං|
    block |සයමෙව භොගෙහි නිමන්‌තයන්‌ති කම්‌මං කරිත්‌වා පුන මාහරෙසි|
  count |1305|
    block |ඉතො චුතො දක්‌ඛසි තත්‌ථ රාජ කාකොලසඞ්‌ඝෙහි විකස්‌සමානං|
    block |තං ඛජ්‌ජමානං නිරයෙ වසන්‌තං කාකෙහි ගිජ්‌ඣෙහි ච සෙනකෙහි|
    block |සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං|
  count |1306|
    block |අන්‌ධංතමං තත්‌ථ න චන්‌දසූරියා නිරයො සදා තුමුලො ඝොරරූපො|
    block |සා නෙව රත්‌තී න දිවා පඤ්‌ඤායති තථාවිධෙ කො විචරෙ ධනත්‌ථිකො|
  count |1307|
    block |සබලො ච සාමො ච දුවෙ සුවානා පවද්‌ධකායා බලිනො මහන්‌තා|
    block |ඛාදන්‌ති දන්‌තෙහි අයොමයෙහි ඉතො පණුන්‌නං පරලොකපත්‌තං|
  count |1308|
    block |තං ඛජ්‌ජමානං නිරයෙ වසන්‌තං ලුද්‌දෙහි වාළෙහි අඝම්‌මිගෙහි ච|
    block |සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං|
  count |1309|
    block |උසූහි සත්‌තීහි ච සුනිසිතාහි හනන්‌ති විජ්‌ඣන්‌ති ච පච්‌චමිත්‌තා|
    block |කාළූපකාළා නිරයම්‌හි ඝොරෙ පුබ්‌බෙ නරං දුක්‌කටකම්‌මකාරිං|
  count |1310|
    block |තං හඤ්‌ඤමානං නිරයෙ වජන්‌තං කුච්‌ඡිස්‌මිං පස්‌සස්‌මිං විප්‌ඵාලිතූදරං|
    block |සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං|
  count |1311|
    block |සත්‌තී උසූ තොමරභිණ්‌ඩිවාලා විවිධාවුධා වස්‌සන්‌ති තත්‌ථ දෙවා|
    block |පතන්‌ති අඞ්‌ගාරමිවච්‌චිමන්‌තො සිලාසනී වස්‌සති ලුද්‌දකම්‌මෙ|
  count |1312|
    block |උණ්‌හො ච වාතො නිරයම්‌හි දුස්‌සහො න තම්‌හි සුඛං ලබ්‌භති ඉත්‌තරම්‌පි|
    block |තං තං විධාවන්‌තමලෙනමාතුරං කො චොදයෙ පරලොකෙ සහස්‌සං|
  count |1313|
    block |සන්‌ධාවමානම්‌පි රථෙසු යුත්‌තං සජොතිභූතං පථවිං කමන්‌තං|
    block |පතොදලට්‌ඨීහි සුචොදයන්‌තං කො චොදයෙ පරලොකෙ සහස්‌සං|
  count |1314|
    block |තමාරුහන්‌තං ඛුරසඤ්‌චිතං ගිරිං විභිංසනං පජ්‌ජලිතං භයානකං|
    block |සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං|
  count |1315|
    block |තමාරුහන්‌තං පබ්‌බතසන්‌නිකාසං අඞ්‌ගාරරාසිං ජලිතං භයානකං|
    block |සුදඩ්‌ඪගත්‌තං කපණං රුදන්‌තං කො චොදයෙ පරලොකෙ සහස්‌සං|
  count |1316|
    block |අබ්‌භකූටසමා උච්‌චා කණ්‌ටකනිචිතා දුමා|
    block |අයොමයෙහි තික්‌ඛෙහි නරලොහිතපායිභි|
  count |1317|
    block |තමාරුහන්‌ති නාරියො නරා ච පරදාරගූ|
    block |චොදිතා සත්‌තිහත්‌ථෙහි යමනිද්‌දෙසකාරිභි|
  count |1318|
    block |තමාරුහන්‌තං නිරයං සිම්‌බලිං රුහරිමක්‌ඛිතං|
    block |විදඩ්‌ඪකායං විතචං ආතුරං ගාළ්‌හවෙදනං|
  count |1319|
    block |පස්‌සසන්‌තං මුහුං උණ්‌හං පුබ්‌බකම්‌මාපරාධිකං|
    block |දුමග්‌ගෙ විතචං ගත්‌තං කො තං යාචෙය්‍ය තං ධනං|
  count |1320|
    block |අබ්‌භකූටසමා උච්‌චා අසිපත්‌තාචිතා දුමා|
    block |අයොමයෙහි තික්‌ඛෙහි නරලොහිතපායිභි|
  count |1321|
    block |තමාරුහන්‌තං අසිපත්‌තපාදපං අසීහි තික්‌ඛෙහි ච ඡිජ්‌ජමානං|
    block |සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං|
  count |1322|
    block |තතො නික්‌ඛන්‌තමත්‌තං තං අසිපත්‌තාචිතා දුමා|
    block |සම්‌පතිතං වෙතරණිං කො තං යාචෙය්‍ය තං ධනං|
  count |1323|
    block |ඛරා ඛරොදකා තත්‌තා දුග්‌ගා වෙතරණී නදී|
    block |අයොපොක්‌ඛරසඤ්‌ඡන්‌නා තික්‌ඛා පත්‌තෙහි සන්‌දති|
  count |1324|
    block |තත්‌ථ සඤ්‌ඡින්‌නගත්‌තං තං වුය්‌හන්‌තං රුහිරමක්‌ඛිතං|
    block |වෙතරඤ්‌ඤෙ අනාලම්‌බෙ කො තං යාචෙය්‍ය තං ධනං|
  count |1325|
    block |වෙධාමි රුක්‌ඛො විය ඡිජ්‌ජමානො දිසං න ජානාමි පමූළ්‌හසඤ්‌ඤො|
    block |භයානුතප්‌පාමි මහා ච මෙ භයා සුත්‌වාන කථා තව භාසිතා ඉසෙ|
  count |1326|
    block |ආදිත්‌තෙ වාරිමජ්‌ඣංව දීපංවොඝෙ මහණ්‌ණවෙ|
    block |අන්‌ධකාරෙව පජ්‌ජොතො ත්‌වං නොසි සරණං ඉසෙ|
  count |1327|
    block |අත්‌ථඤ්‌ච ධම්‌මං අනුසාස මං ඉසෙ අතීතමද්‌ධා අපරාධිතං මයා|
    block |ආචික්‌ඛ මෙ නාරද සුද්‌ධිමග්‌ගං යථා අහං නො නිරයං පතෙය්‍යං|
  count |1328|
    block |යථා අහු ධතරට්‌ඨො වෙස්‌සාමිත්‌තො අට්‌ඨකො යාමතග්‌ගි|
    block |උසින්‌දරො චාපි සිවී ච රාජා පරිචාරකා සමණබ්‍රාහ්‌මණානං|
  count |1329|
    block |එතෙ චඤ්‌ඤෙ ච රාජානො යෙ සග්‌ගවිසයං ගතා|
    block |අධම්‌මං පරිවජ්‌ජෙත්‌වා ධම්‌මං චර මහීපති|
  count |1330|
    block |අන්‌නහත්‌ථා ච තෙ බ්‍යම්‌හෙ ඝොසයන්‌තු පුරෙ තව|
    block |කො ඡාතො කො ච තසිතො කො මාලං කො විලෙපනං|
    block |නානාරත්‌තානං වත්‌ථානං කො නග්‌ගො පරිදහිස්‌සති|
  count |1331|
    block |කො පන්‌ථෙ ඡත්‌තමානෙති පාදුකා ච මුදූ සුභා|
    block |ඉති සායඤ්‌ච පාතො ච ඝොසයන්‌තු පුරෙ තව|
  count |1332|
    block |ජිණ්‌ණං පොසං ගවස්‌සඤ්‌ච මාස්‌සු යුඤ්‌ජ යථා පුරෙ|
    block |පරිහාරඤ්‌ච දජ්‌ජාසි අධිකාරකතො බලී|
  count |1333|
    block |කායො තෙ රථසඤ්‌ඤාතො මනොසාරථිකො ලහු|
    block |අවිහිංසාසාරිතක්‌ඛො සංවිභාගපටිච්‌ඡදො|
  count |1334|
    block |පාදසඤ්‌ඤමනෙමියො හත්‌ථසඤ්‌ඤමපක්‌ඛරො|
    block |කුච්‌ඡිසඤ්‌ඤමනබ්‌භන්‌තො වාචාසඤ්‌ඤමකූජනො|
  count |1335|
    block |සච්‌චවාක්‍යසමත්‌තඞ්‌ගො අපෙසුඤ්‌ඤසුසඤ්‌ඤතො|
    block |ගිරාසඛිලනෙලඞ්‌ගො මිතභාණිසිලෙසිතො|
  count |1336|
    block |සද්‌ධාලොභසුසඞ්‌ඛාරො නිවාතඤ්‌ජලිකුබ්‌බරො|
    block |අථද්‌ධතානතීසාකො සීලසංවරනන්‌ධනො|
  count |1337|
    block |අක්‌කොධනමනුග්‌ඝාතී ධම්‌මපණ්‌ඩරඡත්‌තකො|
    block |බාහුසච්‌චමපාලම්‌බො ඨිතචිත්‌තමුපාධියො|
  count |1338|
    block |කාලඤ්‌ඤුතාචිත්‌තසාරො වෙසාරජ්‌ජතිදණ්‌ඩකො|
    block |නිවාතවුත්‌තියොත්‌තකො අනතිමානයුගො ලහු|
  count |1339|
    block |අලීනචිත්‌තසන්‌ථාරො වුද්‌ධිසෙවී රජොහතො|
    block |සති පතොදො ධීරස්‌ස ධිති යොගො ච රස්‌මියො|
  count |1340|
    block |මනො දන්‌තං පථං නෙති සමදන්‌තෙහි වාහිභි|
    block |ඉච්‌ඡා ලොභො ච කුම්‌මග්‌ගො උජුමග්‌ගො ච සංයමො|
  count |1341|
    block |රූපෙ සද්‌දෙ රසෙ ගන්‌ධෙ වාහනස්‌ස පධාවතො|
    block |පඤ්‌ඤා ආකොටනී රාජ තත්‌ථ අත්‌තාව සාරථි|
  count |1342|
    block |සචෙ එතෙන යානෙන සමචරියා දළ්‌හා ධිති|
    block |සබ්‌බකාමදුහො රාජ න ජාතු නිරයං වජෙ|
  count |1343|
    block |අලාතො දෙවදත්‌තොසි සුනාමො ආසි භද්‌දජි|
    block |විජයො සාරිපුත්‌තොසි මොග්‌ගල්‌ලානොසි බීජකො|
  count |1344|
    block |සුනක්‌ඛත්‌තො ලිච්‌ඡවිපුත්‌තො ගුණො ආසි අචෙලකො|
    block |ආනන්‌දො සා රුචා ආසි යා රාජානං පසාදයි|
  count |1345|
    block |ඌරුවෙළකස්‌සපො රාජා පාපදිට්‌ඨි තදා අහු|
    block |මහාබ්‍රහ්‌මා බොධිසත්‌තො එවං ධාරෙථ ජාතකන්‌ති|
  stand |මහානාරදකස්‌සපජාතකං අට්‌ඨමං|
  count |  |
  block |විධුරජාතකං|
  block ||
  count |  |
  block |දොහළකණ්‌ඩං|
  count |1346|
    block |පණ්‌ඩු කිසියාසි දුබ්‌බලා වණ්‌ණරූපං නතවෙදිසං පුරෙ|
    block |විමලෙ අක්‌ඛාහි පුච්‌ඡිතා කීදිසී තුය්‌හං සරීරවෙදනා|
  count |1347|
    block |ධම්‌මො මනුජෙසු මාතීනං දොහළො නාම ජනින්‌ද වුච්‌චති|
    block |ධම්‌මාහතං නාගකුඤ්‌ජර විධුරස්‌ස හදයාභිපත්‌ථයෙ|
  count |1348|
    block |චන්‌දං ඛො ත්‌වං දොහළායසි සූරියං වා අථ වාපි මාලුතං|
    block |දුල්‌ලභඤ්‌හි විධුරස්‌ස දස්‌සනං කො විධුරමිධ මානයිස්‌සති|
  count |1349|
    block |කින්‌නු තාත තුවං පජ්‌ඣායසි පදුමං හත්‌ථගතංව තෙ මුඛං|
    block |කින්‌නු දුම්‌මනරූපොසි ඉස්‌සර මා ත්‌වං සොචි අමිත්‌තතාපන|
  count |1350|
    block |මාතා හි තව ඉරන්‌ධති විධුරස්‌ස හදයං ධනියති|
    block |දුල්‌ලභඤ්‌හි විධුරස්‌ස දස්‌සනං කො විධුරමිධ මානයිස්‌සති|
  count |1351|
    block |තස්‌ස භත්‌තුපරියෙසනං චර යො විධුරමිධ මානයිස්‌සති|
    block |පිතුනො ච සා සුත්‌වාන වාක්‍යං රත්‌තිං නික්‌ඛම්‌ම අවස්‌සුතිං චරි|
  count |1352|
    block |කෙ ගන්‌ධබ්‌බෙ රක්‌ඛසෙ ච නාගෙ කෙ කිම්‌පුරිසෙ චාපි මානුසෙ|
    block |කෙ පණ්‌ඩිතෙ සබ්‌බකාමදදෙ දීඝරත්‌තං භත්‌තා මෙ භවිස්‌සති|
  count |1353|
    block |අස්‌සාස හෙස්‌සාමි තෙ පති භත්‌තා තෙ හෙස්‌සාමි අනින්‌දලොචනෙ|
    block |පඤ්‌ඤා හි මමං තථාවිධා අස්‌සාස හෙස්‌සසි භරියා මම|
  count |1354|
    block |අවචාසි පුණ්‌ණකං ඉරන්‌ධතී පුබ්‌බපථානුගතෙන චෙතසා|
    block |එහි ගච්‌ඡාම පිතු මමන්‌තිකෙ එසොව තෙ එතමත්‌ථං පවක්‌ඛති|
  count |1355|
    block |අලඞ්‌කතා සුවසනා මාලිනී චන්‌දනුස්‌සදා|
    block |යක්‌ඛං හත්‌ථෙ ගහෙත්‌වාන පිතුසන්‌තිකුපාගමි|
  count |1356|
    block |නාගවර වචො සුණොහි මෙ පතිරූපං පටිපජ්‌ජ සුඞ්‌කියං|
    block |පත්‌ථෙමි අහං ඉරන්‌ධතිං තාය සමඞ්‌ගිං කරොහි මං තුවං|
  count |1357|
    block |සතං හත්‌ථී සතං අස්‌සා සතං අස්‌සතරීරථා|
    block |සතං වලභියො පුණ්‌ණා නානාරත්‌නස්‌ස කෙවලා|
    block |තෙ නාග පටිපජ්‌ජස්‌සු ධීතරං දෙහිරන්‌ධතිං|
  count |1358|
    block |යාව ආමන්‌තයෙ ඤාතී මිත්‌තෙ ච සුහදජ්‌ජනෙ|
    block |අනාමන්‌ත කතං කම්‌මං තං පච්‌ඡා අනුතප්‌පති|
  count |1359|
    block |තතො සො වරුණො නාගො පවිසිත්‌වා නිවෙසනං|
    block |භරියං ආමන්‌තයිත්‌වාන ඉදං වචනමබ්‍රවි|
  count |1360|
    block |අයං සො පුණ්‌ණකො යක්‌ඛො යාචතී මං ඉරන්‌ධතිං|
    block |බහුනා විත්‌තලාභෙන තස්‌ස දෙම පියං මමං|
  count |1361|
    block |න ධනෙන න විත්‌තෙන ලබ්‌භා අම්‌හං ඉරන්‌ධතී|
    block |සචෙ ච ඛො හදයං පණ්‌ඩිතස්‌ස ධම්‌මෙන ලද්‌ධා ඉධ මාහරෙය්‍ය|
    block |එතෙන විත්‌තෙන කුමාරි ලබ්‌භා නාඤ්‌ඤං ධනං උත්‌තරි පත්‌ථයාම|
  count |1362|
    block |තතො සො වරුණො නාගො නික්‌ඛමිත්‌වා නිවෙසනා|
    block |පුණ්‌ණකාමන්‌තයිත්‌වාන ඉදං වචනමබ්‍රවි|
  count |1363|
    block |න ධනෙන න විත්‌තෙන ලබ්‌භා අම්‌හං ඉරන්‌ධතී|
    block |සචෙ තුවං හදයං පණ්‌ඩිතස්‌ස ධම්‌මෙන ලද්‌ධා ඉධ මාහරෙසි|
    block |එතෙන විත්‌තෙන කුමාරි ලබ්‌භා නාඤ්‌ඤං ධනං උත්‌තරි පත්‌ථයාම|
  count |1364|
    block |යං පණ්‌ඩිතොත්‍යෙකෙ වදන්‌ති ලොකෙ තමෙව බාලොති පුනාහු අඤ්‌ඤෙ|
    block |අක්‌ඛාහි මෙ විප්‌පවදන්‌ති එත්‌ථ කං පණ්‌ඩිතං නාග තුවං වදෙසි|
  count |1365|
    block |කොරබ්‍යරාජස්‌ස ධනඤ්‌චයස්‌ස යදි තෙ සුතො විධුරො නාම කත්‌තා|
    block |ආනෙහි තං පණ්‌ඩිතං ධම්‌මලද්‌ධා ඉරන්‌ධතී පදචරා තෙ හොතු|
  count |1366|
    block |ඉදඤ්‌ච සුත්‌වා වරුණස්‌ස වාක්‍යං උට්‌ඨාය යක්‌ඛො පරමප්‌පතීතො|
    block |තත්‌ථෙව සන්‌තො පුරිසං අසංසි ආනෙහි ආජඤ්‌ඤමිධෙව යුත්‌තං|
  count |1367|
    block |ජාතරූපමයා කණ්‌ණා කාචම්‌හිචමයා ඛුරා|
    block |ජම්‌බොනදස්‌ස පාකස්‌ස සුවණ්‌ණස්‌ස උරච්‌ඡදො|
  count |1368|
    block |දෙවවාහවහං යානං අස්‌සමාරුය්‌හ පුණ්‌ණකො|
    block |අලඞ්‌කතො කප්‌පිතකෙසමස්‌සු පක්‌කාමි වෙහායසමන්‌තලික්‌ඛෙ|
  count |1369|
    block |සො පුණ්‌ණකො කාමරාගෙන ගිද්‌ධො ඉරන්‌ධතිං නාගකඤ්‌ඤං ජිගීසං|
    block |ගන්‌ත්‌වාන තං භූතපතිං යසස්‌සිං ඉච්‌චබ්‍රවී වෙස්‌සවණං කුවෙරං|
  count |1370|
    block |භොගවතී නාම මන්‌දිරෙ වාසා හිරඤ්‌ඤවතීති වුච්‌චති|
    block |නගරෙ නිම්‌මිතෙ කඤ්‌චනමයෙ මණ්‌ඩලස්‌ස උරගස්‌ස නිට්‌ඨිතං|
  count |1371|
    block |අට්‌ටාලකා ඔට්‌ඨගීවියො ලොහිතඞ්‌කස්‌ස මසාරගල්‌ලිනො|
    block |පාසාදෙත්‌ථ සිලාමයා සොවණ්‌ණරතනෙහි ඡාදිතා|
  count |1372|
    block |අම්‌බා තිලකා ච ජම්‌බුයො සත්‌තපණ්‌ණා මුචලින්‌දකෙතකා|
    block |පියඞ්‌ගු උද්‌දාලකා සහා උපරිභද්‌දකා සින්‌දුවාරකා|
  count |1373|
    block |චම්‌පෙය්‍යකා නාගමල්‌ලිකා භගිනීමාලා අථ මෙත්‌ථ කොලියා|
    block |එතෙ දුමා පරිණාමිතා සොභයන්‌ති උරගස්‌ස මන්‌දිරං|
  count |1374|
    block |ඛජ්‌ජුරෙත්‌ථ සිලාමයා සොවණ්‌ණධුවපුප්‌ඵිතා බහූ|
    block |යත්‌ථ වසතො පපාතිකො නාගරාජා වරුණො මහිද්‌ධිකො|
  count |1375|
    block |තස්‌ස කොමාරිකා භරියා විමලා කඤ්‌චනවෙල්‌ලිවිග්‌ගහා|
    block |කාලා තරුණාව උග්‌ගතා පුචිමන්‌දත්‌ථනී චාරුදස්‌සනා|
    block ||
    block ||
  count |1376|
    block |ලාඛාරසරත්‌තසුච්‌ඡවී කණිකාරාව නිවාතපුප්‌ඵිතා|
    block |තිදිවොකචරාව අච්‌ඡරා විජ්‌ජුවබ්‌භඝනා විනිස්‌සටා|
  count |1377|
    block |සා දොහළිනී සුවිම්‌හිතා විධුරස්‌ස හදයං ධනියති|
    block |තං තෙසං දෙමි ඉස්‌සර තෙන තෙ දෙන්‌ති ඉරන්‌ධතිං මමං|
  count |1378|
    block |සො පුණ්‌ණකො භූතපතිං යසස්‌සිං ආමන්‌තය වෙස්‌සවණං කුවෙරං|
    block |තත්‌ථෙව සන්‌තො පුරිසං අසංසි ආනෙහි ආජඤ්‌ඤමිධෙව යුත්‌තං|
  count |1379|
    block |ජාතරූපමයා කණ්‌ණා කාචම්‌හිචමයා ඛුරා|
    block |ජම්‌බොනදස්‌ස පාකස්‌ස සුවණ්‌ණස්‌ස උරච්‌ඡදො|
  count |1380|
    block |දෙවවාහවහං යානං අස්‌සමාරුය්‌හ පුණ්‌ණකො|
    block |අලඞ්‌කතො කප්‌පිතකෙසමස්‌සු පක්‌කාමි වෙහායසමන්‌තලික්‌ඛෙ|
  count |1381|
    block |සො අග්‌ගමා රාජගහං සුරම්‌මං අඞ්‌ගස්‌ස රඤ්‌ඤො නගරං දුරායුතං|
    block |පහූතභක්‌ඛං බහුඅන්‌නපානං මසක්‌කසාරං විය වාසවස්‌ස|
  count |1382|
    block |මයූරකොඤ්‌චාගණසම්‌පඝුට්‌ඨං දිජාභිඝුට්‌ඨං දිජසඞ්‌ඝසෙවිතං|
    block |නානාසකුන්‌තාභිරුදං සුවඞ්‌ගණං පුප්‌ඵාභිකිණ්‌ණං හිමවංව පබ්‌බතං|
  count |1383|
    block |සො පුණ්‌ණකො වෙපුලමාභිරූහි සිලුච්‌චයං කිම්‌පුරිසානුචිණ්‌ණං|
    block |අන්‌වෙසමානො මණිරතනං උළාරං තමද්‌දසා පබ්‌බතකූටමජ්‌ඣෙ|
  count |1384|
    block |දිස්‌වා මණිං පභස්‌සරං ජාතිමන්‌තං මනොහරං මණිරතනං උළාරං|
    block |දද්‌දල්‌ලමානං යසසා යසස්‌සිනං ඔභාසතී විජ්‌ජුරිවන්‌තලික්‌ඛෙ|
  count |1385|
    block |තමග්‌ගහී වෙළුරියං මහග්‌ඝං මනොහරං නාම මහානුභාවං|
    block |ආජඤ්‌ඤමාරුය්‌හ මනොමවණ්‌ණො පක්‌කාමි වෙහායසමන්‌තලික්‌ඛෙ|
  count |1386|
    block |සො අග්‌ගමා නගරමින්‌දපත්‌ථං ඔරුය්‌හුපාගච්‌ඡි සභං කුරූනං|
    block |සමාගතෙ එකසතං සමග්‌ගෙ අව්‌හෙත්‌ථ යක්‌ඛො අවිකම්‌පමානො|
  count |1387|
    block |කො නීධ රඤ්‌ඤං වරමාභිජෙති කමාභිජෙය්‍යාම වරද්‌ධනෙන|
    block |කමනුත්‌තරං රතනවරං ජිනාම කො වාපි නො ජෙති වරද්‌ධනෙන|
  count |1388|
    block |කුහිං නු රට්‌ඨෙ තව ජාතිභූමි න කොරබ්‍යස්‌සෙව වචො තවෙදං|
    block |අභීතොසි නො වණ්‌ණනිභාය සබ්‌බෙ අක්‌ඛාහි මෙ නාමඤ්‌ච බන්‌ධවෙ ච|
  count |1389|
    block |කච්‌චායනො මාණවකොස්‌මි රාජ අනූනනාමො ඉති මව්‌හයන්‌ති|
    block |අඞ්‌ගෙසු මෙ ඤාතයො බන්‌ධවා ච අක්‌ඛෙන දෙවස්‌මි ඉධානුපත්‌තො|
  count |1390|
    block |කිං මාණවස්‌ස රතනානි අත්‌ථි යෙ තං ජිනන්‌තො හරෙ අක්‌ඛධුත්‌තො|
    block |බහූනි රඤ්‌ඤො රතනානි අත්‌ථි තෙ ත්‌වං දලිද්‌දො කථමව්‌හයෙසි|
  count |1391|
    block |මනොහරො නාම මණී මමායං මනොහරං මණිරතනං උළාරං|
    block |ඉමඤ්‌ච ආජඤ්‌ඤමමිත්‌තතාපනං එතං මෙ ජිනිත්‌වා හරෙ අක්‌ඛධුත්‌තො|
  count |1392|
    block |එකො මණී මාණව කිං කරිස්‌සති ආජානියෙකො පන කිං කරිස්‌සති|
    block |බහූනි රඤ්‌ඤො මණිරතනානි අත්‌ථි ආජානියා වාතජවා අනප්‌පකා|
  stand |දොහළකණ්‌ඩං නාම|
  count |  |
  block |මණිකණ්‌ඩං|
  count |1393|
    block |ඉදඤ්‌ච මෙ මණිරතනං පස්‌ස ත්‌වං ද්‌විපදුත්‌තම|
    block |ඉත්‌ථීනං විග්‌ගහා චෙත්‌ථ පුරිසානඤ්‌ච විග්‌ගහා|
  count |1394|
    block |මිගානං විග්‌ගහා චෙත්‌ථ සකුණානඤ්‌ච විග්‌ගහා|
    block |නාගරාජා සුපණ්‌ණා ච මණිම්‌හි පස්‌ස නිම්‌මිතං|
  count |1395|
    block |හත්‌ථානීකං රථානීකං අස්‌සෙ පත්‌තී ච වම්‌මිනෙ|
    block |චතුරඞ්‌ගිනිමං සෙනං මණිම්‌හි පස්‌ස නිම්‌මිතං|
  count |1396|
    block |හත්‌ථාරොහෙ අනීකට්‌ඨෙ රථිකෙ පත්‌තිකාරකෙ|
    block |බලග්‌ගානි වියූළ්‌හානි මණිම්‌හි පස්‌ස නිම්‌මිතං|
  count |1397|
    block |පුරං උද්‌ධාපසම්‌පන්‌නං බහුපාකාරතොරණං|
    block |සිඞ්‌ඝාටකෙසු භූමියො මණිම්‌හි පස්‌ස නිම්‌මිතං|
  count |1398|
    block |එසිකා පරිඛායො ච පලිඛං අග්‌ගළානි ච|
    block |අට්‌ටාලකෙ ච ද්‌වාරෙ ච මණිම්‌හි පස්‌ස නිම්‌මිතං|
  count |1399|
    block |පස්‌ස තොරණමග්‌ගෙසු නානාදිජා ගණා බහූ|
    block |හංසා කොඤ්‌චා මයූරා ච චක්‌කවාකා ච කුක්‌කුහා|
  count |1400|
    block |කුණාලකා බහූ චිත්‍රා සිඛණ්‌ඩී ජීවජීවකා|
    block |නානාදිජගණාකිණ්‌ණං මණිම්‌හි පස්‌ස නිම්‌මිතං|
  count |1401|
    block |පස්‌ස නගරං සුපාකාරං අබ්‌භුතං ලොමහංසනං|
    block |සමුස්‌සිතධජං රම්‌මං සොණ්‌ණවාලුකසන්‌ථතං|
  count |1402|
    block |පස්‌සෙත්‌ථ පණ්‌ණසාලායො විභත්‌තා භාගසො මිතා|
    block |නිවෙසනෙ නිවෙසෙ ච සන්‌ධිබ්‍යූහෙ පථද්‌ධියො|
  count |1403|
    block |පානාගාරෙ ච සොණ්‌ඩෙ ච සූනා ඔදනියා ඝරා|
    block |වෙසී ච ගණිකායො ච මණිම්‌හි පස්‌ස නිම්‌මිතං|
  count |1404|
    block |මාලාකාරෙ ච රජකෙ ගන්‌ධිකෙ අථ දුස්‌සිකෙ|
    block |සුවණ්‌ණකාරෙ මණිකාරෙ මණිම්‌හි පස්‌ස නිම්‌මිතං|
  count |1405|
    block |ආළාරිකෙ ච සූදෙ ච නටනාටකගායිනො|
    block |පාණිස්‌සරෙ කුම්‌භථූනිකෙ මණිම්‌හි පස්‌ස නිම්‌මිතං|
  count |1406|
    block |පස්‌ස භෙරී මුදිඞ්‌ගා ච සඞ්‌ඛා පණවදින්‌දිමා|
    block |සබ්‌බඤ්‌ච තාළාවචරං මණිම්‌හි පස්‌ස නිම්‌මිතං|
  count |1407|
    block |සම්‌මතාලඤ්‌ච වීණඤ්‌ච නච්‌චගීතං සුවාදිතං|
    block |තූරියතාළිතසඞ්‌ඝුට්‌ඨං මණිම්‌හි පස්‌ස නිම්‌මිතං|
  count |1408|
    block |ලඞ්‌ඝිකා මුට්‌ඨිකා චෙත්‌ථ මායාකාරා ච සොභියා|
    block |වෙතාලිකෙ ච ජල්‌ලෙ ච මණිම්‌හි පස්‌ස නිම්‌මිතං|
  count |1409|
    block |සමජ්‌ජා චෙත්‌ථ වත්‌තන්‌ති ආකිණ්‌ණා නරනාරිභි|
    block |මඤ්‌චාතිමඤ්‌චෙ භූමියො මණිම්‌හි පස්‌ස නිම්‌මිතං|
  count |1410|
    block |පස්‌ස මල්‌ලෙ සමජ්‌ජස්‌මිං ඵොටෙන්‌තෙ දිගුණං භුජං|
    block |නිහතෙ නිහතමානෙ ච මණිම්‌හි පස්‌ස නිම්‌මිතං|
  count |1411|
    block |පස්‌ස පබ්‌බතපාදෙසු නානාමිගගණා බහූ|
    block |සීහා බ්‍යග්‌ඝා වරාහා ච අච්‌ඡකොකතරච්‌ඡයො|
  count |1412|
    block |පලාසාදා ගවජා ච මහිංසා රොහිතා රුරූ|
    block |එණෙය්‍යා ච වරාහා ච ගණිනො නීක සූකරා|
  count |1413|
    block |කදලිමිගා බහූ චිත්‍රා බිළාරා සසකණ්‌ටකා|
    block |නානාමිගගණාකිණ්‌ණං මණිම්‌හි පස්‌ස නිම්‌මිතං|
  count |1414|
    block |නජ්‌ජායො සුපතිත්‌ථායො සොණ්‌ණවාලුකසන්‌ථතා|
    block |අච්‌ඡා සවන්‌ති අම්‌බූනි මච්‌ඡගුම්‌බනිසෙවිතා|
  count |1415|
    block |කුම්‌භීලා මකරා චෙත්‌ථ සුසුමාරා ච කච්‌ඡපා|
    block |පාඨීනා පාවුසා මච්‌ඡා බලජා මුඤ්‌ජරොහිතා|
  count |1416|
    block |නානාදිජගණාකිණ්‌ණා නානාදුමගණායුතා|
    block |වෙළුරියක-රොදායො මණිම්‌හි පස්‌ස නිම්‌මිතං|
  count |1417|
    block |පස්‌සෙත්‌ථ පොක්‌ඛරණියො සුවිභත්‌තා චතුද්‌දිසා|
    block |නානාදිජගණාකිණ්‌ණා පුථුලොමනිසෙවිතා|
  count |1418|
    block |සමන්‌තොදකසම්‌පන්‌නං මහිං සාගරකුණ්‌ඩලං|
    block |උපෙතං වනරාජෙහි මණිම්‌හි පස්‌ස නිම්‌මිතං|
  count |1419|
    block |පුරතො විදෙහෙ පස්‌ස ගොයානියෙ ච පච්‌ඡතො|
    block |කුරුයො ජම්‌බුදීපඤ්‌ච මණිම්‌හි පස්‌ස නිම්‌මිතං|
  count |1420|
    block |පස්‌ස චන්‌දං සූරියඤ්‌ච ඔභාසන්‌තෙ චතුද්‌දිසා|
    block |සිනෙරුං අනුපරියන්‌තෙ මණිම්‌හි පස්‌ස නිම්‌මිතං|
  count |1421|
    block |සිනෙරුං හිමවන්‌තඤ්‌ච සාගරඤ්‌ච මහීතලං|
    block |චත්‌තාරො ච මහාරාජෙ මණිම්‌හි පස්‌ස නිම්‌මිතං|
  count |1422|
    block |ආරාමෙ වනගුම්‌බෙ ච පාටියෙ ච සිලුච්‌චයෙ|
    block |රම්‌මෙ කිම්‌පුරිසාකිණ්‌ණෙ මණිම්‌හි පස්‌ස නිම්‌මිතං|
  count |1423|
    block |ඵාරුසකං චිත්‌තලතං මිස්‌සකං නන්‌දනං වනං|
    block |වෙජයන්‌තඤ්‌ච පාසාදං මණිම්‌හි පස්‌ස නිම්‌මිතං|
  count |1424|
    block |සුධම්‌මං තාවතිංසඤ්‌ච පාරිඡත්‌තඤ්‌ච පුප්‌ඵිතං|
    block |එරාවණං නාගරාජං මණිම්‌හි පස්‌ස නිම්‌මිතං|
  count |1425|
    block |පස්‌සෙත්‌ථ දෙවකඤ්‌ඤායො නභා විජ්‌ජුරිවුග්‌ගතා|
    block |නන්‌දනෙ විචරන්‌තියො මණිම්‌හි පස්‌ස නිම්‌මිතං|
  count |1426|
    block |පස්‌සෙත්‌ථ දෙවකඤ්‌ඤායො දෙවපුත්‌තපලොභිනී|
    block |දෙවපුත්‌තෙ රමමානෙ මණිම්‌හි පස්‌ස නිම්‌මිතං|
  count |1427|
    block |පරොසහස්‌සපාසාදෙ වෙළුරියඵලසන්‌ථතෙ|
    block |පජ්‌ජලන්‌තෙ ච වණ්‌ණෙන මණිම්‌හි පස්‌ස නිම්‌මිතං|
  count |1428|
    block |තාවතිංසෙ ච යාමෙ ච තුසිතෙ චාපි නිම්‌මිතෙ|
    block |පරනිම්‌මිතවසවත්‌තිනො මණිම්‌හි පස්‌ස නිම්‌මිතං|
  count |1429|
    block |පස්‌සෙත්‌ථ පොක්‌ඛරණියො විප්‌පසන්‌නොදිකා සුචී|
    block |මන්‌දාලකෙහි සඤ්‌ඡන්‌නා පදුමුප්‌පලකෙහි ච|
  count |1430|
    block |දසෙත්‌ථ රාජියො සෙතා දසනීලා මනොරමා|
    block |ඡ පිඞ්‌ගලා පන්‌නරස හලිද්‌දා ච චතුද්‌දස|
  count |1431|
    block |වීසති තත්‌ථ සොවණ්‌ණා වීසති රජතාමයා|
    block |ඉන්‌දගොපකවණ්‌ණාභා තාව දිස්‌සන්‌ති තිංසති|
  count |1432|
    block |දසෙත්‌ථ කාළියො ඡච්‌ච මඤ්‌ජෙට්‌ඨා පන්‌නවීසති|
    block |මිස්‌සා බන්‌ධුකපුප්‌ඵෙහි නීලුප්‌පලවිචිත්‌තිකා|
  count |1433|
    block |එවං සබ්‌බඞ්‌ගසම්‌පන්‌නං අච්‌චිමන්‌තං පභස්‌සරං|
    block |ඔධිසුඞ්‌කං මහාරාජ පස්‌ස ත්‌වං ද්‌විපදුත්‌තම|
  stand |මණිකණ්‌ඩං නාම|
  count |  |
  block |අක්‌ඛකණ්‌ඩං|
  count |1434|
    block |උපාගතං රාජ මුපෙහි ලක්‌ඛං නෙතාදිසං මණිරතනං තවත්‌ථි|
    block |ධම්‌මෙන ජිස්‌සාම අසාහසෙන ජිතො ච නො ඛිප්‌පමවාකරොහි|
  count |1435|
    block |පඤ්‌චාල -පච්‌චුග්‌ගත-සූරසෙන මච්‌ඡා ච මද්‌දා සහ කෙකකෙභි|
    block |පස්‌සන්‌තු නොතෙ අසඨෙන යුද්‌ධං න නො සභායං න කරොන්‌ති කිඤ්‌චි|
  count |1436|
    block |තෙ පාවිසුං අක්‌ඛමදෙන මත්‌තා රාජා කුරූනං පුණ්‌ණකො චාපි යක්‌ඛො|
    block |රාජා කලිං විච්‌චිනමග්‌ගහෙසි කටං අග්‌ගහී පුණ්‌ණකො නාම යක්‌ඛො|
  count |1437|
    block |තෙ තත්‌ථ ජූතෙ උභයෙ සමාගතෙ රඤ්‌ඤං සකාසෙ සඛීනඤ්‌ච මජ්‌ඣෙ|
    block |අජෙසි යක්‌ඛො නරවීරසෙට්‌ඨං තත්‌ථප්‌පනාදො තුමුලො බභූව|
  count |1438|
    block |ජයො මහාරාජ පරාජයො ච ආයූහතං අඤ්‌ඤතරස්‌ස හොති|
    block |ජනින්‌ද ජීනොසි වරද්‌ධනෙන ජිතො ච මෙ ඛිප්‌පමවාකරොහි|
  count |1439|
    block |හත්‌ථී ගවස්‌සා මණිකුණ්‌ඩලා ච යඤ්‌චාපි මය්‌හං රතනං පථබ්‍යා|
    block |ගණ්‌හාහි කච්‌චාන වරං ධනානං ආදාය යෙනිච්‌ඡසි තෙන ගච්‌ඡ|
  count |1440|
    block |හත්‌ථී ගවස්‌සා මණිකුණ්‌ඩලා ච යඤ්‌චාපි තුය්‌හං රතනං පථබ්‍යා|
    block |තෙසං වරො විධුරො නාම කත්‌තා සො මෙ ජිතො තං මෙ අවාකරොහි|
  count |1441|
    block |අත්‌තා ච මෙ සො සරණං ගතී ච දීපො ච ලෙණො ච පරායණො ච|
    block |අසන්‌තුලෙය්‍යො මම සො ධනෙන පාණෙන මෙ සාදිසො එස කත්‌තා|
  count |1442|
    block |චිරං විවාදො මම තුය්‌හඤ්‌චස්‌ස කාමඤ්‌ච පුච්‌ඡාම තමෙව ගන්‌ත්‌වා|
    block |එසොව නො විවරතු එතමත්‌ථං යං වක්‌ඛතී හොතු කථා උභින්‌නං|
  count |1443|
    block |අද්‌ධා හි සච්‌චං භණසි න ච මාණව සාහසං|
    block |තමෙව ගන්‌ත්‌වා පුච්‌ඡාම තෙන තුස්‌සාමුභො ජනා|
  count |1444|
    block |සච්‌චං නු දෙවා විදහූ කුරූනං ධම්‌මෙ ඨිතං විධුරං නාමමච්‌චං|
    block |දාසොසි රඤ්‌ඤො උද වාසි ඤාති විධුරොති සඞ්‌ඛා කතමාසි ලොකෙ|
  count |1445|
    block |ආමායදාසාපි භවන්‌ති හෙකෙ ධනෙන කීතාපි භවන්‌ති දාසා|
    block |සයම්‌පි හෙකෙ උපයන්‌ති දාසා භයා පණුන්‌නාපි භවන්‌ති දාසා|
  count |1446|
    block |එතෙ නරානං චතුරොව දාසා අද්‌ධා හි යොනිතො අහම්‌පි ජාතො|
    block |භවො ච රඤ්‌ඤො අභවො ච රඤ්‌ඤො දාසාහං දෙවස්‌ස පරම්‌පි ගන්‌ත්‌වා|
    block |ධම්‌මෙන මං මාණව තුය්‌හ දජ්‌ජා|
  count |1447|
    block |අයං දුතීයො විජයො මමජ්‌ජ පුට්‌ඨො හි කත්‌තා විවරෙත්‌ථ පඤ්‌හං|
    block |අධම්‌මරූපො වත රාජසෙට්‌ඨො සුභාසිතං නානුජානාසි මය්‌හං|
  count |1448|
    block |එවං චෙ නො සො විවරෙත්‌ථ පඤ්‌හං දාසොහමස්‌මි න ච ඛොස්‌මි ඤාති|
    block |ගණ්‌හාහි කච්‌චාන වරං ධනානං ආදාය යෙනිච්‌ඡසි තෙන ගච්‌ඡ|
  stand |අක්‌ඛකණ්‌ඩං නාම|
  count |  |
  block |ඝරාවාසපඤ්‌හා|
  count |1449|
    block |විධුර වසමානාස්‌ස ගහට්‌ඨස්‌ස සකං ඝරං|
    block |ඛෙමා වුත්‌ති කථං අස්‌ස කථන්‌නු අස්‌ස සඞ්‌ගහො|
  count |1450|
    block |අබ්‍යාබජ්‌ඣං කථං අස්‌ස සච්‌චවාදී ච මාණවො|
    block |අස්‌මා ලොකා පරං ලොකං කථං පෙච්‌ච න සොචති|
  count |1451|
    block |තං තත්‌ථ ගතිමා ධිතිමා මතිමා අත්‌ථදස්‌සිමා|
    block |සඞ්‌ඛාතා සබ්‌බධම්‌මානං විධුරො එතදබ්‍රවි|
  count |1452|
    block |න සාධාරණදාරස්‌ස න භුඤ්‌ජෙ සාදුමෙකකො|
    block |න සෙවෙ ලොකායතිකං නෙතං පඤ්‌ඤාය වඩ්‌ඪනං|
  count |1453|
    block |සීලවා වත්‌තසම්‌පන්‌නො අප්‌පමත්‌තො විචක්‌ඛණො|
    block |නිවාතවුත්‌ති අත්‌ථද්‌ධො සුරතො සඛිලො මුදු|
  count |1454|
    block |සඞ්‌ගහෙතා ච මිත්‌තානං සංවිභාගී විධානවා|
    block |තප්‌පෙය්‍ය අන්‌නපානෙන සදා සමණබ්‍රාහ්‌මණෙ|
  count |1455|
    block |ධම්‌මකාමො සුතාධාරො භවෙය්‍ය පරිපුච්‌ඡකො|
    block |සක්‌කච්‌චං පයිරුපාසෙය්‍ය සීලවන්‌තෙ බහුස්‌සුතෙ|
  count |1456|
    block |ඝරමාවසමානස්‌ස ගහට්‌ඨස්‌ස සකං ඝරං|
    block |ඛෙමා වුත්‌ති සියා එවං එවං නු අස්‌ස සඞ්‌ගහො|
  count |1457|
    block |අබ්‍යාබජ්‌ඣං සියා එවං සච්‌චවාදී ච මාණවො|
    block |අස්‌මා ලොකා පරං ලොකං එවං පෙච්‌ච න සොචති|
  stand |ඝරාවාසපඤ්‌හා නාම|
  stand |ලක්‌ඛණකණ්‌ඩං|
  count |1458|
    block |එහි දානි ගමිස්‌සාම දින්‌නො නො ඉස්‌සරෙන මෙ|
    block |මමෙවත්‌ථං පටිපජ්‌ජ එස ධම්‌මො සනන්‌තනො|
  count |1459|
    block |ජානාමි මාණව තයාහමස්‌මි දින්‌නොහමස්‌මි තව ඉස්‌සරෙන|
    block |තීහඤ්‌ච තං වාසයෙමු අගාරෙ යෙනද්‌ධුනා අනුසාසෙමු පුත්‌තෙ|
  count |1460|
    block |තං මෙ තථා හොතු වසෙමු තීහං කුරුතං භවජ්‌ජ ඝරෙසු කිච්‌චං|
    block |අනුසාසතං පුත්‌තදාරෙ භවජ්‌ජ යථා තයී පෙච්‌ච සුඛී භවෙය්‍ය|
  count |1461|
    block |සාධූති වත්‌වාන පහූතකාමො පක්‌කාමි යක්‌ඛො විධුරෙන සද්‌ධිං|
    block |තං කුඤ්‌ජරාජඤ්‌ඤහයානුචිණ්‌ණං පාවෙක්‌ඛි අන්‌තෙපුරමරියසෙට්‌ඨො|
  count |1462|
    block |කොඤ්‌චං මයූරඤ්‌ච පියඤ්‌ච කෙතං උපාගමි තත්‌ථ සුරම්‌මරූපං|
    block |පහූතභක්‌ඛං බහුඅන්‌නපානං මසක්‌කසාරං විය වාසවස්‌ස|
  count |1463|
    block |තත්‌ථ නච්‌චන්‌ති ගායන්‌ති අව්‌හායන්‌ති වරාවරං|
    block |අච්‌ඡරා විය දෙවෙසු නාරියො සමලඞ්‌කතා|
  count |1464|
    block |සමඞ්‌ගිකත්‌වා පමදාහි යක්‌ඛං අන්‌නෙන පානෙන ච ධම්‌මපාලො|
    block |අත්‌ථත්‌ථ මෙවානුවිචින්‌තයන්‌තො පාවෙක්‌ඛි භරියාය තදා සකාසෙ|
  count |1465|
    block |තං චන්‌දනගන්‌ධරසානුලිත්‌තං සුවණ්‌ණජම්‌බොනදනික්‌ඛසාදිසං|
    block |භරියංවචා එහි සුණොහි භොති පුත්‌තානි ආමන්‌තය තම්‌බනෙත්‌තෙ|
  count |1466|
    block |සුත්‌වාන වාක්‍යං පතිනො අනුජ්‌ජා සුණිසංවච තම්‌බනඛිං සුනෙත්‌තං|
    block |ආමන්‌තය වම්‌මධරානි චෙතෙ පුත්‌තානි ඉන්‌දීවරපුප්‌ඵසාමෙ|
  count |1467|
    block |තෙ ආගතෙ මුද්‌ධනි ධම්‌මපාලො චුම්‌බිත්‌වා පුත්‌තෙ අවිකම්‌පමානො|
    block |ආමන්‌තයිත්‌වාන අවොච වාක්‍යං දින්‌නාහං රඤ්‌ඤා ඉධ මාණවස්‌ස|
  count |1468|
    block |තස්‌සජ්‌ජහං අත්‌තසුඛී විධෙය්‍යො ආදාය යෙනිච්‌ඡති තෙන ගච්‌ඡති|
    block |අහඤ්‌ච වො සාසිතුමාගතොස්‌මි කථං අහං අපරිත්‌තාය ගච්‌ඡෙ|
    block ||
  count |1469|
    block |සචෙ වො රාජා කුරුරට්‌ඨවාසී ජනසන්‌ධො පුච්‌ඡෙය්‍ය පහූතකාමො|
    block |කිමාභිජානාථ පුරෙ පුරාණං කිං වො පිතා අනුසාසෙ පුරත්‌ථා|
  count |1470|
    block |සමාසනා හොථ මයාව සබ්‌බෙ කොනීධ රඤ්‌ඤො අබ්‌භතිකො මනුස්‌සො|
    block |තමඤ්‌ජලිං කරිය වදෙථ එවං මා හෙවං දෙව න හි එස ධම්‌මො|
    block |වියග්‌ඝරාජස්‌ස නිහීනජච්‌චො සමාසනො දෙව කථං භවෙය්‍ය|
  stand |ලක්‌ඛණකණ්‌ඩං නාම|
  count |  |
  block |රාජවසති|
  count |1471|
    block |සො ච පුත්‌තෙ අමච්‌චෙ ච ඤාතයො සුහදජ්‌ජනෙ|
    block |අලීනමනසඞ්‌කප්‌පො විධුරො එතදබ්‍රවි|
  count |1472|
    block |එථය්‍යො රාජවසතිං නිසීදිත්‌වා සුණාථ මෙ|
    block |යථා රාජකුලං පත්‌තො යසං පොසො නිගච්‌ඡති|
  count |1473|
    block |න හි රාජකුලං පත්‌තො අඤ්‌ඤාතො ලභතෙ යසං|
    block |නාසූරො නාපි දුම්‌මෙධො නප්‌පමත්‌තො කුදාචනං|
  count |1474|
    block |යදාස්‌ස සීලං පඤ්‌ඤඤ්‌ච සොචෙය්‍යං චාධිගච්‌ඡති|
    block |අථ විස්‌සසතෙ ත්‍යම්‌හි ගුය්‌හඤ්‌චස්‌ස න රක්‌ඛති|
  count |1475|
    block |තුලා යථා පග්‌ගහිතා සමදණ්‌ඩා සුධාරිතා|
    block |අජ්‌ඣිට්‌ඨො න විකම්‌පෙය්‍ය ස රාජවසතිං වසෙ|
  count |1476|
    block |තුලා යථා පග්‌ගහිතා සමදණ්‌ඩා සුධාරිතා|
    block |සබ්‌බානි අභිසම්‌භොන්‌තො ස රාජවසතිං වසෙ|
  count |1477|
    block |දිවා වා යදි වා රත්‌තිං රාජකිච්‌චෙසු පණ්‌ඩිතො|
    block |අජ්‌ඣිට්‌ඨො න විකම්‌පෙය්‍ය ස රාජවසතිං වසෙ|
  count |1478|
    block |දිවා වා යදි වා රත්‌තිං රාජකිච්‌චෙසු පණ්‌ඩිතො|
    block |සබ්‌බානි අභිසම්‌භොන්‌තො ස රාජවසතිං වසෙ|
  count |1479|
    block |යො චස්‌ස සුකතො මග්‌ගො රඤ්‌ඤො සුප්‌පටියාදිතො|
    block |න තෙන වුත්‌තො ගච්‌ඡෙය්‍ය ස රාජවසතිං වසෙ|
  count |1480|
    block |න රඤ්‌ඤො සදිසං භුඤ්‌ජෙ කාමභොගෙ කුදාචනං|
    block |සබ්‌බත්‌ථ පච්‌ඡතො ගච්‌ඡෙ ස රාජවසතිං වසෙ|
  count |1481|
    block |න රඤ්‌ඤො සදිසං වත්‌ථං න මාලං න විලෙපනං|
    block |ආකප්‌පං සරකුත්‌තිං වා න රඤ්‌ඤො සදිසමාචරෙ|
    block |අඤ්‌ඤං කරෙය්‍ය ආකප්‌පං ස රාජවසතිං වසෙ|
  count |1482|
    block |කීළෙ රාජා අමච්‌චෙහි භරියාහි පරිවාරිතො|
    block |නාමච්‌චො රාජභරියාසු භාවං කුබ්‌බෙථ පණ්‌ඩිතො|
  count |1483|
    block |අනුද්‌ධතො අචපලො නිපකො සංවුතින්‌ද්‍රියො|
    block |මනොපණිධිසම්‌පන්‌නො ස රාජවසතිං වසෙ|
  count |1484|
    block |නාස්‌ස භරියාහි කීළෙය්‍ය න මන්‌තෙය්‍ය රහොගතො|
    block |නාස්‌ස කොසා ධනං ගණ්‌හෙ ස රාජවසතිං වසෙ|
  count |1485|
    block |න නිද්‌දං බහු මඤ්‌ඤෙය්‍ය න මදාය සුරං පිවෙ|
    block |නාස්‌ස දායෙ මිගෙ හඤ්‌ඤෙ ස රාජවසතිං වසෙ|
  count |1486|
    block |නාස්‌ස පීඨං න පල්‌ලඞ්‌කං න කොච්‌ඡං න නාවං රථං|
    block |සම්‌මතොම්‌හීති ආරූහෙ ස රාජවසතිං වසෙ|
  count |1487|
    block |නාතිදූරෙ භජෙ රඤ්‌ඤො නාච්‌චාසන්‌නෙ විචක්‌ඛණො|
    block |සම්‌මුඛඤ්‌චස්‌ස තිට්‌ඨෙය්‍ය සන්‌දිස්‌සන්‌තො සභත්‌තුනො|
  count |1488|
    block |න වෙ රාජා සඛා හොති න රාජා හොති මෙථුනො|
    block |ඛිප්‌පං කුජ්‌ඣන්‌ති රාජානො සූකෙනක්‌ඛීව ඝට්‌ටිතං|
  count |1489|
    block |න පූජිතො මඤ්‌ඤමානො මෙධාවී පණ්‌ඩිතො නරො|
    block |ඵරුසං පතිමන්‌තෙය්‍ය රාජානං පරිසංගතං|
  count |1490|
    block |ලද්‌ධද්‌වාරො ලභෙ ද්‌වාරං නෙව රාජූසු විස්‌සසෙ|
    block |අග්‌ගීව සංයතො තිට්‌ඨෙ ස රාජවසතිං වසෙ|
  count |1491|
    block |පුත්‌තං වා භාතරං වා සං සම්‌පග්‌ගණ්‌හාති ඛත්‌තියො|
    block |ගාමෙහි නිගමෙහි වා රට්‌ඨෙහි ජනපදෙහි වා|
    block |තුණ්‌හීභූතො උපෙක්‌ඛෙය්‍ය න භණෙ ඡෙකපාපකං|
  count |1492|
    block |හත්‌ථාරොහෙ අනීකට්‌ඨෙ රථිකෙ පත්‌තිකාරකෙ|
    block |තෙසං කම්‌මාවදානෙන රාජා වඩ්‌ඪෙති වෙතනං|
    block |න තෙසං අන්‌තරා ගච්‌ඡෙ ස රාජවසතිං වසෙ|
  count |1493|
    block |චාපොවූනුදරො ධීරො වංසොවාපි පකම්‌පයෙ|
    block |පටිලොමං න වත්‌තෙය්‍ය ස රාජවසතිං වසෙ|
  count |1494|
    block |චාපොවූනුදරො අස්‌ස මච්‌ඡොවස්‌ස අජිව්‌හවා|
    block |අප්‌පාසී නිපකො සූරො ස රාජවසතිං වසෙ|
  count |1495|
    block |න බාළ්‌හං ඉත්‌ථිං ගච්‌ඡෙය්‍ය සම්‌පස්‌සං තෙජසඞ්‌ඛයං|
    block |කාසං සාසං දරං බල්‍යං ඛීණමෙධො නිගච්‌ඡති|
  count |1496|
    block |නාතිවෙලං පභාසෙය්‍ය න තුණ්‌හී සබ්‌බදා සියා|
    block |අවිකිණ්‌ණං මිතං වාචං පත්‌තෙ කාලෙ උදීරයෙ|
  count |1497|
    block |අක්‌කොධනො අසඞ්‌ඝට්‌ටො සච්‌චො සණ්‌හො අපෙසුණො|
    block |සම්‌ඵං ගිරං න භාසෙය්‍ය ස රාජවසතිං වසෙ|
  count |1498|
    block |මාතාපෙත්‌තිභරො අස්‌ස කුලෙ ජෙට්‌ඨාපචායිකො|
    block |සණ්‌හො සඛිලසම්‌භාසො ස රාජවසතිං වසෙ|
  count |1499|
    block |විනීතො සිප්‌පවා දන්‌තො කතත්‌තො නියතො මුදු|
    block |අප්‌පමත්‌තො සුචි දක්‌ඛො ස රාජවසතිං වසෙ|
  count |1500|
    block |නිවාතවුත්‌ති වුද්‌ධෙසු සප්‌පතිස්‌සො සගාරවො|
    block |සුරතො සුඛසංවාසො ස රාජවසතිං වසෙ|
  count |1501|
    block |ආරකා පරිවජ්‌ජෙය්‍ය සහිතුං පහිතං ජනං|
    block |භත්‌තාරඤ්‌ඤෙවුදික්‌ඛෙය්‍ය න ච අඤ්‌ඤස්‌ස රාජිනො|
  count |1502|
    block |සමණෙ බ්‍රාහ්‌මණෙ චාපි සීලවන්‌තෙ බහුස්‌සුතෙ|
    block |සක්‌කච්‌චං පයිරුපාසෙය්‍ය ස රාජවසතිං වසෙ|
  count |1503|
    block |සමණෙ බ්‍රාහ්‌මණෙ චාපි සීලවන්‌තෙ බහුස්‌සුතෙ|
    block |සක්‌කච්‌චං අනුවාසෙය්‍ය ස රාජවසතිං වසෙ|
  count |1504|
    block |සමණෙ බ්‍රාහ්‌මණෙ චාපි සීලවන්‌තෙ බහුස්‌සුතෙ|
    block |තප්‌පෙය්‍ය අන්‌නපානෙන ස රාජවසතිං වසෙ|
  count |1505|
    block |සමණෙ බ්‍රාහ්‌මණෙ චාපි සීලවන්‌තෙ බහුස්‌සුතෙ|
    block |ආසජ්‌ජ පඤ්‌ඤෙ සෙවෙථ ආකඞ්‌ඛං වුද්‌ධිමත්‌තනො|
  count |1506|
    block |දින්‌නපුබ්‌බං න හාපෙය්‍ය දානං සමණබ්‍රාහ්‌මණෙ|
    block |න ච කිඤ්‌චි නිවාරෙය්‍ය දානකාලෙ වණිබ්‌බකෙ|
  count |1507|
    block |පඤ්‌ඤවා බුද්‌ධිසම්‌පන්‌නො විධානවිධිකොවිදො|
    block |කාලඤ්‌ඤූ සමයඤ්‌ඤූ ච ස රාජවසතිං වසෙ|
  count |1508|
    block |උට්‌ඨාතා කම්‌මධෙය්‍යෙසු අප්‌පමත්‌තො විචක්‌ඛණො|
    block |සුසංවිහීතකම්‌මන්‌තො ස රාජවසතිං වසෙ|
  count |1509|
    block |ඛලං සාලං පසුං ඛෙත්‌තං ගන්‌තා චස්‌ස අභික්‌ඛණං|
    block |මිතං ධඤ්‌ඤං නිධාපෙය්‍ය මිතංව පාචයෙ ඝරෙ|
  count |1510|
    block |පුත්‌තං වා භාතරං වා සං සීලෙසු අසමාහිතං|
    block |අනඞ්‌ගවා හි තෙ බාලා යථා පෙතා තථෙව තෙ|
    block |චොළඤ්‌ච නෙසං පිණ්‌ඩඤ්‌ච ආසීනානං පදාපයෙ|
  count |1511|
    block |දාසෙ කම්‌මකරෙ පෙස්‌සෙ සීලෙසු සුසමාහිතෙ|
    block |දක්‌ඛෙ උට්‌ඨානසම්‌පන්‌නෙ ආධිපච්‌චම්‌හි ඨාපයෙ|
  count |1512|
    block |සීලවා ච අලොලො ච අනුරක්‌ඛො ච රාජිනො|
    block |ආවී රහො හිතො තස්‌ස ස රාජවසතිං වසෙ|
  count |1513|
    block |ඡන්‌දඤ්‌ඤූ රාජිනො චස්‌ස චිත්‌තට්‌ඨො අස්‌ස රාජිනො|
    block |අසඞ්‌කුසකවුත්‌තිස්‌ස ස රාජවසතිං වසෙ|
  count |1514|
    block |උච්‌ඡාදයෙ ච න්‌හාපයෙ ධොවෙ පාදෙ අධොසිරං|
    block |ආහතොපි න කුප්‌පෙය්‍ය ස රාජවසතිං වසෙ|
  count |1515|
    block |කුම්‌භම්‌පඤ්‌ජලිං කරියා චාටඤ්‌චාපි පදක්‌ඛිණං|
    block |කිමෙව සබ්‌බකාමානං දාතාරං ධීරමුත්‌තමං|
  count |1516|
    block |යො දෙති සයනං වත්‌ථං යානං ආවසථං ඝරං|
    block |පජ්‌ජුන්‌නොරිව භූතානි භොගෙහි අභිවස්‌සති|
  count |1517|
    block |එසය්‍යො රාජවසති වත්‌තමානො යථා නරො|
    block |ආරාධයති රාජානං පූජං ලභති භත්‌තුසු|
  stand |රාජවසති නාම|
  count |  |
  block |අන්‌තරපෙය්‍යාලං|
  count |1518|
    block |එවං සමනුසාසිත්‌වා ඤාතිසඞ්‌ඝං විචක්‌ඛණො|
    block |පරිකිණ්‌ණො සුහදෙහි රාජානමුපසඞ්‌කමි|
  count |1519|
    block |වන්‌දිත්‌වා සිරසා පාදෙ කත්‌වා ච නං පදක්‌ඛිණං|
    block |විධුරො අවච රාජානං පග්‌ගහෙත්‌වාන අඤ්‌ජලිං|
  count |1520|
    block |අයං මං මාණවො නෙති කත්‌තුකාමො යථාමති|
    block |ඤාතීනත්‌ථං පවක්‌ඛාමි තං සුණොහි අරින්‌දම|
  count |1521|
    block |පුත්‌තෙ ච මෙ උදික්‌ඛෙසි යඤ්‌ච මඤ්‌ඤං ඝරෙ ධනං|
    block |යථා පෙච්‌ච න හායෙථ ඤාතිසඞ්‌ඝො මයී ගතෙ|
  count |1522|
    block |යථෙව ඛලතී භූම්‍යා භූම්‍යායෙව පතිට්‌ඨති|
    block |එවෙතං ඛලිතං මය්‌හං එතං පස්‌සාමි අච්‌චයං|
  count |1523|
    block |සක්‌කා න ගන්‌තුං ඉති මය්‌හ හොති ඡෙත්‌වා වධිත්‌වා ඉධ කාතියානං|
    block |ඉධෙව හොහී ඉති මය්‌හ රුච්‌චති මා ත්‌වං අගා උත්‌තමභූරිපඤ්‌ඤ|
  count |1524|
    block |මා හෙවධම්‌මෙසු මනං පණීදහි අත්‌ථෙ ච ධම්‌මෙ ච යුත්‌තො භවස්‌සු|
    block |ධිරත්‌ථු කම්‌මං අකුසලං අනරියං යං කත්‌වා පච්‌ඡා නිරයං වජෙය්‍ය|
  count |1525|
    block |නෙවෙස ධම්‌මො න පුනෙත කිච්‌චං අයිරො හි දාසස්‌ස ජනින්‌ද ඉස්‌සරො|
    block |ඝාතෙතුං ඣාපෙතුං අථොපි හන්‌තුං න ච මය්‌හ කොධත්‌ථි වජාමි චාහං|
  count |1526|
    block |ජෙට්‌ඨපුත්‌තං උපගුය්‌හ විනෙය්‍ය හදයෙ දරං|
    block |අස්‌සුපුණ්‌ණෙහි නෙත්‌තෙහි පාවිසී සො මහාඝරං|
  count |1527|
    block |සාලාව සම්‌මපතිතා මාලුතෙන පමද්‌දිතා|
    block |සෙන්‌ති පුත්‌තා ච දාරා ච විධුරස්‌ස නිවෙසනෙ|
  count |1528|
    block |ඉත්‌ථිසහස්‌සං භරියානං දාසිසත්‌තසතානි ච|
    block |බාහා පග්‌ගය්‌හ පක්‌කන්‌දුං විධුරස්‌ස නිවෙසනෙ|
  count |1529|
    block |ඔරොධා ච කුමාරා ච වෙසියානා ච බ්‍රාහ්‌මණා|
    block |බාහා පග්‌ගය්‌හ පක්‌කන්‌දුං විධුරස්‌ස නිවෙසනෙ|
  count |1530|
    block |හත්‌ථාරොහා අනීකට්‌ඨා රථිකා පත්‌තිකාරකා|
    block |බාහා පග්‌ගය්‌හ පක්‌කන්‌දුං විධුරස්‌ස නිවෙසනෙ|
  count |1531|
    block |සමාගතා ජානපදා නෙගමා ච සමාගතා|
    block |බාහා පග්‌ගය්‌හ පක්‌කන්‌දුං විධුරස්‌ස නිවෙසනෙ|
  count |1532|
    block |ඉත්‌ථිසහස්‌සං භරියානං දාසිසත්‌තසතානි ච|
    block |බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි|
  count |1533|
    block |ඔරොධා ච කුමාරා ච දාසිසත්‌තසතානි ච|
    block |බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි|
  count |1534|
    block |හත්‌ථාරොහා අනීකට්‌ඨා දාසිසත්‌තසතානි ච|
    block |බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි|
  count |1535|
    block |සමාගතා ජානපදා දාසිසත්‌තසතානි ච|
    block |බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි|
  count |1536|
    block |කත්‌වා ඝරෙසු කිච්‌චානි අනුසාසිත්‌වා සකං ජනං|
    block |මිත්‌තාමච්‌චෙ ච භච්‌චෙ ච පුත්‌තදාරෙ ච බන්‌ධවෙ|
  count |1537|
    block |කම්‌මන්‌තං සංවිධෙත්‌වාන ආචික්‌ඛිත්‌වා ඝරෙ ධනං|
    block |නිධිඤ්‌ච ඉණදානඤ්‌ච පුණ්‌ණකං එතදබ්‍රවි|
  count |1538|
    block |අවසී තුවං මය්‌හ තීහං අගාරෙ කතානි කිච්‌චානි ඝරෙසු මය්‌හං|
    block |අනුසාසිතා පුත්‌තදාරා මයා ච කරොම කච්‌චාන යථාමතිං තෙ|
  count |1539|
    block |සචෙ හි කත්‌තෙ අනුසාසිතා තෙ පුත්‌තා ච දාරා අනුජීවිනො ච|
    block |හන්‌දෙහි දානී තරමානරූපො දීඝො හි අද්‌ධාපි අයං පුරත්‌ථා|
  count |1540|
    block |අඡම්‌භිතොව ගණ්‌හාහි ආජානෙය්‍යස්‌ස වාලධිං|
    block |ඉදං පච්‌ඡිමකං තුය්‌හං ජීවලොකස්‌ස දස්‌සනං|
  count |1541|
    block |සොහං කිස්‌ස නු භායිස්‌සං යස්‌ස මෙ නත්‌ථි දුක්‌කටං|
    block |කායෙන වාචා මනසා යෙන ගච්‌ඡෙය්‍ය දුග්‌ගතිං|
  count |1542|
    block |සො අස්‌සරාජා විධුරං වහන්‌තො පක්‌කාමි වෙහායසමන්‌තලික්‌ඛෙ|
    block |සාඛාසු සෙලෙසු අසජ්‌ජමානො කාලාගිරිං ඛිප්‌පමුපාගමාසි|
  count |1543|
    block |ඉත්‌ථිසහස්‌සං භරියානං දාසිසත්‌තසතානි ච|
    block |බාහා පග්‌ගය්‌හ පක්‌කන්‌දුං යක්‌ඛො බ්‍රාහ්‌මණවණ්‌ණෙන|
    block |විධුරං ආදාය ගච්‌ඡති|
  count |1544|
    block |සමාගතා ජානපදා නෙගමා ච සමාගතා|
    block |බාහා පග්‌ගය්‌හ පක්‌කන්‌දුං යක්‌ඛො බ්‍රාහ්‌මණවණ්‌ණෙන|
    block |විධුරං ආදාය ගච්‌ඡති|
  count |1545|
    block |ඉත්‌ථිසහස්‌සං භරියානං දාසිසත්‌තසතානි ච|
    block |බාහා පග්‌ගය්‌හ පක්‌කන්‌දුං පණ්‌ඩිතො සො කුහිං ගතො|
  count |1546|
    block |සමාගතා ජානපදා නෙගමා ච සමාගතා|
    block |බාහා පග්‌ගය්‌හ පක්‌කන්‌දුං පණ්‌ඩිතො සො කුහිං ගතො|
  count |1547|
    block |සචෙ සො සත්‌තරත්‌තෙන නාගච්‌ඡිස්‌සති පණ්‌ඩිතො|
    block |සබ්‌බෙ අග්‌ගිං පවෙක්‌ඛාම නත්‌ථත්‌ථො ජීවිතෙන නො|
  count |1548|
    block |පණ්‌ඩිතො ච වියත්‌තො ච විභාවී ච විචක්‌ඛණො|
    block |ඛිප්‌පං මොචිය අත්‌තානං මා භායිත්‌ථාගමිස්‌සති|
  stand |අන්‌තරපෙය්‍යාලං නාම|
  count |  |
  block |සාධුනරධම්‌මකණ්‌ඩං|
  count |1549|
    block |සො තත්‌ථ ගන්‌ත්‌වාන විචින්‌තයන්‌තො උච්‌චාවචා චෙතනකා භවන්‌ති|
    block |නයිමස්‌ස ජීවෙන මමත්‌ථි කිඤ්‌චි හන්‌ත්‌වානිමං හදයමානයිස්‌සං|
  count |1550|
    block |සො තත්‌ථ ගන්‌ත්‌වා පබ්‌බතන්‌තරස්‌මිං අන්‌තො පවිසිත්‌වාන පදුට්‌ඨචිත්‌තො|
    block |අසංවුතස්‌මිං ජගතිප්‌පදෙසෙ අධොසිරං ධාරයි කාතියානො|
  count |1551|
    block |සො ලම්‌බමානො නරකෙ පපාතෙ මහබ්‌භයෙ ලොමහංසෙ විදුග්‌ගෙ|
    block |අසන්‌තසන්‌තො කුරූනං කත්‌තුසෙට්‌ඨො ඉච්‌චබ්‍රවි පුණ්‌ණකං නාම යක්‌ඛං|
  count |1552|
    block |අරියාවකාසොසි අනරියරූපො අසඤ්‌ඤතො සඤ්‌ඤතසන්‌නිකාසො|
  block |අච්‌චාහිතං කම්‌මං කරොසි ලුද්‍රං භාවෙ ච තෙ කුසලං නත්‌ථි කිඤ්‌චි|
  count |1553|
    block |යං මං පපාතස්‌මිං පපාතුමිච්‌ඡසි කො නු තවත්‌ථො මරණෙන මය්‌හං|
    block |අමානුසස්‌සෙව තවජ්‌ජ වණ්‌ණො ආචික්‌ඛ මෙ ත්‌වං කතමාසි දෙවතා|
  count |1554|
    block |යදි තෙ සුතො පුණ්‌ණකො නාම යක්‌ඛො රඤ්‌ඤො කුවෙරස්‌ස හි සො සජිබ්‌බො|
    block |භූමින්‌ධරො වරුණො නාම නාගො බ්‍රහා සුචී වණ්‌ණබලූපපන්‌නො|
  count |1555|
    block |තස්‌සානුජං ධීතරං කාමයාමි ඉරන්‌ධතී නාම සා නාගකඤ්‌ඤා|
    block |තස්‌සා සුමජ්‌ඣාය පියාය හෙතු පතාරයිං තුය්‌හ වධාය ධීර|
  count |1556|
    block |මා හෙව ත්‌වං යක්‌ඛ අහොසි මූළ්‌හො නට්‌ඨා බහූ දුග්‌ගහීතෙන ලොකෙ|
    block |කිං තෙ සුමජ්‌ඣාය පියාය කිච්‌චං මරණෙන මෙ ඉඞ්‌ඝ සුණොමි සබ්‌බං|
  count |1557|
    block |මහානුභාවස්‌ස මහොරගස්‌ස ධීතුකාමො ඤාතිභතො හමස්‌මි|
    block |තං යාචමානං සසුරො අවොච යථා මමඤ්‌ඤිංසු සුකාමනීතං|
  count |1558|
    block |දජ්‌ජෙමු ඛො තෙ සුතනුං සුනෙත්‌තං සුචිම්‌හිතං චන්‌දනලිත්‌තගත්‌තං|
    block |සචෙ තුවං හදයං පණ්‌ඩිතස්‌ස ධම්‌මෙන ලද්‌ධා ඉධ මාහරෙසි|
    block |එතෙන විත්‌තෙන කුමාරි ලබ්‌භා නඤ්‌ඤං ධනං උත්‌තරි පත්‌ථයාම|
  count |1559|
    block |එවං න මූළ්‌හොස්‌මි සුණොහි කත්‌තෙ න චාපි මෙ දුග්‌ගහිතත්‌ථි කිඤ්‌චි|
    block |හදයෙන තෙ ධම්‌මලද්‌ධෙන නාගා ඉරන්‌ධතිං නාගකඤ්‌ඤං දදන්‌ති|
  count |1560|
    block |තස්‌මා අහං තුය්‌හං වධාය යුත්‌තො එවං මමත්‌ථො මරණෙන තුය්‌හං|
    block |ඉධෙව තං නරකෙ පාතයිත්‌වා හන්‌ත්‌වාන තං හදයමානයිස්‌සං|
  count |1561|
    block |ඛිප්‌පං මමං උද්‌ධර කාතියාන හදයෙන මෙ යදි තෙ අත්‌ථි කිච්‌චං|
    block |යෙ කෙචිමෙ සාධුනරස්‌ස ධම්‌මා සබ්‌බෙව තෙ පාතුකරොමි අජ්‌ජ|
  count |1562|
    block |සො පුණ්‌ණකො කුරූනං කත්‌තුසෙට්‌ඨං නගමුද්‌ධනි ඛිප්‌පං පතිට්‌ඨපෙත්‌වා|
    block |අස්‌සත්‌ථමාසීනං සමෙක්‌ඛියාන පරිපුච්‌ඡි කත්‌තාරමනොමපඤ්‌ඤං|
  count |1563|
    block |සමුද්‌ධතො මෙසි තුවං පපාතා හදයෙන තෙ අජ්‌ජ මමත්‌ථි කිච්‌චං|
    block |යෙ කෙචිමෙ සාධුනරස්‌ස ධම්‌මා සබ්‌බෙව මෙ පාතුකරොහි අජ්‌ජ|
  count |1564|
    block |සමුද්‌ධතො ත්‍යස්‌මි අහං පපාතා හදයෙන මෙ යදි තෙ අත්‌ථි කිච්‌චං|
    block |යෙ කෙචිමෙ සාධුනරස්‌ස ධම්‌මා සබ්‌බෙව තෙ පාතුකරොමි අජ්‌ජ|
  count |1565|
    block |යාතානුයායී ච භවාහි මාණව අල්‌ලඤ්‌ච පාණිං පරිවජ්‌ජයස්‌සු|
    block |මා චස්‌සු මිත්‌තෙසු කදාචි දුබ්‌භී මා ච වසං අසතීනං නිගච්‌ඡෙ|
  count |1566|
    block |කථං නු යාතං අනුයායී හොති අල්‌ලඤ්‌ච පාණිං දහතෙ කථං සො|
    block |අසතී ච කා කො පන මිත්‌තදුබ්‌භො අක්‌ඛාහි මෙ පුච්‌ඡිතො එතමත්‌ථං|
  count |1567|
    block |අසන්‌ථුතං නොපි ච දිට්‌ඨපුබ්‌බං යො ආසනෙනාපි නිමන්‌තයෙය්‍ය|
    block |තස්‌සෙව අත්‌ථං පුරිසො කරෙය්‍ය යාතානුයායීති තමාහු පණ්‌ඩිතා|
  count |1568|
    block |යස්‌සෙකරත්‌තම්‌පි ඝරෙ වසෙය්‍ය යත්‌ථන්‌නපානං පුරිසො ලභෙය්‍ය|
    block |න තස්‌ස පාපං මනසාපි චින්‌තයෙ අදුබ්‌භී පාණිං දහතෙ මිත්‌තදුබ්‌භො|
  count |1569|
    block |යස්‌ස රුක්‌ඛස්‌ස ඡායාය නිසීදෙය්‍ය සයෙය්‍ය වා|
    block |න තස්‌ස සාඛං භඤ්‌ජෙය්‍ය මිත්‌තදුබ්‌භො හි පාපකො|
  count |1570|
    block |පුණ්‌ණම්‌පි චෙමං පථවිං ධනෙන දජ්‌ජිත්‌ථියා පුරිසො සම්‌මතාය|
    block |ලද්‌ධා ඛණං අතිමඤ්‌ඤෙය්‍ය තම්‌පි තාසං වසං අසතීනං න ගච්‌ඡෙ|
  count |1571|
    block |එවං ඛො යාතං අනුයායී හොති අල්‌ලඤ්‌ච පාණිං දහතෙ පුනෙවං|
    block |අසතී ච සා සො පන මිත්‌තදුබ්‌භො සො ධම්‌මිකො හොති ජහස්‌සු අධම්‌මං|
  stand |සාධුනරධම්‌මකණ්‌ඩං නාම|
  count |  |
  block |කාලාගිරිකණ්‌ඩං|
  count |1572|
    block |අවසිං අහං තුය්‌හං තීහං අගාරෙ අන්‌නෙන පානෙන උපට්‌ඨිතොස්‌මි|
    block |මිත්‌තො මමාසී විසජ්‌ජාමහං තං කාමං ඝරං උත්‌තමපඤ්‌ඤ ගච්‌ඡ|
  count |1573|
    block |අපි හායතු නාගකුලා අත්‌ථො අලම්‌පි මෙ නාගකඤ්‌ඤාය හොතු|
    block |සො ත්‌වං සකෙනෙව සුභාසිතෙන මුත්‌තොසි මෙ අජ්‌ජ වධාය පඤ්‌ඤ|
  count |1574|
    block |හන්‌ද තුවං යක්‌ඛ මමම්‌පි නෙහි සසුරං තෙ අත්‌ථං මයි චරස්‌සු|
    block |මයඤ්‌ච නාගාධිපතිං විමානං දක්‌ඛෙමු නාගස්‌ස අදිට්‌ඨපුබ්‌බං|
  count |1575|
    block |යං වෙ නරස්‌ස අහිතාය අස්‌ස න තං පඤ්‌ඤො අරහති දස්‌සනාය|
    block |අථ කෙන වණ්‌ණෙන අමිත්‌තගාමං තුවමිච්‌ඡසි උත්‌තමපඤ්‌ඤ ගන්‌තුං|
  count |1576|
    block |අද්‌ධා පජානාමි අහම්‌පි එතං න තං පඤ්‌ඤො අරහති දස්‌සනාය|
    block |පාපඤ්‌ච මෙ නත්‌ථි කතං කුහිඤ්‌චි තස්‌මා න සඞ්‌කෙ මරණාගමාය|
  count |1577|
    block |හන්‌ද ච ඨානං අතුලානුභාවං මයා සහ දක්‌ඛසි එහි කත්‌තෙ|
    block |යත්‌ථච්‌ඡති නච්‌චගීතෙහි නාගො රාජා යථා වෙස්‌සවණො නළිඤ්‌ඤං|
  count |1578|
    block |තං නාගකඤ්‌ඤා චරිතං ගණෙන නිකීළිතං නිච්‌චමහො ච රත්‌තිං|
    block |පහූතමාල්‍යං බහුපුප්‌ඵඡන්‌නං ඔභාසතී විජ්‌ජුරිවන්‌තලික්‌ඛෙ|
  count |1579|
    block |අන්‌නෙන පානෙන උපෙතරූපං නච්‌චෙහි ගීතෙහි ච වාදිතෙහි|
    block |පරිපූරං කඤ්‌ඤාහි අලඞ්‌කතාහි උපසොභති වත්‌ථපිලන්‌ධනෙන|
  count |1580|
    block |සො පුණ්‌ණකො කුරූනං කත්‌තුසෙට්‌ඨං නිසීදයී පච්‌ඡතො ආසනස්‌මිං|
    block |ආදාය කත්‌තාරමනොමපඤ්‌ඤං උපානයී භවනං නාගරඤ්‌ඤො|
  count |1581|
    block |පත්‌වාන ඨානං අතුලානුභාවං අට්‌ඨාසි කත්‌තා පච්‌ඡතො පුණ්‌ණකස්‌ස|
    block |සාමග්‌ගි පෙක්‌ඛමානො නාගරාජා පුබ්‌බෙව ජාමාතරමජ්‌ඣභාසථ|
  count |1582|
    block |යන්‌නු තුවං අගමා මච්‌චලොකං අන්‌වෙසමානො හදයං පණ්‌ඩිතස්‌ස|
    block |කච්‌චි සමිද්‌ධෙන ඉධානුපත්‌තො ආදාය කත්‌තාරමනොමපඤ්‌ඤං|
  count |1583|
    block |අයඤ්‌හි සො ආගතො යං ත්‌වමිච්‌ඡසි ධම්‌මෙන ලද්‌ධො මම ධම්‌මපාලො|
    block |තං පස්‌සථ සම්‌මුඛා භාසමානං සුඛො හවෙ සප්‌පුරිසෙහි සඞ්‌ගමො|
  stand |කාලාගිරිකණ්‌ඩං නාම|
  count |1584|
    block |අදිට්‌ඨපුබ්‌බං දිස්‌වාන මච්‌චො මච්‌චුභයට්‌ටිතො|
    block |බ්‍යම්‌හිතො නාභිවාදෙසි නයිදං පඤ්‌ඤවතාමිව|
  count |1585|
    block |න චම්‌හි බ්‍යම්‌හිතො නාග න ච මච්‌චුභයට්‌ටිතො|
    block |න වජ්‌ඣො අභිවාදෙය්‍ය වජ්‌ඣං වා නාභිවාදයෙ|
  count |1586|
    block |කථං නො අභිවාදෙය්‍ය අභිවාදාපයෙථ වෙ|
    block |යං නරො හන්‌තුමිච්‌ඡෙය්‍ය තං කම්‌මං නුපපජ්‌ජති|
  count |1587|
    block |එවමෙතං යථා බ්‍රූසි සච්‌චං භාසසි පණ්‌ඩිත|
    block |න වජ්‌ඣො අභිවාදෙය්‍ය වජ්‌ඣං වා නාභිවාදයෙ|
  count |1588|
    block |කථං නො අභිවාදෙය්‍ය අභිවාදාපයෙථ වෙ|
    block |යං නරො හන්‌තුමිච්‌ඡෙය්‍ය තං කම්‌මං නුපපජ්‌ජති|
  count |1589|
    block |අසස්‌සතං සස්‌සතං නු තවයිදං ඉද්‌ධීජුතීබලවීරියූපපත්‌ති|
    block |පුච්‌ඡාමි තං නාගරාජෙතමත්‌ථං කථං නු තෙ ලද්‌ධමිදං විමානං|
  count |1590|
    block |අධිච්‌චලද්‌ධං පරිණාමජං තෙ සයංකතං උදාහු දෙවෙහි දින්‌නං|
    block |අක්‌ඛාහි මෙ නාගරාජෙතමත්‌ථං යථෙව තෙ ලද්‌ධමිදං විමානං|
  count |1591|
    block |නාධිච්‌චලද්‌ධං න පරිණාමජං මෙ න සයංකතං නාපි දෙවෙහි දින්‌නං|
    block |සකෙහි කම්‌මෙහි අපාපකෙහි පුඤ්‌ඤෙහි මෙ ලද්‌ධමිදං විමානං|
  count |1592|
    block |කිං තෙ වතං කිං පන බ්‍රහ්‌මචරියං කිස්‌ස සුචිණ්‌ණස්‌ස අයං විපාකො|
    block |ඉද්‌ධීජුතීබලවීරියූපපත්‌ති ඉදඤ්‌ච තෙ නාග මහාවිමානං|
  count |1593|
    block |අහඤ්‌ච භරියා ච මනුස්‌සලොකෙ සද්‌ධා උභො දානපතී අහුම්‌හා|
    block |ඔපානභූතං මෙ ඝරං තදාසි සන්‌තප්‌පිතා සමණබ්‍රාහ්‌මණා ච|
  count |1594|
    block |මාලඤ්‌ච ගන්‌ධඤ්‌ච විලෙපනඤ්‌ච පදීපියං සෙය්‍යමුපස්‌සයඤ්‌ච|
    block |අච්‌ඡාදනං සායනමන්‌නපානං සක්‌කච්‌ච දානානි අදම්‌හ තත්‌ථ|
  count |1595|
    block |තං මෙ වතං තං පන බ්‍රහ්‌මචරියං තස්‌ස සුචිණ්‌ණස්‌ස අයං විපාකො|
    block |ඉද්‌ධීජුතීබලවීරියූපපත්‌ති ඉදඤ්‌ච මෙ ධීර මහාවිමානං|
  count |1596|
    block |එවං චෙ තෙ ලද්‌ධමිදං විමානං ජානාසි පුඤ්‌ඤානං ඵලූපපත්‌තිං|
    block |තස්‌මා හි ධම්‌මං චර අප්‌පමත්‌තො යථා විමානං පුන මාවසෙසි|
  count |1597|
    block |නයිධ සන්‌ති සමණබ්‍රාහ්‌මණා ච යෙසන්‌නපානානි දදෙමු කත්‌තෙ|
    block |අක්‌ඛාහි මෙ පුච්‌ඡිතො එතමත්‌ථං යථා විමානං පුන මාවසෙම|
  count |1598|
    block |භොගී හි තෙ සන්‌ති ඉධූපපන්‌නා පුත්‌තා ච දාරා අනුජීවිනො ච|
    block |තෙසු තුවං වචසා කම්‌මුනා ච අසම්‌පදුට්‌ඨො ච භවාහි නිච්‌චං|
  count |1599|
    block |එවං තුවං නාග අසම්‌පදොසං අනුපාලය වචසා කම්‌මුනා ච|
    block |ඨත්‌වා ඉධ යාවතායුකං විමානෙ උද්‌ධං ඉතො ගච්‌ඡසි දෙවලොකං|
  count |1600|
    block |අද්‌ධා හි සො සොචති රාජසෙට්‌ඨො තයා විනා යස්‌ස තුවං සජිබ්‌බො|
    block |දුක්‌ඛූපනීතොපි තයා සමෙච්‌ච වින්‌දෙය්‍ය පොසො සුඛමාතුරොපි|
  count |1601|
    block |අද්‌ධා සතං භාසසි නාග ධම්‌මං අනුත්‌තරං අත්‌ථපදං සුචිණ්‌ණං|
    block |එතාදිසියාසු හි ආපදාසු පඤ්‌ඤායතෙ මාදිසානං විසෙසො|
  count |1602|
    block |අක්‌ඛාහි නො තායං මුධා නු ලද්‌ධො අක්‌ඛෙහි නො තායං අජෙසි ජූතෙ|
    block |ධම්‌මෙන ලද්‌ධො ඉති තායමාහ කථං නු ත්‌වං හත්‌ථමිමස්‌ස මාගතො|
  count |1603|
    block |යො මිස්‌සරො තත්‌ථ අහොසි රාජා තමායමක්‌ඛෙහි අජෙසි ජූතෙ|
    block |සො මං ජිතො රාජා ඉමස්‌සදාසි ධම්‌මෙන ලද්‌ධොස්‌මි අසාහසෙන|
  count |1604|
    block |මහොරගො අත්‌තමනො උදග්‌ගො සුත්‌වාන ධීරස්‌ස සුභාසිතානි|
    block |හත්‌ථෙ ගහෙත්‌වාන අනොමපඤ්‌ඤං පාවෙක්‌ඛි භරියාය තදා සකාසෙ|
  count |1605|
    block |යෙන ත්‌වං විමලෙ පණ්‌ඩු යෙන භත්‌තං න රුච්‌චති|
    block |න ච මෙ තාදිසො වණ්‌ණො අයමෙසො තමොනුදො|
  count |1606|
    block |යස්‌ස තෙ හදයෙනත්‌ථො ආගතායං පභඞ්‌කරො|
    block |තස්‌ස වාක්‍යං නිසාමෙහි දුල්‌ලභං දස්‌සනං පුන|
  count |1607|
    block |දිස්‌වාන තං විමලා භූරිපඤ්‌ඤං දසඞ්‌ගුලී අඤ්‌ජලිං පග්‌ගහෙත්‌වා|
    block |හට්‌ඨෙන භාවෙන පතීතරූපා ඉච්‌චබ්‍රවි කුරූනං කත්‌තුසෙට්‌ඨං|
  count |1608|
    block |අදිට්‌ඨපුබ්‌බං දිස්‌වාන මච්‌චො මච්‌චුභයට්‌ටිතො|
    block |බ්‍යම්‌හිතො නාභිවාදෙසි නයිදං පඤ්‌ඤවතාමිව|
  count |1609|
    block |න චම්‌හි බ්‍යම්‌හිතො නාගි න ච මච්‌චුභයට්‌ටිතො|
    block |න වජ්‌ඣො අභිවාදෙය්‍ය වජ්‌ඣං වා නාභිවාදයෙ|
  count |1610|
    block |කථං නො අභිවාදෙය්‍ය අභිවාදාපයෙථ වෙ|
    block |යං නරො හන්‌තුමිච්‌ඡෙය්‍ය තං කම්‌මං නුපපජ්‌ජති|
  count |1611|
    block |එවමෙතං යථා බ්‍රූසි සච්‌චං භාසසි පණ්‌ඩිත|
    block |න වජ්‌ඣො අභිවාදෙය්‍ය වජ්‌ඣං වා නාභිවාදයෙ|
  count |1612|
    block |කථං නො අභිවාදෙය්‍ය අභිවාදාපයෙථ වෙ|
    block |යං නරො හන්‌තුමිච්‌ඡෙය්‍ය තං කම්‌මං නුපපජ්‌ජති|
  count |1613|
    block |අසස්‌සතං සස්‌සතං නු තවයිදං ඉද්‌ධීජුතීබලවීරියූපපත්‌ති|
    block |පුච්‌ඡාමි තං නාගකඤ්‌ඤෙතමත්‌ථං කථං නු තෙ ලද්‌ධමිදං විමානං|
  count |1614|
    block |අධිච්‌චලද්‌ධං පරිණාමජං තෙ සයංකතං උදාහු දෙවෙහි දින්‌නං|
    block |අක්‌ඛාහි මෙ නාගකඤ්‌ඤෙතමත්‌ථං යථෙව තෙ ලද්‌ධමිදං විමානං|
  count |1615|
    block |නාධිච්‌චලද්‌ධං න පරිණාමජං මෙ න සයං කතං නාපි දෙවෙහි දින්‌නං|
    block |සකෙහි කම්‌මෙහි අපාපකෙහි පුඤ්‌ඤෙහි මෙ ලද්‌ධමිදං විමානං|
  count |1616|
    block |කිං තෙ වතං කිං පන බ්‍රහ්‌මචරියං කිස්‌ස සුචිණ්‌ණස්‌ස අයං විපාකො|
    block |ඉද්‌ධීජුතීබලවීරියූපපත්‌ති ඉදඤ්‌ච තෙ නාගි මහාවිමානං|
  count |1617|
    block |අහඤ්‌ච ඛො සාමිකො චාපි මය්‌හං සද්‌ධා උභො දානපතී අහුම්‌හා|
    block |ඔපානභූතං මෙ ඝරං තදාසි සන්‌තප්‌පිතා සමණබ්‍රාහ්‌මණා ච|
  count |1618|
    block |මාලඤ්‌ච ගන්‌ධඤ්‌ච විලෙපනඤ්‌ච පදීපියං සෙය්‍යමුපස්‌සයඤ්‌ච|
    block |අච්‌ඡාදනං සායනමන්‌නපානං සක්‌කච්‌චං දානානි අදම්‌හ තත්‌ථ|
  count |1619|
    block |තං මෙ වතං තං පන බ්‍රහ්‌මචරියං තස්‌ස සුචිණ්‌ණස්‌ස අයං විපාකො|
    block |ඉද්‌ධීජුතීබලවීරියූපපත්‌ති ඉදඤ්‌ච මෙ ධීර මහාවිමානං|
  count |1620|
    block |එවං චෙ තෙ ලද්‌ධමිදං විමානං ජානාසි පුඤ්‌ඤානං ඵලූපපත්‌තිං|
    block |තස්‌මා හි ධම්‌මං චර අප්‌පමත්‌තා යථා විමානං පුන මාවසෙසි|
  count |1621|
    block |නයිධ සන්‌ති සමණබ්‍රාහ්‌මණා ච යෙසන්‌නපානානි දදෙමු කත්‌තෙ|
    block |අක්‌ඛාහි මෙ පුච්‌ඡිතො එතමත්‌ථං යථා විමානං පුන මාවසෙම|
  count |1622|
    block |භොගී හි තෙ සන්‌ති ඉධූපපන්‌නා පුත්‌තා ච දාරා අනුජීවිනො ච|
    block |තෙසු තුවං වචසා කම්‌මුනා ච අසම්‌පදුට්‌ඨා ච භවාහි නිච්‌චං|
  count |1623|
    block |එවං තුවං නාගි අසම්‌පදොසං අනුපාලය වචසා කම්‌මුනා ච|
    block |ඨත්‌වා ඉධ යාවතායුකං විමානෙ උද්‌ධං ඉතො ගච්‌ඡසි දෙවලොකං|
  count |1624|
    block |අද්‌ධා හි සො සොචති රාජසෙට්‌ඨො තයා විනා යස්‌ස තුවං සජිබ්‌බො|
    block |දුක්‌ඛූපනීතොපි තයා සමෙච්‌ච වින්‌දෙය්‍ය පොසො සුඛමාතුරොපි|
  count |1625|
    block |අද්‌ධා සතං භාසසි නාගි ධම්‌මං අනුත්‌තරං අත්‌ථපදං සුචිණ්‌ණං|
    block |එතාදිසියාසු හි ආපදාසු පඤ්‌ඤායතෙ මාදිසානං විසෙසො|
  count |1626|
    block |අක්‌ඛාහි නො තායං මුධා නු ලද්‌ධො අක්‌ඛෙහි නො තායං අජෙසි ජූතෙ|
    block |ධම්‌මෙන ලද්‌ධො ඉති තායමාහ කථං නු ත්‌වං හත්‌ථමිමස්‌ස මාගතො|
  count |1627|
    block |යො මිස්‌සරො තත්‌ථ අහොසි රාජා තමායමක්‌ඛෙහි අජෙසි ජූතෙ|
    block |සො මං ජිතො රාජා ඉමස්‌සදාසි ධම්‌මෙන ලද්‌ධොස්‌මි අසාහසෙන|
  count |1628|
    block |යථෙව වරුණො නාගො පඤ්‌හං පුච්‌ඡිත්‌ථ පණ්‌ඩිතං|
    block |තථෙව නාගකඤ්‌ඤාපි පඤ්‌හං පුච්‌ඡිත්‌ථ පණ්‌ඩිතං|
  count |1629|
    block |යථෙව වරුණං නාගං ධීරො තොසෙසි පුච්‌ඡිතො|
    block |තථෙව නාගකඤ්‌ඤම්‌පි ධීරො තොසෙසි පුච්‌ඡිතො|
  count |1630|
    block |උභොපි තෙ අත්‌තමනෙ විදිත්‌වා මහොරගං නාගකඤ්‌ඤඤ්‌ච ධීරො|
    block |අඡම්‌භී අභීතො අලොමහට්‌ඨො ඉච්‌චබ්‍රවි වරුණං නාගරාජානං|
  count |1631|
    block |මා රොධයි නාග ආයාහමස්‌මි යෙන තවත්‌ථො ඉදං සරීරං|
    block |හදයෙන මංසෙන කරොහි කිච්‌චං සයං කරිස්‌සාමි යථාමති තෙ|
  count |1632|
    block |පඤ්‌ඤා හවෙ හදයං පණ්‌ඩිතානං තෙ ත්‍යම්‌හ පඤ්‌ඤාය මයං සුතුට්‌ඨා|
    block |අනූනනාමො ලභතජ්‌ජ දාරං අජ්‌ජෙව තං කුරුයො පාපයාතු|
  count |1633|
    block |ස පුණ්‌ණකො අත්‌තමනො උදග්‌ගො ඉරන්‌ධතිං නාගකඤ්‌ඤං ලභිත්‌වා|
    block |හට්‌ඨෙන භාවෙන පතීතරූපො ඉච්‌චබ්‍රවි කුරූනං කත්‌තුසෙට්‌ඨං|
  count |1634|
    block |භරියාය මං ත්‌වං අකරි සමඞ්‌ගිං අහඤ්‌ච තෙ විධුර කරොමි කිච්‌චං|
    block |ඉදඤ්‌ච තෙ මණිරතනං දදාමි අජ්‌ජෙව තං කුරුයො පාපයාමි|
  count |1635|
    block |අජෙය්‍යමෙසා තව හොතු මෙත්‌ති භරියාය කච්‌චාන පියාය සද්‌ධිං|
    block |ආනන්‌දි විත්‌තො සුමනො පතීතො දත්‌වා මණිං මඤ්‌ච නයින්‌දපත්‌ථං|
  count |1636|
    block |ස පුණ්‌ණකො කුරූනං කත්‌තුසෙට්‌ඨං නිසීදයී පුරතො ආසනස්‌මිං|
    block |ආදාය කත්‌තාරමනොමපඤ්‌ඤං උපානයී නගරං ඉන්‌දපත්‌ථං|
  count |1637|
    block |මනො මනුස්‌සස්‌ස යථාපි ගච්‌ඡෙ තතොපිස්‌ස ඛිප්‌පතරං අහොසි|
    block |ස පුණ්‌ණකො කුරූනං කත්‌තුසෙට්‌ඨං උපානයී නගරං ඉන්‌දපත්‌ථං|
  count |1638|
    block |එතින්‌දපත්‌ථං නගරං පදිස්‌සති රම්‌මානි ච අම්‌බවනානි භාගසො|
    block |අහඤ්‌ච භරියාය සමඞ්‌ගිභූතො තුවඤ්‌ච පත්‌තොසි සකං නිකෙතං|
  count |1639|
    block |ස පුණ්‌ණකො කුරූනං කත්‌තුසෙට්‌ඨං ඔරොපිය ධම්‌මසභාය මජ්‌ඣෙ|
    block |ආජඤ්‌ඤමාරුය්‌හ අනොමවණ්‌ණො පක්‌කාමි වෙහායසමන්‌තලික්‌ඛෙ|
  count |1640|
    block |තං දිස්‌වා රාජා පරමප්‌පතීතො උට්‌ඨාය බාහාහි පලිස්‌සජිත්‌වා|
    block |අවිකම්‌පයං ධම්‌මසභාය මජ්‌ඣෙ නිසීදයී පමුඛමාසනස්‌මිං|
  count |1641|
    block |ත්‌වං නො විනෙතාසි රථංව නද්‌ධං නන්‌දන්‌ති තං කුරුයො දස්‌සනෙන|
    block |අක්‌ඛාහි මෙ පුච්‌ඡිතො එතමත්‌ථං කථං පමොක්‌ඛො අහු මාණවස්‌ස|
  count |1642|
    block |යං මාණවොත්‍යාභිවදී ජනින්‌ද න සො මනුස්‌සො නරවීරසෙට්‌ඨ|
    block |යදි තෙ සුතො පුණ්‌ණකො නාම යක්‌ඛො රඤ්‌ඤො කුවෙරස්‌ස හි සො සජිබ්‌බො|
  count |1643|
    block |භූමින්‌ධරො වරුණො නාම නාගො බ්‍රහා සුචී වණ්‌ණබලූපපන්‌නො|
    block |තස්‌සානුජං ධීතරං කාමයානො ඉරන්‌ධතී නාම සා නාගකඤ්‌ඤා|
  count |1644|
    block |තස්‌සා සුමජ්‌ඣාය පියාය හෙතු පතාරයිත්‌ථ මරණාය මය්‌හං|
    block |සො චෙව භරියාය සමඞ්‌ගිභූතො අහඤ්‌ච අනුඤ්‌ඤාතො මණි ච ලද්‌ධො|
  count |1645|
    block |රුක්‌ඛො හි මය්‌හං පද්‌ධාරෙ සුජාතො පඤ්‌ඤාක්‌ඛන්‌ධො සීලමයස්‌ස සාඛා|
    block |අත්‌ථෙ ච ධම්‌මෙ ච ඨිතො නිපාකො ගවප්‌ඵලො හත්‌ථිගවස්‌සඡන්‌නො|
  count |1646|
    block |නච්‌චගීතතූරියාභිනාදිතෙ උච්‌ඡිජ්‌ජ සෙනං පුරිසො අහාසි|
    block |සො නො අයං ආගතො සන්‌නිකෙතං රුක්‌ඛස්‌සිමස්‌සාපචිතිං කරොථ|
  count |1647|
    block |යෙ කෙචි විත්‌තා මම පච්‌චයෙන සබ්‌බෙව තෙ පාතුකරොන්‌තු අජ්‌ජ|
    block |තිබ්‌බානි කත්‌වාන උපායනානි රුක්‌ඛස්‌සිමස්‌සාපචිතිං කරොථ|
  count |1648|
    block |යෙ කෙචි බද්‌ධා මම අත්‌ථි රට්‌ඨෙ සබ්‌බෙව තෙ බන්‌ධනා මොචයන්‌තු|
    block |යථෙව යං බන්‌ධනස්‌මා පමුත්‌තො එවමෙතෙ මුඤ්‌චරෙ බන්‌ධනස්‌මා|
  count |1649|
    block |උන්‌නඞ්‌ගලා මාසමිමං කරොන්‌තු මංසොදනං බ්‍රාහ්‌මණා භක්‌ඛයන්‌තු|
    block |අමජ්‌ජපා මජ්‌ජරහා පිවන්‌තු පුණ්‌ණාහි ථාලාහි පලිස්‌සුතාහි|
  count |1650|
    block |මහාපථං නිච්‌ච සමව්‌හයන්‌තු තිබ්‌බඤ්‌ච රක්‌ඛං විදහන්‌තු රට්‌ඨෙ|
    block |යථාඤ්‌ඤමඤ්‌ඤං න විහෙඨයෙය්‍යුං රුක්‌ඛස්‌සිමස්‌සාපචිතිං කරොථ|
  count |1651|
    block |ඔරොධා ච කුමාරා ච වෙසියානා ච බ්‍රාහ්‌මණා|
    block |බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං|
  count |1652|
    block |හත්‌ථාරොහා අනීකට්‌ඨා රථිකා පත්‌තිකාරකා|
    block |බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං|
  count |1653|
    block |සමාගතා ජානපදා නෙගමා ච සමාගතා|
    block |බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං|
  count |1654|
    block |බහුජනො පසන්‌නොසි දිස්‌වා පණ්‌ඩිතමාගතෙ|
    block |පණ්‌ඩිතම්‌හි අනුප්‌පත්‌තෙ චෙලුක්‌ඛෙපො පවත්‌තථාති|
  stand |විධුරජාතකං නවමං|
  count |  |
  block |වෙස්‌සන්‌තරජාතකං|
  block |දසවරකථා|
    count |1655|
      block |ඵුස්‌සතී වරවණ්‌ණාභෙ වරස්‌සු දසධා වරෙ|
      block |පථබ්‍යා චාරුපුබ්‌බඞ්‌ගි යං තුය්‌හං මනසො පියං|
    count |1656|
      block |දෙවරාජ නමො ත්‍යත්‌ථු කිං පාපං පකතං මයා|
      block |රම්‌මා චාවෙසි මං ඨානා වාතොව ධරණීරුහං|
    count |1657|
      block |න චෙව තෙ කතං පාපං න ච මෙ ත්‌වමසි අප්‌පියා|
      block |පුඤ්‌ඤඤ්‌ච තෙ පරික්‌ඛීණං යෙන තෙවං වදාමහං|
    count |1658|
      block |සන්‌තිකෙ මරණං තුය්‌හං විනාභාවො භවිස්‌සති|
      block |පටිගණ්‌හාහි මෙ එතෙ වරෙ දස පවෙච්‌ඡතො|
    count |1659|
      block |වරං චෙ මෙ අදො සක්‌ක සබ්‌බභූතානමිස්‌සර|
      block |සිවිරාජස්‌ස භද්‌දන්‌තෙ තත්‌ථ අස්‌සං නිවෙසනෙ|
    count |1660|
      block |නීලනෙත්‌තා නීලභමු නිලක්‌ඛී ච යථා මිගී|
      block |ඵුස්‌සතී නාම නාමෙන තත්‌ථපස්‌සං පුරින්‌දද|
    count |1661|
      block |පුත්‌තං ලභෙථ වරදං යාචයොගං අමච්‌ඡරිං|
      block |පූජිතං පටිරාජූහි කිත්‌තිමන්‌තං යසස්‌සිනං|
    count |1662|
      block |ගබ්‌භං මෙ ධාරයන්‌තියා මජ්‌ඣිමඞ්‌ගං අනුන්‌නතං|
      block |කුච්‌ඡි අනුන්‌නතො අස්‌ස චාපංව ලිඛිතං සමං|
    count |1663|
      block |ථනා මෙ නප්‌පපතෙය්‍යුං පලිතා න සන්‌තු වාසව|
      block |කායෙ රජො න ලිම්‌පෙථ වජ්‌ඣඤ්‌චාපි පමොචයෙ|
    count |1664|
      block |මයූරකොඤ්‌චාභිරුදෙ නාරිවරගණායුතෙ|
      block |ඛුජ්‌ජචෙලාපකාකිණ්‌ණෙ සූදමාගධවණ්‌ණිතෙ|
    count |1665|
      block |චිත්‍රග්‌ගළෙරුඝුසිතෙ සුරාමංසපබොධනෙ|
      block |සිවිරාජස්‌ස භද්‌දන්‌තෙ තත්‌ථස්‌සං මහෙසී පියා|
    count |1666|
      block |යෙ තෙ දස වරා දින්‌නා මයා සබ්‌බඞ්‌ගසොභනෙ|
      block |සිවිරාජස්‌ස විජිතෙ සබ්‌බෙ තෙ ලච්‌ඡසී වරෙ|
      block ||
    count |1667|
      block |ඉදං වත්‌වාන මඝවා දෙවරාජා සුජම්‌පති|
      block |ඵුස්‌සතියා වරං දත්‌වා අනුමොදිත්‌ථ වාසවො|
    stand |දසවරකථා නාම|
  block |හෙමවන්‌තං|
    count |1668|
      block |පරූළ්‌හකච්‌ඡනඛලොමා පඞ්‌කදන්‌තා රජස්‌සිරා|
      block |පග්‌ගය්‌හ දක්‌ඛිණං බාහුං කිං මං යාචන්‌ති බ්‍රාහ්‌මණා|
    count |1669|
      block |රතනං දෙව යාචාම සිවීනං රට්‌ඨවඩ්‌ඪනං|
      block |දදාහි පවරං නාගං ඊසාදන්‌තං උරූළ්‌හවං|
    count |1670|
      block |දදාමි න විකම්‌පාමි යං මං යාචන්‌ති බ්‍රාහ්‌මණා|
      block |පභින්‌නං කුඤ්‌ජරං දන්‌තිං ඔපවය්‌හං ගජුත්‌තමං|
    count |1671|
      block |හත්‌ථික්‌ඛන්‌ධතො ඔරුය්‌හ රාජා චාගාධිමානසො|
      block |බ්‍රාහ්‌මණානං අදා දානං සිවීනං රට්‌ඨවඩ්‌ඪනො|
    count |1672|
      block |තදාසි යං භිංසනකං තදාසි ලොමහංසනං|
      block |හත්‌ථිනාගෙ පදින්‌නම්‌හි මෙදනී සම්‌පකම්‌පථ|
    count |1673|
      block |තදාසි යං භිංසනකං තදාසි ලොමහංසනං|
      block |හත්‌ථිනාගෙ පදින්‌නම්‌හි ඛුබ්‌භිත්‌ථ නගරං තදා|
    count |1674|
      block |සමාකුලං පුරං ආසි ඝොසො ච විපුලො මහා|
      block |හත්‌ථිනාගෙ පදින්‌නම්‌හි සිවීනං රට්‌ඨවඩ්‌ඪනෙ|
    count |1675|
      block |උග්‌ගා ච රාජපුත්‌තා ච වෙසියානා ච බ්‍රාහ්‌මණා|
      block |හත්‌ථාරොහා අනීකට්‌ඨා රථිකා පත්‌තිකාරකා|
    count |1676|
      block |කෙවලො චාපි නිගමො සිවයො ච සමාගතා|
      block |දිස්‌වා නාගං නීයමානං තෙ රඤ්‌ඤො පටිවෙදයුං|
    count |1677|
      block |විධමං දෙව තෙ රට්‌ඨං පුත්‌තො වෙස්‌සන්‌තරො තව|
      block |කථං නො හත්‌ථිනං දජ්‌ජා නාගං රට්‌ඨස්‌ස පූජිතං|
    count |1678|
      block |කථං නො කුඤ්‌ජරං දජ්‌ජා ඊසාදන්‌තං උරූළ්‌හවං|
      block |ඛෙත්‌තඤ්‌ඤුං සබ්‌බයුද්‌ධානං සබ්‌බසෙතං ගජුත්‌තමං|
    count |1679|
      block |පණ්‌ඩුකම්‌බලසඤ්‌ඡන්‌නං පභින්‌නං සත්‌තුමද්‌දනං|
      block |දන්‌තිං සවාළබීජනිං සෙතං කෙලාසසාදිසං|
    count |1680|
      block |සසෙතච්‌ඡත්‌තං සඋපාධෙය්‍යං සාථබ්‌බනං සහත්‌ථිපං|
      block |අග්‌ගයානං රාජවාහිං බ්‍රාහ්‌මණානං අදා ගජං|
    count |1681|
      block |අන්‌නං පානඤ්‌ච යො දජ්‌ජා වත්‌ථසෙනාසනානි ච|
      block |එතං ඛො දානං පතිරූපං එතං ඛො බ්‍රාහ්‌මණාරහං|
    count |1682|
      block |අයං තෙ වංසරාජා නො සිවීනං රට්‌ඨවඩ්‌ඪනො|
      block |කථං වෙස්‌සන්‌තරො පුත්‌තො ගජං භාජෙති සඤ්‌ජය|
    count |1683|
      block |සචෙ ත්‌වං න කරිස්‌සසි සිවීනං වචනං ඉදං|
      block |මඤ්‌ඤෙ තං සහ පුත්‌තෙන සිවී හත්‌ථෙ කරිස්‌සරෙ|
    count |1684|
      block |කාමං ජනපදො මාසි රට්‌ඨඤ්‌චාපි විනස්‌සතු|
      block |නාහං සිවීනං වචනා රාජපුත්‌තං අදූසකං|
      block |පබ්‌බාජෙය්‍යං සකා රට්‌ඨා පුත්‌තො හි මම ඔරසො|
    count |1685|
      block |කාමං ජනපදො මාසි රට්‌ඨඤ්‌චාපි විනස්‌සතු|
      block |නාහං සිවීනං වචනා රාජපුත්‌තං අදූසකං|
      block |පබ්‌බාජෙය්‍යං සකා රට්‌ඨා පුත්‌තො හි මම අත්‍රජො|
    count |1686|
      block |න චාහං තස්‌මිං දුබ්‌භෙය්‍යං අරියසීලවතො හි සො|
      block |අසිලොකොපි මෙ අස්‌ස පාපඤ්‌ච පසවෙ බහුං|
      block |කථං වෙස්‌සන්‌තරං පුත්‌තං සත්‌ථෙන ඝාතයාමසෙ|
    count |1687|
      block |මා නං දණ්‌ඩෙන සත්‌ථෙන න හි සො බන්‌ධනාරහො|
      block |පබ්‌බාජෙහි ච නං රට්‌ඨා වඞ්‌කෙ වසතු පබ්‌බතෙ|
    count |1688|
      block |එසො චෙ සිවීනං ඡන්‌දො ඡන්‌දං න පනුදාමසෙ|
      block |ඉමං සො වසතු රත්‌තිං කාමෙ ච පරිභුඤ්‌ජතු|
    count |1689|
      block |තතො රත්‍යා විවසානෙ සූරියස්‌සුග්‌ගමනං පති|
      block |සමග්‌ගා සිවයො හුත්‌වා රට්‌ඨා පබ්‌බාජයන්‌තු නං|
    count |1690|
      block |උට්‌ඨෙහි කත්‌තෙ තරමානො ගන්‌ත්‌වා වෙස්‌සන්‌තරං වද|
      block |සිවයො දෙව තෙ කුද්‌ධා නෙගමා ච සමාගතා|
    count |1691|
      block |උග්‌ගා ච රාජපුත්‌තා ච වෙසියානා ච බ්‍රාහ්‌මණා|
      block |හත්‌ථාරොහා අනීකට්‌ඨා රථිකා පත්‌තිකාරකා|
      block |කෙවලො චාපි නිගමො සිවයො ච සමාගතා|
    count |1692|
      block |අස්‌මා රත්‍යා විවසානෙ සූරියස්‌සුග්‌ගමනං පති|
      block |සමග්‌ගා සිවයො හුත්‌වා රට්‌ඨා පබ්‌බාජයන්‌ති තං|
    count |1693|
      block |ස කත්‌තා තරමානොව සිවිරාජෙන පෙසිතො|
      block |ආමුත්‌තහත්‌ථාභරණා සුවත්‌ථො චන්‌දනභූසිතො|
    count |1694|
      block |සීසං න්‌හාතො උදකෙ සො ආමුත්‌තමණිකුණ්‌ඩලො|
      block |උපාගමි පුරං රම්‌මං වෙස්‌සන්‌තරනිවෙසනං|
    count |1695|
      block |තත්‌ථද්‌දස කුමාරං සො රමමානං සකෙ පුරෙ|
      block |පරිකිණ්‌ණං අමච්‌චෙහි තිදසානංව වාසවං|
    count |1696|
      block |සො තත්‌ථ ගන්‌ත්‌වා තරමානො කත්‌තා වෙස්‌සන්‌තරංබ්‍රවි|
      block |දුක්‌ඛං තෙ වෙදයිස්‌සාමි මා මෙ කුජ්‌ඣි රථෙසභ|
    count |1697|
      block |වන්‌දිත්‌වා රොදමානො සො කත්‌තා රාජානමබ්‍රවි|
      block |භත්‌තා මෙසි මහාරාජ සබ්‌බකාමරසාහරො|
    count |1698|
      block |දුක්‌ඛං තෙ වෙදයිස්‌සාමි තත්‌ථ අස්‌සාසයන්‌තු මං|
      block |සිවයො දෙව තෙ කුද්‌ධා නෙගමා ච සමාගතා|
    count |1699|
      block |උග්‌ගා ච රාජපුත්‌තා ච වෙසියානා ච බ්‍රාහ්‌මණා|
      block |හත්‌ථාරොහා අනීකට්‌ඨා රථිකා පත්‌තිකාරකා|
      block |කෙවලො චාපි නිගමො සිවයො ච සමාගතා|
    count |1700|
      block |අස්‌මා රත්‍යා විවසානෙ සූරියස්‌සුග්‌ගමනං පති|
      block |සමග්‌ගා සිවයො හුත්‌වා රට්‌ඨා පබ්‌බාජයන්‌ති තං|
    count |1701|
      block |කිස්‌මිං මෙ සිවයො කුද්‌ධා නාහං පස්‌සාමි දුක්‌කටං|
      block |තං මෙ කත්‌තෙ වියාචික්‌ඛ කස්‌මා පබ්‌බාජයන්‌ති මං|
    count |1702|
      block |උග්‌ගා ච රාජපුත්‌තා ච වෙසියානා ච බ්‍රාහ්‌මණා|
      block |හත්‌ථාරොහා අනීකට්‌ඨා රථිකා පත්‌තිකාරකා|
      block |නාගදානෙන ඛිය්‍යන්‌ති තස්‌මා පබ්‌බාජයන්‌ති තං|
    count |1703|
      block |හදයං චක්‌ඛුම්‌පහං දජ්‌ජං කිං මෙ බාහිරකං ධනං|
      block |හිරඤ්‌ඤං වා සුවණ්‌ණං වා මුත්‌තා වෙළුරියා මණි|
    count |1704|
      block |දක්‌ඛිණං වාපහං බාහුං දිස්‌වා යාචකමාගතෙ|
      block |දදෙය්‍යං න විකම්‌පෙය්‍යං දානෙ මෙ රමතෙ මනො|
    count |1705|
      block |කාමං මං සිවයො සබ්‌බෙ පබ්‌බාජෙන්‌තු හනන්‌තු වා|
      block |නෙව දානා විරමිස්‌සං කාමං ඡින්‌දන්‌තු සත්‌තධා|
    count |1706|
      block |එවං තං සිවයො ආහු නෙගමා ච සමාගතා|
      block |කොන්‌තිමාරාය තීරෙන ගිරිමාරඤ්‌ජරං පති|
      block |යෙන පබ්‌බාජිතා යන්‌ති තෙන ගච්‌ඡතු සුබ්‌බතො|
    count |1707|
      block |සොහං තෙන ගමිස්‌සාමි යෙන ගච්‌ඡන්‌ති දූසකා|
      block |රත්‌තින්‌දිවං මෙ ඛමථ යාව දානං දදාමහං|
    count |1708|
      block |ආමන්‌තයිත්‌ථ රාජානං මද්‌දිං සබ්‌බඞ්‌ගසොභනං|
      block |යං තෙ කිඤ්‌චි මයා දින්‌නං ධනං ධඤ්‌ඤඤ්‌ච විජ්‌ජති|
    count |1709|
      block |හිරඤ්‌ඤං වා සුවණ්‌ණං වා මුත්‌තා වෙළුරියා බහූ|
      block |සබ්‌බං තං නිදහෙය්‍යාසි යඤ්‌ච තෙ පෙත්‌තිකං ධනං|
    count |1710|
      block |තමබ්‍රවි රාජපුත්‌තී මද්‌දී සබ්‌බඞ්‌ගසොභනා|
      block |කුහිං දෙව නිදහාමි තං මෙ අක්‌ඛාහි පුච්‌ඡිතො|
    count |1711|
      block |සීලවන්‌තෙසු දජ්‌ජාසි දානං මද්‌දි යථාරහං|
      block |න හි දානා පරං අත්‌ථි පතිට්‌ඨා සබ්‌බපාණිනං|
    count |1712|
      block |පුත්‌තෙසු මද්‌දි දයෙසි සස්‌සුයා සසුරම්‌හි ච|
      block |යො ච තං භත්‌තා මඤ්‌ඤෙය්‍ය සක්‌කච්‌චං තං උපට්‌ඨහෙ|
    count |1713|
      block |නො චෙ තං භත්‌තා මඤ්‌ඤෙය්‍ය මයා විප්‌පවසෙන තෙ|
      block |අඤ්‌ඤං භත්‌තාරං පරියෙස මා කිසිත්‌ථො මයා විනා|
    count |1714|
      block |අහඤ්‌හි වනං ගච්‌ඡාමි ඝොරං වාළමිගායුතං|
      block |සංසයො ජීවිතං මය්‌හං එකකස්‌ස බ්‍රහාවනෙ|
    count |1715|
      block |තමබ්‍රවි රාජපුත්‌තී මද්‌දී සබ්‌බඞ්‌ගසොභනා|
      block |අභුම්‌මෙ කථං නු භණසි පාපකං වත භාසසි|
    count |1716|
      block |නෙස ධම්‌මො මහාරාජ යං ත්‌වං ගච්‌ඡෙය්‍ය එකකො|
      block |අහම්‌පි තෙන ගච්‌ඡාමි යෙන ගච්‌ඡසි ඛත්‌තිය|
    count |1717|
      block |මරණං වා තයා සද්‌ධිං ජීවිතං වා තයා විනා|
      block |තදෙව මරණං සෙය්‍යො යං චෙ ජීවෙ තයා විනා|
    count |1718|
      block |අග්‌ගිං උජ්‌ජාලයිත්‌වාන එකජාලසමාහිතං|
      block |තත්‌ථ මෙ මරණං සෙය්‍යො යං චෙ ජීවෙ තයා විනා|
    count |1719|
      block |යථා ආරඤ්‌ඤකං නාගං දන්‌තිං අන්‌වෙති හත්‌ථිනී|
      block |ජෙස්‌සන්‌තං ගිරිදුග්‌ගෙසු සමෙසු විසමෙසු ච|
    count |1720|
      block |එවං තං අනුගච්‌ඡාමි පුත්‌තෙ ආදාය පච්‌ඡතො|
      block |සුභරා තෙ භවිස්‌සාමි න තෙ හෙස්‌සාමි දුබ්‌භරා|
    count |1721|
      block |ඉමෙ කුමාරෙ පස්‌සන්‌තො මඤ්‌ජුකෙ පියභාණිනෙ|
      block |ආසීනෙ වනගුම්‌බස්‌මිං න රජ්‌ජස්‌ස සරිස්‌සසි|
    count |1722|
      block |ඉමෙ කුමාරෙ පස්‌සන්‌තො මඤ්‌ජුකෙ පියභාණිනෙ|
      block |කීළන්‌තෙ වනගුම්‌බස්‌මිං න රජ්‌ජස්‌ස සරිස්‌සසි|
    count |1723|
      block |ඉමෙ කුමාරෙ පස්‌සන්‌තො මඤ්‌ජුකෙ පියභාණිනෙ|
      block |අස්‌සමෙ රමණීයම්‌හි න රජ්‌ජස්‌ස සරිස්‌සසි|
    count |1724|
      block |ඉමෙ කුමාරෙ පස්‌සන්‌තො මඤ්‌ජුකෙ පියභාණිනෙ|
      block |කීළන්‌තෙ අස්‌සමෙ රම්‌මෙ න රජ්‌ජස්‌ස සරිස්‌සසි|
    count |1725|
      block |ඉමෙ කුමාරෙ පස්‌සන්‌තො මාලධාරී අලඞ්‌කතෙ|
      block |අස්‌සමෙ රමණීයම්‌හි න රජ්‌ජස්‌ස සරිස්‌සසි|
    count |1726|
      block |ඉමෙ කුමාරෙ පස්‌සන්‌තො මාලධාරී අලඞ්‌කතෙ|
      block |කීළන්‌තෙ අස්‌සමෙ රම්‌මෙ න රජ්‌ජස්‌ස සරිස්‌සසි|
    count |1727|
      block |යදා දක්‌ඛිසි නච්‌චන්‌තෙ කුමාරෙ මාලධාරිනෙ|
      block |අස්‌සමෙ රමණීයම්‌හි න රජ්‌ජස්‌ස සරිස්‌සසි|
    count |1728|
      block |යදා දක්‌ඛිසි නච්‌චන්‌තෙ කුමාරෙ මාලධාරිනෙ|
      block |කීළන්‌තෙ අස්‌සමෙ රම්‌මෙ න රජ්‌ජස්‌ස සරිස්‌සසි|
    count |1729|
      block |යදා දක්‌ඛිසි මාතඞ්‌ගං කුඤ්‌ජරං සට්‌ඨිහායනං|
      block |එකං අරඤ්‌ඤෙ චරන්‌තං න රජ්‌ජස්‌ස සරිස්‌සසි|
    count |1730|
      block |යදා දක්‌ඛිසි මාතඞ්‌ගං කුඤ්‌ජරං සට්‌ඨිහායනං|
      block |සායං පාතො විචරන්‌තං න රජ්‌ජස්‌ස සරිස්‌සසි|
    count |1731|
      block |යදා කරෙණුසඞ්‌ඝස්‌ස යූථස්‌ස පුරතො වජං|
      block |කොඤ්‌චං කාහති මාතඞ්‌ගො කුඤ්‌ජරො සට්‌ඨිහායනො|
      block |තස්‌ස තං නදතො සුත්‌වා න රජ්‌ජස්‌ස සරිස්‌සසි|
    count |1732|
      block |දුභතො වනවිකාසෙ යදා දක්‌ඛිසි කාමදො|
      block |වනෙ වාළමිගාකිණ්‌ණෙ න රජ්‌ජස්‌ස සරිස්‌සසි|
    count |1733|
      block |මිගං දිස්‌වාන සායන්‌හං පඤ්‌චමාලිනමාගතං|
      block |කිම්‌පුරිසෙ ච නච්‌චන්‌තෙ න රජ්‌ජස්‌ස සරිස්‌සසි|
    count |1734|
      block |යදා සොස්‌සසි නිග්‌ඝොසං සන්‌දමානාය සින්‌ධුයා|
      block |ගීතං කිම්‌පුරිසානඤ්‌ච න රජ්‌ජස්‌ස සරිස්‌සසි|
    count |1735|
      block |යදා සොස්‌සසි නිග්‌ඝොසං ගිරිගබ්‌භරචාරිනො|
      block |වස්‌සමානස්‌සුලූකස්‌ස න රජ්‌ජස්‌ස සරිස්‌සසි|
    count |1736|
      block |යදා සීහස්‌ස බ්‍යග්‌ඝස්‌ස ඛග්‌ගස්‌ස ගවයස්‌ස ච|
      block |වනෙ සොස්‌සසි වාළානං න රජ්‌ජස්‌ස සරිස්‌සසි|
    count |1737|
      block |යදා මොරීහි පරිකිණ්‌ණං බරිහීනං මත්‌ථකාසිනං|
      block |මොරං දක්‌ඛිසි නච්‌චන්‌තං න රජ්‌ජස්‌ස සරිස්‌සසි|
    count |1738|
      block |යදා මොරීහි පරිකිණ්‌ණං අණ්‌ඩජං චිත්‍රපක්‌ඛිනං|
      block |මොරං දක්‌ඛිසි නච්‌චන්‌තං න රජ්‌ජස්‌ස සරිස්‌සසි|
    count |1739|
      block |යදා මොරීහි පරිකිණ්‌ණං නීලගීවං සිඛණ්‌ඩිනං|
      block |මොරං දක්‌ඛිසි නච්‌චන්‌තං න රජ්‌ජස්‌ස සරිස්‌සසි|
    count |1740|
      block |යදා දක්‌ඛිසි හෙමන්‌තෙ පුප්‌ඵිතෙ ධරණීරුහෙ|
      block |සුරභිං සම්‌පවායන්‌තෙ න රජ්‌ජස්‌ස සරිස්‌සසි|
    count |1741|
      block |යදා හෙමන්‌තිකෙ මාසෙ හරිතං දක්‌ඛිසි මෙදනිං|
      block |ඉන්‌දගොපකසඤ්‌ඡන්‌නං න රජ්‌ජස්‌ස සරිස්‌සසි|
    count |1742|
      block |යදා දක්‌ඛිසි හෙමන්‌තෙ පුප්‌ඵිතෙ ධරණීරුහෙ|
      block |කුටජං බිම්‌බජාලඤ්‌ච පුප්‌ඵිතං ලොද්‌දපද්‌මකං|
      block |සුරභිං සම්‌පවායන්‌තෙ න රජ්‌ජස්‌ස සරිස්‌සසි|
    count |1743|
      block |යදා හෙමන්‌තිකෙ මාසෙ වනං දක්‌ඛිසි පුප්‌ඵිතං|
      block |ඔපුප්‌ඵානි ච පද්‌මානි න රජ්‌ජස්‌ස සරිස්‌සසි|
    stand |හෙමවන්‌තං නාම|
  block |දානකණ්‌ඩං|
    count |1744|
      block |තෙසං ලාලප්‌පිතං සුත්‌වා පුත්‌තස්‌ස සුණිසාය ච|
      block |කලුනං පරිදෙවෙසි රාජපුත්‌තී යසස්‌සිනී|
    count |1745|
      block |සෙය්‍යො විසං මෙ ඛායිතං පපාතා පපතෙය්‍යහං|
      block |රජ්‌ජුයා බජ්‌ඣ මිය්‍යාහං කස්‌මා වෙස්‌සන්‌තරං පුත්‌තං|
      block |පබ්‌බාජෙන්‌ති අදූසකං|
    count |1746|
      block |අජ්‌ඣායකං දානපතිං යාචයොගං අමච්‌ඡරිං|
      block |පූජිතං පටිරාජූහි කිත්‌තිමන්‌තං යසස්‌සිනං|
      block |කස්‌මා වෙස්‌සන්‌තරං පුත්‌තං පබ්‌බාජෙන්‌ති අදූසකං|
    count |1747|
      block |මාතාපෙත්‌තිභරං ජන්‌තුං කුලෙ ජෙට්‌ඨාපචායිකං|
      block |කස්‌මා වෙස්‌සන්‌තරං පුත්‌තං පබ්‌බාජෙන්‌ති අදූසකං|
    count |1748|
      block |රඤ්‌ඤො හිතං දෙවිහිතං ඤාතීනං සඛිනං හිතං|
      block |හිතං සබ්‌බස්‌ස රට්‌ඨස්‌ස කස්‌මා වෙස්‌සන්‌තරං පුත්‌තං|
      block |පබ්‌බාජෙන්‌ති අදූසකං|
    count |1749|
      block |මධූනිව පලාතානි අම්‌බාව පතිතා ඡමා|
      block |එවං හෙස්‌සති තෙ රට්‌ඨං පබ්‌බාජෙන්‌ති අදූසකං|
    count |1750|
      block |හංසො නිඛීණපත්‌තොව පල්‌ලලස්‌මිං අනූදකෙ|
      block |අපවිට්‌ඨො අමච්‌චෙහි එකො රාජා විහිය්‍යසි|
    count |1751|
      block |තං තං බ්‍රූමි මහාරාජ අත්‌ථො තෙ මා උපච්‌චගා|
      block |මා නං සිවීනං වචනා පබ්‌බාජෙසි අදූසකං|
    count |1752|
      block |ධම්‌මස්‌සාපචිතිං කුම්‌මි සිවීනං විනයං ධජං|
      block |පබ්‌බාජෙමි සකං පුත්‌තං පාණා පියතරො හි මෙ|
    count |1753|
      block |යස්‌ස පුබ්‌බෙ ධජග්‌ගානි කණිකාරාව පුප්‌ඵිතා|
      block |යායන්‌තමනුයායන්‌ති ස්‌වජ්‌ජෙකොව ගමිස්‌සති|
    count |1754|
      block |යස්‌ස පුබ්‌බෙ ධජග්‌ගානි කණිකාරවනානිව|
      block |යායන්‌තමනුයායන්‌ති ස්‌වජ්‌ජෙකොව ගමිස්‌සති|
    count |1755|
      block |යස්‌ස පුබ්‌බෙ අනීකානි කණිකාරාව පුප්‌ඵිතා|
      block |යායන්‌තමනුයායන්‌ති ස්‌වජ්‌ජෙකොව ගමිස්‌සති|
    count |1756|
      block |යස්‌ස පුබ්‌බෙ අනීකානි කණිකාරවනානිව|
      block |යායන්‌තමනුයායන්‌ති ස්‌වජ්‌ජෙකොව ගමිස්‌සති|
    count |1757|
      block |ඉන්‌දගොපකවණ්‌ණාභා ගන්‌ධාරා පණ්‌ඩුකම්‌බලා|
      block |යායන්‌තමනුයායන්‌ති ස්‌වජ්‌ජෙකොව ගමිස්‌සති|
    count |1758|
      block |යො පුබ්‌බෙ හත්‌ථිනා යාති සිවිකාය රථෙන ච|
      block |ස්‌වජ්‌ජ වෙස්‌සන්‌තරො රාජා කථං ගච්‌ඡති පත්‌තිකො|
    count |1759|
      block |කථං චන්‌දනලිත්‌තඞ්‌ගො නච්‌චගීතප්‌පබොධනො|
      block |ඛුරාජිනං ඵරසුඤ්‌ච ඛාරිකාජඤ්‌ච හාහිති|
    count |1760|
      block |කස්‌මා නාභිහරිස්‌සන්‌ති කාසාව අජිනානි ච|
      block |පවිසන්‌තං බ්‍රහාරඤ්‌ඤං කස්‌මා චීරං න බජ්‌ඣරෙ|
    count |1761|
      block |කථං නු චීරං ධාරෙන්‌ති රාජපබ්‌බාජිතා ජනා|
      block |කථං කුසමයං චීරං මද්‌දී පරිදහිස්‌සති|
    count |1762|
      block |කාසියානි ච ධාරෙත්‌වා ඛොමකොටුම්‌බරානි ච|
      block |කුසචීරානි ධාරෙන්‌තී කථං මද්‌දී කරිස්‌සති|
    count |1763|
      block |වය්‌හාහි පරියායිත්‌වා සිවිකාය රථෙන ච|
      block |සා කථජ්‌ජ අනුජ්‌ඣඞ්‌ගී පථං ගච්‌ඡති පත්‌තිකා|
    count |1764|
      block |යස්‌සා මුදුතලා හත්‌ථා චරණා ච සුඛෙධිතා|
      block |සා කථජ්‌ජ අනුජ්‌ඣඞ්‌ගී පථං ගච්‌ඡති පත්‌තිකා|
    count |1765|
      block |යස්‌සා මුදුතලා පාදා චරණා ච සුඛෙධිතා|
      block |පාදුකාහි සුවණ්‌ණාහි පීළමානාව ගච්‌ඡති|
      block |සා කථජ්‌ජ අනුජ්‌ඣඞ්‌ගී පථං ගච්‌ඡති පත්‌තිකා|
    count |1766|
      block |යාස්‌සු ඉත්‌ථිසහස්‌සානං පුරතො ගච්‌ඡති මාලිනී|
      block |සා කථජ්‌ජ අනුජ්‌ඣඞ්‌ගී වනං ගච්‌ඡති එකිකා|
    count |1767|
      block |යාස්‌සු සිවාය සුත්‌වාන මුහුං උත්‌තසතෙ පුරෙ|
      block |සා කථජ්‌ජ අනුජ්‌ඣඞ්‌ගී වනං ගච්‌ඡති භීරුකා|
    count |1768|
      block |යාස්‌සු ඉන්‌දසගොත්‌තස්‌ස උලූකස්‌ස පවස්‌සතො|
      block |සුත්‌වාන නදතො භීතා වාරුණීව පවෙධති|
      block |සා කථජ්‌ජ අනුජ්‌ඣඞ්‌ගී වනං ගච්‌ඡති භීරුකා|
    count |1769|
      block |සකුණී හතපුත්‌තාව සුඤ්‌ඤං දිස්‌වා කුලාවකං|
      block |චිරං දුක්‌ඛෙන ඣායිස්‌සං සුඤ්‌ඤං ආගම්‌මිමං පුරං|
    count |1770|
      block |සකුණී හතපුත්‌තාව සුඤ්‌ඤං දිස්‌වා කුලාවකං|
      block |කිසා පණ්‌ඩු භවිස්‌සාමි පියෙ පුත්‌තෙ අපස්‌සතී|
    count |1771|
      block |සකුණී හතපුත්‌තාව සුඤ්‌ඤං දිස්‌වා කුලාවකං|
      block |තෙන තෙන පධාවිස්‌සං පියෙ පුත්‌තෙ අපස්‌සතී|
    count |1772|
      block |කුරරී හතඡාපාව සුඤ්‌ඤං දිස්‌වා කුලාවකං|
      block |චිරං දුක්‌ඛෙන ඣායිස්‌සං සුඤ්‌ඤං ආගම්‌මිමං පුරං|
    count |1773|
      block |කුරරී හතඡාපාව සුඤ්‌ඤං දිස්‌වා කුලාවකං|
      block |කිසා පණ්‌ඩු භවිස්‌සාමි පියෙ පුත්‌තෙ අපස්‌සතී|
    count |1774|
      block |කුරරී හතඡාපාව සුඤ්‌ඤං දිස්‌වා කුලාවකං|
      block |තෙන තෙන පධාවිස්‌සං පියෙ පුත්‌තෙ අපස්‌සතී|
    count |1775|
      block |සා නූන චක්‌කවාකීව පල්‌ලලස්‌මිං අනූදකෙ|
      block |චිරං දුක්‌ඛෙන ඣායිස්‌සං සුඤ්‌ඤං ආගම්‌මිමං පුරං|
    count |1776|
      block |සා නූන චක්‌කවාකීව පල්‌ලලස්‌මිං අනූදකෙ|
      block |කිසා පණ්‌ඩු භවිස්‌සාමි පියෙ පුත්‌තෙ අපස්‌සතී|
    count |1777|
      block |සා නූන චක්‌කවාකීව පල්‌ලලස්‌මිං අනූදකෙ|
      block |තෙන තෙන පධාවිස්‌සං පියෙ පුත්‌තෙ අපස්‌සතී|
    count |1778|
      block |එවං මෙ විලපන්‌තියා රාජා පුත්‌තං අදූසකං|
      block |පබ්‌බාජෙසි වනං රට්‌ඨා මඤ්‌ඤෙ හිස්‌සාමි ජීවිතං|
    count |1779|
      block |තස්‌සා ලාලප්‌පිතං සුත්‌වා සබ්‌බා අන්‌තෙපුරෙ බහූ|
      block |බාහා පග්‌ගය්‌හ පක්‌කන්‌දුං සිවිකඤ්‌ඤා සමාගතා|
    count |1780|
      block |සාලාව සම්‌පමථිතා මාලුතෙන පමද්‌දිතා|
      block |සෙන්‌ති පුත්‌තා ච දාරා ච වෙස්‌සන්‌තරනිවෙසනෙ|
    count |1781|
      block |ඔරොධා ච කුමාරා ච වෙසියානා ච බ්‍රාහ්‌මණා|
      block |බාහා පග්‌ගය්‌හ පක්‌කන්‌දුං වෙස්‌සන්‌තරනිවෙසනෙ|
    count |1782|
      block |හත්‌ථාරොහා අනීකට්‌ඨා රථිකා පත්‌තිකාරකා|
      block |බාහා පග්‌ගය්‌හ පක්‌කන්‌දුං වෙස්‌සන්‌තරනිවෙසනෙ|
    count |1783|
      block |තතො රත්‍යා විවසානෙ සූරියස්‌සුග්‌ගමනං පති|
      block |අථ වෙස්‌සන්‌තරො රාජා දානං දාතුං උපාගමි|
    count |1784|
      block |වත්‌ථානි වත්‌ථකාමානං සොණ්‌ඩානං දෙථ වාරුණිං|
      block |භොජනං භොජනත්‌ථීනං සම්‌මදෙව පවෙච්‌ඡථ|
    count |1785|
      block |මා ච කිඤ්‌චි වනිබ්‌බකෙ හෙට්‌ඨයිත්‌ථ ඉධාගතෙ|
      block |තප්‌පෙථ අන්‌නපානෙන ගච්‌ඡන්‌තු පටිපූජිතා|
    count |1786|
      block |අථෙත්‌ථ වත්‌තතී සද්‌දො තුමුලො භෙරවො මහා|
      block |දානෙන තං නීහරන්‌ති පුන දානං අදා තුවං|
    count |1787|
      block |තෙසු මත්‌තා කිලන්‌තාව සම්‌පතන්‌ති වනිබ්‌බකා|
      block |නික්‌ඛමන්‌තෙ මහාරාජෙ සිවීනං රට්‌ඨවඩ්‌ඪනෙ|
    count |1788|
      block |අච්‌ඡෙච්‌ඡුං වත භො රුක්‌ඛං නානාඵලධරං දුමං|
      block |යථා වෙස්‌සන්‌තරං රට්‌ඨා පබ්‌බාජෙන්‌ති අදූසකං|
    count |1789|
      block |අච්‌ඡෙච්‌ඡුං වත භො රුක්‌ඛං සබ්‌බකාමදදං දුමං|
      block |යථා වෙස්‌සන්‌තරං රට්‌ඨා පබ්‌බාජෙන්‌ති අදූසකං|
    count |1790|
      block |අච්‌ඡෙච්‌ඡුං වත භො රුක්‌ඛං සබ්‌බකාමරසාහරං|
      block |යථා වෙස්‌සන්‌තරං රට්‌ඨා පබ්‌බාජෙන්‌ති අදූසකං|
    count |1791|
      block |යෙ වුඩ්‌ඪා යෙ ච දහරා යෙ ච මජ්‌ඣිමපොරිසා|
      block |බාහා පග්‌ගය්‌හ පක්‌කන්‌දුං නික්‌ඛමන්‌තෙ මහාරාජෙ|
      block |සිවීනං රට්‌ඨවඩ්‌ඪනෙ|
    count |1792|
      block |අතියක්‌ඛා වස්‌සවරා ඉත්‌ථාගාරා ච රාජිනො|
      block |බාහා පග්‌ගය්‌හ පක්‌කන්‌දුං නික්‌ඛමන්‌තෙ මහාරාජෙ|
      block |සිවීනං රට්‌ඨවඩ්‌ඪනෙ|
    count |1793|
      block |ථියොපි තත්‌ථ පක්‌කන්‌දුං යා තම්‌හි නගරෙ අහු|
      block |නික්‌ඛමන්‌තෙ මහාරාජෙ සිවීනං රට්‌ඨවඩ්‌ඪනෙ|
    count |1794|
      block |යෙ බ්‍රාහ්‌මණා යෙ ච සමණා අඤ්‌ඤෙ වාපි වනිබ්‌බකා|
      block |බාහා පග්‌ගය්‌හ පක්‌කන්‌දුං අධම්‌මො කිර භො ඉති|
    count |1795|
      block |යථා වෙස්‌සන්‌තරො රාජා යජමානො සකෙ පුරෙ|
      block |සිවීනං වචනත්‌ථෙන සම්‌හා රට්‌ඨා නිරජ්‌ජති|
    count |1796|
      block |සත්‌ත හත්‌ථිසතෙ දත්‌වා සබ්‌බාලඞ්‌කාරභූසිතෙ|
      block |සුවණ්‌ණකච්‌ඡෙ මාතඞ්‌ගෙ හෙමකප්‌පනවාසසෙ|
    count |1797|
      block |ආරූළ්‌හෙ ගාමණීයෙහි තොමරඞ්‌කුසපාණිභි|
      block |එස වෙස්‌සන්‌තරො රාජා සම්‌හා රට්‌ඨා නිරජ්‌ජති|
    count |1798|
      block |සත්‌ත අස්‌සසතෙ දත්‌වා සබ්‌බාලඞ්‌කාරභූසිතෙ|
      block |ආජානීයෙව ජාතියා සින්‌ධවෙ සීඝවාහනෙ|
    count |1799|
      block |ආරූළ්‌හෙ ගාමණීයෙහි ඉල්‌ලියාචාපධාරිභි|
      block |එස වෙස්‌සන්‌තරො රාජා සම්‌හා රට්‌ඨා නිරජ්‌ජති|
    count |1800|
      block |සත්‌ත රථසතෙ දත්‌වා සන්‌නද්‌ධෙ උස්‌සිතද්‌ධජෙ|
      block |දීපෙ අථොපි වෙයග්‌ඝෙ සබ්‌බාලඞ්‌කාරභූසිතෙ|
    count |1801|
      block |ආරූළ්‌හෙ ගාමණීයෙහි චාපහත්‌ථෙහි වම්‌මිභි|
      block |එස වෙස්‌සන්‌තරො රාජා සම්‌හා රට්‌ඨා නිරජ්‌ජති|
    count |1802|
      block |සත්‌ත ඉත්‌ථිසතෙ දත්‌වා එකමෙකා රථෙ ඨිතා|
      block |සන්‌නද්‌ධා නික්‌ඛරජ්‌ජූහි සුවණ්‌ණෙහි අලඞ්‌කතා|
    count |1803|
      block |පීතාලඞ්‌කාරා පීතවසනා පීතාභරණවිභූසිතා|
      block |අළාරපම්‌හා හසුලා සුසඤ්‌ඤා තනුමජ්‌ඣිමා|
      block |එස වෙස්‌සන්‌තරො රාජා සම්‌හා රට්‌ඨා නිරජ්‌ජති|
    count |1804|
      block |සත්‌ත ධෙනුසතෙ දත්‌වා සබ්‌බා කංසුපධාරණා|
      block |එස වෙස්‌සන්‌තරො රාජා සම්‌හා රට්‌ඨා නිරජ්‌ජති|
    count |1805|
      block |සත්‌ත දාසිසතෙ දත්‌වා සත්‌ත දාසසතානි ච|
      block |එස වෙස්‌සන්‌තරො රාජා සම්‌හා රට්‌ඨා නිරජ්‌ජති|
    count |1806|
      block |හත්‌ථී අස්‌සරථෙ දත්‌වා නාරියො ච අලඞ්‌කතා|
      block |එස වෙස්‌සන්‌තරො රාජා සම්‌හා රට්‌ඨා නිරජ්‌ජති|
    count |1807|
      block |තදාසි යං භිංසනකං තදාසි ලොමහංසනං|
      block |මහාදානෙ පදින්‌නම්‌හි මෙදනී සම්‌පකම්‌පථ|
    count |1808|
      block |තදාසි යං භිංසනකං තදාසි ලොමහංසනං|
      block |යං පඤ්‌ජලිකතො රාජා සම්‌හා රට්‌ඨා නිරජ්‌ජති|
    count |1809|
      block |අථෙත්‌ථ වත්‌තතී සද්‌දො තුමුලො භෙරවො මහා|
      block |දානෙන තං නීහරන්‌ති පුන දානං අදා තුවං|
    count |1810|
      block |තෙසු මත්‌තා කිලන්‌තාව සම්‌පතන්‌ති වනිබ්‌බකා|
      block |නික්‌ඛමන්‌තෙ මහාරාජෙ සිවීනං රට්‌ඨවඩ්‌ඪනෙ|
    count |1811|
      block |ආමන්‌තයිත්‌ථ රාජානං සඤ්‌ජයං ධම්‌මිනං වරං|
      block |අවරුද්‌ධසි මං දෙව වඞ්‌කං ගච්‌ඡාමි පබ්‌බතං|
    count |1812|
      block |යෙ හි කෙචි මහාරාජ භූතා යෙ ච භවිස්‌සරෙ|
      block |අතිත්‌තායෙව කාමෙහි ගච්‌ඡන්‌ති යමසාධනං|
    count |1813|
      block |ස්‌වාහං සකෙ අභිස්‌සසිං යජමානො සකෙ පුරෙ|
      block |සිවීනං වචනත්‌ථෙන සම්‌හා රට්‌ඨා නිරජ්‌ජති|
    count |1814|
      block |අඝං තං පටිසෙවිස්‌සං වනෙ වාළමිගාකිණ්‌ණෙ|
      block |ඛග්‌ගදීපිනිසෙවිතෙ අහං පුඤ්‌ඤානි කරොමි|
      block |තුම්‌හෙ පඞ්‌කම්‌හි සීදථ|
    count |1815|
      block |අනුජානාහි මං අම්‌ම පබ්‌බජ්‌ජා මම රුච්‌චති|
      block |ස්‌වාහං සකෙ අභිස්‌සසිං යජමානො සකෙ පුරෙ|
      block |සිවීනං වචනත්‌ථෙන සම්‌හා රට්‌ඨා නිරජ්‌ජති|
    count |1816|
      block |අඝං තං පටිසෙවිස්‌සං වනෙ වාළමිගාකිණ්‌ණෙ|
      block |ඛග්‌ගදීපිනිසෙවිතෙ අහං පුඤ්‌ඤානි කරොමි|
      block |තුම්‌හෙ පඞ්‌කම්‌හි සීදථ|
    count |1817|
      block |අනුජානාමි තං පුත්‌ත පබ්‌බජ්‌ජා තෙ සමිජ්‌ඣතු|
      block |අයඤ්‌ච මද්‌දී කල්‍යාණී සුසඤ්‌ඤා තනුමජ්‌ඣිමා|
    block |අච්‌ඡතං සහ පුත්‌තෙහි කිං අරඤ්‌ඤෙ කරිස්‌සති|
    count |1818|
      block |නාහං අකාමා දාසිම්‌පි අරඤ්‌ඤං නෙතුමුස්‌සහෙ|
      block |සචෙ ඉච්‌ඡති අන්‌වෙතු සචෙ නිච්‌ඡති අච්‌ඡතු|
    count |1819|
      block |තතො සුණ්‌හං මහාරාජා යාචිතුං පටිපජ්‌ජථ|
      block |මා චන්‌දනසමාචාරෙ රජොජල්‌ලං අධාරයි|
    count |1820|
      block |මා කාසියානි ධාරෙත්‌වා කුසචීරං අධාරයි|
      block |දුක්‌ඛො වාසො අරඤ්‌ඤස්‌මිං මා හි ත්‌වං ලක්‌ඛණෙ ගමි|
    count |1821|
      block |තමබ්‍රවි රාජපුත්‌තී මද්‌දී සබ්‌බඞ්‌ගසොභනා|
      block |නාහං තං සුඛමිච්‌ඡෙය්‍යං යං මෙ වෙස්‌සන්‌තරං විනා|
    count |1822|
      block |තමබ්‍රවි මහාරාජා සිවීනං රට්‌ඨවඩ්‌ඪනො|
      block |ඉඞ්‌ඝ මද්‌දී නිසාමෙති වනෙ යෙ හොන්‌ති දුස්‌සහා|
    count |1823|
      block |බහූ කීටා පටඞ්‌ගා ච මකසා මධුමක්‌ඛිකා|
      block |තෙපි තං තත්‌ථ හිංසෙය්‍යුං තං තෙ දුක්‌ඛතරං සියා|
    count |1824|
      block |අපරෙ පස්‌ස සන්‌තාපෙ නදීනුපනිසෙවිතෙ|
      block |සප්‌පා අජගරා නාම අවිසා තෙ මහබ්‌බලා|
    count |1825|
      block |තෙ මනුස්‌සං මිගං වාපි අපි මාසන්‌නමාගතං|
      block |පරික්‌ඛිපිත්‌වා භොගෙහි වසමානෙන්‌ති අත්‌තනො|
    count |1826|
      block |අඤ්‌ඤෙපි කණ්‌හජටිනො අච්‌ඡා නාම අඝම්‌මිගා|
      block |න තෙහි පුරිසො දිට්‌ඨො රුක්‌ඛමාරුය්‌හ මුච්‌චති|
    count |1827|
      block |සඞ්‌ඝට්‌ටයන්‌තා සිඞ්‌ගානි තික්‌ඛග්‌ගාතිප්‌පහාරිනො|
      block |මහිංසා විචරන්‌තෙත්‌ථ නදිං සොතුම්‌බරං පති|
    count |1828|
      block |දිස්‌වා මිගානං යූථානං ගවං සඤ්‌චරතං වනෙ|
      block |ධෙනුව වච්‌ඡගිද්‌ධාව කථං මද්‌දි කරිස්‌සසි|
    count |1829|
      block |දිස්‌වා සම්‌පතිතෙ ඝොරෙ දුමග්‌ගෙසු ප්‌ලවඞ්‌ගමෙ|
      block |අඛෙත්‌තඤ්‌ඤාය තෙ මද්‌දි භවිස්‌සතෙ මහබ්‌භයං|
    count |1830|
      block |යා ත්‌වං සිවාය සුත්‌වාන මුහුං උත්‌තසයී පුරෙ|
      block |සා ත්‌වං වඞ්‌කමනුප්‌පත්‌තා කථං මද්‌දි කරිස්‌සසි|
    count |1831|
      block |ඨිතෙ මජ්‌ඣන්‌හිකෙ කාලෙ සන්‌නිසින්‌නෙසු පක්‌ඛිසු|
      block |සණතෙව බ්‍රහාරඤ්‌ඤං තත්‌ථ කිං ගන්‌තුමිච්‌ඡසි|
    count |1832|
      block |තමබ්‍රවි රාජපුත්‌තී මද්‌දී සබ්‌බඞ්‌ගසොභනා|
      block |යානි එතානි අක්‌ඛාසි වනෙ පටිභයානි මෙ|
      block |සබ්‌බානි අභිසම්‌භොස්‌සං ගච්‌ඡඤ්‌ඤෙව රථෙසභ|
    count |1833|
      block |කාසං කුසං පොටකිලං උසිරං මුඤ්‌ජපබ්‌බජං|
      block |උරසා පනුදහිස්‌සාමි නස්‌ස හෙස්‌සාමි දුන්‌නයා|
    count |1834|
      block |බහූහි වත චරියාහි කුමාරී වින්‌දතෙ පතිං|
      block |උදරස්‌සුපරොධෙන ගොහනුවෙඨනෙන ච|
    count |1835|
      block |අග්‌ගිස්‌ස පාරිචරියාය උදකුම්‌මුජ්‌ජනෙන ච|
      block |වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ|
    count |1836|
      block |අපිස්‌සා හොති අප්‌පත්‌තො උච්‌ඡිට්‌ඨමපි භුඤ්‌ජිතුං|
      block |යො නං හත්‌ථෙ ගහෙත්‌වාන අකාමං පරිකඩ්‌ඪති|
      block |වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ|
    count |1837|
      block |කෙසග්‌ගහණමුක්‌ඛෙපා භූම්‍යා ච පරිසුම්‌භනා|
      block |දත්‌වා ච නොපක්‌කමති බහුදුක්‌ඛං අනප්‌පකං|
      block |වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ|
    count |1838|
      block |සුකච්‌ඡවී වෙධවෙරා දත්‌වා සුභගමානිනො|
      block |අකාමං පරිකඩ්‌ඪන්‌ති උලූකඤ්‌ඤෙව වායසා|
      block |වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ|
    count |1839|
      block |අපි ඤාතිකුලෙ ඵීතෙ කංසපජ්‌ජොතනෙ වසං|
      block |නෙවාභිවාක්‍යං න ලභෙ භාතූහි සඛිනීහිපි|
      block |වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ|
    count |1840|
      block |නග්‌ගා නදී අනූදකා නග්‌ගං රට්‌ඨං අරාජකං|
      block |ඉත්‌ථීපි විධවා නග්‌ගා යස්‌සාපි දස භාතරො|
      block |වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ|
    count |1841|
      block |ධජො රථස්‌ස පඤ්‌ඤාණං ධූමො පඤ්‌ඤාණමග්‌ගිනො|
      block |රාජා රථස්‌ස පඤ්‌ඤාණං භත්‌තා පඤ්‌ඤාණමිත්‌ථියා|
      block |වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ|
    count |1842|
      block |යා දලිද්‌දී දලිද්‌දස්‌ස අඩ්‌ඪා අඩ්‌ඪස්‌ස කිත්‌තිමං|
      block |තං වෙ දෙවා පසංසන්‌ති දුක්‌කරඤ්‌හි කරොති සා|
    count |1843|
      block |සාමිකං අනුබන්‌ධිස්‌සං සදා කාසායවාසිනී|
      block |පථබ්‍යාපි අභිජ්‌ජන්‌ත්‍යා වෙධබ්‍යං කටුකිත්‌ථියා|
    count |1844|
      block |අපි සාගරපරියන්‌තං බහුවිත්‌තධරං මහිං|
      block |නානාරතනපරිපූරං නිච්‌ඡෙ වෙස්‌සන්‌තරං විනා|
    count |1845|
      block |කථං නු තාසං හදයං සුඛරා වත ඉත්‌ථියො|
      block |යා සාමිකෙ දුක්‌ඛිතම්‌හි සුඛමිච්‌ඡන්‌ති අත්‌තනො|
    count |1846|
      block |නික්‌ඛමන්‌තෙ මහාරාජෙ සිවීනං රට්‌ඨවඩ්‌ඪනෙ|
      block |තමහං අනුබන්‌ධිස්‌සං සබ්‌බකාමදදො හි මෙ|
    count |1847|
      block |තමබ්‍රවි මහාරාජා මද්‌දිං සබ්‌බඞ්‌ගසොභනං|
      block |ඉමෙ තෙ දහරා පුත්‌තා ජාලී කණ්‌හාජිනා චුභො|
      block |නික්‌ඛිප්‌ප ලක්‌ඛණෙ ගච්‌ඡ මයං තෙ පොසයාමසෙ|
    count |1848|
      block |තමබ්‍රවි රාජපුත්‌තී මද්‌දී සබ්‌බඞ්‌ගසොභනා|
      block |පියා මෙ පුත්‌තකා දෙව ජාලී කණ්‌හාජිනා චුභො|
      block |ත්‍යම්‌හං තත්‌ථ රමෙස්‌සන්‌ති අරඤ්‌ඤෙ ජීවසොකිනං|
    count |1849|
      block |තමබ්‍රවි මහාරාජා සිවීනං රට්‌ඨවඩ්‌ඪනො|
      block |සාලීනං ඔදනං භුත්‌වා සුචිං මංසූපසෙචනං|
      block |රුක්‌ඛඵලානි භුඤ්‌ජන්‌තා කථං කාහන්‌ති දාරකා|
    count |1850|
      block |භුත්‌වා සතපලෙ කංසෙ සොවණ්‌ණෙ සතරාජිකෙ|
      block |රුක්‌ඛපත්‌තෙසු භුඤ්‌ජන්‌තා කථං කාහන්‌ති දාරකා|
    count |1851|
      block |කාසියානි ච ධාරෙත්‌වා ඛොමකොටුම්‌බරානි ච|
      block |කුසචීරානි ධාරෙන්‌තා කථං කාහන්‌ති දාරකා|
    count |1852|
      block |වය්‌හාහි පරියායිත්‌වා සිවිකාය රථෙන ච|
      block |පත්‌තිකා පරිධාවන්‌තා කථං කාහන්‌ති දාරකා|
    count |1853|
      block |කූටාගාරෙ සයිත්‌වාන නිවාතෙ ඵුසිතග්‌ගළෙ|
      block |සයන්‌තා රුක්‌ඛමූලස්‌මිං කථං කාහන්‌ති දාරකා|
    count |1854|
      block |පල්‌ලඞ්‌කෙසු සයිත්‌වාන ගොනකෙ චිත්‌තසන්‌ථතෙ|
      block |සයන්‌තා තිණසන්‌ථාරෙ කථං කාහන්‌ති දාරකා|
    count |1855|
      block |ගන්‌ධකෙන විලිම්‌පිත්‌වා අගරුචන්‌දනෙන ච|
      block |රජොජල්‌ලානි ධාරෙන්‌තා කථං කාහන්‌ති දාරකා|
    count |1856|
      block |චාමරමොරහත්‌ථෙහි බීජිතඞ්‌ගා සුඛෙධිතා|
      block |ඵුට්‌ඨා ඩංසෙහි මකසෙහි කථං කාහන්‌ති දාරකා|
    count |1857|
      block |තමබ්‍රවි රාජපුත්‌තී මද්‌දී සබ්‌බඞ්‌ගසොභනා|
      block |මා දෙව පරිදෙවෙසි මා ච ත්‌වං විමනො අහු|
      block |යථා මයං භවිස්‌සාම තථා හෙස්‌සන්‌ති දාරකා|
    count |1858|
      block |ඉදං වත්‌වාන පක්‌කාමි මද්‌දී සබ්‌බඞ්‌ගසොභනා|
      block |සිවිමග්‌ගෙන අන්‌වෙසි පුත්‌තෙ ආදාය ලක්‌ඛණා|
    count |1859|
      block |තතො වෙස්‌සන්‌තරො රාජා දානං දත්‌වාන ඛත්‌තියො|
      block |පිතු මාතු ච වන්‌දිත්‌වා කත්‌වා ච නං පදක්‌ඛිණං|
    count |1860|
      block |චතුවාහිං රථං යුත්‌තං සීඝමාරුය්‌හ සන්‌දනං|
      block |ආදාය පුත්‌තදාරඤ්‌ච වඞ්‌කං පායාසි පබ්‌බතං|
    count |1861|
      block |තතො වෙස්‌සන්‌තරො රාජා යෙනාසි බහුකො ජනො|
      block |ආමන්‌ත ඛො තං ගච්‌ඡාම අරොගා හොන්‌තු ඤාතයො|
    count |1862|
      block |ඉඞ්‌ඝ මද්‌දි නිසාමෙහි රම්‌මරූපංව දිස්‌සති|
      block |ආවාසං සිවිසෙට්‌ඨස්‌ස පෙත්‌තිකං භවනං මම|
    count |1863|
      block |තං බ්‍රාහ්‌මණා අන්‌වගමුං තෙ නං අස්‌සෙ අයාචිසුං|
      block |යාචිතො පටිපාදෙසි චතුන්‌නං චතුරො හයෙ|
    count |1864|
      block |ඉඞ්‌ඝ මද්‌දි නිසාමෙහි චිත්‌තරූපංව දිස්‌සති|
      block |මිගරොහිච්‌චවණ්‌ණෙන දක්‌ඛිණස්‌සා වහන්‌ති මං|
    count |1865|
      block |අථෙත්‌ථ පඤ්‌චමො ආගා සො තං රථමයාචථ|
      block |තස්‌ස තං යාචිතොදාසි න චස්‌සුපහතො මනො|
    count |1866|
      block |තතො වෙස්‌සන්‌තරො රාජා ඔරොපෙත්‌වා සකං ජනං|
      block |අස්‌සාසයි අස්‌සරථං බ්‍රාහ්‌මණස්‌ස ධනෙසිනො|
    count |1867|
      block |ත්‌වං මද්‌දි කණ්‌හං ගණ්‌හාහි ලහු එසා කනිට්‌ඨිකා|
      block |අහං ජාලිං ගහෙස්‌සාමි ගරුකො භාතිකො හි සො|
    count |1868|
      block |රාජා කුමාරමාදාය රාජපුත්‌තී ච දාරිකං|
      block |සම්‌මොදමානා පක්‌කාමුං අඤ්‌ඤමඤ්‌ඤං පියංවදා|
    stand |දානකණ්‌ඩං නාම|
  block |වනපවෙසනං|
    count |1869|
      block |යදි කෙචි මනුජා එන්‌ති අනුමග්‌ගෙ පටිපථෙ|
      block |මග්‌ගං තෙ පටිපුච්‌ඡාම කුහිං වඞ්‌කතපබ්‌බතො|
    count |1870|
      block |තෙ තත්‌ථ අම්‌හෙ පස්‌සිත්‌වා කලුනං පරිදෙවයුං|
      block |දුක්‌ඛං තෙ පටිවෙදෙන්‌ති දූරෙ වඞ්‌කතපබ්‌බතො|
    count |1871|
      block |යදි පස්‌සන්‌ති පවනෙ දාරකා ඵලිනෙ දුමෙ|
      block |තෙසං ඵලානං හෙතුම්‌හි උපරොදන්‌ති දාරකා|
    count |1872|
      block |රොදන්‌තෙ දාරකෙ දිස්‌වා උබ්‌බිද්‌ධා විපුලා දුමා|
      block |සයමෙවොනමිත්‌වාන උපගච්‌ඡන්‌ති දාරකෙ|
    count |1873|
      block |ඉදං අච්‌ඡෙරකං දිස්‌වා අබ්‌භුතං ලොමහංසනං|
      block |සාධුකාරං පවත්‌තෙසි මද්‌දී සබ්‌බඞ්‌ගසොභනා|
    count |1874|
      block |අච්‌ඡෙරං වත ලොකස්‌මිං අබ්‌භුතං ලොමහංසනං|
      block |වෙස්‌සන්‌තරස්‌ස තෙජෙන සයමෙවොනතා දුමා|
    count |1875|
      block |සඞ්‌ඛිපිංසු පථං යක්‌ඛා අනුකම්‌පාය දාරකෙ|
      block |නික්‌ඛන්‌තදිවසෙනෙව චෙතරට්‌ඨං උපාගමුං|
    count |1876|
      block |තෙ ගන්‌ත්‌වා දීඝමද්‌ධානං චෙතරට්‌ඨං උපාගමුං|
      block |ඉද්‌ධං ඵීතං ජනපදං බහුමංසසුරොදනං|
    count |1877|
      block |චෙතියො පරිවාරිංසු දිස්‌වා ලක්‌ඛණමාගතං|
      block |සුඛුමාලී වත අය්‍යා පත්‌තිකා පරිධාවති|
    count |1878|
      block |වය්‌හාහි පරියායිත්‌වා සිවිකාය රථෙන ච|
      block |සාජ්‌ජ මද්‌දී අරඤ්‌ඤස්‌මිං පත්‌තිකා පරිධාවති|
    count |1879|
      block |තං දිස්‌වා චෙතපාමොක්‌ඛා රොදමානා උපාගමුං|
      block |කච්‌චි නු දෙව කුසලං කච්‌චි දෙව අනාමයං|
      block |කච්‌චි පිතා අරොගො තෙ සිවීනඤ්‌ච අනාමයං|
    count |1880|
      block |කො තෙ බලං මහාරාජ කො නු තෙ රථමණ්‌ඩලං|
      block |අනස්‌සකො අරථකො දීඝමද්‌ධානමාගතො|
      block |කච්‌චාමිත්‌තෙහි පකතො අනුප්‌පත්‌තොසිමං දිසං|
    count |1881|
      block |කුසලඤ්‌චෙව මෙ සම්‌ම අථො සම්‌ම අනාමයං|
      block |අථො පිතා අරොගො මෙ සිවීනඤ්‌ච අනාමයං|
    count |1882|
      block |අහඤ්‌හි කුඤ්‌ජරං දජ්‌ජං ඊසාදන්‌තං උරූළ්‌හවං|
      block |ඛෙත්‌තඤ්‌ඤුං සබ්‌බයුද්‌ධානං සබ්‌බසෙතං ගජුත්‌තමං|
    count |1883|
      block |පණ්‌ඩුකම්‌බලසඤ්‌ඡන්‌නං පභින්‌නං සත්‌තුමද්‌දනං|
      block |දන්‌තිං සවාළබීජනිං සෙතං කෙලාසසාදිසං|
    count |1884|
      block |සසෙතච්‌ඡත්‌තං සඋපාධෙය්‍යං සාථප්‌පනං සහත්‌ථිපං|
      block |අග්‌ගයානං රාජවාහිං බ්‍රාහ්‌මණානං අදාසහං|
    count |1885|
      block |තස්‌මිං මෙ සිවයො කුද්‌ධා පිතා චුපහතොමනො|
      block |අවරුද්‌ධසි මං රාජා වඞ්‌කං ගච්‌ඡාමි පබ්‌බතං|
      block |ඔකාසං සම්‌මා ජානාථ වනෙ යත්‌ථ වසාමසෙ|
    count |1886|
      block |ස්‌වාගතං තෙ මහාරාජ අථො තෙ අදුරාගතං|
      block |ඉස්‌සරොසි අනුප්‌පත්‌තො යං ඉධත්‌ථි පවෙදය|
    count |1887|
      block |සාකං භිසං මධුං මංසං සුද්‌ධං සාලිනමොදනං|
      block |පරිභුඤ්‌ජ මහාරාජ පාහුනො නොසි ආගතො|
    count |1888|
      block |පටිග්‌ගහිතං යං දින්‌නං සබ්‌බස්‌ස අග්‌ඝියං කතං|
      block |අවරුද්‌ධසි මං රාජා වඞ්‌කං ගච්‌ඡාමි පබ්‌බතං|
      block |ඔකාසං සම්‌මා ජානාථ වනෙ යත්‌ථ වසාමසෙ|
    count |1889|
      block |ඉධෙව තාව අච්‌ඡස්‌සු චෙතරට්‌ඨෙ රථෙසභ|
      block |යාව චෙතා ගමිස්‌සන්‌ති රඤ්‌ඤො සන්‌තික යාචිතුං|
    count |1890|
      block |නිජ්‌ඣාපෙතුං මහාරාජං සිවීනං රට්‌ඨවඩ්‌ඪනං|
      block |තං තං චෙතා පුරක්‌ඛත්‌වා පතීතා ලද්‌ධපච්‌චයා|
      block |පරිවාරෙත්‌වාන ගච්‌ඡන්‌ති එවං ජානාහි ඛත්‌තිය|
    count |1891|
      block |මා වො රුච්‌චිත්‌ථ ගමනං රඤ්‌ඤො සන්‌තික යාචිතුං|
      block |නිජ්‌ඣාපෙතුං මහාරාජං රාජාපි තත්‌ථ නිස්‌සරො|
    count |1892|
      block |අච්‌චුග්‌ගතා හි සිවයො බලග්‌ගා නෙගමා ච යෙ|
      block |තෙ විධංසෙතුමිච්‌ඡන්‌ති රාජානං මම කාරණා|
    count |1893|
      block |සචෙ එසා පවත්‌තෙත්‌ථ රට්‌ඨස්‌මිං රට්‌ඨවඩ්‌ඪන|
      block |ඉධෙව රජ්‌ජං කාරෙහි චෙතෙහි පරිවාරිතො|
    count |1894|
      block |ඉද්‌ධං ඵීතඤ්‌චිදං රට්‌ඨං ඉද්‌ධො ජනපදො මහා|
      block |මතිං කරොහි ත්‌වං දෙව රජ්‌ජස්‌ස මනුසාසිතුං|
    count |1895|
      block |න මෙ ඡන්‌දො මති අත්‌ථි රජ්‌ජස්‌ස අනුසාසිතුං|
      block |පබ්‌බාජිතස්‌ස රට්‌ඨස්‌මා චෙතපුත්‌තා සුණාථ මෙ|
    count |1896|
      block |අතුට්‌ඨා සිවයො ආසුං බලග්‌ගා නෙගමා ච යෙ|
      block |පබ්‌බාජිතස්‌ස රට්‌ඨස්‌මා චෙතා රජ්‌ජෙභිසෙචයුං|
    count |1897|
      block |අසම්‌මොදියම්‌පි වො අස්‌ස අච්‌චන්‌තං මම කාරණා|
      block |සිවීහි භණ්‌ඩනඤ්‌චාපි විග්‌ගහො මෙ න රුච්‌චති|
    count |1898|
      block |අථස්‌ස භණ්‌ඩනං ඝොරං සම්‌පහාරො අනප්‌පකො|
      block |එකස්‌ස කාරණා මය්‌හං හිංසෙය්‍ය බහුකො ජනො|
    count |1899|
      block |පටිග්‌ගහිතං යං දින්‌නං සබ්‌බස්‌ස අග්‌ඝියං කතං|
      block |අවරුද්‌ධසි මං රාජා වඞ්‌කං ගච්‌ඡාමි පබ්‌බතං|
      block |ඔකාසං සම්‌මා ජානාථ වනෙ යත්‌ථ වසාමසෙ|
    count |1900|
      block |තග්‌ඝ තෙ මයමක්‌ඛාම යථාපි කුසලා තථා|
      block |රාජිසී යත්‌ථ සම්‌මන්‌ති ආහුතග්‌ගී සමාහිතා|
    count |1901|
      block |එස සෙලො මහාරාජ පබ්‌බතො ගන්‌ධමාදනො|
      block |යත්‌ථ ත්‌වං සහ පුත්‌තෙහි සහ භරියාය චච්‌ඡසි|
    count |1902|
      block |තං චෙතා අනුසාසිංසු අස්‌සුනෙත්‌තා රුදංමුඛා|
      block |ඉතො ගච්‌ඡ මහාරාජ උජුං යෙනුත්‌තරා මුඛො|
    count |1903|
      block |අථ දක්‌ඛිසි භද්‌දන්‌තෙ වෙපුල්‌ලං නාම පබ්‌බතං|
      block |නානාදුමගණාකිණ්‌ණං සීතච්‌ඡායං මනොරමං|
    count |1904|
      block |තමතික්‌කම්‌ම භද්‌දන්‌තෙ අථ දක්‌ඛිසි ආපගං|
      block |නදිං කෙතුමතිං නාම ගම්‌භීරං ගිරිගබ්‌භරං|
    count |1905|
      block |පුථුලොමමච්‌ඡාකිණ්‌ණං සුපතිත්‌ථං මහොදකං|
      block |තත්‌ථ න්‌හත්‌වා පිවිත්‌වා ච අස්‌සාසෙත්‌වා සපුත්‌තකෙ|
    count |1906|
      block |අථ දක්‌ඛිසි භද්‌දන්‌තෙ නිග්‍රොධං මධුපිප්‌ඵලං|
      block |රම්‌මකෙ සිඛරෙ ජාතං සීතච්‌ඡායං මනොරමං|
    count |1907|
      block |අථ දක්‌ඛිසි භද්‌දන්‌තෙ නාළිකං නාම පබ්‌බතං|
      block |නානාදිජගණාකිණ්‌ණං සෙලං කිම්‌පුරිසායුතං|
    count |1908|
      block |තස්‌ස උත්‌තරපුබ්‌බෙන මුචලින්‌දො නාම සො සරො|
      block |පුණ්‌ඩරීකෙහි සඤ්‌ඡන්‌නො සෙතසොගන්‌ධිකෙහි ච|
    count |1909|
      block |සො වනං මෙඝසඞ්‌කාසං ධුවං හරිතසද්‌දලං|
      block |සීහොවාමිසපෙක්‌ඛීව වනසණ්‌ඩං විගාහය|
      block |පුප්‌ඵරුක්‌ඛෙහි සඤ්‌ඡන්‌නං ඵලරුක්‌ඛෙහි චූභයං|
    count |1910|
      block |තත්‌ථ බින්‌දුස්‌සරා වග්‌ගූ නානාවණ්‌ණා බහූ දිජා|
      block |කූජන්‌තමුපකූජන්‌ති උතුසංපුප්‌ඵිතෙ දුමෙ|
    count |1911|
      block |ගන්‌ත්‌වා ගිරිවිදුග්‌ගානං නදීනං පභවානි ච|
      block |සො අද්‌දස පොක්‌ඛරණිං කරඤ්‌ජකකුධායුතං|
    count |1912|
      block |පුථුලොමමච්‌ඡාකිණ්‌ණං සුපතිත්‌ථං මහොදකං|
      block |සමඤ්‌ච චතුරංසඤ්‌ච සාදුං අප්‌පටිගන්‌ධියං|
    count |1913|
      block |තස්‌සා උත්‌තරපුබ්‌බෙන පණ්‌ණසාලං අමාපය|
      block |පණ්‌ණසාලං අමාපෙත්‌වා උඤ්‌ඡාචරියාය ඊහථ|
    stand |වනපවෙසනං නාම|
  block |ජූජකපබ්‌බං|
    count |1914|
      block |අහු වාසී කලිඞ්‌ගෙසු ජූජකො නාම බ්‍රාහ්‌මණො|
      block |තස්‌සාසි දහරා භරියා නාමෙනාමිත්‌තතාපනා|
    count |1915|
      block |තා නං තත්‌ථ ගතාවොචුං නදිං උදකහාරියා|
      block |ථියො නං පරිභාසිංසු සමාගන්‌ත්‌වා කුතූහලා|
    count |1916|
      block |අමිත්‌තා නූන තෙ මාතා අමිත්‌තො නූන තෙ පිතා|
      block |යෙ තං ජිණ්‌ණස්‌ස පාදංසු එවං දහරියං සතිං|
    count |1917|
      block |අහිතං වත තෙ ඤාතී මන්‌තයිංසු රහොගතා|
      block |යෙ තං ජිණ්‌ණස්‌ස පාදංසු එවං දහරියං සතිං|
    count |1918|
      block |අමිත්‌තා වත තෙ ඤාතී මන්‌තයිංසු රහොගතා|
      block |යෙ තං ජිණ්‌ණස්‌ස පාදංසු එවං දහරියං සතිං|
    count |1919|
      block |දුක්‌කටං වත තෙ ඤාතී මන්‌තයිංසු රහොගතා|
      block |යෙ තං ජිණ්‌ණස්‌ස පාදංසු එවං දහරියං සතිං|
    count |1920|
      block |පාපකං වත තෙ ඤාතී මන්‌තයිංසු රහොගතා|
      block |යෙ තං ජිණ්‌ණස්‌ස පාදංසු එවං දහරියං සතිං|
    count |1921|
      block |අමනාපං වත තෙ ඤාතී මන්‌තයිංසු රහොගතා|
      block |යෙ තං ජිණ්‌ණස්‌ස පාදංසු එවං දහරියං සතිං|
    count |1922|
      block |අමනාපවාසං වසි ජිණ්‌ණෙන පතිනා සහ|
      block |යා ත්‌වං වසසි ජිණ්‌ණස්‌ස මතං තෙ ජීවිතා වරං|
    count |1923|
      block |න හි නූන තුය්‌හං කල්‍යාණි පිතා මාතා ච සොභනෙ|
      block |අඤ්‌ඤං භත්‌තාරං වින්‌දිංසු යෙ තං ජිණ්‌ණස්‌ස පාදංසු|
      block |එවං දහරියං සතිං|
    count |1924|
      block |දුයිට්‌ඨං තෙ නවමියං අකතං අග්‌ගිහුත්‌තකං|
      block |යෙ තං ජිණ්‌ණස්‌ස පාදංසු එවං දහරියං සතිං|
    count |1925|
      block |සමණෙ බ්‍රාහ්‌මණෙ නූන බ්‍රාහ්‌මණචරියපරායණෙ|
      block |සා ත්‌වං ලොකෙ අභිසපි සීලවන්‌තෙ බහුස්‌සුතෙ|
      block |යා ත්‌වං වසසි ජිණ්‌ණස්‌ස එවං දහරියා සතී|
    count |1926|
      block |න දුක්‌ඛං අහිනා දට්‌ඨං න දුක්‌ඛං සත්‌තියා හතං|
      block |තඤ්‌ච දුක්‌ඛඤ්‌ච තිබ්‌බඤ්‌ච යං පස්‌සෙ ජිණ්‌ණකං පතිං|
    count |1927|
      block |නත්‌ථි ඛිඩ්‌ඩා නත්‌ථි රති ජිණ්‌ණෙන පතිනා සහ|
      block |නත්‌ථි අල්‌ලාපසල්‌ලාපො ජග්‌ඝිතුම්‌පි න සොභති|
    count |1928|
      block |යදා ච දහරො දහරා මන්‌තයන්‌ති රහොගතා|
      block |සබ්‌බෙසං සොකා නස්‌සන්‌ති යෙ කෙචි හදයස්‌සිතා|
    count |1929|
      block |දහරා ත්‌වං රූපවතී පුරිසානංභිපත්‌ථිතා|
      block |ගච්‌ඡ ඤාතිකුලෙ අච්‌ඡ කිං ජිණ්‌ණො රමයිස්‌සති|
    count |1930|
      block |න තෙ බ්‍රාහ්‌මණ ගච්‌ඡාමි නදිං උදකහාරියා|
      block |ථියො මං පරිභාසන්‌ති තයා ජිණ්‌ණෙන බ්‍රාහ්‌මණ|
    count |1931|
      block |මා මෙ ත්‌වං අකරා කම්‌මං මා මෙ උදකමාහරි|
      block |අහං උදකමාහිස්‌සං මා භොති කුපිතා අහු|
    count |1932|
      block |නාහං තම්‌හි කුලෙ ජාතා යං ත්‌වං උදකමාහරෙ|
      block |එවං බ්‍රාහ්‌මණ ජානාහි න තෙ වච්‌ඡාමහං ඝරෙ|
    count |1933|
      block |සචෙ මෙ දාසං දාසිං වා නානයිස්‌සසි බ්‍රාහ්‌මණ|
      block |එවං බ්‍රාහ්‌මණ ජානාහි න තෙ වච්‌ඡාමි සන්‌තිකෙ|
    count |1934|
      block |නත්‌ථි මෙ සිප්‌පඨානං වා ධනං ධඤ්‌ඤඤ්‌ච බ්‍රාහ්‌මණි|
      block |කුතොහං දාසං දාසිං වා ආනයිස්‌සාමි භොතියා|
      block |අහං භොතිං උපට්‌ඨිස්‌සං මා භොති කුපිතා අහු|
    count |1935|
      block |එහි තෙ අහමක්‌ඛිස්‌සං යථා මෙ වචනං සුතං|
      block |එස වෙස්‌සන්‌තරො රාජා වඞ්‌කෙ වසති පබ්‌බතෙ|
    count |1936|
      block |තං ත්‌වං ගන්‌ත්‌වාන යාචස්‌සු දාසං දාසිඤ්‌ච බ්‍රාහ්‌මණ|
      block |සො තෙ දස්‌සති යාචිතො දාසං දාසිඤ්‌ච ඛත්‌තියො|
    count |1937|
      block |ජිණ්‌ණොහමස්‌මි දුබ්‌බලො දීඝො චද්‌ධා සුදුග්‌ගමො|
      block |මා භොති පටිදෙවෙසි මා ච ත්‌වං විමනා අහු|
      block |අහං භොතිං උපට්‌ඨිස්‌සං මා භොති කුපිතා අහු|
    count |1938|
      block |යථා අගන්‌ත්‌වා සඞ්‌ගාමං අයුද්‌ධොව පරාජිතො|
      block |එවමෙව තුවං බ්‍රහ්‌මෙ අගන්‌ත්‌වාව පරාජිතො|
    count |1939|
      block |සචෙ මෙ දාසං දාසිං වා නානයිස්‌සසි බ්‍රාහ්‌මණ|
      block |එවං බ්‍රාහ්‌මණ ජානාහි න තෙ වච්‌ඡාමහං ඝරෙ|
      block |අමනාපං තෙ කරිස්‌සාමි තං තෙ දුක්‌ඛං භවිස්‌සති|
    count |1940|
      block |නක්‌ඛත්‌තෙ උතුපුබ්‌බෙසු යදා මං දක්‌ඛිසිලඞ්‌කතං|
      block |අඤ්‌ඤෙහි සද්‌ධිං රමමානං තං තෙ දුක්‌ඛං භවිස්‌සති|
    count |1941|
      block |අදස්‌සනෙන මය්‌හං තෙ ජිණ්‌ණස්‌ස පරිදෙවතො|
      block |භිය්‍යො වඞ්‌කා ච පලිතා බහූ හෙස්‌සන්‌ති බ්‍රාහ්‌මණ|
    count |1942|
      block |තතො සො බ්‍රාහ්‌මණො භීතො බ්‍රාහ්‌මණියා වසානුගො|
      block |අට්‌ටිතො කාමරාගෙන බ්‍රාහ්‌මණිං එතදබ්‍රවි|
    count |1943|
      block |පාථෙය්‍යං මෙ කරොහි ත්‌වං සංකුල්‍යා සගුළානි ච|
      block |මධුපිණ්‌ඩිකා ච සුකතායො සත්‌තුභත්‌තඤ්‌ච බ්‍රාහ්‌මණි|
    count |1944|
      block |ආනයිස්‌සං මෙථුනකෙ උභො දාසකුමාරකෙ|
      block |තෙ තං පරිචරිස්‌සන්‌ති රත්‌තින්‌දිවමතන්‌දිතා|
    count |1945|
      block |ඉදං වත්‌වා බ්‍රහ්‌මබන්‌ධු පටිමුඤ්‌චි උපාහනා|
      block |තතො සො මන්‌තයිත්‌වාන භරියං කත්‌වා පදක්‌ඛිණං|
    count |1946|
      block |පක්‌කාමි සො රුණ්‌ණමුඛො බ්‍රාහ්‌මණො සහිතබ්‌බතො|
      block |සිවීනං නගරං ඵීතං දාසපරියෙසනං චරං|
    count |1947|
      block |සො තත්‌ථ ගන්‌ත්‌වා අවච යෙ තත්‌ථාසුං සමාගතා|
      block |කුහිං වෙස්‌සන්‌තරො රාජා කත්‌ථ පස්‌සෙමු ඛත්‌තියං|
    count |1948|
      block |තෙ ජනා තං අවචිංසු යෙ තත්‌ථාසුං සමාගතා|
      block |තුම්‌හෙහි බ්‍රහ්‌මෙ පකතො අතිදානෙන ඛත්‌තියො|
      block |පබ්‌බාජිතො සකා රට්‌ඨා වඞ්‌කෙ වසති පබ්‌බතෙ|
    count |1949|
      block |තුම්‌හෙහි බ්‍රහ්‌මෙ පකතො අතිදානෙන ඛත්‌තියො|
      block |ආදාය පුත්‌තදාරඤ්‌ච වඞ්‌කෙ වසති පබ්‌බතෙ|
    count |1950|
      block |සො චොදිතො බ්‍රාහ්‌මණියා බ්‍රාහ්‌මණො කාමගිද්‌ධිමා|
      block |අඝං තං පටිසෙවිත්‌ථ වනෙ වාළමිගාකිණ්‌ණෙ|
      block |ඛග්‌ගදීපිනිසෙවිතෙ|
    count |1951|
      block |ආදාය බෙළුවං දණ්‌ඩං අග්‌ගිහුත්‌තං කමණ්‌ඩලුං|
      block |සො පාවිසි බ්‍රහාරඤ්‌ඤං යත්‌ථ අස්‌සොසි කාමදං|
    count |1952|
      block |තං පවිට්‌ඨං බ්‍රහාරඤ්‌ඤං කොකා නං පරිවාරයුං|
      block |වික්‌කන්‌දි සො විප්‌පනට්‌ඨො දූරෙ පන්‌ථා අපක්‌කමි|
    count |1953|
      block |තතො සො බ්‍රාහ්‌මණො ගන්‌ත්‌වා භොගලුද්‌ධො අසඤ්‌ඤතො|
      block |වඞ්‌කස්‌සොරොහණෙ නට්‌ඨෙ ඉමා ගාථා අභාසථ|
    count |1954|
      block |කො රාජපුත්‌තං නිසභං ජයන්‌තමපරාජිතං|
      block |භයෙ ඛෙමස්‌ස දාතාරං කො මෙ වෙස්‌සන්‌තරං විදූ|
    count |1955|
      block |යො යාචතං පතිට්‌ඨාසි භූතානං ධරණීරිව|
      block |ධරණූපමං මහාරාජං කො මෙ වෙස්‌සන්‌තරං විදූ|
    count |1956|
      block |යො යාචතං ගතී ආසි සවන්‌තීනංව සාගරො|
      block |සාගරූපමං මහාරාජං කො මෙ වෙස්‌සන්‌තරං විදූ|
    count |1957|
      block |කල්‍යාණතිත්‌ථං සුචිමං සීතූදකං මනොරමං|
      block |පුණ්‌ඩරීකෙහි සඤ්‌ඡන්‌නං යුත්‌තං කිඤ්‌ජක්‌ඛරෙණුනා|
      block |රහදූපමං මහාරාජං කො මෙ වෙස්‌සන්‌තරං විදූ|
    count |1958|
      block |අස්‌සත්‌ථංව පථෙ ජාතං සීතච්‌ඡායං මනොරමං|
      block |සන්‌තානං විසමෙතාරං කිලන්‌තානං පටිග්‌ගහං|
      block |තථූපමං මහාරාජං කො මෙ වෙස්‌සන්‌තරං විදූ|
    count |1959|
      block |නිග්‍රොධංව පථෙ ජාතං සීතච්‌ඡායං මනොරමං|
      block |සන්‌තානං විසමෙතාරං කිලන්‌තානං පටිග්‌ගහං|
      block |තථූපමං මහාරාජං කො මෙ වෙස්‌සන්‌තරං විදූ|
    count |1960|
      block |අම්‌බං ඉව පථෙ ජාතං සීතච්‌ඡායං මනොරමං|
      block |සන්‌තානං විසමෙතාරං කිලන්‌තානං පටිග්‌ගහං|
      block |තථූපමං මහාරාජං කො මෙ වෙස්‌සන්‌තරං විදූ|
    count |1961|
      block |සාලං ඉව පථෙ ජාතං සීතච්‌ඡායං මනොරමං|
      block |සන්‌තානං විසමෙතාරං කිලන්‌තානං පටිග්‌ගහං|
      block |තථූපමං මහාරාජං කො මෙ වෙස්‌සන්‌තරං විදූ|
    count |1962|
      block |දුමං ඉව පථෙ ජාතං සීතච්‌ඡායං මනොරමං|
      block |සන්‌තානං විසමෙතාරං කිලන්‌තානං පටිග්‌ගහං|
      block |තථූපමං මහාරාජං කො මෙ වෙස්‌සන්‌තරං විදූ|
    count |1963|
      block |එවඤ්‌ච මෙ විලපතො පවිට්‌ඨස්‌ස බ්‍රහාවනෙ|
      block |අහං ජානන්‌ති යො වජ්‌ජා නන්‌දිං සො ජනයෙ මම|
    count |1964|
      block |එවඤ්‌ච මෙ විලපතො පවිට්‌ඨස්‌ස බ්‍රහාවනෙ|
      block |අහං ජානන්‌ති යො වජ්‌ජා තාය සො එකවාචාය|
      block |පසවෙ පුඤ්‌ඤං අනප්‌පකං|
    count |1965|
      block |තස්‌ස චෙතො පටිස්‌සොසි අරඤ්‌ඤෙ ලුද්‌දකො චරං|
      block |තුම්‌හෙහි බ්‍රහ්‌මෙ පකතො අතිදානෙන ඛත්‌තියො|
      block |පබ්‌බාජිතො සකා රට්‌ඨා වඞ්‌කෙ වසති පබ්‌බතෙ|
    count |1966|
      block |තුම්‌හෙහි බ්‍රහ්‌මෙ පකතො අතිදානෙන ඛත්‌තියො|
      block |ආදාය පුත්‌තදාරඤ්‌ච වඞ්‌කෙ වසති පබ්‌බතෙ|
    count |1967|
      block |අකිච්‌චකාරී දුම්‌මෙධො රට්‌ඨා පවනමාගතො|
      block |රාජපුත්‌තං ගවෙසන්‌තො බකො මච්‌ඡමිවොදකෙ|
    count |1968|
      block |තස්‌ස ත්‍යාහං න දස්‌සාමි ජීවිතං ඉධ බ්‍රාහ්‌මණ|
      block |අයඤ්‌හි තෙ මයා නුන්‌නො සරො පිස්‌සති ලොහිතං|
    count |1969|
      block |සිරො තෙ වජ්‌ඣයිත්‌වාන හදයං ඡෙත්‌වා සබන්‌ධනං|
      block |පන්‌ථසකුණං යජිස්‌සාමි තුය්‌හං මංසෙන බ්‍රාහ්‌මණ|
    count |1970|
      block |තුය්‌හං මංසෙන මෙදෙන මත්‌ථකෙන ච බ්‍රාහ්‌මණ|
      block |ආහුතිං පග්‌ගහෙස්‌සාමි ඡෙත්‌වාන හදයං තව|
    count |1971|
      block |තං මෙ සුයිට්‌ඨං සුහුතං තුය්‌හං මංසෙන බ්‍රාහ්‌මණ|
      block |න ච ත්‌වං රාජපුත්‌තස්‌ස භරියං පුත්‌තෙ ච නෙස්‌සසි|
    count |1972|
      block |අවජ්‌ඣො බ්‍රාහ්‌මණො දූතො චෙතපුත්‌ත සුණොහි මෙ|
      block |තස්‌මා හි දූතං න හන්‌ති එස ධම්‌මො සනන්‌තනො|
    count |1973|
      block |නිජ්‌ඣත්‌තා සිවයො සබ්‌බෙ පිතා නං දට්‌ඨුමිච්‌ඡති|
      block |මාතා ච දුබ්‌බලා තස්‌ස අචිරා චක්‌ඛූනි ජීයරෙ|
    count |1974|
      block |තෙසාහං පහිතො දූතො චෙතපුත්‌ත සුණොහි මෙ|
      block |රාජපුත්‌තං නයිස්‌සාමි යදි ජානාසි සංස මෙ|
      block |පියස්‌ස මෙ පියො දූතො පුණ්‌ණපත්‌තං දදාමි තෙ|
    count |1975|
      block |ඉමඤ්‌ච මධුනො තුම්‌බං මිගසත්‌ථිඤ්‌ච බ්‍රාහ්‌මණ|
      block |තඤ්‌ච තෙ දෙසමක්‌ඛිස්‌සං යත්‌ථ සම්‌මති කාමදො|
    stand |ජූජකපබ්‌බං නාම|
  block |චූළවනවණ්‌ණනා|
    count |1976|
      block |එස සෙලො මහාබ්‍රහ්‌මෙ පබ්‌බතො ගන්‌ධමාදනො|
      block |යත්‌ථ වෙස්‌සන්‌තරො රාජා සහ පුත්‌තෙහි සම්‌මති|
    count |1977|
      block |ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං|
      block |චම්‌මවාසී ඡමා සෙති ජාතවෙදං නමස්‌සති|
    count |1978|
      block |එතෙ නීලා පදිස්‌සන්‌ති නානාඵලධරා දුමා|
      block |උග්‌ගතා අබ්‌භකූටාව නීලා අඤ්‌ජනපබ්‌බතා|
    count |1979|
      block |ධවස්‌සකණ්‌ණා ඛදිරා සාලා ඵන්‌දනමාලුවා|
      block |සම්‌පවෙධන්‌ති වාතෙන සකිං පීතාව මාණවා|
    count |1980|
      block |උපරි දුමපරියායෙසු සඞ්‌ගීතියොව සුය්‍යරෙ|
      block |නජ්‌ජුහා කොකිලසඞ්‌ඝා සම්‌පතන්‌ති දුමා දුමං|
    count |1981|
      block |අව්‌හයන්‌තෙව ගච්‌ඡන්‌තං සාඛාපත්‌තසමීරිතා|
      block |රමයන්‌තෙව ආගන්‌තං මොදයන්‌ති නිවාසිනං|
      block |යත්‌ථ වෙස්‌සන්‌තරො රාජා සහ පුත්‌තෙහි සම්‌මති|
    count |1982|
      block |ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං|
      block |චම්‌මවාසී ඡමා සෙති ජාතවෙදං නමස්‌සති|
    count |1983|
      block |අම්‌බා කපිත්‌ථා පනසා සාලා ජම්‌බූ විභීතකා|
      block |හරීතකී ආමලකා අස්‌සත්‌ථා බදරානි ච|
    count |1984|
      block |චාරුතිම්‌බරුක්‌ඛා චෙත්‌ථ නිග්‍රොධා ච කපිත්‌ථනා|
      block |මධුමධුකා ථෙවන්‌ති නීචෙ පක්‌කා චුදුම්‌බරා|
    count |1985|
      block |පාරෙවතා භවෙය්‍යා ච මුද්‌දිකා ච මධුත්‌ථිකා|
      block |මධුං අනෙලකං තත්‌ථ සකමාදාය භුඤ්‌ජරෙ|
    count |1986|
      block |අඤ්‌ඤෙත්‌ථ පුප්‌ඵිතා අම්‌බා අඤ්‌ඤෙ තිට්‌ඨන්‌ති දොවිලා|
      block |අඤ්‌ඤෙ ආමා ච පක්‌කා ච භෙකවණ්‌ණා තදූභයං|
    count |1987|
      block |අථෙත්‌ථ හෙට්‌ඨා පුරිසො අම්‌බපක්‌කානි ගණ්‌හති|
      block |ආමානි චෙව පක්‌කානි වණ්‌ණගන්‌ධරසුත්‌තමෙ|
    count |1988|
      block |අතෙව මෙ අච්‌ඡරියං හිඞ්‌කාරො පටිභාති මං|
      block |දෙවානමිව ආවාසො සොභති නන්‌දනූපමො|
    count |1989|
      block |විභෙදිකා නාළිකෙරා ඛජ්‌ජුරීනං බ්‍රහාවනෙ|
      block |මාලාව ගන්‌ථිතා ඨන්‌ති ධජග්‌ගානෙව දිස්‌සරෙ|
      block |නානාවණ්‌ණෙහි පුප්‌ඵෙති නභං තාරාචිතාමිව|
    count |1990|
      block |කුටජී කුට්‌ඨතගරා පාටලියො ච පුප්‌ඵිතා|
      block |පුන්‌නාගා ගිරිපුන්‌නාගා කොවිළාරා ච පුප්‌ඵිතා|
    count |1991|
      block |උද්‌දාලකා සොමරුක්‌ඛා අගරුඵල්‌ලියා බහූ|
      block |පුත්‌තජීවා ච කකුධා අසනා චෙත්‌ථ පුප්‌ඵිතා|
    count |1992|
      block |කුටජා සලළා නීපා කොසම්‌බා ලබුජා ධවා|
      block |සාලා ච පුප්‌ඵිතා තත්‌ථ පලාලඛලසන්‌නිභා|
    count |1993|
      block |තස්‌සාවිදූරෙ පොක්‌ඛරණී භූමිභාගෙ මනොරමෙ|
      block |පදුමුප්‌පලසඤ්‌ඡන්‌නා දෙවානමිව නන්‌දනෙ|
    count |1994|
      block |අථෙත්‌ථ පුප්‌ඵරසමත්‌තා කොකිලා මඤ්‌ජුභාණිකා|
      block |අභිනාදෙන්‌ති පවනං උතුසම්‌පුප්‌ඵිතෙ දුමෙ|
    count |1995|
      block |භස්‌සන්‌ති මකරන්‌දෙහි පොක්‌ඛරෙ පොක්‌ඛරෙ මධූ|
      block |අථෙත්‌ථ වාතා වායන්‌ති දක්‌ඛිණා අථ පච්‌ඡිමා|
      block |පදුමකිඤ්‌ජක්‌ඛරෙණූහි ඔකිණ්‌ණො හොති අස්‌සමො|
    count |1996|
      block |ථූලා සිඞ්‌ඝාටකා චෙත්‌ථ සංසාදියා පසාදියා|
      block |මච්‌ඡකච්‌ඡපබ්‍යාවිද්‌ධා බහූ චෙත්‌ථ මුපයානකා|
      block |මධුං භිසෙහි සවති ඛිරසප්‌පිමුළාලිභි|
    count |1997|
      block |සුරභී තං වනං වාති නානාගන්‌ධසමොදිතං|
      block |සම්‌මද්‌දතෙව ගන්‌ධෙන පුප්‌ඵසාඛාහි තං වනං|
      block |භමරා පුප්‌ඵගන්‌ධෙන සමන්‌තා මභිනාදිතා|
    count |1998|
      block |අථෙත්‌ථ සකුණා සන්‌ති නානාවණ්‌ණා බහූ දිජා|
      block |මොදන්‌ති සහ භරියාහි අඤ්‌ඤමඤ්‌ඤං පකූජිනො|
    count |1999|
      block |නන්‌දිකා ජීවපුත්‌තා ච ජීවපුත්‌තා පියා ච නො|
      block |පියා පුත්‌තා පියා නන්‌දා දිජා පොක්‌ඛරණීඝරා|
    count |2000|
      block |මාලාව ගන්‌ථිතා ඨන්‌ති ධජග්‌ගානෙව දිස්‌සරෙ|
      block |නානාවණ්‌ණෙහි පුප්‌ඵෙහි කුසලෙහෙව සුගන්‌ථිතා|
      block |යත්‌ථ වෙස්‌සන්‌තරො රාජා සහ පුත්‌තෙහි සම්‌මති|
    count |2001|
      block |ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං|
      block |චම්‌මවාසී ඡමා සෙති ජාතවෙදං නමස්‌සති|
    count |2002|
      block |ඉදඤ්‌ච මෙ සත්‌තුභත්‌තං මධුනා පටිසංයුතං|
      block |මධුපිණ්‌ඩිකා ච සුකතායො සත්‌තුභත්‌තං දදාමි තෙ|
    count |2003|
      block |තුය්‌හෙව සම්‌බලං හොතු නාහං ඉච්‌ඡාමි සම්‌බලං|
      block |ඉතොපි බ්‍රහ්‌මෙ ගණ්‌හාහි ගච්‌ඡ බ්‍රහ්‌මෙ යථාසුඛං|
    count |2004|
      block |අයං එකපදී එති උජුං ගච්‌ඡති අස්‌සමං|
      block |ඉසීපි අච්‌චුතො තත්‌ථ පඞ්‌කදන්‌තො රජස්‌සිරො|
      block |ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං|
    count |2005|
      block |චම්‌මවාසී ඡමා සෙති ජාතවෙදං නමස්‌සති|
      block |තං ත්‌වං ගන්‌ත්‌වාන පුච්‌ඡස්‌සු සො තෙ මග්‌ගං පවක්‌ඛති|
    count |2006|
      block |ඉදං සුත්‌වා බ්‍රහ්‌මබන්‌ධු චෙතං කත්‌වා පදක්‌ඛිණං|
      block |උදග්‌ගචිත්‌තො පක්‌කාමි යෙනාසි අච්‌චුතො ඉසි|
    stand |චූළවනවණ්‌ණනා|
  block |මහාවනවණ්‌ණනා|
    count |2007|
      block |ගච්‌ඡන්‌තො සො භාරද්‌වාජො අද්‌දස්‌ස අච්‌චුතං ඉසිං|
      block |දිස්‌වාන තං භාරද්‌වාජො සම්‌මොදි ඉසිනා සහ|
    count |2008|
      block |කච්‌චි නු භොතො කුසලං කච්‌චි භොතො අනාමයං|
      block |කච්‌චි උඤ්‌ඡෙන යාපෙසි කච්‌චි මූලඵලා බහූ|
    count |2009|
      block |කච්‌චි ඩංසා මකසා ච අප්‌පමෙව සරීසපා|
      block |වනෙ වාළමිගාකිණ්‌ණෙ කච්‌චි හිංසා න විජ්‌ජති|
    count |2010|
      block |කුසලඤ්‌චෙව මෙ බ්‍රහ්‌මෙ අථො බ්‍රහ්‌මෙ අනාමයං|
      block |අථො උඤ්‌ඡෙන යාපෙමි අථො මූලඵලා බහූ|
    count |2011|
      block |අථො ඩංසා මකසා ච අප්‌පමෙව සරීසපා|
      block |වනෙ වාළමිගාකිණ්‌ණෙ හිංසා මය්‌හං න විජ්‌ජති|
    count |2012|
      block |බහූනි වස්‌සපූගානි අස්‌සමෙ වසතො මම|
      block |නාභිජානාමි උප්‌පන්‌නං ආබාධං අමනොරමං|
    count |2013|
      block |ස්‌වාගතං තෙ මහාබ්‍රහ්‌මෙ අථො තෙ අදුරාගතං|
      block |අන්‌තො පවිස භද්‌දන්‌තෙ පාදෙ පක්‌ඛාලයස්‌සු තෙ|
    count |2014|
      block |තින්‌දුකානි පියාලානි මධුකෙ කාසුමාරියො|
      block |ඵලානි ඛුද්‌දකප්‌පානි භුඤ්‌ජ බ්‍රහ්‌මෙ වරං වරං|
    count |2015|
      block |ඉදම්‌පි පානීයං සීතං ආභතං ගිරිගබ්‌භරා|
      block |තතො පිව මහාබ්‍රහ්‌මෙ සචෙ ත්‌වං අභිකඞ්‌ඛසි|
    count |2016|
      block |පටිග්‌ගහිතං යං දින්‌නං සබ්‌බස්‌ස අග්‌ඝියං කතං|
      block |සඤ්‌ජයස්‌ස සකං පුත්‌තං සිවීහි විප්‌පවාසිතං|
      block |තමහං දස්‌සනමාගතො යදි ජානාසි සංස මෙ|
      block ||
    count |2017|
      block |න භවං එති පුඤ්‌ඤත්‌ථං සිවිරාජස්‌ස දස්‌සනං|
      block |මඤ්‌ඤෙ භවං පත්‌ථයති රඤ්‌ඤො භරියං පතිබ්‌බතං|
      block |මඤ්‌ඤෙ කණ්‌හාජිනං දාසිං ජාලිං දාසඤ්‌ච ඉච්‌ඡසි|
    count |2018|
      block |අථ වා තයො මාතාපුත්‌තෙ අරඤ්‌ඤා නෙතුමාගතො|
      block |න තස්‌ස භොගා විජ්‌ජන්‌ති ධනං ධඤ්‌ඤඤ්‌ච බ්‍රාහ්‌මණ|
    count |2019|
      block |අකුද්‌ධරූපොහං භොතො නාහං යාචිතුමාගතො|
      block |සාධු දස්‌සනමරියානං සන්‌නිවාසො සදා සුඛො|
    count |2020|
      block |අදිට්‌ඨපුබ්‌බො සිවිරාජා සිවීහි විප්‌පවාසිතො|
      block |තමහං දස්‌සනමාගතො යදි ජානාසි සංස මෙ|
    count |2021|
      block |එස සෙලො මහාබ්‍රහ්‌මෙ පබ්‌බතො ගන්‌ධමාදනො|
      block |යත්‌ථ වෙස්‌සන්‌තරො රාජා සහ පුත්‌තෙහි සම්‌මති|
    count |2022|
      block |ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං|
      block |චම්‌මවාසී ඡමා සෙති ජාතවෙදං නමස්‌සති|
    count |2023|
      block |එතෙ නීලා පදිස්‌සන්‌ති නානාඵලධරා දුමා|
      block |උග්‌ගතා අබ්‌භකූටාව නීලා අඤ්‌ජනපබ්‌බතා|
    count |2024|
      block |ධවස්‌සකණ්‌ණා ඛදිරා සාලා ඵන්‌දනමාලුවා|
      block |සම්‌පවෙධන්‌ති වාතෙන සකිං පීතාව මාණවා|
    count |2025|
      block |උපරි දුමපරියායෙසු සඞ්‌ගීතියොව සුය්‍යරෙ|
      block |නජ්‌ජුහා කොකිලසඞ්‌ඝා සම්‌පතන්‌ති දුමා දුමං|
    count |2026|
      block |අව්‌හයන්‌තෙව ගච්‌ඡන්‌තං සාඛාපත්‌තසමීරිතා|
      block |රමයන්‌තෙව ආගන්‌තං මොදයන්‌ති නිවාසිනං|
      block |යත්‌ථ වෙස්‌සන්‌තරො රාජා සහ පුත්‌තෙහි සම්‌මති|
    count |2027|
      block |ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං|
      block |චම්‌මවාසී ඡමා සෙති ජාතවෙදං නමස්‌සති|
    count |2028|
      block |කරෙරිමාලා විතතා භූමිභාගෙ මනොරමෙ|
      block |සද්‌දලාහරිතා භූමි න තත්‌ථුද්‌ධංසතෙ රජො|
    count |2029|
      block |මයූරගීවසඞ්‌කාසා තූලඵස්‌සසමූපමා|
      block |තිණානි නාතිවත්‌තන්‌ති සමන්‌තා චතුරඞ්‌ගුලා|
    count |2030|
      block |අම්‌බා ජම්‌බූ කපිත්‌ථා ච නීචෙ පක්‌කා චුදුම්‌බරා|
      block |පරිභොගෙහි රුක්‌ඛෙහි වනං තං රතිවඩ්‌ඪනං|
    count |2031|
      block |වෙළුරියවණ්‌ණසන්‌නිභං මච්‌ඡගුම්‌බනිසෙවිතං|
      block |සුචිං සුගන්‌ධං සලිලං ආපො තත්‌ථපි සන්‌දති|
    count |2032|
      block |තස්‌සාවිදූරෙ පොක්‌ඛරණී භූමිභාගෙ මනොරමෙ|
      block |පදුමුප්‌පලසඤ්‌ඡන්‌නා දෙවානමිව නන්‌දනෙ|
    count |2033|
      block |තීණි උප්‌පලජාතානි තස්‌මිං සරසි බ්‍රාහ්‌මණ|
      block |විචිත්‌තං නීලානෙකානි සෙතා ලොහිතකානි ච|
    count |2034|
      block |ඛොමාව තත්‌ථ පදුමා සෙතසොගන්‌ධිකෙහි ච|
      block |කලම්‌බකෙහි සඤ්‌ඡන්‌නො මුචලින්‌දො නාම සො සරො|
    count |2035|
      block |අථෙත්‌ථ පදුමා ඵුල්‌ලා අපරියන්‌තාව දිස්‌සරෙ|
      block |ගිම්‌හා හෙමන්‌තිකා ඵුල්‌ලා ජණ්‌ණුතග්‌ඝා උපත්‌ථරා|
    count |2036|
      block |සුරභී සම්‌පවායන්‌ති විචිත්‌තපුප්‌ඵසන්‌ථතා|
      block |භමරා පුප්‌ඵගන්‌ධෙන සමන්‌තා මභිනාදිතා|
    count |2037|
      block |අථෙත්‌ථ උදකන්‌තස්‌මිං රුක්‌ඛා තිට්‌ඨන්‌ති බ්‍රාහ්‌මණ|
      block |කදම්‌බා පාටලී ඵුල්‌ලා කොවිළාරා ච පුප්‌ඵිතා|
    count |2038|
      block |අඞ්‌කොලා කච්‌ඡිකාරා ච පාරිජඤ්‌ඤා ච පුප්‌ඵිතා|
      block |වාරණා වයනා රුක්‌ඛා මුචලින්‌දමුභතො සරං|
    count |2039|
      block |සිරීසා සෙතපාරිසා සාධු වායන්‌ති පද්‌මකා|
      block |නිග්‌ගුණ්‌ඩී සිරීනිග්‌ගුණ්‌ඩී අසනා චෙත්‌ථ පුප්‌ඵිතා|
    count |2040|
      block |පඞ්‌ගුරා බහුලා සෙලා සොභඤ්‌ජනා ච පුප්‌ඵිතා|
      block |කෙතකා කණිකාරා ච කනවෙරා ච පුප්‌ඵිතා|
    count |2041|
      block |අජ්‌ජුනා අජ්‌ජුකණ්‌ණා ච මහානාමා ච පුප්‌ඵිතා|
      block |සුපුප්‌ඵිතග්‌ගා තිට්‌ඨන්‌ති පජ්‌ජලන්‌තෙව කිංසුකා|
    count |2042|
      block |සෙතපණ්‌ණී සත්‌තපණ්‌ණා කදලියො කුසුම්‌භරා|
      block |ධනුතක්‌කාරී පුප්‌ඵෙහි සීසපාවරණානි ච|
    count |2043|
      block |අච්‌ඡිවා සල්‌ලවා රුක්‌ඛා සල්‌ලකියො ච පුප්‌ඵිතා|
      block |සෙතගෙරු ච තගරා මංසිකුට්‌ඨා කුලාවරා|
    count |2044|
      block |දහරා රුක්‌ඛා ච වුද්‌ධා ච අකුටිලා චෙත්‌ථ පුප්‌ඵිතා|
      block |අස්‌සමං උභතො ඨන්‌ති අග්‍යාගාරං සමන්‌තතො|
    count |2045|
      block |අථෙත්‌ථ උදකන්‌තස්‌මිං බහුජාතො ඵණිජ්‌ජකො|
      block |මුග්‌ගතියො කරතියො සෙවාලසීසකා බහූ|
    count |2046|
      block |උද්‌දාපවත්‌තං උල්‌ලුළිතං මක්‌ඛිකා හිඞ්‌ගුජාලිකා|
      block |දාසිමකඤ්‌ජකො චෙත්‌ථ බහූ නීචෙකළම්‌බකා|
    count |2047|
      block |එලම්‌ඵුරකසඤ්‌ඡන්‌නා රුක්‌ඛා තිට්‌ඨන්‌ති බ්‍රාහ්‌මණ|
      block |සත්‌තාහං ධාරියමානානං ගන්‌ධො තෙසං න ඡිජ්‌ජති|
    count |2048|
      block |උභතො සරං මුචලින්‌දං පුප්‌ඵා තිට්‌ඨන්‌ති සොභනා|
      block |ඉන්‌දීවරෙහි සඤ්‌ඡන්‌නං වනං තං උපසොභති|
    count |2049|
      block |අඩ්‌ඪමාසං ධාරියමානානං ගන්‌ධො තෙසං න ඡිජ්‌ජති|
      block |නීලපුප්‌ඵී සෙතවාරී පුප්‌ඵිතා ගිරිකණ්‌ණිකා|
      block |කලෙරුක්‌ඛෙහි සඤ්‌ඡන්‌නං වනං තං තුලසීහි ච|
    count |2050|
      block |සම්‌මද්‌දතෙව ගන්‌ධෙන පුප්‌ඵසාඛාහි තං වනං|
      block |භමරා පුප්‌ඵගන්‌ධෙන සමන්‌තා මභිනාදිතා|
    count |2051|
      block |තීණි කක්‌කාරුජාතානි තස්‌මිං සරසි බ්‍රාහ්‌මණ|
      block |කුම්‌භමත්‌තානි චෙකානි මුරජමත්‌තානි තා උභො|
    count |2052|
      block |අථෙත්‌ථ සාසපො බහුකො නාදියො හරිතායුතො|
      block |අසී තාලාව තිට්‌ඨන්‌ති ඡෙජ්‌ජා ඉන්‌දීවරා බහූ|
    count |2053|
      block |අප්‌ඵොටා සුරියවල්‌ලී ච කාළීයා මධුගන්‌ධියා|
      block |අසොකා මුදයන්‌තී ච වල්‌ලිභො ඛුද්‌දපුප්‌ඵියො|
    count |2054|
      block |කොරණ්‌ඩකා අනොජා ච පුප්‌ඵිතා නාගමල්‌ලිකා|
      block |රුක්‌ඛමාරුය්‌හ තිට්‌ඨන්‌ති ඵුල්‌ලා කිංසුකවල්‌ලියො|
    count |2055|
      block |කටෙරුහා ච වාසන්‌තී යූථිකා මධුගන්‌ධියා|
      block |නිලියා සුමනා භණ්‌ඩී සොභති පදුමුත්‌තරො|
    count |2056|
      block |පාටලී සමුද්‌දකප්‌පාසී කණිකාරා ච පුප්‌ඵිතා|
      block |හෙමජාලාව දිස්‌සන්‌ති රුචිරග්‌ගි සිඛූපමා|
    count |2057|
      block |යානි තානි ච පුප්‌ඵානි ථලජානුදකානි ච|
      block |සබ්‌බානි තත්‌ථ දිස්‌සන්‌ති එවං රම්‌මො මහොදධි|
    count |2058|
      block |අථස්‌සා පොක්‌ඛරණියා බහුකා වාරිගොචරා|
      block |රොහිතා නළපී සිඞ්‌ගූ කුම්‌භිලා මකරා සුසූ|
    count |2059|
      block |මධු ච මධුලට්‌ඨි ච තාලිසා ච පියඞ්‌ගුකා|
      block |කුටන්‌දජා භද්‌දමුත්‌තා සෙතපුප්‌ඵා ච ලොලුපා|
    count |2060|
      block |සුරභී ච රුක්‌ඛා තගරා බහුකා තුඞ්‌ගවණ්‌ටකා|
      block |පද්‌මකා නරදා කුට්‌ඨා ඣාමකා ච හරෙණුකා|
    count |2061|
      block |හලිද්‌දකා ගන්‌ධසිලා හිරිවෙරා ච ගුග්‌ගුලා|
      block |විභෙදිකා චොරකා කුට්‌ඨා කප්‌පුරා ච කලිඞ්‌ගුකා|
    count |2062|
      block |අථෙත්‌ථ සීහබ්‍යග්‌ඝා ච පුරිසාලූ ච හත්‌ථියො|
      block |එණෙය්‍යා පසදා චෙව රොහිච්‌චා සරභා මිගා|
    count |2063|
      block |කොට්‌ඨසුණා සුණොපි ච තුලියා නළසන්‌නිභා|
      block |චාමරී චලනී ලඞ්‌ඝී ඣාපිතා මක්‌කටා පිචු|
    count |2064|
      block |කක්‌කටා කටමායා ච ඉක්‌කා ගොණසිරා බහූ|
      block |ඛග්‌ගා වරාහා නකුලා කාළකෙත්‌ථ බහූතසො|
    count |2065|
      block |මහිංසා සොණසිඞ්‌ගාලා පම්‌පකා ච සමන්‌තතො|
      block |ආකුච්‌ඡා පචලාකා ච චිත්‍රකා චාපි දීපියො|
    count |2066|
      block |පෙලකා ච විඝාසාදා සීහා ගොගණිසාදකා|
      block |අට්‌ඨපාදා ච මොරා ච භස්‌සරා ච කුකුත්‌ථකා|
    count |2067|
      block |චඞ්‌කොරා කුක්‌කුටා නාගා අඤ්‌ඤමඤ්‌ඤං පකූජිනො|
      block |බකා බලාකා නජ්‌ජුහා දින්‌දිභා කුඤ්‌ජවාජිතා|
    count |2068|
      block |බ්‍යග්‌ඝිනසා ලොහපිට්‌ඨා පම්‌මකා ජීවජීවකා|
      block |කපිඤ්‌ජරා තිත්‌තිරායො කුලා ච පටිකුත්‌ථකා|
    count |2069|
      block |මන්‌දාලකා චෙලකෙටු භණ්‌ඩුතිත්‌තිරනාමකා|
      block |චෙලාවකා පිඞ්‌ගලායො ගොටකා අඞ්‌ගහෙතුකා|
    count |2070|
      block |කරවියා ච සග්‌ගා ච උහුඞ්‌කාරා ච කුක්‌කුහා|
      block |නානාදිජගණාකිණ්‌ණං නානාසරනිකූජිතං|
    count |2071|
      block |අථෙත්‌ථ සකුණා සන්‌ති නීලකා මඤ්‌ජුභාණිකා|
      block |මොදන්‌ති සහ භරියාහි අඤ්‌ඤමඤ්‌ඤං පකූජිනො|
    count |2072|
      block |අථෙත්‌ථ සකුණා සන්‌ති දිජා මඤ්‌ජුස්‌සරා සිතා|
      block |සෙතච්‌ඡිකුටා භද්‍රක්‌ඛා අණ්‌ඩජා චිත්‍රපෙඛුණා|
    count |2073|
      block |අථෙත්‌ථ සකුණා සන්‌ති දිජා මඤ්‌ජුස්‌සරා සිතා|
      block |සිඛණ්‌ඩී නීලගීවාහි අඤ්‌ඤමඤ්‌ඤං පකූජිනො|
    count |2074|
      block |කුකුත්‌ථකා කුළීරකා කොට්‌ඨා පොක්‌ඛරසාතකා|
      block |කාලාමෙය්‍යා බලියක්‌ඛා කදම්‌බා සුවසාළිකා|
    count |2075|
      block |හලිද්‌දා ලොහිතා සෙතා අථෙත්‌ථ නලකා බහූ|
      block |වාරණා භිඞ්‌ගරාජා ච කදම්‌බා සුවකොකිලා|
    count |2076|
      block |උක්‌කුසා කුරරා හංසා ආටා පරිවදෙන්‌තිකා|
      block |පාකහංසා අතිබලා නජ්‌ජුහා ජීවජීවකා|
    count |2077|
      block |පාරෙවතා රවිහංසා චක්‌කවාකා නදීචරා|
      block |වාරණාභිරුදා රම්‌මා උභො කාලූපකූජිනො|
    count |2078|
      block |අථෙත්‌ථ සකුණා සන්‌ති නානාවණ්‌ණා බහූ දිජා|
      block |මොදන්‌ති සහ භරියාහි අඤ්‌ඤමඤ්‌ඤං පකූජිනො|
    count |2079|
      block |අථෙත්‌ථ සකුණා සන්‌ති නානාවණ්‌ණා බහූ දිජා|
      block |සබ්‌බෙ මඤ්‌ජූ නිකූජන්‌ති මුචලින්‌දමුභතොසරං|
    count |2080|
      block |අථෙත්‌ථ සකුණා සන්‌ති කරවියා නාම තෙ දිජා|
      block |මොදන්‌ති සහ භරියාහි අඤ්‌ඤමඤ්‌ඤං පකූජිනො|
    count |2081|
      block |අථෙත්‌ථ සකුණා සන්‌ති කරවියා නාම තෙ දිජා|
      block |සබ්‌බෙ මඤ්‌ජූ නිකූජන්‌ති මුචලින්‌දමුභතොසරං|
    count |2082|
      block |එණෙය්‍යපසදාකිණ්‌ණං නාගසංසෙවිතං වනං|
      block |නානාලතාහි සඤ්‌ඡන්‌නං කදලීමිගසෙවිතං|
    count |2083|
      block |අථෙත්‌ථ සාසපො බහුකො නීවාරො වරකො බහු|
      block |සාලි අකට්‌ඨපාකො ච උච්‌ඡු තත්‌ථ අනප්‌පකො|
    count |2084|
      block |අයං එකපදී එති උජුං ගච්‌ඡති අස්‌සමං|
      block |ඛුදං පිපාසං අරතිං තත්‌ථ පත්‌තො න වින්‌දති|
      block |යත්‌ථ වෙස්‌සන්‌තරො රාජා සහ පුත්‌තෙහි සම්‌මති|
    count |2085|
      block |ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං|
      block |චම්‌මවාසී ඡමා සෙති ජාතවෙදං නමස්‌සති|
    count |2086|
      block |ඉදං සුත්‌වා බ්‍රහ්‌මබන්‌ධු ඉසිං කත්‌වා පදක්‌ඛිණං|
      block |උදග්‌ගචිත්‌තො පක්‌කාමි යත්‌ථ වෙස්‌සන්‌තරො අහු|
    stand |මහාවනවණ්‌ණනා|
  block |දාරකපබ්‌බං|
    count |2087|
      block |උට්‌ඨෙහි ජාලි පතිට්‌ඨ පොරාණං විය දිස්‌සති|
      block |බ්‍රාහ්‌මණං විය පස්‌සාමි නන්‌දියො මාභිකීරරෙ|
    count |2088|
      block |අහම්‌පි තාත පස්‌සාමි යො සො බ්‍රහ්‌මාව දිස්‌සති|
      block |අද්‌ධිකො විය ආයාති අතිථී නො භවිස්‌සති|
    count |2089|
      block |කච්‌චි නු භොතො කුසලං කච්‌චි භොතො අනාමයං|
      block |කච්‌චි උඤ්‌ඡෙන යාපෙථ කච්‌චි මූලඵලා බහූ|
    count |2090|
      block |කච්‌චි ඩංසා මකසා ච අප්‌පමෙව සරීසපා|
      block |වනෙ වාළමිගාකිණ්‌ණෙ කච්‌චි හිංසා න විජ්‌ජති|
    count |2091|
      block |කුසලඤ්‌චෙව නො බ්‍රහ්‌මෙ අථො බ්‍රහ්‌මෙ අනාමයං|
      block |අථො උඤ්‌ඡෙන යාපෙම අථො මූලඵලා බහූ|
    count |2092|
      block |අථො ඩංසා මකසා ච අප්‌පමෙව සරීසපා|
      block |වනෙ වාළමිගාකිණ්‌ණෙ හිංසා අම්‌හං න විජ්‌ජති|
    count |2093|
      block |සත්‌ත නො මාසෙ වසතං අරඤ්‌ඤෙ ජීවසොකිනං|
      block |ඉදම්‌පි පඨමං පස්‌සාම බ්‍රාහ්‌මණං දෙවවණ්‌ණිනං|
      block |ආදාය වෙළුවං දණ්‌ඩං අග්‌ගිහුත්‌තං කමණ්‌ඩලුං|
    count |2094|
      block |ස්‌වාගතං තෙ මහාබ්‍රහ්‌මෙ අථො තෙ අදුරාගතං|
      block |අන්‌තො පවිස භද්‌දන්‌තෙ පාදෙ පක්‌ඛාලයස්‌සු තෙ|
    count |2095|
      block |තින්‌දුකානි පියාලානි මධුකෙ කාසුමාරියො|
      block |ඵලානි ඛුද්‌දකප්‌පානි භුඤ්‌ජ බ්‍රහ්‌මෙ වරං වරං|
    count |2096|
      block |ඉදම්‌පි පානීයං සීතං ආභතං ගිරිගබ්‌භරා|
      block |තතො පිව මහාබ්‍රහ්‌මෙ සචෙ ත්‌වං අභිකඞ්‌ඛසි|
    count |2097|
      block |අථ ත්‌වං කෙන වණ්‌ණෙන කෙන වා පන හෙතුනා|
      block |අනුප්‌පත්‌තො බ්‍රහාරඤ්‌ඤං තං මෙ අක්‌ඛාහි පුච්‌ඡිතො|
    count |2098|
      block |යථා වාරිවහො පූරො සබ්‌බකාලං න ඛීයති|
      block |එවං තං යාචිතාගච්‌ඡිං පුත්‌තෙ මෙ දෙහි යාචිතො|
    count |2099|
      block |දදාමි න විකම්‌පාමි ඉස්‌සරො නය බ්‍රාහ්‌මණ|
      block |පාතො ගතා රාජපුත්‌තී සායං උඤ්‌ඡාතො එහිති|
    count |2100|
      block |එකරත්‌තිං වසිත්‌වාන පාතො ගච්‌ඡසි බ්‍රාහ්‌මණ|
      block |තස්‌සා න්‌හාතෙ උපඝාතෙ අථ නෙ මාලධාරිනෙ|
    count |2101|
      block |එකරත්‌තිං වසිත්‌වාන පාතො ගච්‌ඡසි බ්‍රාහ්‌මණ|
      block |නානාපුප්‌ඵෙහි සඤ්‌ඡන්‌නෙ නානාගන්‌ධෙහි භූසිතෙ|
      block |නානාමූලඵලාකිණ්‌ණෙ ගච්‌ඡ ස්‌වාදාය බ්‍රාහ්‌මණ|
    count |2102|
      block |න වාසමභිරොචාමි ගමනං මය්‌හ රුච්‌චති|
      block |අන්‌තරායොපි මෙ අස්‌ස ගච්‌ඡඤ්‌ඤෙව රථෙසභ|
    count |2103|
      block |න හෙතා යාචයොගී නං අන්‌තරායස්‌ස කාරියා|
      block |ඉත්‌ථියො මන්‌තං ජානන්‌ති සබ්‌බං ගණ්‌හන්‌ති වාමතො|
    count |2104|
      block |සද්‌ධාය දානං දදතො මාසං අදක්‌ඛි මාතරං|
      block |අන්‌තරායම්‌පි සා කයිරා ගච්‌ඡඤ්‌ඤෙව රථෙසභ|
    count |2105|
      block |ආමන්‌තයස්‌සු තෙ පුත්‌තෙ මා තෙ මාතරමද්‌දසුං|
      block |සද්‌ධාය දානං දදතො එවං පුඤ්‌ඤං පවඩ්‌ඪති|
    count |2106|
      block |ආමන්‌තයස්‌සු තෙ පුත්‌තෙ මා තෙ මාතරමද්‌දසුං|
      block |මාදිසස්‌ස ධනං දත්‌වා රාජ සග්‌ගං ගමිස්‌සසි|
    count |2107|
      block |සචෙ ත්‌වං නිච්‌ඡසෙ දට්‌ඨුං මම භරියං පතිබ්‌බතං|
      block |අය්‍යකස්‌සපි දස්‌සෙහි ජාලිං කණ්‌හාජිනං චුභො|
    count |2108|
      block |ඉමෙ කුමාරෙ දිස්‌වාන මඤ්‌ජුකෙ පියභාණිනෙ|
      block |පතීතො සුමනො විත්‌තො බහුං දස්‌සති තෙ ධනං|
    count |2109|
      block |අච්‌ඡෙදනස්‌ස භායාමි රාජපුත්‌ත සුණොහි මෙ|
      block |රාජදණ්‌ඩාය මං දජ්‌ජා වික්‌කිණෙය්‍ය හනෙය්‍ය වා|
      block |ජිනො ධනඤ්‌ච දාසෙ ච ගාරය්‌හස්‌ස බ්‍රහ්‌මබන්‌ධුයා|
    count |2110|
      block |ඉමෙ කුමාරෙ දිස්‌වාන මඤ්‌ජුකෙ පියභාණිනෙ|
      block |ධම්‌මෙ ඨිතො මහාරාජා සිවීනං රට්‌ඨවඩ්‌ඪනො|
      block |ලද්‌ධා පීතිසොමනස්‌සං බහුං දස්‌සති තෙ ධනං|
    count |2111|
      block |නාහං තම්‌පි කරිස්‌සාමි යං මං ත්‌වං අනුසාසසි|
      block |දාරකෙව අහං නෙස්‌සං බ්‍රාහ්‌මණ්‍යා පරිචාරකෙ|
    count |2112|
      block |තතො කුමාරා බ්‍යථිතා සුත්‌වා ලුද්‌දස්‌ස භාසිතං|
      block |තෙන තෙන පධාවිංසු ජාලී කණ්‌හාජිනා චුභො|
    count |2113|
      block |එහි තාත පියපුත්‌ත පූරෙථ මම පාරමිං|
      block |හදයං මෙභිසිඤ්‌චෙථ කරොථ වචනං මම|
    count |2114|
      block |යානා නාවා ච මෙ හොථ අචලා භවසාගරෙ|
      block |ජාතිපාරං තරිස්‌සාමි සන්‌තාරෙස්‌සං සදෙවකං|
    count |2115|
      block |එහි අම්‌ම පියධීති පූරෙථ මම පාරමිං|
      block |හදයං මෙභිසිඤ්‌චෙථ කරොථ වචනං මම|
    count |2116|
      block |යානා නාවා ච මෙ හොථ අචලා භවසාගරෙ|
      block |ජාතිපාරං තරිස්‌සාමි උද්‌ධරිස්‌සං සදෙවකං|
    count |2117|
      block |තතො කුමාරෙ ආදාය ජාලිං කණ්‌හාජිනං චුභො|
      block |බ්‍රාහ්‌මණස්‌ස අදා දානං සිවීනං රට්‌ඨවඩ්‌ඪනො|
    count |2118|
      block |තතො කුමාරෙ ආදාය ජාලිං කණ්‌හාජිනං චුභො|
      block |බ්‍රාහ්‌මණස්‌ස අදා විත්‌තො පුත්‌තකෙ දානමුත්‌තමං|
    count |2119|
      block |තදාසි යං භිංසනකං තදාසි ලොමහංසනං|
      block |යං කුමාරෙ පදින්‌නම්‌හි මෙදනී සම්‌පකම්‌පථ|
    count |2120|
      block |තදාසි යං භිංසනකං තදාසි ලොමහංසනං|
      block |යං පඤ්‌ජලිකතො රාජා කුමාරෙ සුඛවච්‌ඡිතෙ|
      block |බ්‍රාහ්‌මණස්‌ස අදා දානං සිවීනං රට්‌ඨවඩ්‌ඪනො|
    count |2121|
      block |තතො සො බ්‍රාහ්‌මණො ලුද්‌දො ලතං දන්‌තෙහි ඡින්‌දිය|
      block |ලතාය හත්‌ථෙ බන්‌ධිත්‌වා ලතාය අනුමජ්‌ජථ|
    count |2122|
      block |තතො සො රජ්‌ජුමාදාය දණ්‌ඩඤ්‌චාදාය බ්‍රාහ්‌මණො|
      block |ආකොටයන්‌තො තෙ නෙති සිවිරාජස්‌ස පෙක්‌ඛතො|
    count |2123|
      block |තතො කුමාරා පක්‌කාමුං බ්‍රාහ්‌මණස්‌ස පමුඤ්‌චිය|
      block |අස්‌සුපුණ්‌ණෙහි නෙත්‌තෙහි පිතරං සො උදික්‌ඛති|
    count |2124|
      block |වෙධමස්‌සත්‌ථපත්‌තංව පිතු පාදානි වන්‌දති|
      block |පිතු පාදානි වන්‌දිත්‌වා ඉදං වචනමබ්‍රවි|
    count |2125|
      block |අම්‌මා ච තාත නික්‌ඛන්‌තා ත්‌වඤ්‌ච නො තාත දස්‌සසි|
      block |යාව අම්‌මම්‌පි පස්‌සෙමු අථ නො තාත දස්‌සසි|
    count |2126|
      block |අම්‌මා ච තාත නික්‌ඛන්‌තා ත්‌වඤ්‌ච නො තාත දස්‌සසි|
      block |මා නො ත්‌වං තාත අදදා යාව අම්‌මාපි එතු නො|
      block |තදායං බ්‍රාහ්‌මණො කාමං වික්‌කිණාතු හනාතු වා|
    count |2127|
      block |බලඞ්‌කපාදො අන්‌ධනඛො අථො ඔවද්‌ධපිණ්‌ඩිකො|
      block |දීඝුත්‌තරොට්‌ඨො චපලො කළාරො භග්‌ගනාසකො|
    count |2128|
      block |කුම්‌භොදරො භග්‌ගපිට්‌ඨි අථො විසමචක්‌ඛුකො|
      block |ලොහමස්‌සු හරිතකෙසො වලීනං තිලකාහතො|
    count |2129|
      block |පිඞ්‌ගලො ච විනතො ච විකටො ච බ්‍රහා ඛරො|
      block |අජිනානි ච සන්‌නද්‌ධො අමනුස්‌සො භයානකො|
    count |2130|
      block |මනුස්‌සො උදාහු යක්‌ඛො මංසලොහිතභොජනො|
      block |ගාමා අරඤ්‌ඤමාගම්‌ම ධනං තං තාත යාචති|
    count |2131|
      block |නීයමානෙ පිසාචෙන කිං නු තාත උදික්‌ඛසි|
      block |අස්‌මා නූන තෙ හදයං ආයසං දළ්‌හබන්‌ධනං|
    count |2132|
      block |යො නො බද්‌ධෙ න ජානාසි බ්‍රාහ්‌මණෙන ධනෙසිනා|
    block |අච්‌චායිකෙන ලුද්‌දෙන යො නො ගාවොව සුම්‌භති|
    count |2133|
      block |ඉධෙව අච්‌ඡතං කණ්‌හා න සා ජානාති කිස්‌මිඤ්‌චි|
      block |මිගීව ඛීරසම්‌මත්‌තා යූථා හීනා පකන්‌දති|
    count |2134|
      block |න මෙ ඉදං තථා දුක්‌ඛං ලබ්‌භා හි පුමුනා ඉදං|
      block |යඤ්‌ච අම්‌මං න පස්‌සාමි තං මෙ දුක්‌ඛතරං ඉතො|
    count |2135|
      block |න මෙ ඉදං තථා දුක්‌ඛං ලබ්‌භා හි පුමුනා ඉදං|
      block |යඤ්‌ච තාතං න පස්‌සාමි තං මෙ දුක්‌ඛතරං ඉතො|
    count |2136|
      block |සා නූන කපණා අම්‌මා චිරරත්‌තාය රුච්‌ඡති|
      block |කණ්‌හාජිනං අපස්‌සන්‌තී කුමාරිං චාරුදස්‌සනිං|
    count |2137|
      block |සො නූන කපණො තාතො චිරරත්‌තාය රුච්‌ඡති|
      block |කණ්‌හාජිනං අපස්‌සන්‌තො කුමාරිං චාරුදස්‌සනිං|
    count |2138|
      block |සා නූන කපණා අම්‌මා චිරං රුච්‌ඡති අස්‌සමෙ|
      block |කණ්‌හාජිනං අපස්‌සන්‌තී කුමාරිං චාරුදස්‌සනිං|
    count |2139|
      block |සො නූන කපණො තාතො චිරං රුච්‌ඡති අස්‌සමෙ|
      block |කණ්‌හාජිනං අපස්‌සන්‌තො කුමාරිං චාරුදස්‌සනිං|
    count |2140|
      block |සා නූන කපණා අම්‌මා චිරරත්‌තාය රුච්‌ඡති|
      block |අඩ්‌ඪරත්‌තෙ ව රත්‌තෙ වා නදීව අවසුච්‌ඡති|
    count |2141|
      block |සො නූන කපණො තාතො චිරරත්‌තාය රුච්‌ඡති|
      block |අඩ්‌ඪරත්‌තෙ ව රත්‌තෙ වා නදීව අවසුච්‌ඡති|
    count |2142|
      block |ඉමෙ තෙ ජම්‌බුකා රුක්‌ඛා වෙදිසා සින්‌දුවාරකා|
      block |විවිධානි රුක්‌ඛජාතානි තානි අජ්‌ජ ජහාමසෙ|
    count |2143|
      block |අස්‌සත්‌ථා පනසා චෙමෙ නිග්‍රොධා ච කපිත්‌ථනා|
      block |විවිධානි ඵලජාතානි තානි අජ්‌ජ ජහාමසෙ|
    count |2144|
      block |ඉමෙ තිට්‌ඨන්‌ති ආරාමා අයං සීතූදකා නදී|
      block |යත්‌ථස්‌සු පුබ්‌බෙ කීළාම තානි අජ්‌ජ ජහාමසෙ|
    count |2145|
      block |විවිධානි පුප්‌ඵජාතානි අස්‌මිං උපරිපබ්‌බතෙ|
      block |යානස්‌සු පුබ්‌බෙ ධාරෙම තානි අජ්‌ජ ජහාමසෙ|
    count |2146|
      block |විවිධානි ඵලජාතානි අස්‌මිං උපරිපබ්‌බතෙ|
      block |යානස්‌සු පුබ්‌බෙ භුඤ්‌ජාම තානි අජ්‌ජ ජහාමසෙ|
    count |2147|
      block |ඉමෙ නො හත්‌ථිකා අස්‌සා බලිබද්‌දා ච නො ඉමෙ|
      block |යෙහිස්‌සු පුබ්‌බෙ කීළාම තානි අජ්‌ජ ජහාමසෙ|
    count |2148|
      block |නීයමානා කුමාරා තෙ පිතරං එතදබ්‍රවුං|
      block |අම්‌මං ආරොග්‍යං වජ්‌ජාසි ත්‌වඤ්‌ච තාත සුඛී භව|
    count |2149|
      block |ඉමෙ නො හත්‌ථිකා අස්‌සා බලිබද්‌දා ච නො ඉමෙ|
      block |තානි අම්‌මාය දජ්‌ජෙසි සොකං තෙහි විනෙස්‌සති|
    count |2150|
      block |ඉමෙ නො හත්‌ථිකා අස්‌සා බලිබද්‌දා ච නො ඉමෙ|
      block |තානි අම්‌මා උදික්‌ඛන්‌තී සොකං පටිවිනෙස්‌සති|
    count |2151|
      block |තතො වෙස්‌සන්‌තරො රාජා දානං දත්‌වාන ඛත්‌තියො|
      block |පණ්‌ණසාලං පවිසිත්‌වා කලුනං පරිදෙවයි|
    count |2152|
      block |කං න්‌වජ්‌ජ ඡාතා තසිතා උපරුච්‌ඡන්‌ති දාරකා|
      block |සායං සංවෙසනාකාලෙ කො නෙ දස්‌සති භොජනං|
    count |2153|
      block |කං න්‌වජ්‌ජ ඡාතා තසිතා උපරුච්‌ඡන්‌ති දාරකා|
      block |සායං සංවෙසනාකාලෙ අම්‌මා ඡාතම්‌හ දෙථ නො|
    count |2154|
      block |කථං නු පථං ගච්‌ඡන්‌ති පත්‌තිකා අනුපාහනා|
      block |සන්‌තා සූනෙහි පාදෙහි කො නෙ හත්‌ථෙ ගහෙස්‌සති|
    count |2155|
      block |කථං නු සො න ලජ්‌ජෙය්‍ය සම්‌මුඛා පහරං මම|
      block |අදූසකානං පුත්‌තානං අලජ්‌ජී වත බ්‍රාහ්‌මණො|
    count |2156|
      block |යොපි මෙ දාසිදාසස්‌ස අඤ්‌ඤො වා පන පෙසියො|
      block |තස්‌සාපි සුවිහීනස්‌ස කො ලජ්‌ජී පහරිස්‌සති|
    count |2157|
      block |වාරිජස්‌සෙව මෙ සතො බද්‌ධස්‌ස කුමිනාමුඛෙ|
      block |අක්‌කොසති පහරති පියෙ පුත්‌තෙ අපස්‌සතො|
    count |2158|
      block |අදු චාපං ගහෙත්‌වාන ඛග්‌ගං බන්‌ධිය වාමතො|
      block |ආනෙස්‌සාමි සකෙ පුත්‌තෙ පුත්‌තානඤ්‌හි වධො දුඛො|
    count |2159|
      block |අට්‌ඨානමෙතං දුක්‌ඛරූපං යං කුමාරා විහඤ්‌ඤරෙ|
      block |සතඤ්‌ච ධම්‌මමඤ්‌ඤාය කො දත්‌වා අනුතප්‌පති|
    count |2160|
      block |සච්‌චං කිරෙවමාහංසු නරා එකච්‌චියා ඉධ|
      block |යස්‌ස නත්‌ථි සකා මාතා යථා නත්‌ථි තථෙව සො|
    count |2161|
      block |එහි කණ්‌හෙ මරිස්‌සාම නත්‌ථත්‌ථො ජීවිතෙන නො|
      block |දින්‌නම්‌හාති ජනින්‌දෙන බ්‍රාහ්‌මණස්‌ස ධනෙසිනො|
    block |අච්‌චායිකස්‌ස ලුද්‌දස්‌ස යො නො ගාවොව සුම්‌භති|
    count |2162|
      block |ඉමෙ තෙ ජම්‌බුකා රුක්‌ඛා වෙදිසා සින්‌දුවාරකා|
      block |විවිධානි රුක්‌ඛජාතානි තානි කණ්‌හෙ ජහාමසෙ|
    count |2163|
      block |අස්‌සත්‌ථා පනසා චෙමෙ නිග්‍රොධා ච කපිත්‌ථනා|
      block |විවිධානි ඵලජාතානි තානි කණ්‌හෙ ජහාමසෙ|
    count |2164|
      block |ඉමෙ තිට්‌ඨන්‌ති ආරාමා අයං සීතූදකා නදී|
      block |යත්‌ථස්‌සු පුබ්‌බෙ කීළාම තානි කණ්‌හෙ ජහාමසෙ|
    count |2165|
      block |විවිධානි පුප්‌ඵජාතානි අස්‌මිං උපරිපබ්‌බතෙ|
      block |යානස්‌සු පුබ්‌බෙ ධාරෙම තානි කණ්‌හෙ ජහාමසෙ|
    count |2166|
      block |විවිධානි ඵලජාතානි අස්‌මිං උපරිපබ්‌බතෙ|
      block |යානස්‌සු පුබ්‌බෙ භුඤ්‌ජාම තානි කණ්‌හෙ ජහාමසෙ|
    count |2167|
      block |ඉමෙ නො හත්‌ථිකා අස්‌සා බලිබද්‌දා ච නො ඉමෙ|
      block |යෙහිස්‌සු පුබ්‌බෙ කීළාම තානි කණ්‌හෙ ජහාමසෙ|
    count |2168|
      block |නීයමානා කුමාරා තෙ බ්‍රාහ්‌මණස්‌ස පමුඤ්‌චිය|
      block |තෙන තෙන පධාවිංසු ජාලී කණ්‌හාජිනා චුභො|
    count |2169|
      block |තතො සො රජ්‌ජුමාදාය දණ්‌ඩඤ්‌චාදාය බ්‍රාහ්‌මණො|
      block |ආකොටයන්‌තො තෙ නෙති සිවිරාජස්‌ස පෙක්‌ඛතො|
    count |2170|
      block |තං තං කණ්‌හාජිනාවොච අයං මං තාත බ්‍රාහ්‌මණො|
      block |ලට්‌ඨියා පටිකොටෙති ඝරෙ ජාතංව දාසියං|
    count |2171|
      block |න චායං බ්‍රාහ්‌මණො තාත ධම්‌මිකා හොන්‌ති බ්‍රාහ්‌මණා|
      block |යක්‌ඛො බ්‍රාහ්‌මණවණ්‌ණෙන ඛාදිතුං තාත නෙති නො|
      block |නීයමානෙ පිසාචෙන කිං නු තාත උදික්‌ඛසි|
    count |2172|
      block |ඉමෙ නො පාදකා දුක්‌ඛා දීඝො චද්‌ධා සුදුග්‌ගමො|
      block |නීචෙ චොලම්‌බතෙ සූරියො බ්‍රාහ්‌මණො ච ධාරෙති නො|
    count |2173|
      block |ඔකන්‌දාමසෙ භූතානි පබ්‌බතානි වනානි ච|
      block |සරස්‌ස සිරසා වන්‌දාම සුපතිත්‌ථෙ ච ආපකෙ|
    count |2174|
      block |තිණලතානි ඔසධ්‍යො පබ්‌බතානි වනානි ච|
      block |අම්‌මං ආරොග්‍යං වජ්‌ජාථ අයං නො නෙති බ්‍රාහ්‌මණො|
    count |2175|
      block |වජ්‌ජන්‌තු භොන්‌තො අම්‌මඤ්‌ච මද්‌දිං අස්‌මාක මාතරං|
      block |සචෙ අනුපතිතුකාමාසි ඛිප්‌පං අනුපතියාසි නො|
    count |2176|
      block |අයං එකපදී එති උජුං ගච්‌ඡති අස්‌සමං|
      block |තමෙවානුපතෙය්‍යාසි අපි පස්‌සෙසි නෙ ලහුං|
    count |2177|
      block |අහො වත රෙ ජටිනී වනමූලඵලහාරිකෙ|
      block |සුඤ්‌ඤං දිස්‌වාන අස්‌සමං තං තෙ දුක්‌ඛං භවිස්‌සති|
    count |2178|
      block |අතිවෙලං නු අම්‌මාය උඤ්‌ඡා ලද්‌ධො අනප්‌පකො|
      block |යා නො බද්‌ධෙ න ජානාසි බ්‍රාහ්‌මණෙන ධනෙසිනා|
    count |2179|
      block |අච්‌චායිකෙන ලුද්‌දෙන යො නො ගාවොව සුම්‌භති|
      block |අපජ්‌ජ අම්‌මං පස්‌සෙමු සායං උඤ්‌ඡාතො ආගතං|
    count |2180|
      block |දජ්‌ජා අම්‌මා බ්‍රාහ්‌මණස්‌ස ඵලං ඛුද්‌දෙන මිස්‌සිතං|
      block |තදායං අසිතො ධාතො න බාළ්‌හං ධාරයෙය්‍ය නො|
    count |2181|
      block |සූනා ච වත නො පාදා බාළ්‌හං ධාරෙති බ්‍රාහ්‌මණො|
      block |ඉති තත්‌ථ විලපිංසු කුමාරා මාතුගිද්‌ධිනො|
    stand |දාරකපබ්‌බං නාම|
  block |මද්‌දීපබ්‌බං|
    count |2182|
      block |තෙසං ලාලප්‌පිතං සුත්‌වා තයො වාළා වනෙ මිගා|
      block |සීහො බ්‍යග්‌ඝො ච දීපි ච ඉදං වචනමබ්‍රවුං|
    count |2183|
      block |මා හෙව නො රාජපුත්‌තී සායං උඤ්‌ඡාතො ආගමා|
      block |මා හෙවම්‌හාක නිබ්‌භොගෙ හෙඨයිත්‌ථ වනෙ මිගා|
    count |2184|
      block |සීහො ච නං විහෙඨෙය්‍ය බ්‍යග්‌ඝො දීපි ච ලක්‌ඛණං|
      block |නෙව ජාලීකුමාරස්‌ස කුතො කණ්‌හාජිනා සියා|
      block |උභයෙනෙව ජීයෙථ පතිං පුත්‌තෙ ච ලක්‌ඛණා|
    count |2185|
      block |ඛණිත්‌තිකං මෙ පතිතං දක්‌ඛිණක්‌ඛි ච ඵන්‌දති|
      block |අඵලා ඵලිනො රුක්‌ඛා සබ්‌බා මුය්‌හන්‌ති මෙ දිසා|
    count |2186|
      block |තස්‌සා සායන්‌හකාලස්‌මිං අස්‌සමාගමනං පති|
      block |අත්‌ථඞ්‌ගතම්‌හි සූරියෙ වාළා පන්‌ථෙ උපට්‌ඨහුං|
    count |2187|
      block |නීචෙ චොලම්‌බතෙ සූරියො දූරෙ ච වත අස්‌සමො|
      block |යඤ්‌ච නෙසං ඉතො හස්‌සං තං තෙ භුඤ්‌ජෙය්‍යු භොජනං|
    count |2188|
      block |සො නූන ඛත්‌තියො එකො පණ්‌ණසාලාය අච්‌ඡති|
      block |තොසෙන්‌තො දාරකෙ ඡාතෙ මමං දිස්‌වා අනායතිං|
    count |2189|
      block |තෙ නූන පුත්‌තකා මය්‌හං කපණාය වරාකියා|
      block |සායං සංවෙසනාකාලෙ ඛීරපීතාව අච්‌ඡරෙ|
    count |2190|
      block |තෙ නූන පුත්‌තකා මය්‌හං කපණාය වරාකියා|
      block |සායං සංවෙසනාකාලෙ වාරිපීතාව අච්‌ඡරෙ|
    count |2191|
      block |තෙ නූන පුත්‌තකා මය්‌හං කපණාය වරාකියා|
      block |පච්‌චුග්‌ගතා මං තිට්‌ඨන්‌ති වච්‌ඡා බාලාව මාතරං|
    count |2192|
      block |තෙ නූන පුත්‌තකා මය්‌හං කපණාය වරාකියා|
      block |පච්‌චුග්‌ගතා මං තිට්‌ඨන්‌ති හංසාවුපරිපල්‌ලලෙ|
    count |2193|
      block |තෙ නූන පුත්‌තකා මය්‌හං කපණාය වරාකියා|
      block |පච්‌චුග්‌ගතා මං තිට්‌ඨන්‌ති අස්‌සමස්‌සාවිදූරතො|
    count |2194|
      block |එකායනො එකපථො සරා සොබ්‌භා ච පස්‌සතො|
      block |අඤ්‌ඤං මග්‌ගං න පස්‌සාමි යෙන ගච්‌ඡෙය්‍ය අස්‌සමං|
    count |2195|
      block |මිගා නමත්‌ථු රාජානො කානනස්‌මිං මහබ්‌බලා|
      block |ධම්‌මෙන භාතරො හොථ මග්‌ගං මෙ දෙථ යාචිතා|
    count |2196|
      block |අවරුද්‌ධස්‌සාහං භරියා රාජපුත්‌තස්‌ස සිරීමතො|
      block |තං චාහං නාතිමඤ්‌ඤාමි රාමං සීතාවනුබ්‌බතා|
    count |2197|
      block |තුම්‌හෙ ච පුත්‌තෙ පස්‌සථ සායං සංවෙසනං පති|
      block |අහඤ්‌ච පුත්‌තෙ පස්‌සෙය්‍යං ජාලිං කණ්‌හාජිනං චුභො|
    count |2198|
      block |බහුං චිදං මූලඵලං භක්‌ඛො චායං අනප්‌පකො|
      block |තතො උපඩ්‌ඪං දස්‌සාමි මග්‌ගං මෙ දෙථ යාචිතා|
    count |2199|
      block |රාජපුත්‌තී ච නො මාතා රාජපුත්‌තො ච නො පිතා|
      block |ධම්‌මෙන භාතරො හොථ මග්‌ගං මෙ දෙථ යාචිතා|
    count |2200|
      block |තස්‌සා ලාලප්‌පමානාය බහුං කාරුඤ්‌ඤසඤ්‌හිතං|
      block |සුත්‌වා නෙලපතිං වාචං වාළා පන්‌ථා අපක්‌කමුං|
    count |2201|
      block |ඉමම්‌හි නං පදෙසම්‌හි පුත්‌තකා පංසුකුණ්‌ඨිතා|
      block |පච්‌චුග්‌ගතා මං තිට්‌ඨන්‌ති වච්‌ඡා බාලාව මාතරං|
    count |2202|
      block |ඉමම්‌හි නං පදෙසම්‌හි පුත්‌තකා පංසුකුණ්‌ඨිතා|
      block |පච්‌චුග්‌ගතා මං තිට්‌ඨන්‌ති හංසාවුපරිපල්‌ලලෙ|
    count |2203|
      block |ඉමම්‌හි නං පදෙසම්‌හි පුත්‌තකා පංසුකුණ්‌ඨිතා|
      block |පච්‌චුග්‌ගතා මං තිට්‌ඨන්‌ති අස්‌සමස්‌සාවිදූරතො|
    count |2204|
      block |ද්‌වෙ මිගා විය උක්‌කණ්‌ණා සමන්‌තා මභිධාවිනො|
      block |ආනන්‌දිනො පමුදිතා වග්‌ගමානාව කම්‌පරෙ|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2205|
      block |ඡකලීව මිගී ඡාපං පක්‌ඛී මුත්‌තාව පඤ්‌ජරා|
      block |ඔහාය පුත්‌තෙ නික්‌ඛමිං සීහීවාමිසගිද්‌ධිනී|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2206|
      block |ඉදං නෙසං පදක්‌කන්‌තං නාගානමිව පබ්‌බතෙ|
      block |චිතකා පරිකිණ්‌ණායො අස්‌සමස්‌සාවිදූරතො|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2207|
      block |වාලිකායපි ඔකිණ්‌ණා පුත්‌තකා පංසුකුණ්‌ඨිතා|
      block |සමන්‌තා මභිධාවන්‌ති තෙ න පස්‌සාමි දාරකෙ|
    count |2208|
      block |යෙ මං පුරෙ පච්‌චුට්‌ඨෙන්‌ති අරඤ්‌ඤා දූරමායතිං|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2209|
      block |ඡකලිංව මිගිං ඡාපා පච්‌චුග්‌ගන්‌තුන මාතරං|
      block |දූරෙ මං පවිලොකෙන්‌ති තෙ න පස්‌සාමි දාරකෙ|
    count |2210|
      block |ඉදං නෙසං කීළානකං පතිතං පණ්‌ඩුබෙළුවං|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2211|
      block |ථනා ච මය්‌හිමෙ පූරා උරො ච සම්‌පදාලති|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2212|
      block |උච්‌ඡඞ්‌ගෙකො විචිනාති ථනමෙකාවලම්‌බති|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2213|
      block |යස්‌සු සායන්‌හසමයං පුත්‌තකා පංසුකුණ්‌ඨිතා|
    block |උච්‌ඡඞ්‌ගෙ මෙ විවත්‌තන්‌ති තෙ න පස්‌සාමි දාරකෙ|
    count |2214|
      block |අයං සො අස්‌සමො පුබ්‌බෙ සමජ්‌ජො පටිභාති මං|
      block |ත්‍යජ්‌ජ පුත්‌තෙ අපස්‌සන්‌ත්‍යා භමතෙ විය අස්‌සමො|
    count |2215|
      block |කිමිදං අප්‌පසද්‌දොව අස්‌සමො පටිභාති මං|
      block |කාකොලාපි න වස්‌සන්‌ති මතා මෙ නූන දාරකා|
    count |2216|
      block |කිමිදං අප්‌පසද්‌දොව අස්‌සමො පටිභාති මං|
      block |සකුණාපි න වස්‌සන්‌ති මතා මෙ නූන දාරකා|
    count |2217|
      block |කිමිදං තුණ්‌හිභූතොසි අපි රත්‌තෙව මෙ මනො|
      block |කාකොලාපි න වස්‌සන්‌ති මතා මෙ නූන දාරකා|
    count |2218|
      block |කිමිදං තුණ්‌හිභූතොසි අපි රත්‌තෙව මෙ මනො|
      block |සකුණාපි න වස්‌සන්‌ති මතා මෙ නූන දාරකා|
    count |2219|
      block |කච්‌චි නු මෙ අය්‍යපුත්‌ත මිගා ඛාදිංසු දාරකෙ|
      block |අරඤ්‌ඤෙ ඉරිණෙ විවනෙ කෙන නීතා මෙ දාරකා|
    count |2220|
      block |අදු තෙ පහිතා දූතා අදු සුත්‌තා පියංවදා|
      block |අදු බහි නො නික්‌ඛන්‌තා ඛිඩ්‌ඩාසු පසුතා නු තෙ|
    count |2221|
      block |නෙවාසං කෙසා දිස්‌සන්‌ති හත්‌ථපාදා ච ජාලිනො|
      block |සකුණානඤ්‌ච ඔපාතො කෙන නීතා මෙ දාරකා|
    count |2222|
      block |ඉදං තතො දුක්‌ඛතරං සල්‌ලවිද්‌ධො යථා වණො|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2223|
      block |ඉදම්‌පි දුතියං සල්‌ලං කම්‌පෙති හදයං මම|
      block |යඤ්‌ච පුත්‌තෙ න පස්‌සාමි ත්‌වඤ්‌ච මං නාභිභාසසි|
    count |2224|
      block |අජ්‌ජෙව මෙ ඉමං රත්‌තිං රාජපුත්‌ත න සංසසි|
      block |මඤ්‌ඤෙ ඔක්‌කන්‌තසන්‌තං මං පාතො දක්‌ඛිසි නො මතං|
    count |2225|
      block |නූන මද්‌දී වරාරොහා රාජපුත්‌තී යසස්‌සිනී|
      block |පාතො ගතාසි උඤ්‌ඡාය කිමිදං සායමාගතා|
    count |2226|
      block |නනු ත්‌වං සද්‌දමස්‌සොසි යෙ සරං පාතුමාගතා|
      block |සීහස්‌සපි නදන්‌තස්‌ස බ්‍යග්‌ඝස්‌ස ච නිකුජ්‌ජිතං|
    count |2227|
      block |අහු පුබ්‌බනිමිත්‌තං මෙ විචරන්‌ත්‍යා බ්‍රහාවනෙ|
      block |ඛණිත්‌තො මෙ හත්‌ථා පතිතො උග්‌ගීවඤ්‌චාපි අංසතො|
    count |2228|
      block |තදාහං බ්‍යථිතා භීතා පුථු කත්‌වාන පඤ්‌ජලිං|
      block |සබ්‌බදිසා නමස්‌සිස්‌සං අපි සොත්‌ථි ඉතො සියා|
    count |2229|
      block |මා හෙව නො රාජපුත්‌තො හතො සීහෙන දීපිනා|
      block |දාරකා වා පරාමට්‌ඨා අච්‌ඡකොකතරච්‌ඡිහි|
    count |2230|
      block |සීහො බ්‍යග්‌ඝො ච දීපි ච තයො වාළා වනෙ මිගා|
      block |තෙ මං පරියාවරුං මග්‌ගං තෙන සායම්‌හි ආගතා|
    count |2231|
      block |අහං පතිඤ්‌ච පුත්‌තෙ ච ආචෙරමිව මාණවො|
      block |අනුට්‌ඨිතා දිවාරත්‌තිං ජටිනී බ්‍රහ්‌මචාරිනී|
    count |2232|
      block |අජිනානි පරිදහිත්‌වා වනමූලඵලහාරියා|
      block |විචරාමි දිවාරත්‌තිං තුම්‌හං කාමා හි පුත්‌තකා|
    count |2233|
      block |අහං සුවණ්‌ණහලිද්‌දිං ආභතං පණ්‌ඩුබෙළුවං|
      block |රුක්‌ඛපක්‌කානි චාහාසිං ඉමෙ වො පුත්‌ත කීළනා|
    count |2234|
      block |ඉමං මූලාළිවත්‌තකං සාලුකං චිඤ්‌චභෙදකං|
      block |භුඤ්‌ජ ඛුද්‌දෙහි සංයුත්‌තං සහ පුත්‌තෙහි ඛත්‌තිය|
    count |2235|
      block |පදුමං ජාලිනො දෙහි කුමුදඤ්‌ච කුමාරියා|
      block |මාලිනෙ පස්‌ස නච්‌චන්‌තෙ සිවි පුත්‌තානි අව්‌හය|
    count |2236|
      block |තතො කණ්‌හාජිනායපි නිසාමෙහි රථෙසභ|
      block |මඤ්‌ජුස්‌සරාය වග්‌ගුයා අස්‌සමං උපයන්‌තියා|
    count |2237|
      block |සමානසුඛදුක්‌ඛම්‌හා රට්‌ඨා පබ්‌බාජිතා උභො|
      block |අපි සිවි පුත්‌තෙ පස්‌සෙසි ජාලිං කණ්‌හාජිනං චුභො|
    count |2238|
      block |සමණෙ බ්‍රාහ්‌මණෙ නූන බ්‍රහ්‌මචරියපරායණෙ|
      block |අහං ලොකෙ අභිස්‌සපිං සීලවන්‌තෙ බහුස්‌සුතෙ|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2239|
      block |ඉමෙ තෙ ජම්‌බුකා රුක්‌ඛා වෙදිසා සින්‌දුවාරකා|
      block |විවිධානි රුක්‌ඛජාතානි තෙ කුමාරා න දිස්‌සරෙ|
    count |2240|
      block |අස්‌සත්‌ථා පනසා චෙමෙ නිග්‍රොධා ච කපිත්‌ථනා|
      block |විවිධානි ඵලජාතානි තෙ කුමාරා න දිස්‌සරෙ|
    count |2241|
      block |ඉමෙ තිට්‌ඨන්‌ති ආරාමා අයං සීතූදකා නදී|
      block |යත්‌ථස්‌සු පුබ්‌බෙ කීළිංසු තෙ කුමාරා න දිස්‌සරෙ|
    count |2242|
      block |විවිධානි පුප්‌ඵජාතානි අස්‌මිං උපරිපබ්‌බතෙ|
      block |යානස්‌සු පුබ්‌බෙ ධාරිංසු තෙ කුමාරා න දිස්‌සරෙ|
    count |2243|
      block |විවිධානි ඵලජාතානි අස්‌මිං උපරිපබ්‌බතෙ|
      block |යානස්‌සු පුබ්‌බෙ භුඤ්‌ජිංසු තෙ කුමාරා න දිස්‌සරෙ|
    count |2244|
      block |ඉමෙ තෙ හත්‌ථිකා අස්‌සා බලිබද්‌දා ච තෙ ඉමෙ|
      block |යෙහිස්‌සු පුබ්‌බෙ කීළිංසු තෙ කුමාරා න දිස්‌සරෙ|
    count |2245|
      block |ඉමෙ සාමා සසොලූකා බහුකා කදලීමිගා|
      block |යෙහිස්‌සු පුබ්‌බෙ කීළිංසු තෙ කුමාරා න දිස්‌සරෙ|
    count |2246|
      block |ඉමෙ හංසා ච කොඤ්‌චා ච මයූරා චිත්‍රපෙඛුණා|
      block |යෙහිස්‌සු පුබ්‌බෙ කීළිංසු තෙ කුමාරා න දිස්‌සරෙ|
    count |2247|
      block |ඉමා තා වනගුම්‌බායො පුප්‌ඵිතා සබ්‌බකාලිකා|
      block |යත්‌ථස්‌සු පුබ්‌බෙ කීළිංසු තෙ කුමාරා න දිස්‌සරෙ|
    count |2248|
      block |ඉමා තා පොක්‌ඛරණී රම්‌මා චක්‌කවාකූපකූජිතා|
      block |මන්‌දාලකෙහි සඤ්‌ඡන්‌නා පදුමුප්‌පලකෙහි ච|
      block |යත්‌ථස්‌සු පුබ්‌බෙ කීළිංසු තෙ කුමාරා න දිස්‌සරෙ|
    count |2249|
      block |න තෙ කට්‌ඨානි භින්‌නානි න තෙ උදකමාහතං|
      block |අග්‌ගිපි තෙ න හාපිතො කිං නු මන්‌දොව ඣායසි|
    count |2250|
      block |පියො පියෙන සඞ්‌ගම්‌ම සමො මෙ බ්‍යපහඤ්‌ඤති|
      block |ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො|
    count |2251|
      block |න ඛො නො දෙව පස්‌සාමි යෙන තෙ නීහතා මතා|
      block |කාකොලාපි න වස්‌සන්‌ති මතා මෙ නූන දාරකා|
    count |2252|
      block |න ඛො නො දෙව පස්‌සාමි යෙන තෙ නීහතා මතා|
      block |සකුණාපි න වස්‌සන්‌ති මතා මෙ නූන දාරකා|
    count |2253|
      block |සා තත්‌ථ පරිදෙවිත්‌වා පබ්‌බතානි වනානි ච|
      block |පුනදෙවස්‌සමං ගන්‌ත්‌වා රොදි සාමිකසන්‌තිකෙ|
    count |2254|
      block |න ඛො නො දෙව පස්‌සාමි යෙන තෙ නීහතා මතා|
      block |කාකොලාපි න වස්‌සන්‌ති මතා මෙ නූන දාරකා|
    count |2255|
      block |න ඛො නො දෙව පස්‌සාමි යෙන තෙ නීහතා මතා|
      block |සකුණාපි න වස්‌සන්‌ති මතා මෙ නූන දාරකා|
    count |2256|
      block |න ඛො නො දෙව පස්‌සාමි යෙන තෙ නීහතා මතා|
      block |විචරන්‌ති රුක්‌ඛමූලෙසු පබ්‌බතෙසු ගුහාසු ච|
    count |2257|
      block |ඉති මද්‌දී වරාරොහා රාජපුත්‌තී යසස්‌සිනී|
      block |බාහා පග්‌ගය්‌හ කන්‌දිත්‌වා තත්‌ථෙව පතිතා ඡමා|
    count |2258|
      block |තමජ්‌ඣපත්‌තං රාජපුත්‌තිං උදකෙනාභිසිඤ්‌චථ|
      block |අස්‌සත්‌ථං නං විදිත්‌වාන අථ නං එතදබ්‍රවි|
    count |2259|
      block |ආදියෙනෙව තෙ මද්‌දි දුක්‌ඛං නක්‌ඛාතුමිච්‌ඡිසං|
      block |දලිද්‌දො යාචකො වුඩ්‌ඪො බ්‍රාහ්‌මණො ඝරමාගතො|
    count |2260|
      block |තස්‌ස දින්‌නා මයා පුත්‌තා මද්‌දි මා භායි අස්‌සස|
      block |මං පස්‌ස මද්‌දි මා පුත්‌තෙ මා බාළ්‌හං පරිදෙවසි|
    block |ලච්‌ඡාම පුත්‌තෙ ජීවන්‌තා අරොගා ච භවාමසෙ|
    count |2261|
      block |පුත්‌තෙ පසුඤ්‌ච ධඤ්‌ඤඤ්‌ච යඤ්‌ච අඤ්‌ඤං ඝරෙ ධනං|
      block |දජ්‌ජා සප්‌පුරිසො දානං දිස්‌වා යාචකමාගතං|
      block |අනුමොදාහි මෙ මද්‌දි පුත්‌තකෙ දානමුත්‌තමං|
    count |2262|
      block |අනුමොදාමි තෙ දෙව පුත්‌තකෙ දානමුත්‌තමං|
      block |දත්‌වා චිත්‌තං පසාදෙහි භිය්‍යො දානං දදො භව|
    count |2263|
      block |යො ත්‌වං මච්‌ඡෙරභූතෙසු මනුස්‌සෙසු ජනාධිප|
      block |බ්‍රාහ්‌මණස්‌ස අදා දානං සිවීනං රට්‌ඨවඩ්‌ඪනො|
    count |2264|
      block |නින්‌නාදිතා තෙ පථවී සද්‌දො තෙ තිදිවඞ්‌ගතො|
      block |සමන්‌තා විජ්‌ජුතා ආගුං ගිරීනංව පතිස්‌සුතා|
    count |2265|
      block |තස්‌ස තෙ අනුමොදන්‌ති උභො නාරදපබ්‌බතා|
      block |ඉන්‌දො ච බ්‍රහ්‌මා පජාපති සොමො යමො වෙස්‌සවණො|
      block |සබ්‌බෙ දෙවානුමොදන්‌ති තාවතිංසා සඉන්‌දකා|
    count |2266|
      block |ඉති මද්‌දී වරාරොහා රාජපුත්‌තී යසස්‌සිනී|
      block |වෙස්‌සන්‌තරස්‌ස අනුමොදි පුත්‌තකෙ දානමුත්‌තමං|
    stand |මද්‌දීපබ්‌බං නාම|
  block |සක්‌කපබ්‌බං|
    count |2267|
      block |තතො රත්‍යා විවසානෙ සූරියස්‌සුග්‌ගමනං පති|
      block |සක්‌කො බ්‍රාහ්‌මණවණ්‌ණෙන පාතො තෙසං අදිස්‌සථ|
    count |2268|
      block |කච්‌චි නු භොතො කුසලං කච්‌චි භොතො අනාමයං|
      block |කච්‌චි උඤ්‌ඡෙන යාපෙථ කච්‌චි මූලඵලා බහූ|
    count |2269|
      block |කච්‌චි ඩංසා මකසා ච අප්‌පමෙව සරීසපා|
      block |වනෙ වාළමිගාකිණ්‌ණෙ කච්‌චි හිංසා න විජ්‌ජති|
    count |2270|
      block |කුසලඤ්‌චෙව නො බ්‍රහ්‌මෙ අථො බ්‍රහ්‌මෙ අනාමයං|
      block |අථො උඤ්‌ඡෙන යාපෙම අථො මූලඵලා බහූ|
    count |2271|
      block |අථො ඩංසා මකසා ච අප්‌පමෙව සරීසපා|
      block |වනෙ වාළමිගාකිණ්‌ණෙ හිංසා මය්‌හං න විජ්‌ජති|
    count |2272|
      block |සත්‌ත නො මාසෙ වසතං අරඤ්‌ඤෙ ජීවසොකිනං|
      block |ඉදං දුතියං පස්‌සාම බ්‍රාහ්‌මණං දෙවවණ්‌ණිනං|
      block |ආදාය වෙළුවං දණ්‌ඩං ධාරෙන්‌තං අජිනක්‌ඛිපං|
    count |2273|
      block |ස්‌වාගතං තෙ මහාබ්‍රහ්‌මෙ අථො මෙ අදුරාගතං|
      block |අන්‌තො පවිස භද්‌දන්‌තෙ පාදෙ පක්‌ඛාලයස්‌සු තෙ|
    count |2274|
      block |තින්‌දුකානි පියාලානි මධුකෙ කාසුමාරියො|
      block |ඵලානි ඛුද්‌දකප්‌පානි භුඤ්‌ජ බ්‍රහ්‌මෙ වරං වරං|
    count |2275|
      block |ඉදම්‌පි පානීයං සීතං ආභතං ගිරිගබ්‌භරා|
      block |තතො පිව මහාබ්‍රහ්‌මෙ සචෙ ත්‌වං අභිකඞ්‌ඛසි|
    count |2276|
      block |අථ ත්‌වං කෙන වණ්‌ණෙන කෙන වා පන හෙතුනා|
      block |අනුප්‌පත්‌තො බ්‍රහාරඤ්‌ඤං තං මෙ අක්‌ඛාහි පුච්‌ඡිතො|
    count |2277|
      block |යථා වාරිවහො පූරො සබ්‌බකාලං න ඛීයති|
      block |එවං තං යාචිතාගච්‌ඡිං භරියං මෙ දෙහි යාචිතො|
    count |2278|
      block |දදාමි න විකම්‌පාමි යං මං යාචසි බ්‍රාහ්‌මණ|
      block |සන්‌තං නප්‌පටිගුය්‌හාමි දානෙ මෙ රමතී මනො|
    count |2279|
      block |මද්‌දිං හත්‌ථෙ ගහෙත්‌වාන උදකස්‌ස කමණ්‌ඩලුං|
      block |බ්‍රාහ්‌මණස්‌ස අදා දානං සිවීනං රට්‌ඨවඩ්‌ඪනො|
    count |2280|
      block |තදාසි යං භිංසනකං තදාසි ලොමහංසනං|
      block |මද්‌දිං පරිචජන්‌තස්‌ස මෙදනී සම්‌පකම්‌පථ|
    count |2281|
      block |නෙව සා මද්‌දී භාකුටි න සන්‌ධීයති න රොදති|
      block |පෙක්‌ඛතෙවස්‌ස තුණ්‌හී සා එසො ජානාති යං වරං|
    count |2282|
      block |කොමාරී යස්‌සාහං භරියා සාමිකො මම ඉස්‌සරො|
      block |යස්‌සිච්‌ඡෙ තස්‌ස මං දජ්‌ජා වික්‌කිණෙය්‍ය හනෙය්‍ය වා|
    count |2283|
      block |තෙසං සඞ්‌කප්‌පමඤ්‌ඤාය දෙවින්‌දො එතදබ්‍රවි|
      block |සබ්‌බෙ ජිතා තෙ පච්‌චූහා යෙ දිබ්‌බා යෙ ච මානුසා|
    count |2284|
      block |නින්‌නාදිතා තෙ පථවී සද්‌දො තෙ තිදිවඞ්‌ගතො|
      block |සමන්‌තා විජ්‌ජුතා ආගුං ගිරීනංව පතිස්‌සුතා|
    count |2285|
      block |තස්‌ස තෙ අනුමොදන්‌ති උභො නාරදපබ්‌බතා|
      block |ඉන්‌දො ච බ්‍රහ්‌මා පජාපති සොමො යමො වෙස්‌සවණො|
      block |සබ්‌බෙ දෙවානුමොදන්‌ති දුක්‌කරඤ්‌හි කරොති සො|
    count |2286|
      block |දුද්‌දදං දදමානානං දුක්‌කරං කම්‌ම කුබ්‌බතං|
      block |අසන්‌තො නානුකුබ්‌බන්‌ති සතං ධම්‌මො දුරන්‌නයො|
    count |2287|
      block |තස්‌මා සතඤ්‌ච අසතං නානා හොති ඉතො ගති|
      block |අසන්‌තො නිරයං යන්‌ති සන්‌තො සග්‌ගපරායණා|
    count |2288|
      block |යමෙතං කුමාරෙ අදා භරියං අදා වනෙ වසං|
      block |බ්‍රහ්‌මයානමනොක්‌කම්‌ම සග්‌ගෙ තෙ තං විපච්‌චතු|
    count |2289|
      block |දදාමි භොතො භරියං මද්‌දිං සබ්‌බඞ්‌ගසොභනං|
      block |ත්‌වඤ්‌චෙව මද්‌දියා ඡන්‌නො මද්‌දී ච පතිනා සහ|
    count |2290|
      block |යථා පයො ච සඞ්‌ඛො ච උභො සමානවණ්‌ණිනො|
      block |එවං තුවඤ්‌ච මද්‌දී ච සමානමනචෙතසා|
    count |2291|
      block |අවරුද්‌ධෙත්‌ථ අරඤ්‌ඤස්‌මිං උභො සම්‌මථ අස්‌සමෙ|
      block |ඛත්‌තියා ගොත්‌තසම්‌පන්‌නා සුජාතා මාතුපෙත්‌තිතො|
      block |යථා පුඤ්‌ඤානි කයිරාථ දදන්‌තා අපරාපරං|
    count |2292|
      block |සක්‌කොහමස්‌මි දෙවින්‌දො ආගතොස්‌මි තවන්‌තිකෙ|
      block |වරං වරස්‌සු රාජිසි වරෙ අට්‌ඨ දදාමි තෙ|
    count |2293|
      block |වරං චෙ මෙ අදො සක්‌ක සබ්‌බභූතානමිස්‌සර|
      block |පිතා මං අනුමොදෙය්‍ය ඉතො පත්‌තං සකං ඝරං|
      block |ආසනෙන නිමන්‌තෙය්‍ය පඨමෙතං වරං වරෙ|
    count |2294|
      block |පුරිසස්‌ස වධං න රොචෙය්‍යං අපි කිබ්‌බිසකාරකං|
      block |වජ්‌ඣං වධම්‌හා මොචෙය්‍යං දුතියෙතං වරං වරෙ|
    count |2295|
      block |යෙ වුඩ්‌ඪා යෙ ච දහරා යෙ ච මජ්‌ඣිමපොරිසා|
      block |මමෙව උපජීවෙය්‍යුං තතියෙතං වරං වරෙ|
    count |2296|
      block |පරදාරං න ගච්‌ඡෙය්‍යං සදාරපසුතො සියං|
      block |ථීනං වසං න ගච්‌ඡෙය්‍යං චතුත්‌ථෙතං වරං වරෙ|
    count |2297|
      block |පුත්‌තො මෙ සක්‌ක ජායෙථ සො ච දීඝායුකො සියා|
      block |ධම්‌මෙන ජිනෙ පථවිං පඤ්‌චමෙතං වරං වරෙ|
    count |2298|
      block |තතො රත්‍යා විවසානෙ සූරියස්‌සුග්‌ගමනං පති|
      block |දිබ්‌බා භක්‌ඛා පාතුභවෙය්‍යුං ඡට්‌ඨමෙතං වරං වරෙ|
    count |2299|
      block |දදතො මෙ න ඛීයෙථ දත්‌වා නානුතපෙය්‍යහං|
      block |දදං චිත්‌තං පසාදෙය්‍යං සත්‌තමෙතං වරං වරෙ|
    count |2300|
      block |ඉතො විමුච්‌චමානාහං සග්‌ගගාමී විසෙසගූ|
      block |අනිවත්‌ති තතො අස්‌සං අට්‌ඨමෙතං වරං වරෙ|
    count |2301|
      block |තස්‌ස තං වචනං සුත්‌වා දෙවින්‌දො එතදබ්‍රවි|
      block |අචිරං වත තෙ තතො පිතා තං දට්‌ඨුමෙස්‌සති|
    count |2302|
      block |ඉදං වත්‌වාන මඝවා දෙවරාජා සුජම්‌පති|
      block |වෙස්‌සන්‌තරෙ වරං දත්‌වා සග්‌ගකායං අපක්‌කමි|
    stand |සක්‌කපබ්‌බං නාම|
  block |මහාරාජපබ්‌බං|
    count |2303|
      block |කස්‌සෙතං මුඛමාභාති හෙමං වුත්‌තත්‌තමග්‌ගිනා|
      block |නික්‌ඛංව ජාතරූපස්‌ස උක්‌කාමුඛපහංසිතං|
    count |2304|
      block |උභො සදිසපච්‌චඞ්‌ගා උභො සදිසලක්‌ඛණා|
      block |ජාලිස්‌ස සදිසො එකො එකා කණ්‌හාජිනා යථා|
    count |2305|
      block |සීහා බිලාව නික්‌ඛන්‌තා උභො සම්‌පතිරූපකා|
      block |ජාතරූපමයායෙව ඉමෙ දිස්‌සන්‌ති දාරකා|
    count |2306|
      block |කුතො නු භවං භාරද්‌වාජ ඉමෙ ආනෙසි දාරකෙ|
      block |අජ්‌ජ රට්‌ඨං අනුප්‌පත්‌තො කුහිං ගච්‌ඡසි බ්‍රාහ්‌මණ|
    count |2307|
      block |මය්‌හං තෙ දාරකා දෙව දින්‌නා විත්‌තෙන සඤ්‌ජය|
      block |අජ්‌ජ පන්‌නරසා රත්‌ති යතො ලද්‌ධා මෙ දාරකා|
    count |2308|
      block |කෙන වා වාචපෙය්‍යෙන සම්‌මාඤායෙන සද්‌දහෙ|
      block |කො තෙතං දානමදදා පුත්‌තකෙ දානමුත්‌තමං|
    count |2309|
      block |යො යාචතං පතිට්‌ඨාසි භූතානං ධරණීරිව|
      block |සො මෙ වෙස්‌සන්‌තරො රාජා පුත්‌තෙදාසි වනෙ වසං|
    count |2310|
      block |යො යාචතං ගතී ආසි සවන්‌තීනංව සාගරො|
      block |සො මෙ වෙස්‌සන්‌තරො රාජා පුත්‌තෙදාසි වනෙ වසං|
    count |2311|
      block |දුක්‌කටං වත භො රඤ්‌ඤා සද්‌ධෙන ඝරමෙසිනා|
      block |කථං නු පුත්‌තකෙ දජ්‌ජා අරඤ්‌ඤෙ අවරුද්‌ධකො|
    count |2312|
      block |ඉමං භොන්‌තො නිසාමෙථ යාවන්‌තෙත්‌ථ සමාගතා|
      block |කථං වෙස්‌සන්‌තරො රාජා පුත්‌තෙදාසි වනෙ වසං|
    count |2313|
      block |දාසිං දාසං ච සො දජ්‌ජා අස්‌සං චස්‌සතරීරථං|
      block |හත්‌ථිඤ්‌ච කුඤ්‌ජරං දජ්‌ජ කථං සො දජ්‌ජ දාරකෙ|
    count |2314|
      block |යස්‌ස නස්‌ස ඝරෙ දාසො අස්‌සො චස්‌සතරීරථො|
      block |හත්‌ථී ච කුඤ්‌ජරො නාගො කිං සො දජ්‌ජා පිතාමහ|
    count |2315|
      block |දානමස්‌ස පසංසාම න ච නින්‌දාම පුත්‌තකා|
      block |කථං නු හදයං ආසි තුම්‌හෙ දත්‌වා වනිබ්‌බකෙ|
    count |2316|
      block |දුක්‌ඛස්‌ස හදයං ආසි අථො උණ්‌හම්‌පි පස්‌සසි|
      block |රොහිනීහෙව තම්‌බක්‌ඛී පිතා අස්‌සූනි වත්‌තයි|
    count |2317|
      block |යං තං කණ්‌හාජිනාවොච අයං මං තාත බ්‍රාහ්‌මණො|
      block |ලට්‌ඨියා පටිකොටෙති ඝරෙ ජාතංව දාසියං|
    count |2318|
      block |න චායං බ්‍රාහ්‌මණො තාත ධම්‌මිකා හොන්‌ති බ්‍රාහ්‌මණා|
      block |යක්‌ඛො බ්‍රාහ්‌මණවණ්‌ණෙන ඛාදිතුං තාත නෙති නො|
      block |නීයමානෙ පිසාචෙන කින්‌නු තාත උදික්‌ඛසි|
    count |2319|
      block |රාජපුත්‌තී ච වො මාතා රාජපුත්‌තො ච වො පිතා|
      block |පුබ්‌බෙ මෙ අඞ්‌ගමාරුය්‌හ කිං නු තිට්‌ඨථ ආරකා|
    count |2320|
      block |රාජපුත්‌තී ච නො මාතා රාජපුත්‌තො ච නො පිතා|
      block |දාසා මයං බ්‍රාහ්‌මණස්‌ස තස්‌මා තිට්‌ඨාම ආරකා|
    count |2321|
      block |මා සම්‌මෙවං අවචුත්‌ථ ඩය්‌හතෙ හදයං මම|
      block |චිතකායංව මෙ කායො ආසනෙ න සුඛං ලභෙ|
    count |2322|
      block |මා සම්‌මෙවං අවචුත්‌ථ භිය්‍යො සොකං ජනෙථ මං|
      block |නික්‌කිණිස්‌සාමි දබ්‌බෙන න වො දාසා භවිස්‌සථ|
    count |2323|
      block |කිමග්‌ඝියඤ්‌හි වො තාත බ්‍රාහ්‌මණස්‌ස පිතා අදා|
      block |යථාභූතං මෙ අක්‌ඛාථ පටිපාදෙන්‌තු බ්‍රාහ්‌මණං|
    count |2324|
      block |සහස්‌සග්‌ඝඤ්‌හි මං තාත බ්‍රාහ්‌මණස්‌ස පිතා අදා|
      block |අථ කණ්‌හාජිනං කඤ්‌ඤං හත්‌ථිනා ච සතෙන ච|
    count |2325|
      block |උට්‌ඨෙහි කත්‌තෙ තරමානො බ්‍රාහ්‌මණස්‌ස අවාකර|
      block |දාසිසතං දාසසතං ගවං හත්‌ථුසභං සතං|
      block |ජාතරූපසහස්‌සඤ්‌ච පුත්‌තානං දෙහි නික්‌කයං|
    count |2326|
      block |තතො කත්‌තා තරමානො බ්‍රාහ්‌මණස්‌ස අවාකරි|
      block |දාසිසතං දාසසතං ගවං හත්‌ථුසභං සතං|
      block |ජාතරූපසහස්‌සඤ්‌ච පුත්‌තානංදාසි නික්‌කයං|
    count |2327|
      block |නික්‌කිණිත්‌වා නහාපෙත්‌වා භොජයිත්‌වාන දාරකෙ|
      block |සමලඞ්‌කරිත්‌වා භණ්‌ඩෙන උච්‌ඡඞ්‌ගෙ උපවෙසයුං|
    count |2328|
      block |සීසං න්‌හාතෙ සුචිවත්‌ථෙ සබ්‌බාභරණභූසිතෙ|
      block |රාජා අඞ්‌කෙ කරිත්‌වාන අය්‍යකො පරිපුච්‌ඡථ|
    count |2329|
      block |කුණ්‌ඩලෙ ඝුසිතෙ මාලෙ සබ්‌බාභරණභූසිතෙ|
      block |රාජා අඞ්‌කෙ කරිත්‌වාන ඉදං වචනමබ්‍රවි|
    count |2330|
      block |කච්‌චි උභො අරොගා තෙ ජාලි මාතාපිතා තව|
      block |කච්‌චි උඤ්‌ඡෙන යාපෙථ කච්‌චි මූලඵලා බහූ|
    count |2331|
      block |කච්‌චි ඩංසා මකසා ච අප්‌පමෙව සරීසපා|
      block |වනෙ වාළමිගාකිණ්‌ණෙ කච්‌චි හිංසා න විජ්‌ජති|
    count |2332|
      block |අථො උභො අරොගා මෙ දෙව මාතාපිතා මම|
      block |අථො උඤ්‌ඡෙන යාපෙන්‌ති අථො මූලඵලා බහූ|
    count |2333|
      block |අථො ඩංසා මකසා ච අප්‌පමෙව සරීසපා|
      block |වනෙ වාළමිගාකිණ්‌ණෙ හිංසා නෙසං න විජ්‌ජති|
    count |2334|
      block |ඛණන්‌තාලුකලම්‌බානි බිලානි තක්‌කලානි ච|
      block |කොලං භල්‌ලාතකං බෙල්‌ලං සා නො ආහත්‌ව පොසති|
    count |2335|
      block |යඤ්‌චෙව සා ආහරති වනමූලඵලහාරියා|
      block |තං නො සබ්‌බෙ සමාගන්‌ත්‌වා රත්‌තිං භුඤ්‌ජාම නො දිවා|
    count |2336|
      block |අම්‌මාව නො කිසා පණ්‌ඩු ආහරන්‌තී දුමප්‌ඵලං|
      block |වාතාතපෙන සුඛුමාලී පදුමං හත්‌ථගතාමිව|
    count |2337|
      block |අම්‌මාය පතනූකෙසා විචරන්‌ත්‍යා බ්‍රහාවනෙ|
      block |වනෙ වාළමිගාකිණ්‌ණෙ ඛග්‌ගදීපිනිසෙවිතෙ|
    count |2338|
      block |කෙසෙසු ජටං බන්‌ධිත්‌වා කච්‌ඡෙ ජල්‌ලමධාරයි|
      block |චම්‌මවාසී ඡමා සෙති ජාතවෙදං නමස්‌සති|
    count |2339|
      block |පුත්‌තා පියා මනුස්‌සානං ලොකස්‌මිං උදපජ්‌ජිසුං|
      block |න හි නූනම්‌හාකං අය්‍යස්‌ස පුත්‌තෙ ස්‌නෙහො අජායථ|
    count |2340|
      block |දුක්‌කටඤ්‌ච හි නො පුත්‌ත භූනහච්‌චං කතං මයා|
      block |යොහං සිවීනං වචනා පබ්‌බාජෙසිමදූසකං|
    count |2341|
      block |යං මෙ කිඤ්‌චි ඉධ අත්‌ථි ධනං ධඤ්‌ඤඤ්‌ච විජ්‌ජති|
      block |එතු වෙස්‌සන්‌තරො රාජා සිවිරට්‌ඨෙ පසාසතු|
    count |2342|
      block |න දෙව මය්‌හං වචනා එහිති සිවිසුත්‌තමො|
      block |සයමෙව දෙවො ගන්‌ත්‌වා සිඤ්‌ච භොගෙහි අත්‍රජං|
    count |2343|
      block |තතො සෙනාපතිං රාජා සජ්‌ජයො අජ්‌ඣභාසථ|
      block |හත්‌ථී අස්‌සා රථා පත්‌තී සෙනා සන්‌නාහයන්‌තු නං|
      block |නෙගමා ච මං අන්‌වෙන්‌තු බ්‍රාහ්‌මණා ච පුරොහිතා|
    count |2344|
      block |තතො සට්‌ඨිසහස්‌සානි යොධිනො චාරුදස්‌සනා|
      block |ඛිප්‌පමායන්‌තු සන්‌නද්‌ධා නානාවණ්‌ණෙහිලඞ්‌කතා|
    count |2345|
      block |නීලවත්‌ථධරා නෙකෙ පීතානෙකෙ නිවාසිතා|
      block |අඤ්‌ඤෙ ලොහිතඋණ්‌හීසා සුද්‌ධානෙකෙ නිවාසිතා|
      block |ඛිප්‌පමායන්‌තු සන්‌නද්‌ධා නානාවණ්‌ණෙහිලඞ්‌කතා|
    count |2346|
      block |හිමවා යථා ගන්‌ධධරො පබ්‌බතො ගන්‌ධමාදනො|
      block |නානාරුක්‌ඛෙහි සඤ්‌ඡන්‌නො මහාභූතගණාලයො|
    count |2347|
      block |ඔසධෙහි ච දිබ්‌බෙහි දිසා භාති පවාති ච|
      block |ඛිප්‌පමායන්‌තු සන්‌නද්‌ධා දිසා භන්‌තු පවන්‌තු ච|
    count |2348|
      block |තතො නාගසහස්‌සානි යොජයන්‌තු චතුද්‌දස|
      block |සුවණ්‌ණකච්‌ඡා මාතඞ්‌ගා හෙමකප්‌පනවාසසා|
    count |2349|
      block |ආරූළ්‌හා ගාමණීයෙහි තොමරඞ්‌කුසපාණිභි|
      block |ඛිප්‌පමායන්‌තු සන්‌නද්‌ධා හත්‌ථික්‌ඛන්‌ධෙහි දස්‌සිතා|
    count |2350|
      block |තතො අස්‌සසහස්‌සානි යොජයන්‌තු චතුද්‌දස|
      block |ආජානීයාව ජාතියා සින්‌ධවා සීඝවාහනා|
    count |2351|
      block |ආරූළ්‌හා ගාමණීයෙහි ඉල්‌ලියාචාපධාරිභි|
      block |ඛිප්‌පමායන්‌තු සන්‌නද්‌ධා අස්‌සපිට්‌ඨෙ අලඞ්‌කතා|
    count |2352|
      block |තතො රථසහස්‌සානි යොජයන්‌තු චතුද්‌දස|
      block |අයොසුකතනෙමියො සුවණ්‌ණචිතපක්‌ඛරෙ|
    count |2353|
      block |ආරොපෙන්‌තු ධජෙ තත්‌ථ චම්‌මානි කවචානි ච|
      block |විප්‌පාලෙන්‌තු ච චාපානි දළ්‌හධම්‌මා පහාරිනො|
      block |ඛිප්‌පමායන්‌තු සන්‌නද්‌ධා රථෙසු රථජීවිනො|
    count |2354|
      block |ලාජාඔලොපියා පුප්‌ඵා මාලාගන්‌ධවිලෙපනා|
      block |අග්‌ඝියානි ච තිට්‌ඨන්‌තු යෙන මග්‌ගෙන එහිති|
    count |2355|
      block |ගාමෙ ගාමෙ සතං කුම්‌භා මෙරයස්‌ස සුරාය ච|
      block |මග්‌ගම්‌හි පතිතිට්‌ඨන්‌තු යෙන මග්‌ගෙන එහිති|
    count |2356|
      block |මංසා පූවා සඞ්‌කුලියො කුම්‌මාසා මච්‌ඡසංයුතා|
      block |මග්‌ගම්‌හි පතිතිට්‌ඨන්‌තු යෙන මග්‌ගෙන එහිති|
    count |2357|
      block |සප්‌පි තෙලං දධි ඛීරං කඞ්‌ගුබීජා බහූ සුරා|
      block |මග්‌ගම්‌හි පතිතිට්‌ඨන්‌තු යෙන මග්‌ගෙන එහිති|
    count |2358|
      block |ආළාරිකා ච සූදා ච නටනට්‌ටකගායිනො|
      block |පාණිස්‌සරා කුම්‌භථූණියො මන්‌දකා සොකජ්‌ඣායිකා|
    count |2359|
      block |ආහඤ්‌ඤන්‌තු සබ්‌බවීණා භෙරියො දින්‌දිමානි ච|
      block |ඛරමුඛානි ධමෙන්‌තු නදන්‌තු එකපොක්‌ඛරා|
    count |2360|
      block |මුදිඞ්‌ගා පණවා සඞ්‌ඛා ගොධා පරිවදෙන්‌තිකා|
      block |දින්‌දිමානි ච හඤ්‌ඤන්‌තු කුතුම්‌ප දින්‌දිමානි ච|
    count |2361|
      block |සා සෙනා මහතී ආසි උය්‍යුත්‌තා සිවිවාහිනී|
      block |ජාලිනා මග්‌ගනායෙන වඞ්‌කං පායාසි පබ්‌බතං|
    count |2362|
      block |කොඤ්‌චං නදති මාතඞ්‌ගො කුඤ්‌ජරො සට්‌ඨිහායනො|
    block |කච්‌ඡාය බද්‌ධමානාය කොඤ්‌චං නදති වාරණො|
    count |2363|
      block |ආජානීයා හසියන්‌ති නෙමිඝොසො අජායථ|
      block |අබ්‌භං රජො අච්‌ඡාදෙසි උය්‍යුත්‌තා සිවිවාහිනී|
    count |2364|
      block |සා සෙනා මහතී ආසි උය්‍යුත්‌තා හාරහාරිනී|
      block |ජාලිනා මග්‌ගනායෙන වඞ්‌කං පායාසි පබ්‌බතං|
    count |2365|
      block |තෙ පාවිංසු බ්‍රහාරඤ්‌ඤං බහුසාඛං මහොදකං|
      block |පුප්‌ඵරුක්‌ඛෙහි සඤ්‌ඡන්‌නං ඵලරුක්‌ඛෙහි චූභයං|
    count |2366|
      block |තත්‌ථ බින්‌දුස්‌සරා වග්‌ගූ නානාවණ්‌ණා බහූ දිජා|
      block |කූජන්‌තමුපකූජන්‌ති උතුසම්‌පුප්‌ඵිතෙ දුමෙ|
    count |2367|
      block |තෙ ගන්‌ත්‌වා දීඝමද්‌ධානං අහොරත්‌තානමච්‌චයෙ|
      block |පදෙසං තං උපාගච්‌ඡුං යත්‌ථ වෙස්‌සන්‌තරො අහු|
    stand |මහාරාජපබ්‌බං නාම|
  block |ඡඛත්‌තියකම්‌මං|
    count |2368|
      block |තෙසං සුත්‌වාන නිග්‌ඝොසං භීතො වෙස්‌සන්‌තරො අහු|
      block |පබ්‌බතං අභිරුහිත්‌වා භීතො සෙනං උදික්‌ඛති|
    count |2369|
      block |ඉඞ්‌ඝ මද්‌දි නිසාමෙහි නිග්‌ඝොසො යාදිසො වනෙ|
      block |ආජානීයා හසියන්‌ති ධජග්‌ගානි ච දිස්‌සරෙ|
    count |2370|
      block |ඉමෙ නූන අරඤ්‌ඤස්‌මිං මිගසඞ්‌ඝානි ලුද්‌දකා|
      block |වාගුරාහි පරික්‌ඛිප්‌ප සොබ්‌භං පාතෙත්‌වා තාවදෙ|
      block |වික්‌කොසමානා තිබ්‌බාහි හන්‌ති නෙසං වරං වරං|
    count |2371|
      block |යථා මයං අදූසකා අරඤ්‌ඤෙ අවරුද්‌ධකා|
      block |අමිත්‌තහත්‌ථත්‌තං ගතා පස්‌ස දුබ්‌බලඝාතකං|
    count |2372|
      block |අමිත්‌තා නප්‌පසාහෙය්‍යුං අග්‌ගීව උදකණ්‌ණවෙ|
      block |තදෙව ත්‌වං විචින්‌තෙහි අපි සොත්‌ථි ඉතො සියා|
    count |2373|
      block |තතො වෙස්‌සන්‌තරො රාජා ඔරොහිත්‌වාන පබ්‌බතා|
      block |නිසීදි පණ්‌ණසාලායං දළ්‌හං කත්‌වාන මානසං|
    count |2374|
      block |නිවත්‌තයිත්‌වාන රථං වුට්‌ඨපෙත්‌වාන සෙනියො|
      block |එකං අරඤ්‌ඤෙ විහරන්‌තං පිතා පුත්‌තං උපාගමි|
    count |2375|
      block |හත්‌ථික්‌ඛන්‌ධතො ඔරුය්‌හ එකංසො පඤ්‌ජලීකතො|
      block |පරිකිණ්‌ණො අමච්‌චෙහි පුත්‌තං සිඤ්‌චිතුමාගමි|
    count |2376|
      block |තත්‌ථද්‌දස කුමාරං සො රම්‌මරූපං සමාහිතං|
      block |නිසින්‌නං පණ්‌ණසාලායං ඣායන්‌තං අකුතොභයං|
    count |2377|
      block |තඤ්‌ච දිස්‌වාන ආයන්‌තං පිතරං පුත්‌තගිද්‌ධිනං|
      block |වෙස්‌සන්‌තරො ච මද්‌දී ච පච්‌චුග්‌ගන්‌ත්‌වා අවන්‌දිසුං|
    count |2378|
      block |මද්‌දී ච සිරසා පාදෙ සසුරස්‌සාභිවාදයි|
      block |මද්‌දී අහඤ්‌හි තෙ දෙව පාදෙ වන්‌දාමි තෙ සුණ්‌හා|
      block |තෙසු තත්‌ථ පලිසජ්‌ජ පාණිනා පරිමජ්‌ජථ|
    count |2379|
      block |කච්‌චි වො කුසලං පුත්‌ත කච්‌චි පුත්‌ත අනාමයං|
      block |කච්‌චි උඤ්‌ඡෙන යාපෙථ කච්‌චි මූලඵලා බහූ|
    count |2380|
      block |කච්‌චි ඩංසා මකසා ච අප්‌පමෙව සරීසපා|
      block |වනෙ වාළමිගාකිණ්‌ණෙ කච්‌චි හිංසා න විජ්‌ජති|
    count |2381|
      block |අත්‌ථි නො ජීවිකා දෙව සා ච යාදිසකීදිසා|
      block |කසිරා ජීවිකා හොම උඤ්‌ඡාචරියාය ජීවිතං|
    count |2382|
      block |අනිද්‌ධිනං මහාරාජ දමෙතස්‌සංව සාරථි|
      block |ත්‍යම්‌හා අනිද්‌ධිකා දන්‌තා අසමිද්‌ධි දමෙති නො|
    count |2383|
      block |අපි නො කිසානි මංසානි පිතු මාතු අදස්‌සනා|
      block |අවරුද්‌ධානං මහාරාජ අරඤ්‌ඤෙ ජීවසොකිනං|
    count |2384|
      block |යෙපි තෙ සිවිසෙට්‌ඨස්‌ස දායාදාපත්‌තමානසා|
      block |ජාලී කණ්‌හාජිනා චුභො බ්‍රාහ්‌මණස්‌ස වසානුගා|
      block |අච්‌චායිකස්‌ස ලුද්‌දස්‌ස යො නෙ ගාවොව සුම්‌භති|
    count |2385|
      block |තෙ රාජපුත්‌තියා පුත්‌තෙ යදි ජානාථ සංසථ|
      block |පරියාපුණාථ නො ඛිප්‌පං සප්‌පදට්‌ඨංව මාණවං|
    count |2386|
      block |උභො කුමාරා නික්‌කීතා ජාලී කණ්‌හාජිනා චුභො|
      block |බ්‍රාහ්‌මණස්‌ස ධනං දත්‌වා පුත්‌ත මා භායි අස්‌සස|
    count |2387|
      block |කච්‌චි නු තාත කුසලං කච්‌චි තාත අනාමයං|
      block |කච්‌චි නු තාත මෙ මාතු චක්‌ඛු න පරිහායති|
    count |2388|
      block |කුසලඤ්‌චෙව මෙ පුත්‌ත අථො පුත්‌ත අනාමයං|
      block |අථො ච පුත්‌ත තෙ මාතු චක්‌ඛු න පරිහායති|
    count |2389|
      block |කච්‌චි අරොගං යොග්‌ගං තෙ කච්‌චි වහති වාහනං|
      block |කච්‌චි ඵීතො ජනපදො කච්‌චි වුට්‌ඨි න ඡිජ්‌ජති|
    count |2390|
      block |අථො අරොගං යොග්‌ගං මෙ අථො වහති වාහනං|
      block |අථො ඵීතො ජනපදො අථො වුට්‌ඨි න ඡිජ්‌ජති|
    count |2391|
      block |ඉච්‌චෙවං මන්‌තයන්‌තානං මාතා නෙසං අදිස්‌සථ|
      block |රාජපුත්‌තී ගිරිද්‌වාරෙ පත්‌තිකා අනුපාහනා|
    count |2392|
      block |තඤ්‌ච දිස්‌වාන ආයන්‌තං මාතරං පුත්‌තගිද්‌ධිනිං|
      block |වෙස්‌සන්‌තරො ච මද්‌දී ච පච්‌චුග්‌ගන්‌ත්‌වා අවන්‌දිසුං|
    count |2393|
      block |මද්‌දී ච සිරසා පාදෙ සස්‌සුයා අභිවාදයි|
      block |මද්‌දී අහඤ්‌හි තෙ අය්‍යෙ පාදෙ වන්‌දාමි තෙ සුණ්‌හා|
    count |2394|
      block |මද්‌දිඤ්‌ච පුත්‌තකා දිස්‌වා දූරතො සොත්‌ථිමාගතා|
      block |කන්‌දන්‌තා මභිධාවිංසු වච්‌ඡබාලාව මාතරං|
    count |2395|
      block |මද්‌දී ච පුත්‌තකෙ දිස්‌වා දූරතො සොත්‌ථිමාගතෙ|
      block |වාරුණීව පවෙධෙන්‌තී ථනධාරාභිසිඤ්‌චථ|
    count |2396|
      block |සමාගතානං ඤාතීනං මහාඝොසො අජායථ|
      block |පබ්‌බතා සමනාදිංසු මහී පකම්‌පිතා අහු|
    count |2397|
      block |වුට්‌ඨිධාරං පවත්‌තෙන්‌තො දෙවො පාවස්‌සි තාවදෙ|
      block |අථ වෙස්‌සන්‌තරො රාජා ඤාතීහි සමගච්‌ඡථ|
    count |2398|
      block |නත්‌තාරො සුණිසා පුත්‌තො රාජා දෙවී ච එකතො|
      block |යදා සමාගතා ආසුං තදාසි ලොමහංසනං|
    count |2399|
      block |පඤ්‌ජලිකා තස්‌ස යාචන්‌ති රොදන්‌තා භෙරවෙ වනෙ|
      block |වෙස්‌සන්‌තරඤ්‌ච මද්‌දිඤ්‌ච සබ්‌බෙ රට්‌ඨා සමාගතා|
      block |ත්‌වං නොසි ඉස්‌සරො රාජා රජ්‌ජං කාරෙථ නො උභො|
    stand |ඡඛත්‌තියකම්‌මං නාම|
    count |2400|
      block |ධම්‌මෙන රජ්‌ජං කාරෙන්‌තං රට්‌ඨා පබ්‌බාජයිත්‌ථ මං|
      block |ත්‌වඤ්‌ච ජානපදා චෙව නෙගමා ච සමාගතා|
    count |2401|
      block |දුක්‌කටඤ්‌ච හි නො පුත්‌ත භූනහච්‌චං කතං මයා|
      block |යොහං සිවීනං වචනා පබ්‌බාජෙසිමදූසකං|
    count |2402|
      block |යෙන කෙනචි වණ්‌ණෙන පිතු දුක්‌ඛං උදබ්‌බහෙ|
      block |මාතු භගිනියා චාපි අපි පාණෙහි අත්‌තනො|
    count |2403|
      block |තතො වෙස්‌සන්‌තරො රාජා රජොජල්‌ලං පවාහයි|
      block |රජොජල්‌ලං පවාහෙත්‌වා සඞ්‌ඛවණ්‌ණං අධාරයි|
    count |2404|
      block |සීසං න්‌හාතො සුචිවත්‌ථො සබ්‌බාභරණභූසිතො|
      block |පච්‌චයං නාගමාරුය්‌හ ඛග්‌ගං බන්‌ධි පරන්‌තපං|
    count |2405|
      block |තතො සට්‌ඨිසහස්‌සානි යොධිනො චාරුදස්‌සනා|
      block |සහජාතා පකිරිංසු නන්‌දයන්‌තා රථෙසභං|
    count |2406|
      block |තතො මද්‌දිම්‌පි න්‌හාපෙසුං සිවිකඤ්‌ඤා සමාගතා|
      block |වෙස්‌සන්‌තරො තං පාලෙතු ජාලී කණ්‌හාජිනා චුභො|
      block |අථොපි තං මහාරාජා සඤ්‌ජයො අභිරක්‌ඛතු|
    count |2407|
      block |ඉදඤ්‌ච පච්‌චයං ලද්‌ධා පුබ්‌බෙ සංක්‌ලෙසමත්‌තනො|
      block |ආනන්‌දියං ආචරිංසු රමණීයෙ ගිරිබ්‌බජෙ|
    count |2408|
      block |ඉදඤ්‌ච පච්‌චයං ලද්‌ධා පුබ්‌බෙ සංක්‌ලෙසමත්‌තනො|
      block |ආනන්‌දි විත්‌තා සුමනා පුත්‌තෙ සඞ්‌ගම්‌ම ලක්‌ඛණා|
    count |2409|
      block |ඉදඤ්‌ච පච්‌චයං ලද්‌ධා පුබ්‌බෙ සංක්‌ලෙසමත්‌තනො|
      block |ආනන්‌දි විත්‌තා පතීතා සහ පුත්‌තෙහි ලක්‌ඛණා|
    count |2410|
      block |එකභත්‌තා පුරෙ ආසිං නිච්‌චං ථණ්‌ඩිලසායිනී|
      block |ඉති මෙතං වතං ආසි තුම්‌හං කාමා හි පුත්‌තකා|
    count |2411|
      block |තං මෙ වතං සමිද්‌ධජ්‌ජ තුම්‌හෙ සඞ්‌ගම්‌ම පුත්‌තකා|
      block |මාතුජම්‌පි තං පාලෙතු පිතුජම්‌පි ච පුත්‌තක|
      block |අථොපි තං මහාරාජා සඤ්‌ජයො අභිරක්‌ඛතු|
    count |2412|
      block |යං කිඤ්‌චිත්‌ථි කතං පුඤ්‌ඤං මය්‌හඤ්‌චෙව පිතුච්‌ච තෙ|
      block |සබ්‌බෙන තෙන කුසලෙන අජරො අමරො භව|
    count |2413|
      block |කප්‌පාසිකඤ්‌ච කොසෙය්‍යං ඛොමකොටුම්‌බරානි ච|
      block |සස්‌සු සුණ්‌හාය පාහෙසි යෙහි මද්‌දී අසොභථ|
    count |2414|
      block |තතො හෙමඤ්‌ච කායූරං ගීවෙය්‍යං රතනාමයං|
      block |සස්‌සු සුණ්‌හාය පාහෙසි යෙහි මද්‌දී අසොභථ|
    count |2415|
      block |තතො හෙමඤ්‌ච කායූරං අඞ්‌ගදං මණිමෙඛලං|
      block |සස්‌සු සුණ්‌හාය පාහෙසි යෙහි මද්‌දී අසොභථ|
    count |2416|
      block |උණ්‌ණතං මුඛඵුල්‌ලඤ්‌ච නානාරත්‌තෙ ච මාණිකෙ|
      block |සස්‌සු සුණ්‌හාය පාහෙසි යෙහි මද්‌දී අසොභථ|
    count |2417|
      block |උග්‌ගත්‌ථනං ගිඞ්‌ගමකං මෙඛලං පාටිපාදකං|
      block |සස්‌සු සුණ්‌හාය පාහෙසි යෙහි මද්‌දී අසොභථ|
    count |2418|
      block |සුත්‌තඤ්‌ච සුත්‌තවජ්‌ජඤ්‌ච උපනිජ්‌ඣාය සෙය්‍යසි|
      block |අසොභථ රාජපුත්‌තී දෙවකඤ්‌ඤාව නන්‌දනෙ|
    count |2419|
      block |සීසං න්‌හාතා සුචිවත්‌ථා සබ්‌බාලඞ්‌කාරභූසිතා|
      block |අසොභථ රාජපුත්‌තී තාවතිංසෙව අච්‌ඡරා|
    count |2420|
      block |කදලීව වාතච්‌ඡුපිතා ජාතා චිත්‌තලතාවනෙ|
      block |දන්‌තාවරණසම්‌පන්‌නා රාජපුත්‌තී අසොභථ|
    count |2421|
      block |සකුණී මානුසිනීව ජාතා චිත්‌තපත්‌තා පතී|
      block |නිග්‍රොධපක්‌කබිම්‌බොට්‌ඨී රාජපුත්‌තී අසොභථ|
    count |2422|
      block |තස්‌සා ච නාගමානෙසුං නාතිබද්‌ධංව කුඤ්‌ජරං|
      block |සත්‌තික්‌ඛමං සරක්‌ඛමං ඊසාදන්‌තං උරූළ්‌හවං|
    count |2423|
      block |සා මද්‌දී නාගමාරුහි නාතිබද්‌ධංව කුඤ්‌ජරං|
      block |සත්‌තික්‌ඛමං සරක්‌ඛමං ඊසාදන්‌තං උරූළ්‌හවං|
    count |2424|
      block |සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ මිගා අහුං|
      block |වෙස්‌සන්‌තරස්‌ස තෙජෙන නඤ්‌ඤමඤ්‌ඤං විහෙඨයුං|
    count |2425|
      block |සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ දිජා අහුං|
      block |වෙස්‌සන්‌තරස්‌ස තෙජෙන නඤ්‌ඤමඤ්‌ඤං විහෙඨයුං|
    count |2426|
      block |සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ මිගා අහුං|
      block |එකජ්‌ඣං සන්‌නිපාතිංසු වෙස්‌සන්‌තරෙ පයාතම්‌හි|
      block |සිවීනං රට්‌ඨවඩ්‌ඪනෙ|
    count |2427|
      block |සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ දිජා අහුං|
      block |එකජ්‌ඣං සන්‌නිපාතිංසු වෙස්‌සන්‌තරෙ පයාතම්‌හි|
      block |සිවීනං රට්‌ඨවඩ්‌ඪනෙ|
    count |2428|
      block |සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ මිගා අහුං|
      block |නාස්‌සු මඤ්‌ජූ නිකූජිංසු වෙස්‌සන්‌තරෙ පයාතම්‌හි|
      block |සිවීනං රට්‌ඨවඩ්‌ඪනෙ|
    count |2429|
      block |සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ දිජා අහුං|
      block |නාස්‌සු මඤ්‌ජූ නිකූජිංසු වෙස්‌සන්‌තරෙ පයාතම්‌හි|
      block |සිවීනං රට්‌ඨවඩ්‌ඪනෙ|
    count |2430|
      block |පටියත්‌තො රාජමග්‌ගො විචිත්‌තො පුප්‌ඵසන්‌ථතො|
      block |වසි වෙස්‌සන්‌තරො යත්‌ථ යාවතාව ජෙතුත්‌තරා|
    count |2431|
      block |තතො සට්‌ඨිසහස්‌සානි යොධිනො චාරුදස්‌සනා|
      block |සමන්‌තා පරිකිරිංසු වෙස්‌සන්‌තරෙ පයාතම්‌හි|
      block |සිවීනං රට්‌ඨවඩ්‌ඪනෙ|
    count |2432|
      block |ඔරොධා ච කුමාරා ච වෙසියානා ච බ්‍රාහ්‌මණා|
      block |සමන්‌තා පරිකිරිංසු වෙස්‌සන්‌තරෙ පයාතම්‌හි|
      block |සිවීනං රට්‌ඨවඩ්‌ඪනෙ|
    count |2433|
      block |හත්‌ථාරොහා අනීකට්‌ඨා රථිකා පත්‌තිකාරකා|
      block |සමන්‌තා පරිකිරිංසු වෙස්‌සන්‌තරෙ පයාතම්‌හි|
      block |සිවීනං රට්‌ඨවඩ්‌ඪනෙ|
    count |2434|
      block |සමාගතා ජානපදා නෙගමා ච සමාගතා|
      block |සමන්‌තා පරිකිරිංසු වෙස්‌සන්‌තරෙ පයාතම්‌හි|
      block |සිවීනං රට්‌ඨවඩ්‌ඪනෙ|
    count |2435|
      block |කරොටියා චම්‌මධරා ඉල්‌ලීහත්‌ථා සුවම්‌මිනො|
      block |පුරතො පටිපජ්‌ජිංසු වෙස්‌සන්‌තරෙ පයාතම්‌හි|
      block |සිවීනං රට්‌ඨවඩ්‌ඪනෙ|
    count |2436|
      block |තෙ පාවිසුං පුරං රම්‌මං මහාපාකාරතොරණං|
      block |උපෙතං අන්‌නපානෙහි නච්‌චගීතෙහි චූභයං|
    count |2437|
      block |විත්‌තා ජානපදා ආසුං නෙගමා ච සමාගතා|
      block |අනුප්‌පත්‌තෙ කුමාරම්‌හි සිවීනං රට්‌ඨවඩ්‌ඪනෙ|
    count |2438|
      block |චෙලුක්‌ඛෙපො අවත්‌තිත්‌ථ ආගතෙ ධනදායකෙ|
      block |නන්‌දිං පවෙසි නගරෙ බන්‌ධනා මොක්‌ඛො අඝොසථ|
    count |2439|
      block |ජාතරූපමයං වස්‌සං දෙවො පාවස්‌සි තාවදෙ|
      block |වෙස්‌සන්‌තරෙ පවිට්‌ඨම්‌හි සිවීනං රට්‌ඨවඩ්‌ඪනෙ|
    count |2440|
      block |තතො වෙස්‌සන්‌තරො රාජා දානං දත්‌වාන ඛත්‌තියො|
      block |කායස්‌ස භෙදා සප්‌පඤ්‌ඤො සග්‌ගං සො උපපජ්‌ජථාති|
    stand |වෙස්‌සන්‌තරජාතකං දසමං|
    stand |මහානිපාත නිට්‌ඨිතා|
    stand |ජාතකපාළි නිට්‌ඨිතා|
