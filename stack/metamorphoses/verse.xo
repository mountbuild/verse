
block |Metamorphoses|
  block |Liber I|
    block
      block |In nova fert animus mutatas dicere formas|
      block |corpora; di, coeptis (nam vos mutastis et illas)|
      block |adspirate meis primaque ab origine mundi|
      block |ad mea perpetuum deducite tempora carmen!|
      block |Ante mare et terras et quod tegit omnia caelum|
      block |unus erat toto naturae vultus in orbe,|
      block |quem dixere chaos: rudis indigestaque moles|
      block |nec quicquam nisi pondus iners congestaque eodem|
      block |non bene iunctarum discordia semina rerum.|
      block |nullus adhuc mundo praebebat lumina Titan,|
      block |nec nova crescendo reparabat cornua Phoebe,|
      block |nec circumfuso pendebat in aere tellus|
      block |ponderibus librata suis, nec bracchia longo|
      block |margine terrarum porrexerat Amphitrite;|
      block |utque erat et tellus illic et pontus et aer,|
      block |sic erat instabilis tellus, innabilis unda,|
      block |lucis egens aer; nulli sua forma manebat,|
      block |obstabatque aliis aliud, quia corpore in uno|
      block |frigida pugnabant calidis, umentia siccis,|
      block |mollia cum duris, sine pondere, habentia pondus.|
    block
      block |Hanc deus et melior litem natura diremit.|
      block |nam caelo terras et terris abscidit undas|
      block |et liquidum spisso secrevit ab aere caelum.|
      block |quae postquam evolvit caecoque exemit acervo,|
      block |dissociata locis concordi pace ligavit:|
      block |ignea convexi vis et sine pondere caeli|
      block |emicuit summaque locum sibi fecit in arce;|
      block |proximus est aer illi levitate locoque;|
      block |densior his tellus elementaque grandia traxit|
      block |et pressa est gravitate sua; circumfluus umor|
      block |ultima possedit solidumque coercuit orbem.|
    block
      block |Sic ubi dispositam quisquis fuit ille deorum|
      block |congeriem secuit sectamque in membra coegit,|
      block |principio terram, ne non aequalis ab omni|
      block |parte foret, magni speciem glomeravit in orbis.|
      block |tum freta diffundi rapidisque tumescere ventis|
      block |iussit et ambitae circumdare litora terrae;|
      block |addidit et fontes et stagna inmensa lacusque|
      block |fluminaque obliquis cinxit declivia ripis,|
      block |quae, diversa locis, partim sorbentur ab ipsa,|
      block |in mare perveniunt partim campoque recepta|
      block |liberioris aquae pro ripis litora pulsant.|
      block |iussit et extendi campos, subsidere valles,|
      block |fronde tegi silvas, lapidosos surgere montes,|
      block |utque duae dextra caelum totidemque sinistra|
      block |parte secant zonae, quinta est ardentior illis,|
      block |sic onus inclusum numero distinxit eodem|
      block |cura dei, totidemque plagae tellure premuntur.|
      block |quarum quae media est, non est habitabilis aestu;|
      block |nix tegit alta duas; totidem inter utramque locavit|
      block |temperiemque dedit mixta cum frigore flamma.|
    block
      block |Inminet his aer, qui, quanto est pondere terrae|
      block |pondus aquae levius, tanto est onerosior igni.|
      block |illic et nebulas, illic consistere nubes|
      block |iussit et humanas motura tonitrua mentes|
      block |et cum fulminibus facientes fulgura ventos.|
    block
      block |His quoque non passim mundi fabricator habendum|
      block |aera permisit; vix nunc obsistitur illis,|
      block |cum sua quisque regat diverso flamina tractu,|
      block |quin lanient mundum; tanta est discordia fratrum.|
      block |Eurus ad Auroram Nabataeaque regna recessit|
      block |Persidaque et radiis iuga subdita matutinis;|
      block |vesper et occiduo quae litora sole tepescunt,|
      block |proxima sunt Zephyro; Scythiam septemque triones|
      block |horrifer invasit Boreas; contraria tellus|
      block |nubibus adsiduis pluviaque madescit ab Austro.|
      block |haec super inposuit liquidum et gravitate carentem|
      block |aethera nec quicquam terrenae faecis habentem.|
    block
      block |Vix ita limitibus dissaepserat omnia certis,|
      block |cum, quae pressa diu fuerant caligine caeca,|
      block |sidera coeperunt toto effervescere caelo;|
      block |neu regio foret ulla suis animalibus orba,|
      block |astra tenent caeleste solum formaeque deorum,|
      block |cesserunt nitidis habitandae piscibus undae,|
      block |terra feras cepit, volucres agitabilis aer.|
    block
      block |Sanctius his animal mentisque capacius altae|
      block |deerat adhuc et quod dominari in cetera posset:|
      block |natus homo est, sive hunc divino semine fecit|
      block |ille opifex rerum, mundi melioris origo,|
      block |sive recens tellus seductaque nuper ab alto|
      block |aethere cognati retinebat semina caeli.|
      block |quam satus Iapeto, mixtam pluvialibus undis,|
      block |finxit in effigiem moderantum cuncta deorum,|
      block |pronaque cum spectent animalia cetera terram,|
      block |os homini sublime dedit caelumque videre|
      block |iussit et erectos ad sidera tollere vultus:|
      block |sic, modo quae fuerat rudis et sine imagine, tellus|
      block |induit ignotas hominum conversa figuras.|
    block
      block |Aurea prima sata est aetas, quae vindice nullo,|
      block |sponte sua, sine lege fidem rectumque colebat.|
      block |poena metusque aberant, nec verba minantia fixo|
      block |aere legebantur, nec supplex turba timebat|
      block |iudicis ora sui, sed erant sine vindice tuti.|
      block |nondum caesa suis, peregrinum ut viseret orbem,|
      block |montibus in liquidas pinus descenderat undas,|
      block |nullaque mortales praeter sua litora norant;|
      block |nondum praecipites cingebant oppida fossae;|
      block |non tuba derecti, non aeris cornua flexi,|
      block |non galeae, non ensis erat: sine militis usu|
      block |mollia securae peragebant otia gentes.|
      block |ipsa quoque inmunis rastroque intacta nec ullis|
      block |saucia vomeribus per se dabat omnia tellus,|
      block |contentique cibis nullo cogente creatis|
      block |arbuteos fetus montanaque fraga legebant|
      block |cornaque et in duris haerentia mora rubetis|
      block |et quae deciderant patula Iovis arbore glandes.|
      block |ver erat aeternum, placidique tepentibus auris|
      block |mulcebant zephyri natos sine semine flores;|
      block |mox etiam fruges tellus inarata ferebat,|
      block |nec renovatus ager gravidis canebat aristis;|
      block |flumina iam lactis, iam flumina nectaris ibant,|
      block |flavaque de viridi stillabant ilice mella.|
    block
      block |Postquam Saturno tenebrosa in Tartara misso|
      block |sub Iove mundus erat, subiit argentea proles,|
      block |auro deterior, fulvo pretiosior aere.|
      block |Iuppiter antiqui contraxit tempora veris|
      block |perque hiemes aestusque et inaequalis autumnos|
      block |et breve ver spatiis exegit quattuor annum.|
      block |tum primum siccis aer fervoribus ustus|
      block |canduit, et ventis glacies adstricta pependit;|
      block |tum primum subiere domos; domus antra fuerunt|
      block |et densi frutices et vinctae cortice virgae.|
      block |semina tum primum longis Cerealia sulcis|
      block |obruta sunt, pressique iugo gemuere iuvenci.|
    block
      block |Tertia post illam successit aenea proles,|
      block |saevior ingeniis et ad horrida promptior arma,|
      block |non scelerata tamen; de duro est ultima ferro.|
      block |protinus inrupit venae peioris in aevum|
      block |omne nefas: fugere pudor verumque fidesque;|
      block |in quorum subiere locum fraudesque dolusque|
      block |insidiaeque et vis et amor sceleratus habendi.|
      block |vela dabant ventis nec adhuc bene noverat illos|
      block |navita, quaeque prius steterant in montibus altis,|
      block |fluctibus ignotis insultavere carinae,|
      block |communemque prius ceu lumina solis et auras|
      block |cautus humum longo signavit limite mensor.|
      block |nec tantum segetes alimentaque debita dives|
      block |poscebatur humus, sed itum est in viscera terrae,|
      block |quasque recondiderat Stygiisque admoverat umbris,|
      block |effodiuntur opes, inritamenta malorum.|
      block |iamque nocens ferrum ferroque nocentius aurum|
      block |prodierat, prodit bellum, quod pugnat utroque,|
      block |sanguineaque manu crepitantia concutit arma.|
      block |vivitur ex rapto: non hospes ab hospite tutus,|
      block |non socer a genero, fratrum quoque gratia rara est;|
      block |inminet exitio vir coniugis, illa mariti,|
      block |lurida terribiles miscent aconita novercae,|
      block |filius ante diem patrios inquirit in annos:|
      block |victa iacet pietas, et virgo caede madentis|
      block |ultima caelestum terras Astraea reliquit.|
    block
      block |Neve foret terris securior arduus aether,|
      block |adfectasse ferunt regnum caeleste gigantas|
      block |altaque congestos struxisse ad sidera montis.|
      block |tum pater omnipotens misso perfregit Olympum|
      block |fulmine et excussit subiecto Pelion Ossae.|
      block |obruta mole sua cum corpora dira iacerent,|
      block |perfusam multo natorum sanguine Terram|
      block |immaduisse ferunt calidumque animasse cruorem|
      block |et, ne nulla suae stirpis monimenta manerent,|
      block |in faciem vertisse hominum; sed et illa propago|
      block |contemptrix superum saevaeque avidissima caedis|
      block |et violenta fuit: scires e sanguine natos.|
    block
      block |Quae pater ut summa vidit Saturnius arce,|
      block |ingemit et facto nondum vulgata recenti|
      block |foeda Lycaoniae referens convivia mensae|
      block |ingentes animo et dignas Iove concipit iras|
      block |conciliumque vocat: tenuit mora nulla vocatos.|
    block
      block |Est via sublimis, caelo manifesta sereno;|
      block |lactea nomen habet, candore notabilis ipso.|
      block |hac iter est superis ad magni tecta Tonantis|
      block |regalemque domum: dextra laevaque deorum|
      block |atria nobilium valvis celebrantur apertis.|
      block |plebs habitat diversa locis: hac parte potentes|
      block |caelicolae clarique suos posuere penates;|
      block |hic locus est, quem, si verbis audacia detur,|
      block |haud timeam magni dixisse Palatia caeli.|
    block
      block |Ergo ubi marmoreo superi sedere recessu,|
      block |celsior ipse loco sceptroque innixus eburno|
      block |terrificam capitis concussit terque quaterque|
      block |caesariem, cum qua terram, mare, sidera movit.|
      block |talibus inde modis ora indignantia solvit:|
      block |'non ego pro mundi regno magis anxius illa|
      block |tempestate fui, qua centum quisque parabat|
      block |inicere anguipedum captivo bracchia caelo.|
      block |nam quamquam ferus hostis erat, tamen illud ab uno|
      block |corpore et ex una pendebat origine bellum;|
      block |nunc mihi qua totum Nereus circumsonat orbem,|
      block |perdendum est mortale genus: per flumina iuro|
      block |infera sub terras Stygio labentia luco!|
      block |cuncta prius temptanda, sed inmedicabile curae|
      block |ense recidendum, ne pars sincera trahatur.|
      block |sunt mihi semidei, sunt, rustica numina, nymphae|
      block |faunique satyrique et monticolae silvani;|
      block |quos quoniam caeli nondum dignamur honore,|
      block |quas dedimus, certe terras habitare sinamus.|
      block |an satis, o superi, tutos fore creditis illos,|
      block |cum mihi, qui fulmen, qui vos habeoque regoque,|
      block |struxerit insidias notus feritate Lycaon?'|
    block
      block |Confremuere omnes studiisque ardentibus ausum|
      block |talia deposcunt: sic, cum manus inpia saevit|
      block |sanguine Caesareo Romanum exstinguere nomen,|
      block |attonitum tantae subito terrore ruinae|
      block |humanum genus est totusque perhorruit orbis;|
      block |nec tibi grata minus pietas, Auguste, tuorum|
      block |quam fuit illa Iovi. qui postquam voce manuque|
      block |murmura conpressit, tenuere silentia cuncti.|
      block |substitit ut clamor pressus gravitate regentis,|
      block |Iuppiter hoc iterum sermone silentia rupit:|
      block |'ille quidem poenas (curam hanc dimittite!) solvit;|
      block |quod tamen admissum, quae sit vindicta, docebo.|
      block |contigerat nostras infamia temporis aures;|
      block |quam cupiens falsam summo delabor Olympo|
      block |et deus humana lustro sub imagine terras.|
      block |longa mora est, quantum noxae sit ubique repertum,|
      block |enumerare: minor fuit ipsa infamia vero.|
      block |Maenala transieram latebris horrenda ferarum|
      block |et cum Cyllene gelidi pineta Lycaei:|
      block |Arcadis hinc sedes et inhospita tecta tyranni|
      block |ingredior, traherent cum sera crepuscula noctem.|
      block |signa dedi venisse deum, vulgusque precari|
      block |coeperat: inridet primo pia vota Lycaon,|
      block |mox ait "experiar deus hic discrimine aperto|
      block |an sit mortalis: nec erit dubitabile verum."|
      block |nocte gravem somno necopina perdere morte|
      block |comparat: haec illi placet experientia veri;|
      block |nec contentus eo, missi de gente Molossa|
      block |obsidis unius iugulum mucrone resolvit|
      block |atque ita semineces partim ferventibus artus|
      block |mollit aquis, partim subiecto torruit igni.|
      block |quod simul inposuit mensis, ego vindice flamma|
      block |in domino dignos everti tecta penates;|
      block |territus ipse fugit nactusque silentia ruris|
      block |exululat frustraque loqui conatur: ab ipso|
      block |colligit os rabiem solitaeque cupidine caedis|
      block |vertitur in pecudes et nunc quoque sanguine gaudet.|
      block |in villos abeunt vestes, in crura lacerti:|
      block |fit lupus et veteris servat vestigia formae;|
      block |canities eadem est, eadem violentia vultus,|
      block |idem oculi lucent, eadem feritatis imago est.|
      block |occidit una domus, sed non domus una perire|
      block |digna fuit: qua terra patet, fera regnat Erinys.|
      block |in facinus iurasse putes! dent ocius omnes,|
      block |quas meruere pati, (sic stat sententia) poenas.'|
    block
      block |Dicta Iovis pars voce probant stimulosque frementi|
      block |adiciunt, alii partes adsensibus inplent.|
      block |est tamen humani generis iactura dolori|
      block |omnibus, et quae sit terrae mortalibus orbae|
      block |forma futura rogant, quis sit laturus in aras|
      block |tura, ferisne paret populandas tradere terras.|
      block |talia quaerentes (sibi enim fore cetera curae)|
      block |rex superum trepidare vetat subolemque priori|
      block |dissimilem populo promittit origine mira.|
    block
      block |Iamque erat in totas sparsurus fulmina terras;|
      block |sed timuit, ne forte sacer tot ab ignibus aether|
      block |conciperet flammas longusque ardesceret axis:|
      block |esse quoque in fatis reminiscitur, adfore tempus,|
      block |quo mare, quo tellus correptaque regia caeli|
      block |ardeat et mundi moles obsessa laboret.|
      block |tela reponuntur manibus fabricata cyclopum;|
      block |poena placet diversa, genus mortale sub undis|
      block |perdere et ex omni nimbos demittere caelo.|
    block
      block |Protinus Aeoliis Aquilonem claudit in antris|
      block |et quaecumque fugant inductas flamina nubes|
      block |emittitque Notum. madidis Notus evolat alis,|
      block |terribilem picea tectus caligine vultum;|
      block |barba gravis nimbis, canis fluit unda capillis;|
      block |fronte sedent nebulae, rorant pennaeque sinusque.|
      block |utque manu lata pendentia nubila pressit,|
      block |fit fragor: hinc densi funduntur ab aethere nimbi;|
      block |nuntia Iunonis varios induta colores|
      block |concipit Iris aquas alimentaque nubibus adfert.|
      block |sternuntur segetes et deplorata coloni|
      block |vota iacent, longique perit labor inritus anni.|
    block
      block |Nec caelo contenta suo est Iovis ira, sed illum|
      block |caeruleus frater iuvat auxiliaribus undis.|
      block |convocat hic amnes: qui postquam tecta tyranni|
      block |intravere sui, 'non est hortamine longo|
      block |nunc' ait 'utendum; vires effundite vestras:|
      block |sic opus est! aperite domos ac mole remota|
      block |fluminibus vestris totas inmittite habenas!'|
      block |iusserat; hi redeunt ac fontibus ora relaxant|
      block |et defrenato volvuntur in aequora cursu.|
    block
      block |Ipse tridente suo terram percussit, at illa|
      block |intremuit motuque vias patefecit aquarum.|
      block |exspatiata ruunt per apertos flumina campos|
      block |cumque satis arbusta simul pecudesque virosque|
      block |tectaque cumque suis rapiunt penetralia sacris.|
      block |si qua domus mansit potuitque resistere tanto|
      block |indeiecta malo, culmen tamen altior huius|
      block |unda tegit, pressaeque latent sub gurgite turres.|
      block |iamque mare et tellus nullum discrimen habebant:|
      block |omnia pontus erat, derant quoque litora ponto.|
    block
      block |Occupat hic collem, cumba sedet alter adunca|
      block |et ducit remos illic, ubi nuper arabat:|
      block |ille supra segetes aut mersae culmina villae|
      block |navigat, hic summa piscem deprendit in ulmo.|
      block |figitur in viridi, si fors tulit, ancora prato,|
      block |aut subiecta terunt curvae vineta carinae;|
      block |et, modo qua graciles gramen carpsere capellae,|
      block |nunc ibi deformes ponunt sua corpora phocae.|
      block |mirantur sub aqua lucos urbesque domosque|
      block |Nereides, silvasque tenent delphines et altis|
      block |incursant ramis agitataque robora pulsant.|
      block |nat lupus inter oves, fulvos vehit unda leones,|
      block |unda vehit tigres; nec vires fulminis apro,|
      block |crura nec ablato prosunt velocia cervo,|
      block |quaesitisque diu terris, ubi sistere possit,|
      block |in mare lassatis volucris vaga decidit alis.|
      block |obruerat tumulos inmensa licentia ponti,|
      block |pulsabantque novi montana cacumina fluctus.|
      block |maxima pars unda rapitur; quibus unda pepercit,|
      block |illos longa domant inopi ieiunia victu.|
    block
      block |Separat Aonios Oetaeis Phocis ab arvis,|
      block |terra ferax, dum terra fuit, sed tempore in illo|
      block |pars maris et latus subitarum campus aquarum.|
      block |mons ibi verticibus petit arduus astra duobus,|
      block |nomine Parnasos, superantque cacumina nubes.|
      block |hic ubi Deucalion (nam cetera texerat aequor)|
      block |cum consorte tori parva rate vectus adhaesit,|
      block |Corycidas nymphas et numina montis adorant|
      block |fatidicamque Themin, quae tunc oracla tenebat:|
      block |non illo melior quisquam nec amantior aequi|
      block |vir fuit aut illa metuentior ulla deorum.|
      block |Iuppiter ut liquidis stagnare paludibus orbem|
      block |et superesse virum de tot modo milibus unum,|
      block |et superesse vidit de tot modo milibus unam,|
      block |innocuos ambo, cultores numinis ambo,|
      block |nubila disiecit nimbisque aquilone remotis|
      block |et caelo terras ostendit et aethera terris.|
      block |nec maris ira manet, positoque tricuspide telo|
      block |mulcet aquas rector pelagi supraque profundum|
      block |exstantem atque umeros innato murice tectum|
      block |caeruleum Tritona vocat conchaeque sonanti|
      block |inspirare iubet fluctusque et flumina signo|
      block |iam revocare dato: cava bucina sumitur illi,|
      block |tortilis in latum quae turbine crescit ab imo,|
      block |bucina, quae medio concepit ubi aera ponto,|
      block |litora voce replet sub utroque iacentia Phoebo;|
      block |tum quoque, ut ora dei madida rorantia barba|
      block |contigit et cecinit iussos inflata receptus,|
      block |omnibus audita est telluris et aequoris undis,|
      block |et quibus est undis audita, coercuit omnes.|
      block |iam mare litus habet, plenos capit alveus amnes,|
      block |flumina subsidunt collesque exire videntur;|
      block |surgit humus, crescunt sola decrescentibus undis,|
      block |postque diem longam nudata cacumina silvae|
      block |ostendunt limumque tenent in fronde relictum|
    block
      block |Redditus orbis erat; quem postquam vidit inanem|
      block |et desolatas agere alta silentia terras,|
      block |Deucalion lacrimis ita Pyrrham adfatur obortis:|
      block |'o soror, o coniunx, o femina sola superstes,|
      block |quam commune mihi genus et patruelis origo,|
      block |deinde torus iunxit, nunc ipsa pericula iungunt,|
      block |terrarum, quascumque vident occasus et ortus,|
      block |nos duo turba sumus; possedit cetera pontus.|
      block |haec quoque adhuc vitae non est fiducia nostrae|
      block |certa satis; terrent etiamnum nubila mentem.|
      block |quis tibi, si sine me fatis erepta fuisses,|
      block |nunc animus, miseranda, foret? quo sola timorem|
      block |ferre modo posses? quo consolante doleres!|
      block |namque ego (crede mihi), si te quoque pontus haberet,|
      block |te sequerer, coniunx, et me quoque pontus haberet.|
      block |o utinam possim populos reparare paternis|
      block |artibus atque animas formatae infundere terrae!|
      block |nunc genus in nobis restat mortale duobus.|
      block |sic visum superis: hominumque exempla manemus.'|
      block |dixerat, et flebant: placuit caeleste precari|
      block |numen et auxilium per sacras quaerere sortes.|
      block |nulla mora est: adeunt pariter Cephesidas undas,|
      block |ut nondum liquidas, sic iam vada nota secantes.|
      block |inde ubi libatos inroravere liquores|
      block |vestibus et capiti, flectunt vestigia sanctae|
      block |ad delubra deae, quorum fastigia turpi|
      block |pallebant musco stabantque sine ignibus arae.|
      block |ut templi tetigere gradus, procumbit uterque|
      block |pronus humi gelidoque pavens dedit oscula saxo|
      block |atque ita 'si precibus' dixerunt 'numina iustis|
      block |victa remollescunt, si flectitur ira deorum,|
      block |dic, Themi, qua generis damnum reparabile nostri|
      block |arte sit, et mersis fer opem, mitissima, rebus!'|
    block
      block |Mota dea est sortemque dedit: 'discedite templo|
      block |et velate caput cinctasque resolvite vestes|
      block |ossaque post tergum magnae iactate parentis!'|
      block |obstupuere diu: rumpitque silentia voce|
      block |Pyrrha prior iussisque deae parere recusat,|
      block |detque sibi veniam pavido rogat ore pavetque|
      block |laedere iactatis maternas ossibus umbras.|
      block |interea repetunt caecis obscura latebris|
      block |verba datae sortis secum inter seque volutant.|
      block |inde Promethides placidis Epimethida dictis|
      block |mulcet et 'aut fallax' ait 'est sollertia nobis,|
      block |aut (pia sunt nullumque nefas oracula suadent!)|
      block |magna parens terra est: lapides in corpore terrae|
      block |ossa reor dici; iacere hos post terga iubemur.'|
    block
      block |Coniugis augurio quamquam Titania mota est,|
      block |spes tamen in dubio est: adeo caelestibus ambo|
      block |diffidunt monitis; sed quid temptare nocebit?|
      block |descendunt: velantque caput tunicasque recingunt|
      block |et iussos lapides sua post vestigia mittunt.|
      block |saxa (quis hoc credat, nisi sit pro teste vetustas?)|
      block |ponere duritiem coepere suumque rigorem|
      block |mollirique mora mollitaque ducere formam.|
      block |mox ubi creverunt naturaque mitior illis|
      block |contigit, ut quaedam, sic non manifesta videri|
      block |forma potest hominis, sed uti de marmore coepta|
      block |non exacta satis rudibusque simillima signis,|
      block |quae tamen ex illis aliquo pars umida suco|
      block |et terrena fuit, versa est in corporis usum;|
      block |quod solidum est flectique nequit, mutatur in ossa,|
      block |quae modo vena fuit, sub eodem nomine mansit,|
      block |inque brevi spatio superorum numine saxa|
      block |missa viri manibus faciem traxere virorum|
      block |et de femineo reparata est femina iactu.|
      block |inde genus durum sumus experiensque laborum|
      block |et documenta damus qua simus origine nati.|
    block
      block |Cetera diversis tellus animalia formis|
      block |sponte sua peperit, postquam vetus umor ab igne|
      block |percaluit solis, caenumque udaeque paludes|
      block |intumuere aestu, fecundaque semina rerum|
      block |vivaci nutrita solo ceu matris in alvo|
      block |creverunt faciemque aliquam cepere morando.|
      block |sic ubi deseruit madidos septemfluus agros|
      block |Nilus et antiquo sua flumina reddidit alveo|
      block |aetherioque recens exarsit sidere limus,|
      block |plurima cultores versis animalia glaebis|
      block |inveniunt et in his quaedam modo coepta per ipsum|
      block |nascendi spatium, quaedam inperfecta suisque|
      block |trunca vident numeris, et eodem in corpore saepe|
      block |altera pars vivit, rudis est pars altera tellus.|
      block |quippe ubi temperiem sumpsere umorque calorque,|
      block |concipiunt, et ab his oriuntur cuncta duobus,|
      block |cumque sit ignis aquae pugnax, vapor umidus omnes|
      block |res creat, et discors concordia fetibus apta est.|
      block |ergo ubi diluvio tellus lutulenta recenti|
      block |solibus aetheriis altoque recanduit aestu,|
      block |edidit innumeras species; partimque figuras|
      block |rettulit antiquas, partim nova monstra creavit.|
    block
      block |Illa quidem nollet, sed te quoque, maxime Python,|
      block |tum genuit, populisque novis, incognita serpens,|
      block |terror eras: tantum spatii de monte tenebas.|
      block |hunc deus arcitenens, numquam letalibus armis|
      block |ante nisi in dammis capreisque fugacibus usus,|
      block |mille gravem telis exhausta paene pharetra|
      block |perdidit effuso per vulnera nigra veneno.|
      block |neve operis famam posset delere vetustas,|
      block |instituit sacros celebri certamine ludos,|
      block |Pythia de domitae serpentis nomine dictos.|
      block |hic iuvenum quicumque manu pedibusve rotave|
      block |vicerat, aesculeae capiebat frondis honorem.|
      block |nondum laurus erat, longoque decentia crine|
      block |tempora cingebat de qualibet arbore Phoebus.|
    block
      block |Primus amor Phoebi Daphne Peneia, quem non|
      block |fors ignara dedit, sed saeva Cupidinis ira,|
      block |Delius hunc nuper, victa serpente superbus,|
      block |viderat adducto flectentem cornua nervo|
      block |'quid' que 'tibi, lascive puer, cum fortibus armis?'|
      block |dixerat: 'ista decent umeros gestamina nostros,|
      block |qui dare certa ferae, dare vulnera possumus hosti,|
      block |qui modo pestifero tot iugera ventre prementem|
      block |stravimus innumeris tumidum Pythona sagittis.|
      block |tu face nescio quos esto contentus amores|
      block |inritare tua, nec laudes adsere nostras!'|
      block |filius huic Veneris 'figat tuus omnia, Phoebe,|
      block |te meus arcus' ait; 'quantoque animalia cedunt|
      block |cuncta deo, tanto minor est tua gloria nostra.'|
      block |dixit et eliso percussis aere pennis|
      block |inpiger umbrosa Parnasi constitit arce|
      block |eque sagittifera prompsit duo tela pharetra|
      block |diversorum operum: fugat hoc, facit illud amorem;|
      block |quod facit, auratum est et cuspide fulget acuta,|
      block |quod fugat, obtusum est et habet sub harundine plumbum.|
      block |hoc deus in nympha Peneide fixit, at illo|
      block |laesit Apollineas traiecta per ossa medullas;|
      block |protinus alter amat, fugit altera nomen amantis|
      block |silvarum latebris captivarumque ferarum|
      block |exuviis gaudens innuptaeque aemula Phoebes:|
      block |vitta coercebat positos sine lege capillos.|
      block |multi illam petiere, illa aversata petentes|
      block |inpatiens expersque viri nemora avia lustrat|
      block |nec, quid Hymen, quid Amor, quid sint conubia curat.|
      block |saepe pater dixit: 'generum mihi, filia, debes,'|
      block |saepe pater dixit: 'debes mihi, nata, nepotes';|
      block |illa velut crimen taedas exosa iugales|
      block |pulchra verecundo suffuderat ora rubore|
      block |inque patris blandis haerens cervice lacertis|
      block |'da mihi perpetua, genitor carissime,' dixit|
      block |'virginitate frui! dedit hoc pater ante Dianae.'|
      block |ille quidem obsequitur, sed te decor iste quod optas|
      block |esse vetat, votoque tuo tua forma repugnat:|
      block |Phoebus amat visaeque cupit conubia Daphnes,|
      block |quodque cupit, sperat, suaque illum oracula fallunt,|
      block |utque leves stipulae demptis adolentur aristis,|
      block |ut facibus saepes ardent, quas forte viator|
      block |vel nimis admovit vel iam sub luce reliquit,|
      block |sic deus in flammas abiit, sic pectore toto|
      block |uritur et sterilem sperando nutrit amorem.|
      block |spectat inornatos collo pendere capillos|
      block |et 'quid, si comantur?' ait. videt igne micantes|
      block |sideribus similes oculos, videt oscula, quae non|
      block |est vidisse satis; laudat digitosque manusque|
      block |bracchiaque et nudos media plus parte lacertos;|
      block |si qua latent, meliora putat. fugit ocior aura|
      block |illa levi neque ad haec revocantis verba resistit:|
      block |'nympha, precor, Penei, mane! non insequor hostis;|
      block |nympha, mane! sic agna lupum, sic cerva leonem,|
      block |sic aquilam penna fugiunt trepidante columbae,|
      block |hostes quaeque suos: amor est mihi causa sequendi!|
      block |me miserum! ne prona cadas indignave laedi|
      block |crura notent sentes et sim tibi causa doloris!|
      block |aspera, qua properas, loca sunt: moderatius, oro,|
      block |curre fugamque inhibe, moderatius insequar ipse.|
      block |cui placeas, inquire tamen: non incola montis,|
      block |non ego sum pastor, non hic armenta gregesque|
      block |horridus observo. nescis, temeraria, nescis,|
      block |quem fugias, ideoque fugis: mihi Delphica tellus|
      block |et Claros et Tenedos Patareaque regia servit;|
      block |Iuppiter est genitor; per me, quod eritque fuitque|
      block |estque, patet; per me concordant carmina nervis.|
      block |certa quidem nostra est, nostra tamen una sagitta|
      block |certior, in vacuo quae vulnera pectore fecit!|
      block |inventum medicina meum est, opiferque per orbem|
      block |dicor, et herbarum subiecta potentia nobis.|
      block |ei mihi, quod nullis amor est sanabilis herbis|
      block |nec prosunt domino, quae prosunt omnibus, artes!'|
    block
      block |Plura locuturum timido Peneia cursu|
      block |fugit cumque ipso verba inperfecta reliquit,|
      block |tum quoque visa decens; nudabant corpora venti,|
      block |obviaque adversas vibrabant flamina vestes,|
      block |et levis inpulsos retro dabat aura capillos,|
      block |auctaque forma fuga est. sed enim non sustinet ultra|
      block |perdere blanditias iuvenis deus, utque monebat|
      block |ipse Amor, admisso sequitur vestigia passu.|
      block |ut canis in vacuo leporem cum Gallicus arvo|
      block |vidit, et hic praedam pedibus petit, ille salutem;|
      block |alter inhaesuro similis iam iamque tenere|
      block |sperat et extento stringit vestigia rostro,|
      block |alter in ambiguo est, an sit conprensus, et ipsis|
      block |morsibus eripitur tangentiaque ora relinquit:|
      block |sic deus et virgo est hic spe celer, illa timore.|
      block |qui tamen insequitur pennis adiutus Amoris,|
      block |ocior est requiemque negat tergoque fugacis|
      block |inminet et crinem sparsum cervicibus adflat.|
      block |viribus absumptis expalluit illa citaeque|
      block |victa labore fugae spectans Peneidas undas|
      block |'fer, pater,' inquit 'opem! si flumina numen habetis,|
      block |qua nimium placui, mutando perde figuram!'|
      block |[quae facit ut laedar mutando perde figuram.]|
      block |vix prece finita torpor gravis occupat artus,|
      block |mollia cinguntur tenui praecordia libro,|
      block |in frondem crines, in ramos bracchia crescunt,|
      block |pes modo tam velox pigris radicibus haeret,|
      block |ora cacumen habet: remanet nitor unus in illa.|
    block
      block |Hanc quoque Phoebus amat positaque in stipite dextra|
      block |sentit adhuc trepidare novo sub cortice pectus|
      block |conplexusque suis ramos ut membra lacertis|
      block |oscula dat ligno; refugit tamen oscula lignum.|
      block |cui deus 'at, quoniam coniunx mea non potes esse,|
      block |arbor eris certe' dixit 'mea! semper habebunt|
      block |te coma, te citharae, te nostrae, laure, pharetrae;|
      block |tu ducibus Latiis aderis, cum laeta Triumphum|
      block |vox canet et visent longas Capitolia pompas;|
      block |postibus Augustis eadem fidissima custos|
      block |ante fores stabis mediamque tuebere quercum,|
      block |utque meum intonsis caput est iuvenale capillis,|
      block |tu quoque perpetuos semper gere frondis honores!'|
      block |finierat Paean: factis modo laurea ramis|
      block |adnuit utque caput visa est agitasse cacumen.|
    block
      block |Est nemus Haemoniae, praerupta quod undique claudit|
      block |silva: vocant Tempe; per quae Peneos ab imo|
      block |effusus Pindo spumosis volvitur undis|
      block |deiectuque gravi tenues agitantia fumos|
      block |nubila conducit summisque adspergine silvis|
      block |inpluit et sonitu plus quam vicina fatigat:|
      block |haec domus, haec sedes, haec sunt penetralia magni|
      block |amnis, in his residens facto de cautibus antro,|
      block |undis iura dabat nymphisque colentibus undas.|
      block |conveniunt illuc popularia flumina primum,|
      block |nescia, gratentur consolenturne parentem,|
      block |populifer Sperchios et inrequietus Enipeus|
      block |Apidanosque senex lenisque Amphrysos et Aeas,|
      block |moxque amnes alii, qui, qua tulit inpetus illos,|
      block |in mare deducunt fessas erroribus undas.|
      block |Inachus unus abest imoque reconditus antro|
      block |fletibus auget aquas natamque miserrimus Io|
      block |luget ut amissam: nescit, vitane fruatur|
      block |an sit apud manes; sed quam non invenit usquam,|
      block |esse putat nusquam atque animo peiora veretur.|
    block
      block |Viderat a patrio redeuntem Iuppiter illam|
      block |flumine et 'o virgo Iove digna tuoque beatum|
      block |nescio quem factura toro, pete' dixerat 'umbras|
      block |altorum nemorum' (et nemorum monstraverat umbras)|
      block |'dum calet, et medio sol est altissimus orbe!|
      block |quodsi sola times latebras intrare ferarum,|
      block |praeside tuta deo nemorum secreta subibis,|
      block |nec de plebe deo, sed qui caelestia magna|
      block |sceptra manu teneo, sed qui vaga fulmina mitto.|
      block |ne fuge me!' fugiebat enim. iam pascua Lernae|
      block |consitaque arboribus Lyrcea reliquerat arva,|
      block |cum deus inducta latas caligine terras|
      block |occuluit tenuitque fugam rapuitque pudorem.|
    block
      block |Interea medios Iuno despexit in Argos|
      block |et noctis faciem nebulas fecisse volucres|
      block |sub nitido mirata die, non fluminis illas|
      block |esse, nec umenti sensit tellure remitti;|
      block |atque suus coniunx ubi sit circumspicit, ut quae|
      block |deprensi totiens iam nosset furta mariti.|
      block |quem postquam caelo non repperit, 'aut ego fallor|
      block |aut ego laedor' ait delapsaque ab aethere summo|
      block |constitit in terris nebulasque recedere iussit.|
      block |coniugis adventum praesenserat inque nitentem|
      block |Inachidos vultus mutaverat ille iuvencam;|
      block |bos quoque formosa est. speciem Saturnia vaccae,|
      block |quamquam invita, probat nec non, et cuius et unde|
      block |quove sit armento, veri quasi nescia quaerit.|
      block |Iuppiter e terra genitam mentitur, ut auctor|
      block |desinat inquiri: petit hanc Saturnia munus.|
      block |quid faciat? crudele suos addicere amores,|
      block |non dare suspectum est: Pudor est, qui suadeat illinc,|
      block |hinc dissuadet Amor. victus Pudor esset Amore,|
      block |sed leve si munus sociae generisque torique|
      block |vacca negaretur, poterat non vacca videri!|
    block
      block |Paelice donata non protinus exuit omnem|
      block |diva metum timuitque Iovem et fuit anxia furti,|
      block |donec Arestoridae servandam tradidit Argo.|
      block |centum luminibus cinctum caput Argus habebat|
      block |inde suis vicibus capiebant bina quietem,|
      block |cetera servabant atque in statione manebant.|
      block |constiterat quocumque modo, spectabat ad Io,|
      block |ante oculos Io, quamvis aversus, habebat.|
      block |luce sinit pasci; cum sol tellure sub alta est,|
      block |claudit et indigno circumdat vincula collo.|
      block |frondibus arboreis et amara pascitur herba.|
      block |proque toro terrae non semper gramen habenti|
      block |incubat infelix limosaque flumina potat.|
      block |illa etiam supplex Argo cum bracchia vellet|
      block |tendere, non habuit, quae bracchia tenderet Argo,|
      block |conatoque queri mugitus edidit ore|
      block |pertimuitque sonos propriaque exterrita voce est.|
      block |venit et ad ripas, ubi ludere saepe solebat,|
      block |Inachidas: rictus novaque ut conspexit in unda|
      block |cornua, pertimuit seque exsternata refugit.|
      block |naides ignorant, ignorat et Inachus ipse,|
      block |quae sit; at illa patrem sequitur sequiturque sorores|
      block |et patitur tangi seque admirantibus offert.|
      block |decerptas senior porrexerat Inachus herbas:|
      block |illa manus lambit patriisque dat oscula palmis|
      block |nec retinet lacrimas et, si modo verba sequantur,|
      block |oret opem nomenque suum casusque loquatur;|
      block |littera pro verbis, quam pes in pulvere duxit,|
      block |corporis indicium mutati triste peregit.|
      block |'me miserum!' exclamat pater Inachus inque gementis|
      block |cornibus et nivea pendens cervice iuvencae|
      block |'me miserum!' ingeminat; 'tune es quaesita per omnes|
      block |nata mihi terras? tu non inventa reperta|
      block |luctus eras levior! retices nec mutua nostris|
      block |dicta refers, alto tantum suspiria ducis|
      block |pectore, quodque unum potes, ad mea verba remugis!|
      block |at tibi ego ignarus thalamos taedasque parabam,|
      block |spesque fuit generi mihi prima, secunda nepotum.|
      block |de grege nunc tibi vir, nunc de grege natus habendus.|
      block |nec finire licet tantos mihi morte dolores;|
      block |sed nocet esse deum, praeclusaque ianua leti|
      block |aeternum nostros luctus extendit in aevum.'|
      block |talia maerenti stellatus submovet Argus|
      block |ereptamque patri diversa in pascua natam|
      block |abstrahit. ipse procul montis sublime cacumen|
      block |occupat, unde sedens partes speculatur in omnes.|
    block
      block |Nec superum rector mala tanta Phoronidos ultra|
      block |ferre potest natumque vocat, quem lucida partu|
      block |Pleias enixa est letoque det imperat Argum.|
      block |parva mora est alas pedibus virgamque potenti|
      block |somniferam sumpsisse manu tegumenque capillis.|
      block |haec ubi disposuit, patria Iove natus ab arce|
      block |desilit in terras; illic tegumenque removit|
      block |et posuit pennas, tantummodo virga retenta est:|
      block |hac agit, ut pastor, per devia rura capellas|
      block |dum venit abductas, et structis cantat avenis.|
      block |voce nova captus custos Iunonius 'at tu,|
      block |quisquis es, hoc poteras mecum considere saxo'|
      block |Argus ait; 'neque enim pecori fecundior ullo|
      block |herba loco est, aptamque vides pastoribus umbram.'|
    block
      block |Sedit Atlantiades et euntem multa loquendo|
      block |detinuit sermone diem iunctisque canendo|
      block |vincere harundinibus servantia lumina temptat.|
      block |ille tamen pugnat molles evincere somnos|
      block |et, quamvis sopor est oculorum parte receptus,|
      block |parte tamen vigilat. quaerit quoque (namque reperta|
      block |fistula nuper erat), qua sit ratione reperta.|
    block
      block |Tum deus 'Arcadiae gelidis sub montibus' inquit|
      block |'inter hamadryadas celeberrima Nonacrinas|
      block |naias una fuit: nymphae Syringa vocabant.|
      block |non semel et satyros eluserat illa sequentes|
      block |et quoscumque deos umbrosaque silva feraxque|
      block |rus habet. Ortygiam studiis ipsaque colebat|
      block |virginitate deam; ritu quoque cincta Dianae|
      block |falleret et posset credi Latonia, si non|
      block |corneus huic arcus, si non foret aureus illi;|
      block |sic quoque fallebat.|
    block
      block |Redeuntem colle Lycaeo|
      block |Pan videt hanc pinuque caput praecinctus acuta|
      block |talia verba refert -- restabat verba referre|
      block |et precibus spretis fugisse per avia nympham,|
      block |donec harenosi placidum Ladonis ad amnem|
      block |venerit; hic illam cursum inpedientibus undis|
      block |ut se mutarent liquidas orasse sorores,|
      block |Panaque cum prensam sibi iam Syringa putaret,|
      block |corpore pro nymphae calamos tenuisse palustres,|
      block |dumque ibi suspirat, motos in harundine ventos|
      block |effecisse sonum tenuem similemque querenti.|
      block |arte nova vocisque deum dulcedine captum|
      block |'hoc mihi colloquium tecum' dixisse 'manebit,'|
      block |atque ita disparibus calamis conpagine cerae|
      block |inter se iunctis nomen tenuisse puellae.|
      block |talia dicturus vidit Cyllenius omnes|
      block |subcubuisse oculos adopertaque lumina somno;|
      block |supprimit extemplo vocem firmatque soporem|
      block |languida permulcens medicata lumina virga.|
      block |nec mora, falcato nutantem vulnerat ense,|
      block |qua collo est confine caput, saxoque cruentum|
      block |deicit et maculat praeruptam sanguine rupem.|
      block |Arge, iaces, quodque in tot lumina lumen habebas,|
      block |exstinctum est, centumque oculos nox occupat una.|
    block
      block |Excipit hos volucrisque suae Saturnia pennis|
      block |collocat et gemmis caudam stellantibus inplet.|
      block |protinus exarsit nec tempora distulit irae|
      block |horriferamque oculis animoque obiecit Erinyn|
      block |paelicis Argolicae stimulosque in pectore caecos|
      block |condidit et profugam per totum exercuit orbem.|
      block |ultimus inmenso restabas, Nile, labori;|
      block |quem simulac tetigit, positisque in margine ripae|
      block |procubuit genibus resupinoque ardua collo,|
      block |quos potuit solos, tollens ad sidera vultus|
      block |et gemitu et lacrimis et luctisono mugitu|
      block |cum Iove visa queri finemque orare malorum.|
      block |coniugis ille suae conplexus colla lacertis,|
      block |finiat ut poenas tandem, rogat 'in' que 'futurum|
      block |pone metus' inquit: 'numquam tibi causa doloris|
      block |haec erit,' et Stygias iubet hoc audire paludes.|
    block
      block |Ut lenita dea est, vultus capit illa priores|
      block |fitque, quod ante fuit: fugiunt e corpore saetae,|
      block |cornua decrescunt, fit luminis artior orbis,|
      block |contrahitur rictus, redeunt umerique manusque,|
      block |ungulaque in quinos dilapsa absumitur ungues:|
      block |de bove nil superest formae nisi candor in illa.|
      block |officioque pedum nymphe contenta duorum|
      block |erigitur metuitque loqui, ne more iuvencae|
      block |mugiat, et timide verba intermissa retemptat.|
    block
      block |Nunc dea linigera colitur celeberrima turba.|
      block |huic Epaphus magni genitus de semine tandem|
      block |creditur esse Iovis perque urbes iuncta parenti|
      block |templa tenet. fuit huic animis aequalis et annis|
      block |Sole satus Phaethon, quem quondam magna loquentem|
      block |nec sibi cedentem Phoeboque parente superbum|
      block |non tulit Inachides 'matri' que ait 'omnia demens|
      block |credis et es tumidus genitoris imagine falsi.'|
      block |erubuit Phaethon iramque pudore repressit|
      block |et tulit ad Clymenen Epaphi convicia matrem|
      block |'quo' que 'magis doleas, genetrix' ait, 'ille ego liber,|
      block |ille ferox tacui! pudet haec opprobria nobis|
      block |et dici potuisse et non potuisse refelli.|
      block |at tu, si modo sum caelesti stirpe creatus,|
      block |ede notam tanti generis meque adsere caelo!'|
      block |dixit et inplicuit materno bracchia collo|
      block |perque suum Meropisque caput taedasque sororum|
      block |traderet oravit veri sibi signa parentis.|
      block |ambiguum Clymene precibus Phaethontis an ira|
      block |mota magis dicti sibi criminis utraque caelo|
      block |bracchia porrexit spectansque ad lumina solis|
      block |'per iubar hoc' inquit 'radiis insigne coruscis,|
      block |nate, tibi iuro, quod nos auditque videtque,|
      block |hoc te, quem spectas, hoc te, qui temperat orbem,|
      block |Sole satum; si ficta loquor, neget ipse videndum|
      block |se mihi, sitque oculis lux ista novissima nostris!|
      block |nec longus labor est patrios tibi nosse penates.|
      block |unde oritur, domus est terrae contermina nostrae:|
      block |si modo fert animus, gradere et scitabere ab ipso!'|
      block |emicat extemplo laetus post talia matris|
      block |dicta suae Phaethon et concipit aethera mente|
      block |Aethiopasque suos positosque sub ignibus Indos|
      block |sidereis transit patriosque adit inpiger ortus.|
  block |Liber II|
    block
      block |Regia Solis erat sublimibus alta columnis,|
      block |clara micante auro flammasque imitante pyropo,|
      block |cuius ebur nitidum fastigia summa tegebat,|
      block |argenti bifores radiabant lumine valvae.|
      block |materiam superabat opus: nam Mulciber illic|
      block |aequora caelarat medias cingentia terras|
      block |terrarumque orbem caelumque, quod imminet orbi.|
      block |caeruleos habet unda deos, Tritona canorum|
      block |Proteaque ambiguum ballaenarumque prementem|
      block |Aegaeona suis inmania terga lacertis|
      block |Doridaque et natas, quarum pars nare videtur,|
      block |pars in mole sedens viridis siccare capillos,|
      block |pisce vehi quaedam: facies non omnibus una,|
      block |non diversa tamen, qualem decet esse sororum.|
      block |terra viros urbesque gerit silvasque ferasque|
      block |fluminaque et nymphas et cetera numina ruris.|
      block |haec super inposita est caeli fulgentis imago,|
      block |signaque sex foribus dextris totidemque sinistris.|
    block
      block |Quo simul adclivi Clymeneia limite proles|
      block |venit et intravit dubitati tecta parentis,|
      block |protinus ad patrios sua fert vestigia vultus|
      block |consistitque procul; neque enim propiora ferebat|
      block |lumina: purpurea velatus veste sedebat|
      block |in solio Phoebus claris lucente smaragdis.|
      block |a dextra laevaque Dies et Mensis et Annus|
      block |Saeculaque et positae spatiis aequalibus Horae|
      block |Verque novum stabat cinctum florente corona,|
      block |stabat nuda Aestas et spicea serta gerebat,|
      block |stabat et Autumnus calcatis sordidus uvis|
      block |et glacialis Hiems canos hirsuta capillos.|
    block
      block |Ipse loco medius rerum novitate paventem|
      block |Sol oculis iuvenem, quibus adspicit omnia, vidit|
      block |'quae' que 'viae tibi causa? quid hac' ait 'arce petisti,|
      block |progenies, Phaethon, haud infitianda parenti?'|
      block |ille refert: 'o lux inmensi publica mundi,|
      block |Phoebe pater, si das usum mihi nominis huius,|
      block |nec falsa Clymene culpam sub imagine celat,|
      block |pignora da, genitor, per quae tua vera propago|
      block |credar, et hunc animis errorem detrahe nostris!'|
      block |dixerat, at genitor circum caput omne micantes|
      block |deposuit radios propiusque accedere iussit|
      block |amplexuque dato 'nec tu meus esse negari|
      block |dignus es, et Clymene veros' ait 'edidit ortus,|
      block |quoque minus dubites, quodvis pete munus, ut illud|
      block |me tribuente feras! promissi testis adesto|
      block |dis iuranda palus, oculis incognita nostris!'|
      block |vix bene desierat, currus rogat ille paternos|
      block |inque diem alipedum ius et moderamen equorum.|
    block
      block |Paenituit iurasse patrem: qui terque quaterque|
      block |concutiens inlustre caput 'temeraria' dixit|
      block |'vox mea facta tua est; utinam promissa liceret|
      block |non dare! confiteor, solum hoc tibi, nate, negarem.|
      block |dissuadere licet: non est tua tuta voluntas!|
      block |magna petis, Phaethon, et quae nec viribus istis|
      block |munera conveniant nec tam puerilibus annis:|
      block |sors tua mortalis, non est mortale, quod optas.|
      block |plus etiam, quam quod superis contingere possit,|
      block |nescius adfectas; placeat sibi quisque licebit,|
      block |non tamen ignifero quisquam consistere in axe|
      block |me valet excepto; vasti quoque rector Olympi,|
      block |qui fera terribili iaculatur fulmina dextra,|
      block |non agat hos currus: et quid Iove maius habemus?|
      block |ardua prima via est et qua vix mane recentes|
      block |enituntur equi; medio est altissima caelo,|
      block |unde mare et terras ipsi mihi saepe videre|
      block |fit timor et pavida trepidat formidine pectus;|
      block |ultima prona via est et eget moderamine certo:|
      block |tunc etiam quae me subiectis excipit undis,|
      block |ne ferar in praeceps, Tethys solet ipsa vereri.|
      block |adde, quod adsidua rapitur vertigine caelum|
      block |sideraque alta trahit celerique volumine torquet.|
      block |nitor in adversum, nec me, qui cetera, vincit|
      block |inpetus, et rapido contrarius evehor orbi.|
      block |finge datos currus: quid ages? poterisne rotatis|
      block |obvius ire polis, ne te citus auferat axis?|
      block |forsitan et lucos illic urbesque deorum|
      block |concipias animo delubraque ditia donis|
      block |esse: per insidias iter est formasque ferarum!|
      block |utque viam teneas nulloque errore traharis,|
      block |per tamen adversi gradieris cornua tauri|
      block |Haemoniosque arcus violentique ora Leonis|
      block |saevaque circuitu curvantem bracchia longo|
      block |Scorpion atque aliter curvantem bracchia Cancrum.|
      block |nec tibi quadripedes animosos ignibus illis,|
      block |quos in pectore habent, quos ore et naribus efflant,|
      block |in promptu regere est: vix me patiuntur, ubi acres|
      block |incaluere animi cervixque repugnat habenis.¬|
      block |at tu, funesti ne sim tibi muneris auctor,|
      block |nate, cave, dum resque sinit tua corrige vota!|
      block |scilicet ut nostro genitum te sanguine credas,|
      block |pignora certa petis: do pignora certa timendo|
      block |et patrio pater esse metu probor. adspice vultus|
      block |ecce meos; utinamque oculos in pectora posses|
      block |inserere et patrias intus deprendere curas!|
      block |denique quidquid habet dives, circumspice, mundus|
      block |eque tot ac tantis caeli terraeque marisque|
      block |posce bonis aliquid; nullam patiere repulsam.|
      block |deprecor hoc unum, quod vero nomine poena,|
      block |non honor est: poenam, Phaethon, pro munere poscis!|
      block |quid mea colla tenes blandis, ignare, lacertis?|
      block |ne dubita! dabitur (Stygias iuravimus undas),|
      block |quodcumque optaris; sed tu sapientius opta!'|
    block
      block |Finierat monitus; dictis tamen ille repugnat|
      block |propositumque premit flagratque cupidine currus.|
      block |ergo, qua licuit, genitor cunctatus ad altos|
      block |deducit iuvenem, Vulcania munera, currus.|
      block |aureus axis erat, temo aureus, aurea summae|
      block |curvatura rotae, radiorum argenteus ordo;|
      block |per iuga chrysolithi positaeque ex ordine gemmae|
      block |clara repercusso reddebant lumina Phoebo.|
    block
      block |Dumque ea magnanimus Phaethon miratur opusque|
      block |perspicit, ecce vigil nitido patefecit ab ortu|
      block |purpureas Aurora fores et plena rosarum|
      block |atria: diffugiunt stellae, quarum agmina cogit|
      block |Lucifer et caeli statione novissimus exit.|
    block
      block |Quem petere ut terras mundumque rubescere vidit|
      block |cornuaque extremae velut evanescere lunae,|
      block |iungere equos Titan velocibus imperat Horis.|
      block |iussa deae celeres peragunt ignemque vomentes,|
      block |ambrosiae suco saturos, praesepibus altis|
      block |quadripedes ducunt adduntque sonantia frena.|
      block |tum pater ora sui sacro medicamine nati|
      block |contigit et rapidae fecit patientia flammae|
      block |inposuitque comae radios praesagaque luctus|
      block |pectore sollicito repetens suspiria dixit:|
      block |'si potes his saltem monitis parere parentis|
      block |parce, puer, stimulis et fortius utere loris!|
      block |sponte sua properant, labor est inhibere volentes.|
      block |nec tibi derectos placeat via quinque per arcus!|
      block |sectus in obliquum est lato curvamine limes,|
      block |zonarumque trium contentus fine polumque|
      block |effugit australem iunctamque aquilonibus arcton:|
      block |hac sit iter¬manifesta rotae vestigia cernes¬|
      block |utque ferant aequos et caelum et terra calores,|
      block |nec preme nec summum molire per aethera currum!|
      block |altius egressus caelestia tecta cremabis,|
      block |inferius terras; medio tutissimus ibis.|
      block |neu te dexterior tortum declinet ad Anguem,|
      block |neve sinisterior pressam rota ducat ad Aram,|
      block |inter utrumque tene! Fortunae cetera mando,|
      block |quae iuvet et melius quam tu tibi consulat opto.|
      block |dum loquor, Hesperio positas in litore metas|
      block |umida nox tetigit; non est mora libera nobis!|
      block |poscimur: effulget tenebris Aurora fugatis.|
      block |corripe lora manu, vel, si mutabile pectus|
      block |est tibi, consiliis, non curribus utere nostris!|
      block |dum potes et solidis etiamnum sedibus adstas,|
      block |dumque male optatos nondum premis inscius axes,|
      block |quae tutus spectes, sine me dare lumina terris!'|
    block
      block |Occupat ille levem iuvenali corpore currum|
      block |statque super manibusque leves contingere habenas|
      block |gaudet et invito grates agit inde parenti.|
    block
      block |Interea volucres Pyrois et Eous et Aethon,|
      block |Solis equi, quartusque Phlegon hinnitibus auras|
      block |flammiferis inplent pedibusque repagula pulsant.|
      block |quae postquam Tethys, fatorum ignara nepotis,|
      block |reppulit, et facta est inmensi copia caeli,|
      block |corripuere viam pedibusque per aera motis|
      block |obstantes scindunt nebulas pennisque levati|
      block |praetereunt ortos isdem de partibus Euros.|
      block |sed leve pondus erat nec quod cognoscere possent|
      block |Solis equi, solitaque iugum gravitate carebat;|
      block |utque labant curvae iusto sine pondere naves|
      block |perque mare instabiles nimia levitate feruntur,|
      block |sic onere adsueto vacuus dat in aera saltus|
      block |succutiturque alte similisque est currus inani.|
    block
      block |Quod simulac sensere, ruunt tritumque relinquunt|
      block |quadriiugi spatium nec quo prius ordine currunt.|
      block |ipse pavet nec qua commissas flectat habenas|
      block |nec scit qua sit iter, nec, si sciat, imperet illis.|
      block |tum primum radiis gelidi caluere Triones|
      block |et vetito frustra temptarunt aequore tingui,|
      block |quaeque polo posita est glaciali proxima Serpens,|
      block |frigore pigra prius nec formidabilis ulli,|
      block |incaluit sumpsitque novas fervoribus iras;|
      block |te quoque turbatum memorant fugisse, Boote,|
      block |quamvis tardus eras et te tua plaustra tenebant.|
    block
      block |Ut vero summo despexit ab aethere terras|
      block |infelix Phaethon penitus penitusque iacentes,|
      block |palluit et subito genua intremuere timore|
      block |suntque oculis tenebrae per tantum lumen obortae,|
      block |et iam mallet equos numquam tetigisse paternos,|
      block |iam cognosse genus piget et valuisse rogando,|
      block |iam Meropis dici cupiens ita fertur, ut acta|
      block |praecipiti pinus borea, cui victa remisit|
      block |frena suus rector, quam dis votisque reliquit.|
      block |quid faciat? multum caeli post terga relictum,|
      block |ante oculos plus est: animo metitur utrumque|
      block |et modo, quos illi fatum contingere non est,|
      block |prospicit occasus, interdum respicit ortus,|
      block |quidque agat ignarus stupet et nec frena remittit|
      block |nec retinere valet nec nomina novit equorum.|
      block |sparsa quoque in vario passim miracula caelo|
      block |vastarumque videt trepidus simulacra ferarum.|
      block |est locus, in geminos ubi bracchia concavat arcus|
      block |Scorpius et cauda flexisque utrimque lacertis|
      block |porrigit in spatium signorum membra duorum:|
      block |hunc puer ut nigri madidum sudore veneni|
      block |vulnera curvata minitantem cuspide vidit,|
      block |mentis inops gelida formidine lora remisit.|
    block
      block |Quae postquam summum tetigere iacentia tergum,|
      block |exspatiantur equi nulloque inhibente per auras|
      block |ignotae regionis eunt, quaque inpetus egit,|
      block |hac sine lege ruunt altoque sub aethere fixis|
      block |incursant stellis rapiuntque per avia currum|
      block |et modo summa petunt, modo per declive viasque|
      block |praecipites spatio terrae propiore feruntur,|
      block |inferiusque suis fraternos currere Luna|
      block |admiratur equos, ambustaque nubila fumant.|
      block |corripitur flammis, ut quaeque altissima, tellus|
      block |fissaque agit rimas et sucis aret ademptis;|
      block |pabula canescunt, cum frondibus uritur arbor,|
      block |materiamque suo praebet seges arida damno.|
      block |parva queror: magnae pereunt cum moenibus urbes,|
      block |cumque suis totas populis incendia gentis|
      block |in cinerem vertunt; silvae cum montibus ardent;|
      block |ardet Athos Taurusque Cilix et Tmolus et Oete|
      block |et tum sicca, prius creberrima fontibus, Ide|
      block |virgineusque Helicon et nondum Oeagrius Haemus:|
      block |ardet in inmensum geminatis ignibus Aetne|
      block |Parnasosque biceps et Eryx et Cynthus et Othrys|
      block |et tandem nivibus Rhodope caritura Mimasque|
      block |Dindymaque et Mycale natusque ad sacra Cithaeron.|
      block |nec prosunt Scythiae sua frigora: Caucasus ardet|
      block |Ossaque cum Pindo maiorque ambobus Olympus|
      block |aeriaeque Alpes et nubifer Appenninus.|
    block
      block |Tum vero Phaethon cunctis e partibus orbem|
      block |adspicit accensum nec tantos sustinet aestus|
      block |ferventisque auras velut e fornace profunda|
      block |ore trahit currusque suos candescere sentit;|
      block |et neque iam cineres eiectatamque favillam|
      block |ferre potest calidoque involvitur undique fumo,|
      block |quoque eat aut ubi sit, picea caligine tectus|
      block |nescit et arbitrio volucrum raptatur equorum.|
    block
      block |Sanguine tum credunt in corpora summa vocato|
      block |Aethiopum populos nigrum traxisse colorem;|
      block |tum facta est Libye raptis umoribus aestu|
      block |arida, tum nymphae passis fontesque lacusque|
      block |deflevere comis; quaerit Boeotia Dircen,|
      block |Argos Amymonen, Ephyre Pirenidas undas;|
      block |nec sortita loco distantes flumina ripas|
      block |tuta manent: mediis Tanais fumavit in undis|
      block |Peneosque senex Teuthranteusque Caicus|
      block |et celer Ismenos cum Phegiaco Erymantho|
      block |arsurusque iterum Xanthos flavusque Lycormas,|
      block |quique recurvatis ludit Maeandros in undis,|
      block |Mygdoniusque Melas et Taenarius Eurotas.|
      block |arsit et Euphrates Babylonius, arsit Orontes|
      block |Thermodonque citus Gangesque et Phasis et Hister;|
      block |aestuat Alpheos, ripae Spercheides ardent,|
      block |quodque suo Tagus amne vehit, fluit ignibus aurum,|
      block |et, quae Maeonias celebrabant carmine ripas|
      block |flumineae volucres, medio caluere Caystro;|
      block |Nilus in extremum fugit perterritus orbem|
      block |occuluitque caput, quod adhuc latet: ostia septem|
      block |pulverulenta vacant, septem sine flumine valles.|
      block |fors eadem Ismarios Hebrum cum Strymone siccat|
      block |Hesperiosque amnes, Rhenum Rhodanumque Padumque|
      block |cuique fuit rerum promissa potentia, Thybrin.|
      block |dissilit omne solum, penetratque in Tartara rimis|
      block |lumen et infernum terret cum coniuge regem;|
      block |et mare contrahitur siccaeque est campus harenae,|
      block |quod modo pontus erat, quosque altum texerat aequor,|
      block |exsistunt montes et sparsas Cycladas augent.|
      block |ima petunt pisces, nec se super aequora curvi|
      block |tollere consuetas audent delphines in auras;|
      block |corpora phocarum summo resupina profundo|
      block |exanimata natant: ipsum quoque Nerea fama est|
      block |Doridaque et natas tepidis latuisse sub antris.|
      block |ter Neptunus aquis cum torvo bracchia vultu|
      block |exserere ausus erat, ter non tulit aeris ignes.|
    block
      block |Alma tamen Tellus, ut erat circumdata ponto,|
      block |inter aquas pelagi contractosque undique fontes,|
      block |qui se condiderant in opacae viscera matris,|
      block |sustulit oppressos collo tenus arida vultus|
      block |opposuitque manum fronti magnoque tremore|
      block |omnia concutiens paulum subsedit et infra,|
      block |quam solet esse, fuit fractaque ita voce locuta est:|
      block |'si placet hoc meruique, quid o tua fulmina cessant,|
      block |summe deum? liceat periturae viribus ignis|
      block |igne perire tuo clademque auctore levare!|
      block |vix equidem fauces haec ipsa in verba resolvo';|
      block |(presserat ora vapor) 'tostos en adspice crines|
      block |inque oculis tantum, tantum super ora favillae!|
      block |hosne mihi fructus, hunc fertilitatis honorem|
      block |officiique refers, quod adunci vulnera aratri|
      block |rastrorumque fero totoque exerceor anno,|
      block |quod pecori frondes alimentaque mitia, fruges|
      block |humano generi, vobis quoque tura ministro?|
      block |sed tamen exitium fac me meruisse: quid undae,|
      block |quid meruit frater? cur illi tradita sorte|
      block |aequora decrescunt et ab aethere longius absunt?|
      block |quodsi nec fratris nec te mea gratia tangit,|
      block |at caeli miserere tui! circumspice utrumque:|
      block |fumat uterque polus! quos si vitiaverit ignis,|
      block |atria vestra ruent! Atlas en ipse laborat|
      block |vixque suis umeris candentem sustinet axem!|
      block |si freta, si terrae pereunt, si regia caeli,|
      block |in chaos antiquum confundimur! eripe flammis,|
      block |si quid adhuc superest, et rerum consule summae!'|
    block
      block |Dixerat haec Tellus: neque enim tolerare vaporem|
      block |ulterius potuit nec dicere plura suumque|
      block |rettulit os in se propioraque manibus antra;|
      block |at pater omnipotens, superos testatus et ipsum,|
      block |qui dederat currus, nisi opem ferat, omnia fato|
      block |interitura gravi, summam petit arduus arcem,|
      block |unde solet nubes latis inducere terris,|
      block |unde movet tonitrus vibrataque fulmina iactat;|
      block |sed neque quas posset terris inducere nubes|
      block |tunc habuit, nec quos caelo demitteret imbres:|
      block |intonat et dextra libratum fulmen ab aure|
      block |misit in aurigam pariterque animaque rotisque|
      block |expulit et saevis conpescuit ignibus ignes.|
      block |consternantur equi et saltu in contraria facto|
      block |colla iugo eripiunt abruptaque lora relinquunt:|
      block |illic frena iacent, illic temone revulsus|
      block |axis, in hac radii fractarum parte rotarum|
      block |sparsaque sunt late laceri vestigia currus.|
    block
      block |At Phaethon rutilos flamma populante capillos|
      block |volvitur in praeceps longoque per aera tractu|
      block |fertur, ut interdum de caelo stella sereno|
      block |etsi non cecidit, potuit cecidisse videri.|
      block |quem procul a patria diverso maximus orbe|
      block |excipit Eridanus fumantiaque abluit ora.|
      block |Naides Hesperiae trifida fumantia flamma|
      block |corpora dant tumulo, signant quoque carmine saxum:|
    block
      block |HIC . SITUS . EST . PHAETHON . CURRUS . AURIGA . PATERNI|
      block |QUEM . SI . NON . TENUIT . MAGNIS . TAMEN . EXCIDIT . AUSIS|
    block
    block
      block |Nam pater obductos luctu miserabilis aegro|
      block |condiderat vultus, et, si modo credimus, unum|
      block |isse diem sine sole ferunt: incendia lumen|
      block |praebebant aliquisque malo fuit usus in illo.|
      block |at Clymene postquam dixit, quaecumque fuerunt|
      block |in tantis dicenda malis, lugubris et amens|
      block |et laniata sinus totum percensuit orbem|
      block |exanimesque artus primo, mox ossa requirens|
      block |repperit ossa tamen peregrina condita ripa|
      block |incubuitque loco nomenque in marmore lectum|
      block |perfudit lacrimis et aperto pectore fovit.|
      block |nec minus Heliades fletus et, inania morti|
      block |munera, dant lacrimas, et caesae pectora palmis|
      block |non auditurum miseras Phaethonta querellas|
      block |nocte dieque vocant adsternunturque sepulcro.|
      block |luna quater iunctis inplerat cornibus orbem;|
      block |illae more suo (nam morem fecerat usus)|
      block |plangorem dederant: e quis Phaethusa, sororum|
      block |maxima, cum vellet terra procumbere, questa est|
      block |deriguisse pedes; ad quam conata venire|
      block |candida Lampetie subita radice retenta est;|
      block |tertia, cum crinem manibus laniare pararet,|
      block |avellit frondes; haec stipite crura teneri,|
      block |illa dolet fieri longos sua bracchia ramos,|
      block |dumque ea mirantur, conplectitur inguina cortex|
      block |perque gradus uterum pectusque umerosque manusque|
      block |ambit, et exstabant tantum ora vocantia matrem.|
      block |quid faciat mater, nisi, quo trahat inpetus illam,|
      block |huc eat atque illuc et, dum licet, oscula iungat?|
      block |non satis est: truncis avellere corpora temptat|
      block |et teneros manibus ramos abrumpit, at inde|
      block |sanguineae manant tamquam de vulnere guttae.|
      block |'parce, precor, mater,' quaecumque est saucia, clamat,|
      block |'parce, precor: nostrum laceratur in arbore corpus|
      block |iamque vale'¬cortex in verba novissima venit.|
      block |inde fluunt lacrimae, stillataque sole rigescunt|
      block |de ramis electra novis, quae lucidus amnis|
      block |excipit et nuribus mittit gestanda Latinis.|
    block
      block |Adfuit huic monstro proles Stheneleia Cycnus,|
      block |qui tibi materno quamvis a sanguine iunctus,|
      block |mente tamen, Phaethon, propior fuit. ille relicto|
      block |(nam Ligurum populos et magnas rexerat urbes)|
      block |imperio ripas virides amnemque querellis|
      block |Eridanum inplerat silvamque sororibus auctam,|
      block |cum vox est tenuata viro canaeque capillos|
      block |dissimulant plumae collumque a pectore longe|
      block |porrigitur digitosque ligat iunctura rubentis,|
      block |penna latus velat, tenet os sine acumine rostrum.|
      block |fit nova Cycnus avis nec se caeloque Iovique|
      block |credit, ut iniuste missi memor ignis ab illo;|
      block |stagna petit patulosque lacus ignemque perosus|
      block |quae colat elegit contraria flumina flammis.|
    block
      block |Squalidus interea genitor Phaethontis et expers|
      block |ipse sui decoris, qualis, cum deficit orbem,|
      block |esse solet, lucemque odit seque ipse diemque|
      block |datque animum in luctus et luctibus adicit iram|
      block |officiumque negat mundo. 'satis' inquit 'ab aevi|
      block |sors mea principiis fuit inrequieta, pigetque|
      block |actorum sine fine mihi, sine honore laborum!|
      block |quilibet alter agat portantes lumina currus!|
      block |si nemo est omnesque dei non posse fatentur,|
      block |ipse agat ut saltem, dum nostras temptat habenas,|
      block |orbatura patres aliquando fulmina ponat!|
      block |tum sciet ignipedum vires expertus equorum|
      block |non meruisse necem, qui non bene rexerit illos.'|
    block
      block |Talia dicentem circumstant omnia Solem|
      block |numina, neve velit tenebras inducere rebus,|
      block |supplice voce rogant; missos quoque Iuppiter ignes|
      block |excusat precibusque minas regaliter addit.|
      block |colligit amentes et adhuc terrore paventes|
      block |Phoebus equos stimuloque dolens et verbere saevit|
      block |(saevit enim) natumque obiectat et inputat illis.|
    block
      block |At pater omnipotens ingentia moenia caeli|
      block |circuit et, ne quid labefactum viribus ignis|
      block |corruat, explorat. quae postquam firma suique|
      block |roboris esse videt, terras hominumque labores|
      block |perspicit. Arcadiae tamen est inpensior illi|
      block |cura suae: fontesque et nondum audentia labi|
      block |flumina restituit, dat terrae gramina, frondes|
      block |arboribus, laesasque iubet revirescere silvas.|
      block |dum redit itque frequens, in virgine Nonacrina|
      block |haesit, et accepti caluere sub ossibus ignes.|
      block |non erat huius opus lanam mollire trahendo|
      block |nec positu variare comas; ubi fibula vestem,|
      block |vitta coercuerat neglectos alba capillos;|
      block |et modo leve manu iaculum, modo sumpserat arcum,|
      block |miles erat Phoebes: nec Maenalon attigit ulla|
      block |gratior hac Triviae; sed nulla potentia longa est.|
    block
      block |Ulterius medio spatium sol altus habebat,|
      block |cum subit illa nemus, quod nulla ceciderat aetas;|
      block |exuit hic umero pharetram lentosque retendit|
      block |arcus inque solo, quod texerat herba, iacebat|
      block |et pictam posita pharetram cervice premebat.|
      block |Iuppiter ut vidit fessam et custode vacantem,|
      block |'hoc certe furtum coniunx mea nesciet' inquit,|
      block |'aut si rescierit, sunt, o sunt iurgia tanti!'|
      block |protinus induitur faciem cultumque Dianae|
      block |atque ait: 'o comitum, virgo, pars una mearum,|
      block |in quibus es venata iugis?' de caespite virgo|
      block |se levat et 'salve numen, me iudice' dixit,|
      block |'audiat ipse licet, maius Iove.' ridet et audit|
      block |et sibi praeferri se gaudet et oscula iungit,|
      block |nec moderata satis nec sic a virgine danda.|
      block |qua venata foret silva, narrare parantem|
      block |inpedit amplexu nec se sine crimine prodit.|
      block |illa quidem contra, quantum modo femina posset|
      block |(adspiceres utinam, Saturnia, mitior esses),|
      block |illa quidem pugnat, sed quem superare puella,|
      block |quisve Iovem poterat? superum petit aethera victor|
      block |Iuppiter: huic odio nemus est et conscia silva;|
      block |unde pedem referens paene est oblita pharetram|
      block |tollere cum telis et quem suspenderat arcum.|
    block
      block |Ecce, suo comitata choro Dictynna per altum|
      block |Maenalon ingrediens et caede superba ferarum|
      block |adspicit hanc visamque vocat: clamata refugit|
      block |et timuit primo, ne Iuppiter esset in illa;|
      block |sed postquam pariter nymphas incedere vidit,|
      block |sensit abesse dolos numerumque accessit ad harum.|
      block |heu! quam difficile est crimen non prodere vultu!|
      block |vix oculos attollit humo nec, ut ante solebat,|
      block |iuncta deae lateri nec toto est agmine prima,|
      block |sed silet et laesi dat signa rubore pudoris;|
      block |et, nisi quod virgo est, poterat sentire Diana|
      block |mille notis culpam: nymphae sensisse feruntur.|
      block |orbe resurgebant lunaria cornua nono,|
      block |cum de venatu fraternis languida flammis,|
      block |nacta nemus gelidum dea, quo cum murmure labens|
      block |ibat et attritas versabat rivus harenas.|
      block |ut loca laudavit, summas pede contigit undas;|
      block |his quoque laudatis 'procul est' ait 'arbiter omnis:|
      block |nuda superfusis tinguamus corpora lymphis!'|
      block |Parrhasis erubuit; cunctae velamina ponunt;|
      block |una moras quaerit: dubitanti vestis adempta est,|
      block |qua posita nudo patuit cum corpore crimen.|
      block |attonitae manibusque uterum celare volenti|
      block |'i procul hinc' dixit 'nec sacros pollue fontis!'|
      block |Cynthia deque suo iussit secedere coetu.|
    block
      block |Senserat hoc olim magni matrona Tonantis|
      block |distuleratque graves in idonea tempora poenas.|
      block |causa morae nulla est, et iam puer Arcas (id ipsum|
      block |indoluit Iuno) fuerat de paelice natus.|
      block |quo simul obvertit saevam cum lumine mentem,|
      block |'scilicet hoc etiam restabat, adultera' dixit,|
      block |'ut fecunda fores, fieretque iniuria partu|
      block |nota, Iovisque mei testatum dedecus esset.|
      block |haud inpune feres: adimam tibi namque figuram,|
      block |qua tibi, quaque places nostro, inportuna, marito.'|
      block |dixit et adversam prensis a fronte capillis|
      block |stravit humi pronam. tendebat bracchia supplex:|
      block |bracchia coeperunt nigris horrescere villis|
      block |curvarique manus et aduncos crescere in unguis|
      block |officioque pedum fungi laudataque quondam|
      block |ora Iovi lato fieri deformia rictu.|
      block |neve preces animos et verba precantia flectant,|
      block |posse loqui eripitur: vox iracunda minaxque|
      block |plenaque terroris rauco de gutture fertur;|
      block |mens antiqua tamen facta quoque mansit in ursa,|
      block |adsiduoque suos gemitu testata dolores|
      block |qualescumque manus ad caelum et sidera tollit|
      block |ingratumque Iovem, nequeat cum dicere, sentit.|
      block |a! quotiens, sola non ausa quiescere silva,|
      block |ante domum quondamque suis erravit in agris!|
      block |a! quotiens per saxa canum latratibus acta est|
      block |venatrixque metu venantum territa fugit!|
      block |saepe feris latuit visis, oblita quid esset,|
      block |ursaque conspectos in montibus horruit ursos|
      block |pertimuitque lupos, quamvis pater esset in illis.|
    block
      block |Ecce Lycaoniae proles ignara parentis,|
      block |Arcas adest ter quinque fere natalibus actis;|
      block |dumque feras sequitur, dum saltus eligit aptos|
      block |nexilibusque plagis silvas Erymanthidas ambit,|
      block |incidit in matrem, quae restitit Arcade viso|
      block |et cognoscenti similis fuit: ille refugit|
      block |inmotosque oculos in se sine fine tenentem|
      block |nescius extimuit propiusque accedere aventi|
      block |vulnifico fuerat fixurus pectora telo:|
      block |arcuit omnipotens pariterque ipsosque nefasque|
      block |sustulit et pariter raptos per inania vento|
      block |inposuit caelo vicinaque sidera fecit.|
    block
      block |Intumuit Iuno, postquam inter sidera paelex|
      block |fulsit, et ad canam descendit in aequora Tethyn|
      block |Oceanumque senem, quorum reverentia movit|
      block |saepe deos, causamque viae scitantibus infit:|
      block |'quaeritis, aetheriis quare regina deorum|
      block |sedibus huc adsim? pro me tenet altera caelum!|
      block |mentior, obscurum nisi nox cum fecerit orbem,|
      block |nuper honoratas summo, mea vulnera, caelo|
      block |videritis stellas illic, ubi circulus axem|
      block |ultimus extremum spatioque brevissimus ambit.|
      block |et vero quisquam Iunonem laedere nolit|
      block |offensamque tremat, quae prosum sola nocendo?|
      block |o ego quantum egi! quam vasta potentia nostra est!|
      block |esse hominem vetui: facta est dea! sic ego poenas|
      block |sontibus inpono, sic est mea magna potestas!|
      block |vindicet antiquam faciem vultusque ferinos|
      block |detrahat, Argolica quod in ante Phoronide fecit|
      block |cur non et pulsa ducit Iunone meoque|
      block |collocat in thalamo socerumque Lycaona sumit?|
      block |at vos si laesae tangit contemptus alumnae,|
      block |gurgite caeruleo septem prohibete triones|
      block |sideraque in caelo stupri mercede recepta|
      block |pellite, ne puro tinguatur in aequore paelex!'|
    block
      block |Di maris adnuerant: habili Saturnia curru,|
      block |ingreditur liquidum pavonibus aethera pictis,|
      block |tam nuper pictis caeso pavonibus Argo,|
      block |quam tu nuper eras, cum candidus ante fuisses,|
      block |corve loquax, subito nigrantis versus in alas.|
      block |nam fuit haec quondam niveis argentea pennis|
      block |ales, ut aequaret totas sine labe columbas,|
      block |nec servaturis vigili Capitolia voce|
      block |cederet anseribus nec amanti flumina cycno.|
      block |lingua fuit damno: lingua faciente loquaci|
      block |qui color albus erat, nunc est contrarius albo|
    block
      block |Pulchrior in tota quam Larisaea Coronis|
      block |non fuit Haemonia: placuit tibi, Delphice, certe,|
      block |dum vel casta fuit vel inobservata, sed ales|
      block |sensit adulterium Phoebeius, utque latentem|
      block |detegeret culpam, non exorabilis index,|
      block |ad dominum tendebat iter. quem garrula motis|
      block |consequitur pennis, scitetur ut omnia, cornix|
      block |auditaque viae causa 'non utile carpis'|
      block |inquit 'iter: ne sperne meae praesagia linguae!|
      block |quid fuerim quid simque vide meritumque require:|
      block |invenies nocuisse fidem. nam tempore quodam|
      block |Pallas Ericthonium, prolem sine matre creatam,|
      block |clauserat Actaeo texta de vimine cista|
      block |virginibusque tribus gemino de Cecrope natis|
      block |et legem dederat, sua ne secreta viderent.|
      block |abdita fronde levi densa speculabar ab ulmo,|
      block |quid facerent: commissa duae sine fraude tuentur,|
      block |Pandrosos atque Herse; timidas vocat una sorores|
      block |Aglauros nodosque manu diducit, et intus|
      block |infantemque vident adporrectumque draconem.|
      block |acta deae refero. pro quo mihi gratia talis|
      block |redditur, ut dicar tutela pulsa Minervae|
      block |et ponar post noctis avem! mea poena volucres|
      block |admonuisse potest, ne voce pericula quaerant.|
      block |at, puto, non ultro nequiquam tale rogantem|
      block |me petiit!¬ipsa licet hoc a Pallade quaeras:|
      block |quamvis irata est, non hoc irata negabit.|
      block |nam me Phocaica clarus tellure Coroneus|
      block |(nota loquor) genuit, fueramque ego regia virgo|
      block |divitibusque procis (ne me contemne) petebar:|
      block |forma mihi nocuit. nam cum per litora lentis|
      block |passibus, ut soleo, summa spatiarer harena,|
      block |vidit et incaluit pelagi deus, utque precando|
      block |tempora cum blandis absumpsit inania verbis,|
      block |vim parat et sequitur. fugio densumque relinquo|
      block |litus et in molli nequiquam lassor harena.|
      block |inde deos hominesque voco; nec contigit ullum|
      block |vox mea mortalem: mota est pro virgine virgo|
      block |auxiliumque tulit. tendebam bracchia caelo:|
      block |bracchia coeperunt levibus nigrescere pennis;|
      block |reicere ex umeris vestem molibar, at illa|
      block |pluma erat inque cutem radices egerat imas;|
      block |plangere nuda meis conabar pectora palmis,|
      block |sed neque iam palmas nec pectora nuda gerebam;|
      block |currebam, nec, ut ante, pedes retinebat harena,|
      block |sed summa tollebar humo; mox alta per auras|
      block |evehor et data sum comes inculpata Minervae.|
      block |quid tamen hoc prodest, si diro facta volucris|
      block |crimine Nyctimene nostro successit honori?|
      block |an quae per totam res est notissima Lesbon,|
      block |non audita tibi est, patrium temerasse cubile|
      block |Nyctimenen? avis illa quidem, sed conscia culpae|
      block |conspectum lucemque fugit tenebrisque pudorem|
      block |celat et a cunctis expellitur aethere toto.'|
    block
      block |Talia dicenti 'tibi' ait 'revocamina' corvus|
      block |'sint, precor, ista malo: nos vanum spernimus omen.'|
      block |nec coeptum dimittit iter dominoque iacentem|
      block |cum iuvene Haemonio vidisse Coronida narrat.|
      block |laurea delapsa est audito crimine amantis,|
      block |et pariter vultusque deo plectrumque colorque|
      block |excidit, utque animus tumida fervebat ab ira,|
      block |arma adsueta capit flexumque a cornibus arcum|
      block |tendit et illa suo totiens cum pectore iuncta|
      block |indevitato traiecit pectora telo.|
      block |icta dedit gemitum tractoque a corpore ferro|
      block |candida puniceo perfudit membra cruore|
      block |et dixit: 'potui poenas tibi, Phoebe, dedisse,|
      block |sed peperisse prius; duo nunc moriemur in una.'|
      block |hactenus, et pariter vitam cum sanguine fudit;|
      block |corpus inane animae frigus letale secutum est.|
    block
      block |Paenitet heu! sero poenae crudelis amantem,|
      block |seque, quod audierit, quod sic exarserit, odit;|
      block |odit avem, per quam crimen causamque dolendi|
      block |scire coactus erat, nec non arcumque manumque|
      block |odit cumque manu temeraria tela sagittas|
      block |conlapsamque fovet seraque ope vincere fata|
      block |nititur et medicas exercet inaniter artes.|
      block |quae postquam frustra temptata rogumque parari|
      block |vidit et arsuros supremis ignibus artus,|
      block |tum vero gemitus (neque enim caelestia tingui|
      block |ora licet lacrimis) alto de corde petitos|
      block |edidit, haud aliter quam cum spectante iuvenca|
      block |lactentis vituli dextra libratus ab aure|
      block |tempora discussit claro cava malleus ictu.|
      block |ut tamen ingratos in pectora fudit odores|
      block |et dedit amplexus iniustaque iusta peregit,|
      block |non tulit in cineres labi sua Phoebus eosdem|
      block |semina, sed natum flammis uteroque parentis|
      block |eripuit geminique tulit Chironis in antrum,|
      block |sperantemque sibi non falsae praemia linguae|
      block |inter aves albas vetuit consistere corvum.|
    block
      block |Semifer interea divinae stirpis alumno|
      block |laetus erat mixtoque oneri gaudebat honore;|
      block |ecce venit rutilis umeros protecta capillis|
      block |filia centauri, quam quondam nympha Chariclo|
      block |fluminis in rapidi ripis enixa vocavit|
      block |Ocyroen: non haec artes contenta paternas|
      block |edidicisse fuit, fatorum arcana canebat.|
      block |ergo ubi vaticinos concepit mente furores|
      block |incaluitque deo, quem clausum pectore habebat,|
      block |adspicit infantem 'toto' que 'salutifer orbi|
      block |cresce, puer!' dixit; 'tibi se mortalia saepe|
      block |corpora debebunt, animas tibi reddere ademptas|
      block |fas erit, idque semel dis indignantibus ausus|
      block |posse dare hoc iterum flamma prohibebere avita,|
      block |eque deo corpus fies exsangue deusque,|
      block |qui modo corpus eras, et bis tua fata novabis.|
      block |tu quoque, care pater, nunc inmortalis et aevis|
      block |omnibus ut maneas nascendi lege creatus,|
      block |posse mori cupies, tum cum cruciabere dirae|
      block |sanguine serpentis per saucia membra recepto;|
      block |teque ex aeterno patientem numina mortis|
      block |efficient, triplicesque deae tua fila resolvent.'|
      block |restabat fatis aliquid: suspirat ab imis|
      block |pectoribus, lacrimaeque genis labuntur obortae,|
      block |atque ita 'praevertunt' inquit 'me fata, vetorque|
      block |plura loqui, vocisque meae praecluditur usus.|
      block |non fuerant artes tanti, quae numinis iram|
      block |contraxere mihi: mallem nescisse futura!|
      block |iam mihi subduci facies humana videtur,|
      block |iam cibus herba placet, iam latis currere campis|
      block |impetus est: in equam cognataque corpora vertor.|
      block |tota tamen quare? pater est mihi nempe biformis.'|
      block |talia dicenti pars est extrema querellae|
      block |intellecta parum confusaque verba fuerunt;|
      block |mox nec verba quidem nec equae sonus ille videtur|
      block |sed simulantis equam, parvoque in tempore certos|
      block |edidit hinnitus et bracchia movit in herbas.|
      block |tum digiti coeunt et quinos alligat ungues|
      block |perpetuo cornu levis ungula, crescit et oris|
      block |et colli spatium, longae pars maxima pallae|
      block |cauda fit, utque vagi crines per colla iacebant,|
      block |in dextras abiere iubas, pariterque novata est|
      block |et vox et facies; nomen quoque monstra dedere.|
    block
      block |Flebat opemque tuam frustra Philyreius heros,|
      block |Delphice, poscebat. nam nec rescindere magni|
      block |iussa Iovis poteras, nec, si rescindere posses,|
      block |tunc aderas: Elin Messeniaque arva colebas.|
      block |illud erat tempus, quo te pastoria pellis|
      block |texit, onusque fuit baculum silvestre sinistrae,|
      block |alterius dispar septenis fistula cannis.|
      block |dumque amor est curae, dum te tua fistula mulcet,|
      block |incustoditae Pylios memorantur in agros|
      block |processisse boves: videt has Atlantide Maia|
      block |natus et arte sua silvis occultat abactas.|
      block |senserat hoc furtum nemo nisi notus in illo|
      block |rure senex; Battum vicinia tota vocabat.|
      block |divitis hic saltus herbosaque pascua Nelei|
      block |nobiliumque greges custos servabat equarum.|
      block |hunc tenuit blandaque manu seduxit et illi|
      block |'quisquis es, hospes' ait, 'si forte armenta requiret|
      block |haec aliquis, vidisse nega neu gratia facto|
      block |nulla rependatur, nitidam cape praemia vaccam!'|
      block |et dedit. accepta voces has reddidit hospes:|
      block |'tutus eas! lapis iste prius tua furta loquetur,'|
      block |et lapidem ostendit. simulat Iove natus abire;|
      block |mox redit et versa pariter cum voce figura|
      block |'rustice, vidisti si quas hoc limite' dixit|
      block |'ire boves, fer opem furtoque silentia deme!|
      block |iuncta suo pretium dabitur tibi femina tauro.'|
      block |at senior, postquam est merces geminata, 'sub illis|
      block |montibus' inquit 'erunt,' et erant sub montibus illis.|
      block |risit Atlantiades et 'me mihi, perfide, prodis?|
      block |me mihi prodis?' ait periuraque pectora vertit|
      block |in durum silicem, qui nunc quoque dicitur index,|
      block |inque nihil merito vetus est infamia saxo.|
    block
      block |Hinc se sustulerat paribus caducifer alis,|
      block |Munychiosque volans agros gratamque Minervae|
      block |despectabat humum cultique arbusta Lycei.|
      block |illa forte die castae de more puellae|
      block |vertice supposito festas in Palladis arces|
      block |pura coronatis portabant sacra canistris.|
      block |inde revertentes deus adspicit ales iterque|
      block |non agit in rectum, sed in orbem curvat eundem:|
      block |ut volucris visis rapidissima miluus extis,|
      block |dum timet et densi circumstant sacra ministri,|
      block |flectitur in gyrum nec longius audet abire|
      block |spemque suam motis avidus circumvolat alis,|
      block |sic super Actaeas agilis Cyllenius arces|
      block |inclinat cursus et easdem circinat auras.|
      block |quanto splendidior quam cetera sidera fulget|
      block |Lucifer, et quanto quam Lucifer aurea Phoebe,|
      block |tanto virginibus praestantior omnibus Herse|
      block |ibat eratque decus pompae comitumque suarum.|
      block |obstipuit forma Iove natus et aethere pendens|
      block |non secus exarsit, quam cum Balearica plumbum|
      block |funda iacit: volat illud et incandescit eundo|
      block |et, quos non habuit, sub nubibus invenit ignes.|
      block |vertit iter caeloque petit terrena relicto|
      block |nec se dissimulat: tanta est fiducia formae.|
      block |quae quamquam iusta est, cura tamen adiuvat illam|
      block |permulcetque comas chlamydemque, ut pendeat apte,|
      block |collocat, ut limbus totumque adpareat aurum,|
      block |ut teres in dextra, qua somnos ducit et arcet,|
      block |virga sit, ut tersis niteant talaria plantis.|
    block
      block |Pars secreta domus ebore et testudine cultos|
      block |tres habuit thalamos, quorum tu, Pandrose, dextrum,|
      block |Aglauros laevum, medium possederat Herse.|
      block |quae tenuit laevum, venientem prima notavit|
      block |Mercurium nomenque dei scitarier ausa est|
      block |et causam adventus; cui sic respondit Atlantis|
      block |Pleïonesque nepos 'ego sum, qui iussa per auras|
      block |verba patris porto; pater est mihi Iuppiter ipse.|
      block |nec fingam causas, tu tantum fida sorori|
      block |esse velis prolisque meae matertera dici:|
      block |Herse causa viae; faveas oramus amanti.'|
      block |adspicit hunc oculis isdem, quibus abdita nuper|
      block |viderat Aglauros flavae secreta Minervae,|
      block |proque ministerio magni sibi ponderis aurum|
      block |postulat: interea tectis excedere cogit.|
    block
      block |Vertit ad hanc torvi dea bellica luminis orbem|
      block |et tanto penitus traxit suspiria motu,|
      block |ut pariter pectus positamque in pectore forti|
      block |aegida concuteret: subit, hanc arcana profana|
      block |detexisse manu, tum cum sine matre creatam|
      block |Lemnicolae stirpem contra data foedera vidit,|
      block |et gratamque deo fore iam gratamque sorori|
      block |et ditem sumpto, quod avara poposcerat, auro.|
      block |protinus Invidiae nigro squalentia tabo|
      block |tecta petit: domus est imis in vallibus huius|
      block |abdita, sole carens, non ulli pervia vento,|
      block |tristis et ignavi plenissima frigoris et quae|
      block |igne vacet semper, caligine semper abundet.|
      block |huc ubi pervenit belli metuenda virago,|
      block |constitit ante domum (neque enim succedere tectis|
      block |fas habet) et postes extrema cuspide pulsat.|
      block |concussae patuere fores. videt intus edentem|
      block |vipereas carnes, vitiorum alimenta suorum,|
      block |Invidiam visaque oculos avertit; at illa|
      block |surgit humo pigre semesarumque relinquit|
      block |corpora serpentum passuque incedit inerti.|
      block |utque deam vidit formaque armisque decoram,|
      block |ingemuit vultumque una ac suspiria duxit.|
      block |pallor in ore sedet, macies in corpore toto.|
      block |nusquam recta acies, livent robigine dentes,|
      block |pectora felle virent, lingua est suffusa veneno;|
      block |risus abest, nisi quem visi movere dolores;|
      block |nec fruitur somno, vigilantibus excita curis,|
      block |sed videt ingratos intabescitque videndo|
      block |successus hominum carpitque et carpitur una|
      block |suppliciumque suum est. quamvis tamen oderat illam,|
      block |talibus adfata est breviter Tritonia dictis:|
      block |'infice tabe tua natarum Cecropis unam:|
      block |sic opus est. Aglauros ea est.' haud plura locuta|
      block |fugit et inpressa tellurem reppulit hasta.|
    block
      block |Illa deam obliquo fugientem lumine cernens|
      block |murmura parva dedit successurumque Minervae|
      block |indoluit baculumque capit, quod spinea totum|
      block |vincula cingebant, adopertaque nubibus atris,|
      block |quacumque ingreditur, florentia proterit arva|
      block |exuritque herbas et summa cacumina carpit|
      block |adflatuque suo populos urbesque domosque|
      block |polluit et tandem Tritonida conspicit arcem|
      block |ingeniis opibusque et festa pace virentem|
      block |vixque tenet lacrimas, quia nil lacrimabile cernit.|
      block |sed postquam thalamos intravit Cecrope natae,|
      block |iussa facit pectusque manu ferrugine tincta|
      block |tangit et hamatis praecordia sentibus inplet|
      block |inspiratque nocens virus piceumque per ossa|
      block |dissipat et medio spargit pulmone venenum,|
      block |neve mali causae spatium per latius errent,|
      block |germanam ante oculos fortunatumque sororis|
      block |coniugium pulchraque deum sub imagine ponit|
      block |cunctaque magna facit; quibus inritata dolore|
      block |Cecropis occulto mordetur et anxia nocte|
      block |anxia luce gemit lentaque miserrima tabe|
      block |liquitur, et glacies incerto saucia sole,|
      block |felicisque bonis non lenius uritur Herses,|
      block |quam cum spinosis ignis supponitur herbis,|
      block |quae neque dant flammas lentoque vapore cremantur.|
      block |saepe mori voluit, ne quicquam tale videret,|
      block |saepe velut crimen rigido narrare parenti;|
      block |denique in adverso venientem limine sedit|
      block |exclusura deum. cui blandimenta precesque|
      block |verbaque iactanti mitissima 'desine!' dixit,|
      block |'hinc ego me non sum nisi te motura repulso.'|
      block |'stemus' ait 'pacto' velox Cyllenius 'isto!'|
      block |caelestique fores virga patefecit: at illi|
      block |surgere conanti partes, quascumque sedendo|
      block |flectimur, ignava nequeunt gravitate moveri:|
      block |illa quidem pugnat recto se attollere trunco,|
      block |sed genuum iunctura riget, frigusque per ungues|
      block |labitur, et pallent amisso sanguine venae;|
      block |utque malum late solet inmedicabile cancer|
      block |serpere et inlaesas vitiatis addere partes,|
      block |sic letalis hiems paulatim in pectora venit|
      block |vitalesque vias et respiramina clausit,|
      block |nec conata loqui est nec, si conata fuisset,|
      block |vocis habebat iter: saxum iam colla tenebat,|
      block |oraque duruerant, signumque exsangue sedebat;|
      block |nec lapis albus erat: sua mens infecerat illam.|
    block
      block |Has ubi verborum poenas mentisque profanae|
      block |cepit Atlantiades, dictas a Pallade terras|
      block |linquit et ingreditur iactatis aethera pennis.|
      block |sevocat hunc genitor nec causam fassus amoris|
      block |'fide minister' ait 'iussorum, nate, meorum,|
      block |pelle moram solitoque celer delabere cursu,|
      block |quaeque tuam matrem tellus a parte sinistra|
      block |suspicit (indigenae Sidonida nomine dicunt),|
      block |hanc pete, quodque procul montano gramine pasci|
      block |armentum regale vides, ad litora verte!'|
      block |dixit, et expulsi iamdudum monte iuvenci|
      block |litora iussa petunt, ubi magni filia regis|
      block |ludere virginibus Tyriis comitata solebat.|
      block |non bene conveniunt nec in una sede morantur|
      block |maiestas et amor; sceptri gravitate relicta|
      block |ille pater rectorque deum, cui dextra trisulcis|
      block |ignibus armata est, qui nutu concutit orbem,|
      block |induitur faciem tauri mixtusque iuvencis|
      block |mugit et in teneris formosus obambulat herbis.|
      block |quippe color nivis est, quam nec vestigia duri|
      block |calcavere pedis nec solvit aquaticus auster.|
      block |colla toris exstant, armis palearia pendent,|
      block |cornua vara quidem, sed quae contendere possis|
      block |facta manu, puraque magis perlucida gemma.|
      block |nullae in fronte minae, nec formidabile lumen:|
      block |pacem vultus habet. miratur Agenore nata,|
      block |quod tam formosus, quod proelia nulla minetur;|
      block |sed quamvis mitem metuit contingere primo,|
      block |mox adit et flores ad candida porrigit ora.|
      block |gaudet amans et, dum veniat sperata voluptas,|
      block |oscula dat manibus; vix iam, vix cetera differt;|
      block |et nunc adludit viridique exsultat in herba,|
      block |nunc latus in fulvis niveum deponit harenis;|
      block |paulatimque metu dempto modo pectora praebet|
      block |virginea plaudenda manu, modo cornua sertis|
      block |inpedienda novis; ausa est quoque regia virgo|
      block |nescia, quem premeret, tergo considere tauri,|
      block |cum deus a terra siccoque a litore sensim|
      block |falsa pedum primis vestigia ponit in undis;|
      block |inde abit ulterius mediique per aequora ponti|
      block |fert praedam: pavet haec litusque ablata relictum|
      block |respicit et dextra cornum tenet, altera dorso|
      block |inposita est; tremulae sinuantur flamine vestes.|
  block |Liber III|
    block
      block |Iamque deus posita fallacis imagine tauri|
      block |se confessus erat Dictaeaque rura tenebat,|
      block |cum pater ignarus Cadmo perquirere raptam|
      block |imperat et poenam, si non invenerit, addit|
      block |exilium, facto pius et sceleratus eodem.|
      block |orbe pererrato (quis enim deprendere possit|
      block |furta Iovis?) profugus patriamque iramque parentis|
      block |vitat Agenorides Phoebique oracula supplex|
      block |consulit et, quae sit tellus habitanda, requirit.|
      block |'bos tibi' Phoebus ait 'solis occurret in arvis,|
      block |nullum passa iugum curvique inmunis aratri.|
      block |hac duce carpe vias et, qua requieverit herba,|
      block |moenia fac condas Boeotiaque illa vocato.'|
      block |vix bene Castalio Cadmus descenderat antro,|
      block |incustoditam lente videt ire iuvencam|
      block |nullum servitii signum cervice gerentem.|
      block |subsequitur pressoque legit vestigia gressu|
      block |auctoremque viae Phoebum taciturnus adorat.|
      block |iam vada Cephisi Panopesque evaserat arva:|
      block |bos stetit et tollens speciosam cornibus altis|
      block |ad caelum frontem mugitibus inpulit auras|
      block |atque ita respiciens comites sua terga sequentis|
      block |procubuit teneraque latus submisit in herba.|
      block |Cadmus agit grates peregrinaeque oscula terrae|
      block |figit et ignotos montes agrosque salutat.|
    block
      block |Sacra Iovi facturus erat: iubet ire ministros|
      block |et petere e vivis libandas fontibus undas.|
      block |silva vetus stabat nulla violata securi,|
      block |et specus in media virgis ac vimine densus|
      block |efficiens humilem lapidum conpagibus arcum|
      block |uberibus fecundus aquis; ubi conditus antro|
      block |Martius anguis erat, cristis praesignis et auro;|
      block |igne micant oculi, corpus tumet omne venenis,|
      block |tresque vibrant linguae, triplici stant ordine dentes.|
      block |quem postquam Tyria lucum de gente profecti|
      block |infausto tetigere gradu, demissaque in undas|
      block |urna dedit sonitum, longo caput extulit antro|
      block |caeruleus serpens horrendaque sibila misit.|
      block |effluxere urnae manibus sanguisque reliquit|
      block |corpus et attonitos subitus tremor occupat artus.|
      block |ille volubilibus squamosos nexibus orbes|
      block |torquet et inmensos saltu sinuatur in arcus|
      block |ac media plus parte leves erectus in auras|
      block |despicit omne nemus tantoque est corpore, quanto,|
      block |si totum spectes, geminas qui separat arctos.|
      block |nec mora, Phoenicas, sive illi tela parabant|
      block |sive fugam, sive ipse timor prohibebat utrumque,|
      block |occupat: hos morsu, longis conplexibus illos,|
      block |hos necat adflati funesta tabe veneni.|
    block
      block |Fecerat exiguas iam sol altissimus umbras:|
      block |quae mora sit sociis, miratur Agenore natus|
      block |vestigatque viros. tegumen derepta leoni|
      block |pellis erat, telum splendenti lancea ferro|
      block |et iaculum teloque animus praestantior omni.|
      block |ut nemus intravit letataque corpora vidit|
      block |victoremque supra spatiosi tergoris hostem|
      block |tristia sanguinea lambentem vulnera lingua,|
      block |'aut ultor vestrae, fidissima pectora, mortis,|
      block |aut comes' inquit 'ero.' dixit dextraque molarem|
      block |sustulit et magnum magno conamine misit.|
      block |illius inpulsu cum turribus ardua celsis|
      block |moenia mota forent, serpens sine vulnere mansit|
      block |loricaeque modo squamis defensus et atrae|
      block |duritia pellis validos cute reppulit ictus;|
      block |at non duritia iaculum quoque vicit eadem,|
      block |quod medio lentae spinae curvamine fixum|
      block |constitit et totum descendit in ilia ferrum.|
      block |ille dolore ferox caput in sua terga retorsit|
      block |vulneraque adspexit fixumque hastile momordit,|
      block |idque ubi vi multa partem labefecit in omnem,|
      block |vix tergo eripuit; ferrum tamen ossibus haesit.|
      block |tum vero postquam solitas accessit ad iras|
      block |causa recens, plenis tumuerunt guttura venis,|
      block |spumaque pestiferos circumfluit albida rictus,|
      block |terraque rasa sonat squamis, quique halitus exit|
      block |ore niger Stygio, vitiatas inficit auras.|
      block |ipse modo inmensum spiris facientibus orbem|
      block |cingitur, interdum longa trabe rectior adstat,|
      block |inpete nunc vasto ceu concitus imbribus amnis|
      block |fertur et obstantis proturbat pectore silvas.|
      block |cedit Agenorides paulum spolioque leonis|
      block |sustinet incursus instantiaque ora retardat|
      block |cuspide praetenta: furit ille et inania duro|
      block |vulnera dat ferro figitque in acumine dentes.|
      block |iamque venenifero sanguis manare palato|
      block |coeperat et virides adspergine tinxerat herbas;|
      block |sed leve vulnus erat, quia se retrahebat ab ictu|
      block |laesaque colla dabat retro plagamque sedere|
      block |cedendo arcebat nec longius ire sinebat,|
      block |donec Agenorides coniectum in guttura ferrum|
      block |usque sequens pressit, dum retro quercus eunti|
      block |obstitit et fixa est pariter cum robore cervix.|
      block |pondere serpentis curvata est arbor et ima|
      block |parte flagellari gemuit sua robora caudae.|
    block
      block |Dum spatium victor victi considerat hostis,|
      block |vox subito audita est; neque erat cognoscere promptum,|
      block |unde, sed audita est: 'quid, Agenore nate, peremptum|
      block |serpentem spectas? et tu spectabere serpens.'|
      block |ille diu pavidus pariter cum mente colorem|
      block |perdiderat, gelidoque comae terrore rigebant:|
      block |ecce viri fautrix superas delapsa per auras|
      block |Pallas adest motaeque iubet supponere terrae|
      block |vipereos dentes, populi incrementa futuri.|
      block |paret et, ut presso sulcum patefecit aratro,|
      block |spargit humi iussos, mortalia semina, dentes.|
      block |inde (fide maius) glaebae coepere moveri,|
      block |primaque de sulcis acies adparuit hastae,|
      block |tegmina mox capitum picto nutantia cono,|
      block |mox umeri pectusque onerataque bracchia telis|
      block |exsistunt, crescitque seges clipeata virorum:|
      block |sic, ubi tolluntur festis aulaea theatris,|
      block |surgere signa solent primumque ostendere vultus,|
      block |cetera paulatim, placidoque educta tenore|
      block |tota patent imoque pedes in margine ponunt.|
    block
      block |Territus hoste novo Cadmus capere arma parabat:|
      block |'ne cape!' de populo, quem terra creaverat, unus|
      block |exclamat 'nec te civilibus insere bellis!'|
      block |atque ita terrigenis rigido de fratribus unum|
      block |comminus ense ferit, iaculo cadit eminus ipse;|
      block |hunc quoque qui leto dederat, non longius illo|
      block |vivit et exspirat, modo quas acceperat auras,|
      block |exemploque pari furit omnis turba, suoque|
      block |Marte cadunt subiti per mutua vulnera fratres.|
      block |iamque brevis vitae spatium sortita iuventus|
      block |sanguineam tepido plangebat pectore matrem,|
      block |quinque superstitibus, quorum fuit unus Echion.|
      block |is sua iecit humo monitu Tritonidis arma|
      block |fraternaeque fidem pacis petiitque deditque:|
      block |hos operis comites habuit Sidonius hospes,|
      block |cum posuit iussus Phoebeis sortibus urbem.|
    block
      block |Iam stabant Thebae, poteras iam, Cadme, videri|
      block |exilio felix: soceri tibi Marsque Venusque|
      block |contigerant; huc adde genus de coniuge tanta,|
      block |tot natos natasque et, pignora cara, nepotes,|
      block |hos quoque iam iuvenes; sed scilicet ultima semper|
      block |exspectanda dies hominis, dicique beatus|
      block |ante obitum nemo supremaque funera debet.|
    block
      block |Prima nepos inter tot res tibi, Cadme, secundas|
      block |causa fuit luctus, alienaque cornua fronti|
      block |addita, vosque, canes satiatae sanguine erili.|
      block |at bene si quaeras, Fortunae crimen in illo,|
      block |non scelus invenies; quod enim scelus error habebat?|
    block
      block |Mons erat infectus variarum caede ferarum,|
      block |iamque dies medius rerum contraxerat umbras|
      block |et sol ex aequo meta distabat utraque,|
      block |cum iuvenis placido per devia lustra vagantes|
      block |participes operum conpellat Hyantius ore:|
      block |'lina madent, comites, ferrumque cruore ferarum,|
      block |fortunaeque dies habuit satis; altera lucem|
      block |cum croceis invecta rotis Aurora reducet,|
      block |propositum repetemus opus: nunc Phoebus utraque|
      block |distat idem meta finditque vaporibus arva.|
      block |sistite opus praesens nodosaque tollite lina!'|
      block |iussa viri faciunt intermittuntque laborem.|
    block
      block |Vallis erat piceis et acuta densa cupressu,|
      block |nomine Gargaphie succinctae sacra Dianae,|
      block |cuius in extremo est antrum nemorale recessu|
      block |arte laboratum nulla: simulaverat artem|
      block |ingenio natura suo; nam pumice vivo|
      block |et levibus tofis nativum duxerat arcum;|
      block |fons sonat a dextra tenui perlucidus unda,|
      block |margine gramineo patulos incinctus hiatus.|
      block |hic dea silvarum venatu fessa solebat|
      block |virgineos artus liquido perfundere rore.|
      block |quo postquam subiit, nympharum tradidit uni|
      block |armigerae iaculum pharetramque arcusque retentos,|
      block |altera depositae subiecit bracchia pallae,|
      block |vincla duae pedibus demunt; nam doctior illis|
      block |Ismenis Crocale sparsos per colla capillos|
      block |colligit in nodum, quamvis erat ipsa solutis.|
      block |excipiunt laticem Nepheleque Hyaleque Rhanisque|
      block |et Psecas et Phiale funduntque capacibus urnis.|
      block |dumque ibi perluitur solita Titania lympha,|
      block |ecce nepos Cadmi dilata parte laborum|
      block |per nemus ignotum non certis passibus errans|
      block |pervenit in lucum: sic illum fata ferebant.|
      block |qui simul intravit rorantia fontibus antra,|
      block |sicut erant, nudae viso sua pectora nymphae|
      block |percussere viro subitisque ululatibus omne|
      block |inplevere nemus circumfusaeque Dianam|
      block |corporibus texere suis; tamen altior illis|
      block |ipsa dea est colloque tenus supereminet omnis.|
      block |qui color infectis adversi solis ab ictu|
      block |nubibus esse solet aut purpureae Aurorae,|
      block |is fuit in vultu visae sine veste Dianae.|
      block |quae, quamquam comitum turba est stipata suarum,|
      block |in latus obliquum tamen adstitit oraque retro|
      block |flexit et, ut vellet promptas habuisse sagittas,|
      block |quas habuit sic hausit aquas vultumque virilem|
      block |perfudit spargensque comas ultricibus undis|
      block |addidit haec cladis praenuntia verba futurae:|
      block |'nunc tibi me posito visam velamine narres,|
      block |sit poteris narrare, licet!' nec plura minata|
      block |dat sparso capiti vivacis cornua cervi,|
      block |dat spatium collo summasque cacuminat aures|
      block |cum pedibusque manus, cum longis bracchia mutat|
      block |cruribus et velat maculoso vellere corpus;|
      block |additus et pavor est: fugit Autonoeius heros|
      block |et se tam celerem cursu miratur in ipso.|
      block |ut vero vultus et cornua vidit in unda,|
      block |'me miserum!' dicturus erat: vox nulla secuta est!|
      block |ingemuit: vox illa fuit, lacrimaeque per ora|
      block |non sua fluxerunt; mens tantum pristina mansit.|
      block |quid faciat? repetatne domum et regalia tecta|
      block |an lateat silvis? pudor hoc, timor inpedit illud.|
    block
      block |Dum dubitat, videre canes, primique Melampus|
      block |Ichnobatesque sagax latratu signa dedere,|
      block |Cnosius Ichnobates, Spartana gente Melampus.|
      block |inde ruunt alii rapida velocius aura,|
      block |Pamphagos et Dorceus et Oribasos, Arcades omnes,|
      block |Nebrophonosque valens et trux cum Laelape Theron|
      block |et pedibus Pterelas et naribus utilis Agre|
      block |Hylaeusque ferox nuper percussus ab apro|
      block |deque lupo concepta Nape pecudesque secuta|
      block |Poemenis et natis comitata Harpyia duobus|
      block |et substricta gerens Sicyonius ilia Ladon|
      block |et Dromas et Canache Sticteque et Tigris et Alce|
      block |et niveis Leucon et villis Asbolos atris|
      block |praevalidusque Lacon et cursu fortis Aello|
      block |et Thoos et Cyprio velox cum fratre Lycisce|
      block |et nigram medio frontem distinctus ab albo|
      block |Harpalos et Melaneus hirsutaque corpore Lachne|
      block |et patre Dictaeo, sed matre Laconide nati|
      block |Labros et Argiodus et acutae vocis Hylactor|
      block |quosque referre mora est: ea turba cupidine praedae|
      block |per rupes scopulosque adituque carenti+a saxa,|
      block |quaque est difficilis quaque est via nulla, sequuntur.|
      block |ille fugit per quae fuerat loca saepe secutus,|
      block |heu! famulos fugit ipse suos. clamare libebat:|
      block |'Actaeon ego sum: dominum cognoscite vestrum!'|
      block |verba animo desunt; resonat latratibus aether.|
      block |prima Melanchaetes in tergo vulnera fecit,|
      block |proxima Theridamas, Oresitrophos haesit in armo:|
      block |tardius exierant, sed per conpendia montis|
      block |anticipata via est; dominum retinentibus illis,|
      block |cetera turba coit confertque in corpore dentes.|
      block |iam loca vulneribus desunt; gemit ille sonumque,|
      block |etsi non hominis, quem non tamen edere possit|
      block |cervus, habet maestisque replet iuga nota querellis|
      block |et genibus pronis supplex similisque roganti|
      block |circumfert tacitos tamquam sua bracchia vultus.|
      block |at comites rapidum solitis hortatibus agmen|
      block |ignari instigant oculisque Actaeona quaerunt|
      block |et velut absentem certatim Actaeona clamant|
      block |(ad nomen caput ille refert) et abesse queruntur|
      block |nec capere oblatae segnem spectacula praedae.|
      block |vellet abesse quidem, sed adest; velletque videre,|
      block |non etiam sentire canum fera facta suorum.|
      block |undique circumstant, mersisque in corpore rostris|
      block |dilacerant falsi dominum sub imagine cervi,|
      block |nec nisi finita per plurima vulnera vita|
      block |ira pharetratae fertur satiata Dianae.|
    block
      block |Rumor in ambiguo est; aliis violentior aequo|
      block |visa dea est, alii laudant dignamque severa|
      block |virginitate vocant: pars invenit utraque causas.|
      block |sola Iovis coniunx non tam, culpetne probetne,|
      block |eloquitur, quam clade domus ab Agenore ductae|
      block |gaudet et a Tyria collectum paelice transfert|
      block |in generis socios odium; subit ecce priori|
      block |causa recens, gravidamque dolet de semine magni|
      block |esse Iovis Semelen; dum linguam ad iurgia solvit,|
      block |'profeci quid enim totiens per iurgia?' dixit,|
      block |'ipsa petenda mihi est; ipsam, si maxima Iuno|
      block |rite vocor, perdam, si me gemmantia dextra|
      block |sceptra tenere decet, si sum regina Iovisque|
      block |et soror et coniunx, certe soror. at, puto, furto est|
      block |contenta, et thalami brevis est iniuria nostri.|
      block |concipit -- id derat -- manifestaque crimina pleno|
      block |fert utero et mater, quod vix mihi contigit, uno|
      block |de Iove vult fieri: tanta est fiducia formae.|
      block |fallat eam faxo; nec sum Saturnia, si non|
      block |ab Iove mersa suo Stygias penetrabit in undas.'|
    block
      block |Surgit ab his solio fulvaque recondita nube|
      block |limen adit Semeles nec nubes ante removit|
      block |quam simulavit anum posuitque ad tempora canos|
      block |sulcavitque cutem rugis et curva trementi|
      block |membra tulit passu; vocem quoque fecit anilem,|
      block |ipsaque erat Beroe, Semeles Epidauria nutrix.|
      block |ergo ubi captato sermone diuque loquendo|
      block |ad nomen venere Iovis, suspirat et 'opto,|
      block |Iuppiter ut sit' ait; 'metuo tamen omnia: multi|
      block |nomine divorum thalamos iniere pudicos.|
      block |nec tamen esse Iovem satis est: det pignus amoris,|
      block |si modo verus is est; quantusque et qualis ab alta|
      block |Iunone excipitur, tantus talisque, rogato,|
      block |det tibi conplexus suaque ante insignia sumat!'|
    block
      block |Talibus ignaram Iuno Cadmeida dictis|
      block |formarat: rogat illa Iovem sine nomine munus.|
      block |cui deus 'elige!' ait 'nullam patiere repulsam,|
      block |quoque magis credas, Stygii quoque conscia sunto|
      block |numina torrentis: timor et deus ille deorum est.'|
      block |laeta malo nimiumque potens perituraque amantis|
      block |obsequio Semele 'qualem Saturnia' dixit|
      block |'te solet amplecti, Veneris cum foedus initis,|
      block |da mihi te talem!' voluit deus ora loquentis|
      block |opprimere: exierat iam vox properata sub auras.|
      block |ingemuit; neque enim non haec optasse, neque ille|
      block |non iurasse potest. ergo maestissimus altum|
      block |aethera conscendit vultuque sequentia traxit|
      block |nubila, quis nimbos inmixtaque fulgura ventis|
      block |addidit et tonitrus et inevitabile fulmen;|
      block |qua tamen usque potest, vires sibi demere temptat|
      block |nec, quo centimanum deiecerat igne Typhoea,|
      block |nunc armatur eo: nimium feritatis in illo est.|
      block |est aliud levius fulmen, cui dextra cyclopum|
      block |saevitiae flammaeque minus, minus addidit irae:|
      block |tela secunda vocant superi; capit illa domumque|
      block |intrat Agenoream. corpus mortale tumultus|
      block |non tulit aetherios donisque iugalibus arsit.|
      block |inperfectus adhuc infans genetricis ab alvo|
      block |eripitur patrioque tener (si credere dignum est)|
      block |insuitur femori maternaque tempora conplet.|
      block |furtim illum primis Ino matertera cunis|
      block |educat, inde datum nymphae Nyseides antris|
      block |occuluere suis lactisque alimenta dedere.|
    block
      block |Dumque ea per terras fatali lege geruntur|
      block |tutaque bis geniti sunt incunabula Bacchi,|
      block |forte Iovem memorant diffusum nectare curas|
      block |seposuisse graves vacuaque agitasse remissos|
      block |cum Iunone iocos et 'maior vestra profecto est,|
      block |quam quae contingit maribus' dixisse 'voluptas.'|
      block |illa negat. placuit quae sit sententia docti|
      block |quaerere Tiresiae: Venus huic erat utraque nota.|
      block |nam duo magnorum viridi coeuntia silva|
      block |corpora serpentum baculi violaverat ictu|
      block |deque viro factus (mirabile) femina septem|
      block |egerat autumnos; octavo rursus eosdem|
      block |vidit, et 'est vestrae si tanta potentia plagae'|
      block |dixit, 'ut auctoris sortem in contraria mutet,|
      block |nunc quoque vos feriam.' percussis anguibus isdem|
      block |forma prior rediit, genetivaque venit imago.|
      block |arbiter hic igitur sumptus de lite iocosa|
      block |dicta Iovis firmat: gravius Saturnia iusto|
      block |nec pro materia fertur doluisse suique|
      block |iudicis aeterna damnavit lumina nocte;|
      block |at pater omnipotens (neque enim licet inrita cuiquam|
      block |facta dei fecisse deo) pro lumine adempto|
      block |scire futura dedit poenamque levavit honore.|
    block
      block |Ille per Aonias fama celeberrimus urbes|
      block |inreprehensa dabat populo responsa petenti;|
      block |prima fide vocisque ratae temptamina sumpsit|
      block |caerula Liriope, quam quondam flumine curvo|
      block |inplicuit clausaeque suis Cephisos in undis|
      block |vim tulit: enixa est utero pulcherrima pleno|
      block |infantem nymphe, iam tunc qui posset amari,|
      block |Narcissumque vocat. de quo consultus, an esset|
      block |tempora maturae visurus longa senectae,|
      block |fatidicus vates 'si se non noverit' inquit.|
      block |vana diu visa est vox auguris: exitus illam|
      block |resque probat letique genus novitasque furoris.|
      block |namque ter ad quinos unum Cephisius annum|
      block |addiderat poteratque puer iuvenisque videri:|
      block |multi illum iuvenes, multae cupiere puellae;|
      block |sed fuit in tenera tam dura superbia forma,|
      block |nulli illum iuvenes, nullae tetigere puellae.|
      block |adspicit hunc trepidos agitantem in retia cervos|
      block |vocalis nymphe, quae nec reticere loquenti|
      block |nec prior ipsa loqui didicit, resonabilis Echo.|
    block
      block |Corpus adhuc Echo, non vox erat et tamen usum|
      block |garrula non alium, quam nunc habet, oris habebat,|
      block |reddere de multis ut verba novissima posset.|
      block |fecerat hoc Iuno, quia, cum deprendere posset|
      block |sub Iove saepe suo nymphas in monte iacentis,|
      block |illa deam longo prudens sermone tenebat,|
      block |dum fugerent nymphae. postquam hoc Saturnia sensit,|
      block |'huius' ait 'linguae, qua sum delusa, potestas|
      block |parva tibi dabitur vocisque brevissimus usus,'|
      block |reque minas firmat. tantum haec in fine loquendi|
      block |ingeminat voces auditaque verba reportat.|
      block |ergo ubi Narcissum per devia rura vagantem|
      block |vidit et incaluit, sequitur vestigia furtim,|
      block |quoque magis sequitur, flamma propiore calescit,|
      block |non aliter quam cum summis circumlita taedis|
      block |admotas rapiunt vivacia sulphura flammas.|
      block |o quotiens voluit blandis accedere dictis|
      block |et mollis adhibere preces! natura repugnat|
      block |nec sinit, incipiat, sed, quod sinit, illa parata est|
      block |exspectare sonos, ad quos sua verba remittat.|
      block |forte puer comitum seductus ab agmine fido|
      block |dixerat: 'ecquis adest?' et 'adest' responderat Echo.|
      block |hic stupet, utque aciem partes dimittit in omnis,|
      block |voce 'veni!' magna clamat: vocat illa vocantem.|
      block |respicit et rursus nullo veniente 'quid' inquit|
      block |'me fugis?' et totidem, quot dixit, verba recepit.|
      block |perstat et alternae deceptus imagine vocis|
      block |'huc coeamus' ait, nullique libentius umquam|
      block |responsura sono 'coeamus' rettulit Echo|
      block |et verbis favet ipsa suis egressaque silva|
      block |ibat, ut iniceret sperato bracchia collo;|
      block |ille fugit fugiensque 'manus conplexibus aufer!|
      block |ante' ait 'emoriar, quam sit tibi copia nostri';|
      block |rettulit illa nihil nisi 'sit tibi copia nostri!'|
      block |spreta latet silvis pudibundaque frondibus ora|
      block |protegit et solis ex illo vivit in antris;|
      block |sed tamen haeret amor crescitque dolore repulsae;|
      block |extenuant vigiles corpus miserabile curae|
      block |adducitque cutem macies et in aera sucus|
      block |corporis omnis abit; vox tantum atque ossa supersunt:|
      block |vox manet, ossa ferunt lapidis traxisse figuram.|
      block |inde latet silvis nulloque in monte videtur,|
      block |omnibus auditur: sonus est, qui vivit in illa.|
    block
      block |Sic hanc, sic alias undis aut montibus ortas|
      block |luserat hic nymphas, sic coetus ante viriles;|
      block |inde manus aliquis despectus ad aethera tollens|
      block |'sic amet ipse licet, sic non potiatur amato!'|
      block |dixerat: adsensit precibus Rhamnusia iustis.|
      block |fons erat inlimis, nitidis argenteus undis,|
      block |quem neque pastores neque pastae monte capellae|
      block |contigerant aliudve pecus, quem nulla volucris|
      block |nec fera turbarat nec lapsus ab arbore ramus;|
      block |gramen erat circa, quod proximus umor alebat,|
      block |silvaque sole locum passura tepescere nullo.|
      block |hic puer et studio venandi lassus et aestu|
      block |procubuit faciemque loci fontemque secutus,|
      block |dumque sitim sedare cupit, sitis altera crevit,|
      block |dumque bibit, visae correptus imagine formae|
      block |spem sine corpore amat, corpus putat esse, quod umbra est.|
      block |adstupet ipse sibi vultuque inmotus eodem|
      block |haeret, ut e Pario formatum marmore signum;|
      block |spectat humi positus geminum, sua lumina, sidus|
      block |et dignos Baccho, dignos et Apolline crines|
      block |inpubesque genas et eburnea colla decusque|
      block |oris et in niveo mixtum candore ruborem,|
      block |cunctaque miratur, quibus est mirabilis ipse:|
      block |se cupit inprudens et, qui probat, ipse probatur,|
      block |dumque petit, petitur, pariterque accendit et ardet.|
      block |inrita fallaci quotiens dedit oscula fonti,|
      block |in mediis quotiens visum captantia collum|
      block |bracchia mersit aquis nec se deprendit in illis!|
      block |quid videat, nescit; sed quod videt, uritur illo,|
      block |atque oculos idem, qui decipit, incitat error.|
      block |credule, quid frustra simulacra fugacia captas?|
      block |quod petis, est nusquam; quod amas, avertere, perdes!|
      block |ista repercussae, quam cernis, imaginis umbra est:|
      block |nil habet ista sui; tecum venitque manetque;|
      block |tecum discedet, si tu discedere possis!|
    block
      block |Non illum Cereris, non illum cura quietis|
      block |abstrahere inde potest, sed opaca fusus in herba|
      block |spectat inexpleto mendacem lumine formam|
      block |perque oculos perit ipse suos; paulumque levatus|
      block |ad circumstantes tendens sua bracchia silvas|
      block |'ecquis, io silvae, crudelius' inquit 'amavit?|
      block |scitis enim et multis latebra opportuna fuistis.|
      block |ecquem, cum vestrae tot agantur saecula vitae,|
      block |qui sic tabuerit, longo meministis in aevo?|
      block |et placet et video; sed quod videoque placetque,|
      block |non tamen invenio' -- tantus tenet error amantem --|
      block |'quoque magis doleam, nec nos mare separat ingens|
      block |nec via nec montes nec clausis moenia portis;|
      block |exigua prohibemur aqua! cupit ipse teneri:|
      block |nam quotiens liquidis porreximus oscula lymphis,|
      block |hic totiens ad me resupino nititur ore.|
      block |posse putes tangi: minimum est, quod amantibus obstat.|
      block |quisquis es, huc exi! quid me, puer unice, fallis|
      block |quove petitus abis? certe nec forma nec aetas|
      block |est mea, quam fugias, et amarunt me quoque nymphae!|
      block |spem mihi nescio quam vultu promittis amico,|
      block |cumque ego porrexi tibi bracchia, porrigis ultro,|
      block |cum risi, adrides; lacrimas quoque saepe notavi|
      block |me lacrimante tuas; nutu quoque signa remittis|
      block |et, quantum motu formosi suspicor oris,|
      block |verba refers aures non pervenientia nostras!|
      block |iste ego sum: sensi, nec me mea fallit imago;|
      block |uror amore mei: flammas moveoque feroque.|
      block |quid faciam? roger anne rogem? quid deinde rogabo?|
      block |quod cupio mecum est: inopem me copia fecit.|
      block |o utinam a nostro secedere corpore possem!|
      block |votum in amante novum, vellem, quod amamus, abesset.|
      block |iamque dolor vires adimit, nec tempora vitae|
      block |longa meae superant, primoque exstinguor in aevo.|
      block |nec mihi mors gravis est posituro morte dolores,|
      block |hic, qui diligitur, vellem diuturnior esset;|
      block |nunc duo concordes anima moriemur in una.'|
    block
      block |Dixit et ad faciem rediit male sanus eandem|
      block |et lacrimis turbavit aquas, obscuraque moto|
      block |reddita forma lacu est; quam cum vidisset abire,|
      block |'quo refugis? remane nec me, crudelis, amantem|
      block |desere!' clamavit; 'liceat, quod tangere non est,|
      block |adspicere et misero praebere alimenta furori!'|
      block |dumque dolet, summa vestem deduxit ab ora|
      block |nudaque marmoreis percussit pectora palmis.|
      block |pectora traxerunt roseum percussa ruborem,|
      block |non aliter quam poma solent, quae candida parte,|
      block |parte rubent, aut ut variis solet uva racemis|
      block |ducere purpureum nondum matura colorem.|
      block |quae simul adspexit liquefacta rursus in unda,|
      block |non tulit ulterius, sed ut intabescere flavae|
      block |igne levi cerae matutinaeque pruinae|
      block |sole tepente solent, sic attenuatus amore|
      block |liquitur et tecto paulatim carpitur igni;|
      block |et neque iam color est mixto candore rubori,|
      block |nec vigor et vires et quae modo visa placebant,|
      block |nec corpus remanet, quondam quod amaverat Echo.|
      block |quae tamen ut vidit, quamvis irata memorque,|
      block |indoluit, quotiensque puer miserabilis 'eheu'|
      block |dixerat, haec resonis iterabat vocibus 'eheu';|
      block |cumque suos manibus percusserat ille lacertos,|
      block |haec quoque reddebat sonitum plangoris eundem.|
      block |ultima vox solitam fuit haec spectantis in undam:|
      block |'heu frustra dilecte puer!' totidemque remisit|
      block |verba locus, dictoque vale 'vale' inquit et Echo.|
      block |ille caput viridi fessum submisit in herba,|
      block |lumina mors clausit domini mirantia formam:|
      block |tum quoque se, postquam est inferna sede receptus,|
      block |in Stygia spectabat aqua. planxere sorores|
      block |naides et sectos fratri posuere capillos,|
      block |planxerunt dryades; plangentibus adsonat Echo.|
      block |iamque rogum quassasque faces feretrumque parabant:|
      block |nusquam corpus erat; croceum pro corpore florem|
      block |inveniunt foliis medium cingentibus albis.|
    block
      block |Cognita res meritam vati per Achaidas urbes|
      block |attulerat famam, nomenque erat auguris ingens;|
      block |spernit Echionides tamen hunc ex omnibus unus|
      block |contemptor superum Pentheus praesagaque ridet|
      block |verba senis tenebrasque et cladem lucis ademptae|
      block |obicit. ille movens albentia tempora canis|
      block |'quam felix esses, si tu quoque luminis huius|
      block |orbus' ait 'fieres, ne Bacchica sacra videres!|
      block |namque dies aderit, quam non procul auguror esse,|
      block |qua novus huc veniat, proles Semeleia, Liber,|
      block |quem nisi templorum fueris dignatus honore,|
      block |mille lacer spargere locis et sanguine silvas|
      block |foedabis matremque tuam matrisque sorores.|
      block |eveniet! neque enim dignabere numen honore,|
      block |meque sub his tenebris nimium vidisse quereris.'|
      block |talia dicentem proturbat Echione natus;|
      block |dicta fides sequitur, responsaque vatis aguntur.|
    block
      block |Liber adest, festisque fremunt ululatibus agri:|
      block |turba ruit, mixtaeque viris matresque nurusque|
      block |vulgusque proceresque ignota ad sacra feruntur.|
      block |'Quis furor, anguigenae, proles Mavortia, vestras|
      block |attonuit mentes?' Pentheus ait; 'aerane tantum|
      block |aere repulsa valent et adunco tibia cornu|
      block |et magicae fraudes, ut, quos non bellicus ensis,|
      block |non tuba terruerit, non strictis agmina telis,|
      block |femineae voces et mota insania vino|
      block |obscenique greges et inania tympana vincant?|
      block |vosne, senes, mirer, qui longa per aequora vecti|
      block |hac Tyron, hac profugos posuistis sede penates,|
      block |nunc sinitis sine Marte capi? vosne, acrior aetas,|
      block |o iuvenes, propiorque meae, quos arma tenere,|
      block |non thyrsos, galeaque tegi, non fronde decebat?|
      block |este, precor, memores, qua sitis stirpe creati,|
      block |illiusque animos, qui multos perdidit unus,|
      block |sumite serpentis! pro fontibus ille lacuque|
      block |interiit: at vos pro fama vincite vestra!|
      block |ille dedit leto fortes: vos pellite molles|
      block |et patrium retinete decus! si fata vetabant|
      block |stare diu Thebas, utinam tormenta virique|
      block |moenia diruerent, ferrumque ignisque sonarent!|
      block |essemus miseri sine crimine, sorsque querenda,|
      block |non celanda foret, lacrimaeque pudore carerent;|
      block |at nunc a puero Thebae capientur inermi,|
      block |quem neque bella iuvant nec tela nec usus equorum,|
      block |sed madidus murra crinis mollesque coronae|
      block |purpuraque et pictis intextum vestibus aurum,|
      block |quem quidem ego actutum (modo vos absistite) cogam|
      block |adsumptumque patrem commentaque sacra fateri.|
      block |an satis Acrisio est animi, contemnere vanum|
      block |numen et Argolicas venienti claudere portas:|
      block |Penthea terrebit cum totis advena Thebis?|
      block |ite citi' (famulis hoc imperat), 'ite ducemque|
      block |attrahite huc vinctum! iussis mora segnis abesto!'|
      block |hunc avus, hunc Athamas, hunc cetera turba suorum|
      block |corripiunt dictis frustraque inhibere laborant.|
      block |acrior admonitu est inritaturque retenta|
      block |et crescit rabies remoraminaque ipsa nocebant:|
      block |sic ego torrentem, qua nil obstabat eunti,|
      block |lenius et modico strepitu decurrere vidi;|
      block |at quacumque trabes obstructaque saxa tenebant,|
      block |spumeus et fervens et ab obice saevior ibat.|
    block
      block |Ecce cruentati redeunt et, Bacchus ubi esset,|
      block |quaerenti domino Bacchum vidisse negarunt;|
      block |'hunc' dixere 'tamen comitem famulumque sacrorum|
      block |cepimus' et tradunt manibus post terga ligatis|
      block |sacra dei quendam Tyrrhena gente secutum.|
      block |adspicit hunc Pentheus oculis, quos ira tremendos|
      block |fecerat, et quamquam poenae vix tempora differt,|
      block |'o periture tuaque aliis documenta dature|
      block |morte,' ait, 'ede tuum nomen nomenque parentum|
      block |et patriam, morisque novi cur sacra frequentes!'|
      block |ille metu vacuus 'nomen mihi' dixit 'Acoetes,|
      block |patria Maeonia est, humili de plebe parentes.|
      block |non mihi quae duri colerent pater arva iuvenci,|
      block |lanigerosve greges, non ulla armenta reliquit;|
      block |pauper et ipse fuit linoque solebat et hamis|
      block |decipere et calamo salientis ducere pisces.|
      block |ars illi sua census erat; cum traderet artem,|
      block |"accipe, quas habeo, studii successor et heres,"|
      block |dixit "opes," moriensque mihi nihil ille reliquit|
      block |praeter aquas: unum hoc possum adpellare paternum.|
      block |mox ego, ne scopulis haererem semper in isdem,|
      block |addidici regimen dextra moderante carinae|
      block |flectere et Oleniae sidus pluviale capellae|
      block |Taygetenque Hyadasque oculis Arctonque notavi|
      block |ventorumque domos et portus puppibus aptos.|
      block |forte petens Delum Chiae telluris ad oras|
      block |adplicor et dextris adducor litora remis|
      block |doque levis saltus udaeque inmittor harenae:|
      block |nox ibi consumpta est; aurora rubescere primo|
      block |coeperat: exsurgo laticesque inferre recentis|
      block |admoneo monstroque viam, quae ducat ad undas;|
      block |ipse quid aura mihi tumulo promittat ab alto|
      block |prospicio comitesque voco repetoque carinam.|
      block |"adsumus en" inquit sociorum primus Opheltes,|
      block |utque putat, praedam deserto nactus in agro,|
      block |virginea puerum ducit per litora forma.|
      block |ille mero somnoque gravis titubare videtur|
      block |vixque sequi; specto cultum faciemque gradumque:|
      block |nil ibi, quod credi posset mortale, videbam.|
      block |et sensi et dixi sociis: "quod numen in isto|
      block |corpore sit, dubito; sed corpore numen in isto est!|
      block |quisquis es, o faveas nostrisque laboribus adsis;|
      block |his quoque des veniam!" "pro nobis mitte precari!"|
      block |Dictys ait, quo non alius conscendere summas|
      block |ocior antemnas prensoque rudente relabi.|
      block |hoc Libys, hoc flavus, prorae tutela, Melanthus,|
      block |hoc probat Alcimedon et, qui requiemque modumque|
      block |voce dabat remis, animorum hortator, Epopeus,|
      block |hoc omnes alii: praedae tam caeca cupido est.|
      block |"non tamen hanc sacro violari pondere pinum|
      block |perpetiar" dixi: "pars hic mihi maxima iuris"|
      block |inque aditu obsisto: furit audacissimus omni|
      block |de numero Lycabas, qui Tusca pulsus ab urbe|
      block |exilium dira poenam pro caede luebat;|
      block |is mihi, dum resto, iuvenali guttura pugno|
      block |rupit et excussum misisset in aequora, si non|
      block |haesissem, quamvis amens, in fune retentus.|
      block |inpia turba probat factum; tum denique Bacchus|
      block |(Bacchus enim fuerat), veluti clamore solutus|
      block |sit sopor aque mero redeant in pectora sensus,|
      block |"quid facitis? quis clamor?" ait "qua, dicite, nautae,|
      block |huc ope perveni? quo me deferre paratis?"|
      block |"pone metum" Proreus, "et quos contingere portus|
      block |ede velis!" dixit; "terra sistere petita."|
      block |"Naxon" ait Liber "cursus advertite vestros!|
      block |illa mihi domus est, vobis erit hospita tellus."|
      block |per mare fallaces perque omnia numina iurant|
      block |sic fore meque iubent pictae dare vela carinae.|
      block |dextera Naxos erat: dextra mihi lintea danti|
      block |"quid facis, o demens? quis te furor," inquit "Acoete,"|
      block |pro se quisque, "tenet? laevam pete!" maxima nutu|
      block |pars mihi significat, pars quid velit ore susurro.|
      block |obstipui "capiat" que "aliquis moderamina!" dixi|
      block |meque ministerio scelerisque artisque removi.|
      block |increpor a cunctis, totumque inmurmurat agmen;|
      block |e quibus Aethalion "te scilicet omnis in uno|
      block |nostra salus posita est!" ait et subit ipse meumque|
      block |explet opus Naxoque petit diversa relicta.|
      block |tum deus inludens, tamquam modo denique fraudem|
      block |senserit, e puppi pontum prospectat adunca|
      block |et flenti similis "non haec mihi litora, nautae,|
      block |promisistis" ait, "non haec mihi terra rogata est!|
      block |quo merui poenam facto? quae gloria vestra est,|
      block |si puerum iuvenes, si multi fallitis unum?"|
      block |iamdudum flebam: lacrimas manus inpia nostras|
      block |ridet et inpellit properantibus aequora remis.|
      block |per tibi nunc ipsum (nec enim praesentior illo|
      block |est deus) adiuro, tam me tibi vera referre|
      block |quam veri maiora fide: stetit aequore puppis|
      block |haud aliter, quam si siccam navale teneret.|
      block |illi admirantes remorum in verbere perstant|
      block |velaque deducunt geminaque ope currere temptant:|
      block |inpediunt hederae remos nexuque recurvo|
      block |serpunt et gravidis distinguunt vela corymbis.|
      block |ipse racemiferis frontem circumdatus uvis|
      block |pampineis agitat velatam frondibus hastam;|
      block |quem circa tigres simulacraque inania lyncum|
      block |pictarumque iacent fera corpora pantherarum.|
      block |exsiluere viri, sive hoc insania fecit|
      block |sive timor, primusque Medon nigrescere toto|
      block |corpore et expresso spinae curvamine flecti|
      block |incipit. huic Lycabas "in quae miracula" dixit|
      block |"verteris?" et lati rictus et panda loquenti|
      block |naris erat, squamamque cutis durata trahebat.|
      block |at Libys obstantis dum vult obvertere remos,|
      block |in spatium resilire manus breve vidit et illas|
      block |iam non esse manus, iam pinnas posse vocari.|
      block |alter ad intortos cupiens dare bracchia funes|
      block |bracchia non habuit truncoque repandus in undas|
      block |corpore desiluit: falcata novissima cauda est,|
      block |qualia dividuae sinuantur cornua lunae.|
      block |undique dant saltus multaque adspergine rorant|
      block |emerguntque iterum redeuntque sub aequora rursus|
      block |inque chori ludunt speciem lascivaque iactant|
      block |corpora et acceptum patulis mare naribus efflant.|
      block |de modo viginti (tot enim ratis illa ferebat)|
      block |restabam solus: pavidum gelidumque trementi|
      block |corpore vixque meum firmat deus "excute" dicens|
      block |"corde metum Diamque tene!" delatus in illam|
      block |accessi sacris Baccheaque sacra frequento.'|
    block
      block |'Praebuimus longis' Pentheus 'ambagibus aures,'|
      block |inquit 'ut ira mora vires absumere posset.|
      block |praecipitem, famuli, rapite hunc cruciataque diris|
      block |corpora tormentis Stygiae demittite nocti!'|
      block |protinus abstractus solidis Tyrrhenus Acoetes|
      block |clauditur in tectis; et dum crudelia iussae|
      block |instrumenta necis ferrumque ignesque parantur,|
      block |sponte sua patuisse fores lapsasque lacertis|
      block |sponte sua fama est nullo solvente catenas.|
    block
      block |Perstat Echionides, nec iam iubet ire, sed ipse|
      block |vadit, ubi electus facienda ad sacra Cithaeron|
      block |cantibus et clara bacchantum voce sonabat.|
      block |ut fremit acer equus, cum bellicus aere canoro|
      block |signa dedit tubicen pugnaeque adsumit amorem,|
      block |Penthea sic ictus longis ululatibus aether|
      block |movit, et audito clamore recanduit ira.|
    block
      block |Monte fere medio est, cingentibus ultima silvis,|
      block |purus ab arboribus, spectabilis undique, campus:|
      block |hic oculis illum cernentem sacra profanis|
      block |prima videt, prima est insano concita cursu,|
      block |prima suum misso violavit Penthea thyrso|
      block |mater et 'o geminae' clamavit 'adeste sorores!|
      block |ille aper, in nostris errat qui maximus agris,|
      block |ille mihi feriendus aper.' ruit omnis in unum|
      block |turba furens; cunctae coeunt trepidumque sequuntur,|
      block |iam trepidum, iam verba minus violenta loquentem,|
      block |iam se damnantem, iam se peccasse fatentem.|
      block |saucius ille tamen 'fer opem, matertera' dixit|
      block |'Autonoe! moveant animos Actaeonis umbrae!'|
      block |illa, quis Actaeon, nescit dextramque precanti|
      block |abstulit, Inoo lacerata est altera raptu.|
      block |non habet infelix quae matri bracchia tendat,|
      block |trunca sed ostendens dereptis vulnera membris|
      block |'adspice, mater!' ait. visis ululavit Agaue|
      block |collaque iactavit movitque per aera crinem|
      block |avulsumque caput digitis conplexa cruentis|
      block |clamat: 'io comites, opus hoc victoria nostra est!'|
      block |non citius frondes autumni frigore tactas|
      block |iamque male haerentes alta rapit arbore ventus,|
      block |quam sunt membra viri manibus direpta nefandis.|
      block |talibus exemplis monitae nova sacra frequentant|
      block |turaque dant sanctasque colunt Ismenides aras.|
  block |Liber IV|
    block
      block |At non Alcithoe Minyeias orgia censet|
      block |accipienda dei, sed adhuc temeraria Bacchum|
      block |progeniem negat esse Iovis sociasque sorores|
      block |inpietatis habet. festum celebrare sacerdos|
      block |inmunesque operum famulas dominasque suorum|
      block |pectora pelle tegi, crinales solvere vittas,|
      block |serta coma, manibus frondentis sumere thyrsos|
      block |iusserat et saevam laesi fore numinis iram|
      block |vaticinatus erat: parent matresque nurusque|
      block |telasque calathosque infectaque pensa reponunt|
      block |turaque dant Bacchumque vocant Bromiumque Lyaeumque|
      block |ignigenamque satumque iterum solumque bimatrem;|
      block |additur his Nyseus indetonsusque Thyoneus|
      block |et cum Lenaeo genialis consitor uvae|
      block |Nycteliusque Eleleusque parens et Iacchus et Euhan,|
      block |et quae praeterea per Graias plurima gentes|
      block |nomina, Liber, habes. tibi enim inconsumpta iuventa est,|
      block |tu puer aeternus, tu formosissimus alto|
      block |conspiceris caelo; tibi, cum sine cornibus adstas,|
      block |virgineum caput est; Oriens tibi victus, adusque|
      block |decolor extremo qua tinguitur India Gange.|
      block |Penthea tu, venerande, bipenniferumque Lycurgum|
      block |sacrilegos mactas, Tyrrhenaque mittis in aequor|
      block |corpora, tu biiugum pictis insignia frenis|
      block |colla premis lyncum. bacchae satyrique sequuntur,|
      block |quique senex ferula titubantis ebrius artus|
      block |sustinet et pando non fortiter haeret asello.|
      block |quacumque ingrederis, clamor iuvenalis et una|
      block |femineae voces inpulsaque tympana palmis|
      block |concavaque aera sonant longoque foramine buxus.|
    block
      block |'Placatus mitisque' rogant Ismenides 'adsis,'|
      block |iussaque sacra colunt; solae Minyeides intus|
      block |intempestiva turbantes festa Minerva|
      block |aut ducunt lanas aut stamina pollice versant|
      block |aut haerent telae famulasque laboribus urguent.|
      block |e quibus una levi deducens pollice filum|
      block |'dum cessant aliae commentaque sacra frequentant,|
      block |nos quoque, quas Pallas, melior dea, detinet' inquit,|
      block |'utile opus manuum vario sermone levemus|
      block |perque vices aliquid, quod tempora longa videri|
      block |non sinat, in medium vacuas referamus ad aures!'|
      block |dicta probant primamque iubent narrare sorores.|
      block |illa, quid e multis referat (nam plurima norat),|
      block |cogitat et dubia est, de te, Babylonia, narret,|
      block |Derceti, quam versa squamis velantibus artus|
      block |stagna Palaestini credunt motasse figura,|
      block |an magis, ut sumptis illius filia pennis|
      block |extremos albis in turribus egerit annos,|
      block |nais an ut cantu nimiumque potentibus herbis|
      block |verterit in tacitos iuvenalia corpora pisces,|
      block |donec idem passa est, an, quae poma alba ferebat|
      block |ut nunc nigra ferat contactu sanguinis arbor:|
      block |hoc placet; hanc, quoniam vulgaris fabula non est,|
      block |talibus orsa modis lana sua fila sequente:|
    block
      block |'Pyramus et Thisbe, iuvenum pulcherrimus alter,|
      block |altera, quas Oriens habuit, praelata puellis,|
      block |contiguas tenuere domos, ubi dicitur altam|
      block |coctilibus muris cinxisse Semiramis urbem.|
      block |notitiam primosque gradus vicinia fecit,|
      block |tempore crevit amor; taedae quoque iure coissent,|
      block |sed vetuere patres: quod non potuere vetare,|
      block |ex aequo captis ardebant mentibus ambo.|
      block |conscius omnis abest; nutu signisque loquuntur,|
      block |quoque magis tegitur, tectus magis aestuat ignis.|
      block |fissus erat tenui rima, quam duxerat olim,|
      block |cum fieret, paries domui communis utrique.|
      block |id vitium nulli per saecula longa notatum --|
      block |quid non sentit amor? -- primi vidistis amantes|
      block |et vocis fecistis iter, tutaeque per illud|
      block |murmure blanditiae minimo transire solebant.|
      block |saepe, ubi constiterant hinc Thisbe, Pyramus illinc,|
      block |inque vices fuerat captatus anhelitus oris,|
      block |"invide" dicebant "paries, quid amantibus obstas?|
      block |quantum erat, ut sineres toto nos corpore iungi|
      block |aut, hoc si nimium est, vel ad oscula danda pateres?|
      block |nec sumus ingrati: tibi nos debere fatemur,|
      block |quod datus est verbis ad amicas transitus auris."|
      block |talia diversa nequiquam sede locuti|
      block |sub noctem dixere "vale" partique dedere|
      block |oscula quisque suae non pervenientia contra.|
      block |postera nocturnos Aurora removerat ignes,|
      block |solque pruinosas radiis siccaverat herbas:|
      block |ad solitum coiere locum. tum murmure parvo|
      block |multa prius questi statuunt, ut nocte silenti|
      block |fallere custodes foribusque excedere temptent,|
      block |cumque domo exierint, urbis quoque tecta relinquant,|
      block |neve sit errandum lato spatiantibus arvo,|
      block |conveniant ad busta Nini lateantque sub umbra|
      block |arboris: arbor ibi niveis uberrima pomis,|
      block |ardua morus, erat, gelido contermina fonti.|
      block |pacta placent; et lux, tarde discedere visa,|
      block |praecipitatur aquis, et aquis nox exit ab isdem.|
    block
      block |'Callida per tenebras versato cardine Thisbe|
      block |egreditur fallitque suos adopertaque vultum|
      block |pervenit ad tumulum dictaque sub arbore sedit.|
      block |audacem faciebat amor. venit ecce recenti|
      block |caede leaena boum spumantis oblita rictus|
      block |depositura sitim vicini fontis in unda;|
      block |quam procul ad lunae radios Babylonia Thisbe|
      block |vidit et obscurum timido pede fugit in antrum,|
      block |dumque fugit, tergo velamina lapsa reliquit.|
      block |ut lea saeva sitim multa conpescuit unda,|
      block |dum redit in silvas, inventos forte sine ipsa|
      block |ore cruentato tenues laniavit amictus.|
      block |serius egressus vestigia vidit in alto|
      block |pulvere certa ferae totoque expalluit ore|
      block |Pyramus; ut vero vestem quoque sanguine tinctam|
      block |repperit, "una duos" inquit "nox perdet amantes,|
      block |e quibus illa fuit longa dignissima vita;|
      block |nostra nocens anima est. ego te, miseranda, peremi,|
      block |in loca plena metus qui iussi nocte venires|
      block |nec prior huc veni. nostrum divellite corpus|
      block |et scelerata fero consumite viscera morsu,|
      block |o quicumque sub hac habitatis rupe leones!|
      block |sed timidi est optare necem." velamina Thisbes|
      block |tollit et ad pactae secum fert arboris umbram,|
      block |utque dedit notae lacrimas, dedit oscula vesti,|
      block |"accipe nunc" inquit "nostri quoque sanguinis haustus!"|
      block |quoque erat accinctus, demisit in ilia ferrum,|
      block |nec mora, ferventi moriens e vulnere traxit.|
      block |ut iacuit resupinus humo, cruor emicat alte,|
      block |non aliter quam cum vitiato fistula plumbo|
      block |scinditur et tenui stridente foramine longas|
      block |eiaculatur aquas atque ictibus aera rumpit.|
      block |arborei fetus adspergine caedis in atram|
      block |vertuntur faciem, madefactaque sanguine radix|
      block |purpureo tinguit pendentia mora colore.|
    block
      block |'Ecce metu nondum posito, ne fallat amantem,|
      block |illa redit iuvenemque oculis animoque requirit,|
      block |quantaque vitarit narrare pericula gestit;|
      block |utque locum et visa cognoscit in arbore formam,|
      block |sic facit incertam pomi color: haeret, an haec sit.|
      block |dum dubitat, tremebunda videt pulsare cruentum|
      block |membra solum, retroque pedem tulit, oraque buxo|
      block |pallidiora gerens exhorruit aequoris instar,|
      block |quod tremit, exigua cum summum stringitur aura.|
      block |sed postquam remorata suos cognovit amores,|
      block |percutit indignos claro plangore lacertos|
      block |et laniata comas amplexaque corpus amatum|
      block |vulnera supplevit lacrimis fletumque cruori|
      block |miscuit et gelidis in vultibus oscula figens|
      block |"Pyrame," clamavit, "quis te mihi casus ademit?|
      block |Pyrame, responde! tua te carissima Thisbe|
      block |nominat; exaudi vultusque attolle iacentes!"|
      block |ad nomen Thisbes oculos a morte gravatos|
      block |Pyramus erexit visaque recondidit illa.|
    block
      block |'Quae postquam vestemque suam cognovit et ense|
      block |vidit ebur vacuum, "tua te manus" inquit "amorque|
      block |perdidit, infelix! est et mihi fortis in unum|
      block |hoc manus, est et amor: dabit hic in vulnera vires.|
      block |persequar extinctum letique miserrima dicar|
      block |causa comesque tui: quique a me morte revelli|
      block |heu sola poteras, poteris nec morte revelli.|
      block |hoc tamen amborum verbis estote rogati,|
      block |o multum miseri meus illiusque parentes,|
      block |ut, quos certus amor, quos hora novissima iunxit,|
      block |conponi tumulo non invideatis eodem;|
      block |at tu quae ramis arbor miserabile corpus|
      block |nunc tegis unius, mox es tectura duorum,|
      block |signa tene caedis pullosque et luctibus aptos|
      block |semper habe fetus, gemini monimenta cruoris."|
      block |dixit et aptato pectus mucrone sub imum|
      block |incubuit ferro, quod adhuc a caede tepebat.|
      block |vota tamen tetigere deos, tetigere parentes;|
      block |nam color in pomo est, ubi permaturuit, ater,|
      block |quodque rogis superest, una requiescit in urna.'|
    block
      block |Desierat: mediumque fuit breve tempus, et orsa est|
      block |dicere Leuconoe: vocem tenuere sorores.|
      block |'hunc quoque, siderea qui temperat omnia luce,|
      block |cepit amor Solem: Solis referemus amores.|
      block |primus adulterium Veneris cum Marte putatur|
      block |hic vidisse deus; videt hic deus omnia primus.|
      block |indoluit facto Iunonigenaeque marito|
      block |furta tori furtique locum monstravit, at illi|
      block |et mens et quod opus fabrilis dextra tenebat|
      block |excidit: extemplo graciles ex aere catenas|
      block |retiaque et laqueos, quae lumina fallere possent,|
      block |elimat. non illud opus tenuissima vincant|
      block |stamina, non summo quae pendet aranea tigno;|
      block |utque levis tactus momentaque parva sequantur,|
      block |efficit et lecto circumdata collocat arte.|
      block |ut venere torum coniunx et adulter in unum,|
      block |arte viri vinclisque nova ratione paratis|
      block |in mediis ambo deprensi amplexibus haerent.|
      block |Lemnius extemplo valvas patefecit eburnas|
      block |inmisitque deos; illi iacuere ligati|
      block |turpiter, atque aliquis de dis non tristibus optat|
      block |sic fieri turpis; superi risere, diuque|
      block |haec fuit in toto notissima fabula caelo.|
    block
      block |'Exigit indicii memorem Cythereia poenam|
      block |inque vices illum, tectos qui laesit amores,|
      block |laedit amore pari. quid nunc, Hyperione nate,|
      block |forma colorque tibi radiataque lumina prosunt?|
      block |nempe, tuis omnes qui terras ignibus uris,|
      block |ureris igne novo; quique omnia cernere debes,|
      block |Leucothoen spectas et virgine figis in una,|
      block |quos mundo debes, oculos. modo surgis Eoo|
      block |temperius caelo, modo serius incidis undis,|
      block |spectandique mora brumalis porrigis horas;|
      block |deficis interdum, vitiumque in lumina mentis|
      block |transit et obscurus mortalia pectora terres.|
      block |nec tibi quod lunae terris propioris imago|
      block |obstiterit, palles: facit hunc amor iste colorem.|
      block |diligis hanc unam, nec te Clymeneque Rhodosque|
      block |nec tenet Aeaeae genetrix pulcherrima Circes|
      block |quaeque tuos Clytie quamvis despecta petebat|
      block |concubitus ipsoque illo grave vulnus habebat|
      block |tempore: Leucothoe multarum oblivia fecit,|
      block |gentis odoriferae quam formosissima partu|
      block |edidit Eurynome; sed postquam filia crevit,|
      block |quam mater cunctas, tam matrem filia vicit.|
      block |rexit Achaemenias urbes pater Orchamus isque|
      block |septimus a prisco numeratur origine Belo.|
    block
      block |'Axe sub Hesperio sunt pascua Solis equorum:|
      block |ambrosiam pro gramine habent; ea fessa diurnis|
      block |membra ministeriis nutrit reparatque labori.|
      block |dumque ibi quadrupedes caelestia pabula carpunt|
      block |noxque vicem peragit, thalamos deus intrat amatos,|
      block |versus in Eurynomes faciem genetricis, et inter|
      block |bis sex Leucothoen famulas ad lumina cernit|
      block |levia versato ducentem stamina fuso.|
      block |ergo ubi ceu mater carae dedit oscula natae,|
      block |"res" ait "arcana est: famulae, discedite neve|
      block |eripite arbitrium matri secreta loquendi."|
      block |paruerant, thalamoque deus sine teste relicto|
      block |"ille ego sum" dixit, "qui longum metior annum,|
      block |omnia qui video, per quem videt omnia tellus,|
      block |mundi oculus: mihi, crede, places." pavet illa, metuque|
      block |et colus et fusus digitis cecidere remissis.|
      block |ipse timor decuit. nec longius ille moratus|
      block |in veram rediit speciem solitumque nitorem;|
      block |at virgo quamvis inopino territa visu|
      block |victa nitore dei posita vim passa querella est.|
    block
      block |'Invidit Clytie (neque enim moderatus in illa|
      block |Solis amor fuerat) stimulataque paelicis ira|
      block |vulgat adulterium diffamatamque parenti|
      block |indicat. ille ferox inmansuetusque precantem|
      block |tendentemque manus ad lumina Solis et "ille|
      block |vim tulit invitae" dicentem defodit alta|
      block |crudus humo tumulumque super gravis addit harenae.|
      block |dissipat hunc radiis Hyperione natus iterque|
      block |dat tibi, qua possis defossos promere vultus;|
      block |nec tu iam poteras enectum pondere terrae|
      block |tollere, nympha, caput corpusque exsangue iacebas:|
      block |nil illo fertur volucrum moderator equorum|
      block |post Phaethonteos vidisse dolentius ignes.|
      block |ille quidem gelidos radiorum viribus artus|
      block |si queat in vivum temptat revocare calorem;|
      block |sed quoniam tantis fatum conatibus obstat,|
      block |nectare odorato sparsit corpusque locumque|
      block |multaque praequestus "tanges tamen aethera" dixit.|
      block |protinus inbutum caelesti nectare corpus|
      block |delicuit terramque suo madefecit odore,|
      block |virgaque per glaebas sensim radicibus actis|
      block |turea surrexit tumulumque cacumine rupit.|
    block
      block |'At Clytien, quamvis amor excusare dolorem|
      block |indiciumque dolor poterat, non amplius auctor|
      block |lucis adit Venerisque modum sibi fecit in illa.|
      block |tabuit ex illo dementer amoribus usa;|
      block |nympharum inpatiens et sub Iove nocte dieque|
      block |sedit humo nuda nudis incompta capillis,|
      block |perque novem luces expers undaeque cibique|
      block |rore mero lacrimisque suis ieiunia pavit|
      block |nec se movit humo; tantum spectabat euntis|
      block |ora dei vultusque suos flectebat ad illum.|
      block |membra ferunt haesisse solo, partemque coloris|
      block |luridus exsangues pallor convertit in herbas;|
      block |est in parte rubor violaeque simillimus ora|
      block |flos tegit. illa suum, quamvis radice tenetur,|
      block |vertitur ad Solem mutataque servat amorem.'|
      block |dixerat, et factum mirabile ceperat auris;|
      block |pars fieri potuisse negant, pars omnia veros|
      block |posse deos memorant: sed non est Bacchus in illis.|
    block
      block |Poscitur Alcithoe, postquam siluere sorores.|
      block |quae radio stantis percurrens stamina telae|
      block |'vulgatos taceo' dixit 'pastoris amores|
      block |Daphnidis Idaei, quem nymphe paelicis ira|
      block |contulit in saxum: tantus dolor urit amantes;|
      block |nec loquor, ut quondam naturae iure novato|
      block |ambiguus fuerit modo vir, modo femina Sithon.|
      block |te quoque, nunc adamas, quondam fidissime parvo,|
      block |Celmi, Iovi largoque satos Curetas ab imbri|
      block |et Crocon in parvos versum cum Smilace flores|
      block |praetereo dulcique animos novitate tenebo.|
    block
      block |'Unde sit infamis, quare male fortibus undis|
      block |Salmacis enervet tactosque remolliat artus,|
      block |discite. causa latet, vis est notissima fontis.|
      block |Mercurio puerum diva Cythereide natum|
      block |naides Idaeis enutrivere sub antris,|
      block |cuius erat facies, in qua materque paterque|
      block |cognosci possent; nomen quoque traxit ab illis.|
      block |is tria cum primum fecit quinquennia, montes|
      block |deseruit patrios Idaque altrice relicta|
      block |ignotis errare locis, ignota videre|
      block |flumina gaudebat, studio minuente laborem.|
      block |ille etiam Lycias urbes Lyciaeque propinquos|
      block |Caras adit: videt hic stagnum lucentis ad imum|
      block |usque solum lymphae; non illic canna palustris|
      block |nec steriles ulvae nec acuta cuspide iunci;|
      block |perspicuus liquor est; stagni tamen ultima vivo|
      block |caespite cinguntur semperque virentibus herbis.|
      block |nympha colit, sed nec venatibus apta nec arcus|
      block |flectere quae soleat nec quae contendere cursu,|
      block |solaque naiadum celeri non nota Dianae.|
      block |saepe suas illi fama est dixisse sorores|
      block |"Salmaci, vel iaculum vel pictas sume pharetras|
      block |et tua cum duris venatibus otia misce!"|
      block |nec iaculum sumit nec pictas illa pharetras,|
      block |nec sua cum duris venatibus otia miscet,|
      block |sed modo fonte suo formosos perluit artus,|
      block |saepe Cytoriaco deducit pectine crines|
      block |et, quid se deceat, spectatas consulit undas;|
      block |nunc perlucenti circumdata corpus amictu|
      block |mollibus aut foliis aut mollibus incubat herbis,|
      block |saepe legit flores. et tum quoque forte legebat,|
      block |cum puerum vidit visumque optavit habere.|
    block
      block |'Nec tamen ante adiit, etsi properabat adire,|
      block |quam se conposuit, quam circumspexit amictus|
      block |et finxit vultum et meruit formosa videri.|
      block |tunc sic orsa loqui: "puer o dignissime credi|
      block |esse deus, seu tu deus es, potes esse Cupido,|
      block |sive es mortalis, qui te genuere, beati,|
      block |et frater felix, et fortunata profecto,|
      block |si qua tibi soror est, et quae dedit ubera nutrix;|
      block |sed longe cunctis longeque beatior illa,|
      block |si qua tibi sponsa est, si quam dignabere taeda.|
      block |haec tibi sive aliqua est, mea sit furtiva voluptas,|
      block |seu nulla est, ego sim, thalamumque ineamus eundem."|
      block |nais ab his tacuit. pueri rubor ora notavit;|
      block |nescit, enim, quid amor; sed et erubuisse decebat:|
      block |hic color aprica pendentibus arbore pomis|
      block |aut ebori tincto est aut sub candore rubenti,|
      block |cum frustra resonant aera auxiliaria, lunae.|
      block |poscenti nymphae sine fine sororia saltem|
      block |oscula iamque manus ad eburnea colla ferenti|
      block |"desinis, an fugio tecumque" ait "ista relinquo?"|
      block |Salmacis extimuit "loca" que "haec tibi libera trado,|
      block |hospes" ait simulatque gradu discedere verso,|
      block |tum quoque respiciens, fruticumque recondita silva|
      block |delituit flexuque genu submisit; at ille,|
      block |scilicet ut vacuis et inobservatus in herbis,|
      block |huc it et hinc illuc et in adludentibus undis|
      block |summa pedum taloque tenus vestigia tinguit;|
      block |nec mora, temperie blandarum captus aquarum|
      block |mollia de tenero velamina corpore ponit.|
      block |tum vero placuit, nudaeque cupidine formae|
      block |Salmacis exarsit; flagrant quoque lumina nymphae,|
      block |non aliter quam cum puro nitidissimus orbe|
      block |opposita speculi referitur imagine Phoebus;|
      block |vixque moram patitur, vix iam sua gaudia differt,|
      block |iam cupit amplecti, iam se male continet amens.|
      block |ille cavis velox adplauso corpore palmis|
      block |desilit in latices alternaque bracchia ducens|
      block |in liquidis translucet aquis, ut eburnea si quis|
      block |signa tegat claro vel candida lilia vitro.|
      block |"vicimus et meus est" exclamat nais, et omni|
      block |veste procul iacta mediis inmittitur undis,|
      block |pugnantemque tenet, luctantiaque oscula carpit,|
      block |subiectatque manus, invitaque pectora tangit,|
      block |et nunc hac iuveni, nunc circumfunditur illac;|
      block |denique nitentem contra elabique volentem|
      block |inplicat ut serpens, quam regia sustinet ales|
      block |sublimemque rapit: pendens caput illa pedesque|
      block |adligat et cauda spatiantes inplicat alas;|
      block |utve solent hederae longos intexere truncos,|
      block |utque sub aequoribus deprensum polypus hostem|
      block |continet ex omni dimissis parte flagellis.|
      block |perstat Atlantiades sperataque gaudia nymphae|
      block |denegat; illa premit commissaque corpore toto|
      block |sicut inhaerebat, "pugnes licet, inprobe," dixit,|
      block |"non tamen effugies. ita, di, iubeatis, et istum|
      block |nulla dies a me nec me deducat ab isto."|
      block |vota suos habuere deos; nam mixta duorum|
      block |corpora iunguntur, faciesque inducitur illis|
      block |una. velut, si quis conducat cortice ramos,|
      block |crescendo iungi pariterque adolescere cernit,|
      block |sic ubi conplexu coierunt membra tenaci,|
      block |nec duo sunt et forma duplex, nec femina dici|
      block |nec puer ut possit, neutrumque et utrumque videntur.|
    block
      block |'Ergo ubi se liquidas, quo vir descenderat, undas|
      block |semimarem fecisse videt mollitaque in illis|
      block |membra, manus tendens, sed iam non voce virili|
      block |Hermaphroditus ait: "nato date munera vestro,|
      block |et pater et genetrix, amborum nomen habenti:|
      block |quisquis in hos fontes vir venerit, exeat inde|
      block |semivir et tactis subito mollescat in undis!"|
      block |motus uterque parens nati rata verba biformis|
      block |fecit et incesto fontem medicamine tinxit.'|
    block
      block |Finis erat dictis, et adhuc Minyeia proles|
      block |urguet opus spernitque deum festumque profanat,|
      block |tympana cum subito non adparentia raucis|
      block |obstrepuere sonis, et adunco tibia cornu|
      block |tinnulaque aera sonant; redolent murraeque crocique,|
      block |resque fide maior, coepere virescere telae|
      block |inque hederae faciem pendens frondescere vestis;|
      block |pars abit in vites, et quae modo fila fuerunt,|
      block |palmite mutantur; de stamine pampinus exit;|
      block |purpura fulgorem pictis adcommodat uvis.|
      block |iamque dies exactus erat, tempusque subibat,|
      block |quod tu nec tenebras nec possis dicere lucem,|
      block |sed cum luce tamen dubiae confinia noctis:|
      block |tecta repente quati pinguesque ardere videntur|
      block |lampades et rutilis conlucere ignibus aedes|
      block |falsaque saevarum simulacra ululare ferarum,|
      block |fumida iamdudum latitant per tecta sorores|
      block |diversaeque locis ignes ac lumina vitant,|
      block |dumque petunt tenebras, parvos membrana per artus|
      block |porrigitur tenuique includit bracchia pinna;|
      block |nec qua perdiderint veterem ratione figuram,|
      block |scire sinunt tenebrae: non illas pluma levavit,|
      block |sustinuere tamen se perlucentibus alis|
      block |conataeque loqui minimam et pro corpore vocem|
      block |emittunt peraguntque levi stridore querellas.|
      block |tectaque, non silvas celebrant lucemque perosae|
      block |nocte volant seroque tenent a vespere nomen.|
    block
      block |Tum vero totis Bacchi memorabile Thebis|
      block |numen erat, magnasque novi matertera vires|
      block |narrat ubique dei de totque sororibus expers|
      block |una doloris erat, nisi quem fecere sorores:|
      block |adspicit hanc natis thalamoque Athamantis habentem|
      block |sublimes animos et alumno numine Iuno|
      block |nec tulit et secum: 'potuit de paelice natus|
      block |vertere Maeonios pelagoque inmergere nautas|
      block |et laceranda suae nati dare viscera matri|
      block |et triplices operire novis Minyeidas alis:|
      block |nil poterit Iuno nisi inultos flere dolores?|
      block |idque mihi satis est? haec una potentia nostra est?|
      block |ipse docet, quid agam (fas est et ab hoste doceri),|
      block |quidque furor valeat, Penthea caede satisque|
      block |ac super ostendit: cur non stimuletur eatque|
      block |per cognata suis exempla furoribus Ino?'|
    block
      block |Est via declivis funesta nubila taxo:|
      block |ducit ad infernas per muta silentia sedes;|
      block |Styx nebulas exhalat iners, umbraeque recentes|
      block |descendunt illac simulacraque functa sepulcris:|
      block |pallor hiemsque tenent late loca senta, novique,|
      block |qua sit iter, manes, Stygiam quod ducat ad urbem,|
      block |ignorant, ubi sit nigri fera regia Ditis.|
      block |mille capax aditus et apertas undique portas|
      block |urbs habet, utque fretum de tota flumina terra,|
      block |sic omnes animas locus accipit ille nec ulli|
      block |exiguus populo est turbamve accedere sentit.|
      block |errant exsangues sine corpore at ossibus umbrae,|
      block |parsque forum celebrant, pars imi tecta tyranni,|
      block |pars aliquas artes, antiquae imitamina vitae.|
      block |[exercent, aliam partem sua poena coercet.]|
    block
      block |Sustinet ire illuc caelesti sede relicta|
      block |(tantum odiis iraeque dabat) Saturnia Iuno;|
      block |quo simul intravit sacroque a corpore pressum|
      block |ingemuit limen, tria Cerberus extulit ora|
      block |et tres latratus semel edidit; illa sorores|
      block |Nocte vocat genitas, grave et inplacabile numen:|
      block |carceris ante fores clausas adamante sedebant|
      block |deque suis atros pectebant crinibus angues.|
      block |quam simul agnorunt inter caliginis umbras,|
      block |surrexere deae; sedes scelerata vocatur:|
      block |viscera praebebat Tityos lanianda novemque|
      block |iugeribus distentus erat; tibi, Tantale, nullae|
      block |deprenduntur aquae, quaeque inminet, effugit arbor;|
      block |aut petis aut urgues rediturum, Sisyphe, saxum;|
      block |volvitur Ixion et se sequiturque fugitque,|
      block |molirique suis letum patruelibus ausae|
      block |adsiduae repetunt, quas perdant, Belides undas.|
    block
      block |Quos omnes acie postquam Saturnia torva|
      block |vidit et ante omnes Ixiona, rursus ab illo|
      block |Sisyphon adspiciens 'cur hic e fratribus' inquit|
      block |'perpetuas patitur poenas, Athamanta superbum|
      block |regia dives habet, qui me cum coniuge semper|
      block |sprevit?' et exponit causas odiique viaeque,|
      block |quidque velit: quod vellet, erat, ne regia Cadmi|
      block |staret, et in facinus traherent Athamanta sorores.|
      block |imperium, promissa, preces confundit in unum|
      block |sollicitatque deas: sic haec Iunone locuta,|
      block |Tisiphone canos, ut erat, turbata capillos|
      block |movit et obstantes reiecit ab ore colubras|
      block |atque ita 'non longis opus est ambagibus,' inquit;|
      block |'facta puta, quaecumque iubes; inamabile regnum|
      block |desere teque refer caeli melioris ad auras.'|
      block |laeta redit Iuno, quam caelum intrare parantem|
      block |roratis lustravit aquis Thaumantias Iris.|
    block
      block |Nec mora, Tisiphone madefactam sanguine sumit|
      block |inportuna facem, fluidoque cruore rubentem|
      block |induitur pallam, tortoque incingitur angue|
      block |egrediturque domo. Luctus comitatur euntem|
      block |et Pavor et Terror trepidoque Insania vultu.|
      block |limine constiterat: postes tremuisse feruntur|
      block |Aeolii pallorque fores infecit acernas|
      block |solque locum fugit. monstris est territa coniunx,|
      block |territus est Athamas, tectoque exire parabant:|
      block |obstitit infelix aditumque obsedit Erinys,|
      block |nexaque vipereis distendens bracchia nodis|
      block |caesariem excussit: motae sonuere colubrae,|
      block |parsque iacent umeris, pars circum pectora lapsae|
      block |sibila dant saniemque vomunt linguisque coruscant.|
      block |inde duos mediis abrumpit crinibus angues|
      block |pestiferaque manu raptos inmisit, at illi|
      block |Inoosque sinus Athamanteosque pererrant|
      block |inspirantque graves animas; nec vulnera membris|
      block |ulla ferunt: mens est, quae diros sentiat ictus.|
      block |attulerat secum liquidi quoque monstra veneni,|
      block |oris Cerberei spumas et virus Echidnae|
      block |erroresque vagos caecaeque oblivia mentis|
      block |et scelus et lacrimas rabiemque et caedis amorem,|
      block |omnia trita simul, quae sanguine mixta recenti|
      block |coxerat aere cavo viridi versata cicuta;|
      block |dumque pavent illi, vergit furiale venenum|
      block |pectus in amborum praecordiaque intima movit.|
      block |tum face iactata per eundem saepius orbem|
      block |consequitur motis velociter ignibus ignes.|
      block |sic victrix iussique potens ad inania magni|
      block |regna redit Ditis sumptumque recingitur anguem.|
    block
      block |Protinus Aeolides media furibundus in aula|
      block |clamat 'io, comites, his retia tendite silvis!|
      block |hic modo cum gemina visa est mihi prole leaena'|
      block |utque ferae sequitur vestigia coniugis amens|
      block |deque sinu matris ridentem et parva Learchum|
      block |bracchia tendentem rapit et bis terque per auras|
      block |more rotat fundae rigidoque infantia saxo|
      block |discutit ora ferox; tum denique concita mater,|
      block |seu dolor hoc fecit seu sparsi causa veneni,|
      block |exululat passisque fugit male sana capillis|
      block |teque ferens parvum nudis, Melicerta, lacertis|
      block |'euhoe Bacche' sonat: Bacchi sub nomine Iuno|
      block |risit et 'hos usus praestet tibi' dixit 'alumnus!'|
      block |inminet aequoribus scopulus: pars ima cavatur|
      block |fluctibus et tectas defendit ab imbribus undas,|
      block |summa riget frontemque in apertum porrigit aequor;|
      block |occupat hunc (vires insania fecerat) Ino|
      block |seque super pontum nullo tardata timore|
      block |mittit onusque suum; percussa recanduit unda.|
    block
      block |At Venus, inmeritae neptis miserata labores,|
      block |sic patruo blandita suo est 'o numen aquarum,|
      block |proxima cui caelo cessit, Neptune, potestas,|
      block |magna quidem posco, sed tu miserere meorum,|
      block |iactari quos cernis in Ionio inmenso,|
      block |et dis adde tuis. aliqua et mihi gratia ponto est,|
      block |si tamen in medio quondam concreta profundo|
      block |spuma fui Graiumque manet mihi nomen ab illa.'|
      block |adnuit oranti Neptunus et abstulit illis,|
      block |quod mortale fuit, maiestatemque verendam|
      block |inposuit nomenque simul faciemque novavit|
      block |Leucothoeque deum cum matre Palaemona dixit.|
    block
      block |Sidoniae comites, quantum valuere secutae|
      block |signa pedum, primo videre novissima saxo;|
      block |nec dubium de morte ratae Cadmeida palmis|
      block |deplanxere domum scissae cum veste capillos,|
      block |utque parum iustae nimiumque in paelice saevae|
      block |invidiam fecere deae. convicia Iuno|
      block |non tulit et 'faciam vos ipsas maxima' dixit|
      block |'saevitiae monimenta meae'; res dicta secuta est.|
      block |nam quae praecipue fuerat pia, 'persequar' inquit|
      block |'in freta reginam' saltumque datura moveri|
      block |haud usquam potuit scopuloque adfixa cohaesit;|
      block |altera, dum solito temptat plangore ferire|
      block |pectora, temptatos sensit riguisse lacertos;|
      block |illa, manus ut forte tetenderat in maris undas;|
      block |saxea facta manus in easdem porrigit undas;|
      block |huius, ut arreptum laniabat vertice crinem,|
      block |duratos subito digitos in crine videres:|
      block |quo quaeque in gestu deprensa est, haesit in illo.|
      block |pars volucres factae, quae nunc quoque gurgite in illo|
      block |aequora destringunt summis Ismenides alis.|
    block
      block |Nescit Agenorides natam parvumque nepotem|
      block |aequoris esse deos; luctu serieque malorum|
      block |victus et ostentis, quae plurima viderat, exit|
      block |conditor urbe sua, tamquam fortuna locorum,|
      block |non sua se premeret, longisque erroribus actus|
      block |contigit Illyricos profuga cum coniuge fines.|
      block |iamque malis annisque graves dum prima retractant|
      block |fata domus releguntque suos sermone labores,|
      block |'num sacer ille mea traiectus cuspide serpens'|
      block |Cadmus ait 'fuerat, tum cum Sidone profectus|
      block |vipereos sparsi per humum, nova semina, dentes?|
      block |quem si cura deum tam certa vindicat ira,|
      block |ipse precor serpens in longam porrigar alvum.'|
      block |dixit, et ut serpens in longam tenditur alvum|
      block |durataeque cuti squamas increscere sentit|
      block |nigraque caeruleis variari corpora guttis|
      block |in pectusque cadit pronus, commissaque in unum|
      block |paulatim tereti tenuantur acumine crura.|
      block |bracchia iam restant: quae restant bracchia tendit|
      block |et lacrimis per adhuc humana fluentibus ora|
      block |'accede, o coniunx, accede, miserrima' dixit,|
      block |'dumque aliquid superest de me, me tange manumque|
      block |accipe, dum manus est, dum non totum occupat anguis.'|
      block |ille quidem vult plura loqui, sed lingua repente|
      block |in partes est fissa duas, nec verba volenti|
      block |sufficiunt, quotiensque aliquos parat edere questus,|
      block |sibilat: hanc illi vocem natura reliquit.|
      block |nuda manu feriens exclamat pectora coniunx:|
      block |'Cadme, mane teque, infelix, his exue monstris!|
      block |Cadme, quid hoc? ubi pes, ubi sunt umerique manusque|
      block |et color et facies et, dum loquor, omnia? cur non|
      block |me quoque, caelestes, in eandem vertitis anguem?'|
      block |dixerat, ille suae lambebat coniugis ora|
      block |inque sinus caros, veluti cognosceret, ibat|
      block |et dabat amplexus adsuetaque colla petebat.|
      block |quisquis adest (aderant comites), terretur; at illa|
      block |lubrica permulcet cristati colla draconis,|
      block |et subito duo sunt iunctoque volumine serpunt,|
      block |donec in adpositi nemoris subiere latebras,|
      block |nunc quoque nec fugiunt hominem nec vulnere laedunt|
      block |quidque prius fuerint, placidi meminere dracones.|
    block
      block |Sed tamen ambobus versae solacia formae|
      block |magna nepos dederat, quem debellata colebat|
      block |India, quem positis celebrabat Achai+a templis;|
      block |solus Abantiades ab origine cretus eadem|
      block |Acrisius superest, qui moenibus arceat urbis|
      block |Argolicae contraque deum ferat arma genusque|
      block |non putet esse Iovis: neque enim Iovis esse putabat|
      block |Persea, quem pluvio Danae conceperat auro.|
      block |mox tamen Acrisium (tanta est praesentia veri)|
      block |tam violasse deum quam non agnosse nepotem|
      block |paenitet: inpositus iam caelo est alter, at alter|
      block |viperei referens spolium memorabile monstri|
      block |aera carpebat tenerum stridentibus alis,|
      block |cumque super Libycas victor penderet harenas,|
      block |Gorgonei capitis guttae cecidere cruentae;|
      block |quas humus exceptas varios animavit in angues,|
      block |unde frequens illa est infestaque terra colubris.|
    block
      block |Inde per inmensum ventis discordibus actus|
      block |nunc huc, nunc illuc exemplo nubis aquosae|
      block |fertur et ex alto seductas aethere longe|
      block |despectat terras totumque supervolat orbem.|
      block |ter gelidas Arctos, ter Cancri bracchia vidit,|
      block |saepe sub occasus, saepe est ablatus in ortus,|
      block |iamque cadente die, veritus se credere nocti,|
      block |constitit Hesperio, regnis Atlantis, in orbe|
      block |exiguamque petit requiem, dum Lucifer ignes|
      block |evocet Aurorae, currus Aurora diurnos.|
      block |hic hominum cunctos ingenti corpore praestans|
      block |Iapetionides Atlas fuit: ultima tellus|
      block |rege sub hoc et pontus erat, qui Solis anhelis|
      block |aequora subdit equis et fessos excipit axes.|
      block |mille greges illi totidemque armenta per herbas|
      block |errabant, et humum vicinia nulla premebat;|
      block |arboreae frondes auro radiante nitentes|
      block |ex auro ramos, ex auro poma tegebant.|
      block |'hospes' ait Perseus illi, 'seu gloria tangit|
      block |te generis magni, generis mihi Iuppiter auctor;|
      block |sive es mirator rerum, mirabere nostras;|
      block |hospitium requiemque peto.' memor ille vetustae|
      block |sortis erat; Themis hanc dederat Parnasia sortem:|
      block |'tempus, Atlas, veniet, tua quo spoliabitur auro|
      block |arbor, et hunc praedae titulum Iove natus habebit.'|
      block |id metuens solidis pomaria clauserat Atlas|
      block |moenibus et vasto dederat servanda draconi|
      block |arcebatque suis externos finibus omnes.|
      block |huic quoque 'vade procul, ne longe gloria rerum,|
      block |quam mentiris' ait, 'longe tibi Iuppiter absit!'|
      block |vimque minis addit manibusque expellere temptat|
      block |cunctantem et placidis miscentem fortia dictis.|
      block |viribus inferior (quis enim par esset Atlantis|
      block |viribus?) 'at, quoniam parvi tibi gratia nostra est,|
      block |accipe munus!' ait laevaque a parte Medusae|
      block |ipse retro versus squalentia protulit ora.|
      block |quantus erat, mons factus Atlas: nam barba comaeque|
      block |in silvas abeunt, iuga sunt umerique manusque,|
      block |quod caput ante fuit, summo est in monte cacumen,|
      block |ossa lapis fiunt; tum partes altus in omnes|
      block |crevit in inmensum (sic, di, statuistis) et omne|
      block |cum tot sideribus caelum requievit in illo.|
    block
      block |Clauserat Hippotades Aetnaeo carcere ventos,|
      block |admonitorque operum caelo clarissimus alto|
      block |Lucifer ortus erat: pennis ligat ille resumptis|
      block |parte ab utraque pedes teloque accingitur unco|
      block |et liquidum motis talaribus aera findit.|
      block |gentibus innumeris circumque infraque relictis|
      block |Aethiopum populos Cepheaque conspicit arva.|
      block |illic inmeritam maternae pendere linguae|
      block |Andromedan poenas iniustus iusserat Ammon;|
      block |quam simul ad duras religatam bracchia cautes|
      block |vidit Abantiades, nisi quod levis aura capillos|
      block |moverat et tepido manabant lumina fletu,|
      block |marmoreum ratus esset opus; trahit inscius ignes|
      block |et stupet et visae correptus imagine formae|
      block |paene suas quatere est oblitus in aere pennas.|
      block |ut stetit, 'o' dixit 'non istis digna catenis,|
      block |sed quibus inter se cupidi iunguntur amantes,|
      block |pande requirenti nomen terraeque tuumque,|
      block |et cur vincla geras.' primo silet illa nec audet|
      block |adpellare virum virgo, manibusque modestos|
      block |celasset vultus, si non religata fuisset;|
      block |lumina, quod potuit, lacrimis inplevit obortis.|
      block |saepius instanti, sua ne delicta fateri|
      block |nolle videretur, nomen terraeque suumque,|
      block |quantaque maternae fuerit fiducia formae,|
      block |indicat, et nondum memoratis omnibus unda|
      block |insonuit, veniensque inmenso belua ponto|
      block |inminet et latum sub pectore possidet aequor.|
      block |conclamat virgo: genitor lugubris et una|
      block |mater adest, ambo miseri, sed iustius illa,|
      block |nec secum auxilium, sed dignos tempore fletus|
      block |plangoremque ferunt vinctoque in corpore adhaerent,|
      block |cum sic hospes ait 'lacrimarum longa manere|
      block |tempora vos poterunt, ad opem brevis hora ferendam est.|
      block |hanc ego si peterem Perseus Iove natus et illa,|
      block |quam clausam inplevit fecundo Iuppiter auro,|
      block |Gorgonis anguicomae Perseus superator et alis|
      block |aerias ausus iactatis ire per auras,|
      block |praeferrer cunctis certe gener; addere tantis|
      block |dotibus et meritum, faveant modo numina, tempto:|
      block |ut mea sit servata mea virtute, paciscor.'|
      block |accipiunt legem (quis enim dubitaret?) et orant|
      block |promittuntque super regnum dotale parentes.|
    block
      block |Ecce, velut navis praefixo concita rostro|
      block |sulcat aquas iuvenum sudantibus acta lacertis,|
      block |sic fera dimotis inpulsu pectoris undis;|
      block |tantum aberat scopulis, quantum Balearica torto|
      block |funda potest plumbo medii transmittere caeli,|
      block |cum subito iuvenis pedibus tellure repulsa|
      block |arduus in nubes abiit: ut in aequore summo|
      block |umbra viri visa est, visam fera saevit in umbram,|
      block |utque Iovis praepes, vacuo cum vidit in arvo|
      block |praebentem Phoebo liventia terga draconem,|
      block |occupat aversum, neu saeva retorqueat ora,|
      block |squamigeris avidos figit cervicibus ungues,|
      block |sic celeri missus praeceps per inane volatu|
      block |terga ferae pressit dextroque frementis in armo|
      block |Inachides ferrum curvo tenus abdidit hamo.|
      block |vulnere laesa gravi modo se sublimis in auras|
      block |attollit, modo subdit aquis, modo more ferocis|
      block |versat apri, quem turba canum circumsona terret.|
      block |ille avidos morsus velocibus effugit alis|
      block |quaque patet, nunc terga cavis super obsita conchis,|
      block |nunc laterum costas, nunc qua tenuissima cauda|
      block |desinit in piscem, falcato verberat ense;|
      block |belua puniceo mixtos cum sanguine fluctus|
      block |ore vomit: maduere graves adspergine pennae.|
      block |nec bibulis ultra Perseus talaribus ausus|
      block |credere conspexit scopulum, qui vertice summo|
      block |stantibus exstat aquis, operitur ab aequore moto.|
      block |nixus eo rupisque tenens iuga prima sinistra|
      block |ter quater exegit repetita per ilia ferrum.|
      block |litora cum plausu clamor superasque deorum|
      block |inplevere domos: gaudent generumque salutant|
      block |auxiliumque domus servatoremque fatentur|
      block |Cassiope Cepheusque pater; resoluta catenis|
      block |incedit virgo, pretiumque et causa laboris.|
      block |ipse manus hausta victrices abluit unda,|
      block |anguiferumque caput dura ne laedat harena,|
      block |mollit humum foliis natasque sub aequore virgas|
      block |sternit et inponit Phorcynidos ora Medusae.|
      block |virga recens bibulaque etiamnum viva medulla|
      block |vim rapuit monstri tactuque induruit huius|
      block |percepitque novum ramis et fronde rigorem.|
      block |at pelagi nymphae factum mirabile temptant|
      block |pluribus in virgis et idem contingere gaudent|
      block |seminaque ex illis iterant iactata per undas:|
      block |nunc quoque curaliis eadem natura remansit,|
      block |duritiam tacto capiant ut ab aere quodque|
      block |vimen in aequore erat, fiat super aequora saxum.|
    block
      block |Dis tribus ille focos totidem de caespite ponit,|
      block |laevum Mercurio, dextrum tibi, bellica virgo,|
      block |ara Iovis media est; mactatur vacca Minervae,|
      block |alipedi vitulus, taurus tibi, summe deorum.|
      block |protinus Andromedan et tanti praemia facti|
      block |indotata rapit; taedas Hymenaeus Amorque|
      block |praecutiunt; largis satiantur odoribus ignes,|
      block |sertaque dependent tectis et ubique lyraeque|
      block |tibiaque et cantus, animi felicia laeti|
      block |argumenta, sonant; reseratis aurea valvis|
      block |atria tota patent, pulchroque instructa paratu|
      block |Cepheni proceres ineunt convivia regis.|
    block
      block |Postquam epulis functi generosi munere Bacchi|
      block |diffudere animos, cultusque genusque locorum|
      block |quaerit Lyncides moresque animumque virorum;|
      block |qui simul edocuit, 'nunc, o fortissime,' dixit|
      block |'fare, precor, Perseu, quanta virtute quibusque|
      block |artibus abstuleris crinita draconibus ora!'|
      block |narrat Agenorides gelido sub Atlante iacentem|
      block |esse locum solidae tutum munimine molis;|
      block |cuius in introitu geminas habitasse sorores|
      block |Phorcidas unius partitas luminis usum;|
      block |id se sollerti furtim, dum traditur, astu|
      block |supposita cepisse manu perque abdita longe|
      block |deviaque et silvis horrentia saxa fragosis|
      block |Gorgoneas tetigisse domos passimque per agros|
      block |perque vias vidisse hominum simulacra ferarumque|
      block |in silicem ex ipsis visa conversa Medusa.|
      block |se tamen horrendae clipei, quem laeva gerebat,|
      block |aere repercusso formam adspexisse Medusae,|
      block |dumque gravis somnus colubrasque ipsamque tenebat,|
      block |eripuisse caput collo; pennisque fugacem|
      block |Pegason et fratrem matris de sanguine natos.|
    block
      block |Addidit et longi non falsa pericula cursus,|
      block |quae freta, quas terras sub se vidisset ab alto|
      block |et quae iactatis tetigisset sidera pennis;|
      block |ante exspectatum tacuit tamen. excipit unus|
      block |ex numero procerum quaerens, cur sola sororum|
      block |gesserit alternis inmixtos crinibus angues.|
      block |hospes ait: 'quoniam scitaris digna relatu,|
      block |accipe quaesiti causam. clarissima forma|
      block |multorumque fuit spes invidiosa procorum|
      block |illa, nec in tota conspectior ulla capillis|
      block |pars fuit: inveni, qui se vidisse referret.|
      block |hanc pelagi rector templo vitiasse Minervae|
      block |dicitur: aversa est et castos aegide vultus|
      block |nata Iovis texit, neve hoc inpune fuisset,|
      block |Gorgoneum crinem turpes mutavit in hydros.|
      block |nunc quoque, ut attonitos formidine terreat hostes,|
      block |pectore in adverso, quos fecit, sustinet angues.'|
  block |Liber V|
    block
      block |Dumque ea Cephenum medio Danaeius heros|
      block |agmine commemorat, fremida regalia turba|
      block |atria conplentur, nec coniugialia festa|
      block |qui canat est clamor, sed qui fera nuntiet arma;|
      block |inque repentinos convivia versa tumultus|
      block |adsimilare freto possis, quod saeva quietum|
      block |ventorum rabies motis exasperat undis.|
      block |primus in his Phineus, belli temerarius auctor,|
      block |fraxineam quatiens aeratae cuspidis hastam|
      block |'en' ait, 'en adsum praereptae coniugis ultor;|
      block |nec mihi te pennae nec falsum versus in aurum|
      block |Iuppiter eripiet!' conanti mittere Cepheus|
      block |'quid facis?' exclamat, 'quae te, germane, furentem|
      block |mens agit in facinus? meritisne haec gratia tantis|
      block |redditur? hac vitam servatae dote rependis?|
      block |quam tibi non Perseus, verum si quaeris, ademit,|
      block |sed grave Nereidum numen, sed corniger Ammon,|
      block |sed quae visceribus veniebat belua ponti|
      block |exsaturanda meis; illo tibi tempore rapta est,|
      block |quo peritura fuit, nisi si, crudelis, id ipsum|
      block |exigis, ut pereat, luctuque levabere nostro.|
      block |scilicet haud satis est, quod te spectante revincta est|
      block |et nullam quod opem patruus sponsusve tulisti;|
      block |insuper, a quoquam quod sit servata, dolebis|
      block |praemiaque eripies? quae si tibi magna videntur,|
      block |ex illis scopulis, ubi erant adfixa, petisses.|
      block |nunc sine, qui petiit, per quem haec non orba senectus,|
      block |ferre, quod et meritis et voce est pactus, eumque|
      block |non tibi, sed certae praelatum intellege morti.'|
    block
      block |Ille nihil contra, sed et hunc et Persea vultu|
      block |alterno spectans petat hunc ignorat an illum:|
      block |cunctatusque brevi contortam viribus hastam,|
      block |quantas ira dabat, nequiquam in Persea misit.|
      block |ut stetit illa toro, stratis tum denique Perseus|
      block |exsiluit teloque ferox inimica remisso|
      block |pectora rupisset, nisi post altaria Phineus|
      block |isset: et (indignum) scelerato profuit ara.|
      block |fronte tamen Rhoeti non inrita cuspis adhaesit,|
      block |qui postquam cecidit ferrumque ex osse revulsum est|
      block |calcitrat et positas adspergit sanguine mensas.|
      block |tum vero indomitas ardescit vulgus in iras,|
      block |telaque coniciunt, et sunt, qui Cephea dicunt|
      block |cum genero debere mori; sed limine tecti|
      block |exierat Cepheus testatus iusque fidemque|
      block |hospitiique deos, ea se prohibente moveri.|
      block |bellica Pallas adest et protegit aegide fratrem|
      block |datque animos.|
    block
      block |Erat Indus Athis, quem flumine Gange|
      block |edita Limnaee vitreis peperisse sub undis|
      block |creditur, egregius forma, quam divite cultu|
      block |augebat, bis adhuc octonis integer annis,|
      block |indutus chlamydem Tyriam, quam limbus obibat|
      block |aureus; ornabant aurata monilia collum|
      block |et madidos murra curvum crinale capillos;|
      block |ille quidem iaculo quamvis distantia misso|
      block |figere doctus erat, sed tendere doctior arcus.|
      block |tum quoque lenta manu flectentem cornua Perseus|
      block |stipite, qui media positus fumabat in ara,|
      block |perculit et fractis confudit in ossibus ora.|
    block
      block |Hunc ubi laudatos iactantem in sanguine vultus|
      block |Assyrius vidit Lycabas, iunctissimus illi|
      block |et comes et veri non dissimulator amoris,|
      block |postquam exhalantem sub acerbo vulnere vitam|
      block |deploravit Athin, quos ille tetenderat arcus|
      block |arripit et 'mecum tibi sint certamina!' dixit;|
      block |'nec longum pueri fato laetabere, quo plus|
      block |invidiae quam laudis habes.' haec omnia nondum|
      block |dixerat: emicuit nervo penetrabile telum|
      block |vitatumque tamen sinuosa veste pependit.|
      block |vertit in hunc harpen spectatam caede Medusae|
      block |Acrisioniades adigitque in pectus; at ille|
      block |iam moriens oculis sub nocte natantibus atra|
      block |circumspexit Athin seque adclinavit ad illum|
      block |et tulit ad manes iunctae solacia mortis.|
    block
      block |Ecce Syenites, genitus Metione, Phorbas|
      block |et Libys Amphimedon, avidi committere pugman,|
      block |sanguine, quo late tellus madefacta tepebat,|
      block |conciderant lapsi; surgentibus obstitit ensis,|
      block |alterius costis, iugulo Phorbantis adactus.|
    block
      block |At non Actoriden Erytum, cui lata bipennis|
      block |telum erat, hamato Perseus petit ense, sed altis|
      block |exstantem signis multaeque in pondere massae|
      block |ingentem manibus tollit cratera duabus|
      block |infligitque viro; rutilum vomit ille cruorem|
      block |et resupinus humum moribundo vertice pulsat.|
      block |inde Semiramio Polydegmona sanguine cretum|
      block |Caucasiumque Abarin Sperchionidenque Lycetum|
      block |intonsumque comas Helicen Phlegyanque Clytumque|
      block |sternit et exstructos morientum calcat acervos.|
    block
      block |Nec Phineus ausus concurrere comminus hosti|
      block |intorquet iaculum, quod detulit error in Idan,|
      block |expertem frustra belli et neutra arma secutum.|
      block |ille tuens oculis inmitem Phinea torvis|
      block |'quandoquidem in partes' ait 'abstrahor, accipe, Phineu,|
      block |quem fecisti, hostem pensaque hoc vulnere vulnus!'|
      block |iamque remissurus tractum de corpore telum|
      block |sanguine defectos cecidit conlapsus in artus.|
    block
      block |Tum quoque Cephenum post regem primus Hodites|
      block |ense iacet Clymeni, Prothoenora percutit Hypseus,|
      block |Hypsea Lyncides. fuit et grandaevus in illis|
      block |Emathion, aequi cultor timidusque deorum,|
      block |qui, quoniam prohibent anni bellare, loquendo|
      block |pugnat et incessit scelerataque devovet arma;|
      block |huic Chromis amplexo tremulis altaria palmis|
      block |decutit ense caput, quod protinus incidit arae|
      block |atque ibi semianimi verba exsecrantia lingua|
      block |edidit et medios animam exspiravit in ignes.|
    block
      block |Hinc gemini fratres Broteasque et caestibus Ammon|
      block |invicti, vinci si possent caestibus enses,|
      block |Phinea cecidere manu Cererisque sacerdos|
      block |Ampycus albenti velatus tempora vitta,|
      block |tu quoque, Lampetide, non hos adhibendus ad usus,|
      block |sed qui, pacis opus, citharam cum voce moveres;|
      block |iussus eras celebrare dapes festumque canendo.|
      block |quem procul adstantem plectrumque inbelle tenentem|
      block |Pedasus inridens 'Stygiis cane cetera' dixit|
      block |'manibus!' et laevo mucronem tempore fixit;|
      block |concidit et digitis morientibus ille retemptat|
      block |fila lyrae, casuque ferit miserabile carmen.|
      block |nec sinit hunc inpune ferox cecidisse Lycormas|
      block |raptaque de dextro robusta repagula posti|
      block |ossibus inlisit mediae cervicis, at ille|
      block |procubuit terrae mactati more iuvenci.|
      block |demere temptabat laevi quoque robora postis|
      block |Cinyphius Pelates; temptanti dextera fixa est|
      block |cuspide Marmaridae Corythi lignoque cohaesit;|
      block |haerenti latus hausit Abas, nec corruit ille,|
      block |sed retinente manum moriens e poste pependit.|
      block |sternitur et Melaneus, Perseia castra secutus,|
      block |et Nasamoniaci Dorylas ditissimus agri,|
      block |dives agri Dorylas, quo non possederat alter|
      block |latius aut totidem tollebat turis acervos.|
      block |huius in obliquo missum stetit inguine ferrum:|
      block |letifer ille locus. quem postquam vulneris auctor|
      block |singultantem animam et versantem lumina vidit|
      block |Bactrius Halcyoneus, 'hoc, quod premis,' inquit 'habeto|
      block |de tot agris terrae!' corpusque exsangue reliquit.|
      block |torquet in hunc hastam calido de vulnere raptam|
      block |ultor Abantiades; media quae nare recepta|
      block |cervice exacta est in partesque eminet ambas;|
      block |dumque manum Fortuna iuvat, Clytiumque Claninque,|
      block |matre satos una, diverso vulnere fudit:|
      block |nam Clytii per utrumque gravi librata lacerto|
      block |fraxinus acta femur, iaculum Clanis ore momordit.|
      block |occidit et Celadon Mendesius, occidit Astreus|
      block |matre Palaestina dubio genitore creatus,|
      block |Aethionque sagax quondam ventura videre,|
      block |tunc ave deceptus falsa, regisque Thoactes|
      block |armiger et caeso genitore infamis Agyrtes.|
    block
      block |Plus tamen exhausto superest; namque omnibus unum|
      block |opprimere est animus, coniurata undique pugnant|
      block |agmina pro causa meritum inpugnante fidemque;|
      block |hac pro parte socer frustra pius et nova coniunx|
      block |cum genetrice favent ululatuque atria conplent,|
      block |sed sonus armorum superat gemitusque cadentum,|
      block |pollutosque simul multo Bellona penates|
      block |sanguine perfundit renovataque proelia miscet.|
    block
      block |Circueunt unum Phineus et mille secuti|
      block |Phinea: tela volant hiberna grandine plura|
      block |praeter utrumque latus praeterque et lumen et aures.|
      block |adplicat hic umeros ad magnae saxa columnae|
      block |tutaque terga gerens adversaque in agmina versus|
      block |sustinet instantes: instabat parte sinistra|
      block |Chaonius Molpeus, dextra Nabataeus Ethemon.|
      block |tigris ut auditis diversa valle duorum|
      block |exstimulata fame mugitibus armentorum|
      block |nescit, utro potius ruat, et ruere ardet utroque,|
      block |sic dubius Perseus, dextra laevane feratur,|
      block |Molpea traiecti submovit vulnere cruris|
      block |contentusque fuga est; neque enim dat tempus Ethemon,|
      block |sed furit et cupiens alto dare vulnera collo|
      block |non circumspectis exactum viribus ensem|
      block |fregit, in extrema percussae parte columnae:|
      block |lamina dissiluit dominique in gutture fixa est.|
      block |non tamen ad letum causas satis illa valentes|
      block |plaga dedit; trepidum Perseus et inermia frustra|
      block |bracchia tendentem Cyllenide confodit harpe.|
    block
      block |Verum ubi virtutem turbae succumbere vidit,|
      block |'auxilium' Perseus, 'quoniam sic cogitis ipsi,'|
      block |dixit 'ab hoste petam: vultus avertite vestros,|
      block |si quis amicus adest!' et Gorgonis extulit ora.|
      block |quaere alium, tua quem moveant miracula' dixit|
      block |Thescelus; utque manu iaculum fatale parabat|
      block |mittere, in hoc haesit signum de marmore gestu.|
      block |proximus huic Ampyx animi plenissima magni|
      block |pectora Lyncidae gladio petit: inque petendo|
      block |dextera diriguit nec citra mota nec ultra est.|
      block |at Nileus, qui se genitum septemplice Nilo|
      block |ementitus erat, clipeo quoque flumina septem|
      block |argento partim, partim caelaverat auro,|
      block |'adspice' ait 'Perseu, nostrae primordia gentis:|
      block |magna feres tacitas solacia mortis ad umbras,|
      block |a tanto cecidisse viro'; pars ultima vocis|
      block |in medio suppressa sono est, adapertaque velle|
      block |ora loqui credas, nec sunt ea pervia verbis.|
      block |increpat hos 'vitio' que 'animi, non viribus' inquit|
      block |'Gorgoneis torpetis' Eryx. 'incurrite mecum|
      block |et prosternite humi iuvenem magica arma moventem!'|
      block |incursurus erat: tenuit vestigia tellus,|
      block |inmotusque silex armataque mansit imago.|
    block
      block |Hi tamen ex merito poenas subiere, sed unus|
      block |miles erat Persei: pro quo dum pugnat, Aconteus|
      block |Gorgone conspecta saxo concrevit oborto;|
      block |quem ratus Astyages etiamnum vivere, longo|
      block |ense ferit: sonuit tinnitibus ensis acutis.|
      block |dum stupet Astyages, naturam traxit eandem,|
      block |marmoreoque manet vultus mirantis in ore.|
      block |nomina longa mora est media de plebe virorum|
      block |dicere: bis centum restabant corpora pugnae,|
      block |Gorgone bis centum riguerunt corpora visa.|
    block
      block |Paenitet iniusti tum denique Phinea belli;|
      block |sed quid agat? simulacra videt diversa figuris|
      block |adgnoscitque suos et nomine quemque vocatum|
      block |poscit opem credensque parum sibi proxima tangit|
      block |corpora: marmor erant; avertitur atque ita supplex|
      block |confessasque manus obliquaque bracchia tendens|
      block |'vincis' ait, 'Perseu! remove tua monstra tuaeque|
      block |saxificos vultus, quaecumque est, tolle Medusae,|
      block |tolle, precor! non nos odium regnique cupido|
      block |conpulit ad bellum, pro coniuge movimus arma!|
      block |causa fuit meritis melior tua, tempore nostra:|
      block |non cessisse piget; nihil, o fortissime, praeter|
      block |hanc animam concede mihi, tua cetera sunto!'|
      block |talia dicenti neque eum, quem voce rogabat,|
      block |respicere audenti 'quod' ait, 'timidissime Phineu,|
      block |et possum tribuisse et magnum est munus inerti, --|
      block |pone metum! -- tribuam: nullo violabere ferro.|
      block |quin etiam mansura dabo monimenta per aevum,|
      block |inque domo soceri semper spectabere nostri,|
      block |ut mea se sponsi soletur imagine coniunx.'|
      block |dixit et in partem Phorcynida transtulit illam,|
      block |ad quam se trepido Phineus obverterat ore.|
      block |tum quoque conanti sua vertere lumina cervix|
      block |deriguit, saxoque oculorum induruit umor,|
      block |sed tamen os timidum vultusque in marmore supplex|
      block |submissaeque manus faciesque obnoxia mansit.|
    block
      block |Victor Abantiades patrios cum coniuge muros|
      block |intrat et inmeriti vindex ultorque parentis|
      block |adgreditur Proetum; nam fratre per arma fugato|
      block |Acrisioneas Proetus possederat arces.|
      block |sed nec ope armorum nec, quam male ceperat, arce|
      block |torva colubriferi superavit lumina monstri.|
    block
      block |Te tamen, o parvae rector, Polydecta, Seriphi,|
      block |nec iuvenis virtus per tot spectata labores|
      block |nec mala mollierant, sed inexorabile durus|
      block |exerces odium, nec iniqua finis in ira est;|
      block |detrectas etiam laudem fictamque Medusae|
      block |arguis esse necem. 'dabimus tibi pignora veri.|
      block |parcite luminibus!' Perseus ait oraque regis|
      block |ore Medusaeo silicem sine sanguine fecit.|
    block
      block |Hactenus aurigenae comitem Tritonia fratri|
      block |se dedit; inde cava circumdata nube Seriphon|
      block |deserit, a dextra Cythno Gyaroque relictis,|
      block |quaque super pontum via visa brevissima, Thebas|
      block |virgineumque Helicona petit. quo monte potita|
      block |constitit et doctas sic est adfata sorores:|
      block |'fama novi fontis nostras pervenit ad aures,|
      block |dura Medusaei quem praepetis ungula rupit.|
      block |is mihi causa viae; volui mirabile factum|
      block |cernere; vidi ipsum materno sanguine nasci.'|
      block |excipit Uranie: 'quaecumque est causa videndi|
      block |has tibi, diva, domos, animo gratissima nostro es.|
      block |vera tamen fama est: est Pegasus huius origo|
      block |fontis' et ad latices deduxit Pallada sacros.|
      block |quae mirata diu factas pedis ictibus undas|
      block |silvarum lucos circumspicit antiquarum|
      block |antraque et innumeris distinctas floribus herbas|
      block |felicesque vocat pariter studioque locoque|
      block |Mnemonidas; quam sic adfata est una sororum:|
      block |'o, nisi te virtus opera ad maiora tulisset,|
      block |in partem ventura chori Tritonia nostri,|
      block |vera refers meritoque probas artesque locumque,|
      block |et gratam sortem, tutae modo simus, habemus.|
      block |sed (vetitum est adeo sceleri nihil) omnia terrent|
      block |virgineas mentes, dirusque ante ora Pyreneus|
      block |vertitur, et nondum tota me mente recepi.|
      block |Daulida Threicio Phoceaque milite rura|
      block |ceperat ille ferox iniustaque regna tenebat;|
      block |templa petebamus Parnasia: vidit euntes|
      block |nostraque fallaci veneratus numina vultu|
      block |"Mnemonides" (cognorat enim), "consistite" dixit|
      block |"nec dubitate, precor, tecto grave sidus et imbrem"|
      block |(imber erat) "vitare meo; subiere minores|
      block |saepe casas superi." dictis et tempore motae|
      block |adnuimusque viro primasque intravimus aedes.|
      block |desierant imbres, victoque aquilonibus austro|
      block |fusca repurgato fugiebant nubila caelo:|
      block |inpetus ire fuit; claudit sua tecta Pyreneus|
      block |vimque parat, quam nos sumptis effugimus alis.|
      block |ipse secuturo similis stetit arduus arce|
      block |"qua" que "via est vobis, erit et mihi" dixit "eadem"|
      block |seque iacit vecors e summae culmine turris|
      block |et cadit in vultus discussisque ossibus oris|
      block |tundit humum moriens scelerato sanguine tinctam.'|
    block
      block |Musa loquebatur: pennae sonuere per auras,|
      block |voxque salutantum ramis veniebat ab altis.|
      block |suspicit et linguae quaerit tam certa loquentes|
      block |unde sonent hominemque putat Iove nata locutum;|
      block |ales erat. numeroque novem sua fata querentes|
      block |institerant ramis imitantes omnia picae.|
      block |miranti sic orsa deae dea 'nuper et istae|
      block |auxerunt volucrum victae certamine turbam.|
      block |Pieros has genuit Pellaeis dives in arvis,|
      block |Paeonis Euippe mater fuit; illa potentem|
      block |Lucinam noviens, noviens paritura, vocavit.|
      block |intumuit numero stolidarum turba sororum|
      block |perque tot Haemonias et per tot Achaidas urbes|
      block |huc venit et tali committit proelia voce:|
      block |"desinite indoctum vana dulcedine vulgus|
      block |fallere; nobiscum, si qua est fiducia vobis,|
      block |Thespiades, certate, deae. nec voce, nec arte|
      block |vincemur totidemque sumus: vel cedite victae|
      block |fonte Medusaeo et Hyantea Aganippe,|
      block |vel nos Emathiis ad Paeonas usque nivosos|
      block |cedemus campis! dirimant certamina nymphae."|
    block
      block |'Turpe quidem contendere erat, sed cedere visum|
      block |turpius; electae iurant per flumina nymphae|
      block |factaque de vivo pressere sedilia saxo.|
      block |tunc sine sorte prior quae se certare professa est,|
      block |bella canit superum falsoque in honore gigantas|
      block |ponit et extenuat magnorum facta deorum;|
      block |emissumque ima de sede Typhoea terrae|
      block |caelitibus fecisse metum cunctosque dedisse|
      block |terga fugae, donec fessos Aegyptia tellus|
      block |ceperit et septem discretus in ostia Nilus.|
      block |huc quoque terrigenam venisse Typhoea narrat|
      block |et se mentitis superos celasse figuris;|
      block |"duxque gregis" dixit "fit Iuppiter: unde recurvis|
      block |nunc quoque formatus Libys est cum cornibus Ammon;|
      block |Delius in corvo, proles Semeleia capro,|
      block |fele soror Phoebi, nivea Saturnia vacca,|
      block |pisce Venus latuit, Cyllenius ibidis alis."|
    block
      block |'Hactenus ad citharam vocalia moverat ora:|
      block |poscimur Aonides, -- sed forsitan otia non sint,|
      block |nec nostris praebere vacet tibi cantibus aures.'|
      block |'ne dubita vestrumque mihi refer ordine carmen!'|
      block |Pallas ait nemorisque levi consedit in umbra;|
      block |Musa refert: 'dedimus summam certaminis uni;|
      block |surgit et inmissos hedera collecta capillos|
      block |Calliope querulas praetemptat pollice chordas|
      block |atque haec percussis subiungit carmina nervis:|
      block |"Prima Ceres unco glaebam dimovit aratro,|
      block |prima dedit fruges alimentaque mitia terris,|
      block |prima dedit leges; Cereris sunt omnia munus;|
      block |illa canenda mihi est. utinam modo dicere possim|
      block |carmina digna dea! certe dea carmine digna est.|
    block
      block |'"Vasta giganteis ingesta est insula membris|
      block |Trinacris et magnis subiectum molibus urguet|
      block |aetherias ausum sperare Typhoea sedes.|
      block |nititur ille quidem pugnatque resurgere saepe,|
      block |dextra sed Ausonio manus est subiecta Peloro,|
      block |laeva, Pachyne, tibi, Lilybaeo crura premuntur,|
      block |degravat Aetna caput, sub qua resupinus harenas|
      block |eiectat flammamque ferox vomit ore Typhoeus.|
      block |saepe remoliri luctatur pondera terrae|
      block |oppidaque et magnos devolvere corpore montes:|
      block |inde tremit tellus, et rex pavet ipse silentum,|
      block |ne pateat latoque solum retegatur hiatu|
      block |inmissusque dies trepidantes terreat umbras.|
      block |hanc metuens cladem tenebrosa sede tyrannus|
      block |exierat curruque atrorum vectus equorum|
      block |ambibat Siculae cautus fundamina terrae.|
      block |postquam exploratum satis est loca nulla labare|
      block |depositoque metu, videt hunc Erycina vagantem|
      block |monte suo residens natumque amplexa volucrem|
      block |'arma manusque meae, mea, nate, potentia' dixit,|
      block |'illa, quibus superas omnes, cape tela, Cupido,|
      block |inque dei pectus celeres molire sagittas,|
      block |cui triplicis cessit fortuna novissima regni.|
      block |tu superos ipsumque Iovem, tu numina ponti|
      block |victa domas ipsumque, regit qui numina ponti:|
      block |Tartara quid cessant? cur non matrisque tuumque|
      block |imperium profers? agitur pars tertia mundi,|
      block |et tamen in caelo, quae iam patientia nostra est,|
      block |spernimur, ac mecum vires minuuntur Amoris.|
      block |Pallada nonne vides iaculatricemque Dianam|
      block |abscessisse mihi? Cereris quoque filia virgo,|
      block |si patiemur, erit; nam spes adfectat easdem.|
      block |at tu pro socio, si qua est ea gratia, regno|
      block |iunge deam patruo.' dixit Venus; ille pharetram|
      block |solvit et arbitrio matris de mille sagittis|
      block |unam seposuit, sed qua nec acutior ulla|
      block |nec minus incerta est nec quae magis audiat arcus,|
      block |oppositoque genu curvavit flexile cornum|
      block |inque cor hamata percussit harundine Ditem.|
    block
      block |'"Haud procul Hennaeis lacus est a moenibus altae,|
      block |nomine Pergus, aquae: non illo plura Caystros|
      block |carmina cycnorum labentibus audit in undis.|
      block |silva coronat aquas cingens latus omne suisque|
      block |frondibus ut velo Phoebeos submovet ictus;|
      block |frigora dant rami, Tyrios humus umida flores:|
      block |perpetuum ver est. quo dum Proserpina luco|
      block |ludit et aut violas aut candida lilia carpit,|
      block |dumque puellari studio calathosque sinumque|
      block |inplet et aequales certat superare legendo,|
      block |paene simul visa est dilectaque raptaque Diti:|
      block |usque adeo est properatus amor. dea territa maesto|
      block |et matrem et comites, sed matrem saepius, ore|
      block |clamat, et ut summa vestem laniarat ab ora,|
      block |collecti flores tunicis cecidere remissis,|
      block |tantaque simplicitas puerilibus adfuit annis,|
      block |haec quoque virgineum movit iactura dolorem.|
      block |raptor agit currus et nomine quemque vocando|
      block |exhortatur equos, quorum per colla iubasque|
      block |excutit obscura tinctas ferrugine habenas,|
      block |perque lacus altos et olentia sulphure fertur|
      block |stagna Palicorum rupta ferventia terra|
      block |et qua Bacchiadae, bimari gens orta Corintho,|
      block |inter inaequales posuerunt moenia portus.|
    block
      block |'"Est medium Cyanes et Pisaeae Arethusae,|
      block |quod coit angustis inclusum cornibus aequor:|
      block |hic fuit, a cuius stagnum quoque nomine dictum est,|
      block |inter Sicelidas Cyane celeberrima nymphas.|
      block |gurgite quae medio summa tenus exstitit alvo|
      block |adgnovitque deam 'ne' c 'longius ibitis!' inquit;|
      block |'non potes invitae Cereris gener esse: roganda,|
      block |non rapienda fuit. quodsi conponere magnis|
      block |parva mihi fas est, et me dilexit Anapis;|
      block |exorata tamen, nec, ut haec, exterrita nupsi.'|
      block |dixit et in partes diversas bracchia tendens|
      block |obstitit. haud ultra tenuit Saturnius iram|
      block |terribilesque hortatus equos in gurgitis ima|
      block |contortum valido sceptrum regale lacerto|
      block |condidit; icta viam tellus in Tartara fecit|
      block |et pronos currus medio cratere recepit.|
    block
      block |'"At Cyane, raptamque deam contemptaque fontis|
      block |iura sui maerens, inconsolabile vulnus|
      block |mente gerit tacita lacrimisque absumitur omnis|
      block |et, quarum fuerat magnum modo numen, in illas|
      block |extenuatur aquas: molliri membra videres,|
      block |ossa pati flexus, ungues posuisse rigorem;|
      block |primaque de tota tenuissima quaeque liquescunt,|
      block |caerulei crines digitique et crura pedesque|
      block |(nam brevis in gelidas membris exilibus undas|
      block |transitus est); post haec umeri tergusque latusque|
      block |pectoraque in tenues abeunt evanida rivos;|
      block |denique pro vivo vitiatas sanguine venas|
      block |lympha subit, restatque nihil, quod prendere possis.|
    block
      block |'"Interea pavidae nequiquam filia matri|
      block |omnibus est terris, omni quaesita profundo.|
      block |illam non udis veniens Aurora capillis|
      block |cessantem vidit, non Hesperus; illa duabus|
      block |flammiferas pinus manibus succendit ab Aetna|
      block |perque pruinosas tulit inrequieta tenebras;|
      block |rursus ubi alma dies hebetarat sidera, natam|
      block |solis ab occasu solis quaerebat ad ortus.|
      block |fessa labore sitim conceperat, oraque nulli|
      block |conluerant fontes, cum tectam stramine vidit|
      block |forte casam parvasque fores pulsavit; at inde|
      block |prodit anus divamque videt lymphamque roganti|
      block |dulce dedit, tosta quod texerat ante polenta.|
      block |dum bibit illa datum, duri puer oris et audax|
      block |constitit ante deam risitque avidamque vocavit.|
      block |offensa est neque adhuc epota parte loquentem|
      block |cum liquido mixta perfudit diva polenta:|
      block |conbibit os maculas et, quae modo bracchia gessit,|
      block |crura gerit; cauda est mutatis addita membris,|
      block |inque brevem formam, ne sit vis magna nocendi,|
      block |contrahitur, parvaque minor mensura lacerta est.|
      block |mirantem flentemque et tangere monstra parantem|
      block |fugit anum latebramque petit aptumque pudori|
      block |nomen habet variis stellatus corpora guttis.|
    block
      block |'"Quas dea per terras et quas erraverit undas,|
      block |dicere longa mora est; quaerenti defuit orbis;|
      block |Sicaniam repetit, dumque omnia lustrat eundo,|
      block |venit et ad Cyanen. ea ni mutata fuisset,|
      block |omnia narrasset; sed et os et lingua volenti|
      block |dicere non aderant, nec, quo loqueretur, habebat;|
      block |signa tamen manifesta dedit notamque parenti,|
      block |illo forte loco delapsam in gurgite sacro|
      block |Persephones zonam summis ostendit in undis.|
      block |quam simul agnovit, tamquam tum denique raptam|
      block |scisset, inornatos laniavit diva capillos|
      block |et repetita suis percussit pectora palmis.|
      block |nescit adhuc, ubi sit; terras tamen increpat omnes|
      block |ingratasque vocat nec frugum munere dignas,|
      block |Trinacriam ante alias, in qua vestigia damni|
      block |repperit. ergo illic saeva vertentia glaebas|
      block |fregit aratra manu, parilique irata colonos|
      block |ruricolasque boves leto dedit arvaque iussit|
      block |fallere depositum vitiataque semina fecit.|
      block |fertilitas terrae latum vulgata per orbem|
      block |falsa iacet: primis segetes moriuntur in herbis,|
      block |et modo sol nimius, nimius modo corripit imber;|
      block |sideraque ventique nocent, avidaeque volucres|
      block |semina iacta legunt; lolium tribulique fatigant|
      block |triticeas messes et inexpugnabile gramen.|
    block
      block |'"Tum caput Eleis Alpheias extulit undis|
      block |rorantesque comas a fronte removit ad aures|
      block |atque ait 'o toto quaesitae virginis orbe|
      block |et frugum genetrix, inmensos siste labores|
      block |neve tibi fidae violenta irascere terrae.|
      block |terra nihil meruit patuitque invita rapinae,|
      block |nec sum pro patria supplex: huc hospita veni.|
      block |Pisa mihi patria est et ab Elide ducimus ortus,|
      block |Sicaniam peregrina colo, sed gratior omni|
      block |haec mihi terra solo est: hos nunc Arethusa penates,|
      block |hanc habeo sedem. quam tu, mitissima, serva.|
      block |mota loco cur sim tantique per aequoris undas|
      block |advehar Ortygiam, veniet narratibus hora|
      block |tempestiva meis, cum tu curaque levata|
      block |et vultus melioris eris. mihi pervia tellus|
      block |praebet iter, subterque imas ablata cavernas|
      block |hic caput attollo desuetaque sidera cerno.|
      block |ergo dum Stygio sub terris gurgite labor,|
      block |visa tua est oculis illic Proserpina nostris:|
      block |illa quidem tristis neque adhuc interrita vultu,|
      block |sed regina tamen, sed opaci maxima mundi,|
      block |sed tamen inferni pollens matrona tyranni!'|
      block |Mater ad auditas stupuit ceu saxea voces|
      block |attonitaeque diu similis fuit, utque dolore|
      block |pulsa gravi gravis est amentia, curribus oras|
      block |exit in aetherias: ibi toto nubila vultu|
      block |ante Iovem passis stetit invidiosa capillis|
      block |'pro' que 'meo veni supplex tibi, Iuppiter,' inquit|
      block |'sanguine proque tuo: si nulla est gratia matris,|
      block |nata patrem moveat, neu sit tibi cura, precamur,|
      block |vilior illius, quod nostro est edita partu.|
      block |en quaesita diu tandem mihi nata reperta est,|
      block |si reperire vocas amittere certius, aut si|
      block |scire, ubi sit, reperire vocas. quod rapta, feremus,|
      block |dummodo reddat eam! neque enim praedone marito|
      block |filia digna tua est, si iam mea filia non est.'|
      block |Iuppiter excepit 'commune est pignus onusque|
      block |nata mihi tecum; sed si modo nomina rebus|
      block |addere vera placet, non hoc iniuria factum,|
      block |verum amor est; neque erit nobis gener ille pudori,|
      block |tu modo, diva, velis. ut desint cetera, quantum est|
      block |esse Iovis fratrem! quid, quod nec cetera desunt|
      block |nec cedit nisi sorte mihi? -- sed tanta cupido|
      block |si tibi discidii est, repetet Proserpina caelum,|
      block |lege tamen certa, si nullos contigit illic|
      block |ore cibos; nam sic Parcarum foedere cautum est.'|
    block
      block |'"Dixerat, at Cereri certum est educere natam;|
      block |non ita fata sinunt, quoniam ieiunia virgo|
      block |solverat et, cultis dum simplex errat in hortis,|
      block |puniceum curva decerpserat arbore pomum|
      block |sumptaque pallenti septem de cortice grana|
      block |presserat ore suo, solusque ex omnibus illud|
      block |Ascalaphus vidit, quem quondam dicitur Orphne,|
      block |inter Avernales haud ignotissima nymphas,|
      block |ex Acheronte suo silvis peperisse sub atris;|
      block |vidit et indicio reditum crudelis ademit.|
      block |ingemuit regina Erebi testemque profanam|
      block |fecit avem sparsumque caput Phlegethontide lympha|
      block |in rostrum et plumas et grandia lumina vertit.|
      block |ille sibi ablatus fulvis amicitur in alis|
      block |inque caput crescit longosque reflectitur ungues|
      block |vixque movet natas per inertia bracchia pennas|
      block |foedaque fit volucris, venturi nuntia luctus,|
      block |ignavus bubo, dirum mortalibus omen.|
    block
      block |'"Hic tamen indicio poenam linguaque videri|
      block |commeruisse potest; vobis, Acheloides, unde|
      block |pluma pedesque avium, cum virginis ora geratis?|
      block |an quia, cum legeret vernos Proserpina flores,|
      block |in comitum numero, doctae Sirenes, eratis?|
      block |quam postquam toto frustra quaesistis in orbe,|
      block |protinus, et vestram sentirent aequora curam,|
      block |posse super fluctus alarum insistere remis|
      block |optastis facilesque deos habuistis et artus|
      block |vidistis vestros subitis flavescere pennis.|
      block |ne tamen ille canor mulcendas natus ad aures|
      block |tantaque dos oris linguae deperderet usum,|
      block |virginei vultus et vox humana remansit.|
    block
      block |'"At medius fratrisque sui maestaeque sororis|
      block |Iuppiter ex aequo volventem dividit annum:|
      block |nunc dea, regnorum numen commune duorum,|
      block |cum matre est totidem, totidem cum coniuge menses.|
      block |vertitur extemplo facies et mentis et oris;|
      block |nam modo quae poterat Diti quoque maesta videri,|
      block |laeta deae frons est, ut sol, qui tectus aquosis|
      block |nubibus ante fuit, victis e nubibus exit.|
    block
      block |'"Exigit alma Ceres nata secura recepta,|
      block |quae tibi causa fugae, cur sis, Arethusa, sacer fons.|
      block |conticuere undae, quarum dea sustulit alto|
      block |fonte caput viridesque manu siccata capillos|
      block |fluminis Elei veteres narravit amores.|
      block |'pars ego nympharum, quae sunt in Achaide,' dixit|
      block |'una fui, nec me studiosius altera saltus|
      block |legit nec posuit studiosius altera casses.|
      block |sed quamvis formae numquam mihi fama petita est,|
      block |quamvis fortis eram, formosae nomen habebam,|
      block |nec mea me facies nimium laudata iuvabat,|
      block |quaque aliae gaudere solent, ego rustica dote|
      block |corporis erubui crimenque placere putavi.|
      block |lassa revertebar (memini) Stymphalide silva;|
      block |aestus erat, magnumque labor geminaverat aestum:|
      block |invenio sine vertice aquas, sine murmure euntes,|
      block |perspicuas ad humum, per quas numerabilis alte|
      block |calculus omnis erat, quas tu vix ire putares.|
      block |cana salicta dabant nutritaque populus unda|
      block |sponte sua natas ripis declivibus umbras.|
      block |accessi primumque pedis vestigia tinxi,|
      block |poplite deinde tenus; neque eo contenta, recingor|
      block |molliaque inpono salici velamina curvae|
      block |nudaque mergor aquis. quas dum ferioque trahoque|
      block |mille modis labens excussaque bracchia iacto,|
      block |nescio quod medio sensi sub gurgite murmur|
      block |territaque insisto propioris margine ripae.|
      block |"quo properas, Arethusa?" suis Alpheos ab undis,|
      block |"quo properas?" iterum rauco mihi dixerat ore.|
      block |sicut eram, fugio sine vestibus (altera vestes|
      block |ripa meas habuit): tanto magis instat et ardet,|
      block |et quia nuda fui, sum visa paratior illi.|
      block |sic ego currebam, sic me ferus ille premebat,|
      block |ut fugere accipitrem penna trepidante columbae,|
      block |ut solet accipiter trepidas urguere columbas.|
      block |usque sub Orchomenon Psophidaque Cyllenenque|
      block |Maenaliosque sinus gelidumque Erymanthon et Elin|
      block |currere sustinui, nec me velocior ille;|
      block |sed tolerare diu cursus ego viribus inpar|
      block |non poteram, longi patiens erat ille laboris.|
      block |per tamen et campos, per opertos arbore montes,|
      block |saxa quoque et rupes et, qua via nulla, cucurri.|
      block |sol erat a tergo: vidi praecedere longam|
      block |ante pedes umbram, nisi si timor illa videbat;|
      block |sed certe sonitusque pedum terrebat et ingens|
      block |crinales vittas adflabat anhelitus oris.|
      block |fessa labore fugae "fer opem, deprendimur," inquam|
      block |"armigerae, Diana, tuae, cui saepe dedisti|
      block |ferre tuos arcus inclusaque tela pharetra!"|
      block |mota dea est spissisque ferens e nubibus unam|
      block |me super iniecit: lustrat caligine tectam|
      block |amnis et ignarus circum cava nubila quaerit|
      block |bisque locum, quo me dea texerat, inscius ambit|
      block |et bis "io Arethusa" vocavit, "io Arethusa!"|
      block |quid mihi tunc animi miserae fuit? anne quod agnae est,|
      block |si qua lupos audit circum stabula alta frementes,|
      block |aut lepori, qui vepre latens hostilia cernit|
      block |ora canum nullosque audet dare corpore motus?|
      block |non tamen abscedit; neque enim vestigia cernit|
      block |longius ulla pedum: servat nubemque locumque.|
      block |occupat obsessos sudor mihi frigidus artus,|
      block |caeruleaeque cadunt toto de corpore guttae,|
      block |quaque pedem movi, manat lacus, eque capillis|
      block |ros cadit, et citius, quam nunc tibi facta renarro,|
      block |in latices mutor. sed enim cognoscit amatas|
      block |amnis aquas positoque viri, quod sumpserat, ore|
      block |vertitur in proprias, et se mihi misceat, undas.|
      block |Delia rupit humum, caecisque ego mersa cavernis|
      block |advehor Ortygiam, quae me cognomine divae|
      block |grata meae superas eduxit prima sub auras.'|
    block
      block |'"Hac Arethusa tenus; geminos dea fertilis angues|
      block |curribus admovit frenisque coercuit ora|
      block |et medium caeli terraeque per aera vecta est|
      block |atque levem currum Tritonida misit in urbem|
      block |Triptolemo partimque rudi data semina iussit|
      block |spargere humo, partim post tempora longa recultae.|
      block |iam super Europen sublimis et Asida terram|
      block |vectus erat iuvenis: Scythicas advertitur oras.|
      block |rex ibi Lyncus erat; regis subit ille penates.|
      block |qua veniat, causamque viae nomenque rogatus|
      block |et patriam, 'patria est clarae mihi' dixit 'Athenae;|
      block |Triptolemus nomen; veni nec puppe per undas,|
      block |nec pede per terras: patuit mihi pervius aether.|
      block |dona fero Cereris, latos quae sparsa per agros|
      block |frugiferas messes alimentaque mitia reddant.'|
      block |barbarus invidit tantique ut muneris auctor|
      block |ipse sit, hospitio recipit somnoque gravatum|
      block |adgreditur ferro: conantem figere pectus|
      block |lynca Ceres fecit rursusque per aera iussit|
      block |Mopsopium iuvenem sacros agitare iugales."|
    block
      block |'Finierat doctos e nobis maxima cantus;|
      block |at nymphae vicisse deas Helicona colentes|
      block |concordi dixere sono: convicia victae|
      block |cum iacerent, "quoniam" dixi "certamine vobis|
      block |supplicium meruisse parum est maledictaque culpae|
      block |additis et non est patientia libera nobis,|
      block |ibimus in poenas et, qua vocat ira, sequemur."|
      block |rident Emathides spernuntque minacia verba,|
      block |conantesque loqui et magno clamore protervas|
      block |intentare manus pennas exire per ungues|
      block |adspexere suos, operiri bracchia plumis,|
      block |alteraque alterius rigido concrescere rostro|
      block |ora videt volucresque novas accedere silvis;|
      block |dumque volunt plangi, per bracchia mota levatae|
      block |aere pendebant, nemorum convicia, picae.|
      block |Nunc quoque in alitibus facundia prisca remansit|
      block |raucaque garrulitas studiumque inmane loquendi.'|
  block |Liber VI|
    block
      block |Praebuerat dictis Tritonia talibus aures|
      block |carminaque Aonidum iustamque probaverat iram;|
      block |tum secum: 'laudare parum est, laudemur et ipsae|
      block |numina nec sperni sine poena nostra sinamus.'|
      block |Maeoniaeque animum fatis intendit Arachnes,|
      block |quam sibi lanificae non cedere laudibus artis|
      block |audierat. non illa loco nec origine gentis|
      block |clara, sed arte fuit: pater huic Colophonius Idmon|
      block |Phocaico bibulas tinguebat murice lanas;|
      block |occiderat mater, sed et haec de plebe suoque|
      block |aequa viro fuerat; Lydas tamen illa per urbes|
      block |quaesierat studio nomen memorabile, quamvis|
      block |orta domo parva parvis habitabat Hypaepis.|
      block |huius ut adspicerent opus admirabile, saepe|
      block |deseruere sui nymphlae vineta Timoli,|
      block |deseruere suas nymphae Pactolides undas.|
      block |nec factas solum vestes, spectare iuvabat|
      block |tum quoque, cum fierent: tantus decor adfuit arti,|
      block |sive rudem primos lanam glomerabat in orbes,|
      block |seu digitis subigebat opus repetitaque longo|
      block |vellera mollibat nebulas aequantia tractu,|
      block |sive levi teretem versabat pollice fusum,|
      block |seu pingebat acu; scires a Pallade doctam.|
      block |quod tamen ipsa negat tantaque offensa magistra|
      block |'certet' ait 'mecum: nihil est, quod victa recusem!'|
    block
      block |Pallas anum simulat: falsosque in tempora canos|
      block |addit et infirmos, baculo quos sustinet, artus.|
      block |tum sic orsa loqui 'non omnia grandior aetas,|
      block |quae fugiamus, habet: seris venit usus ab annis.|
      block |consilium ne sperne meum: tibi fama petatur|
      block |inter mortales faciendae maxima lanae;|
      block |cede deae veniamque tuis, temeraria, dictis|
      block |supplice voce roga: veniam dabit illa roganti.'|
      block |adspicit hanc torvis inceptaque fila relinquit|
      block |vixque manum retinens confessaque vultibus iram|
      block |talibus obscuram resecuta est Pallada dictis:|
      block |'mentis inops longaque venis confecta senecta,|
      block |et nimium vixisse diu nocet. audiat istas,|
      block |si qua tibi nurus est, si qua est tibi filia, voces;|
      block |consilii satis est in me mihi, neve monendo|
      block |profecisse putes, eadem est sententia nobis.|
      block |cur non ipsa venit? cur haec certamina vitat?'|
      block |tum dea 'venit!' ait formamque removit anilem|
      block |Palladaque exhibuit: venerantur numina nymphae|
      block |Mygdonidesque nurus; sola est non territa virgo,|
      block |sed tamen erubuit, subitusque invita notavit|
      block |ora rubor rursusque evanuit, ut solet aer|
      block |purpureus fieri, cum primum Aurora movetur,|
      block |et breve post tempus candescere solis ab ortu.|
      block |perstat in incepto stolidaeque cupidine palmae|
      block |in sua fata ruit; neque enim Iove nata recusat|
      block |nec monet ulterius nec iam certamina differt.|
      block |haud mora, constituunt diversis partibus ambae|
      block |et gracili geminas intendunt stamine telas:|
      block |tela iugo vincta est, stamen secernit harundo,|
      block |inseritur medium radiis subtemen acutis,|
      block |quod digiti expediunt, atque inter stamina ductum|
      block |percusso paviunt insecti pectine dentes.|
      block |utraque festinant cinctaeque ad pectora vestes|
      block |bracchia docta movent, studio fallente laborem.|
      block |illic et Tyrium quae purpura sensit aenum|
      block |texitur et tenues parvi discriminis umbrae;|
      block |qualis ab imbre solent percussis solibus arcus|
      block |inficere ingenti longum curvamine caelum;|
      block |in quo diversi niteant cum mille colores,|
      block |transitus ipse tamen spectantia lumina fallit:|
      block |usque adeo, quod tangit, idem est; tamen ultima distant.|
      block |illic et lentum filis inmittitur aurum|
      block |et vetus in tela deducitur argumentum.|
    block
      block |Cecropia Pallas scopulum Mavortis in arce|
      block |pingit et antiquam de terrae nomine litem.|
      block |bis sex caelestes medio Iove sedibus altis|
      block |augusta gravitate sedent; sua quemque deorum|
      block |inscribit facies: Iovis est regalis imago;|
      block |stare deum pelagi longoque ferire tridente|
      block |aspera saxa facit, medioque e vulnere saxi|
      block |exsiluisse fretum, quo pignore vindicet urbem;|
      block |at sibi dat clipeum, dat acutae cuspidis hastam,|
      block |dat galeam capiti, defenditur aegide pectus,|
      block |percussamque sua simulat de cuspide terram|
      block |edere cum bacis fetum canentis olivae;|
      block |mirarique deos: operis Victoria finis.|
      block |ut tamen exemplis intellegat aemula laudis,|
      block |quod pretium speret pro tam furialibus ausis|
      block |quattuor in partes certamina quattuor addit,|
      block |clara colore suo, brevibus distincta sigillis:|
      block |Threiciam Rhodopen habet angulus unus et Haemum,|
      block |nunc gelidos montes, mortalia corpora quondam,|
      block |nomina summorum sibi qui tribuere deorum;|
      block |altera Pygmaeae fatum miserabile matris|
      block |pars habet: hanc Iuno victam certamine iussit|
      block |esse gruem populisque suis indicere bellum;|
      block |pinxit et Antigonen, ausam contendere quondam|
      block |cum magni consorte Iovis, quam regia Iuno|
      block |in volucrem vertit, nec profuit Ilion illi|
      block |Laomedonve pater, sumptis quin candida pennis|
      block |ipsa sibi plaudat crepitante ciconia rostro;|
      block |qui superest solus, Cinyran habet angulus orbum;|
      block |isque gradus templi, natarum membra suarum,|
      block |amplectens saxoque iacens lacrimare videtur.|
      block |circuit extremas oleis pacalibus oras|
      block |(is modus est) operisque sua facit arbore finem.|
    block
      block |Maeonis elusam designat imagine tauri|
      block |Europam: verum taurum, freta vera putares;|
      block |ipsa videbatur terras spectare relictas|
      block |et comites clamare suas tactumque vereri|
      block |adsilientis aquae timidasque reducere plantas.|
      block |fecit et Asterien aquila luctante teneri,|
      block |fecit olorinis Ledam recubare sub alis;|
      block |addidit, ut satyri celatus imagine pulchram|
      block |Iuppiter inplerit gemino Nycteida fetu,|
      block |Amphitryon fuerit, cum te, Tirynthia, cepit,|
      block |aureus ut Danaen, Asopida luserit ignis,|
      block |Mnemosynen pastor, varius Deoida serpens.|
      block |te quoque mutatum torvo, Neptune, iuvenco|
      block |virgine in Aeolia posuit; tu visus Enipeus|
      block |gignis Aloidas, aries Bisaltida fallis,|
      block |et te flava comas frugum mitissima mater|
      block |sensit equum, sensit volucrem crinita colubris|
      block |mater equi volucris, sensit delphina Melantho:|
      block |omnibus his faciemque suam faciemque locorum|
      block |reddidit. est illic agrestis imagine Phoebus,|
      block |utque modo accipitris pennas, modo terga leonis|
      block |gesserit, ut pastor Macareida luserit Issen,|
      block |Liber ut Erigonen falsa deceperit uva,|
      block |ut Saturnus equo geminum Chirona crearit.|
      block |ultima pars telae, tenui circumdata limbo,|
      block |nexilibus flores hederis habet intertextos.|
    block
      block |Non illud Pallas, non illud carpere Livor|
      block |possit opus: doluit successu flava virago|
      block |et rupit pictas, caelestia crimina, vestes,|
      block |utque Cytoriaco radium de monte tenebat,|
      block |ter quater Idmoniae frontem percussit Arachnes.|
      block |non tulit infelix laqueoque animosa ligavit|
      block |guttura: pendentem Pallas miserata levavit|
      block |atque ita 'vive quidem, pende tamen, inproba' dixit,|
      block |'lexque eadem poenae, ne sis secura futuri,|
      block |dicta tuo generi serisque nepotibus esto!'|
      block |post ea discedens sucis Hecateidos herbae|
      block |sparsit: et extemplo tristi medicamine tactae|
      block |defluxere comae, cum quis et naris et aures,|
      block |fitque caput minimum; toto quoque corpore parva est:|
      block |in latere exiles digiti pro cruribus haerent,|
      block |cetera venter habet, de quo tamen illa remittit|
      block |stamen et antiquas exercet aranea telas.|
    block
      block |Lydia tota fremit, Phrygiaeque per oppida facti|
      block |rumor it et magnum sermonibus occupat orbem.|
      block |ante suos Niobe thalamos cognoverat illam,|
      block |tum cum Maeoniam virgo Sipylumque colebat;|
      block |nec tamen admonita est poena popularis Arachnes,|
      block |cedere caelitibus verbisque minoribus uti.|
      block |multa dabant animos; sed enim nec coniugis artes|
      block |nec genus amborum magnique potentia regni|
      block |sic placuere illi, quamvis ea cuncta placerent,|
      block |ut sua progenies; et felicissima matrum|
      block |dicta foret Niobe, si non sibi visa fuisset.|
      block |nam sata Tiresia venturi praescia Manto|
      block |per medias fuerat divino concita motu|
      block |vaticinata vias: 'Ismenides, ite frequentes|
      block |et date Latonae Latonigenisque duobus|
      block |cum prece tura pia lauroque innectite crinem:|
      block |ore meo Latona iubet.' paretur, et omnes|
      block |Thebaides iussis sua tempora frondibus ornant|
      block |turaque dant sanctis et verba precantia flammis.|
    block
      block |Ecce venit comitum Niobe celeberrima turba|
      block |vestibus intexto Phrygiis spectabilis auro|
      block |et, quantum ira sinit, formosa; movensque decoro|
      block |cum capite inmissos umerum per utrumque capillos|
      block |constitit, utque oculos circumtulit alta superbos,|
      block |'quis furor auditos' inquit 'praeponere visis|
      block |caelestes? aut cur colitur Latona per aras,|
      block |numen adhuc sine ture meum est? mihi Tantalus auctor,|
      block |cui licuit soli superorum tangere mensas;|
      block |Pleiadum soror est genetrix mea; maximus Atlas|
      block |est avus, aetherium qui fert cervicibus axem;|
      block |Iuppiter alter avus; socero quoque glorior illo.|
      block |me gentes metuunt Phrygiae, me regia Cadmi|
      block |sub domina est, fidibusque mei commissa mariti|
      block |moenia cum populis a meque viroque reguntur.|
      block |in quamcumque domus adverti lumina partem,|
      block |inmensae spectantur opes; accedit eodem|
      block |digna dea facies; huc natas adice septem|
      block |et totidem iuvenes et mox generosque nurusque!|
      block |quaerite nunc, habeat quam nostra superbia causam,|
      block |nescio quoque audete satam Titanida Coeo|
      block |Latonam praeferre mihi, cui maxima quondam|
      block |exiguam sedem pariturae terra negavit!|
      block |nec caelo nec humo nec aquis dea vestra recepta est:|
      block |exsul erat mundi, donec miserata vagantem|
      block |"hospita tu terris erras, ego" dixit "in undis"|
      block |instabilemque locum Delos dedit. illa duorum|
      block |facta parens: uteri pars haec est septima nostri.|
      block |sum felix (quis enim neget hoc?) felixque manebo|
      block |(hoc quoque quis dubitet?): tutam me copia fecit.|
      block |maior sum quam cui possit Fortuna nocere,|
      block |multaque ut eripiat, multo mihi plura relinquet.|
      block |excessere metum mea iam bona. fingite demi|
      block |huic aliquid populo natorum posse meorum:|
      block |non tamen ad numerum redigar spoliata duorum,|
      block |Latonae turbam, qua quantum distat ab orba?|
      block |ite -- lig;satis pro re sacri -- lig;laurumque capillis|
      block |ponite!' deponunt et sacra infecta relinquunt,|
      block |quodque licet, tacito venerantur murmure numen.|
    block
      block |Indignata dea est summoque in vertice Cynthi|
      block |talibus est dictis gemina cum prole locuta:|
      block |'en ego vestra parens, vobis animosa creatis,|
      block |et nisi Iunoni nulli cessura dearum,|
      block |an dea sim, dubitor perque omnia saecula cultis|
      block |arceor, o nati, nisi vos succurritis, aris.|
      block |nec dolor hic solus; diro convicia facto|
      block |Tantalis adiecit vosque est postponere natis|
      block |ausa suis et me, quod in ipsam reccidat, orbam|
      block |dixit et exhibuit linguam scelerata paternam.'|
      block |adiectura preces erat his Latona relatis:|
      block |'desine!' Phoebus ait, 'poenae mora longa querella est!'|
      block |dixit idem Phoebe, celerique per aera lapsu|
      block |contigerant tecti Cadmeida nubibus arcem.|
    block
      block |Planus erat lateque patens prope moenia campus,|
      block |adsiduis pulsatus equis, ubi turba rotarum|
      block |duraque mollierat subiectas ungula glaebas.|
      block |pars ibi de septem genitis Amphione fortes|
      block |conscendunt in equos Tyrioque rubentia suco|
      block |terga premunt auroque graves moderantur habenas.|
      block |e quibus Ismenus, qui matri sarcina quondam|
      block |prima suae fuerat, dum certum flectit in orbem|
      block |quadripedis cursus spumantiaque ora coercet,|
      block |'ei mihi!' conclamat medioque in pectore fixa|
      block |tela gerit frenisque manu moriente remissis|
      block |in latus a dextro paulatim defluit armo.|
      block |proximus audito sonitu per inane pharetrae|
      block |frena dabat Sipylus, veluti cum praescius imbris|
      block |nube fugit visa pendentiaque undique rector|
      block |carbasa deducit, ne qua levis effluat aura:|
      block |frena tamen dantem non evitabile telum|
      block |consequitur, summaque tremens cervice sagitta|
      block |haesit, et exstabat nudum de gutture ferrum;|
      block |ille, ut erat, pronus per crura admissa iubasque|
      block |volvitur et calido tellurem sanguine foedat.|
      block |Phaedimus infelix et aviti nominis heres|
      block |Tantalus, ut solito finem inposuere labori,|
      block |transierant ad opus nitidae iuvenale palaestrae;|
      block |et iam contulerant arto luctantia nexu|
      block |pectora pectoribus, cum tento concita nervo,|
      block |sicut erant iuncti, traiecit utrumque sagitta.|
      block |ingemuere simul, simul incurvata dolore|
      block |membra solo posuere, simul suprema iacentes|
      block |lumina versarunt, animam simul exhalarunt.|
      block |adspicit Alphenor laniataque pectora plangens|
      block |advolat, ut gelidos conplexibus adlevet artus,|
      block |inque pio cadit officio; nam Delius illi|
      block |intima fatifero rupit praecordia ferro.|
      block |quod simul eductum est, pars et pulmonis in hamis|
      block |eruta cumque anima cruor est effusus in auras.|
      block |at non intonsum simplex Damasicthona vulnus|
      block |adficit: ictus erat, qua crus esse incipit et qua|
      block |mollia nervosus facit internodia poples.|
      block |dumque manu temptat trahere exitiabile telum,|
      block |altera per iugulum pennis tenus acta sagitta est.|
      block |expulit hanc sanguis seque eiaculatus in altum|
      block |emicat et longe terebrata prosilit aura.|
      block |ultimus Ilioneus non profectura precando|
      block |bracchia sustulerat 'di' que 'o communiter omnes,'|
      block |dixerat ignarus non omnes esse rogandos|
      block |'parcite!' motus erat, cum iam revocabile telum|
      block |non fuit, arcitenens; minimo tamen occidit ille|
      block |vulnere, non alte percusso corde sagitta.|
    block
      block |Fama mali populique dolor lacrimaeque suorum|
      block |tam subitae matrem certam fecere ruinae,|
      block |mirantem potuisse irascentemque, quod ausi|
      block |hoc essent superi, quod tantum iuris haberent;|
      block |nam pater Amphion ferro per pectus adacto|
      block |finierat moriens pariter cum luce dolorem.|
      block |heu! quantum haec Niobe Niobe distabat ab illa,|
      block |quae modo Latois populum submoverat aris|
      block |et mediam tulerat gressus resupina per urbem|
      block |invidiosa suis; at nunc miseranda vel hosti!|
      block |corporibus gelidis incumbit et ordine nullo|
      block |oscula dispensat natos suprema per omnes;|
      block |a quibus ad caelum liventia bracchia tollens|
      block |'pascere, crudelis, nostro, Latona, dolore,|
      block |pascere' ait 'satiaque meo tua pectora luctu!|
      block |[corque ferum satia!' dixit. 'per funera septem]|
      block |efferor: exsulta victrixque inimica triumpha!|
      block |cur autem victrix? miserae mihi plura supersunt,|
      block |quam tibi felici; post tot quoque funera vinco!'|
    block
      block |Dixerat, et sonuit contento nervus ab arcu;|
      block |qui praeter Nioben unam conterruit omnes:|
      block |illa malo est audax. stabant cum vestibus atris|
      block |ante toros fratrum demisso crine sorores;|
      block |e quibus una trahens haerentia viscere tela|
      block |inposito fratri moribunda relanguit ore;|
      block |altera solari miseram conata parentem|
      block |conticuit subito duplicataque vulnere caeco est.|
      block |[oraque compressit, nisi postquam spiritus ibat]|
      block |haec frustra fugiens collabitur, illa sorori|
      block |inmoritur; latet haec, illam trepidare videres.|
      block |sexque datis leto diversaque vulnera passis|
      block |ultima restabat; quam toto corpore mater,|
      block |tota veste tegens 'unam minimamque relinque!|
      block |de multis minimam posco' clamavit 'et unam.'|
      block |dumque rogat, pro qua rogat, occidit: orba resedit|
      block |exanimes inter natos natasque virumque|
      block |deriguitque malis; nullos movet aura capillos,|
      block |in vultu color est sine sanguine, lumina maestis|
      block |stant inmota genis, nihil est in imagine vivum.|
      block |ipsa quoque interius cum duro lingua palato|
      block |congelat, et venae desistunt posse moveri;|
      block |nec flecti cervix nec bracchia reddere motus|
      block |nec pes ire potest; intra quoque viscera saxum est.|
      block |flet tamen et validi circumdata turbine venti|
      block |in patriam rapta est: ibi fixa cacumine montis|
      block |liquitur, et lacrimas etiam nunc marmora manant.|
    block
      block |Tum vero cuncti manifestam numinis iram|
      block |femina virque timent cultuque inpensius omnes|
      block |magna gemelliparae venerantur numina divae;|
      block |utque fit, a facto propiore priora renarrant.|
      block |e quibus unus ait: 'Lyciae quoque fertilis agris|
      block |non inpune deam veteres sprevere coloni.|
      block |res obscura quidem est ignobilitate virorum,|
      block |mira tamen: vidi praesens stagnumque locumque|
      block |prodigio notum. nam me iam grandior aevo|
      block |inpatiensque viae genitor deducere lectos|
      block |iusserat inde boves gentisque illius eunti|
      block |ipse ducem dederat, cum quo dum pascua lustro,|
      block |ecce lacu medio sacrorum nigra favilla|
      block |ara vetus stabat tremulis circumdata cannis.|
      block |restitit et pavido "faveas mihi!" murmure dixit|
      block |dux meus, et simili "faveas!" ego murmure dixi.|
      block |Naiadum Faunine foret tamen ara rogabam|
      block |indigenaene, dei, cum talia rettulit hospes:|
      block |"non hac, o iuvenis, montanum numen in ara est;|
      block |illa suam vocat hanc, cui quondam regia coniunx|
      block |orbem interdixit, quam vix erratica Delos|
      block |orantem accepit tum, cum levis insula nabat;|
      block |illic incumbens cum Palladis arbore palmae|
      block |edidit invita geminos Latona noverca.|
      block |hinc quoque Iunonem fugisse puerpera fertur|
      block |inque suo portasse sinu, duo numina, natos.|
      block |iamque Chimaeriferae, cum sol gravis ureret arva,|
      block |finibus in Lyciae longo dea fessa labore|
      block |sidereo siccata sitim collegit ab aestu,|
      block |uberaque ebiberant avidi lactantia nati.|
      block |forte lacum mediocris aquae prospexit in imis|
      block |vallibus; agrestes illic fruticosa legebant|
      block |vimina cum iuncis gratamque paludibus ulvam;|
      block |accessit positoque genu Titania terram|
      block |pressit, ut hauriret gelidos potura liquores.|
      block |rustica turba vetat; dea sic adfata vetantis:|
      block |'quid prohibetis aquis? usus communis aquarum est.|
      block |nec solem proprium natura nec aera fecit|
      block |nec tenues undas: ad publica munera veni;|
      block |quae tamen ut detis, supplex peto. non ego nostros|
      block |abluere hic artus lassataque membra parabam,|
      block |sed relevare sitim. caret os umore loquentis,|
      block |et fauces arent, vixque est via vocis in illis.|
      block |haustus aquae mihi nectar erit, vitamque fatebor|
      block |accepisse simul: vitam dederitis in unda.|
      block |hi quoque vos moveant, qui nostro bracchia tendunt|
      block |parva sinu,' et casu tendebant bracchia nati.|
      block |quem non blanda deae potuissent verba movere?|
      block |hi tamen orantem perstant prohibere minasque,|
      block |ni procul abscedat, conviciaque insuper addunt.|
      block |nec satis est, ipsos etiam pedibusque manuque|
      block |turbavere lacus imoque e gurgite mollem|
      block |huc illuc limum saltu movere maligno.|
      block |distulit ira sitim; neque enim iam filia Coei|
      block |supplicat indignis nec dicere sustinet ultra|
      block |verba minora dea tollensque ad sidera palmas|
      block |'aeternum stagno' dixit 'vivatis in isto!'|
      block |eveniunt optata deae: iuvat esse sub undis|
      block |et modo tota cava submergere membra palude,|
      block |nunc proferre caput, summo modo gurgite nare,|
      block |saepe super ripam stagni consistere, saepe|
      block |in gelidos resilire lacus, sed nunc quoque turpes|
      block |litibus exercent linguas pulsoque pudore,|
      block |quamvis sint sub aqua, sub aqua maledicere temptant.|
      block |vox quoque iam rauca est, inflataque colla tumescunt,|
      block |ipsaque dilatant patulos convicia rictus;|
      block |terga caput tangunt, colla intercepta videntur,|
      block |spina viret, venter, pars maxima corporis, albet,|
      block |limosoque novae saliunt in gurgite ranae."'|
    block
      block |Sic ubi nescio quis Lycia de gente virorum|
      block |rettulit exitium, satyri reminiscitur alter,|
      block |quem Tritoniaca Latous harundine victum|
      block |adfecit poena. 'quid me mihi detrahis?' inquit;|
      block |'a! piget, a! non est' clamabat 'tibia tanti.'|
      block |clamanti cutis est summos direpta per artus,|
      block |nec quicquam nisi vulnus erat; cruor undique manat,|
      block |detectique patent nervi, trepidaeque sine ulla|
      block |pelle micant venae; salientia viscera possis|
      block |et perlucentes numerare in pectore fibras.|
      block |illum ruricolae, silvarum numina, fauni|
      block |et satyri fratres et tunc quoque carus Olympus|
      block |et nymphae flerunt, et quisquis montibus illis|
      block |lanigerosque greges armentaque bucera pavit.|
      block |fertilis inmaduit madefactaque terra caducas|
      block |concepit lacrimas ac venis perbibit imis;|
      block |quas ubi fecit aquam, vacuas emisit in auras.|
      block |inde petens rapidus ripis declivibus aequor|
      block |Marsya nomen habet, Phrygiae liquidissimus amnis.|
    block
      block |Talibus extemplo redit ad praesentia dictis|
      block |vulgus et exstinctum cum stirpe Amphiona luget;|
      block |mater in invidia est: hanc tunc quoque dicitur unus|
      block |flesse Pelops umeroque, suas a pectore postquam|
      block |deduxit vestes, ebur ostendisse sinistro.|
      block |concolor hic umerus nascendi tempore dextro|
      block |corporeusque fuit; manibus mox caesa paternis|
      block |membra ferunt iunxisse deos, aliisque repertis,|
      block |qui locus est iuguli medius summique lacerti,|
      block |defuit: inpositum est non conparentis in usum|
      block |partis ebur, factoque Pelops fuit integer illo.|
    block
      block |Finitimi proceres coeunt, urbesque propinquae|
      block |oravere suos ire ad solacia reges,|
      block |Argosque et Sparte Pelopeiadesque Mycenae|
      block |et nondum torvae Calydon invisa Dianae|
      block |Orchomenosque ferax et nobilis aere Corinthus|
      block |Messeneque ferox Patraeque humilesque Cleonae|
      block |et Nelea Pylos neque adhuc Pittheia Troezen,|
      block |quaeque urbes aliae bimari clauduntur ab Isthmo|
      block |exteriusque sitae bimari spectantur ab Isthmo;|
      block |credere quis posset? solae cessastis Athenae.|
      block |obstitit officio bellum, subvectaque ponto|
      block |barbara Mopsopios terrebant agmina muros.|
    block
      block |Threicius Tereus haec auxiliaribus armis|
      block |fuderat et clarum vincendo nomen habebat;|
      block |quem sibi Pandion opibusque virisque potentem|
      block |et genus a magno ducentem forte Gradivo|
      block |conubio Procnes iunxit; non pronuba Iuno,|
      block |non Hymenaeus adest, non illi Gratia lecto:|
      block |Eumenides tenuere faces de funere raptas,|
      block |Eumenides stravere torum, tectoque profanus|
      block |incubuit bubo thalamique in culmine sedit.|
      block |hac ave coniuncti Procne Tereusque, parentes|
      block |hac ave sunt facti; gratata est scilicet illis|
      block |Thracia, disque ipsi grates egere; diemque,|
      block |quaque data est claro Pandione nata tyranno|
      block |quaque erat ortus Itys, festum iussere vocari:|
      block |usque adeo latet utilitas.|
    block
      block |Iam tempora Titan|
      block |quinque per autumnos repetiti duxerat anni,|
      block |cum blandita viro Procne 'si gratia' dixit|
      block |'ulla mea est, vel me visendae mitte sorori,|
      block |vel soror huc veniat: redituram tempore parvo|
      block |promittes socero; magni mihi muneris instar|
      block |germanam vidisse dabis.' iubet ille carinas|
      block |in freta deduci veloque et remige portus|
      block |Cecropios intrat Piraeaque litora tangit.|
      block |ut primum soceri data copia, dextera dextrae|
      block |iungitur, et fausto committitur omine sermo.|
      block |coeperat, adventus causam, mandata referre|
      block |coniugis et celeres missae spondere recursus:|
      block |ecce venit magno dives Philomela paratu,|
      block |divitior forma; quales audire solemus|
      block |naidas et dryadas mediis incedere silvis,|
      block |si modo des illis cultus similesque paratus.|
      block |non secus exarsit conspecta virgine Tereus,|
      block |quam si quis canis ignem supponat aristis|
      block |aut frondem positasque cremet faenilibus herbas.|
      block |digna quidem facies; sed et hunc innata libido|
      block |exstimulat, pronumque genus regionibus illis|
      block |in Venerem est: flagrat vitio gentisque suoque.|
      block |impetus est illi comitum corrumpere curam|
      block |nutricisque fidem nec non ingentibus ipsam|
      block |sollicitare datis totumque inpendere regnum|
      block |aut rapere et saevo raptam defendere bello;|
      block |et nihil est, quod non effreno captus amore|
      block |ausit, nec capiunt inclusas pectora flammas.|
      block |iamque moras male fert cupidoque revertitur ore|
      block |ad mandata Procnes et agit sua vota sub illa.|
      block |facundum faciebat amor, quotiensque rogabat|
      block |ulterius iusto, Procnen ita velle ferebat.|
      block |addidit et lacrimas, tamquam mandasset et illas.|
      block |pro superi, quantum mortalia pectora caecae|
      block |noctis habent! ipso sceleris molimine Tereus|
      block |creditur esse pius laudemque a crimine sumit.|
      block |quid, quod idem Philomela cupit, patriosque lacertis|
      block |blanda tenens umeros, ut eat visura sororem,|
      block |perque suam contraque suam petit ipsa salutem.|
      block |spectat eam Tereus praecontrectatque videndo|
      block |osculaque et collo circumdata bracchia cernens|
      block |omnia pro stimulis facibusque ciboque furoris|
      block |accipit, et quotiens amplectitur illa parentem,|
      block |esse parens vellet: neque enim minus inpius esset.|
      block |vincitur ambarum genitor prece: gaudet agitque|
      block |illa patri grates et successisse duabus|
      block |id putat infelix, quod erit lugubre duabus.|
    block
      block |Iam labor exiguus Phoebo restabat, equique|
      block |pulsabant pedibus spatium declivis Olympi:|
      block |regales epulae mensis et Bacchus in auro|
      block |ponitur; hinc placido dant turgida corpora somno.|
      block |at rex Odrysius, quamvis secessit, in illa|
      block |aestuat et repetens faciem motusque manusque|
      block |qualia vult fingit quae nondum vidit et ignes|
      block |ipse suos nutrit cura removente soporem.|
      block |lux erat, et generi dextram conplexus euntis|
      block |Pandion comitem lacrimis commendat obortis:|
      block |'hanc ego, care gener, quoniam pia causa coegit,|
      block |et voluere ambae (voluisti tu quoque, Tereu)|
      block |do tibi perque fidem cognataque pectora supplex,|
      block |per superos oro, patrio ut tuearis amore|
      block |et mihi sollicitae lenimen dulce senectae|
      block |quam primum (omnis erit nobis mora longa) remittas;|
      block |tu quoque quam primum (satis est procul esse sororem),|
      block |si pietas ulla est, ad me, Philomela, redito!'|
      block |mandabat pariterque suae dabat oscula natae,|
      block |et lacrimae mites inter mandata cadebant;|
      block |utque fide pignus dextras utriusque poposcit|
      block |inter seque datas iunxit natamque nepotemque|
      block |absentes pro se memori rogat ore salutent;|
      block |supremumque vale pleno singultibus ore|
      block |vix dixit timuitque suae praesagia mentis.|
    block
      block |Ut semel inposita est pictae Philomela carinae,|
      block |admotumque fretum remis tellusque repulsa est,|
      block |'vicimus!' exclamat, 'mecum mea vota feruntur!'|
      block |exsultatque et vix animo sua gaudia differt|
      block |barbarus et nusquam lumen detorquet ab illa,|
      block |non aliter quam cum pedibus praedator obuncis|
      block |deposuit nido leporem Iovis ales in alto;|
      block |nulla fuga est capto, spectat sua praemia raptor.|
    block
      block |Iamque iter effectum, iamque in sua litora fessis|
      block |puppibus exierant, cum rex Pandione natam|
      block |in stabula alta trahit, silvis obscura vetustis,|
      block |atque ibi pallentem trepidamque et cuncta timentem|
      block |et iam cum lacrimis, ubi sit germana, rogantem|
      block |includit fassusque nefas et virginem et unam|
      block |vi superat frustra clamato saepe parente,|
      block |saepe sorore sua, magnis super omnia divis.|
      block |illa tremit velut agna pavens, quae saucia cani|
      block |ore excussa lupi nondum sibi tuta videtur,|
      block |utque columba suo madefactis sanguine plumis|
      block |horret adhuc avidosque timet, quibus haeserat, ungues.|
      block |mox ubi mens rediit, passos laniata capillos,|
      block |lugenti similis caesis plangore lacertis|
      block |intendens palmas 'o diris barbare factis,|
      block |o crudelis' ait, 'nec te mandata parentis|
      block |cum lacrimis movere piis nec cura sororis|
      block |nec mea virginitas nec coniugialia iura?|
      block |omnia turbasti; paelex ego facta sororis,|
      block |tu geminus coniunx, hostis mihi debita Procne!|
      block |quin animam hanc, ne quod facinus tibi, perfide, restet,|
      block |eripis? atque utinam fecisses ante nefandos|
      block |concubitus: vacuas habuissem criminis umbras.|
      block |si tamen haec superi cernunt, si numina divum|
      block |sunt aliquid, si non perierunt omnia mecum,|
      block |quandocumque mihi poenas dabis! ipsa pudore|
      block |proiecto tua facta loquar: si copia detur,|
      block |in populos veniam; si silvis clausa tenebor,|
      block |inplebo silvas et conscia saxa movebo;|
      block |audiet haec aether et si deus ullus in illo est!'|
    block
      block |Talibus ira feri postquam commota tyranni|
      block |nec minor hac metus est, causa stimulatus utraque,|
      block |quo fuit accinctus, vagina liberat ensem|
      block |arreptamque coma fixis post terga lacertis|
      block |vincla pati cogit; iugulum Philomela parabat|
      block |spemque suae mortis viso conceperat ense:|
      block |ille indignantem et nomen patris usque vocantem|
      block |luctantemque loqui conprensam forcipe linguam|
      block |abstulit ense fero. radix micat ultima linguae,|
      block |ipsa iacet terraeque tremens inmurmurat atrae,|
      block |utque salire solet mutilatae cauda colubrae,|
      block |palpitat et moriens dominae vestigia quaerit.|
      block |hoc quoque post facinus (vix ausim credere) fertur|
      block |saepe sua lacerum repetisse libidine corpus.|
    block
      block |Sustinet ad Procnen post talia facta reverti;|
      block |coniuge quae viso germanam quaerit, at ille|
      block |dat gemitus fictos commentaque funera narrat,|
      block |et lacrimae fecere fidem. velamina Procne|
      block |deripit ex umeris auro fulgentia lato|
      block |induiturque atras vestes et inane sepulcrum|
      block |constituit falsisque piacula manibus infert|
      block |et luget non sic lugendae fata sororis.|
    block
      block |Signa deus bis sex acto lustraverat anno;|
      block |quid faciat Philomela? fugam custodia claudit,|
      block |structa rigent solido stabulorum moenia saxo,|
      block |os mutum facti caret indice. grande doloris|
      block |ingenium est, miserisque venit sollertia rebus:|
      block |stamina barbarica suspendit callida tela|
      block |purpureasque notas filis intexuit albis,|
      block |indicium sceleris; perfectaque tradidit uni,|
      block |utque ferat dominae, gestu rogat; illa rogata|
      block |pertulit ad Procnen nec scit, quid tradat in illis.|
      block |evolvit vestes saevi matrona tyranni|
      block |germanaeque suae fatum miserabile legit|
      block |et (mirum potuisse) silet: dolor ora repressit,|
      block |verbaque quaerenti satis indignantia linguae|
      block |defuerunt, nec flere vacat, sed fasque nefasque|
      block |confusura ruit poenaeque in imagine tota est.|
    block
      block |Tempus erat, quo sacra solent trieterica Bacchi|
      block |Sithoniae celebrare nurus: (nox conscia sacris,|
      block |nocte sonat Rhodope tinnitibus aeris acuti)|
      block |nocte sua est egressa domo regina deique|
      block |ritibus instruitur furialiaque accipit arma;|
      block |vite caput tegitur, lateri cervina sinistro|
      block |vellera dependent, umero levis incubat hasta.|
      block |concita per silvas turba comitante suarum|
      block |terribilis Procne furiisque agitata doloris,|
      block |Bacche, tuas simulat: venit ad stabula avia tandem|
      block |exululatque euhoeque sonat portasque refringit|
      block |germanamque rapit raptaeque insignia Bacchi|
      block |induit et vultus hederarum frondibus abdit|
      block |attonitamque trahens intra sua moenia ducit.|
    block
      block |Ut sensit tetigisse domum Philomela nefandam,|
      block |horruit infelix totoque expalluit ore;|
      block |nacta locum Procne sacrorum pignora demit|
      block |oraque develat miserae pudibunda sororis|
      block |amplexumque petit; sed non attollere contra|
      block |sustinet haec oculos paelex sibi visa sororis|
      block |deiectoque in humum vultu iurare volenti|
      block |testarique deos, per vim sibi dedecus illud|
      block |inlatum, pro voce manus fuit. ardet et iram|
      block |non capit ipsa suam Procne fletumque sororis|
      block |corripiens 'non est lacrimis hoc' inquit 'agendum,|
      block |sed ferro, sed si quid habes, quod vincere ferrum|
      block |possit. in omne nefas ego me, germana, paravi:|
      block |aut ego, cum facibus regalia tecta cremabo,|
      block |artificem mediis inmittam Terea flammis,|
      block |aut linguam atque oculos et quae tibi membra pudorem|
      block |abstulerunt ferro rapiam, aut per vulnera mille|
      block |sontem animam expellam! magnum quodcumque paravi;|
      block |quid sit, adhuc dubito.'|
    block
      block |Peragit dum talia Procne,|
      block |ad matrem veniebat Itys; quid possit, ab illo|
      block |admonita est oculisque tuens inmitibus 'a! quam|
      block |es similis patri!' dixit nec plura locuta|
      block |triste parat facinus tacitaque exaestuat ira.|
      block |ut tamen accessit natus matrique salutem|
      block |attulit et parvis adduxit colla lacertis|
      block |mixtaque blanditiis puerilibus oscula iunxit,|
      block |mota quidem est genetrix, infractaque constitit ira|
      block |invitique oculi lacrimis maduere coactis;|
      block |sed simul ex nimia mentem pietate labare|
      block |sensit, ab hoc iterum est ad vultus versa sororis|
      block |inque vicem spectans ambos 'cur admovet' inquit|
      block |'alter blanditias, rapta silet altera lingua?|
      block |quam vocat hic matrem, cur non vocat illa sororem?|
      block |cui sis nupta, vide, Pandione nata, marito!|
      block |degeneras! scelus est pietas in coniuge Tereo.'|
      block |nec mora, traxit Ityn, veluti Gangetica cervae|
      block |lactentem fetum per silvas tigris opacas,|
      block |utque domus altae partem tenuere remotam,|
      block |tendentemque manus et iam sua fata videntem|
      block |et 'mater! mater!' clamantem et colla petentem|
      block |ense ferit Procne, lateri qua pectus adhaeret,|
      block |nec vultum vertit. satis illi ad fata vel unum|
      block |vulnus erat: iugulum ferro Philomela resolvit,|
      block |vivaque adhuc animaeque aliquid retinentia membra|
      block |dilaniant. pars inde cavis exsultat aenis,|
      block |pars veribus stridunt; manant penetralia tabo.|
    block
      block |His adhibet coniunx ignarum Terea mensis|
      block |et patrii moris sacrum mentita, quod uni|
      block |fas sit adire viro, comites famulosque removit.|
      block |ipse sedens solio Tereus sublimis avito|
      block |vescitur inque suam sua viscera congerit alvum,|
      block |tantaque nox animi est, 'Ityn huc accersite!' dixit.|
      block |dissimulare nequit crudelia gaudia Procne|
      block |iamque suae cupiens exsistere nuntia cladis|
      block |'intus habes, quem poscis' ait: circumspicit ille|
      block |atque, ubi sit, quaerit; quaerenti iterumque vocanti,|
      block |sicut erat sparsis furiali caede capillis,|
      block |prosiluit Ityosque caput Philomela cruentum|
      block |misit in ora patris nec tempore maluit ullo|
      block |posse loqui et meritis testari gaudia dictis.|
      block |Thracius ingenti mensas clamore repellit|
      block |vipereasque ciet Stygia de valle sorores|
      block |et modo, si posset, reserato pectore diras|
      block |egerere inde dapes semesaque viscera gestit,|
      block |flet modo seque vocat bustum miserabile nati,|
      block |nunc sequitur nudo genitas Pandione ferro.|
      block |corpora Cecropidum pennis pendere putares:|
      block |pendebant pennis. quarum petit altera silvas,|
      block |altera tecta subit, neque adhuc de pectore caedis|
      block |excessere notae, signataque sanguine pluma est.|
      block |ille dolore suo poenaeque cupidine velox|
      block |vertitur in volucrem, cui stant in vertice cristae.|
      block |prominet inmodicum pro longa cuspide rostrum;|
      block |nomen epops volucri, facies armata videtur.|
    block
      block |Hic dolor ante diem longaeque extrema senectae|
      block |tempora Tartareas Pandiona misit ad umbras.|
      block |sceptra loci rerumque capit moderamen Erectheus,|
      block |iustitia dubium validisne potentior armis.|
      block |quattuor ille quidem iuvenes totidemque crearat|
      block |femineae sortis, sed erat par forma duarum.|
      block |e quibus Aeolides Cephalus te coniuge felix,|
      block |Procri, fuit; Boreae Tereus Thracesque nocebant,|
      block |dilectaque diu caruit deus Orithyia,|
      block |dum rogat et precibus mavult quam viribus uti;|
      block |ast ubi blanditiis agitur nihil, horridus ira,|
      block |quae solita est illi nimiumque domestica vento,|
      block |'et merito!' dixit; 'quid enim mea tela reliqui,|
      block |saevitiam et vires iramque animosque minaces,|
      block |admovique preces, quarum me dedecet usus?|
      block |apta mihi vis est: vi tristia nubila pello,|
      block |vi freta concutio nodosaque robora verto|
      block |induroque nives et terras grandine pulso;|
      block |idem ego, cum fratres caelo sum nactus aperto|
      block |(nam mihi campus is est), tanto molimine luctor,|
      block |ut medius nostris concursibus insonet aether|
      block |exsiliantque cavis elisi nubibus ignes;|
      block |idem ego, cum subii convexa foramina terrae|
      block |supposuique ferox imis mea terga cavernis,|
      block |sollicito manes totumque tremoribus orbem.|
      block |hac ope debueram thalamos petiisse, socerque|
      block |non orandus erat mihi sed faciendus Erectheus.'|
      block |haec Boreas aut his non inferiora locutus|
      block |excussit pennas, quarum iactatibus omnis|
      block |adflata est tellus latumque perhorruit aequor,|
      block |pulvereamque trahens per summa cacumina pallam|
      block |verrit humum pavidamque metu caligine tectus|
      block |Orithyian amans fulvis amplectitur alis.|
      block |dum volat, arserunt agitati fortius ignes,|
      block |nec prius aerii cursus suppressit habenas,|
      block |quam Ciconum tenuit populos et moenia raptor.|
      block |illic et gelidi coniunx Actaea tyranni|
      block |et genetrix facta est, partus enixa gemellos,|
      block |cetera qui matris, pennas genitoris haberent.|
      block |non tamen has una memorant cum corpore natas,|
      block |barbaque dum rutilis aberat subnixa capillis,|
      block |inplumes Calaisque puer Zetesque fuerunt;|
      block |mox pariter pennae ritu coepere volucrum|
      block |cingere utrumque latus, pariter flavescere malae.|
      block |ergo ubi concessit tempus puerile iuventae,|
      block |vellera cum Minyis nitido radiantia villo|
      block |per mare non notum prima petiere carina.|

  block |Liber VII|
    block
      block | Iamque fretum Minyae Pagasaea puppe secabant,|
      block |perpetuaque trahens inopem sub nocte senectam|
      block |Phineus visus erat, iuvenesque Aquilone creati|
      block |virgineas volucres miseri senis ore fugarant,|
      block |multaque perpessi claro sub Iasone tandem|
      block |contigerant rapidas limosi Phasidos undas.|
      block |dumque adeunt regem Phrixeaque vellera poscunt|
      block |lexque datur Minyis magnorum horrenda laborum,|
      block |concipit interea validos Aeetias ignes|
      block |et luctata diu, postquam ratione furorem|
      block |vincere non poterat, 'frustra, Medea, repugnas:|
      block |nescio quis deus obstat,' ait, 'mirumque, quid hoc est,|
      block |aut aliquid certe simile huic, quod amare vocatur.|
      block |nam cur iussa patris nimium mihi dura videntur?|
      block |sunt quoque dura nimis! cur, quem modo denique vidi,|
      block |ne pereat, timeo? quae tanti causa timoris?|
      block |excute virgineo conceptas pectore flammas,|
      block |si potes, infelix! si possem, sanior essem!|
      block |sed trahit invitam nova vis, aliudque cupido,|
      block |mens aliud suadet: video meliora proboque,|
      block |deteriora sequor. quid in hospite, regia virgo,|
      block |ureris et thalamos alieni concipis orbis?|
      block |haec quoque terra potest, quod ames, dare. vivat an ille|
      block |occidat, in dis est. vivat tamen! idque precari|
      block |vel sine amore licet: quid enim commisit Iason?|
      block |quem, nisi crudelem, non tangat Iasonis aetas|
      block |et genus et virtus? quem non, ut cetera desint,|
      block |ore movere potest? certe mea pectora movit.|
      block |at nisi opem tulero, taurorum adflabitur ore|
      block |concurretque suae segeti, tellure creatis|
      block |hostibus, aut avido dabitur fera praeda draconi.|
      block |hoc ego si patiar, tum me de tigride natam,|
      block |tum ferrum et scopulos gestare in corde fatebor!|
      block |cur non et specto pereuntem oculosque videndo|
      block |conscelero? cur non tauros exhortor in illum|
      block |terrigenasque feros insopitumque draconem?|
      block |di meliora velint! quamquam non ista precanda,|
      block |sed facienda mihi. -- prodamne ego regna parentis,|
      block |atque ope nescio quis servabitur advena nostra,|
      block |ut per me sospes sine me det lintea ventis|
      block |virque sit alterius, poenae Medea relinquar?|
      block |si facere hoc aliamve potest praeponere nobis,|
      block |occidat ingratus! sed non is vultus in illo,|
      block |non ea nobilitas animo est, ea gratia formae,|
      block |ut timeam fraudem meritique oblivia nostri.|
      block |et dabit ante fidem, cogamque in foedera testes|
      block |esse deos. quid tuta times? accingere et omnem|
      block |pelle moram: tibi se semper debebit Iason,|
      block |te face sollemni iunget sibi perque Pelasgas|
      block |servatrix urbes matrum celebrabere turba.|
      block |ergo ego germanam fratremque patremque deosque|
      block |et natale solum ventis ablata relinquam?|
      block |nempe pater saevus, nempe est mea barbara tellus,|
      block |frater adhuc infans; stant mecum vota sororis,|
      block |maximus intra me deus est! non magna relinquam,|
      block |magna sequar: titulum servatae pubis Achivae|
      block |notitiamque soli melioris et oppida, quorum|
      block |hic quoque fama viget, cultusque artesque locorum,|
      block |quemque ego cum rebus, quas totus possidet orbis,|
      block |Aesoniden mutasse velim, quo coniuge felix|
      block |et dis cara ferar et vertice sidera tangam.|
      block |quid, quod nescio qui mediis concurrere in undis|
      block |dicuntur montes ratibusque inimica Charybdis|
      block |nunc sorbere fretum, nunc reddere, cinctaque saevis|
      block |Scylla rapax canibus Siculo latrare profundo?|
      block |nempe tenens, quod amo, gremioque in Iasonis haerens|
      block |per freta longa ferar; nihil illum amplexa verebor|
      block |aut, siquid metuam, metuam de coniuge solo. --|
      block |coniugiumne putas speciosaque nomina culpae|
      block |inponis, Medea, tuae? -- quin adspice, quantum|
      block |adgrediare nefas, et, dum licet, effuge crimen!'|
      block |dixit, et ante oculos rectum pietasque pudorque|
      block |constiterant, et victa dabat iam terga Cupido.|
    block
      block |Ibat ad antiquas Hecates Perseidos aras,|
      block |quas nemus umbrosum secretaque silva tegebat,|
      block |et iam fortis erat, pulsusque recesserat ardor,|
      block |cum videt Aesoniden exstinctaque flamma reluxit.|
      block |erubuere genae, totoque recanduit ore,|
      block |utque solet ventis alimenta adsumere, quaeque|
      block |parva sub inducta latuit scintilla favilla|
      block |crescere et in veteres agitata resurgere vires,|
      block |sic iam lenis amor, iam quem languere putares,|
      block |ut vidit iuvenem, specie praesentis inarsit.|
      block |et casu solito formosior Aesone natus|
      block |illa luce fuit: posses ignoscere amanti.|
      block |spectat et in vultu veluti tum denique viso|
      block |lumina fixa tenet nec se mortalia demens|
      block |ora videre putat nec se declinat ab illo;|
      block |ut vero coepitque loqui dextramque prehendit|
      block |hospes et auxilium submissa voce rogavit|
      block |promisitque torum, lacrimis ait illa profusis:|
      block |'quid faciam, video: nec me ignorantia veri|
      block |decipiet, sed amor. servabere munere nostro,|
      block |servatus promissa dato!' per sacra triformis|
      block |ille deae lucoque foret quod numen in illo|
      block |perque patrem soceri cernentem cuncta futuri|
      block |eventusque suos et tanta pericula iurat:|
      block |creditus accepit cantatas protinus herbas|
      block |edidicitque usum laetusque in tecta recessit.|
    block
      block |Postera depulerat stellas Aurora micantes:|
      block |conveniunt populi sacrum Mavortis in arvum|
      block |consistuntque iugis; medio rex ipse resedit|
      block |agmine purpureus sceptroque insignis eburno.|
      block |ecce adamanteis Vulcanum naribus efflant|
      block |aeripedes tauri, tactaeque vaporibus herbae|
      block |ardent, utque solent pleni resonare camini,|
      block |aut ubi terrena silices fornace soluti|
      block |concipiunt ignem liquidarum adspergine aquarum,|
      block |pectora sic intus clausas volventia flammas|
      block |gutturaque usta sonant; tamen illis Aesone natus|
      block |obvius it. vertere truces venientis ad ora|
      block |terribiles vultus praefixaque cornua ferro|
      block |pulvereumque solum pede pulsavere bisulco|
      block |fumificisque locum mugitibus inpleverunt.|
      block |deriguere metu Minyae; subit ille nec ignes|
      block |sentit anhelatos (tantum medicamina possunt!)|
      block |pendulaque audaci mulcet palearia dextra|
      block |suppositosque iugo pondus grave cogit aratri|
      block |ducere et insuetum ferro proscindere campum:|
      block |mirantur Colchi, Minyae clamoribus augent|
      block |adiciuntque animos. galea tum sumit aena|
      block |vipereos dentes et aratos spargit in agros.|
      block |semina mollit humus valido praetincta veneno,|
      block |et crescunt fiuntque sati nova corpora dentes,|
      block |utque hominis speciem materna sumit in alvo|
      block |perque suos intus numeros conponitur infans|
      block |nec nisi maturus communes exit in auras,|
      block |sic, ubi visceribus gravidae telluris imago|
      block |effecta est hominis, feto consurgit in arvo,|
      block |quodque magis mirum est, simul edita concutit arma.|
      block |quos ubi viderunt praeacutae cuspidis hastas|
      block |in caput Haemonii iuvenis torquere parantis,|
      block |demisere metu vultumque animumque Pelasgi;|
      block |ipsa quoque extimuit, quae tutum fecerat illum.|
      block |utque peti vidit iuvenem tot ab hostibus unum,|
      block |palluit et subito sine sanguine frigida sedit,|
      block |neve parum valeant a se data gramina, carmen|
      block |auxiliare canit secretasque advocat artes.|
      block |ille gravem medios silicem iaculatus in hostes|
      block |a se depulsum Martem convertit in ipsos:|
      block |terrigenae pereunt per mutua vulnera fratres|
      block |civilique cadunt acie. gratantur Achivi|
      block |victoremque tenent avidisque amplexibus haerent.|
      block |tu quoque victorem conplecti, barbara, velles:|
      block |obstitit incepto pudor, at conplexa fuisses,|
      block |sed te, ne faceres, tenuit reverentia famae.|
      block |quod licet, adfectu tacito laetaris agisque|
      block |carminibus grates et dis auctoribus horum.|
    block
      block |Pervigilem superest herbis sopire draconem,|
      block |qui crista linguisque tribus praesignis et uncis|
      block |dentibus horrendus custos erat arboris aureae.|
      block |hunc postquam sparsit Lethaei gramine suci|
      block |verbaque ter dixit placidos facientia somnos,|
      block |quae mare turbatum, quae concita flumina sistunt,|
      block |somnus in ignotos oculos sibi venit, et auro|
      block |heros Aesonius potitur spolioque superbus|
      block |muneris auctorem secum, spolia altera, portans|
      block |victor Iolciacos tetigit cum coniuge portus.|
    block
      block |Haemoniae matres pro gnatis dona receptis|
      block |grandaevique ferunt patres congestaque flamma|
      block |tura liquefaciunt, inductaque cornibus aurum|
      block |victima vota cadit, sed abest gratantibus Aeson|
      block |iam propior leto fessusque senilibus annis,|
      block |cum sic Aesonides: 'o cui debere salutem|
      block |confiteor, coniunx, quamquam mihi cuncta dedisti|
      block |excessitque fidem meritorum summa tuorum,|
      block |si tamen hoc possunt (quid enim non carmina possunt?)|
      block |deme meis annis et demptos adde parenti!'|
      block |nec tenuit lacrimas: mota est pietate rogantis,|
      block |dissimilemque animum subiit Aeeta relictus;|
      block |nec tamen adfectus talis confessa 'quod' inquit|
      block |'excidit ore tuo, coniunx, scelus? ergo ego cuiquam|
      block |posse tuae videor spatium transcribere vitae?|
      block |nec sinat hoc Hecate, nec tu petis aequa; sed isto,|
      block |quod petis, experiar maius dare munus, Iason.|
      block |arte mea soceri longum temptabimus aevum,|
      block |non annis revocare tuis, modo diva triformis|
      block |adiuvet et praesens ingentibus adnuat ausis.'|
    block
      block |Tres aberant noctes, ut cornua tota coirent|
      block |efficerentque orbem; postquam plenissima fulsit|
      block |ac solida terras spectavit imagine luna,|
      block |egreditur tectis vestes induta recinctas,|
      block |nuda pedem, nudos umeris infusa capillos,|
      block |fertque vagos mediae per muta silentia noctis|
      block |incomitata gradus: homines volucresque ferasque|
      block |solverat alta quies, nullo cum murmure saepes,|
      block |inmotaeque silent frondes, silet umidus aer,|
      block |sidera sola micant: ad quae sua bracchia tendens|
      block |ter se convertit, ter sumptis flumine crinem|
      block |inroravit aquis ternisque ululatibus ora|
      block |solvit et in dura submisso poplite terra|
      block |'Nox' ait 'arcanis fidissima, quaeque diurnis|
      block |aurea cum luna succeditis ignibus astra,|
      block |tuque, triceps Hecate, quae coeptis conscia nostris|
      block |adiutrixque venis cantusque artisque magorum,|
      block |quaeque magos, Tellus, pollentibus instruis herbis,|
      block |auraeque et venti montesque amnesque lacusque,|
      block |dique omnes nemorum, dique omnes noctis adeste,|
      block |quorum ope, cum volui, ripis mirantibus amnes|
      block |in fontes rediere suos, concussaque sisto,|
      block |stantia concutio cantu freta, nubila pello|
      block |nubilaque induco, ventos abigoque vocoque,|
      block |vipereas rumpo verbis et carmine fauces,|
      block |vivaque saxa sua convulsaque robora terra|
      block |et silvas moveo iubeoque tremescere montis|
      block |et mugire solum manesque exire sepulcris!|
      block |te quoque, Luna, traho, quamvis Temesaea labores|
      block |aera tuos minuant; currus quoque carmine nostro|
      block |pallet avi, pallet nostris Aurora venenis!|
      block |vos mihi taurorum flammas hebetastis et unco|
      block |inpatiens oneris collum pressistis aratro,|
      block |vos serpentigenis in se fera bella dedistis|
      block |custodemque rudem somni sopistis et aurum|
      block |vindice decepto Graias misistis in urbes:|
      block |nunc opus est sucis, per quos renovata senectus|
      block |in florem redeat primosque recolligat annos,|
      block |et dabitis. neque enim micuerunt sidera frustra,|
      block |nec frustra volucrum tractus cervice draconum|
      block |currus adest.' aderat demissus ab aethere currus.|
      block |quo simul adscendit frenataque colla draconum|
      block |permulsit manibusque leves agitavit habenas,|
      block |sublimis rapitur subiectaque Thessala Tempe|
      block |despicit et certis regionibus adplicat angues:|
      block |et quas Ossa tulit, quas altum Pelion herbas,|
      block |Othrysque Pindusque et Pindo maior Olympus,|
      block |perspicit et placitas partim radice revellit,|
      block |partim succidit curvamine falcis aenae.|
      block |multa quoque Apidani placuerunt gramina ripis,|
      block |multa quoque Amphrysi, neque eras inmunis, Enipeu;|
      block |nec non Peneos nec non Spercheides undae|
      block |contribuere aliquid iuncosaque litora Boebes;|
      block |carpsit et Euboica vivax Anthedone gramen,|
      block |nondum mutato vulgatum corpore Glauci.|
    block
      block |Et iam nona dies curru pennisque draconum|
      block |nonaque nox omnes lustrantem viderat agros,|
      block |cum rediit; neque erant tacti nisi odore dracones,|
      block |et tamen annosae pellem posuere senectae.|
      block |constitit adveniens citra limenque foresque|
      block |et tantum caelo tegitur refugitque viriles|
      block |contactus, statuitque aras de caespite binas,|
      block |dexteriore Hecates, ast laeva parte Iuventae.|
      block |has ubi verbenis silvaque incinxit agresti,|
      block |haud procul egesta scrobibus tellure duabus|
      block |sacra facit cultrosque in guttura velleris atri|
      block |conicit et patulas perfundit sanguine fossas;|
      block |tum super invergens liquidi carchesia mellis|
      block |alteraque invergens tepidi carchesia lactis,|
      block |verba simul fudit terrenaque numina civit|
      block |umbrarumque rogat rapta cum coniuge regem,|
      block |ne properent artus anima fraudare senili.|
    block
      block |Quos ubi placavit precibusque et murmure longo,|
      block |Aesonis effetum proferri corpus ad auras|
      block |iussit et in plenos resolutum carmine somnos|
      block |exanimi similem stratis porrexit in herbis.|
      block |hinc procul Aesoniden, procul hinc iubet ire ministros|
      block |et monet arcanis oculos removere profanos.|
      block |diffugiunt iussi; passis Medea capillis|
      block |bacchantum ritu flagrantis circuit aras|
      block |multifidasque faces in fossa sanguinis atra|
      block |tinguit et infectas geminis accendit in aris|
      block |terque senem flamma, ter aqua, ter sulphure lustrat.|
    block
      block |Interea validum posito medicamen aeno|
      block |fervet et exsultat spumisque tumentibus albet.|
      block |illic Haemonia radices valle resectas|
      block |seminaque floresque et sucos incoquit atros;|
      block |adicit extremo lapides Oriente petitos|
      block |et quas Oceani refluum mare lavit harenas;|
      block |addit et exceptas luna pernocte pruinas|
      block |et strigis infamis ipsis cum carnibus alas|
      block |inque virum soliti vultus mutare ferinos|
      block |ambigui prosecta lupi; nec defuit illis|
      block |squamea Cinyphii tenuis membrana chelydri|
      block |vivacisque iecur cervi; quibus insuper addit|
      block |ova caputque novem cornicis saecula passae.|
      block |his et mille aliis postquam sine nomine rebus|
      block |propositum instruxit mortali barbara maius,|
      block |arenti ramo iampridem mitis olivae|
      block |omnia confudit summisque inmiscuit ima.|
      block |ecce vetus calido versatus stipes aeno|
      block |fit viridis primo nec longo tempore frondes|
      block |induit et subito gravidis oneratur olivis:|
      block |at quacumque cavo spumas eiecit aeno|
      block |ignis et in terram guttae cecidere calentes,|
      block |vernat humus, floresque et mollia pabula surgunt.|
      block |quae simul ac vidit, stricto Medea recludit|
      block |ense senis iugulum veteremque exire cruorem|
      block |passa replet sucis; quos postquam conbibit Aeson|
      block |aut ore acceptos aut vulnere, barba comaeque|
      block |canitie posita nigrum rapuere colorem,|
      block |pulsa fugit macies, abeunt pallorque situsque,|
      block |adiectoque cavae supplentur corpore rugae,|
      block |membraque luxuriant: Aeson miratur et olim|
      block |ante quater denos hunc se reminiscitur annos.|
    block
      block |Viderat ex alto tanti miracula monstri|
      block |Liber et admonitus, iuvenes nutricibus annos|
      block |posse suis reddi, capit hoc a Colchide munus.|
    block
      block |Neve doli cessent, odium cum coniuge falsum|
      block |Phasias adsimulat Peliaeque ad limina supplex|
      block |confugit; atque illam, quoniam gravis ipse senecta est,|
      block |excipiunt natae; quas tempore callida parvo|
      block |Colchis amicitiae mendacis imagine cepit,|
      block |dumque refert inter meritorum maxima demptos|
      block |Aesonis esse situs atque hac in parte moratur,|
      block |spes est virginibus Pelia subiecta creatis,|
      block |arte suum parili revirescere posse parentem,|
      block |idque petunt pretiumque iubent sine fine pacisci.|
      block |illa brevi spatio silet et dubitare videtur|
      block |suspenditque animos ficta gravitate rogantum.|
      block |mox ubi pollicita est, 'quo sit fiducia maior|
      block |muneris huius' ait, 'qui vestri maximus aevo est|
      block |dux gregis inter oves, agnus medicamine fiet.'|
      block |protinus innumeris effetus laniger annis|
      block |attrahitur flexo circum cava tempora cornu;|
      block |cuius ut Haemonio marcentia guttura cultro|
      block |fodit et exiguo maculavit sanguine ferrum,|
      block |membra simul pecudis validosque venefica sucos|
      block |mergit in aere cavo: minuunt ea corporis artus|
      block |cornuaque exurunt nec non cum cornibus annos,|
      block |et tener auditur medio balatus aeno:|
      block |nec mora, balatum mirantibus exsilit agnus|
      block |lascivitque fuga lactantiaque ubera quaerit.|
    block
      block |Obstipuere satae Pelia, promissaque postquam|
      block |exhibuere fidem, tum vero inpensius instant.|
      block |ter iuga Phoebus equis in Hibero flumine mersis|
      block |dempserat et quarta radiantia nocte micabant|
      block |sidera, cum rapido fallax Aeetias igni|
      block |imponit purum laticem et sine viribus herbas.|
      block |iamque neci similis resoluto corpore regem|
      block |et cum rege suo custodes somnus habebat,|
      block |quem dederant cantus magicaeque potentia linguae;|
      block |intrarant iussae cum Colchide limina natae|
      block |ambierantque torum: 'quid nunc dubitatis inertes?|
      block |stringite' ait 'gladios veteremque haurite crurorem,|
      block |ut repleam vacuas iuvenali sanguine venas!|
      block |in manibus vestris vita est aetasque parentis:|
      block |si pietas ulla est nec spes agitatis inanis,|
      block |officium praestate patri telisque senectam|
      block |exigite, et saniem coniecto emittite ferro!'|
      block |his, ut quaeque pia est, hortatibus inpia prima est|
      block |et, ne sit scelerata, facit scelus: haud tamen ictus|
      block |ulla suos spectare potest, oculosque reflectunt,|
      block |caecaque dant saevis aversae vulnera dextris.|
      block |ille cruore fluens, cubito tamen adlevat artus,|
      block |semilacerque toro temptat consurgere, et inter|
      block |tot medius gladios pallentia bracchia tendens|
      block |'quid facitis, gnatae? quid vos in fata parentis|
      block |armat?' ait: cecidere illis animique manusque;|
      block |plura locuturo cum verbis guttura Colchis|
      block |abstulit et calidis laniatum mersit in undis.|
    block
      block |Quod nisi pennatis serpentibus isset in auras,|
      block |non exempta foret poenae: fugit alta superque|
      block |Pelion umbrosum, Philyreia tecta, superque|
      block |Othryn et eventu veteris loca nota Cerambi:|
      block |hic ope nympharum sublatus in aera pennis,|
      block |cum gravis infuso tellus foret obruta ponto,|
      block |Deucalioneas effugit inobrutus undas.|
      block |Aeoliam Pitanen a laeva parte relinquit|
      block |factaque de saxo longi simulacra draconis|
      block |Idaeumque nemus, quo nati furta, iuvencum,|
      block |occuluit Liber falsi sub imagine cervi,|
      block |quaque pater Corythi parva tumulatus harena est,|
      block |et quos Maera novo latratu terruit agros,|
      block |Eurypylique urbem, qua Coae cornua matres|
      block |gesserunt tum, cum discederet Herculis agmen,|
      block |Phoebeamque Rhodon et Ialysios Telchinas,|
      block |quorum oculos ipso vitiantes omnia visu|
      block |Iuppiter exosus fraternis subdidit undis;|
      block |transit et antiquae Cartheia moenia Ceae,|
      block |qua pater Alcidamas placidam de corpore natae|
      block |miraturus erat nasci potuisse columbam.|
      block |inde lacus Hyries videt et Cycneia Tempe,|
      block |quae subitus celebravit olor: nam Phylius illic|
      block |imperio pueri volucrisque ferumque leonem|
      block |tradiderat domitos; taurum quoque vincere iussus|
      block |vicerat et spreto totiens iratus amore|
      block |praemia poscenti taurum suprema negabat;|
      block |ille indignatus 'cupies dare' dixit et alto|
      block |desiluit saxo; cuncti cecidisse putabant:|
      block |factus olor niveis pendebat in aere pennis;|
      block |at genetrix Hyrie, servati nescia, flendo|
      block |delicuit stagnumque suo de nomine fecit.|
      block |adiacet his Pleuron, in qua trepidantibus alis|
      block |Ophias effugit natorum vulnera Combe;|
      block |inde Calaureae Letoidos adspicit arva|
      block |in volucrem versi cum coniuge conscia regis.|
      block |dextera Cyllene est, in qua cum matre Menephron|
      block |concubiturus erat saevarum more ferarum;|
      block |Cephison procul hinc deflentem fata nepotis|
      block |respicit in tumidam phocen ab Apolline versi|
      block |Eumelique domum lugentis in aere natum.|
    block
      block |Tandem vipereis Ephyren Pirenida pennis|
      block |contigit: hic aevo veteres mortalia primo|
      block |corpora vulgarunt pluvialibus edita fungis.|
      block |sed postquam Colchis arsit nova nupta venenis|
      block |flagrantemque domum regis mare vidit utrumque,|
      block |sanguine natorum perfunditur inpius ensis,|
      block |ultaque se male mater Iasonis effugit arma.|
      block |hinc Titaniacis ablata draconibus intrat|
      block |Palladias arces, quae te, iustissima Phene,|
      block |teque, senex Peripha, pariter videre volantes|
      block |innixamque novis neptem Polypemonis alis.|
      block |excipit hanc Aegeus facto damnandus in uno,|
      block |nec satis hospitium est, thalami quoque foedere iungit.|
    block
      block |Iamque aderat Theseus, proles ignara parenti,|
      block |qui virtute sua bimarem pacaverat Isthmon:|
      block |huius in exitium miscet Medea, quod olim|
      block |attulerat secum Scythicis aconiton ab oris.|
      block |illud Echidnaeae memorant e dentibus ortum|
      block |esse canis: specus est tenebroso caecus hiatu,|
      block |est via declivis, per quam Tirynthius heros|
      block |restantem contraque diem radiosque micantes|
      block |obliquantem oculos nexis adamante catenis|
      block |Cerberon abstraxit, rabida qui concitus ira|
      block |inplevit pariter ternis latratibus auras|
      block |et sparsit virides spumis albentibus agros;|
      block |has concresse putant nactasque alimenta feracis|
      block |fecundique soli vires cepisse nocendi;|
      block |quae quia nascuntur dura vivacia caute,|
      block |agrestes aconita vocant. ea coniugis astu|
      block |ipse parens Aegeus nato porrexit ut hosti.|
      block |sumpserat ignara Theseus data pocula dextra,|
      block |cum pater in capulo gladii cognovit eburno|
      block |signa sui generis facinusque excussit ab ore.|
      block |effugit illa necem nebulis per carmina motis;|
    block
      block |At genitor, quamquam laetatur sospite nato,|
      block |attonitus tamen est, ingens discrimine parvo|
      block |committi potuisse nefas: fovet ignibus aras|
      block |muneribusque deos inplet, feriuntque secures|
      block |colla torosa boum vinctorum cornua vittis.|
      block |nullus Erecthidis fertur celebratior illo|
      block |inluxisse dies: agitant convivia patres|
      block |et medium vulgus nec non et carmina vino|
      block |ingenium faciente canunt: 'te, maxime Theseu,|
      block |mirata est Marathon Cretaei sanguine tauri,|
      block |quodque suis securus arat Cromyona colonus,|
      block |munus opusque tuum est; tellus Epidauria per te|
      block |clavigeram vidit Vulcani occumbere prolem,|
      block |vidit et inmitem Cephisias ora Procrusten,|
      block |Cercyonis letum vidit Cerealis Eleusin.|
      block |occidit ille Sinis magnis male viribus usus,|
      block |qui poterat curvare trabes et agebat ab alto|
      block |ad terram late sparsuras corpora pinus.|
      block |tutus ad Alcathoen, Lelegeia moenia, limes|
      block |conposito Scirone patet, sparsisque latronis|
      block |terra negat sedem, sedem negat ossibus unda;|
      block |quae iactata diu fertur durasse vetustas|
      block |in scopulos: scopulis nomen Scironis inhaeret.|
      block |si titulos annosque tuos numerare velimus,|
      block |facta prement annos. pro te, fortissime, vota|
      block |publica suscipimus, Bacchi tibi sumimus haustus.'|
      block |consonat adsensu populi precibusque faventum|
      block |regia, nec tota tristis locus ullus in urbe est.|
    block
      block |Nec tamen (usque adeo nulla est sincera voluptas,|
      block |sollicitumque aliquid laetis intervenit) Aegeus|
      block |gaudia percepit nato secura recepto:|
      block |bella parat Minos; qui quamquam milite, quamquam|
      block |classe valet, patria tamen est firmissimus ira|
      block |Androgeique necem iustis ulciscitur armis.|
      block |ante tamen bello vires adquirit amicas,|
      block |quaque potens habitus volucri freta classe pererrat:|
      block |hinc Anaphen sibi iungit et Astypaleia regna,|
      block |(promissis Anaphen, regna Astypaleia bello);|
      block |hinc humilem Myconon cretosaque rura Cimoli|
      block |florentemque thymo Syron planamque Seriphon|
      block |marmoreamque Paron, quamque inpia prodidit Arne|
      block |Siphnon et accepto, quod avara poposcerat, auro|
      block |mutata est in avem, quae nunc quoque diligit aurum,|
      block |nigra pedes, nigris velata monedula pennis.|
    block
      block |At non Oliaros Didymeque et Tenos et Andros|
      block |et Gyaros nitidaeque ferax Peparethos olivae|
      block |Cnosiacas iuvere rates; latere inde sinistro|
      block |Oenopiam Minos petit, Aeacideia regna:|
      block |Oenopiam veteres adpellavere, sed ipse|
      block |Aeacus Aeginam genetricis nomine dixit.|
      block |turba ruit tantaeque virum cognoscere famae|
      block |expetit; occurrunt illi Telamonque minorque|
      block |quam Telamon Peleus et proles tertia Phocus;|
      block |ipse quoque egreditur tardus gravitate senili|
      block |Aeacus et, quae sit veniendi causa, requirit.|
      block |admonitus patrii luctus suspirat et illi|
      block |dicta refert rector populorum talia centum:|
      block |'arma iuves oro pro gnato sumpta piaeque|
      block |pars sis militiae; tumulo solacia posco.'|
      block |huic Asopiades 'petis inrita' dixit 'et urbi|
      block |non facienda meae; neque enim coniunctior ulla|
      block |Cecropidis est hac tellus: ea foedera nobis.'|
      block |tristis abit 'stabunt' que 'tibi tua foedera magno'|
      block |dixit et utilius bellum putat esse minari|
      block |quam gerere atque suas ibi praeconsumere vires.|
      block |classis ab Oenopiis etiamnum Lyctia muris|
      block |spectari poterat, cum pleno concita velo|
      block |Attica puppis adest in portusque intrat amicos,|
      block |quae Cephalum patriaeque simul mandata ferebat.|
      block |Aeacidae longo iuvenes post tempore visum|
      block |agnovere tamen Cephalum dextrasque dedere|
      block |inque patris duxere domum: spectabilis heros|
      block |et veteris retinens etiamnum pignora formae|
      block |ingreditur ramumque tenens popularis olivae|
      block |a dextra laevaque duos aetate minores|
      block |maior habet, Clyton et Buten, Pallante creatos.|
    block
      block |Postquam congressus primi sua verba tulerunt,|
      block |Cecropidae Cephalus peragit mandata rogatque|
      block |auxilium foedusque refert et iura parentum,|
      block |imperiumque peti totius Achaidos addit.|
      block |sic ubi mandatam iuvit facundia causam,|
      block |Aeacus, in capulo sceptri nitente sinistra,|
      block |'ne petite auxilium, sed sumite' dixit, 'Athenae,|
      block |nec dubie vires, quas haec habet insula, vestras|
      block |ducite, et (o maneat rerum status iste mearum!)|
      block |robora non desunt; superat mihi miles et hoc est,|
      block |gratia dis, felix et inexcusabile tempus.'|
      block |'immo ita sit' Cephalus, 'crescat tua civibus opto|
      block |urbs' ait; 'adveniens equidem modo gaudia cepi,|
      block |cum tam pulchra mihi, tam par aetate iuventus|
      block |obvia processit; multos tamen inde requiro,|
      block |quos quondam vidi vestra prius urbe receptus.'|
      block |Aeacus ingemuit tristique ita voce locutus:|
      block |'flebile principium melior fortuna secuta est;|
      block |hanc utinam possem vobis memorare sine illo!|
      block |ordine nunc repetam, neu longa ambage morer vos,|
      block |ossa cinisque iacent, memori quos mente requiris,|
      block |et quota pars illi rerum periere mearum!|
      block |dira lues ira populis Iunonis iniquae|
      block |incidit exosae dictas a paelice terras.|
      block |dum visum mortale malum tantaeque latebat|
      block |causa nocens cladis, pugnatum est arte medendi:|
      block |exitium superabat opem, quae victa iacebat.|
      block |principio caelum spissa caligine terras|
      block |pressit et ignavos inclusit nubibus aestus;|
      block |dumque quater iunctis explevit cornibus orbem|
      block |Luna, quater plenum tenuata retexuit orbem,|
      block |letiferis calidi spirarunt aestibus austri.|
      block |constat et in fontis vitium venisse lacusque,|
      block |miliaque incultos serpentum multa per agros|
      block |errasse atque suis fluvios temerasse venenis.|
      block |strage canum primo volucrumque oviumque boumque|
      block |inque feris subiti deprensa potentia morbi.|
      block |concidere infelix validos miratur arator|
      block |inter opus tauros medioque recumbere sulco;|
      block |lanigeris gregibus balatus dantibus aegros|
      block |sponte sua lanaeque cadunt et corpora tabent;|
      block |acer equus quondam magnaeque in pulvere famae|
      block |degenerat palmas veterumque oblitus honorum|
      block |ad praesepe gemit leto moriturus inerti.|
      block |non aper irasci meminit, non fidere cursu|
      block |cerva nec armentis incurrere fortibus ursi.|
      block |omnia languor habet: silvisque agrisque viisque|
      block |corpora foeda iacent, vitiantur odoribus aurae.|
      block |mira loquar: non illa canes avidaeque volucres,|
      block |non cani tetigere lupi; dilapsa liquescunt|
      block |adflatuque nocent et agunt contagia late.|
    block
      block |'Pervenit ad miseros damno graviore colonos|
      block |pestis et in magnae dominatur moenibus urbis.|
      block |viscera torrentur primo, flammaeque latentis|
      block |indicium rubor est et ductus anhelitus; igni|
      block |aspera lingua tumet, tepidisque arentia ventis|
      block |ora patent, auraeque graves captantur hiatu.|
      block |non stratum, non ulla pati velamina possunt,|
      block |nuda sed in terra ponunt praecordia, nec fit|
      block |corpus humo gelidum, sed humus de corpore fervet.|
      block |nec moderator adest, inque ipsos saeva medentes|
      block |erumpit clades, obsuntque auctoribus artes;|
      block |quo propior quisque est servitque fidelius aegro,|
      block |in partem leti citius venit, utque salutis|
      block |spes abiit finemque vident in funere morbi,|
      block |indulgent animis et nulla, quid utile, cura est:|
      block |utile enim nihil est. passim positoque pudore|
      block |fontibus et fluviis puteisque capacibus haerent,|
      block |nec sitis est exstincta prius quam vita bibendo.|
      block |inde graves multi nequeunt consurgere et ipsis|
      block |inmoriuntur aquis, aliquis tamen haurit et illas;|
      block |tantaque sunt miseris invisi taedia lecti,|
      block |prosiliunt aut, si prohibent consistere vires,|
      block |corpora devolvunt in humum fugiuntque penates|
      block |quisque suos, sua cuique domus funesta videtur,|
      block |et quia causa latet, locus est in crimine; partim|
      block |semianimes errare viis, dum stare valebant,|
      block |adspiceres, flentes alios terraque iacentes|
      block |lassaque versantes supremo lumina motu;|
      block |membraque pendentis tendunt ad sidera caeli,|
      block |hic illic, ubi mors deprenderat, exhalantes.|
    block
      block |'Quid mihi tunc animi fuit? an, quod debuit esse,|
      block |ut vitam odissem et cuperem pars esse meorum?|
      block |quo se cumque acies oculorum flexerat, illic|
      block |vulgus erat stratum, veluti cum putria motis|
      block |poma cadunt ramis agitataque ilice glandes.|
      block |templa vides contra gradibus sublimia longis:|
      block |Iuppiter illa tenet. quis non altaribus illis|
      block |inrita tura dedit? quotiens pro coniuge coniunx,|
      block |pro gnato genitor dum verba precantia dicit,|
      block |non exoratis animam finivit in aris,|
      block |inque manu turis pars inconsumpta reperta est!|
      block |admoti quotiens templis, dum vota sacerdos|
      block |concipit et fundit durum inter cornua vinum,|
      block |haud exspectato ceciderunt vulnere tauri!|
      block |ipse ego sacra Iovi pro me patriaque tribusque|
      block |cum facerem natis, mugitus victima diros|
      block |edidit et subito conlapsa sine ictibus ullis|
      block |exiguo tinxit subiectos sanguine cultros.|
      block |exta quoque aegra notas veri monitusque deorum|
      block |perdiderant: tristes penetrant ad viscera morbi.|
      block |ante sacros vidi proiecta cadavera postes,|
      block |ante ipsas, quo mors foret invidiosior, aras.|
      block |pars animam laqueo claudunt mortisque timorem|
      block |morte fugant ultroque vocant venientia fata.|
      block |corpora missa neci nullis de more feruntur|
      block |funeribus (neque enim capiebant funera portae):|
      block |aut inhumata premunt terras aut dantur in altos|
      block |indotata rogos; et iam reverentia nulla est,|
      block |deque rogis pugnant alienisque ignibus ardent.|
      block |qui lacriment, desunt, indefletaeque vagantur|
      block |natorumque patrumque animae iuvenumque senumque,|
      block |nec locus in tumulos, nec sufficit arbor in ignes.|
    block
      block |Attonitus tanto miserarum turbine rerum,|
      block |"Iuppiter o!" dixi, "si te non falsa loquuntur|
      block |dicta sub amplexus Aeginae Asopidos isse,|
      block |nec te, magne pater, nostri pudet esse parentem,|
      block |aut mihi redde meos aut me quoque conde sepulcro!"|
      block |ille notam fulgore dedit tonitruque secundo.|
      block |"accipio sintque ista precor felicia mentis|
      block |signa tuae!" dixi, "quod das mihi, pigneror omen."|
      block |forte fuit iuxta patulis rarissima ramis|
      block |sacra Iovi quercus de semine Dodonaeo;|
      block |hic nos frugilegas adspeximus agmine longo|
      block |grande onus exiguo formicas ore gerentes|
      block |rugosoque suum servantes cortice callem;|
      block |dum numerum miror, "totidem, pater optime," dixi,|
      block |"tu mihi da cives et inania moenia supple!"|
      block |intremuit ramisque sonum sine flamine motis|
      block |alta dedit quercus: pavido mihi membra timore|
      block |horruerant, stabantque comae; tamen oscula terrae|
      block |roboribusque dedi, nec me sperare fatebar;|
      block |sperabam tamen atque animo mea vota fovebam.|
      block |nox subit, et curis exercita corpora somnus|
      block |occupat: ante oculos eadem mihi quercus adesse|
      block |et ramis totidem totidemque animalia ramis|
      block |ferre suis visa est pariterque tremescere motu|
      block |graniferumque agmen subiectis spargere in arvis;|
      block |crescere desubito et maius maiusque videri|
      block |ac se tollere humo rectoque adsistere trunco|
      block |et maciem numerumque pedum nigrumque colorem|
      block |ponere et humanam membris inducere formam.|
      block |somnus abit: damno vigilans mea visa querorque|
      block |in superis opis esse nihil; at in aedibus ingens|
      block |murmur erat, vocesque hominum exaudire videbar|
      block |iam mihi desuetas; dum suspicor has quoque somni|
      block |esse, venit Telamon properus foribusque reclusis|
      block |"speque fideque, pater", dixit "maiora videbis:|
      block |egredere!" egredior, qualesque in imagine somni|
      block |visus eram vidisse viros, ex ordine tales|
      block |adspicio noscoque: adeunt regemque salutant.|
      block |vota Iovi solvo populisque recentibus urbem|
      block |partior et vacuos priscis cultoribus agros,|
      block |Myrmidonasque voco nec origine nomina fraudo.|
      block |corpora vidisti; mores, quos ante gerebant,|
      block |nunc quoque habent: parcum genus est patiensque laborum|
      block |quaesitique tenax et quod quaesita reservet.|
      block |hi te ad bella pares annis animisque sequentur,|
      block |cum primum qui te feliciter attulit eurus'|
      block |(eurus enim attulerat) 'fuerit mutatus in austrum.'|
    block
      block |Talibus atque aliis longum sermonibus illi|
      block |inplevere diem; lucis pars ultima mensae|
      block |est data, nox somnis. iubar aureus extulerat Sol,|
      block |flabat adhuc eurus redituraque vela tenebat:|
      block |ad Cephalum Pallante sati, cui grandior aetas,|
      block |ad regem Cephalus simul et Pallante creati|
      block |conveniunt, sed adhuc regem sopor altus habebat.|
      block |excipit Aeacides illos in limine Phocus;|
      block |nam Telamon fraterque viros ad bella legebant.|
      block |Phocus in interius spatium pulchrosque recessus|
      block |Cecropidas ducit, cum quis simul ipse resedit.|
      block |adspicit Aeoliden ignota ex arbore factum|
      block |ferre manu iaculum, cuius fuit aurea cuspis.|
      block |pauca prius mediis sermonibus ille locutus|
      block |'sum nemorum studiosus' ait 'caedisque ferinae;|
      block |qua tamen e silva teneas hastile recisum,|
      block |iamdudum dubito: certe si fraxinus esset,|
      block |fulva colore foret; si cornus, nodus inesset.|
      block |unde sit, ignoro, sed non formosius isto|
      block |viderunt oculi telum iaculabile nostri.'|
      block |excipit Actaeis e fratribus alter et 'usum|
      block |maiorem specie mirabere' dixit 'in isto.|
      block |consequitur, quodcumque petit, fortunaque missum|
      block |non regit, et revolat nullo referente cruentum.'|
      block |tum vero iuvenis Nereius omnia quaerit,|
      block |cur sit et unde datum, quis tanti muneris auctor.|
      block |quae petit, ille refert, sed enim narrare pudori est,|
      block |qua tulerit mercede; silet tactusque dolore|
      block |coniugis amissae lacrimis ita fatur obortis:|
      block |'hoc me, nate dea, (quis possit credere?) telum|
      block |flere facit facietque diu, si vivere nobis|
      block |fata diu dederint; hoc me cum coniuge cara|
      block |perdidit: hoc utinam caruissem munere semper!|
    block
      block |'Procris erat, si forte magis pervenit ad aures|
      block |Orithyia tuas, raptae soror Orithyiae,|
      block |si faciem moresque velis conferre duarum,|
      block |dignior ipsa rapi! pater hanc mihi iunxit Erectheus,|
      block |hanc mihi iunxit amor: felix dicebar eramque;|
      block |non ita dis visum est, aut nunc quoque forsitan essem.|
      block |alter agebatur post sacra iugalia mensis,|
      block |cum me cornigeris tendentem retia cervis|
      block |vertice de summo semper florentis Hymetti|
      block |lutea mane videt pulsis Aurora tenebris|
      block |invitumque rapit. liceat mihi vera referre|
      block |pace deae: quod sit roseo spectabilis ore,|
      block |quod teneat lucis, teneat confinia noctis,|
      block |nectareis quod alatur aquis, ego Procrin amabam;|
      block |pectore Procris erat, Procris mihi semper in ore.|
      block |sacra tori coitusque novos thalamosque recentes|
      block |primaque deserti referebam foedera lecti:|
      block |mota dea est et "siste tuas, ingrate, querellas;|
      block |Procrin habe!" dixit, "quod si mea provida mens est,|
      block |non habuisse voles." meque illi irata remisit.|
      block |cum redeo mecumque deae memorata retracto,|
      block |esse metus coepit, ne iura iugalia coniunx|
      block |non bene servasset: facies aetasque iubebat|
      block |credere adulterium, prohibebant credere mores;|
      block |sed tamen afueram, sed et haec erat, unde redibam,|
      block |criminis exemplum, sed cuncta timemus amantes.|
      block |quaerere, quod doleam, statuo donisque pudicam|
      block |sollicitare fidem; favet huic Aurora timori|
      block |inmutatque meam (videor sensisse) figuram.|
      block |Palladias ineo non cognoscendus Athenas|
      block |ingrediorque domum; culpa domus ipsa carebat|
      block |castaque signa dabat dominoque erat anxia rapto:|
      block |vix aditus per mille dolos ad Erecthida factus.|
      block |ut vidi, obstipui meditataque paene reliqui|
      block |temptamenta fide; male me, quin vera faterer,|
      block |continui, male, quin, et oportuit, oscula ferrem.|
      block |tristis erat (sed nulla tamen formosior illa|
      block |esse potest tristi) desiderioque dolebat|
      block |coniugis abrepti: tu collige, qualis in illa,|
      block |Phoce, decor fuerit, quam sic dolor ipse decebat!|
      block |quid referam, quotiens temptamina nostra pudici|
      block |reppulerint mores, quotiens "ego" dixerit "uni|
      block |servor; ubicumque est, uni mea gaudia servo."|
      block |cui non ista fide satis experientia sano|
      block |magna foret? non sum contentus et in mea pugno|
      block |vulnera, dum census dare me pro nocte loquendo|
      block |muneraque augendo tandem dubitare coegi.|
      block |exclamo male victor: "adest, mala, fictus adulter!|
      block |verus eram coniunx! me, perfida, teste teneris."|
      block |illa nihil; tacito tantummodo victa pudore|
      block |insidiosa malo cum coniuge limina fugit;|
      block |offensaque mei genus omne perosa virorum|
      block |montibus errabat, studiis operata Dianae.|
      block |tum mihi deserto violentior ignis ad ossa|
      block |pervenit: orabam veniam et peccasse fatebar|
      block |et potuisse datis simili succumbere culpae|
      block |me quoque muneribus, si munera tanta darentur.|
      block |haec mihi confesso, laesum prius ulta pudorem,|
      block |redditur et dulces concorditer exigit annos;|
      block |dat mihi praeterea, tamquam se parva dedisset|
      block |dona, canem munus; quem cum sua traderet illi|
      block |Cynthia, "currendo superabit" dixerat "omnes."|
      block |dat simul et iaculum, manibus quod, cernis, habemus.|
      block |muneris alterius quae sit fortuna, requiris?|
      block |accipe mirandum: novitate movebere facti!|
    block
      block |'Carmina Laiades non intellecta priorum|
      block |solverat ingeniis, et praecipitata iacebat|
      block |inmemor ambagum vates obscura suarum:|
      block |protinus Aoniis inmittitur altera Thebis|
      block |[scilicet alma Themis nec talia linquit inulta!]|
      block |pestis, et exitio multi pecorumque suoque|
      block |rurigenae pavere feram; vicina iuventus|
      block |venimus et latos indagine cinximus agros.|
      block |illa levi velox superabat retia saltu|
      block |summaque transibat postarum lina plagarum:|
      block |copula detrahitur canibus, quas illa sequentes|
      block |effugit et coetum non segnior alite ludit.|
      block |poscor et ipse meum consensu Laelapa magno|
      block |(muneris hoc nomen): iamdudum vincula pugnat|
      block |exuere ipse sibi colloque morantia tendit.|
      block |vix bene missus erat, nec iam poteramus, ubi esset,|
      block |scire; pedum calidus vestigia pulvis habebat,|
      block |ipse oculis ereptus erat: non ocior illo|
      block |hasta nec excussae contorto verbere glandes|
      block |nec Gortyniaco calamus levis exit ab arcu.|
      block |collis apex medii subiectis inminet arvis:|
      block |tollor eo capioque novi spectacula cursus,|
      block |quo modo deprendi, modo se subducere ab ipso|
      block |vulnere visa fera est; nec limite callida recto|
      block |in spatiumque fugit, sed decipit ora sequentis|
      block |et redit in gyrum, ne sit suus inpetus hosti:|
      block |inminet hic sequiturque parem similisque tenenti|
      block |non tenet et vanos exercet in aera morsus.|
      block |ad iaculi vertebar opem; quod dextera librat|
      block |dum mea, dum digitos amentis addere tempto,|
      block |lumina deflexi. revocataque rursus eodem|
      block |rettuleram: medio (mirum) duo marmora campo|
      block |adspicio; fugere hoc, illud captare putares.|
      block |scilicet invictos ambo certamine cursus|
      block |esse deus voluit, si quis deus adfuit illis.'|
      block |hactenus, et tacuit; 'iaculo quod crimen in ipso est?'|
      block |Phocus ait; iaculi sic crimina reddidit ille:|
    block
      block |'Gaudia principium nostri sunt, Phoce, doloris:|
      block |illa prius referam. iuvat o meminisse beati|
      block |temporis, Aeacide, quo primos rite per annos|
      block |coniuge eram felix, felix erat illa marito.|
      block |mutua cura duos et amor socialis habebat,|
      block |nec Iovis illa meo thalamos praeferret amori,|
      block |nec me quae caperet, non si Venus ipsa veniret,|
      block |ulla erat; aequales urebant pectora flammae.|
      block |sole fere radiis feriente cacumina primis|
      block |venatum in silvas iuvenaliter ire solebam|
      block |nec mecum famuli nec equi nec naribus acres|
      block |ire canes nec lina sequi nodosa solebant:|
      block |tutus eram iaculo; sed cum satiata ferinae|
      block |dextera caedis erat, repetebam frigus et umbras|
      block |et quae de gelidis exibat vallibus aura:|
      block |aura petebatur medio mihi lenis in aestu,|
      block |auram exspectabam, requies erat illa labori.|
      block |"aura" (recordor enim), "venias" cantare solebam,|
      block |"meque iuves intresque sinus, gratissima, nostros,|
      block |utque facis, relevare velis, quibus urimur, aestus!"|
      block |forsitan addiderim (sic me mea fata trahebant),|
      block |blanditias plures et "tu mihi magna voluptas"|
      block |dicere sim solitus, "tu me reficisque fovesque,|
      block |tu facis, ut silvas, ut amem loca sola: meoque|
      block |spiritus iste tuus semper captatur ab ore."|
      block |vocibus ambiguis deceptam praebuit aurem|
      block |nescio quis nomenque aurae tam saepe vocatum|
      block |esse putat nymphae: nympham mihi credit amari.|
      block |criminis extemplo ficti temerarius index|
      block |Procrin adit linguaque refert audita susurra.|
      block |credula res amor est: subito conlapsa dolore,|
      block |ut mihi narratur, cecidit; longoque refecta|
      block |tempore se miseram, se fati dixit iniqui|
      block |deque fide questa est et crimine concita vano,|
      block |quod nihil est, metuit, metuit sine corpore nomen|
      block |et dolet infelix veluti de paelice vera.|
      block |saepe tamen dubitat speratque miserrima falli|
      block |indiciique fidem negat et, nisi viderit ipsa,|
      block |damnatura sui non est delicta mariti.|
      block |postera depulerant Aurorae lumina noctem:|
      block |egredior silvamque peto victorque per herbas|
      block |"aura, veni" dixi "nostroque medere labori!"|
      block |et subito gemitus inter mea verba videbar|
      block |nescio quos audisse; "veni" tamen "optima!" dicens|
      block |fronde levem rursus strepitum faciente caduca|
      block |sum ratus esse feram telumque volatile misi:|
      block |Procris erat medioque tenens in pectore vulnus|
      block |"ei mihi" conclamat! vox est ubi cognita fidae|
      block |coniugis, ad vocem praeceps amensque cucurri.|
      block |semianimem et sparsas foedantem sanguine vestes|
      block |et sua (me miserum!) de vulnere dona trahentem|
      block |invenio corpusque meo mihi carius ulnis|
      block |mollibus attollo scissaque a pectore veste|
      block |vulnera saeva ligo conorque inhibere cruorem|
      block |neu me morte sua sceleratum deserat, oro.|
      block |viribus illa carens et iam moribunda coegit|
      block |haec se pauca loqui: "per nostri foedera lecti|
      block |perque deos supplex oro superosque meosque,|
      block |per si quid merui de te bene perque manentem|
      block |nunc quoque, cum pereo, causam mihi mortis amorem,|
      block |ne thalamis Auram patiare innubere nostris!"|
      block |dixit, et errorem tum denique nominis esse|
      block |et sensi et docui. sed quid docuisse iuvabat?|
      block |labitur, et parvae fugiunt cum sanguine vires,|
      block |dumque aliquid spectare potest, me spectat et in me|
      block |infelicem animam nostroque exhalat in ore;|
      block |sed vultu meliore mori secura videtur.'|
    block
      block |Flentibus haec lacrimans heros memorabat, et ecce|
      block |Aeacus ingreditur duplici cum prole novoque|
      block |milite; quem Cephalus cum fortibus accipit armis.|
