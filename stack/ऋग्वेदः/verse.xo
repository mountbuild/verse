block |ऋग्वेदः|
  block |ऋग्वेदः मण्डल १|
    block |ऋग्वेदः सूक्तं|
      block |ॐ अ॒ग्निमी॑ळे पु॒रोहि॑तं य॒ज्ञस्य॓ दे॒वमृ॒त्विज॑म् ।|
      block |होता॑रं रत्न॒धात॑मम् ॥|
      block |अग्निः पूर्वेभिरृषिभिरीड्यो नूतनैरुत ।|
      block |स देवाँ एह वक्षति ॥|
      block |अग्निना रयिमश्नवत् पोषमेव दिवेदिवे ।|
      block |यशसं वीरवत्तमम् ॥|
      block |अग्ने यं यज्ञमध्वरं विश्वतः परिभूरसि ।|
      block |स इद्देवेषु गच्छति ॥|
      block |अग्निर्होता कविक्रतुः सत्यश्चित्रश्रवस्तमः ।|
      block |देवो देवेभिरा गमत् ॥|
      block |यदङ्ग दाशुषे त्वमग्ने भद्रं करिष्यसि ।|
      block |तवेत् तत् सत्यमङ्गिरः ॥|
      block |उप त्वाग्ने दिवेदिवे दोषावस्तर्धिया वयम् ।|
      block |नमो भरन्त एमसि ॥|
      block |राजन्तमध्वराणां गोपामृतस्य दीदिविम् ।|
      block |वर्धमानं स्वे दमे ॥|
      block |स नः पितेव सूनवेऽग्ने सूपायनो भव ।|
      block |सचस्वा नः स्वस्तये ॥|
    block |ऋग्वेदः सूक्तं|
      block |वायवा याहि दर्शतेमे सोमा अरंकृताः ।|
      block |तेषां पाहि श्रुधी हवम् ॥|
      block |वाय उक्थेभिर्जरन्ते त्वामच्छा जरितारः ।|
      block |सुतसोमा अहर्विदः ॥|
      block |वायो तव प्रपृञ्चती धेना जिगाति दाशुषे ।|
      block |उरूची सोमपीतये ॥|
      block |इन्द्रवायू इमे सुता उप प्रयोभिरा गतम् ।|
      block |इन्दवो वामुशन्ति हि ॥|
      block |वायविन्द्रश्च चेतथः सुतानां वाजिनीवसू ।|
      block |तावा यातमुप द्रवत् ॥|
      block |वायविन्द्रश्च सुन्वत आ यातमुप निष्कृतम् ।|
      block |मक्ष्वित्था धिया नरा ॥|
      block |मित्रं हुवे पूतदक्षं वरुणं च रिशादसम् ।|
      block |धियं घृताचीं साधन्ता ॥|
      block |ऋतेन मित्रावरुणावृतावृधावृतस्पृशा ।|
      block |क्रतुं बृहन्तमाशाथे ॥|
      block |कवी नो मित्रावरुणा तुविजाता उरुक्षया ।|
      block |दक्षं दधाते अपसम् ॥|
    block |ऋग्वेदः सूक्तं|
      block |अश्विना यज्वरीरिषो द्रवत्पाणी शुभस्पती ।|
      block |पुरुभुजा चनस्यतम् ॥|
      block |अश्विना पुरुदंससा नरा शवीरया धिया ।|
      block |धिष्ण्या वनतं गिरः ॥|
      block |दस्रा युवाकवः सुता नासत्या वृक्तबर्हिषः ।|
      block |आ यातं रुद्रवर्तनी ॥|
      block |इन्द्रा याहि चित्रभानो सुता इमे त्वायवः ।|
      block |अण्वीभिस्तना पूतासः ॥|
      block |इन्द्रा याहि धियेषितो विप्रजूतः सुतावतः ।|
      block |उप ब्रह्माणि वाघतः ॥|
      block |इन्द्रा याहि तूतुजान उप ब्रह्माणि हरिवः ।|
      block |सुते दधिष्व नश्चनः ॥|
      block |ओमासश्चर्षणीधृतो विश्वे देवास आ गत ।|
      block |दाश्वांसो दाशुषः सुतम् ॥|
      block |विश्वे देवासो अप्तुरः सुतमा गन्त तूर्णयः ।|
      block |उस्रा इव स्वसराणि ॥|
      block |विश्वे देवासो अस्रिध एहिमायासो अद्रुहः ।|
      block |मेधं जुषन्त वह्नयः ॥|
      block |पावका नः सरस्वती वाजेभिर्वाजिनीवती ।|
      block |यज्ञं वष्टु धियावसुः ॥|
      block |चोदयित्री सूनृतानां चेतन्ती सुमतीनाम् ।|
      block |यज्ञं दधे सरस्वती ॥|
      block |महो अर्णः सरस्वती प्र चेतयति केतुना ।|
      block |धियो विश्वा वि राजति ॥|
    block |ऋग्वेदः सूक्तं|
      block |सुरूपकृत्नुमूतये सुदुघामिव गोदुहे ।|
      block |जुहूमसि द्यविद्यवि ॥|
      block |उप नः सवना गहि सोमस्य सोमपाः पिब ।|
      block |गोदा इद्रेवतो मदः ॥|
      block |अथा ते अन्तमानां विद्याम सुमतीनाम् ।|
      block |मा नो अति ख्य आ गहि ॥|
      block |परेहि विग्रमस्तृतमिन्द्रं पृच्छा विपश्चितम् ।|
      block |यस्ते सखिभ्य आ वरम् ॥|
      block |उत ब्रुवन्तु नो निदो निरन्यतश्चिदारत ।|
      block |दधाना इन्द्र इद्दुवः ॥|
      block |उत नः सुभगाँ अरिर्वोचेयुर्दस्म कृष्टयः ।|
      block |स्यामेदिन्द्रस्य शर्मणि ॥|
      block |एमाशुमाशवे भर यज्ञश्रियं नृमादनम् ।|
      block |पतयन्मन्दयत्सखम् ॥|
      block |अस्य पीत्वा शतक्रतो घनो वृत्राणामभवः ।|
      block |प्रावो वाजेषु वाजिनम् ॥|
      block |तं त्वा वाजेषु वाजिनं वाजयामः शतक्रतो ।|
      block |धनानामिन्द्र सातये ॥|
      block |यो रायोऽवनिर्महान्सुपारः सुन्वतः सखा ।|
      block |तस्मा इन्द्राय गायत ॥|
    block |ऋग्वेदः सूक्तं|
      block |आ त्वेता नि षीदतेन्द्रमभि प्र गायत ।|
      block |सखाय स्तोमवाहसः ॥|
      block |पुरूतमं पुरूणामीशानं वार्याणाम् ।|
      block |इन्द्रं सोमे सचा सुते ॥|
      block |स घा नो योग आ भुवत्स राये स पुरंध्याम् ।|
      block |गमद्वाजेभिरा स नः ॥|
      block |यस्य संस्थे न वृण्वते हरी समत्सु शत्रवः ।|
      block |तस्मा इन्द्राय गायत ॥|
      block |सुतपाव्ने सुता इमे शुचयो यन्ति वीतये ।|
      block |सोमासो दध्याशिरः ॥|
      block |त्वं सुतस्य पीतये सद्यो वृद्धो अजायथाः ।|
      block |इन्द्र ज्यैष्ठ्याय सुक्रतो ॥|
      block |आ त्वा विशन्त्वाशवः सोमास इन्द्र गिर्वणः ।|
      block |शं ते सन्तु प्रचेतसे ॥|
      block |त्वां स्तोमा अवीवृधन्त्वामुक्था शतक्रतो ।|
      block |त्वां वर्धन्तु नो गिरः ॥|
      block |अक्षितोतिः सनेदिमं वाजमिन्द्रः सहस्रिणम् ।|
      block |यस्मिन्विश्वानि पौंस्या ॥|
      block |मा नो मर्ता अभि द्रुहन्तनूनामिन्द्र गिर्वणः ।|
      block |ईशानो यवया वधम् ॥|
    block |ऋग्वेदः सूक्तं|
      block |युञ्जन्ति ब्रध्नमरुषं चरन्तं परि तस्थुषः ।|
      block |रोचन्ते रोचना दिवि ॥|
      block |युञ्जन्त्यस्य काम्या हरी विपक्षसा रथे ।|
      block |शोणा धृष्णू नृवाहसा ॥|
      block |केतुं कृण्वन्नकेतवे पेशो मर्या अपेशसे ।|
      block |समुषद्भिरजायथाः ॥|
      block |आदह स्वधामनु पुनर्गर्भत्वमेरिरे ।|
      block |दधाना नाम यज्ञियम् ॥|
      block |वीळु चिदारुजत्नुभिर्गुहा चिदिन्द्र वह्निभिः ।|
      block |अविन्द उस्रिया अनु ॥|
      block |देवयन्तो यथा मतिमच्छा विदद्वसुं गिरः ।|
      block |महामनूषत श्रुतम् ॥|
      block |इन्द्रेण सं हि दृक्षसे संजग्मानो अबिभ्युषा ।|
      block |मन्दू समानवर्चसा ॥|
      block |अनवद्यैरभिद्युभिर्मखः सहस्वदर्चति ।|
      block |गणैरिन्द्रस्य काम्यैः ॥|
      block |अतः परिज्मन्ना गहि दिवो वा रोचनादधि ।|
      block |समस्मिन्नृञ्जते गिरः ॥|
      block |इतो वा सातिमीमहे दिवो वा पार्थिवादधि ।|
      block |इन्द्रं महो वा रजसः ॥|
    block |ऋग्वेदः सूक्तं|
      block |इन्द्रमिद्गाथिनो बृहदिन्द्रमर्केभिरर्किणः ।|
      block |इन्द्रं वाणीरनूषत ॥|
      block |इन्द्र इद्धर्योः सचा सम्मिश्ल आ वचोयुजा ।|
      block |इन्द्रो वज्री हिरण्ययः ॥|
      block |इन्द्रो दीर्घाय चक्षस आ सूर्यं रोहयद्दिवि ।|
      block |वि गोभिरद्रिमैरयत् ॥|
      block |इन्द्र वाजेषु नोऽव सहस्रप्रधनेषु च ।|
      block |उग्र उग्राभिरूतिभिः ॥|
      block |इन्द्रं वयं महाधन इन्द्रमर्भे हवामहे ।|
      block |युजं वृत्रेषु वज्रिणम् ॥|
      block |स नो वृषन्नमुं चरुं सत्रादावन्नपा वृधि ।|
      block |अस्मभ्यमप्रतिष्कुतः ॥|
      block |तुञ्जेतुञ्जे य उत्तरे स्तोमा इन्द्रस्य वज्रिणः ।|
      block |न विन्धे अस्य सुष्टुतिम् ॥|
      block |वृषा यूथेव वंसगः कृष्टीरियर्त्योजसा ।|
      block |ईशानो अप्रतिष्कुतः ॥|
      block |य एकश्चर्षणीनां वसूनामिरज्यति ।|
      block |इन्द्रः पञ्च क्षितीनाम् ॥|
      block |इन्द्रं वो विश्वतस्परि हवामहे जनेभ्यः ।|
      block |अस्माकमस्तु केवलः ॥|
    block |ऋग्वेदः सूक्तं|
      block |एन्द्र सानसिं रयिं सजित्वानं सदासहम् ।|
      block |वर्षिष्ठमूतये भर ॥|
      block |नि येन मुष्टिहत्यया नि वृत्रा रुणधामहै ।|
      block |त्वोतासो न्यर्वता ॥|
      block |इन्द्र त्वोतास आ वयं वज्रं घना ददीमहि ।|
      block |जयेम सं युधि स्पृधः ॥|
      block |वयं शूरेभिरस्तृभिरिन्द्र त्वया युजा वयम् ।|
      block |सासह्याम पृतन्यतः ॥|
      block |महाँ इन्द्रः परश्च नु महित्वमस्तु वज्रिणे ।|
      block |द्यौर्न प्रथिना शवः ॥|
      block |समोहे वा य आशत नरस्तोकस्य सनितौ ।|
      block |विप्रासो वा धियायवः ॥|
      block |यः कुक्षिः सोमपातमः समुद्र इव पिन्वते ।|
      block |उर्वीरापो न काकुदः ॥|
      block |एवा ह्यस्य सूनृता विरप्शी गोमती मही ।|
      block |पक्वा शाखा न दाशुषे ॥|
      block |एवा हि ते विभूतय ऊतय इन्द्र मावते ।|
      block |सद्यश्चित्सन्ति दाशुषे ॥|
      block |एवा ह्यस्य काम्या स्तोम उक्थं च शंस्या ।|
      block |इन्द्राय सोमपीतये ॥|
    block |ऋग्वेदः सूक्तं|
      block |इन्द्रेहि मत्स्यन्धसो विश्वेभिः सोमपर्वभिः ।|
      block |महाँ अभिष्टिरोजसा ॥|
      block |एमेनं सृजता सुते मन्दिमिन्द्राय मन्दिने ।|
      block |चक्रिं विश्वानि चक्रये ॥|
      block |मत्स्वा सुशिप्र मन्दिभि स्तोमेभिर्विश्वचर्षणे ।|
      block |सचैषु सवनेष्वा ॥|
      block |असृग्रमिन्द्र ते गिरः प्रति त्वामुदहासत ।|
      block |अजोषा वृषभं पतिम् ॥|
      block |सं चोदय चित्रमर्वाग्राध इन्द्र वरेण्यम् ।|
      block |असदित्ते विभु प्रभु ॥|
      block |अस्मान्सु तत्र चोदयेन्द्र राये रभस्वतः ।|
      block |तुविद्युम्न यशस्वतः ॥|
      block |सं गोमदिन्द्र वाजवदस्मे पृथु श्रवो बृहत् ।|
      block |विश्वायुर्धेह्यक्षितम् ॥|
      block |अस्मे धेहि श्रवो बृहद्द्युम्नं सहस्रसातमम् ।|
      block |इन्द्र ता रथिनीरिषः ॥|
      block |वसोरिन्द्रं वसुपतिं गीर्भिर्गृणन्त ऋग्मियम् ।|
      block |होम गन्तारमूतये ॥|
      block |सुतेसुते न्योकसे बृहद्बृहत एदरिः ।|
      block |इन्द्राय शूषमर्चति ॥|
    block |ऋग्वेदः सूक्तं|
      block |गायन्ति त्वा गायत्रिणोऽर्चन्त्यर्कमर्किणः ।|
      block |ब्रह्माणस्त्वा शतक्रत उद्वंशमिव येमिरे ॥|
      block |यत्सानोः सानुमारुहद्भूर्यस्पष्ट कर्त्वम् ।|
      block |तदिन्द्रो अर्थं चेतति यूथेन वृष्णिरेजति ॥|
      block |युक्ष्वा हि केशिना हरी वृषणा कक्ष्यप्रा ।|
      block |अथा न इन्द्र सोमपा गिरामुपश्रुतिं चर ॥|
      block |एहि स्तोमाँ अभि स्वराभि गृणीह्या रुव ।|
      block |ब्रह्म च नो वसो सचेन्द्र यज्ञं च वर्धय ॥|
      block |उक्थमिन्द्राय शंस्यं वर्धनं पुरुनिष्षिधे ।|
      block |शक्रो यथा सुतेषु णो रारणत्सख्येषु च ॥|
      block |तमित्सखित्व ईमहे तं राये तं सुवीर्ये ।|
      block |स शक्र उत नः शकदिन्द्रो वसु दयमानः ॥|
      block |सुविवृतं सुनिरजमिन्द्र त्वादातमिद्यशः ।|
      block |गवामप व्रजं वृधि कृणुष्व राधो अद्रिवः ॥|
      block |नहि त्वा रोदसी उभे ऋघायमाणमिन्वतः ।|
      block |जेषः स्वर्वतीरपः सं गा अस्मभ्यं धूनुहि ॥|
      block |आश्रुत्कर्ण श्रुधी हवं नू चिद्दधिष्व मे गिरः ।|
      block |इन्द्र स्तोममिमं मम कृष्वा युजश्चिदन्तरम् ॥|
      block |विद्मा हि त्वा वृषन्तमं वाजेषु हवनश्रुतम् ।|
      block |वृषन्तमस्य हूमह ऊतिं सहस्रसातमाम् ॥|
      block |आ तू न इन्द्र कौशिक मन्दसानः सुतं पिब ।|
      block |नव्यमायुः प्र सू तिर कृधी सहस्रसामृषिम् ॥|
      block |परि त्वा गिर्वणो गिर इमा भवन्तु विश्वतः ।|
      block |वृद्धायुमनु वृद्धयो जुष्टा भवन्तु जुष्टयः ॥|
    block |ऋग्वेदः सूक्तं|
      block |इन्द्रं विश्वा अवीवृधन्समुद्रव्यचसं गिरः ।|
      block |रथीतमं रथीनां वाजानां सत्पतिं पतिम् ॥|
      block |सख्ये त इन्द्र वाजिनो मा भेम शवसस्पते ।|
      block |त्वामभि प्र णोनुमो जेतारमपराजितम् ॥|
      block |पूर्वीरिन्द्रस्य रातयो न वि दस्यन्त्यूतयः ।|
      block |यदी वाजस्य गोमत स्तोतृभ्यो मंहते मघम् ॥|
      block |पुरां भिन्दुर्युवा कविरमितौजा अजायत ।|
      block |इन्द्रो विश्वस्य कर्मणो धर्ता वज्री पुरुष्टुतः ॥|
      block |त्वं वलस्य गोमतोऽपावरद्रिवो बिलम् ।|
      block |त्वां देवा अबिभ्युषस्तुज्यमानास आविषुः ॥|
      block |तवाहं शूर रातिभिः प्रत्यायं सिन्धुमावदन् ।|
      block |उपातिष्ठन्त गिर्वणो विदुष्टे तस्य कारवः ॥|
      block |मायाभिरिन्द्र मायिनं त्वं शुष्णमवातिरः ।|
      block |विदुष्टे तस्य मेधिरास्तेषां श्रवांस्युत्तिर ॥|
      block |इन्द्रमीशानमोजसाभि स्तोमा अनूषत ।|
      block |सहस्रं यस्य रातय उत वा सन्ति भूयसीः ॥|
    block |ऋग्वेदः सूक्तं|
      block |अग्निं दूतं वृणीमहे होतारं विश्ववेदसम् ।|
      block |अस्य यज्ञस्य सुक्रतुम् ॥|
      block |अग्निमग्निं हवीमभिः सदा हवन्त विश्पतिम् ।|
      block |हव्यवाहं पुरुप्रियम् ॥|
      block |अग्ने देवाँ इहा वह जज्ञानो वृक्तबर्हिषे ।|
      block |असि होता न ईड्यः ॥|
      block |ताँ उशतो वि बोधय यदग्ने यासि दूत्यम् ।|
      block |देवैरा सत्सि बर्हिषि ॥|
      block |घृताहवन दीदिवः प्रति ष्म रिषतो दह ।|
      block |अग्ने त्वं रक्षस्विनः ॥|
      block |अग्निनाग्निः समिध्यते कविर्गृहपतिर्युवा ।|
      block |हव्यवाड्जुह्वास्यः ॥|
      block |कविमग्निमुप स्तुहि सत्यधर्माणमध्वरे ।|
      block |देवममीवचातनम् ॥|
      block |यस्त्वामग्ने हविष्पतिर्दूतं देव सपर्यति ।|
      block |तस्य स्म प्राविता भव ॥|
      block |यो अग्निं देववीतये हविष्माँ आविवासति ।|
      block |तस्मै पावक मृळय ॥|
      block |स नः पावक दीदिवोऽग्ने देवाँ इहा वह ।|
      block |उप यज्ञं हविश्च नः ॥|
      block |स न स्तवान आ भर गायत्रेण नवीयसा ।|
      block |रयिं वीरवतीमिषम् ॥|
      block |अग्ने शुक्रेण शोचिषा विश्वाभिर्देवहूतिभिः ।|
      block |इमं स्तोमं जुषस्व नः ॥|
    block |ऋग्वेदः सूक्तं|
      block |सुसमिद्धो न आ वह देवाँ अग्ने हविष्मते ।|
      block |होतः पावक यक्षि च ॥|
      block |मधुमन्तं तनूनपाद्यज्ञं देवेषु नः कवे ।|
      block |अद्या कृणुहि वीतये ॥|
      block |नराशंसमिह प्रियमस्मिन्यज्ञ उप ह्वये ।|
      block |मधुजिह्वं हविष्कृतम् ॥|
      block |अग्ने सुखतमे रथे देवाँ ईळित आ वह ।|
      block |असि होता मनुर्हितः ॥|
      block |स्तृणीत बर्हिरानुषग्घृतपृष्ठं मनीषिणः ।|
      block |यत्रामृतस्य चक्षणम् ॥|
      block |वि श्रयन्तामृतावृधो द्वारो देवीरसश्चतः ।|
      block |अद्या नूनं च यष्टवे ॥|
      block |नक्तोषासा सुपेशसास्मिन्यज्ञ उप ह्वये ।|
      block |इदं नो बर्हिरासदे ॥|
      block |ता सुजिह्वा उप ह्वये होतारा दैव्या कवी ।|
      block |यज्ञं नो यक्षतामिमम् ॥|
      block |इळा सरस्वती मही तिस्रो देवीर्मयोभुवः ।|
      block |बर्हिः सीदन्त्वस्रिधः ॥|
      block |इह त्वष्टारमग्रियं विश्वरूपमुप ह्वये ।|
      block |अस्माकमस्तु केवलः ॥|
      block |अव सृजा वनस्पते देव देवेभ्यो हविः ।|
      block |प्र दातुरस्तु चेतनम् ॥|
      block |स्वाहा यज्ञं कृणोतनेन्द्राय यज्वनो गृहे ।|
      block |तत्र देवाँ उप ह्वये ॥|
    block |ऋग्वेदः सूक्तं|
      block |ऐभिरग्ने दुवो गिरो विश्वेभिः सोमपीतये ।|
      block |देवेभिर्याहि यक्षि च ॥|
      block |आ त्वा कण्वा अहूषत गृणन्ति विप्र ते धियः ।|
      block |देवेभिरग्न आ गहि ॥|
      block |इन्द्रवायू बृहस्पतिं मित्राग्निं पूषणं भगम् ।|
      block |आदित्यान्मारुतं गणम् ॥|
      block |प्र वो भ्रियन्त इन्दवो मत्सरा मादयिष्णवः ।|
      block |द्रप्सा मध्वश्चमूषदः ॥|
      block |ईळते त्वामवस्यवः कण्वासो वृक्तबर्हिषः ।|
      block |हविष्मन्तो अरंकृतः ॥|
      block |घृतपृष्ठा मनोयुजो ये त्वा वहन्ति वह्नयः ।|
      block |आ देवान्सोमपीतये ॥|
      block |तान्यजत्राँ ऋतावृधोऽग्ने पत्नीवतस्कृधि ।|
      block |मध्वः सुजिह्व पायय ॥|
      block |ये यजत्रा य ईड्यास्ते ते पिबन्तु जिह्वया ।|
      block |मधोरग्ने वषट्कृति ॥|
      block |आकीं सूर्यस्य रोचनाद्विश्वान्देवाँ उषर्बुधः ।|
      block |विप्रो होतेह वक्षति ॥|
      block |विश्वेभिः सोम्यं मध्वग्न इन्द्रेण वायुना ।|
      block |पिबा मित्रस्य धामभिः ॥|
      block |त्वं होता मनुर्हितोऽग्ने यज्ञेषु सीदसि ।|
      block |सेमं नो अध्वरं यज ॥|
      block |युक्ष्वा ह्यरुषी रथे हरितो देव रोहितः ।|
      block |ताभिर्देवाँ इहा वह ॥|
    block |ऋग्वेदः सूक्तं|
      block |इन्द्र सोमं पिब ऋतुना त्वा विशन्त्विन्दवः ।|
      block |मत्सरासस्तदोकसः ॥|
      block |मरुतः पिबत ऋतुना पोत्राद्यज्ञं पुनीतन ।|
      block |यूयं हि ष्ठा सुदानवः ॥|
      block |अभि यज्ञं गृणीहि नो ग्नावो नेष्टः पिब ऋतुना ।|
      block |त्वं हि रत्नधा असि ॥|
      block |अग्ने देवाँ इहा वह सादया योनिषु त्रिषु ।|
      block |परि भूष पिब ऋतुना ॥|
      block |ब्राह्मणादिन्द्र राधसः पिबा सोममृतूँरनु ।|
      block |तवेद्धि सख्यमस्तृतम् ॥|
      block |युवं दक्षं धृतव्रत मित्रावरुण दूळभम् ।|
      block |ऋतुना यज्ञमाशाथे ॥|
      block |द्रविणोदा द्रविणसो ग्रावहस्तासो अध्वरे ।|
      block |यज्ञेषु देवमीळते ॥|
      block |द्रविणोदा ददातु नो वसूनि यानि शृण्विरे ।|
      block |देवेषु ता वनामहे ॥|
      block |द्रविणोदाः पिपीषति जुहोत प्र च तिष्ठत ।|
      block |नेष्ट्रादृतुभिरिष्यत ॥|
      block |यत्त्वा तुरीयमृतुभिर्द्रविणोदो यजामहे ।|
      block |अध स्मा नो ददिर्भव ॥|
      block |अश्विना पिबतं मधु दीद्यग्नी शुचिव्रता ।|
      block |ऋतुना यज्ञवाहसा ॥|
      block |गार्हपत्येन सन्त्य ऋतुना यज्ञनीरसि ।|
      block |देवान्देवयते यज ॥|
    block |ऋग्वेदः सूक्तं|
      block |आ त्वा वहन्तु हरयो वृषणं सोमपीतये ।|
      block |इन्द्र त्वा सूरचक्षसः ॥|
      block |इमा धाना घृतस्नुवो हरी इहोप वक्षतः ।|
      block |इन्द्रं सुखतमे रथे ॥|
      block |इन्द्रं प्रातर्हवामह इन्द्रं प्रयत्यध्वरे ।|
      block |इन्द्रं सोमस्य पीतये ॥|
      block |उप नः सुतमा गहि हरिभिरिन्द्र केशिभिः ।|
      block |सुते हि त्वा हवामहे ॥|
      block |सेमं न स्तोममा गह्युपेदं सवनं सुतम् ।|
      block |गौरो न तृषितः पिब ॥|
      block |इमे सोमास इन्दवः सुतासो अधि बर्हिषि ।|
      block |ताँ इन्द्र सहसे पिब ॥|
      block |अयं ते स्तोमो अग्रियो हृदिस्पृगस्तु शंतमः ।|
      block |अथा सोमं सुतं पिब ॥|
      block |विश्वमित्सवनं सुतमिन्द्रो मदाय गच्छति ।|
      block |वृत्रहा सोमपीतये ॥|
      block |सेमं नः काममा पृण गोभिरश्वैः शतक्रतो ।|
      block |स्तवाम त्वा स्वाध्यः ॥|
    block |ऋग्वेदः सूक्तं|
      block |इन्द्रावरुणयोरहं सम्राजोरव आ वृणे ।|
      block |ता नो मृळात ईदृशे ॥|
      block |गन्तारा हि स्थोऽवसे हवं विप्रस्य मावतः ।|
      block |धर्तारा चर्षणीनाम् ॥|
      block |अनुकामं तर्पयेथामिन्द्रावरुण राय आ ।|
      block |ता वां नेदिष्ठमीमहे ॥|
      block |युवाकु हि शचीनां युवाकु सुमतीनाम् ।|
      block |भूयाम वाजदाव्नाम् ॥|
      block |इन्द्रः सहस्रदाव्नां वरुणः शंस्यानाम् ।|
      block |क्रतुर्भवत्युक्थ्यः ॥|
      block |तयोरिदवसा वयं सनेम नि च धीमहि ।|
      block |स्यादुत प्ररेचनम् ॥|
      block |इन्द्रावरुण वामहं हुवे चित्राय राधसे ।|
      block |अस्मान्सु जिग्युषस्कृतम् ॥|
      block |इन्द्रावरुण नू नु वां सिषासन्तीषु धीष्वा ।|
      block |अस्मभ्यं शर्म यच्छतम् ॥|
      block |प्र वामश्नोतु सुष्टुतिरिन्द्रावरुण यां हुवे ।|
      block |यामृधाथे सधस्तुतिम् ॥|
    block |ऋग्वेदः सूक्तं|
      block |सोमानं स्वरणं कृणुहि ब्रह्मणस्पते ।|
      block |कक्षीवन्तं य औशिजः ॥|
      block |यो रेवान्यो अमीवहा वसुवित्पुष्टिवर्धनः ।|
      block |स नः सिषक्तु यस्तुरः ॥|
      block |मा नः शंसो अररुषो धूर्तिः प्रणङ्मर्त्यस्य ।|
      block |रक्षा णो ब्रह्मणस्पते ॥|
      block |स घा वीरो न रिष्यति यमिन्द्रो ब्रह्मणस्पतिः ।|
      block |सोमो हिनोति मर्त्यम् ॥|
      block |त्वं तं ब्रह्मणस्पते सोम इन्द्रश्च मर्त्यम् ।|
      block |दक्षिणा पात्वंहसः ॥|
      block |सदसस्पतिमद्भुतं प्रियमिन्द्रस्य काम्यम् ।|
      block |सनिं मेधामयासिषम् ॥|
      block |यस्मादृते न सिध्यति यज्ञो विपश्चितश्चन ।|
      block |स धीनां योगमिन्वति ॥|
      block |आदृध्नोति हविष्कृतिं प्राञ्चं कृणोत्यध्वरम् ।|
      block |होत्रा देवेषु गच्छति ॥|
      block |नराशंसं सुधृष्टममपश्यं सप्रथस्तमम् ।|
      block |दिवो न सद्ममखसम् ॥|
    block |ऋग्वेदः सूक्तं|
      block |प्रति त्यं चारुमध्वरं गोपीथाय प्र हूयसे ।|
      block |मरुद्भिरग्न आ गहि ॥|
      block |नहि देवो न मर्त्यो महस्तव क्रतुं परः ।|
      block |मरुद्भिरग्न आ गहि ॥|
      block |ये महो रजसो विदुर्विश्वे देवासो अद्रुहः ।|
      block |मरुद्भिरग्न आ गहि ॥|
      block |य उग्रा अर्कमानृचुरनाधृष्टास ओजसा ।|
      block |मरुद्भिरग्न आ गहि ॥|
      block |ये शुभ्रा घोरवर्पसः सुक्षत्रासो रिशादसः ।|
      block |मरुद्भिरग्न आ गहि ॥|
      block |ये नाकस्याधि रोचने दिवि देवास आसते ।|
      block |मरुद्भिरग्न आ गहि ॥|
      block |य ईङ्खयन्ति पर्वतान्तिरः समुद्रमर्णवम् ।|
      block |मरुद्भिरग्न आ गहि ॥|
      block |आ ये तन्वन्ति रश्मिभिस्तिरः समुद्रमोजसा ।|
      block |मरुद्भिरग्न आ गहि ॥|
      block |अभि त्वा पूर्वपीतये सृजामि सोम्यं मधु ।|
      block |मरुद्भिरग्न आ गहि ॥|
    block |ऋग्वेदः सूक्तं|
      block |अयं देवाय जन्मने स्तोमो विप्रेभिरासया ।|
      block |अकारि रत्नधातमः ॥|
      block |य इन्द्राय वचोयुजा ततक्षुर्मनसा हरी ।|
      block |शमीभिर्यज्ञमाशत ॥|
      block |तक्षन्नासत्याभ्यां परिज्मानं सुखं रथम् ।|
      block |तक्षन्धेनुं सबर्दुघाम् ॥|
      block |युवाना पितरा पुनः सत्यमन्त्रा ऋजूयवः ।|
      block |ऋभवो विष्ट्यक्रत ॥|
      block |सं वो मदासो अग्मतेन्द्रेण च मरुत्वता ।|
      block |आदित्येभिश्च राजभिः ॥|
      block |उत त्यं चमसं नवं त्वष्टुर्देवस्य निष्कृतम् ।|
      block |अकर्त चतुरः पुनः ॥|
      block |ते नो रत्नानि धत्तन त्रिरा साप्तानि सुन्वते ।|
      block |एकमेकं सुशस्तिभिः ॥|
      block |अधारयन्त वह्नयोऽभजन्त सुकृत्यया ।|
      block |भागं देवेषु यज्ञियम् ॥|
    block |ऋग्वेदः सूक्तं|
      block |इहेन्द्राग्नी उप ह्वये तयोरित्स्तोममुश्मसि ।|
      block |ता सोमं सोमपातमा ॥|
      block |ता यज्ञेषु प्र शंसतेन्द्राग्नी शुम्भता नरः ।|
      block |ता गायत्रेषु गायत ॥|
      block |ता मित्रस्य प्रशस्तय इन्द्राग्नी ता हवामहे ।|
      block |सोमपा सोमपीतये ॥|
      block |उग्रा सन्ता हवामह उपेदं सवनं सुतम् ।|
      block |इन्द्राग्नी एह गच्छताम् ॥|
      block |ता महान्ता सदस्पती इन्द्राग्नी रक्ष उब्जतम् ।|
      block |अप्रजाः सन्त्वत्रिणः ॥|
      block |तेन सत्येन जागृतमधि प्रचेतुने पदे ।|
      block |इन्द्राग्नी शर्म यच्छतम् ॥|
    block |ऋग्वेदः सूक्तं|
      block |प्रातर्युजा वि बोधयाश्विनावेह गच्छताम् ।|
      block |अस्य सोमस्य पीतये ॥|
      block |या सुरथा रथीतमोभा देवा दिविस्पृशा ।|
      block |अश्विना ता हवामहे ॥|
      block |या वां कशा मधुमत्यश्विना सूनृतावती ।|
      block |तया यज्ञं मिमिक्षतम् ॥|
      block |नहि वामस्ति दूरके यत्रा रथेन गच्छथः ।|
      block |अश्विना सोमिनो गृहम् ॥|
      block |हिरण्यपाणिमूतये सवितारमुप ह्वये ।|
      block |स चेत्ता देवता पदम् ॥|
      block |अपां नपातमवसे सवितारमुप स्तुहि ।|
      block |तस्य व्रतान्युश्मसि ॥|
      block |विभक्तारं हवामहे वसोश्चित्रस्य राधसः ।|
      block |सवितारं नृचक्षसम् ॥|
      block |सखाय आ नि षीदत सविता स्तोम्यो नु नः ।|
      block |दाता राधांसि शुम्भति ॥|
      block |अग्ने पत्नीरिहा वह देवानामुशतीरुप ।|
      block |त्वष्टारं सोमपीतये ॥|
      block |आ ग्ना अग्न इहावसे होत्रां यविष्ठ भारतीम् ।|
      block |वरूत्रीं धिषणां वह ॥|
      block |अभि नो देवीरवसा महः शर्मणा नृपत्नीः ।|
      block |अच्छिन्नपत्राः सचन्ताम् ॥|
      block |इहेन्द्राणीमुप ह्वये वरुणानीं स्वस्तये ।|
      block |अग्नायीं सोमपीतये ॥|
      block |मही द्यौः पृथिवी च न इमं यज्ञं मिमिक्षताम् ।|
      block |पिपृतां नो भरीमभिः ॥|
      block |तयोरिद्घृतवत्पयो विप्रा रिहन्ति धीतिभिः ।|
      block |गन्धर्वस्य ध्रुवे पदे ॥|
      block |स्योना पृथिवि भवानृक्षरा निवेशनी ।|
      block |यच्छा नः शर्म सप्रथः ॥|
      block |अतो देवा अवन्तु नो यतो विष्णुर्विचक्रमे ।|
      block |पृथिव्याः सप्त धामभिः ॥|
      block |इदं विष्णुर्वि चक्रमे त्रेधा नि दधे पदम् ।|
      block |समूळ्हमस्य पांसुरे ॥|
      block |त्रीणि पदा वि चक्रमे विष्णुर्गोपा अदाभ्यः ।|
      block |अतो धर्माणि धारयन् ॥|
      block |विष्णोः कर्माणि पश्यत यतो व्रतानि पस्पशे ।|
      block |इन्द्रस्य युज्यः सखा ॥|
      block |तद्विष्णोः परमं पदं सदा पश्यन्ति सूरयः ।|
      block |दिवीव चक्षुराततम् ॥|
      block |तद्विप्रासो विपन्यवो जागृवांसः समिन्धते ।|
      block |विष्णोर्यत्परमं पदम् ॥|
    block |ऋग्वेदः सूक्तं|
      block |तीव्राः सोमास आ गह्याशीर्वन्तः सुता इमे ।|
      block |वायो तान्प्रस्थितान्पिब ॥|
      block |उभा देवा दिविस्पृशेन्द्रवायू हवामहे ।|
      block |अस्य सोमस्य पीतये ॥|
      block |इन्द्रवायू मनोजुवा विप्रा हवन्त ऊतये ।|
      block |सहस्राक्षा धियस्पती ॥|
      block |मित्रं वयं हवामहे वरुणं सोमपीतये ।|
      block |जज्ञाना पूतदक्षसा ॥|
      block |ऋतेन यावृतावृधावृतस्य ज्योतिषस्पती ।|
      block |ता मित्रावरुणा हुवे ॥|
      block |वरुणः प्राविता भुवन्मित्रो विश्वाभिरूतिभिः ।|
      block |करतां नः सुराधसः ॥|
      block |मरुत्वन्तं हवामह इन्द्रमा सोमपीतये ।|
      block |सजूर्गणेन तृम्पतु ॥|
      block |इन्द्रज्येष्ठा मरुद्गणा देवासः पूषरातयः ।|
      block |विश्वे मम श्रुता हवम् ॥|
      block |हत वृत्रं सुदानव इन्द्रेण सहसा युजा ।|
      block |मा नो दुःशंस ईशत ॥|
      block |विश्वान्देवान्हवामहे मरुतः सोमपीतये ।|
      block |उग्रा हि पृश्निमातरः ॥|
      block |जयतामिव तन्यतुर्मरुतामेति धृष्णुया ।|
      block |यच्छुभं याथना नरः ॥|
      block |हस्काराद्विद्युतस्पर्यतो जाता अवन्तु नः ।|
      block |मरुतो मृळयन्तु नः ॥|
      block |आ पूषञ्चित्रबर्हिषमाघृणे धरुणं दिवः ।|
      block |आजा नष्टं यथा पशुम् ॥|
      block |पूषा राजानमाघृणिरपगूळ्हं गुहा हितम् ।|
      block |अविन्दच्चित्रबर्हिषम् ॥|
      block |उतो स मह्यमिन्दुभिः षड्युक्ताँ अनुसेषिधत् ।|
      block |गोभिर्यवं न चर्कृषत् ॥|
      block |अम्बयो यन्त्यध्वभिर्जामयो अध्वरीयताम् ।|
      block |पृञ्चतीर्मधुना पयः ॥|
      block |अमूर्या उप सूर्ये याभिर्वा सूर्यः सह ।|
      block |ता नो हिन्वन्त्वध्वरम् ॥|
      block |अपो देवीरुप ह्वये यत्र गावः पिबन्ति नः ।|
      block |सिन्धुभ्यः कर्त्वं हविः ॥|
      block |अप्स्वन्तरमृतमप्सु भेषजमपामुत प्रशस्तये ।|
      block |देवा भवत वाजिनः ॥|
      block |अप्सु मे सोमो अब्रवीदन्तर्विश्वानि भेषजा ।|
      block |अग्निं च विश्वशम्भुवमापश्च विश्वभेषजीः ॥|
      block |आपः पृणीत भेषजं वरूथं तन्वे मम ।|
      block |ज्योक्च सूर्यं दृशे ॥|
      block |इदमापः प्र वहत यत्किं च दुरितं मयि ।|
      block |यद्वाहमभिदुद्रोह यद्वा शेप उतानृतम् ॥|
      block |आपो अद्यान्वचारिषं रसेन समगस्महि ।|
      block |पयस्वानग्न आ गहि तं मा सं सृज वर्चसा ॥|
      block |सं माग्ने वर्चसा सृज सं प्रजया समायुषा ।|
      block |विद्युर्मे अस्य देवा इन्द्रो विद्यात्सह ऋषिभिः ॥|
    block |ऋग्वेदः सूक्तं|
      block |कस्य नूनं कतमस्यामृतानां मनामहे चारु देवस्य नाम ।|
      block |को नो मह्या अदितये पुनर्दात्पितरं च दृशेयं मातरं च ॥|
      block |अग्नेर्वयं प्रथमस्यामृतानां मनामहे चारु देवस्य नाम ।|
      block |स नो मह्या अदितये पुनर्दात्पितरं च दृशेयं मातरं च ॥|
      block |अभि त्वा देव सवितरीशानं वार्याणाम् ।|
      block |सदावन्भागमीमहे ॥|
      block |यश्चिद्धि त इत्था भगः शशमानः पुरा निदः ।|
      block |अद्वेषो हस्तयोर्दधे ॥|
      block |भगभक्तस्य ते वयमुदशेम तवावसा ।|
      block |मूर्धानं राय आरभे ॥|
      block |नहि ते क्षत्रं न सहो न मन्युं वयश्चनामी पतयन्त आपुः ।|
      block |नेमा आपो अनिमिषं चरन्तीर्न ये वातस्य प्रमिनन्त्यभ्वम् ॥|
      block |अबुध्ने राजा वरुणो वनस्योर्ध्वं स्तूपं ददते पूतदक्षः ।|
      block |नीचीना स्थुरुपरि बुध्न एषामस्मे अन्तर्निहिताः केतवः स्युः ॥|
      block |उरुं हि राजा वरुणश्चकार सूर्याय पन्थामन्वेतवा उ ।|
      block |अपदे पादा प्रतिधातवेऽकरुतापवक्ता हृदयाविधश्चित् ॥|
      block |शतं ते राजन्भिषजः सहस्रमुर्वी गभीरा सुमतिष्टे अस्तु ।|
      block |बाधस्व दूरे निरृतिं पराचैः कृतं चिदेनः प्र मुमुग्ध्यस्मत् ॥|
      block |अमी य ऋक्षा निहितास उच्चा नक्तं ददृश्रे कुह चिद्दिवेयुः ।|
      block |अदब्धानि वरुणस्य व्रतानि विचाकशच्चन्द्रमा नक्तमेति ॥|
      block |तत्त्वा यामि ब्रह्मणा वन्दमानस्तदा शास्ते यजमानो हविर्भिः ।|
      block |अहेळमानो वरुणेह बोध्युरुशंस मा न आयुः प्र मोषीः ॥|
      block |तदिन्नक्तं तद्दिवा मह्यमाहुस्तदयं केतो हृद आ वि चष्टे ।|
      block |शुनःशेपो यमह्वद्गृभीतः सो अस्मान्राजा वरुणो मुमोक्तु ॥|
      block |शुनःशेपो ह्यह्वद्गृभीतस्त्रिष्वादित्यं द्रुपदेषु बद्धः ।|
      block |अवैनं राजा वरुणः ससृज्याद्विद्वाँ अदब्धो वि मुमोक्तु पाशान् ॥|
      block |अव ते हेळो वरुण नमोभिरव यज्ञेभिरीमहे हविर्भिः ।|
      block |क्षयन्नस्मभ्यमसुर प्रचेता राजन्नेनांसि शिश्रथः कृतानि ॥|
      block |उदुत्तमं वरुण पाशमस्मदवाधमं वि मध्यमं श्रथाय ।|
      block |अथा वयमादित्य व्रते तवानागसो अदितये स्याम ॥|
    block |ऋग्वेदः सूक्तं|
      block |यच्चिद्धि ते विशो यथा प्र देव वरुण व्रतम् ।|
      block |मिनीमसि द्यविद्यवि ॥|
      block |मा नो वधाय हत्नवे जिहीळानस्य रीरधः ।|
      block |मा हृणानस्य मन्यवे ॥|
      block |वि मृळीकाय ते मनो रथीरश्वं न संदितम् ।|
      block |गीर्भिर्वरुण सीमहि ॥|
      block |परा हि मे विमन्यवः पतन्ति वस्यइष्टये ।|
      block |वयो न वसतीरुप ॥|
      block |कदा क्षत्रश्रियं नरमा वरुणं करामहे ।|
      block |मृळीकायोरुचक्षसम् ॥|
      block |तदित्समानमाशाते वेनन्ता न प्र युच्छतः ।|
      block |धृतव्रताय दाशुषे ॥|
      block |वेदा यो वीनां पदमन्तरिक्षेण पतताम् ।|
      block |वेद नावः समुद्रियः ॥|
      block |वेद मासो धृतव्रतो द्वादश प्रजावतः ।|
      block |वेदा य उपजायते ॥|
      block |वेद वातस्य वर्तनिमुरोरृष्वस्य बृहतः ।|
      block |वेदा ये अध्यासते ॥|
      block |नि षसाद धृतव्रतो वरुणः पस्त्यास्वा ।|
      block |साम्राज्याय सुक्रतुः ॥|
      block |अतो विश्वान्यद्भुता चिकित्वाँ अभि पश्यति ।|
      block |कृतानि या च कर्त्वा ॥|
      block |स नो विश्वाहा सुक्रतुरादित्यः सुपथा करत् ।|
      block |प्र ण आयूंषि तारिषत् ॥|
      block |बिभ्रद्द्रापिं हिरण्ययं वरुणो वस्त निर्णिजम् ।|
      block |परि स्पशो नि षेदिरे ॥|
      block |न यं दिप्सन्ति दिप्सवो न द्रुह्वाणो जनानाम् ।|
      block |न देवमभिमातयः ॥|
      block |उत यो मानुषेष्वा यशश्चक्रे असाम्या ।|
      block |अस्माकमुदरेष्वा ॥|
      block |परा मे यन्ति धीतयो गावो न गव्यूतीरनु ।|
      block |इच्छन्तीरुरुचक्षसम् ॥|
      block |सं नु वोचावहै पुनर्यतो मे मध्वाभृतम् ।|
      block |होतेव क्षदसे प्रियम् ॥|
      block |दर्शं नु विश्वदर्शतं दर्शं रथमधि क्षमि ।|
      block |एता जुषत मे गिरः ॥|
      block |इमं मे वरुण श्रुधी हवमद्या च मृळय ।|
      block |त्वामवस्युरा चके ॥|
      block |त्वं विश्वस्य मेधिर दिवश्च ग्मश्च राजसि ।|
      block |स यामनि प्रति श्रुधि ॥|
      block |उदुत्तमं मुमुग्धि नो वि पाशं मध्यमं चृत ।|
      block |अवाधमानि जीवसे ॥|
    block |ऋग्वेदः सूक्तं|
      block |वसिष्वा हि मियेध्य वस्त्राण्यूर्जां पते ।|
      block |सेमं नो अध्वरं यज ॥|
      block |नि नो होता वरेण्यः सदा यविष्ठ मन्मभिः ।|
      block |अग्ने दिवित्मता वचः ॥|
      block |आ हि ष्मा सूनवे पितापिर्यजत्यापये ।|
      block |सखा सख्ये वरेण्यः ॥|
      block |आ नो बर्ही रिशादसो वरुणो मित्रो अर्यमा ।|
      block |सीदन्तु मनुषो यथा ॥|
      block |पूर्व्य होतरस्य नो मन्दस्व सख्यस्य च ।|
      block |इमा उ षु श्रुधी गिरः ॥|
      block |यच्चिद्धि शश्वता तना देवंदेवं यजामहे ।|
      block |त्वे इद्धूयते हविः ॥|
      block |प्रियो नो अस्तु विश्पतिर्होता मन्द्रो वरेण्यः ।|
      block |प्रियाः स्वग्नयो वयम् ॥|
      block |स्वग्नयो हि वार्यं देवासो दधिरे च नः ।|
      block |स्वग्नयो मनामहे ॥|
      block |अथा न उभयेषाममृत मर्त्यानाम् ।|
      block |मिथः सन्तु प्रशस्तयः ॥|
      block |विश्वेभिरग्ने अग्निभिरिमं यज्ञमिदं वचः ।|
      block |चनो धाः सहसो यहो ॥|
    block |ऋग्वेदः सूक्तं|
      block |अश्वं न त्वा वारवन्तं वन्दध्या अग्निं नमोभिः ।|
      block |सम्राजन्तमध्वराणाम् ॥|
      block |स घा नः सूनुः शवसा पृथुप्रगामा सुशेवः ।|
      block |मीढ्वाँ अस्माकं बभूयात् ॥|
      block |स नो दूराच्चासाच्च नि मर्त्यादघायोः ।|
      block |पाहि सदमिद्विश्वायुः ॥|
      block |इममू षु त्वमस्माकं सनिं गायत्रं नव्यांसम् ।|
      block |अग्ने देवेषु प्र वोचः ॥|
      block |आ नो भज परमेष्वा वाजेषु मध्यमेषु ।|
      block |शिक्षा वस्वो अन्तमस्य ॥|
      block |विभक्तासि चित्रभानो सिन्धोरूर्मा उपाक आ ।|
      block |सद्यो दाशुषे क्षरसि ॥|
      block |यमग्ने पृत्सु मर्त्यमवा वाजेषु यं जुनाः ।|
      block |स यन्ता शश्वतीरिषः ॥|
      block |नकिरस्य सहन्त्य पर्येता कयस्य चित् ।|
      block |वाजो अस्ति श्रवाय्यः ॥|
      block |स वाजं विश्वचर्षणिरर्वद्भिरस्तु तरुता ।|
      block |विप्रेभिरस्तु सनिता ॥|
      block |जराबोध तद्विविड्ढि विशेविशे यज्ञियाय ।|
      block |स्तोमं रुद्राय दृशीकम् ॥|
      block |स नो महाँ अनिमानो धूमकेतुः पुरुश्चन्द्रः ।|
      block |धिये वाजाय हिन्वतु ॥|
      block |स रेवाँ इव विश्पतिर्दैव्यः केतुः शृणोतु नः ।|
      block |उक्थैरग्निर्बृहद्भानुः ॥|
      block |नमो महद्भ्यो नमो अर्भकेभ्यो नमो युवभ्यो नम आशिनेभ्यः ।|
      block |यजाम देवान्यदि शक्नवाम मा ज्यायसः शंसमा वृक्षि देवाः ॥|
    block |ऋग्वेदः सूक्तं|
      block |यत्र ग्रावा पृथुबुध्न ऊर्ध्वो भवति सोतवे ।|
      block |उलूखलसुतानामवेद्विन्द्र जल्गुलः ॥|
      block |यत्र द्वाविव जघनाधिषवण्या कृता ।|
      block |उलूखलसुतानामवेद्विन्द्र जल्गुलः ॥|
      block |यत्र नार्यपच्यवमुपच्यवं च शिक्षते ।|
      block |उलूखलसुतानामवेद्विन्द्र जल्गुलः ॥|
      block |यत्र मन्थां विबध्नते रश्मीन्यमितवा इव ।|
      block |उलूखलसुतानामवेद्विन्द्र जल्गुलः ॥|
      block |यच्चिद्धि त्वं गृहेगृह उलूखलक युज्यसे ।|
      block |इह द्युमत्तमं वद जयतामिव दुन्दुभिः ॥|
      block |उत स्म ते वनस्पते वातो वि वात्यग्रमित् ।|
      block |अथो इन्द्राय पातवे सुनु सोममुलूखल ॥|
      block |आयजी वाजसातमा ता ह्युच्चा विजर्भृतः ।|
      block |हरी इवान्धांसि बप्सता ॥|
      block |ता नो अद्य वनस्पती ऋष्वावृष्वेभिः सोतृभिः ।|
      block |इन्द्राय मधुमत्सुतम् ॥|
      block |उच्छिष्टं चम्वोर्भर सोमं पवित्र आ सृज ।|
      block |नि धेहि गोरधि त्वचि ॥|
    block |ऋग्वेदः सूक्तं|
      block |यच्चिद्धि सत्य सोमपा अनाशस्ता इव स्मसि ।|
      block |आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥|
      block |शिप्रिन्वाजानां पते शचीवस्तव दंसना ।|
      block |आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥|
      block |नि ष्वापया मिथूदृशा सस्तामबुध्यमाने ।|
      block |आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥|
      block |ससन्तु त्या अरातयो बोधन्तु शूर रातयः ।|
      block |आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥|
      block |समिन्द्र गर्दभं मृण नुवन्तं पापयामुया ।|
      block |आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥|
      block |पताति कुण्डृणाच्या दूरं वातो वनादधि ।|
      block |आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥|
      block |सर्वं परिक्रोशं जहि जम्भया कृकदाश्वम् ।|
      block |आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥|
    block |ऋग्वेदः सूक्तं|
      block |आ व इन्द्रं क्रिविं यथा वाजयन्तः शतक्रतुम् ।|
      block |मंहिष्ठं सिञ्च इन्दुभिः ॥|
      block |शतं वा यः शुचीनां सहस्रं वा समाशिराम् ।|
      block |एदु निम्नं न रीयते ॥|
      block |सं यन्मदाय शुष्मिण एना ह्यस्योदरे ।|
      block |समुद्रो न व्यचो दधे ॥|
      block |अयमु ते समतसि कपोत इव गर्भधिम् ।|
      block |वचस्तच्चिन्न ओहसे ॥|
      block |स्तोत्रं राधानां पते गिर्वाहो वीर यस्य ते ।|
      block |विभूतिरस्तु सूनृता ॥|
      block |ऊर्ध्वस्तिष्ठा न ऊतयेऽस्मिन्वाजे शतक्रतो ।|
      block |समन्येषु ब्रवावहै ॥|
      block |योगेयोगे तवस्तरं वाजेवाजे हवामहे ।|
      block |सखाय इन्द्रमूतये ॥|
      block |आ घा गमद्यदि श्रवत्सहस्रिणीभिरूतिभिः ।|
      block |वाजेभिरुप नो हवम् ॥|
      block |अनु प्रत्नस्यौकसो हुवे तुविप्रतिं नरम् ।|
      block |यं ते पूर्वं पिता हुवे ॥|
      block |तं त्वा वयं विश्ववारा शास्महे पुरुहूत ।|
      block |सखे वसो जरितृभ्यः ॥|
      block |अस्माकं शिप्रिणीनां सोमपाः सोमपाव्नाम् ।|
      block |सखे वज्रिन्सखीनाम् ॥|
      block |तथा तदस्तु सोमपाः सखे वज्रिन्तथा कृणु ।|
      block |यथा त उश्मसीष्टये ॥|
      block |रेवतीर्नः सधमाद इन्द्रे सन्तु तुविवाजाः ।|
      block |क्षुमन्तो याभिर्मदेम ॥|
      block |आ घ त्वावान्त्मनाप्त स्तोतृभ्यो धृष्णवियानः ।|
      block |ऋणोरक्षं न चक्र्योः ॥|
      block |आ यद्दुवः शतक्रतवा कामं जरितॄणाम् ।|
      block |ऋणोरक्षं न शचीभिः ॥|
      block |शश्वदिन्द्रः पोप्रुथद्भिर्जिगाय नानदद्भिः शाश्वसद्भिर्धनानि ।|
      block |स नो हिरण्यरथं दंसनावान्स नः सनिता सनये स नोऽदात् ॥|
      block |आश्विनावश्वावत्येषा यातं शवीरया ।|
      block |गोमद्दस्रा हिरण्यवत् ॥|
      block |समानयोजनो हि वां रथो दस्रावमर्त्यः ।|
      block |समुद्रे अश्विनेयते ॥|
      block |न्यघ्न्यस्य मूर्धनि चक्रं रथस्य येमथुः ।|
      block |परि द्यामन्यदीयते ॥|
      block |कस्त उषः कधप्रिये भुजे मर्तो अमर्त्ये ।|
      block |कं नक्षसे विभावरि ॥|
      block |वयं हि ते अमन्मह्यान्तादा पराकात् ।|
      block |अश्वे न चित्रे अरुषि ॥|
      block |त्वं त्येभिरा गहि वाजेभिर्दुहितर्दिवः ।|
      block |अस्मे रयिं नि धारय ॥|
    block |ऋग्वेदः सूक्तं|
      block |त्वमग्ने प्रथमो अङ्गिरा ऋषिर्देवो देवानामभवः शिवः सखा ।|
      block |तव व्रते कवयो विद्मनापसोऽजायन्त मरुतो भ्राजदृष्टयः ॥|
      block |त्वमग्ने प्रथमो अङ्गिरस्तमः कविर्देवानां परि भूषसि व्रतम् ।|
      block |विभुर्विश्वस्मै भुवनाय मेधिरो द्विमाता शयुः कतिधा चिदायवे ॥|
      block |त्वमग्ने प्रथमो मातरिश्वन आविर्भव सुक्रतूया विवस्वते ।|
      block |अरेजेतां रोदसी होतृवूर्येऽसघ्नोर्भारमयजो महो वसो ॥|
      block |त्वमग्ने मनवे द्यामवाशयः पुरूरवसे सुकृते सुकृत्तरः ।|
      block |श्वात्रेण यत्पित्रोर्मुच्यसे पर्या त्वा पूर्वमनयन्नापरं पुनः ॥|
      block |त्वमग्ने वृषभः पुष्टिवर्धन उद्यतस्रुचे भवसि श्रवाय्यः ।|
      block |य आहुतिं परि वेदा वषट्कृतिमेकायुरग्रे विश आविवाससि ॥|
      block |त्वमग्ने वृजिनवर्तनिं नरं सक्मन्पिपर्षि विदथे विचर्षणे ।|
      block |यः शूरसाता परितक्म्ये धने दभ्रेभिश्चित्समृता हंसि भूयसः ॥|
      block |त्वं तमग्ने अमृतत्व उत्तमे मर्तं दधासि श्रवसे दिवेदिवे ।|
      block |यस्तातृषाण उभयाय जन्मने मयः कृणोषि प्रय आ च सूरये ॥|
      block |त्वं नो अग्ने सनये धनानां यशसं कारुं कृणुहि स्तवानः ।|
      block |ऋध्याम कर्मापसा नवेन देवैर्द्यावापृथिवी प्रावतं नः ॥|
      block |त्वं नो अग्ने पित्रोरुपस्थ आ देवो देवेष्वनवद्य जागृविः ।|
      block |तनूकृद्बोधि प्रमतिश्च कारवे त्वं कल्याण वसु विश्वमोपिषे ॥|
      block |त्वमग्ने प्रमतिस्त्वं पितासि नस्त्वं वयस्कृत्तव जामयो वयम् ।|
      block |सं त्वा रायः शतिनः सं सहस्रिणः सुवीरं यन्ति व्रतपामदाभ्य ॥|
      block |त्वामग्ने प्रथममायुमायवे देवा अकृण्वन्नहुषस्य विश्पतिम् ।|
      block |इळामकृण्वन्मनुषस्य शासनीं पितुर्यत्पुत्रो ममकस्य जायते ॥|
      block |त्वं नो अग्ने तव देव पायुभिर्मघोनो रक्ष तन्वश्च वन्द्य ।|
      block |त्राता तोकस्य तनये गवामस्यनिमेषं रक्षमाणस्तव व्रते ॥|
      block |त्वमग्ने यज्यवे पायुरन्तरोऽनिषङ्गाय चतुरक्ष इध्यसे ।|
      block |यो रातहव्योऽवृकाय धायसे कीरेश्चिन्मन्त्रं मनसा वनोषि तम् ॥|
      block |त्वमग्न उरुशंसाय वाघते स्पार्हं यद्रेक्णः परमं वनोषि तत् ।|
      block |आध्रस्य चित्प्रमतिरुच्यसे पिता प्र पाकं शास्सि प्र दिशो विदुष्टरः ॥|
      block |त्वमग्ने प्रयतदक्षिणं नरं वर्मेव स्यूतं परि पासि विश्वतः ।|
      block |स्वादुक्षद्मा यो वसतौ स्योनकृज्जीवयाजं यजते सोपमा दिवः ॥|
      block |इमामग्ने शरणिं मीमृषो न इममध्वानं यमगाम दूरात् ।|
      block |आपिः पिता प्रमतिः सोम्यानां भृमिरस्यृषिकृन्मर्त्यानाम् ॥|
      block |मनुष्वदग्ने अङ्गिरस्वदङ्गिरो ययातिवत्सदने पूर्ववच्छुचे ।|
      block |अच्छ याह्या वहा दैव्यं जनमा सादय बर्हिषि यक्षि च प्रियम् ॥|
      block |एतेनाग्ने ब्रह्मणा वावृधस्व शक्ती वा यत्ते चकृमा विदा वा ।|
      block |उत प्र णेष्यभि वस्यो अस्मान्सं नः सृज सुमत्या वाजवत्या ॥|
    block |ऋग्वेदः सूक्तं|
      block |इन्द्रस्य नु वीर्याणि प्र वोचं यानि चकार प्रथमानि वज्री ।|
      block |अहन्नहिमन्वपस्ततर्द प्र वक्षणा अभिनत्पर्वतानाम् ॥|
      block |अहन्नहिं पर्वते शिश्रियाणं त्वष्टास्मै वज्रं स्वर्यं ततक्ष ।|
      block |वाश्रा इव धेनवः स्यन्दमाना अञ्जः समुद्रमव जग्मुरापः ॥|
      block |वृषायमाणोऽवृणीत सोमं त्रिकद्रुकेष्वपिबत्सुतस्य ।|
      block |आ सायकं मघवादत्त वज्रमहन्नेनं प्रथमजामहीनाम् ॥|
      block |यदिन्द्राहन्प्रथमजामहीनामान्मायिनाममिनाः प्रोत मायाः ।|
      block |आत्सूर्यं जनयन्द्यामुषासं तादीत्ना शत्रुं न किला विवित्से ॥|
      block |अहन्वृत्रं वृत्रतरं व्यंसमिन्द्रो वज्रेण महता वधेन ।|
      block |स्कन्धांसीव कुलिशेना विवृक्णाहिः शयत उपपृक्पृथिव्याः ॥|
      block |अयोद्धेव दुर्मद आ हि जुह्वे महावीरं तुविबाधमृजीषम् ।|
      block |नातारीदस्य समृतिं वधानां सं रुजानाः पिपिष इन्द्रशत्रुः ॥|
      block |अपादहस्तो अपृतन्यदिन्द्रमास्य वज्रमधि सानौ जघान ।|
      block |वृष्णो वध्रिः प्रतिमानं बुभूषन्पुरुत्रा वृत्रो अशयद्व्यस्तः ॥|
      block |नदं न भिन्नममुया शयानं मनो रुहाणा अति यन्त्यापः ।|
      block |याश्चिद्वृत्रो महिना पर्यतिष्ठत्तासामहिः पत्सुतःशीर्बभूव ॥|
      block |नीचावया अभवद्वृत्रपुत्रेन्द्रो अस्या अव वधर्जभार ।|
      block |उत्तरा सूरधरः पुत्र आसीद्दानुः शये सहवत्सा न धेनुः ॥|
      block |अतिष्ठन्तीनामनिवेशनानां काष्ठानां मध्ये निहितं शरीरम् ।|
      block |वृत्रस्य निण्यं वि चरन्त्यापो दीर्घं तम आशयदिन्द्रशत्रुः ॥|
      block |दासपत्नीरहिगोपा अतिष्ठन्निरुद्धा आपः पणिनेव गावः ।|
      block |अपां बिलमपिहितं यदासीद्वृत्रं जघन्वाँ अप तद्ववार ॥|
      block |अश्व्यो वारो अभवस्तदिन्द्र सृके यत्त्वा प्रत्यहन्देव एकः ।|
      block |अजयो गा अजयः शूर सोममवासृजः सर्तवे सप्त सिन्धून् ॥|
      block |नास्मै विद्युन्न तन्यतुः सिषेध न यां मिहमकिरद्ध्रादुनिं च ।|
      block |इन्द्रश्च यद्युयुधाते अहिश्चोतापरीभ्यो मघवा वि जिग्ये ॥|
      block |अहेर्यातारं कमपश्य इन्द्र हृदि यत्ते जघ्नुषो भीरगच्छत् ।|
      block |नव च यन्नवतिं च स्रवन्तीः श्येनो न भीतो अतरो रजांसि ॥|
      block |इन्द्रो यातोऽवसितस्य राजा शमस्य च शृङ्गिणो वज्रबाहुः ।|
      block |सेदु राजा क्षयति चर्षणीनामरान्न नेमिः परि ता बभूव ॥|
    block |ऋग्वेदः सूक्तं|
      block |एतायामोप गव्यन्त इन्द्रमस्माकं सु प्रमतिं वावृधाति ।|
      block |अनामृणः कुविदादस्य रायो गवां केतं परमावर्जते नः ॥|
      block |उपेदहं धनदामप्रतीतं जुष्टां न श्येनो वसतिं पतामि ।|
      block |इन्द्रं नमस्यन्नुपमेभिरर्कैर्य स्तोतृभ्यो हव्यो अस्ति यामन् ॥|
      block |नि सर्वसेन इषुधीँरसक्त समर्यो गा अजति यस्य वष्टि ।|
      block |चोष्कूयमाण इन्द्र भूरि वामं मा पणिर्भूरस्मदधि प्रवृद्ध ॥|
      block |वधीर्हि दस्युं धनिनं घनेनँ एकश्चरन्नुपशाकेभिरिन्द्र ।|
      block |धनोरधि विषुणक्ते व्यायन्नयज्वानः सनकाः प्रेतिमीयुः ॥|
      block |परा चिच्छीर्षा ववृजुस्त इन्द्रायज्वानो यज्वभि स्पर्धमानाः ।|
      block |प्र यद्दिवो हरिव स्थातरुग्र निरव्रताँ अधमो रोदस्योः ॥|
      block |अयुयुत्सन्ननवद्यस्य सेनामयातयन्त क्षितयो नवग्वाः ।|
      block |वृषायुधो न वध्रयो निरष्टाः प्रवद्भिरिन्द्राच्चितयन्त आयन् ॥|
      block |त्वमेतान्रुदतो जक्षतश्चायोधयो रजस इन्द्र पारे ।|
      block |अवादहो दिव आ दस्युमुच्चा प्र सुन्वत स्तुवतः शंसमावः ॥|
      block |चक्राणासः परीणहं पृथिव्या हिरण्येन मणिना शुम्भमानाः ।|
      block |न हिन्वानासस्तितिरुस्त इन्द्रं परि स्पशो अदधात्सूर्येण ॥|
      block |परि यदिन्द्र रोदसी उभे अबुभोजीर्महिना विश्वतः सीम् ।|
      block |अमन्यमानाँ अभि मन्यमानैर्निर्ब्रह्मभिरधमो दस्युमिन्द्र ॥|
      block |न ये दिवः पृथिव्या अन्तमापुर्न मायाभिर्धनदां पर्यभूवन् ।|
      block |युजं वज्रं वृषभश्चक्र इन्द्रो निर्ज्योतिषा तमसो गा अदुक्षत् ॥|
      block |अनु स्वधामक्षरन्नापो अस्यावर्धत मध्य आ नाव्यानाम् ।|
      block |सध्रीचीनेन मनसा तमिन्द्र ओजिष्ठेन हन्मनाहन्नभि द्यून् ॥|
      block |न्याविध्यदिलीबिशस्य दृळ्हा वि शृङ्गिणमभिनच्छुष्णमिन्द्रः ।|
      block |यावत्तरो मघवन्यावदोजो वज्रेण शत्रुमवधीः पृतन्युम् ॥|
      block |अभि सिध्मो अजिगादस्य शत्रून्वि तिग्मेन वृषभेणा पुरोऽभेत् ।|
      block |सं वज्रेणासृजद्वृत्रमिन्द्रः प्र स्वां मतिमतिरच्छाशदानः ॥|
      block |आवः कुत्समिन्द्र यस्मिञ्चाकन्प्रावो युध्यन्तं वृषभं दशद्युम् ।|
      block |शफच्युतो रेणुर्नक्षत द्यामुच्छ्वैत्रेयो नृषाह्याय तस्थौ ॥|
      block |आवः शमं वृषभं तुग्र्यासु क्षेत्रजेषे मघवञ्छ्वित्र्यं गाम् ।|
      block |ज्योक्चिदत्र तस्थिवांसो अक्रञ्छत्रूयतामधरा वेदनाकः ॥|
    block |ऋग्वेदः सूक्तं|
      block |त्रिश्चिन्नो अद्या भवतं नवेदसा विभुर्वां याम उत रातिरश्विना ।|
      block |युवोर्हि यन्त्रं हिम्येव वाससोऽभ्यायंसेन्या भवतं मनीषिभिः ॥|
      block |त्रयः पवयो मधुवाहने रथे सोमस्य वेनामनु विश्व इद्विदुः ।|
      block |त्रय स्कम्भास स्कभितास आरभे त्रिर्नक्तं याथस्त्रिर्वश्विना दिवा ॥|
      block |समाने अहन्त्रिरवद्यगोहना त्रिरद्य यज्ञं मधुना मिमिक्षतम् ।|
      block |त्रिर्वाजवतीरिषो अश्विना युवं दोषा अस्मभ्यमुषसश्च पिन्वतम् ॥|
      block |त्रिर्वर्तिर्यातं त्रिरनुव्रते जने त्रिः सुप्राव्ये त्रेधेव शिक्षतम् ।|
      block |त्रिर्नान्द्यं वहतमश्विना युवं त्रिः पृक्षो अस्मे अक्षरेव पिन्वतम् ॥|
      block |त्रिर्नो रयिं वहतमश्विना युवं त्रिर्देवताता त्रिरुतावतं धियः ।|
      block |त्रिः सौभगत्वं त्रिरुत श्रवांसि नस्त्रिष्ठं वां सूरे दुहिता रुहद्रथम् ॥|
      block |त्रिर्नो अश्विना दिव्यानि भेषजा त्रिः पार्थिवानि त्रिरु दत्तमद्भ्यः ।|
      block |ओमानं शंयोर्ममकाय सूनवे त्रिधातु शर्म वहतं शुभस्पती ॥|
      block |त्रिर्नो अश्विना यजता दिवेदिवे परि त्रिधातु पृथिवीमशायतम् ।|
      block |तिस्रो नासत्या रथ्या परावत आत्मेव वातः स्वसराणि गच्छतम् ॥|
      block |त्रिरश्विना सिन्धुभिः सप्तमातृभिस्त्रय आहावास्त्रेधा हविष्कृतम् ।|
      block |तिस्रः पृथिवीरुपरि प्रवा दिवो नाकं रक्षेथे द्युभिरक्तुभिर्हितम् ॥|
      block |क्व त्री चक्रा त्रिवृतो रथस्य क्व त्रयो वन्धुरो ये सनीळाः ।|
      block |कदा योगो वाजिनो रासभस्य येन यज्ञं नासत्योपयाथः ॥|
      block |आ नासत्या गच्छतं हूयते हविर्मध्वः पिबतं मधुपेभिरासभिः ।|
      block |युवोर्हि पूर्वं सवितोषसो रथमृताय चित्रं घृतवन्तमिष्यति ॥|
      block |आ नासत्या त्रिभिरेकादशैरिह देवेभिर्यातं मधुपेयमश्विना ।|
      block |प्रायुस्तारिष्टं नी रपांसि मृक्षतं सेधतं द्वेषो भवतं सचाभुवा ॥|
      block |आ नो अश्विना त्रिवृता रथेनार्वाञ्चं रयिं वहतं सुवीरम् ।|
      block |शृण्वन्ता वामवसे जोहवीमि वृधे च नो भवतं वाजसातौ ॥|
    block |ऋग्वेदः सूक्तं|
      block |ह्वयाम्यग्निं प्रथमं स्वस्तये ह्वयामि मित्रावरुणाविहावसे ।|
      block |ह्वयामि रात्रीं जगतो निवेशनीं ह्वयामि देवं सवितारमूतये ॥|
      block |आ कृष्णेन रजसा वर्तमानो निवेशयन्नमृतं मर्त्यं च ।|
      block |हिरण्ययेन सविता रथेना देवो याति भुवनानि पश्यन् ॥|
      block |याति देवः प्रवता यात्युद्वता याति शुभ्राभ्यां यजतो हरिभ्याम् ।|
      block |आ देवो याति सविता परावतोऽप विश्वा दुरिता बाधमानः ॥|
      block |अभीवृतं कृशनैर्विश्वरूपं हिरण्यशम्यं यजतो बृहन्तम् ।|
      block |आस्थाद्रथं सविता चित्रभानुः कृष्णा रजांसि तविषीं दधानः ॥|
      block |वि जनाञ्छ्यावाः शितिपादो अख्यन्रथं हिरण्यप्रउगं वहन्तः ।|
      block |शश्वद्विशः सवितुर्दैव्यस्योपस्थे विश्वा भुवनानि तस्थुः ॥|
      block |तिस्रो द्यावः सवितुर्द्वा उपस्थाँ एका यमस्य भुवने विराषाट् ।|
      block |आणिं न रथ्यममृताधि तस्थुरिह ब्रवीतु य उ तच्चिकेतत् ॥|
      block |वि सुपर्णो अन्तरिक्षाण्यख्यद्गभीरवेपा असुरः सुनीथः ।|
      block |क्वेदानीं सूर्यः कश्चिकेत कतमां द्यां रश्मिरस्या ततान ॥|
      block |अष्टौ व्यख्यत्ककुभः पृथिव्यास्त्री धन्व योजना सप्त सिन्धून् ।|
      block |हिरण्याक्षः सविता देव आगाद्दधद्रत्ना दाशुषे वार्याणि ॥|
      block |हिरण्यपाणिः सविता विचर्षणिरुभे द्यावापृथिवी अन्तरीयते ।|
      block |अपामीवां बाधते वेति सूर्यमभि कृष्णेन रजसा द्यामृणोति ॥|
      block |हिरण्यहस्तो असुरः सुनीथः सुमृळीकः स्ववाँ यात्वर्वाङ् ।|
      block |अपसेधन्रक्षसो यातुधानानस्थाद्देवः प्रतिदोषं गृणानः ॥|
      block |ये ते पन्थाः सवितः पूर्व्यासोऽरेणवः सुकृता अन्तरिक्षे ।|
      block |तेभिर्नो अद्य पथिभिः सुगेभी रक्षा च नो अधि च ब्रूहि देव ॥|
    block |ऋग्वेदः सूक्तं|
      block |प्र वो यह्वं पुरूणां विशां देवयतीनाम् ।|
      block |अग्निं सूक्तेभिर्वचोभिरीमहे यं सीमिदन्य ईळते ॥|
      block |जनासो अग्निं दधिरे सहोवृधं हविष्मन्तो विधेम ते ।|
      block |स त्वं नो अद्य सुमना इहाविता भवा वाजेषु सन्त्य ॥|
      block |प्र त्वा दूतं वृणीमहे होतारं विश्ववेदसम् ।|
      block |महस्ते सतो वि चरन्त्यर्चयो दिवि स्पृशन्ति भानवः ॥|
      block |देवासस्त्वा वरुणो मित्रो अर्यमा सं दूतं प्रत्नमिन्धते ।|
      block |विश्वं सो अग्ने जयति त्वया धनं यस्ते ददाश मर्त्यः ॥|
      block |मन्द्रो होता गृहपतिरग्ने दूतो विशामसि ।|
      block |त्वे विश्वा संगतानि व्रता ध्रुवा यानि देवा अकृण्वत ॥|
      block |त्वे इदग्ने सुभगे यविष्ठ्य विश्वमा हूयते हविः ।|
      block |स त्वं नो अद्य सुमना उतापरं यक्षि देवान्सुवीर्या ॥|
      block |तं घेमित्था नमस्विन उप स्वराजमासते ।|
      block |होत्राभिरग्निं मनुषः समिन्धते तितिर्वांसो अति स्रिधः ॥|
      block |घ्नन्तो वृत्रमतरन्रोदसी अप उरु क्षयाय चक्रिरे ।|
      block |भुवत्कण्वे वृषा द्युम्न्याहुतः क्रन्ददश्वो गविष्टिषु ॥|
      block |सं सीदस्व महाँ असि शोचस्व देववीतमः ।|
      block |वि धूममग्ने अरुषं मियेध्य सृज प्रशस्त दर्शतम् ॥|
      block |यं त्वा देवासो मनवे दधुरिह यजिष्ठं हव्यवाहन ।|
      block |यं कण्वो मेध्यातिथिर्धनस्पृतं यं वृषा यमुपस्तुतः ॥|
      block |यमग्निं मेध्यातिथिः कण्व ईध ऋतादधि ।|
      block |तस्य प्रेषो दीदियुस्तमिमा ऋचस्तमग्निं वर्धयामसि ॥|
      block |रायस्पूर्धि स्वधावोऽस्ति हि तेऽग्ने देवेष्वाप्यम् ।|
      block |त्वं वाजस्य श्रुत्यस्य राजसि स नो मृळ महाँ असि ॥|
      block |ऊर्ध्व ऊ षु ण ऊतये तिष्ठा देवो न सविता ।|
      block |ऊर्ध्वो वाजस्य सनिता यदञ्जिभिर्वाघद्भिर्विह्वयामहे ॥|
      block |ऊर्ध्वो नः पाह्यंहसो नि केतुना विश्वं समत्रिणं दह ।|
      block |कृधी न ऊर्ध्वाञ्चरथाय जीवसे विदा देवेषु नो दुवः ॥|
      block |पाहि नो अग्ने रक्षसः पाहि धूर्तेरराव्णः ।|
      block |पाहि रीषत उत वा जिघांसतो बृहद्भानो यविष्ठ्य ॥|
      block |घनेव विष्वग्वि जह्यराव्णस्तपुर्जम्भ यो अस्मध्रुक् ।|
      block |यो मर्त्यः शिशीते अत्यक्तुभिर्मा नः स रिपुरीशत ॥|
      block |अग्निर्वव्ने सुवीर्यमग्निः कण्वाय सौभगम् ।|
      block |अग्निः प्रावन्मित्रोत मेध्यातिथिमग्निः साता उपस्तुतम् ॥|
      block |अग्निना तुर्वशं यदुं परावत उग्रादेवं हवामहे ।|
      block |अग्निर्नयन्नववास्त्वं बृहद्रथं तुर्वीतिं दस्यवे सहः ॥|
      block |नि त्वामग्ने मनुर्दधे ज्योतिर्जनाय शश्वते ।|
      block |दीदेथ कण्व ऋतजात उक्षितो यं नमस्यन्ति कृष्टयः ॥|
      block |त्वेषासो अग्नेरमवन्तो अर्चयो भीमासो न प्रतीतये ।|
      block |रक्षस्विनः सदमिद्यातुमावतो विश्वं समत्रिणं दह ॥|
    block |ऋग्वेदः सूक्तं|
      block |क्रीळं वः शर्धो मारुतमनर्वाणं रथेशुभम् ।|
      block |कण्वा अभि प्र गायत ॥|
      block |ये पृषतीभिरृष्टिभिः साकं वाशीभिरञ्जिभिः ।|
      block |अजायन्त स्वभानवः ॥|
      block |इहेव शृण्व एषां कशा हस्तेषु यद्वदान् ।|
      block |नि यामञ्चित्रमृञ्जते ॥|
      block |प्र वः शर्धाय घृष्वये त्वेषद्युम्नाय शुष्मिणे ।|
      block |देवत्तं ब्रह्म गायत ॥|
      block |प्र शंसा गोष्वघ्न्यं क्रीळं यच्छर्धो मारुतम् ।|
      block |जम्भे रसस्य वावृधे ॥|
      block |को वो वर्षिष्ठ आ नरो दिवश्च ग्मश्च धूतयः ।|
      block |यत्सीमन्तं न धूनुथ ॥|
      block |नि वो यामाय मानुषो दध्र उग्राय मन्यवे ।|
      block |जिहीत पर्वतो गिरिः ॥|
      block |येषामज्मेषु पृथिवी जुजुर्वाँ इव विश्पतिः ।|
      block |भिया यामेषु रेजते ॥|
      block |स्थिरं हि जानमेषां वयो मातुर्निरेतवे ।|
      block |यत्सीमनु द्विता शवः ॥|
      block |उदु त्ये सूनवो गिरः काष्ठा अज्मेष्वत्नत ।|
      block |वाश्रा अभिज्ञु यातवे ॥|
      block |त्यं चिद्घा दीर्घं पृथुं मिहो नपातममृध्रम् ।|
      block |प्र च्यावयन्ति यामभिः ॥|
      block |मरुतो यद्ध वो बलं जनाँ अचुच्यवीतन ।|
      block |गिरीँरचुच्यवीतन ॥|
      block |यद्ध यान्ति मरुतः सं ह ब्रुवतेऽध्वन्ना ।|
      block |शृणोति कश्चिदेषाम् ॥|
      block |प्र यात शीभमाशुभिः सन्ति कण्वेषु वो दुवः ।|
      block |तत्रो षु मादयाध्वै ॥|
      block |अस्ति हि ष्मा मदाय वः स्मसि ष्मा वयमेषाम् ।|
      block |विश्वं चिदायुर्जीवसे ॥|
    block |ऋग्वेदः सूक्तं|
      block |कद्ध नूनं कधप्रियः पिता पुत्रं न हस्तयोः ।|
      block |दधिध्वे वृक्तबर्हिषः ॥|
      block |क्व नूनं कद्वो अर्थं गन्ता दिवो न पृथिव्याः ।|
      block |क्व वो गावो न रण्यन्ति ॥|
      block |क्व वः सुम्ना नव्यांसि मरुतः क्व सुविता ।|
      block |क्वो विश्वानि सौभगा ॥|
      block |यद्यूयं पृश्निमातरो मर्तासः स्यातन ।|
      block |स्तोता वो अमृतः स्यात् ॥|
      block |मा वो मृगो न यवसे जरिता भूदजोष्यः ।|
      block |पथा यमस्य गादुप ॥|
      block |मो षु णः परापरा निरृतिर्दुर्हणा वधीत् ।|
      block |पदीष्ट तृष्णया सह ॥|
      block |सत्यं त्वेषा अमवन्तो धन्वञ्चिदा रुद्रियासः ।|
      block |मिहं कृण्वन्त्यवाताम् ॥|
      block |वाश्रेव विद्युन्मिमाति वत्सं न माता सिषक्ति ।|
      block |यदेषां वृष्टिरसर्जि ॥|
      block |दिवा चित्तमः कृण्वन्ति पर्जन्येनोदवाहेन ।|
      block |यत्पृथिवीं व्युन्दन्ति ॥|
      block |अध स्वनान्मरुतां विश्वमा सद्म पार्थिवम् ।|
      block |अरेजन्त प्र मानुषाः ॥|
      block |मरुतो वीळुपाणिभिश्चित्रा रोधस्वतीरनु ।|
      block |यातेमखिद्रयामभिः ॥|
      block |स्थिरा वः सन्तु नेमयो रथा अश्वास एषाम् ।|
      block |सुसंस्कृता अभीशवः ॥|
      block |अच्छा वदा तना गिरा जरायै ब्रह्मणस्पतिम् ।|
      block |अग्निं मित्रं न दर्शतम् ॥|
      block |मिमीहि श्लोकमास्ये पर्जन्य इव ततनः ।|
      block |गाय गायत्रमुक्थ्यम् ॥|
      block |वन्दस्व मारुतं गणं त्वेषं पनस्युमर्किणम् ।|
      block |अस्मे वृद्धा असन्निह ॥|
    block |ऋग्वेदः सूक्तं|
      block |प्र यदित्था परावतः शोचिर्न मानमस्यथ ।|
      block |कस्य क्रत्वा मरुतः कस्य वर्पसा कं याथ कं ह धूतयः ॥|
      block |स्थिरा वः सन्त्वायुधा पराणुदे वीळू उत प्रतिष्कभे ।|
      block |युष्माकमस्तु तविषी पनीयसी मा मर्त्यस्य मायिनः ॥|
      block |परा ह यत्स्थिरं हथ नरो वर्तयथा गुरु ।|
      block |वि याथन वनिनः पृथिव्या व्याशाः पर्वतानाम् ॥|
      block |नहि वः शत्रुर्विविदे अधि द्यवि न भूम्यां रिशादसः ।|
      block |युष्माकमस्तु तविषी तना युजा रुद्रासो नू चिदाधृषे ॥|
      block |प्र वेपयन्ति पर्वतान्वि विञ्चन्ति वनस्पतीन् ।|
      block |प्रो आरत मरुतो दुर्मदा इव देवासः सर्वया विशा ॥|
      block |उपो रथेषु पृषतीरयुग्ध्वं प्रष्टिर्वहति रोहितः ।|
      block |आ वो यामाय पृथिवी चिदश्रोदबीभयन्त मानुषाः ॥|
      block |आ वो मक्षू तनाय कं रुद्रा अवो वृणीमहे ।|
      block |गन्ता नूनं नोऽवसा यथा पुरेत्था कण्वाय बिभ्युषे ॥|
      block |युष्मेषितो मरुतो मर्त्येषित आ यो नो अभ्व ईषते ।|
      block |वि तं युयोत शवसा व्योजसा वि युष्माकाभिरूतिभिः ॥|
      block |असामि हि प्रयज्यवः कण्वं दद प्रचेतसः ।|
      block |असामिभिर्मरुत आ न ऊतिभिर्गन्ता वृष्टिं न विद्युतः ॥|
      block |असाम्योजो बिभृथा सुदानवोऽसामि धूतयः शवः ।|
      block |ऋषिद्विषे मरुतः परिमन्यव इषुं न सृजत द्विषम् ॥|
    block |ऋग्वेदः सूक्तं|
      block |उत्तिष्ठ ब्रह्मणस्पते देवयन्तस्त्वेमहे ।|
      block |उप प्र यन्तु मरुतः सुदानव इन्द्र प्राशूर्भवा सचा ॥|
      block |त्वामिद्धि सहसस्पुत्र मर्त्य उपब्रूते धने हिते ।|
      block |सुवीर्यं मरुत आ स्वश्व्यं दधीत यो व आचके ॥|
      block |प्रैतु ब्रह्मणस्पतिः प्र देव्येतु सूनृता ।|
      block |अच्छा वीरं नर्यं पङ्क्तिराधसं देवा यज्ञं नयन्तु नः ॥|
      block |यो वाघते ददाति सूनरं वसु स धत्ते अक्षिति श्रवः ।|
      block |तस्मा इळां सुवीरामा यजामहे सुप्रतूर्तिमनेहसम् ॥|
      block |प्र नूनं ब्रह्मणस्पतिर्मन्त्रं वदत्युक्थ्यम् ।|
      block |यस्मिन्निन्द्रो वरुणो मित्रो अर्यमा देवा ओकांसि चक्रिरे ॥|
      block |तमिद्वोचेमा विदथेषु शम्भुवं मन्त्रं देवा अनेहसम् ।|
      block |इमां च वाचं प्रतिहर्यथा नरो विश्वेद्वामा वो अश्नवत् ॥|
      block |को देवयन्तमश्नवज्जनं को वृक्तबर्हिषम् ।|
      block |प्रप्र दाश्वान्पस्त्याभिरस्थितान्तर्वावत्क्षयं दधे ॥|
      block |उप क्षत्रं पृञ्चीत हन्ति राजभिर्भये चित्सुक्षितिं दधे ।|
      block |नास्य वर्ता न तरुता महाधने नार्भे अस्ति वज्रिणः ॥|
    block |ऋग्वेदः सूक्तं|
      block |यं रक्षन्ति प्रचेतसो वरुणो मित्रो अर्यमा ।|
      block |नू चित्स दभ्यते जनः ॥|
      block |यं बाहुतेव पिप्रति पान्ति मर्त्यं रिषः ।|
      block |अरिष्टः सर्व एधते ॥|
      block |वि दुर्गा वि द्विषः पुरो घ्नन्ति राजान एषाम् ।|
      block |नयन्ति दुरिता तिरः ॥|
      block |सुगः पन्था अनृक्षर आदित्यास ऋतं यते ।|
      block |नात्रावखादो अस्ति वः ॥|
      block |यं यज्ञं नयथा नर आदित्या ऋजुना पथा ।|
      block |प्र वः स धीतये नशत् ॥|
      block |स रत्नं मर्त्यो वसु विश्वं तोकमुत त्मना ।|
      block |अच्छा गच्छत्यस्तृतः ॥|
      block |कथा राधाम सखाय स्तोमं मित्रस्यार्यम्णः ।|
      block |महि प्सरो वरुणस्य ॥|
      block |मा वो घ्नन्तं मा शपन्तं प्रति वोचे देवयन्तम् ।|
      block |सुम्नैरिद्व आ विवासे ॥|
      block |चतुरश्चिद्ददमानाद्बिभीयादा निधातोः ।|
      block |न दुरुक्ताय स्पृहयेत् ॥|
    block |ऋग्वेदः सूक्तं|
      block |सं पूषन्नध्वनस्तिर व्यंहो विमुचो नपात् ।|
      block |सक्ष्वा देव प्र णस्पुरः ॥|
      block |यो नः पूषन्नघो वृको दुःशेव आदिदेशति ।|
      block |अप स्म तं पथो जहि ॥|
      block |अप त्यं परिपन्थिनं मुषीवाणं हुरश्चितम् ।|
      block |दूरमधि स्रुतेरज ॥|
      block |त्वं तस्य द्वयाविनोऽघशंसस्य कस्य चित् ।|
      block |पदाभि तिष्ठ तपुषिम् ॥|
      block |आ तत्ते दस्र मन्तुमः पूषन्नवो वृणीमहे ।|
      block |येन पितॄनचोदयः ॥|
      block |अधा नो विश्वसौभग हिरण्यवाशीमत्तम ।|
      block |धनानि सुषणा कृधि ॥|
      block |अति नः सश्चतो नय सुगा नः सुपथा कृणु ।|
      block |पूषन्निह क्रतुं विदः ॥|
      block |अभि सूयवसं नय न नवज्वारो अध्वने ।|
      block |पूषन्निह क्रतुं विदः ॥|
      block |शग्धि पूर्धि प्र यंसि च शिशीहि प्रास्युदरम् ।|
      block |पूषन्निह क्रतुं विदः ॥|
      block |न पूषणं मेथामसि सूक्तैरभि गृणीमसि ।|
      block |वसूनि दस्ममीमहे ॥|
    block |ऋग्वेदः सूक्तं|
      block |कद्रुद्राय प्रचेतसे मीळ्हुष्टमाय तव्यसे ।|
      block |वोचेम शंतमं हृदे ॥|
      block |यथा नो अदितिः करत्पश्वे नृभ्यो यथा गवे ।|
      block |यथा तोकाय रुद्रियम् ॥|
      block |यथा नो मित्रो वरुणो यथा रुद्रश्चिकेतति ।|
      block |यथा विश्वे सजोषसः ॥|
      block |गाथपतिं मेधपतिं रुद्रं जलाषभेषजम् ।|
      block |तच्छंयोः सुम्नमीमहे ॥|
      block |यः शुक्र इव सूर्यो हिरण्यमिव रोचते ।|
      block |श्रेष्ठो देवानां वसुः ॥|
      block |शं नः करत्यर्वते सुगं मेषाय मेष्ये ।|
      block |नृभ्यो नारिभ्यो गवे ॥|
      block |अस्मे सोम श्रियमधि नि धेहि शतस्य नृणाम् ।|
      block |महि श्रवस्तुविनृम्णम् ॥|
      block |मा नः सोमपरिबाधो मारातयो जुहुरन्त ।|
      block |आ न इन्दो वाजे भज ॥|
      block |यास्ते प्रजा अमृतस्य परस्मिन्धामन्नृतस्य ।|
      block |मूर्धा नाभा सोम वेन आभूषन्तीः सोम वेदः ॥|
    block |ऋग्वेदः सूक्तं|
      block |अग्ने विवस्वदुषसश्चित्रं राधो अमर्त्य ।|
      block |आ दाशुषे जातवेदो वहा त्वमद्या देवाँ उषर्बुधः ॥|
      block |जुष्टो हि दूतो असि हव्यवाहनोऽग्ने रथीरध्वराणाम् ।|
      block |सजूरश्विभ्यामुषसा सुवीर्यमस्मे धेहि श्रवो बृहत् ॥|
      block |अद्या दूतं वृणीमहे वसुमग्निं पुरुप्रियम् ।|
      block |धूमकेतुं भाऋजीकं व्युष्टिषु यज्ञानामध्वरश्रियम् ॥|
      block |श्रेष्ठं यविष्ठमतिथिं स्वाहुतं जुष्टं जनाय दाशुषे ।|
      block |देवाँ अच्छा यातवे जातवेदसमग्निमीळे व्युष्टिषु ॥|
      block |स्तविष्यामि त्वामहं विश्वस्यामृत भोजन ।|
      block |अग्ने त्रातारममृतं मियेध्य यजिष्ठं हव्यवाहन ॥|
      block |सुशंसो बोधि गृणते यविष्ठ्य मधुजिह्वः स्वाहुतः ।|
      block |प्रस्कण्वस्य प्रतिरन्नायुर्जीवसे नमस्या दैव्यं जनम् ॥|
      block |होतारं विश्ववेदसं सं हि त्वा विश इन्धते ।|
      block |स आ वह पुरुहूत प्रचेतसोऽग्ने देवाँ इह द्रवत् ॥|
      block |सवितारमुषसमश्विना भगमग्निं व्युष्टिषु क्षपः ।|
      block |कण्वासस्त्वा सुतसोमास इन्धते हव्यवाहं स्वध्वर ॥|
      block |पतिर्ह्यध्वराणामग्ने दूतो विशामसि ।|
      block |उषर्बुध आ वह सोमपीतये देवाँ अद्य स्वर्दृशः ॥|
      block |अग्ने पूर्वा अनूषसो विभावसो दीदेथ विश्वदर्शतः ।|
      block |असि ग्रामेष्वविता पुरोहितोऽसि यज्ञेषु मानुषः ॥|
      block |नि त्वा यज्ञस्य साधनमग्ने होतारमृत्विजम् ।|
      block |मनुष्वद्देव धीमहि प्रचेतसं जीरं दूतममर्त्यम् ॥|
      block |यद्देवानां मित्रमहः पुरोहितोऽन्तरो यासि दूत्यम् ।|
      block |सिन्धोरिव प्रस्वनितास ऊर्मयोऽग्नेर्भ्राजन्ते अर्चयः ॥|
      block |श्रुधि श्रुत्कर्ण वह्निभिर्देवैरग्ने सयावभिः ।|
      block |आ सीदन्तु बर्हिषि मित्रो अर्यमा प्रातर्यावाणो अध्वरम् ॥|
      block |शृण्वन्तु स्तोमं मरुतः सुदानवोऽग्निजिह्वा ऋतावृधः ।|
      block |पिबतु सोमं वरुणो धृतव्रतोऽश्विभ्यामुषसा सजूः ॥|
    block |ऋग्वेदः सूक्तं|
      block |त्वमग्ने वसूँरिह रुद्राँ आदित्याँ उत ।|
      block |यजा स्वध्वरं जनं मनुजातं घृतप्रुषम् ॥|
      block |श्रुष्टीवानो हि दाशुषे देवा अग्ने विचेतसः ।|
      block |तान्रोहिदश्व गिर्वणस्त्रयस्त्रिंशतमा वह ॥|
      block |प्रियमेधवदत्रिवज्जातवेदो विरूपवत् ।|
      block |अङ्गिरस्वन्महिव्रत प्रस्कण्वस्य श्रुधी हवम् ॥|
      block |महिकेरव ऊतये प्रियमेधा अहूषत ।|
      block |राजन्तमध्वराणामग्निं शुक्रेण शोचिषा ॥|
      block |घृताहवन सन्त्येमा उ षु श्रुधी गिरः ।|
      block |याभिः कण्वस्य सूनवो हवन्तेऽवसे त्वा ॥|
      block |त्वां चित्रश्रवस्तम हवन्ते विक्षु जन्तवः ।|
      block |शोचिष्केशं पुरुप्रियाग्ने हव्याय वोळ्हवे ॥|
      block |नि त्वा होतारमृत्विजं दधिरे वसुवित्तमम् ।|
      block |श्रुत्कर्णं सप्रथस्तमं विप्रा अग्ने दिविष्टिषु ॥|
      block |आ त्वा विप्रा अचुच्यवुः सुतसोमा अभि प्रयः ।|
      block |बृहद्भा बिभ्रतो हविरग्ने मर्ताय दाशुषे ॥|
      block |प्रातर्याव्णः सहस्कृत सोमपेयाय सन्त्य ।|
      block |इहाद्य दैव्यं जनं बर्हिरा सादया वसो ॥|
      block |अर्वाञ्चं दैव्यं जनमग्ने यक्ष्व सहूतिभिः ।|
      block |अयं सोमः सुदानवस्तं पात तिरोअह्न्यम् ॥|
    block |ऋग्वेदः सूक्तं|
      block |एषो उषा अपूर्व्या व्युच्छति प्रिया दिवः ।|
      block |स्तुषे वामश्विना बृहत् ॥|
      block |या दस्रा सिन्धुमातरा मनोतरा रयीणाम् ।|
      block |धिया देवा वसुविदा ॥|
      block |वच्यन्ते वां ककुहासो जूर्णायामधि विष्टपि ।|
      block |यद्वां रथो विभिष्पतात् ॥|
      block |हविषा जारो अपां पिपर्ति पपुरिर्नरा ।|
      block |पिता कुटस्य चर्षणिः ॥|
      block |आदारो वां मतीनां नासत्या मतवचसा ।|
      block |पातं सोमस्य धृष्णुया ॥|
      block |या नः पीपरदश्विना ज्योतिष्मती तमस्तिरः ।|
      block |तामस्मे रासाथामिषम् ॥|
      block |आ नो नावा मतीनां यातं पाराय गन्तवे ।|
      block |युञ्जाथामश्विना रथम् ॥|
      block |अरित्रं वां दिवस्पृथु तीर्थे सिन्धूनां रथः ।|
      block |धिया युयुज्र इन्दवः ॥|
      block |दिवस्कण्वास इन्दवो वसु सिन्धूनां पदे ।|
      block |स्वं वव्रिं कुह धित्सथः ॥|
      block |अभूदु भा उ अंशवे हिरण्यं प्रति सूर्यः ।|
      block |व्यख्यज्जिह्वयासितः ॥|
      block |अभूदु पारमेतवे पन्था ऋतस्य साधुया ।|
      block |अदर्शि वि स्रुतिर्दिवः ॥|
      block |तत्तदिदश्विनोरवो जरिता प्रति भूषति ।|
      block |मदे सोमस्य पिप्रतोः ॥|
      block |वावसाना विवस्वति सोमस्य पीत्या गिरा ।|
      block |मनुष्वच्छम्भू आ गतम् ॥|
      block |युवोरुषा अनु श्रियं परिज्मनोरुपाचरत् ।|
      block |ऋता वनथो अक्तुभिः ॥|
      block |उभा पिबतमश्विनोभा नः शर्म यच्छतम् ।|
      block |अविद्रियाभिरूतिभिः ॥|
    block |ऋग्वेदः सूक्तं|
      block |अयं वां मधुमत्तमः सुतः सोम ऋतावृधा ।|
      block |तमश्विना पिबतं तिरोअह्न्यं धत्तं रत्नानि दाशुषे ॥|
      block |त्रिवन्धुरेण त्रिवृता सुपेशसा रथेना यातमश्विना ।|
      block |कण्वासो वां ब्रह्म कृण्वन्त्यध्वरे तेषां सु शृणुतं हवम् ॥|
      block |अश्विना मधुमत्तमं पातं सोममृतावृधा ।|
      block |अथाद्य दस्रा वसु बिभ्रता रथे दाश्वांसमुप गच्छतम् ॥|
      block |त्रिषधस्थे बर्हिषि विश्ववेदसा मध्वा यज्ञं मिमिक्षतम् ।|
      block |कण्वासो वां सुतसोमा अभिद्यवो युवां हवन्ते अश्विना ॥|
      block |याभिः कण्वमभिष्टिभिः प्रावतं युवमश्विना ।|
      block |ताभिः ष्वस्माँ अवतं शुभस्पती पातं सोममृतावृधा ॥|
      block |सुदासे दस्रा वसु बिभ्रता रथे पृक्षो वहतमश्विना ।|
      block |रयिं समुद्रादुत वा दिवस्पर्यस्मे धत्तं पुरुस्पृहम् ॥|
      block |यन्नासत्या परावति यद्वा स्थो अधि तुर्वशे ।|
      block |अतो रथेन सुवृता न आ गतं साकं सूर्यस्य रश्मिभिः ॥|
      block |अर्वाञ्चा वां सप्तयोऽध्वरश्रियो वहन्तु सवनेदुप ।|
      block |इषं पृञ्चन्ता सुकृते सुदानव आ बर्हिः सीदतं नरा ॥|
      block |तेन नासत्या गतं रथेन सूर्यत्वचा ।|
      block |येन शश्वदूहथुर्दाशुषे वसु मध्वः सोमस्य पीतये ॥|
      block |उक्थेभिरर्वागवसे पुरूवसू अर्कैश्च नि ह्वयामहे ।|
      block |शश्वत्कण्वानां सदसि प्रिये हि कं सोमं पपथुरश्विना ॥|
    block |ऋग्वेदः सूक्तं|
      block |सह वामेन न उषो व्युच्छा दुहितर्दिवः ।|
      block |सह द्युम्नेन बृहता विभावरि राया देवि दास्वती ॥|
      block |अश्वावतीर्गोमतीर्विश्वसुविदो भूरि च्यवन्त वस्तवे ।|
      block |उदीरय प्रति मा सूनृता उषश्चोद राधो मघोनाम् ॥|
      block |उवासोषा उच्छाच्च नु देवी जीरा रथानाम् ।|
      block |ये अस्या आचरणेषु दध्रिरे समुद्रे न श्रवस्यवः ॥|
      block |उषो ये ते प्र यामेषु युञ्जते मनो दानाय सूरयः ।|
      block |अत्राह तत्कण्व एषां कण्वतमो नाम गृणाति नृणाम् ॥|
      block |आ घा योषेव सूनर्युषा याति प्रभुञ्जती ।|
      block |जरयन्ती वृजनं पद्वदीयत उत्पातयति पक्षिणः ॥|
      block |वि या सृजति समनं व्यर्थिनः पदं न वेत्योदती ।|
      block |वयो नकिष्टे पप्तिवांस आसते व्युष्टौ वाजिनीवति ॥|
      block |एषायुक्त परावतः सूर्यस्योदयनादधि ।|
      block |शतं रथेभिः सुभगोषा इयं वि यात्यभि मानुषान् ॥|
      block |विश्वमस्या नानाम चक्षसे जगज्ज्योतिष्कृणोति सूनरी ।|
      block |अप द्वेषो मघोनी दुहिता दिव उषा उच्छदप स्रिधः ॥|
      block |उष आ भाहि भानुना चन्द्रेण दुहितर्दिवः ।|
      block |आवहन्ती भूर्यस्मभ्यं सौभगं व्युच्छन्ती दिविष्टिषु ॥|
      block |विश्वस्य हि प्राणनं जीवनं त्वे वि यदुच्छसि सूनरि ।|
      block |सा नो रथेन बृहता विभावरि श्रुधि चित्रामघे हवम् ॥|
      block |उषो वाजं हि वंस्व यश्चित्रो मानुषे जने ।|
      block |तेना वह सुकृतो अध्वराँ उप ये त्वा गृणन्ति वह्नयः ॥|
      block |विश्वान्देवाँ आ वह सोमपीतयेऽन्तरिक्षादुषस्त्वम् ।|
      block |सास्मासु धा गोमदश्वावदुक्थ्यमुषो वाजं सुवीर्यम् ॥|
      block |यस्या रुशन्तो अर्चयः प्रति भद्रा अदृक्षत ।|
      block |सा नो रयिं विश्ववारं सुपेशसमुषा ददातु सुग्म्यम् ॥|
      block |ये चिद्धि त्वामृषयः पूर्व ऊतये जुहूरेऽवसे महि ।|
      block |सा न स्तोमाँ अभि गृणीहि राधसोषः शुक्रेण शोचिषा ॥|
      block |उषो यदद्य भानुना वि द्वारावृणवो दिवः ।|
      block |प्र नो यच्छतादवृकं पृथु च्छर्दिः प्र देवि गोमतीरिषः ॥|
      block |सं नो राया बृहता विश्वपेशसा मिमिक्ष्वा समिळाभिरा ।|
      block |सं द्युम्नेन विश्वतुरोषो महि सं वाजैर्वाजिनीवति ॥|
    block |ऋग्वेदः सूक्तं|
      block |उषो भद्रेभिरा गहि दिवश्चिद्रोचनादधि ।|
      block |वहन्त्वरुणप्सव उप त्वा सोमिनो गृहम् ॥|
      block |सुपेशसं सुखं रथं यमध्यस्था उषस्त्वम् ।|
      block |तेना सुश्रवसं जनं प्रावाद्य दुहितर्दिवः ॥|
      block |वयश्चित्ते पतत्रिणो द्विपच्चतुष्पदर्जुनि ।|
      block |उषः प्रारन्नृतूँरनु दिवो अन्तेभ्यस्परि ॥|
      block |व्युच्छन्ती हि रश्मिभिर्विश्वमाभासि रोचनम् ।|
      block |तां त्वामुषर्वसूयवो गीर्भिः कण्वा अहूषत ॥|
    block |ऋग्वेदः सूक्तं|
      block |उदु त्यं जातवेदसं देवं वहन्ति केतवः ।|
      block |दृशे विश्वाय सूर्यम् ॥|
      block |अप त्ये तायवो यथा नक्षत्रा यन्त्यक्तुभिः ।|
      block |सूराय विश्वचक्षसे ॥|
      block |अदृश्रमस्य केतवो वि रश्मयो जनाँ अनु ।|
      block |भ्राजन्तो अग्नयो यथा ॥|
      block |तरणिर्विश्वदर्शतो ज्योतिष्कृदसि सूर्य ।|
      block |विश्वमा भासि रोचनम् ॥|
      block |प्रत्यङ्देवानां विशः प्रत्यङ्ङुदेषि मानुषान् ।|
      block |प्रत्यङ्विश्वं स्वर्दृशे ॥|
      block |येना पावक चक्षसा भुरण्यन्तं जनाँ अनु ।|
      block |त्वं वरुण पश्यसि ॥|
      block |वि द्यामेषि रजस्पृथ्वहा मिमानो अक्तुभिः ।|
      block |पश्यञ्जन्मानि सूर्य ॥|
      block |सप्त त्वा हरितो रथे वहन्ति देव सूर्य ।|
      block |शोचिष्केशं विचक्षण ॥|
      block |अयुक्त सप्त शुन्ध्युवः सूरो रथस्य नप्त्यः ।|
      block |ताभिर्याति स्वयुक्तिभिः ॥|
      block |उद्वयं तमसस्परि ज्योतिष्पश्यन्त उत्तरम् ।|
      block |देवं देवत्रा सूर्यमगन्म ज्योतिरुत्तमम् ॥|
      block |उद्यन्नद्य मित्रमह आरोहन्नुत्तरां दिवम् ।|
      block |हृद्रोगं मम सूर्य हरिमाणं च नाशय ॥|
      block |शुकेषु मे हरिमाणं रोपणाकासु दध्मसि ।|
      block |अथो हारिद्रवेषु मे हरिमाणं नि दध्मसि ॥|
      block |उदगादयमादित्यो विश्वेन सहसा सह ।|
      block |द्विषन्तं मह्यं रन्धयन्मो अहं द्विषते रधम् ॥|
    block |ऋग्वेदः सूक्तं|
      block |अभि त्यं मेषं पुरुहूतमृग्मियमिन्द्रं गीर्भिर्मदता वस्वो अर्णवम् ।|
      block |यस्य द्यावो न विचरन्ति मानुषा भुजे मंहिष्ठमभि विप्रमर्चत ॥|
      block |अभीमवन्वन्स्वभिष्टिमूतयोऽन्तरिक्षप्रां तविषीभिरावृतम् ।|
      block |इन्द्रं दक्षास ऋभवो मदच्युतं शतक्रतुं जवनी सूनृतारुहत् ॥|
      block |त्वं गोत्रमङ्गिरोभ्योऽवृणोरपोतात्रये शतदुरेषु गातुवित् ।|
      block |ससेन चिद्विमदायावहो वस्वाजावद्रिं वावसानस्य नर्तयन् ॥|
      block |त्वमपामपिधानावृणोरपाधारयः पर्वते दानुमद्वसु ।|
      block |वृत्रं यदिन्द्र शवसावधीरहिमादित्सूर्यं दिव्यारोहयो दृशे ॥|
      block |त्वं मायाभिरप मायिनोऽधमः स्वधाभिर्ये अधि शुप्तावजुह्वत ।|
      block |त्वं पिप्रोर्नृमणः प्रारुजः पुरः प्र ऋजिश्वानं दस्युहत्येष्वाविथ ॥|
      block |त्वं कुत्सं शुष्णहत्येष्वाविथारन्धयोऽतिथिग्वाय शम्बरम् ।|
      block |महान्तं चिदर्बुदं नि क्रमीः पदा सनादेव दस्युहत्याय जज्ञिषे ॥|
      block |त्वे विश्वा तविषी सध्र्यग्घिता तव राधः सोमपीथाय हर्षते ।|
      block |तव वज्रश्चिकिते बाह्वोर्हितो वृश्चा शत्रोरव विश्वानि वृष्ण्या ॥|
      block |वि जानीह्यार्यान्ये च दस्यवो बर्हिष्मते रन्धया शासदव्रतान् ।|
      block |शाकी भव यजमानस्य चोदिता विश्वेत्ता ते सधमादेषु चाकन ॥|
      block |अनुव्रताय रन्धयन्नपव्रतानाभूभिरिन्द्रः श्नथयन्ननाभुवः ।|
      block |वृद्धस्य चिद्वर्धतो द्यामिनक्षत स्तवानो वम्रो वि जघान संदिहः ॥|
      block |तक्षद्यत्त उशना सहसा सहो वि रोदसी मज्मना बाधते शवः ।|
      block |आ त्वा वातस्य नृमणो मनोयुज आ पूर्यमाणमवहन्नभि श्रवः ॥|
      block |मन्दिष्ट यदुशने काव्ये सचाँ इन्द्रो वङ्कू वङ्कुतराधि तिष्ठति ।|
      block |उग्रो ययिं निरपः स्रोतसासृजद्वि शुष्णस्य दृंहिता ऐरयत्पुरः ॥|
      block |आ स्मा रथं वृषपाणेषु तिष्ठसि शार्यातस्य प्रभृता येषु मन्दसे ।|
      block |इन्द्र यथा सुतसोमेषु चाकनोऽनर्वाणं श्लोकमा रोहसे दिवि ॥|
      block |अददा अर्भां महते वचस्यवे कक्षीवते वृचयामिन्द्र सुन्वते ।|
      block |मेनाभवो वृषणश्वस्य सुक्रतो विश्वेत्ता ते सवनेषु प्रवाच्या ॥|
      block |इन्द्रो अश्रायि सुध्यो निरेके पज्रेषु स्तोमो दुर्यो न यूपः ।|
      block |अश्वयुर्गव्यू रथयुर्वसूयुरिन्द्र इद्रायः क्षयति प्रयन्ता ॥|
      block |इदं नमो वृषभाय स्वराजे सत्यशुष्माय तवसेऽवाचि ।|
      block |अस्मिन्निन्द्र वृजने सर्ववीराः स्मत्सूरिभिस्तव शर्मन्स्याम ॥|
    block |ऋग्वेदः सूक्तं|
      block |त्यं सु मेषं महया स्वर्विदं शतं यस्य सुभ्वः साकमीरते ।|
      block |अत्यं न वाजं हवनस्यदं रथमेन्द्रं ववृत्यामवसे सुवृक्तिभिः ॥|
      block |स पर्वतो न धरुणेष्वच्युतः सहस्रमूतिस्तविषीषु वावृधे ।|
      block |इन्द्रो यद्वृत्रमवधीन्नदीवृतमुब्जन्नर्णांसि जर्हृषाणो अन्धसा ॥|
      block |स हि द्वरो द्वरिषु वव्र ऊधनि चन्द्रबुध्नो मदवृद्धो मनीषिभिः ।|
      block |इन्द्रं तमह्वे स्वपस्यया धिया मंहिष्ठरातिं स हि पप्रिरन्धसः ॥|
      block |आ यं पृणन्ति दिवि सद्मबर्हिषः समुद्रं न सुभ्वः स्वा अभिष्टयः ।|
      block |तं वृत्रहत्ये अनु तस्थुरूतयः शुष्मा इन्द्रमवाता अह्रुतप्सवः ॥|
      block |अभि स्ववृष्टिं मदे अस्य युध्यतो रघ्वीरिव प्रवणे सस्रुरूतयः ।|
      block |इन्द्रो यद्वज्री धृषमाणो अन्धसा भिनद्वलस्य परिधीँरिव त्रितः ॥|
      block |परीं घृणा चरति तित्विषे शवोऽपो वृत्वी रजसो बुध्नमाशयत् ।|
      block |वृत्रस्य यत्प्रवणे दुर्गृभिश्वनो निजघन्थ हन्वोरिन्द्र तन्यतुम् ॥|
      block |ह्रदं न हि त्वा न्यृषन्त्यूर्मयो ब्रह्माणीन्द्र तव यानि वर्धना ।|
      block |त्वष्टा चित्ते युज्यं वावृधे शवस्ततक्ष वज्रमभिभूत्योजसम् ॥|
      block |जघन्वाँ उ हरिभिः सम्भृतक्रतविन्द्र वृत्रं मनुषे गातुयन्नपः ।|
      block |अयच्छथा बाह्वोर्वज्रमायसमधारयो दिव्या सूर्यं दृशे ॥|
      block |बृहत्स्वश्चन्द्रममवद्यदुक्थ्यमकृण्वत भियसा रोहणं दिवः ।|
      block |यन्मानुषप्रधना इन्द्रमूतयः स्वर्नृषाचो मरुतोऽमदन्ननु ॥|
      block |द्यौश्चिदस्यामवाँ अहेः स्वनादयोयवीद्भियसा वज्र इन्द्र ते ।|
      block |वृत्रस्य यद्बद्बधानस्य रोदसी मदे सुतस्य शवसाभिनच्छिरः ॥|
      block |यदिन्न्विन्द्र पृथिवी दशभुजिरहानि विश्वा ततनन्त कृष्टयः ।|
      block |अत्राह ते मघवन्विश्रुतं सहो द्यामनु शवसा बर्हणा भुवत् ॥|
      block |त्वमस्य पारे रजसो व्योमनः स्वभूत्योजा अवसे धृषन्मनः ।|
      block |चकृषे भूमिं प्रतिमानमोजसोऽपः स्वः परिभूरेष्या दिवम् ॥|
      block |त्वं भुवः प्रतिमानं पृथिव्या ऋष्ववीरस्य बृहतः पतिर्भूः ।|
      block |विश्वमाप्रा अन्तरिक्षं महित्वा सत्यमद्धा नकिरन्यस्त्वावान् ॥|
      block |न यस्य द्यावापृथिवी अनु व्यचो न सिन्धवो रजसो अन्तमानशुः ।|
      block |नोत स्ववृष्टिं मदे अस्य युध्यत एको अन्यच्चकृषे विश्वमानुषक् ॥|
      block |आर्चन्नत्र मरुतः सस्मिन्नाजौ विश्वे देवासो अमदन्ननु त्वा ।|
      block |वृत्रस्य यद्भृष्टिमता वधेन नि त्वमिन्द्र प्रत्यानं जघन्थ ॥|
    block |ऋग्वेदः सूक्तं|
      block |न्यू षु वाचं प्र महे भरामहे गिर इन्द्राय सदने विवस्वतः ।|
      block |नू चिद्धि रत्नं ससतामिवाविदन्न दुष्टुतिर्द्रविणोदेषु शस्यते ॥|
      block |दुरो अश्वस्य दुर इन्द्र गोरसि दुरो यवस्य वसुन इनस्पतिः ।|
      block |शिक्षानरः प्रदिवो अकामकर्शनः सखा सखिभ्यस्तमिदं गृणीमसि ॥|
      block |शचीव इन्द्र पुरुकृद्द्युमत्तम तवेदिदमभितश्चेकिते वसु ।|
      block |अतः संगृभ्याभिभूत आ भर मा त्वायतो जरितुः काममूनयीः ॥|
      block |एभिर्द्युभिः सुमना एभिरिन्दुभिर्निरुन्धानो अमतिं गोभिरश्विना ।|
      block |इन्द्रेण दस्युं दरयन्त इन्दुभिर्युतद्वेषसः समिषा रभेमहि ॥|
      block |समिन्द्र राया समिषा रभेमहि सं वाजेभिः पुरुश्चन्द्रैरभिद्युभिः ।|
      block |सं देव्या प्रमत्या वीरशुष्मया गोअग्रयाश्वावत्या रभेमहि ॥|
      block |ते त्वा मदा अमदन्तानि वृष्ण्या ते सोमासो वृत्रहत्येषु सत्पते ।|
      block |यत्कारवे दश वृत्राण्यप्रति बर्हिष्मते नि सहस्राणि बर्हयः ॥|
      block |युधा युधमुप घेदेषि धृष्णुया पुरा पुरं समिदं हंस्योजसा ।|
      block |नम्या यदिन्द्र सख्या परावति निबर्हयो नमुचिं नाम मायिनम् ॥|
      block |त्वं करञ्जमुत पर्णयं वधीस्तेजिष्ठयातिथिग्वस्य वर्तनी ।|
      block |त्वं शता वङ्गृदस्याभिनत्पुरोऽनानुदः परिषूता ऋजिश्वना ॥|
      block |त्वमेताञ्जनराज्ञो द्विर्दशाबन्धुना सुश्रवसोपजग्मुषः ।|
      block |षष्टिं सहस्रा नवतिं नव श्रुतो नि चक्रेण रथ्या दुष्पदावृणक् ॥|
      block |त्वमाविथ सुश्रवसं तवोतिभिस्तव त्रामभिरिन्द्र तूर्वयाणम् ।|
      block |त्वमस्मै कुत्समतिथिग्वमायुं महे राज्ञे यूने अरन्धनायः ॥|
      block |य उदृचीन्द्र देवगोपाः सखायस्ते शिवतमा असाम ।|
      block |त्वां स्तोषाम त्वया सुवीरा द्राघीय आयुः प्रतरं दधानाः ॥|
    block |ऋग्वेदः सूक्तं|
      block |मा नो अस्मिन्मघवन्पृत्स्वंहसि नहि ते अन्तः शवसः परीणशे ।|
      block |अक्रन्दयो नद्यो रोरुवद्वना कथा न क्षोणीर्भियसा समारत ॥|
      block |अर्चा शक्राय शाकिने शचीवते शृण्वन्तमिन्द्रं महयन्नभि ष्टुहि ।|
      block |यो धृष्णुना शवसा रोदसी उभे वृषा वृषत्वा वृषभो न्यृञ्जते ॥|
      block |अर्चा दिवे बृहते शूष्यं वचः स्वक्षत्रं यस्य धृषतो धृषन्मनः ।|
      block |बृहच्छ्रवा असुरो बर्हणा कृतः पुरो हरिभ्यां वृषभो रथो हि षः ॥|
      block |त्वं दिवो बृहतः सानु कोपयोऽव त्मना धृषता शम्बरं भिनत् ।|
      block |यन्मायिनो व्रन्दिनो मन्दिना धृषच्छितां गभस्तिमशनिं पृतन्यसि ॥|
      block |नि यद्वृणक्षि श्वसनस्य मूर्धनि शुष्णस्य चिद्व्रन्दिनो रोरुवद्वना ।|
      block |प्राचीनेन मनसा बर्हणावता यदद्या चित्कृणवः कस्त्वा परि ॥|
      block |त्वमाविथ नर्यं तुर्वशं यदुं त्वं तुर्वीतिं वय्यं शतक्रतो ।|
      block |त्वं रथमेतशं कृत्व्ये धने त्वं पुरो नवतिं दम्भयो नव ॥|
      block |स घा राजा सत्पतिः शूशुवज्जनो रातहव्यः प्रति यः शासमिन्वति ।|
      block |उक्था वा यो अभिगृणाति राधसा दानुरस्मा उपरा पिन्वते दिवः ॥|
      block |असमं क्षत्रमसमा मनीषा प्र सोमपा अपसा सन्तु नेमे ।|
      block |ये त इन्द्र ददुषो वर्धयन्ति महि क्षत्रं स्थविरं वृष्ण्यं च ॥|
      block |तुभ्येदेते बहुला अद्रिदुग्धाश्चमूषदश्चमसा इन्द्रपानाः ।|
      block |व्यश्नुहि तर्पया काममेषामथा मनो वसुदेयाय कृष्व ॥|
      block |अपामतिष्ठद्धरुणह्वरं तमोऽन्तर्वृत्रस्य जठरेषु पर्वतः ।|
      block |अभीमिन्द्रो नद्यो वव्रिणा हिता विश्वा अनुष्ठाः प्रवणेषु जिघ्नते ॥|
      block |स शेवृधमधि धा द्युम्नमस्मे महि क्षत्रं जनाषाळिन्द्र तव्यम् ।|
      block |रक्षा च नो मघोनः पाहि सूरीन्राये च नः स्वपत्या इषे धाः ॥|
    block |ऋग्वेदः सूक्तं|
      block |दिवश्चिदस्य वरिमा वि पप्रथ इन्द्रं न मह्ना पृथिवी चन प्रति ।|
      block |भीमस्तुविष्माञ्चर्षणिभ्य आतपः शिशीते वज्रं तेजसे न वंसगः ॥|
      block |सो अर्णवो न नद्यः समुद्रियः प्रति गृभ्णाति विश्रिता वरीमभिः ।|
      block |इन्द्रः सोमस्य पीतये वृषायते सनात्स युध्म ओजसा पनस्यते ॥|
      block |त्वं तमिन्द्र पर्वतं न भोजसे महो नृम्णस्य धर्मणामिरज्यसि ।|
      block |प्र वीर्येण देवताति चेकिते विश्वस्मा उग्रः कर्मणे पुरोहितः ॥|
      block |स इद्वने नमस्युभिर्वचस्यते चारु जनेषु प्रब्रुवाण इन्द्रियम् ।|
      block |वृषा छन्दुर्भवति हर्यतो वृषा क्षेमेण धेनां मघवा यदिन्वति ॥|
      block |स इन्महानि समिथानि मज्मना कृणोति युध्म ओजसा जनेभ्यः ।|
      block |अधा चन श्रद्दधति त्विषीमत इन्द्राय वज्रं निघनिघ्नते वधम् ॥|
      block |स हि श्रवस्युः सदनानि कृत्रिमा क्ष्मया वृधान ओजसा विनाशयन् ।|
      block |ज्योतींषि कृण्वन्नवृकाणि यज्यवेऽव सुक्रतुः सर्तवा अपः सृजत् ॥|
      block |दानाय मनः सोमपावन्नस्तु तेऽर्वाञ्चा हरी वन्दनश्रुदा कृधि ।|
      block |यमिष्ठासः सारथयो य इन्द्र ते न त्वा केता आ दभ्नुवन्ति भूर्णयः ॥|
      block |अप्रक्षितं वसु बिभर्षि हस्तयोरषाळ्हं सहस्तन्वि श्रुतो दधे ।|
      block |आवृतासोऽवतासो न कर्तृभिस्तनूषु ते क्रतव इन्द्र भूरयः ॥|
    block |ऋग्वेदः सूक्तं|
      block |एष प्र पूर्वीरव तस्य चम्रिषोऽत्यो न योषामुदयंस्त भुर्वणिः ।|
      block |दक्षं महे पाययते हिरण्ययं रथमावृत्या हरियोगमृभ्वसम् ॥|
      block |तं गूर्तयो नेमन्निषः परीणसः समुद्रं न संचरणे सनिष्यवः ।|
      block |पतिं दक्षस्य विदथस्य नू सहो गिरिं न वेना अधि रोह तेजसा ॥|
      block |स तुर्वणिर्महाँ अरेणु पौंस्ये गिरेर्भृष्टिर्न भ्राजते तुजा शवः ।|
      block |येन शुष्णं मायिनमायसो मदे दुध्र आभूषु रामयन्नि दामनि ॥|
      block |देवी यदि तविषी त्वावृधोतय इन्द्रं सिषक्त्युषसं न सूर्यः ।|
      block |यो धृष्णुना शवसा बाधते तम इयर्ति रेणुं बृहदर्हरिष्वणिः ॥|
      block |वि यत्तिरो धरुणमच्युतं रजोऽतिष्ठिपो दिव आतासु बर्हणा ।|
      block |स्वर्मीळ्हे यन्मद इन्द्र हर्ष्याहन्वृत्रं निरपामौब्जो अर्णवम् ॥|
      block |त्वं दिवो धरुणं धिष ओजसा पृथिव्या इन्द्र सदनेषु माहिनः ।|
      block |त्वं सुतस्य मदे अरिणा अपो वि वृत्रस्य समया पाष्यारुजः ॥|
    block |ऋग्वेदः सूक्तं|
      block |प्र मंहिष्ठाय बृहते बृहद्रये सत्यशुष्माय तवसे मतिं भरे ।|
      block |अपामिव प्रवणे यस्य दुर्धरं राधो विश्वायु शवसे अपावृतम् ॥|
      block |अध ते विश्वमनु हासदिष्टय आपो निम्नेव सवना हविष्मतः ।|
      block |यत्पर्वते न समशीत हर्यत इन्द्रस्य वज्रः श्नथिता हिरण्ययः ॥|
      block |अस्मै भीमाय नमसा समध्वर उषो न शुभ्र आ भरा पनीयसे ।|
      block |यस्य धाम श्रवसे नामेन्द्रियं ज्योतिरकारि हरितो नायसे ॥|
      block |इमे त इन्द्र ते वयं पुरुष्टुत ये त्वारभ्य चरामसि प्रभूवसो ।|
      block |नहि त्वदन्यो गिर्वणो गिरः सघत्क्षोणीरिव प्रति नो हर्य तद्वचः ॥|
      block |भूरि त इन्द्र वीर्यं तव स्मस्यस्य स्तोतुर्मघवन्काममा पृण ।|
      block |अनु ते द्यौर्बृहती वीर्यं मम इयं च ते पृथिवी नेम ओजसे ॥|
      block |त्वं तमिन्द्र पर्वतं महामुरुं वज्रेण वज्रिन्पर्वशश्चकर्तिथ ।|
      block |अवासृजो निवृताः सर्तवा अपः सत्रा विश्वं दधिषे केवलं सहः ॥|
    block |ऋग्वेदः सूक्तं|
      block |नू चित्सहोजा अमृतो नि तुन्दते होता यद्दूतो अभवद्विवस्वतः ।|
      block |वि साधिष्ठेभिः पथिभी रजो मम आ देवताता हविषा विवासति ॥|
      block |आ स्वमद्म युवमानो अजरस्तृष्वविष्यन्नतसेषु तिष्ठति ।|
      block |अत्यो न पृष्ठं प्रुषितस्य रोचते दिवो न सानु स्तनयन्नचिक्रदत् ॥|
      block |क्राणा रुद्रेभिर्वसुभिः पुरोहितो होता निषत्तो रयिषाळमर्त्यः ।|
      block |रथो न विक्ष्वृञ्जसान आयुषु व्यानुषग्वार्या देव ऋण्वति ॥|
      block |वि वातजूतो अतसेषु तिष्ठते वृथा जुहूभिः सृण्या तुविष्वणिः ।|
      block |तृषु यदग्ने वनिनो वृषायसे कृष्णं त एम रुशदूर्मे अजर ॥|
      block |तपुर्जम्भो वन आ वातचोदितो यूथे न साह्वाँ अव वाति वंसगः ।|
      block |अभिव्रजन्नक्षितं पाजसा रज स्थातुश्चरथं भयते पतत्रिणः ॥|
      block |दधुष्ट्वा भृगवो मानुषेष्वा रयिं न चारुं सुहवं जनेभ्यः ।|
      block |होतारमग्ने अतिथिं वरेण्यं मित्रं न शेवं दिव्याय जन्मने ॥|
      block |होतारं सप्त जुह्वो यजिष्ठं यं वाघतो वृणते अध्वरेषु ।|
      block |अग्निं विश्वेषामरतिं वसूनां सपर्यामि प्रयसा यामि रत्नम् ॥|
      block |अच्छिद्रा सूनो सहसो नो अद्य स्तोतृभ्यो मित्रमहः शर्म यच्छ ।|
      block |अग्ने गृणन्तमंहस उरुष्योर्जो नपात्पूर्भिरायसीभिः ॥|
      block |भवा वरूथं गृणते विभावो भवा मघवन्मघवद्भ्यः शर्म ।|
      block |उरुष्याग्ने अंहसो गृणन्तं प्रातर्मक्षू धियावसुर्जगम्यात् ॥|
    block |ऋग्वेदः सूक्तं|
      block |वया इदग्ने अग्नयस्ते अन्ये त्वे विश्वे अमृता मादयन्ते ।|
      block |वैश्वानर नाभिरसि क्षितीनां स्थूणेव जनाँ उपमिद्ययन्थ ॥|
      block |मूर्धा दिवो नाभिरग्निः पृथिव्या अथाभवदरती रोदस्योः ।|
      block |तं त्वा देवासोऽजनयन्त देवं वैश्वानर ज्योतिरिदार्याय ॥|
      block |आ सूर्ये न रश्मयो ध्रुवासो वैश्वानरे दधिरेऽग्ना वसूनि ।|
      block |या पर्वतेष्वोषधीष्वप्सु या मानुषेष्वसि तस्य राजा ॥|
      block |बृहती इव सूनवे रोदसी गिरो होता मनुष्यो न दक्षः ।|
      block |स्वर्वते सत्यशुष्माय पूर्वीर्वैश्वानराय नृतमाय यह्वीः ॥|
      block |दिवश्चित्ते बृहतो जातवेदो वैश्वानर प्र रिरिचे महित्वम् ।|
      block |राजा कृष्टीनामसि मानुषीणां युधा देवेभ्यो वरिवश्चकर्थ ॥|
      block |प्र नू महित्वं वृषभस्य वोचं यं पूरवो वृत्रहणं सचन्ते ।|
      block |वैश्वानरो दस्युमग्निर्जघन्वाँ अधूनोत्काष्ठा अव शम्बरं भेत् ॥|
      block |वैश्वानरो महिम्ना विश्वकृष्टिर्भरद्वाजेषु यजतो विभावा ।|
      block |शातवनेये शतिनीभिरग्निः पुरुणीथे जरते सूनृतावान् ॥|
    block |ऋग्वेदः सूक्तं|
      block |वह्निं यशसं विदथस्य केतुं सुप्राव्यं दूतं सद्योअर्थम् ।|
      block |द्विजन्मानं रयिमिव प्रशस्तं रातिं भरद्भृगवे मातरिश्वा ॥|
      block |अस्य शासुरुभयासः सचन्ते हविष्मन्त उशिजो ये च मर्ताः ।|
      block |दिवश्चित्पूर्वो न्यसादि होतापृच्छ्यो विश्पतिर्विक्षु वेधाः ॥|
      block |तं नव्यसी हृद आ जायमानमस्मत्सुकीर्तिर्मधुजिह्वमश्याः ।|
      block |यमृत्विजो वृजने मानुषासः प्रयस्वन्त आयवो जीजनन्त ॥|
      block |उशिक्पावको वसुर्मानुषेषु वरेण्यो होताधायि विक्षु ।|
      block |दमूना गृहपतिर्दम आँ अग्निर्भुवद्रयिपती रयीणाम् ॥|
      block |तं त्वा वयं पतिमग्ने रयीणां प्र शंसामो मतिभिर्गोतमासः ।|
      block |आशुं न वाजम्भरं मर्जयन्तः प्रातर्मक्षू धियावसुर्जगम्यात् ॥|
    block |ऋग्वेदः सूक्तं|
      block |अस्मा इदु प्र तवसे तुराय प्रयो न हर्मि स्तोमं माहिनाय ।|
      block |ऋचीषमायाध्रिगव ओहमिन्द्राय ब्रह्माणि राततमा ॥|
      block |अस्मा इदु प्रय इव प्र यंसि भराम्याङ्गूषं बाधे सुवृक्ति ।|
      block |इन्द्राय हृदा मनसा मनीषा प्रत्नाय पत्ये धियो मर्जयन्त ॥|
      block |अस्मा इदु त्यमुपमं स्वर्षां भराम्याङ्गूषमास्येन ।|
      block |मंहिष्ठमच्छोक्तिभिर्मतीनां सुवृक्तिभिः सूरिं वावृधध्यै ॥|
      block |अस्मा इदु स्तोमं सं हिनोमि रथं न तष्टेव तत्सिनाय ।|
      block |गिरश्च गिर्वाहसे सुवृक्तीन्द्राय विश्वमिन्वं मेधिराय ॥|
      block |अस्मा इदु सप्तिमिव श्रवस्येन्द्रायार्कं जुह्वा समञ्जे ।|
      block |वीरं दानौकसं वन्दध्यै पुरां गूर्तश्रवसं दर्माणम् ॥|
      block |अस्मा इदु त्वष्टा तक्षद्वज्रं स्वपस्तमं स्वर्यं रणाय ।|
      block |वृत्रस्य चिद्विदद्येन मर्म तुजन्नीशानस्तुजता कियेधाः ॥|
      block |अस्येदु मातुः सवनेषु सद्यो महः पितुं पपिवाञ्चार्वन्ना ।|
      block |मुषायद्विष्णुः पचतं सहीयान्विध्यद्वराहं तिरो अद्रिमस्ता ॥|
      block |अस्मा इदु ग्नाश्चिद्देवपत्नीरिन्द्रायार्कमहिहत्य ऊवुः ।|
      block |परि द्यावापृथिवी जभ्र उर्वी नास्य ते महिमानं परि ष्टः ॥|
      block |अस्येदेव प्र रिरिचे महित्वं दिवस्पृथिव्याः पर्यन्तरिक्षात् ।|
      block |स्वराळिन्द्रो दम आ विश्वगूर्तः स्वरिरमत्रो ववक्षे रणाय ॥|
      block |अस्येदेव शवसा शुषन्तं वि वृश्चद्वज्रेण वृत्रमिन्द्रः ।|
      block |गा न व्राणा अवनीरमुञ्चदभि श्रवो दावने सचेताः ॥|
      block |अस्येदु त्वेषसा रन्त सिन्धवः परि यद्वज्रेण सीमयच्छत् ।|
      block |ईशानकृद्दाशुषे दशस्यन्तुर्वीतये गाधं तुर्वणिः कः ॥|
      block |अस्मा इदु प्र भरा तूतुजानो वृत्राय वज्रमीशानः कियेधाः ।|
      block |गोर्न पर्व वि रदा तिरश्चेष्यन्नर्णांस्यपां चरध्यै ॥|
      block |अस्येदु प्र ब्रूहि पूर्व्याणि तुरस्य कर्माणि नव्य उक्थैः ।|
      block |युधे यदिष्णान आयुधान्यृघायमाणो निरिणाति शत्रून् ॥|
      block |अस्येदु भिया गिरयश्च दृळ्हा द्यावा च भूमा जनुषस्तुजेते ।|
      block |उपो वेनस्य जोगुवान ओणिं सद्यो भुवद्वीर्याय नोधाः ॥|
      block |अस्मा इदु त्यदनु दाय्येषामेको यद्वव्ने भूरेरीशानः ।|
      block |प्रैतशं सूर्ये पस्पृधानं सौवश्व्ये सुष्विमावदिन्द्रः ॥|
      block |एवा ते हारियोजना सुवृक्तीन्द्र ब्रह्माणि गोतमासो अक्रन् ।|
      block |ऐषु विश्वपेशसं धियं धाः प्रातर्मक्षू धियावसुर्जगम्यात् ॥|
    block |ऋग्वेदः सूक्तं|
      block |प्र मन्महे शवसानाय शूषमाङ्गूषं गिर्वणसे अङ्गिरस्वत् ।|
      block |सुवृक्तिभि स्तुवत ऋग्मियायार्चामार्कं नरे विश्रुताय ॥|
      block |प्र वो महे महि नमो भरध्वमाङ्गूष्यं शवसानाय साम ।|
      block |येना नः पूर्वे पितरः पदज्ञा अर्चन्तो अङ्गिरसो गा अविन्दन् ॥|
      block |इन्द्रस्याङ्गिरसां चेष्टौ विदत्सरमा तनयाय धासिम् ।|
      block |बृहस्पतिर्भिनदद्रिं विदद्गाः समुस्रियाभिर्वावशन्त नरः ॥|
      block |स सुष्टुभा स स्तुभा सप्त विप्रैः स्वरेणाद्रिं स्वर्यो नवग्वैः ।|
      block |सरण्युभिः फलिगमिन्द्र शक्र वलं रवेण दरयो दशग्वैः ॥|
      block |गृणानो अङ्गिरोभिर्दस्म वि वरुषसा सूर्येण गोभिरन्धः ।|
      block |वि भूम्या अप्रथय इन्द्र सानु दिवो रज उपरमस्तभायः ॥|
      block |तदु प्रयक्षतममस्य कर्म दस्मस्य चारुतममस्ति दंसः ।|
      block |उपह्वरे यदुपरा अपिन्वन्मध्वर्णसो नद्यश्चतस्रः ॥|
      block |द्विता वि वव्रे सनजा सनीळे अयास्य स्तवमानेभिरर्कैः ।|
      block |भगो न मेने परमे व्योमन्नधारयद्रोदसी सुदंसाः ॥|
      block |सनाद्दिवं परि भूमा विरूपे पुनर्भुवा युवती स्वेभिरेवैः ।|
      block |कृष्णेभिरक्तोषा रुशद्भिर्वपुर्भिरा चरतो अन्यान्या ॥|
      block |सनेमि सख्यं स्वपस्यमानः सूनुर्दाधार शवसा सुदंसाः ।|
      block |आमासु चिद्दधिषे पक्वमन्तः पयः कृष्णासु रुशद्रोहिणीषु ॥|
      block |सनात्सनीळा अवनीरवाता व्रता रक्षन्ते अमृताः सहोभिः ।|
      block |पुरू सहस्रा जनयो न पत्नीर्दुवस्यन्ति स्वसारो अह्रयाणम् ॥|
      block |सनायुवो नमसा नव्यो अर्कैर्वसूयवो मतयो दस्म दद्रुः ।|
      block |पतिं न पत्नीरुशतीरुशन्तं स्पृशन्ति त्वा शवसावन्मनीषाः ॥|
      block |सनादेव तव रायो गभस्तौ न क्षीयन्ते नोप दस्यन्ति दस्म ।|
      block |द्युमाँ असि क्रतुमाँ इन्द्र धीरः शिक्षा शचीवस्तव नः शचीभिः ॥|
      block |सनायते गोतम इन्द्र नव्यमतक्षद्ब्रह्म हरियोजनाय ।|
      block |सुनीथाय नः शवसान नोधाः प्रातर्मक्षू धियावसुर्जगम्यात् ॥|
    block |ऋग्वेदः सूक्तं|
      block |त्वं महाँ इन्द्र यो ह शुष्मैर्द्यावा जज्ञानः पृथिवी अमे धाः ।|
      block |यद्ध ते विश्वा गिरयश्चिदभ्वा भिया दृळ्हासः किरणा नैजन् ॥|
      block |आ यद्धरी इन्द्र विव्रता वेरा ते वज्रं जरिता बाह्वोर्धात् ।|
      block |येनाविहर्यतक्रतो अमित्रान्पुर इष्णासि पुरुहूत पूर्वीः ॥|
      block |त्वं सत्य इन्द्र धृष्णुरेतान्त्वमृभुक्षा नर्यस्त्वं षाट् ।|
      block |त्वं शुष्णं वृजने पृक्ष आणौ यूने कुत्साय द्युमते सचाहन् ॥|
      block |त्वं ह त्यदिन्द्र चोदीः सखा वृत्रं यद्वज्रिन्वृषकर्मन्नुभ्नाः ।|
      block |यद्ध शूर वृषमणः पराचैर्वि दस्यूँर्योनावकृतो वृथाषाट् ॥|
      block |त्वं ह त्यदिन्द्रारिषण्यन्दृळ्हस्य चिन्मर्तानामजुष्टौ ।|
      block |व्यस्मदा काष्ठा अर्वते वर्घनेव वज्रिञ्छ्नथिह्यमित्रान् ॥|
      block |त्वां ह त्यदिन्द्रार्णसातौ स्वर्मीळ्हे नर आजा हवन्ते ।|
      block |तव स्वधाव इयमा समर्य ऊतिर्वाजेष्वतसाय्या भूत् ॥|
      block |त्वं ह त्यदिन्द्र सप्त युध्यन्पुरो वज्रिन्पुरुकुत्साय दर्दः ।|
      block |बर्हिर्न यत्सुदासे वृथा वर्गंहो राजन्वरिवः पूरवे कः ॥|
      block |त्वं त्यां न इन्द्र देव चित्रामिषमापो न पीपयः परिज्मन् ।|
      block |यया शूर प्रत्यस्मभ्यं यंसि त्मनमूर्जं न विश्वध क्षरध्यै ॥|
      block |अकारि त इन्द्र गोतमेभिर्ब्रह्माण्योक्ता नमसा हरिभ्याम् ।|
      block |सुपेशसं वाजमा भरा नः प्रातर्मक्षू धियावसुर्जगम्यात् ॥|
    block |ऋग्वेदः सूक्तं|
      block |वृष्णे शर्धाय सुमखाय वेधसे नोधः सुवृक्तिं प्र भरा मरुद्भ्यः ।|
      block |अपो न धीरो मनसा सुहस्त्यो गिरः समञ्जे विदथेष्वाभुवः ॥|
      block |ते जज्ञिरे दिव ऋष्वास उक्षणो रुद्रस्य मर्या असुरा अरेपसः ।|
      block |पावकासः शुचयः सूर्या इव सत्वानो न द्रप्सिनो घोरवर्पसः ॥|
      block |युवानो रुद्रा अजरा अभोग्घनो ववक्षुरध्रिगावः पर्वता इव ।|
      block |दृळ्हा चिद्विश्वा भुवनानि पार्थिवा प्र च्यावयन्ति दिव्यानि मज्मना ॥|
      block |चित्रैरञ्जिभिर्वपुषे व्यञ्जते वक्षस्सु रुक्माँ अधि येतिरे शुभे ।|
      block |अंसेष्वेषां नि मिमृक्षुरृष्टयः साकं जज्ञिरे स्वधया दिवो नरः ॥|
      block |ईशानकृतो धुनयो रिशादसो वातान्विद्युतस्तविषीभिरक्रत ।|
      block |दुहन्त्यूधर्दिव्यानि धूतयो भूमिं पिन्वन्ति पयसा परिज्रयः ॥|
      block |पिन्वन्त्यपो मरुतः सुदानवः पयो घृतवद्विदथेष्वाभुवः ।|
      block |अत्यं न मिहे वि नयन्ति वाजिनमुत्सं दुहन्ति स्तनयन्तमक्षितम् ॥|
      block |महिषासो मायिनश्चित्रभानवो गिरयो न स्वतवसो रघुष्यदः ।|
      block |मृगा इव हस्तिनः खादथा वना यदारुणीषु तविषीरयुग्ध्वम् ॥|
      block |सिंहा इव नानदति प्रचेतसः पिशा इव सुपिशो विश्ववेदसः ।|
      block |क्षपो जिन्वन्तः पृषतीभिरृष्टिभिः समित्सबाधः शवसाहिमन्यवः ॥|
      block |रोदसी आ वदता गणश्रियो नृषाचः शूराः शवसाहिमन्यवः ।|
      block |आ वन्धुरेष्वमतिर्न दर्शता विद्युन्न तस्थौ मरुतो रथेषु वः ॥|
      block |विश्ववेदसो रयिभिः समोकसः सम्मिश्लासस्तविषीभिर्विरप्शिनः ।|
      block |अस्तार इषुं दधिरे गभस्त्योरनन्तशुष्मा वृषखादयो नरः ॥|
      block |हिरण्ययेभिः पविभिः पयोवृध उज्जिघ्नन्त आपथ्यो न पर्वतान् ।|
      block |मखा अयासः स्वसृतो ध्रुवच्युतो दुध्रकृतो मरुतो भ्राजदृष्टयः ॥|
      block |घृषुं पावकं वनिनं विचर्षणिं रुद्रस्य सूनुं हवसा गृणीमसि ।|
      block |रजस्तुरं तवसं मारुतं गणमृजीषिणं वृषणं सश्चत श्रिये ॥|
      block |प्र नू स मर्तः शवसा जनाँ अति तस्थौ व ऊती मरुतो यमावत ।|
      block |अर्वद्भिर्वाजं भरते धना नृभिरापृच्छ्यं क्रतुमा क्षेति पुष्यति ॥|
      block |चर्कृत्यं मरुतः पृत्सु दुष्टरं द्युमन्तं शुष्मं मघवत्सु धत्तन ।|
      block |धनस्पृतमुक्थ्यं विश्वचर्षणिं तोकं पुष्येम तनयं शतं हिमाः ॥|
      block |नू ष्ठिरं मरुतो वीरवन्तमृतीषाहं रयिमस्मासु धत्त ।|
      block |सहस्रिणं शतिनं शूशुवांसं प्रातर्मक्षू धियावसुर्जगम्यात् ॥|
    block |ऋग्वेदः सूक्तं|
      block |पश्वा न तायुं गुहा चतन्तं नमो युजानं नमो वहन्तम् ॥|
      block |सजोषा धीराः पदैरनु ग्मन्नुप त्वा सीदन्विश्वे यजत्राः ॥|
      block |ऋतस्य देवा अनु व्रता गुर्भुवत्परिष्टिर्द्यौर्न भूम ॥|
      block |वर्धन्तीमापः पन्वा सुशिश्विमृतस्य योना गर्भे सुजातम् ॥|
      block |पुष्टिर्न रण्वा क्षितिर्न पृथ्वी गिरिर्न भुज्म क्षोदो न शम्भु ॥|
      block |अत्यो नाज्मन्सर्गप्रतक्तः सिन्धुर्न क्षोदः क ईं वराते ॥|
      block |जामिः सिन्धूनां भ्रातेव स्वस्रामिभ्यान्न राजा वनान्यत्ति ॥|
      block |यद्वातजूतो वना व्यस्थादग्निर्ह दाति रोमा पृथिव्याः ॥|
      block |श्वसित्यप्सु हंसो न सीदन्क्रत्वा चेतिष्ठो विशामुषर्भुत् ॥|
      block |सोमो न वेधा ऋतप्रजातः पशुर्न शिश्वा विभुर्दूरेभाः ॥|
    block |ऋग्वेदः सूक्तं|
      block |रयिर्न चित्रा सूरो न संदृगायुर्न प्राणो नित्यो न सूनुः ॥|
      block |तक्वा न भूर्णिर्वना सिषक्ति पयो न धेनुः शुचिर्विभावा ॥|
      block |दाधार क्षेममोको न रण्वो यवो न पक्वो जेता जनानाम् ॥|
      block |ऋषिर्न स्तुभ्वा विक्षु प्रशस्तो वाजी न प्रीतो वयो दधाति ॥|
      block |दुरोकशोचिः क्रतुर्न नित्यो जायेव योनावरं विश्वस्मै ॥|
      block |चित्रो यदभ्राट् छ्वेतो न विक्षु रथो न रुक्मी त्वेषः समत्सु ॥|
      block |सेनेव सृष्टामं दधात्यस्तुर्न दिद्युत्त्वेषप्रतीका ॥|
      block |यमो ह जातो यमो जनित्वं जारः कनीनां पतिर्जनीनाम् ॥|
      block |तं वश्चराथा वयं वसत्यास्तं न गावो नक्षन्त इद्धम् ॥|
      block |सिन्धुर्न क्षोदः प्र नीचीरैनोन्नवन्त गावः स्वर्दृशीके ॥|
    block |ऋग्वेदः सूक्तं|
      block |वनेषु जायुर्मर्तेषु मित्रो वृणीते श्रुष्टिं राजेवाजुर्यम् ॥|
      block |क्षेमो न साधुः क्रतुर्न भद्रो भुवत्स्वाधीर्होता हव्यवाट् ॥|
      block |हस्ते दधानो नृम्णा विश्वान्यमे देवान्धाद्गुहा निषीदन् ॥|
      block |विदन्तीमत्र नरो धियंधा हृदा यत्तष्टान्मन्त्राँ अशंसन् ॥|
      block |अजो न क्षां दाधार पृथिवीं तस्तम्भ द्यां मन्त्रेभिः सत्यैः ॥|
      block |प्रिया पदानि पश्वो नि पाहि विश्वायुरग्ने गुहा गुहं गाः ॥|
      block |य ईं चिकेत गुहा भवन्तमा यः ससाद धारामृतस्य ॥|
      block |वि ये चृतन्त्यृता सपन्त आदिद्वसूनि प्र ववाचास्मै ॥|
      block |वि यो वीरुत्सु रोधन्महित्वोत प्रजा उत प्रसूष्वन्तः ॥|
      block |चित्तिरपां दमे विश्वायुः सद्मेव धीराः सम्माय चक्रुः ॥|
    block |ऋग्वेदः सूक्तं|
      block |श्रीणन्नुप स्थाद्दिवं भुरण्यु स्थातुश्चरथमक्तून्व्यूर्णोत् ॥|
      block |परि यदेषामेको विश्वेषां भुवद्देवो देवानां महित्वा ॥|
      block |आदित्ते विश्वे क्रतुं जुषन्त शुष्काद्यद्देव जीवो जनिष्ठाः ॥|
      block |भजन्त विश्वे देवत्वं नाम ऋतं सपन्तो अमृतमेवैः ॥|
      block |ऋतस्य प्रेषा ऋतस्य धीतिर्विश्वायुर्विश्वे अपांसि चक्रुः ॥|
      block |यस्तुभ्यं दाशाद्यो वा ते शिक्षात्तस्मै चिकित्वान्रयिं दयस्व ॥|
      block |होता निषत्तो मनोरपत्ये स चिन्न्वासां पती रयीणाम् ॥|
      block |इच्छन्त रेतो मिथस्तनूषु सं जानत स्वैर्दक्षैरमूराः ॥|
      block |पितुर्न पुत्राः क्रतुं जुषन्त श्रोषन्ये अस्य शासं तुरासः ॥|
      block |वि राय और्णोद्दुरः पुरुक्षुः पिपेश नाकं स्तृभिर्दमूनाः ॥|
    block |ऋग्वेदः सूक्तं|
      block |शुक्रः शुशुक्वाँ उषो न जारः पप्रा समीची दिवो न ज्योतिः ॥|
      block |परि प्रजातः क्रत्वा बभूथ भुवो देवानां पिता पुत्रः सन् ॥|
      block |वेधा अदृप्तो अग्निर्विजानन्नूधर्न गोनां स्वाद्मा पितूनाम् ॥|
      block |जने न शेव आहूर्यः सन्मध्ये निषत्तो रण्वो दुरोणे ॥|
      block |पुत्रो न जातो रण्वो दुरोणे वाजी न प्रीतो विशो वि तारीत् ॥|
      block |विशो यदह्वे नृभिः सनीळा अग्निर्देवत्वा विश्वान्यश्याः ॥|
      block |नकिष्ट एता व्रता मिनन्ति नृभ्यो यदेभ्यः श्रुष्टिं चकर्थ ॥|
      block |तत्तु ते दंसो यदहन्समानैर्नृभिर्यद्युक्तो विवे रपांसि ॥|
      block |उषो न जारो विभावोस्रः संज्ञातरूपश्चिकेतदस्मै ॥|
      block |त्मना वहन्तो दुरो व्यृण्वन्नवन्त विश्वे स्वर्दृशीके ॥|
    block |ऋग्वेदः सूक्तं|
      block |वनेम पूर्वीरर्यो मनीषा अग्निः सुशोको विश्वान्यश्याः ॥|
      block |आ दैव्यानि व्रता चिकित्वाना मानुषस्य जनस्य जन्म ॥|
      block |गर्भो यो अपां गर्भो वनानां गर्भश्च स्थातां गर्भश्चरथाम् ॥|
      block |अद्रौ चिदस्मा अन्तर्दुरोणे विशां न विश्वो अमृतः स्वाधीः ॥|
      block |स हि क्षपावाँ अग्नी रयीणां दाशद्यो अस्मा अरं सूक्तैः ॥|
      block |एता चिकित्वो भूमा नि पाहि देवानां जन्म मर्ताँश्च विद्वान् ॥|
      block |वर्धान्यं पूर्वीः क्षपो विरूपा स्थातुश्च रथमृतप्रवीतम् ॥|
      block |अराधि होता स्वर्निषत्तः कृण्वन्विश्वान्यपांसि सत्या ॥|
      block |गोषु प्रशस्तिं वनेषु धिषे भरन्त विश्वे बलिं स्वर्णः ॥|
      block |वि त्वा नरः पुरुत्रा सपर्यन्पितुर्न जिव्रेर्वि वेदो भरन्त ॥|
      block |साधुर्न गृध्नुरस्तेव शूरो यातेव भीमस्त्वेषः समत्सु ॥|
    block |ऋग्वेदः सूक्तं|
      block |उप प्र जिन्वन्नुशतीरुशन्तं पतिं न नित्यं जनयः सनीळाः ।|
      block |स्वसारः श्यावीमरुषीमजुष्रञ्चित्रमुच्छन्तीमुषसं न गावः ॥|
      block |वीळु चिद्दृळ्हा पितरो न उक्थैरद्रिं रुजन्नङ्गिरसो रवेण ।|
      block |चक्रुर्दिवो बृहतो गातुमस्मे अहः स्वर्विविदुः केतुमुस्राः ॥|
      block |दधन्नृतं धनयन्नस्य धीतिमादिदर्यो दिधिष्वो विभृत्राः ।|
      block |अतृष्यन्तीरपसो यन्त्यच्छा देवाञ्जन्म प्रयसा वर्धयन्तीः ॥|
      block |मथीद्यदीं विभृतो मातरिश्वा गृहेगृहे श्येतो जेन्यो भूत् ।|
      block |आदीं राज्ञे न सहीयसे सचा सन्ना दूत्यं भृगवाणो विवाय ॥|
      block |महे यत्पित्र ईं रसं दिवे करव त्सरत्पृशन्यश्चिकित्वान् ।|
      block |सृजदस्ता धृषता दिद्युमस्मै स्वायां देवो दुहितरि त्विषिं धात् ॥|
      block |स्व आ यस्तुभ्यं दम आ विभाति नमो वा दाशादुशतो अनु द्यून् ।|
      block |वर्धो अग्ने वयो अस्य द्विबर्हा यासद्राया सरथं यं जुनासि ॥|
      block |अग्निं विश्वा अभि पृक्षः सचन्ते समुद्रं न स्रवतः सप्त यह्वीः ।|
      block |न जामिभिर्वि चिकिते वयो नो विदा देवेषु प्रमतिं चिकित्वान् ॥|
      block |आ यदिषे नृपतिं तेज आनट् छुचि रेतो निषिक्तं द्यौरभीके ।|
      block |अग्निः शर्धमनवद्यं युवानं स्वाध्यं जनयत्सूदयच्च ॥|
      block |मनो न योऽध्वनः सद्य एत्येकः सत्रा सूरो वस्व ईशे ।|
      block |राजाना मित्रावरुणा सुपाणी गोषु प्रियममृतं रक्षमाणा ॥|
      block |मा नो अग्ने सख्या पित्र्याणि प्र मर्षिष्ठा अभि विदुष्कविः सन् ।|
      block |नभो न रूपं जरिमा मिनाति पुरा तस्या अभिशस्तेरधीहि ॥|
    block |ऋग्वेदः सूक्तं|
      block |नि काव्या वेधसः शश्वतस्कर्हस्ते दधानो नर्या पुरूणि ।|
      block |अग्निर्भुवद्रयिपती रयीणां सत्रा चक्राणो अमृतानि विश्वा ॥|
      block |अस्मे वत्सं परि षन्तं न विन्दन्निच्छन्तो विश्वे अमृता अमूराः ।|
      block |श्रमयुवः पदव्यो धियंधास्तस्थुः पदे परमे चार्वग्नेः ॥|
      block |तिस्रो यदग्ने शरदस्त्वामिच्छुचिं घृतेन शुचयः सपर्यान् ।|
      block |नामानि चिद्दधिरे यज्ञियान्यसूदयन्त तन्वः सुजाताः ॥|
      block |आ रोदसी बृहती वेविदानाः प्र रुद्रिया जभ्रिरे यज्ञियासः ।|
      block |विदन्मर्तो नेमधिता चिकित्वानग्निं पदे परमे तस्थिवांसम् ॥|
      block |संजानाना उप सीदन्नभिज्ञु पत्नीवन्तो नमस्यं नमस्यन् ।|
      block |रिरिक्वांसस्तन्वः कृण्वत स्वाः सखा सख्युर्निमिषि रक्षमाणाः ॥|
      block |त्रिः सप्त यद्गुह्यानि त्वे इत्पदाविदन्निहिता यज्ञियासः ।|
      block |तेभी रक्षन्ते अमृतं सजोषाः पशूञ्च स्थातॄञ्चरथं च पाहि ॥|
      block |विद्वाँ अग्ने वयुनानि क्षितीनां व्यानुषक्छुरुधो जीवसे धाः ।|
      block |अन्तर्विद्वाँ अध्वनो देवयानानतन्द्रो दूतो अभवो हविर्वाट् ॥|
      block |स्वाध्यो दिव आ सप्त यह्वी रायो दुरो व्यृतज्ञा अजानन् ।|
      block |विदद्गव्यं सरमा दृळ्हमूर्वं येना नु कं मानुषी भोजते विट् ॥|
      block |आ ये विश्वा स्वपत्यानि तस्थुः कृण्वानासो अमृतत्वाय गातुम् ।|
      block |मह्ना महद्भिः पृथिवी वि तस्थे माता पुत्रैरदितिर्धायसे वेः ॥|
      block |अधि श्रियं नि दधुश्चारुमस्मिन्दिवो यदक्षी अमृता अकृण्वन् ।|
      block |अध क्षरन्ति सिन्धवो न सृष्टाः प्र नीचीरग्ने अरुषीरजानन् ॥|
    block |ऋग्वेदः सूक्तं|
      block |रयिर्न यः पितृवित्तो वयोधाः सुप्रणीतिश्चिकितुषो न शासुः ।|
      block |स्योनशीरतिथिर्न प्रीणानो होतेव सद्म विधतो वि तारीत् ॥|
      block |देवो न यः सविता सत्यमन्मा क्रत्वा निपाति वृजनानि विश्वा ।|
      block |पुरुप्रशस्तो अमतिर्न सत्य आत्मेव शेवो दिधिषाय्यो भूत् ॥|
      block |देवो न यः पृथिवीं विश्वधाया उपक्षेति हितमित्रो न राजा ।|
      block |पुरःसदः शर्मसदो न वीरा अनवद्या पतिजुष्टेव नारी ॥|
      block |तं त्वा नरो दम आ नित्यमिद्धमग्ने सचन्त क्षितिषु ध्रुवासु ।|
      block |अधि द्युम्नं नि दधुर्भूर्यस्मिन्भवा विश्वायुर्धरुणो रयीणाम् ॥|
      block |वि पृक्षो अग्ने मघवानो अश्युर्वि सूरयो ददतो विश्वमायुः ।|
      block |सनेम वाजं समिथेष्वर्यो भागं देवेषु श्रवसे दधानाः ॥|
      block |ऋतस्य हि धेनवो वावशानाः स्मदूध्नीः पीपयन्त द्युभक्ताः ।|
      block |परावतः सुमतिं भिक्षमाणा वि सिन्धवः समया सस्रुरद्रिम् ॥|
      block |त्वे अग्ने सुमतिं भिक्षमाणा दिवि श्रवो दधिरे यज्ञियासः ।|
      block |नक्ता च चक्रुरुषसा विरूपे कृष्णं च वर्णमरुणं च सं धुः ॥|
      block |यान्राये मर्तान्सुषूदो अग्ने ते स्याम मघवानो वयं च ।|
      block |छायेव विश्वं भुवनं सिसक्ष्यापप्रिवान्रोदसी अन्तरिक्षम् ॥|
      block |अर्वद्भिरग्ने अर्वतो नृभिर्नॄन्वीरैर्वीरान्वनुयामा त्वोताः ।|
      block |ईशानासः पितृवित्तस्य रायो वि सूरयः शतहिमा नो अश्युः ॥|
      block |एता ते अग्न उचथानि वेधो जुष्टानि सन्तु मनसे हृदे च ।|
      block |शकेम रायः सुधुरो यमं तेऽधि श्रवो देवभक्तं दधानाः ॥|
    block |ऋग्वेदः सूक्तं|
      block |उपप्रयन्तो अध्वरं मन्त्रं वोचेमाग्नये ।|
      block |आरे अस्मे च शृण्वते ॥|
      block |यः स्नीहितीषु पूर्व्यः संजग्मानासु कृष्टिषु ।|
      block |अरक्षद्दाशुषे गयम् ॥|
      block |उत ब्रुवन्तु जन्तव उदग्निर्वृत्रहाजनि ।|
      block |धनंजयो रणेरणे ॥|
      block |यस्य दूतो असि क्षये वेषि हव्यानि वीतये ।|
      block |दस्मत्कृणोष्यध्वरम् ॥|
      block |तमित्सुहव्यमङ्गिरः सुदेवं सहसो यहो ।|
      block |जना आहुः सुबर्हिषम् ॥|
      block |आ च वहासि ताँ इह देवाँ उप प्रशस्तये ।|
      block |हव्या सुश्चन्द्र वीतये ॥|
      block |न योरुपब्दिरश्व्यः शृण्वे रथस्य कच्चन ।|
      block |यदग्ने यासि दूत्यम् ॥|
      block |त्वोतो वाज्यह्रयोऽभि पूर्वस्मादपरः ।|
      block |प्र दाश्वाँ अग्ने अस्थात् ॥|
      block |उत द्युमत्सुवीर्यं बृहदग्ने विवाससि ।|
      block |देवेभ्यो देव दाशुषे ॥|
    block |ऋग्वेदः सूक्तं|
      block |जुषस्व सप्रथस्तमं वचो देवप्सरस्तमम् ।|
      block |हव्या जुह्वान आसनि ॥|
      block |अथा ते अङ्गिरस्तमाग्ने वेधस्तम प्रियम् ।|
      block |वोचेम ब्रह्म सानसि ॥|
      block |कस्ते जामिर्जनानामग्ने को दाश्वध्वरः ।|
      block |को ह कस्मिन्नसि श्रितः ॥|
      block |त्वं जामिर्जनानामग्ने मित्रो असि प्रियः ।|
      block |सखा सखिभ्य ईड्यः ॥|
      block |यजा नो मित्रावरुणा यजा देवाँ ऋतं बृहत् ।|
      block |अग्ने यक्षि स्वं दमम् ॥|
    block |ऋग्वेदः सूक्तं|
      block |का त उपेतिर्मनसो वराय भुवदग्ने शंतमा का मनीषा ।|
      block |को वा यज्ञैः परि दक्षं त आप केन वा ते मनसा दाशेम ॥|
      block |एह्यग्न इह होता नि षीदादब्धः सु पुरएता भवा नः ।|
      block |अवतां त्वा रोदसी विश्वमिन्वे यजा महे सौमनसाय देवान् ॥|
      block |प्र सु विश्वान्रक्षसो धक्ष्यग्ने भवा यज्ञानामभिशस्तिपावा ।|
      block |अथा वह सोमपतिं हरिभ्यामातिथ्यमस्मै चकृमा सुदाव्ने ॥|
      block |प्रजावता वचसा वह्निरासा च हुवे नि च सत्सीह देवैः ।|
      block |वेषि होत्रमुत पोत्रं यजत्र बोधि प्रयन्तर्जनितर्वसूनाम् ॥|
      block |यथा विप्रस्य मनुषो हविर्भिर्देवाँ अयजः कविभिः कविः सन् ।|
      block |एवा होतः सत्यतर त्वमद्याग्ने मन्द्रया जुह्वा यजस्व ॥|
    block |ऋग्वेदः सूक्तं|
      block |कथा दाशेमाग्नये कास्मै देवजुष्टोच्यते भामिने गीः ।|
      block |यो मर्त्येष्वमृत ऋतावा होता यजिष्ठ इत्कृणोति देवान् ॥|
      block |यो अध्वरेषु शंतम ऋतावा होता तमू नमोभिरा कृणुध्वम् ।|
      block |अग्निर्यद्वेर्मर्ताय देवान्स चा बोधाति मनसा यजाति ॥|
      block |स हि क्रतुः स मर्यः स साधुर्मित्रो न भूदद्भुतस्य रथीः ।|
      block |तं मेधेषु प्रथमं देवयन्तीर्विश उप ब्रुवते दस्ममारीः ॥|
      block |स नो नृणां नृतमो रिशादा अग्निर्गिरोऽवसा वेतु धीतिम् ।|
      block |तना च ये मघवानः शविष्ठा वाजप्रसूता इषयन्त मन्म ॥|
      block |एवाग्निर्गोतमेभिरृतावा विप्रेभिरस्तोष्ट जातवेदाः ।|
      block |स एषु द्युम्नं पीपयत्स वाजं स पुष्टिं याति जोषमा चिकित्वान् ॥|
    block |ऋग्वेदः सूक्तं|
      block |अभि त्वा गोतमा गिरा जातवेदो विचर्षणे ।|
      block |द्युम्नैरभि प्र णोनुमः ॥|
      block |तमु त्वा गोतमो गिरा रायस्कामो दुवस्यति ।|
      block |द्युम्नैरभि प्र णोनुमः ॥|
      block |तमु त्वा वाजसातममङ्गिरस्वद्धवामहे ।|
      block |द्युम्नैरभि प्र णोनुमः ॥|
      block |तमु त्वा वृत्रहन्तमं यो दस्यूँरवधूनुषे ।|
      block |द्युम्नैरभि प्र णोनुमः ॥|
      block |अवोचाम रहूगणा अग्नये मधुमद्वचः ।|
      block |द्युम्नैरभि प्र णोनुमः ॥|
    block |ऋग्वेदः सूक्तं|
      block |हिरण्यकेशो रजसो विसारेऽहिर्धुनिर्वात इव ध्रजीमान् ।|
      block |शुचिभ्राजा उषसो नवेदा यशस्वतीरपस्युवो न सत्याः ॥|
      block |आ ते सुपर्णा अमिनन्तँ एवैः कृष्णो नोनाव वृषभो यदीदम् ।|
      block |शिवाभिर्न स्मयमानाभिरागात्पतन्ति मिह स्तनयन्त्यभ्रा ॥|
      block |यदीमृतस्य पयसा पियानो नयन्नृतस्य पथिभी रजिष्ठैः ।|
      block |अर्यमा मित्रो वरुणः परिज्मा त्वचं पृञ्चन्त्युपरस्य योनौ ॥|
      block |अग्ने वाजस्य गोमत ईशानः सहसो यहो ।|
      block |अस्मे धेहि जातवेदो महि श्रवः ॥|
      block |स इधानो वसुष्कविरग्निरीळेन्यो गिरा ।|
      block |रेवदस्मभ्यं पुर्वणीक दीदिहि ॥|
      block |क्षपो राजन्नुत त्मनाग्ने वस्तोरुतोषसः ।|
      block |स तिग्मजम्भ रक्षसो दह प्रति ॥|
      block |अवा नो अग्न ऊतिभिर्गायत्रस्य प्रभर्मणि ।|
      block |विश्वासु धीषु वन्द्य ॥|
      block |आ नो अग्ने रयिं भर सत्रासाहं वरेण्यम् ।|
      block |विश्वासु पृत्सु दुष्टरम् ॥|
      block |आ नो अग्ने सुचेतुना रयिं विश्वायुपोषसम् ।|
      block |मार्डीकं धेहि जीवसे ॥|
      block |प्र पूतास्तिग्मशोचिषे वाचो गोतमाग्नये ।|
      block |भरस्व सुम्नयुर्गिरः ॥|
      block |यो नो अग्नेऽभिदासत्यन्ति दूरे पदीष्ट सः ।|
      block |अस्माकमिद्वृधे भव ॥|
      block |सहस्राक्षो विचर्षणिरग्नी रक्षांसि सेधति ।|
      block |होता गृणीत उक्थ्यः ॥|
    block |ऋग्वेदः सूक्तं|
      block |इत्था हि सोम इन्मदे ब्रह्मा चकार वर्धनम् ।|
      block |शविष्ठ वज्रिन्नोजसा पृथिव्या निः शशा अहिमर्चन्ननु स्वराज्यम् ॥|
      block |स त्वामदद्वृषा मदः सोमः श्येनाभृतः सुतः ।|
      block |येना वृत्रं निरद्भ्यो जघन्थ वज्रिन्नोजसार्चन्ननु स्वराज्यम् ॥|
      block |प्रेह्यभीहि धृष्णुहि न ते वज्रो नि यंसते ।|
      block |इन्द्र नृम्णं हि ते शवो हनो वृत्रं जया अपोऽर्चन्ननु स्वराज्यम् ॥|
      block |निरिन्द्र भूम्या अधि वृत्रं जघन्थ निर्दिवः ।|
      block |सृजा मरुत्वतीरव जीवधन्या इमा अपोऽर्चन्ननु स्वराज्यम् ॥|
      block |इन्द्रो वृत्रस्य दोधतः सानुं वज्रेण हीळितः ।|
      block |अभिक्रम्याव जिघ्नतेऽपः सर्माय चोदयन्नर्चन्ननु स्वराज्यम् ॥|
      block |अधि सानौ नि जिघ्नते वज्रेण शतपर्वणा ।|
      block |मन्दान इन्द्रो अन्धसः सखिभ्यो गातुमिच्छत्यर्चन्ननु स्वराज्यम् ॥|
      block |इन्द्र तुभ्यमिदद्रिवोऽनुत्तं वज्रिन्वीर्यम् ।|
      block |यद्ध त्यं मायिनं मृगं तमु त्वं माययावधीरर्चन्ननु स्वराज्यम् ॥|
      block |वि ते वज्रासो अस्थिरन्नवतिं नाव्या अनु ।|
      block |महत्त इन्द्र वीर्यं बाह्वोस्ते बलं हितमर्चन्ननु स्वराज्यम् ॥|
      block |सहस्रं साकमर्चत परि ष्टोभत विंशतिः ।|
      block |शतैनमन्वनोनवुरिन्द्राय ब्रह्मोद्यतमर्चन्ननु स्वराज्यम् ॥|
      block |इन्द्रो वृत्रस्य तविषीं निरहन्सहसा सहः ।|
      block |महत्तदस्य पौंस्यं वृत्रं जघन्वाँ असृजदर्चन्ननु स्वराज्यम् ॥|
      block |इमे चित्तव मन्यवे वेपेते भियसा मही ।|
      block |यदिन्द्र वज्रिन्नोजसा वृत्रं मरुत्वाँ अवधीरर्चन्ननु स्वराज्यम् ॥|
      block |न वेपसा न तन्यतेन्द्रं वृत्रो वि बीभयत् ।|
      block |अभ्येनं वज्र आयसः सहस्रभृष्टिरायतार्चन्ननु स्वराज्यम् ॥|
      block |यद्वृत्रं तव चाशनिं वज्रेण समयोधयः ।|
      block |अहिमिन्द्र जिघांसतो दिवि ते बद्बधे शवोऽर्चन्ननु स्वराज्यम् ॥|
      block |अभिष्टने ते अद्रिवो यत्स्था जगच्च रेजते ।|
      block |त्वष्टा चित्तव मन्यव इन्द्र वेविज्यते भियार्चन्ननु स्वराज्यम् ॥|
      block |नहि नु यादधीमसीन्द्रं को वीर्या परः ।|
      block |तस्मिन्नृम्णमुत क्रतुं देवा ओजांसि सं दधुरर्चन्ननु स्वराज्यम् ॥|
      block |यामथर्वा मनुष्पिता दध्यङ्धियमत्नत ।|
      block |तस्मिन्ब्रह्माणि पूर्वथेन्द्र उक्था समग्मतार्चन्ननु स्वराज्यम् ॥|
    block |ऋग्वेदः सूक्तं|
      block |इन्द्रो मदाय वावृधे शवसे वृत्रहा नृभिः ।|
      block |तमिन्महत्स्वाजिषूतेमर्भे हवामहे स वाजेषु प्र नोऽविषत् ॥|
      block |असि हि वीर सेन्योऽसि भूरि पराददिः ।|
      block |असि दभ्रस्य चिद्वृधो यजमानाय शिक्षसि सुन्वते भूरि ते वसु ॥|
      block |यदुदीरत आजयो धृष्णवे धीयते धना ।|
      block |युक्ष्वा मदच्युता हरी कं हनः कं वसौ दधोऽस्माँ इन्द्र वसौ दधः ॥|
      block |क्रत्वा महाँ अनुष्वधं भीम आ वावृधे शवः ।|
      block |श्रिय ऋष्व उपाकयोर्नि शिप्री हरिवान्दधे हस्तयोर्वज्रमायसम् ॥|
      block |आ पप्रौ पार्थिवं रजो बद्बधे रोचना दिवि ।|
      block |न त्वावाँ इन्द्र कश्चन न जातो न जनिष्यतेऽति विश्वं ववक्षिथ ॥|
      block |यो अर्यो मर्तभोजनं पराददाति दाशुषे ।|
      block |इन्द्रो अस्मभ्यं शिक्षतु वि भजा भूरि ते वसु भक्षीय तव राधसः ॥|
      block |मदेमदे हि नो ददिर्यूथा गवामृजुक्रतुः ।|
      block |सं गृभाय पुरू शतोभयाहस्त्या वसु शिशीहि राय आ भर ॥|
      block |मादयस्व सुते सचा शवसे शूर राधसे ।|
      block |विद्मा हि त्वा पुरूवसुमुप कामान्ससृज्महेऽथा नोऽविता भव ॥|
      block |एते त इन्द्र जन्तवो विश्वं पुष्यन्ति वार्यम् ।|
      block |अन्तर्हि ख्यो जनानामर्यो वेदो अदाशुषां तेषां नो वेद आ भर ॥|
    block |ऋग्वेदः सूक्तं|
      block |उपो षु शृणुही गिरो मघवन्मातथा इव ।|
      block |यदा नः सूनृतावतः कर आदर्थयास इद्योजा न्विन्द्र ते हरी ॥|
      block |अक्षन्नमीमदन्त ह्यव प्रिया अधूषत ।|
      block |अस्तोषत स्वभानवो विप्रा नविष्ठया मती योजा न्विन्द्र ते हरी ॥|
      block |सुसंदृशं त्वा वयं मघवन्वन्दिषीमहि ।|
      block |प्र नूनं पूर्णवन्धुर स्तुतो याहि वशाँ अनु योजा न्विन्द्र ते हरी ॥|
      block |स घा तं वृषणं रथमधि तिष्ठाति गोविदम् ।|
      block |यः पात्रं हारियोजनं पूर्णमिन्द्र चिकेतति योजा न्विन्द्र ते हरी ॥|
      block |युक्तस्ते अस्तु दक्षिण उत सव्यः शतक्रतो ।|
      block |तेन जायामुप प्रियां मन्दानो याह्यन्धसो योजा न्विन्द्र ते हरी ॥|
      block |युनज्मि ते ब्रह्मणा केशिना हरी उप प्र याहि दधिषे गभस्त्योः ।|
      block |उत्त्वा सुतासो रभसा अमन्दिषुः पूषण्वान्वज्रिन्समु पत्न्यामदः ॥|
    block |ऋग्वेदः सूक्तं|
      block |अश्वावति प्रथमो गोषु गच्छति सुप्रावीरिन्द्र मर्त्यस्तवोतिभिः ।|
      block |तमित्पृणक्षि वसुना भवीयसा सिन्धुमापो यथाभितो विचेतसः ॥|
      block |आपो न देवीरुप यन्ति होत्रियमवः पश्यन्ति विततं यथा रजः ।|
      block |प्राचैर्देवासः प्र णयन्ति देवयुं ब्रह्मप्रियं जोषयन्ते वरा इव ॥|
      block |अधि द्वयोरदधा उक्थ्यं वचो यतस्रुचा मिथुना या सपर्यतः ।|
      block |असंयत्तो व्रते ते क्षेति पुष्यति भद्रा शक्तिर्यजमानाय सुन्वते ॥|
      block |आदङ्गिराः प्रथमं दधिरे वय इद्धाग्नयः शम्या ये सुकृत्यया ।|
      block |सर्वं पणेः समविन्दन्त भोजनमश्वावन्तं गोमन्तमा पशुं नरः ॥|
      block |यज्ञैरथर्वा प्रथमः पथस्तते ततः सूर्यो व्रतपा वेन आजनि ।|
      block |आ गा आजदुशना काव्यः सचा यमस्य जातममृतं यजामहे ॥|
      block |बर्हिर्वा यत्स्वपत्याय वृज्यतेऽर्को वा श्लोकमाघोषते दिवि ।|
      block |ग्रावा यत्र वदति कारुरुक्थ्यस्तस्येदिन्द्रो अभिपित्वेषु रण्यति ॥|
    block |ऋग्वेदः सूक्तं|
      block |असावि सोम इन्द्र ते शविष्ठ धृष्णवा गहि ।|
      block |आ त्वा पृणक्त्विन्द्रियं रजः सूर्यो न रश्मिभिः ॥|
      block |इन्द्रमिद्धरी वहतोऽप्रतिधृष्टशवसम् ।|
      block |ऋषीणां च स्तुतीरुप यज्ञं च मानुषाणाम् ॥|
      block |आ तिष्ठ वृत्रहन्रथं युक्ता ते ब्रह्मणा हरी ।|
      block |अर्वाचीनं सु ते मनो ग्रावा कृणोतु वग्नुना ॥|
      block |इममिन्द्र सुतं पिब ज्येष्ठममर्त्यं मदम् ।|
      block |शुक्रस्य त्वाभ्यक्षरन्धारा ऋतस्य सादने ॥|
      block |इन्द्राय नूनमर्चतोक्थानि च ब्रवीतन ।|
      block |सुता अमत्सुरिन्दवो ज्येष्ठं नमस्यता सहः ॥|
      block |नकिष्ट्वद्रथीतरो हरी यदिन्द्र यच्छसे ।|
      block |नकिष्ट्वानु मज्मना नकिः स्वश्व आनशे ॥|
      block |य एक इद्विदयते वसु मर्ताय दाशुषे ।|
      block |ईशानो अप्रतिष्कुत इन्द्रो अङ्ग ॥|
      block |कदा मर्तमराधसं पदा क्षुम्पमिव स्फुरत् ।|
      block |कदा नः शुश्रवद्गिर इन्द्रो अङ्ग ॥|
      block |यश्चिद्धि त्वा बहुभ्य आ सुतावाँ आविवासति ।|
      block |उग्रं तत्पत्यते शव इन्द्रो अङ्ग ॥|
      block |स्वादोरित्था विषूवतो मध्वः पिबन्ति गौर्यः ।|
      block |या इन्द्रेण सयावरीर्वृष्णा मदन्ति शोभसे वस्वीरनु स्वराज्यम् ॥|
      block |ता अस्य पृशनायुवः सोमं श्रीणन्ति पृश्नयः ।|
      block |प्रिया इन्द्रस्य धेनवो वज्रं हिन्वन्ति सायकं वस्वीरनु स्वराज्यम् ॥|
      block |ता अस्य नमसा सहः सपर्यन्ति प्रचेतसः ।|
      block |व्रतान्यस्य सश्चिरे पुरूणि पूर्वचित्तये वस्वीरनु स्वराज्यम् ॥|
      block |इन्द्रो दधीचो अस्थभिर्वृत्राण्यप्रतिष्कुतः ।|
      block |जघान नवतीर्नव ॥|
      block |इच्छन्नश्वस्य यच्छिरः पर्वतेष्वपश्रितम् ।|
      block |तद्विदच्छर्यणावति ॥|
      block |अत्राह गोरमन्वत नाम त्वष्टुरपीच्यम् ।|
      block |इत्था चन्द्रमसो गृहे ॥|
      block |को अद्य युङ्क्ते धुरि गा ऋतस्य शिमीवतो भामिनो दुर्हृणायून् ।|
      block |आसन्निषून्हृत्स्वसो मयोभून्य एषां भृत्यामृणधत्स जीवात् ॥|
      block |क ईषते तुज्यते को बिभाय को मंसते सन्तमिन्द्रं को अन्ति ।|
      block |कस्तोकाय क इभायोत रायेऽधि ब्रवत्तन्वे को जनाय ॥|
      block |को अग्निमीट्टे हविषा घृतेन स्रुचा यजाता ऋतुभिर्ध्रुवेभिः ।|
      block |कस्मै देवा आ वहानाशु होम को मंसते वीतिहोत्रः सुदेवः ॥|
      block |त्वमङ्ग प्र शंसिषो देवः शविष्ठ मर्त्यम् ।|
      block |न त्वदन्यो मघवन्नस्ति मर्डितेन्द्र ब्रवीमि ते वचः ॥|
      block |मा ते राधांसि मा त ऊतयो वसोऽस्मान्कदा चना दभन् ।|
      block |विश्वा च न उपमिमीहि मानुष वसूनि चर्षणिभ्य आ ॥|
    block |ऋग्वेदः सूक्तं|
      block |प्र ये शुम्भन्ते जनयो न सप्तयो यामन्रुद्रस्य सूनवः सुदंससः ।|
      block |रोदसी हि मरुतश्चक्रिरे वृधे मदन्ति वीरा विदथेषु घृष्वयः ॥|
      block |त उक्षितासो महिमानमाशत दिवि रुद्रासो अधि चक्रिरे सदः ।|
      block |अर्चन्तो अर्कं जनयन्त इन्द्रियमधि श्रियो दधिरे पृश्निमातरः ॥|
      block |गोमातरो यच्छुभयन्ते अञ्जिभिस्तनूषु शुभ्रा दधिरे विरुक्मतः ।|
      block |बाधन्ते विश्वमभिमातिनमप वर्त्मान्येषामनु रीयते घृतम् ॥|
      block |वि ये भ्राजन्ते सुमखास ऋष्टिभिः प्रच्यावयन्तो अच्युता चिदोजसा ।|
      block |मनोजुवो यन्मरुतो रथेष्वा वृषव्रातासः पृषतीरयुग्ध्वम् ॥|
      block |प्र यद्रथेषु पृषतीरयुग्ध्वं वाजे अद्रिं मरुतो रंहयन्तः ।|
      block |उतारुषस्य वि ष्यन्ति धाराश्चर्मेवोदभिर्व्युन्दन्ति भूम ॥|
      block |आ वो वहन्तु सप्तयो रघुष्यदो रघुपत्वानः प्र जिगात बाहुभिः ।|
      block |सीदता बर्हिरुरु वः सदस्कृतं मादयध्वं मरुतो मध्वो अन्धसः ॥|
      block |तेऽवर्धन्त स्वतवसो महित्वना नाकं तस्थुरुरु चक्रिरे सदः ।|
      block |विष्णुर्यद्धावद्वृषणं मदच्युतं वयो न सीदन्नधि बर्हिषि प्रिये ॥|
      block |शूरा इवेद्युयुधयो न जग्मयः श्रवस्यवो न पृतनासु येतिरे ।|
      block |भयन्ते विश्वा भुवना मरुद्भ्यो राजान इव त्वेषसंदृशो नरः ॥|
      block |त्वष्टा यद्वज्रं सुकृतं हिरण्ययं सहस्रभृष्टिं स्वपा अवर्तयत् ।|
      block |धत्त इन्द्रो नर्यपांसि कर्तवेऽहन्वृत्रं निरपामौब्जदर्णवम् ॥|
      block |ऊर्ध्वं नुनुद्रेऽवतं त ओजसा दादृहाणं चिद्बिभिदुर्वि पर्वतम् ।|
      block |धमन्तो वाणं मरुतः सुदानवो मदे सोमस्य रण्यानि चक्रिरे ॥|
      block |जिह्मं नुनुद्रेऽवतं तया दिशासिञ्चन्नुत्सं गोतमाय तृष्णजे ।|
      block |आ गच्छन्तीमवसा चित्रभानवः कामं विप्रस्य तर्पयन्त धामभिः ॥|
      block |या वः शर्म शशमानाय सन्ति त्रिधातूनि दाशुषे यच्छताधि ।|
      block |अस्मभ्यं तानि मरुतो वि यन्त रयिं नो धत्त वृषणः सुवीरम् ॥|
    block |ऋग्वेदः सूक्तं|
      block |मरुतो यस्य हि क्षये पाथा दिवो विमहसः ।|
      block |स सुगोपातमो जनः ॥|
      block |यज्ञैर्वा यज्ञवाहसो विप्रस्य वा मतीनाम् ।|
      block |मरुतः शृणुता हवम् ॥|
      block |उत वा यस्य वाजिनोऽनु विप्रमतक्षत ।|
      block |स गन्ता गोमति व्रजे ॥|
      block |अस्य वीरस्य बर्हिषि सुतः सोमो दिविष्टिषु ।|
      block |उक्थं मदश्च शस्यते ॥|
      block |अस्य श्रोषन्त्वा भुवो विश्वा यश्चर्षणीरभि ।|
      block |सूरं चित्सस्रुषीरिषः ॥|
      block |पूर्वीभिर्हि ददाशिम शरद्भिर्मरुतो वयम् ।|
      block |अवोभिश्चर्षणीनाम् ॥|
      block |सुभगः स प्रयज्यवो मरुतो अस्तु मर्त्यः ।|
      block |यस्य प्रयांसि पर्षथ ॥|
      block |शशमानस्य वा नरः स्वेदस्य सत्यशवसः ।|
      block |विदा कामस्य वेनतः ॥|
      block |यूयं तत्सत्यशवस आविष्कर्त महित्वना ।|
      block |विध्यता विद्युता रक्षः ॥|
      block |गूहता गुह्यं तमो वि यात विश्वमत्रिणम् ।|
      block |ज्योतिष्कर्ता यदुश्मसि ॥|
    block |ऋग्वेदः सूक्तं|
      block |प्रत्वक्षसः प्रतवसो विरप्शिनोऽनानता अविथुरा ऋजीषिणः ।|
      block |जुष्टतमासो नृतमासो अञ्जिभिर्व्यानज्रे के चिदुस्रा इव स्तृभिः ॥|
      block |उपह्वरेषु यदचिध्वं ययिं वय इव मरुतः केन चित्पथा ।|
      block |श्चोतन्ति कोशा उप वो रथेष्वा घृतमुक्षता मधुवर्णमर्चते ॥|
      block |प्रैषामज्मेषु विथुरेव रेजते भूमिर्यामेषु यद्ध युञ्जते शुभे ।|
      block |ते क्रीळयो धुनयो भ्राजदृष्टयः स्वयं महित्वं पनयन्त धूतयः ॥|
      block |स हि स्वसृत्पृषदश्वो युवा गणोऽया ईशानस्तविषीभिरावृतः ।|
      block |असि सत्य ऋणयावानेद्योऽस्या धियः प्राविताथा वृषा गणः ॥|
      block |पितुः प्रत्नस्य जन्मना वदामसि सोमस्य जिह्वा प्र जिगाति चक्षसा ।|
      block |यदीमिन्द्रं शम्यृक्वाण आशतादिन्नामानि यज्ञियानि दधिरे ॥|
      block |श्रियसे कं भानुभिः सं मिमिक्षिरे ते रश्मिभिस्त ऋक्वभिः सुखादयः ।|
      block |ते वाशीमन्त इष्मिणो अभीरवो विद्रे प्रियस्य मारुतस्य धाम्नः ॥|
    block |ऋग्वेदः सूक्तं|
      block |आ विद्युन्मद्भिर्मरुतः स्वर्कै रथेभिर्यात ऋष्टिमद्भिरश्वपर्णैः ।|
      block |आ वर्षिष्ठया न इषा वयो न पप्तता सुमायाः ॥|
      block |तेऽरुणेभिर्वरमा पिशङ्गैः शुभे कं यान्ति रथतूर्भिरश्वैः ।|
      block |रुक्मो न चित्रः स्वधितीवान्पव्या रथस्य जङ्घनन्त भूम ॥|
      block |श्रिये कं वो अधि तनूषु वाशीर्मेधा वना न कृणवन्त ऊर्ध्वा ।|
      block |युष्मभ्यं कं मरुतः सुजातास्तुविद्युम्नासो धनयन्ते अद्रिम् ॥|
      block |अहानि गृध्राः पर्या व आगुरिमां धियं वार्कार्यां च देवीम् ।|
      block |ब्रह्म कृण्वन्तो गोतमासो अर्कैरूर्ध्वं नुनुद्र उत्सधिं पिबध्यै ॥|
      block |एतत्त्यन्न योजनमचेति सस्वर्ह यन्मरुतो गोतमो वः ।|
      block |पश्यन्हिरण्यचक्रानयोदंष्ट्रान्विधावतो वराहून् ॥|
      block |एषा स्या वो मरुतोऽनुभर्त्री प्रति ष्टोभति वाघतो न वाणी ।|
      block |अस्तोभयद्वृथासामनु स्वधां गभस्त्योः ॥|
    block |ऋग्वेदः सूक्तं|
      block |आ नो भद्राः क्रतवो यन्तु विश्वतोऽदब्धासो अपरीतास उद्भिदः ।|
      block |देवा नो यथा सदमिद्वृधे असन्नप्रायुवो रक्षितारो दिवेदिवे ॥|
      block |देवानां भद्रा सुमतिरृजूयतां देवानां रातिरभि नो नि वर्तताम् ।|
      block |देवानां सख्यमुप सेदिमा वयं देवा न आयुः प्र तिरन्तु जीवसे ॥|
      block |तान्पूर्वया निविदा हूमहे वयं भगं मित्रमदितिं दक्षमस्रिधम् ।|
      block |अर्यमणं वरुणं सोममश्विना सरस्वती नः सुभगा मयस्करत् ॥|
      block |तन्नो वातो मयोभु वातु भेषजं तन्माता पृथिवी तत्पिता द्यौः ।|
      block |तद्ग्रावाणः सोमसुतो मयोभुवस्तदश्विना शृणुतं धिष्ण्या युवम् ॥|
      block |तमीशानं जगतस्तस्थुषस्पतिं धियंजिन्वमवसे हूमहे वयम् ।|
      block |पूषा नो यथा वेदसामसद्वृधे रक्षिता पायुरदब्धः स्वस्तये ॥|
      block |स्वस्ति न इन्द्रो वृद्धश्रवाः स्वस्ति नः पूषा विश्ववेदाः ।|
      block |स्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु ॥|
      block |पृषदश्वा मरुतः पृश्निमातरः शुभंयावानो विदथेषु जग्मयः ।|
      block |अग्निजिह्वा मनवः सूरचक्षसो विश्वे नो देवा अवसा गमन्निह ॥|
      block |भद्रं कर्णेभिः शृणुयाम देवा भद्रं पश्येमाक्षभिर्यजत्राः ।|
      block |स्थिरैरङ्गैस्तुष्टुवांसस्तनूभिर्व्यशेम देवहितं यदायुः ॥|
      block |शतमिन्नु शरदो अन्ति देवा यत्रा नश्चक्रा जरसं तनूनाम् ।|
      block |पुत्रासो यत्र पितरो भवन्ति मा नो मध्या रीरिषतायुर्गन्तोः ॥|
      block |अदितिर्द्यौरदितिरन्तरिक्षमदितिर्माता स पिता स पुत्रः ।|
      block |विश्वे देवा अदितिः पञ्च जना अदितिर्जातमदितिर्जनित्वम् ॥|
    block |ऋग्वेदः सूक्तं|
      block |ऋजुनीती नो वरुणो मित्रो नयतु विद्वान् ।|
      block |अर्यमा देवैः सजोषाः ॥|
      block |ते हि वस्वो वसवानास्ते अप्रमूरा महोभिः ।|
      block |व्रता रक्षन्ते विश्वाहा ॥|
      block |ते अस्मभ्यं शर्म यंसन्नमृता मर्त्येभ्यः ।|
      block |बाधमाना अप द्विषः ॥|
      block |वि नः पथः सुविताय चियन्त्विन्द्रो मरुतः ।|
      block |पूषा भगो वन्द्यासः ॥|
      block |उत नो धियो गोअग्राः पूषन्विष्णवेवयावः ।|
      block |कर्ता नः स्वस्तिमतः ॥|
      block |मधु वाता ऋतायते मधु क्षरन्ति सिन्धवः ।|
      block |माध्वीर्नः सन्त्वोषधीः ॥|
      block |मधु नक्तमुतोषसो मधुमत्पार्थिवं रजः ।|
      block |मधु द्यौरस्तु नः पिता ॥|
      block |मधुमान्नो वनस्पतिर्मधुमाँ अस्तु सूर्यः ।|
      block |माध्वीर्गावो भवन्तु नः ॥|
      block |शं नो मित्रः शं वरुणः शं नो भवत्वर्यमा ।|
      block |शं न इन्द्रो बृहस्पतिः शं नो विष्णुरुरुक्रमः ॥|
    block |ऋग्वेदः सूक्तं|
      block |त्वं सोम प्र चिकितो मनीषा त्वं रजिष्ठमनु नेषि पन्थाम् ।|
      block |तव प्रणीती पितरो न इन्दो देवेषु रत्नमभजन्त धीराः ॥|
      block |त्वं सोम क्रतुभिः सुक्रतुर्भूस्त्वं दक्षैः सुदक्षो विश्ववेदाः ।|
      block |त्वं वृषा वृषत्वेभिर्महित्वा द्युम्नेभिर्द्युम्न्यभवो नृचक्षाः ॥|
      block |राज्ञो नु ते वरुणस्य व्रतानि बृहद्गभीरं तव सोम धाम ।|
      block |शुचिष्ट्वमसि प्रियो न मित्रो दक्षाय्यो अर्यमेवासि सोम ॥|
      block |या ते धामानि दिवि या पृथिव्यां या पर्वतेष्वोषधीष्वप्सु ।|
      block |तेभिर्नो विश्वैः सुमना अहेळन्राजन्सोम प्रति हव्या गृभाय ॥|
      block |त्वं सोमासि सत्पतिस्त्वं राजोत वृत्रहा ।|
      block |त्वं भद्रो असि क्रतुः ॥|
      block |त्वं च सोम नो वशो जीवातुं न मरामहे ।|
      block |प्रियस्तोत्रो वनस्पतिः ॥|
      block |त्वं सोम महे भगं त्वं यून ऋतायते ।|
      block |दक्षं दधासि जीवसे ॥|
      block |त्वं नः सोम विश्वतो रक्षा राजन्नघायतः ।|
      block |न रिष्येत्त्वावतः सखा ॥|
      block |सोम यास्ते मयोभुव ऊतयः सन्ति दाशुषे ।|
      block |ताभिर्नोऽविता भव ॥|
      block |इमं यज्ञमिदं वचो जुजुषाण उपागहि ।|
      block |सोम त्वं नो वृधे भव ॥|
      block |सोम गीर्भिष्ट्वा वयं वर्धयामो वचोविदः ।|
      block |सुमृळीको न आ विश ॥|
      block |गयस्फानो अमीवहा वसुवित्पुष्टिवर्धनः ।|
      block |सुमित्रः सोम नो भव ॥|
      block |सोम रारन्धि नो हृदि गावो न यवसेष्वा ।|
      block |मर्य इव स्व ओक्ये ॥|
      block |यः सोम सख्ये तव रारणद्देव मर्त्यः ।|
      block |तं दक्षः सचते कविः ॥|
      block |उरुष्या णो अभिशस्तेः सोम नि पाह्यंहसः ।|
      block |सखा सुशेव एधि नः ॥|
      block |आ प्यायस्व समेतु ते विश्वतः सोम वृष्ण्यम् ।|
      block |भवा वाजस्य संगथे ॥|
      block |आ प्यायस्व मदिन्तम सोम विश्वेभिरंशुभिः ।|
      block |भवा नः सुश्रवस्तमः सखा वृधे ॥|
      block |सं ते पयांसि समु यन्तु वाजाः सं वृष्ण्यान्यभिमातिषाहः ।|
      block |आप्यायमानो अमृताय सोम दिवि श्रवांस्युत्तमानि धिष्व ॥|
      block |या ते धामानि हविषा यजन्ति ता ते विश्वा परिभूरस्तु यज्ञम् ।|
      block |गयस्फानः प्रतरणः सुवीरोऽवीरहा प्र चरा सोम दुर्यान् ॥|
      block |सोमो धेनुं सोमो अर्वन्तमाशुं सोमो वीरं कर्मण्यं ददाति ।|
      block |सादन्यं विदथ्यं सभेयं पितृश्रवणं यो ददाशदस्मै ॥|
      block |अषाळ्हं युत्सु पृतनासु पप्रिं स्वर्षामप्सां वृजनस्य गोपाम् ।|
      block |भरेषुजां सुक्षितिं सुश्रवसं जयन्तं त्वामनु मदेम सोम ॥|
      block |त्वमिमा ओषधीः सोम विश्वास्त्वमपो अजनयस्त्वं गाः ।|
      block |त्वमा ततन्थोर्वन्तरिक्षं त्वं ज्योतिषा वि तमो ववर्थ ॥|
      block |देवेन नो मनसा देव सोम रायो भागं सहसावन्नभि युध्य ।|
      block |मा त्वा तनदीशिषे वीर्यस्योभयेभ्यः प्र चिकित्सा गविष्टौ ॥|
    block |ऋग्वेदः सूक्तं|
      block |एता उ त्या उषसः केतुमक्रत पूर्वे अर्धे रजसो भानुमञ्जते ।|
      block |निष्कृण्वाना आयुधानीव धृष्णवः प्रति गावोऽरुषीर्यन्ति मातरः ॥|
      block |उदपप्तन्नरुणा भानवो वृथा स्वायुजो अरुषीर्गा अयुक्षत ।|
      block |अक्रन्नुषासो वयुनानि पूर्वथा रुशन्तं भानुमरुषीरशिश्रयुः ॥|
      block |अर्चन्ति नारीरपसो न विष्टिभिः समानेन योजनेना परावतः ।|
      block |इषं वहन्तीः सुकृते सुदानवे विश्वेदह यजमानाय सुन्वते ॥|
      block |अधि पेशांसि वपते नृतूरिवापोर्णुते वक्ष उस्रेव बर्जहम् ।|
      block |ज्योतिर्विश्वस्मै भुवनाय कृण्वती गावो न व्रजं व्युषा आवर्तमः ॥|
      block |प्रत्यर्ची रुशदस्या अदर्शि वि तिष्ठते बाधते कृष्णमभ्वम् ।|
      block |स्वरुं न पेशो विदथेष्वञ्जञ्चित्रं दिवो दुहिता भानुमश्रेत् ॥|
      block |अतारिष्म तमसस्पारमस्योषा उच्छन्ती वयुना कृणोति ।|
      block |श्रिये छन्दो न स्मयते विभाती सुप्रतीका सौमनसायाजीगः ॥|
      block |भास्वती नेत्री सूनृतानां दिव स्तवे दुहिता गोतमेभिः ।|
      block |प्रजावतो नृवतो अश्वबुध्यानुषो गोअग्राँ उप मासि वाजान् ॥|
      block |उषस्तमश्यां यशसं सुवीरं दासप्रवर्गं रयिमश्वबुध्यम् ।|
      block |सुदंससा श्रवसा या विभासि वाजप्रसूता सुभगे बृहन्तम् ॥|
      block |विश्वानि देवी भुवनाभिचक्ष्या प्रतीची चक्षुरुर्विया वि भाति ।|
      block |विश्वं जीवं चरसे बोधयन्ती विश्वस्य वाचमविदन्मनायोः ॥|
      block |पुनःपुनर्जायमाना पुराणी समानं वर्णमभि शुम्भमाना ।|
      block |श्वघ्नीव कृत्नुर्विज आमिनाना मर्तस्य देवी जरयन्त्यायुः ॥|
      block |व्यूर्ण्वती दिवो अन्ताँ अबोध्यप स्वसारं सनुतर्युयोति ।|
      block |प्रमिनती मनुष्या युगानि योषा जारस्य चक्षसा वि भाति ॥|
      block |पशून्न चित्रा सुभगा प्रथाना सिन्धुर्न क्षोद उर्विया व्यश्वैत् ।|
      block |अमिनती दैव्यानि व्रतानि सूर्यस्य चेति रश्मिभिर्दृशाना ॥|
      block |उषस्तच्चित्रमा भरास्मभ्यं वाजिनीवति ।|
      block |येन तोकं च तनयं च धामहे ॥|
      block |उषो अद्येह गोमत्यश्वावति विभावरि ।|
      block |रेवदस्मे व्युच्छ सूनृतावति ॥|
      block |युक्ष्वा हि वाजिनीवत्यश्वाँ अद्यारुणाँ उषः ।|
      block |अथा नो विश्वा सौभगान्या वह ॥|
      block |अश्विना वर्तिरस्मदा गोमद्दस्रा हिरण्यवत् ।|
      block |अर्वाग्रथं समनसा नि यच्छतम् ॥|
      block |यावित्था श्लोकमा दिवो ज्योतिर्जनाय चक्रथुः ।|
      block |आ न ऊर्जं वहतमश्विना युवम् ॥|
      block |एह देवा मयोभुवा दस्रा हिरण्यवर्तनी ।|
      block |उषर्बुधो वहन्तु सोमपीतये ॥|
    block |ऋग्वेदः सूक्तं|
      block |अग्नीषोमाविमं सु मे शृणुतं वृषणा हवम् ।|
      block |प्रति सूक्तानि हर्यतं भवतं दाशुषे मयः ॥|
      block |अग्नीषोमा यो अद्य वामिदं वचः सपर्यति ।|
      block |तस्मै धत्तं सुवीर्यं गवां पोषं स्वश्व्यम् ॥|
      block |अग्नीषोमा य आहुतिं यो वां दाशाद्धविष्कृतिम् ।|
      block |स प्रजया सुवीर्यं विश्वमायुर्व्यश्नवत् ॥|
      block |अग्नीषोमा चेति तद्वीर्यं वां यदमुष्णीतमवसं पणिं गाः ।|
      block |अवातिरतं बृसयस्य शेषोऽविन्दतं ज्योतिरेकं बहुभ्यः ॥|
      block |युवमेतानि दिवि रोचनान्यग्निश्च सोम सक्रतू अधत्तम् ।|
      block |युवं सिन्धूँरभिशस्तेरवद्यादग्नीषोमावमुञ्चतं गृभीतान् ॥|
      block |आन्यं दिवो मातरिश्वा जभारामथ्नादन्यं परि श्येनो अद्रेः ।|
      block |अग्नीषोमा ब्रह्मणा वावृधानोरुं यज्ञाय चक्रथुरु लोकम् ॥|
      block |अग्नीषोमा हविषः प्रस्थितस्य वीतं हर्यतं वृषणा जुषेथाम् ।|
      block |सुशर्माणा स्ववसा हि भूतमथा धत्तं यजमानाय शं योः ॥|
      block |यो अग्नीषोमा हविषा सपर्याद्देवद्रीचा मनसा यो घृतेन ।|
      block |तस्य व्रतं रक्षतं पातमंहसो विशे जनाय महि शर्म यच्छतम् ॥|
      block |अग्नीषोमा सवेदसा सहूती वनतं गिरः ।|
      block |सं देवत्रा बभूवथुः ॥|
      block |अग्नीषोमावनेन वां यो वां घृतेन दाशति ।|
      block |तस्मै दीदयतं बृहत् ॥|
      block |अग्नीषोमाविमानि नो युवं हव्या जुजोषतम् ।|
      block |आ यातमुप नः सचा ॥|
      block |अग्नीषोमा पिपृतमर्वतो न आ प्यायन्तामुस्रिया हव्यसूदः ।|
      block |अस्मे बलानि मघवत्सु धत्तं कृणुतं नो अध्वरं श्रुष्टिमन्तम् ॥|
    block |ऋग्वेदः सूक्तं|
      block |इमं स्तोममर्हते जातवेदसे रथमिव सं महेमा मनीषया ।|
      block |भद्रा हि नः प्रमतिरस्य संसद्यग्ने सख्ये मा रिषामा वयं तव ॥|
      block |यस्मै त्वमायजसे स साधत्यनर्वा क्षेति दधते सुवीर्यम् ।|
      block |स तूताव नैनमश्नोत्यंहतिरग्ने सख्ये मा रिषामा वयं तव ॥|
      block |शकेम त्वा समिधं साधया धियस्त्वे देवा हविरदन्त्याहुतम् ।|
      block |त्वमादित्याँ आ वह तान्ह्युश्मस्यग्ने सख्ये मा रिषामा वयं तव ॥|
      block |भरामेध्मं कृणवामा हवींषि ते चितयन्तः पर्वणापर्वणा वयम् ।|
      block |जीवातवे प्रतरं साधया धियोऽग्ने सख्ये मा रिषामा वयं तव ॥|
      block |विशां गोपा अस्य चरन्ति जन्तवो द्विपच्च यदुत चतुष्पदक्तुभिः ।|
      block |चित्रः प्रकेत उषसो महाँ अस्यग्ने सख्ये मा रिषामा वयं तव ॥|
      block |त्वमध्वर्युरुत होतासि पूर्व्यः प्रशास्ता पोता जनुषा पुरोहितः ।|
      block |विश्वा विद्वाँ आर्त्विज्या धीर पुष्यस्यग्ने सख्ये मा रिषामा वयं तव ॥|
      block |यो विश्वतः सुप्रतीकः सदृङ्ङसि दूरे चित्सन्तळिदिवाति रोचसे ।|
      block |रात्र्याश्चिदन्धो अति देव पश्यस्यग्ने सख्ये मा रिषामा वयं तव ॥|
      block |पूर्वो देवा भवतु सुन्वतो रथोऽस्माकं शंसो अभ्यस्तु दूढ्यः ।|
      block |तदा जानीतोत पुष्यता वचोऽग्ने सख्ये मा रिषामा वयं तव ॥|
      block |वधैर्दुःशंसाँ अप दूढ्यो जहि दूरे वा ये अन्ति वा के चिदत्रिणः ।|
      block |अथा यज्ञाय गृणते सुगं कृध्यग्ने सख्ये मा रिषामा वयं तव ॥|
      block |यदयुक्था अरुषा रोहिता रथे वातजूता वृषभस्येव ते रवः ।|
      block |आदिन्वसि वनिनो धूमकेतुनाग्ने सख्ये मा रिषामा वयं तव ॥|
      block |अध स्वनादुत बिभ्युः पतत्रिणो द्रप्सा यत्ते यवसादो व्यस्थिरन् ।|
      block |सुगं तत्ते तावकेभ्यो रथेभ्योऽग्ने सख्ये मा रिषामा वयं तव ॥|
      block |अयं मित्रस्य वरुणस्य धायसेऽवयातां मरुतां हेळो अद्भुतः ।|
      block |मृळा सु नो भूत्वेषां मनः पुनरग्ने सख्ये मा रिषामा वयं तव ॥|
      block |देवो देवानामसि मित्रो अद्भुतो वसुर्वसूनामसि चारुरध्वरे ।|
      block |शर्मन्स्याम तव सप्रथस्तमेऽग्ने सख्ये मा रिषामा वयं तव ॥|
      block |तत्ते भद्रं यत्समिद्धः स्वे दमे सोमाहुतो जरसे मृळयत्तमः ।|
      block |दधासि रत्नं द्रविणं च दाशुषेऽग्ने सख्ये मा रिषामा वयं तव ॥|
      block |यस्मै त्वं सुद्रविणो ददाशोऽनागास्त्वमदिते सर्वताता ।|
      block |यं भद्रेण शवसा चोदयासि प्रजावता राधसा ते स्याम ॥|
      block |स त्वमग्ने सौभगत्वस्य विद्वानस्माकमायुः प्र तिरेह देव ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |द्वे विरूपे चरतः स्वर्थे अन्यान्या वत्समुप धापयेते ।|
      block |हरिरन्यस्यां भवति स्वधावाञ्छुक्रो अन्यस्यां ददृशे सुवर्चाः ॥|
      block |दशेमं त्वष्टुर्जनयन्त गर्भमतन्द्रासो युवतयो विभृत्रम् ।|
      block |तिग्मानीकं स्वयशसं जनेषु विरोचमानं परि षीं नयन्ति ॥|
      block |त्रीणि जाना परि भूषन्त्यस्य समुद्र एकं दिव्येकमप्सु ।|
      block |पूर्वामनु प्र दिशं पार्थिवानामृतून्प्रशासद्वि दधावनुष्ठु ॥|
      block |क इमं वो निण्यमा चिकेत वत्सो मातॄर्जनयत स्वधाभिः ।|
      block |बह्वीनां गर्भो अपसामुपस्थान्महान्कविर्निश्चरति स्वधावान् ॥|
      block |आविष्ट्यो वर्धते चारुरासु जिह्मानामूर्ध्वः स्वयशा उपस्थे ।|
      block |उभे त्वष्टुर्बिभ्यतुर्जायमानात्प्रतीची सिंहं प्रति जोषयेते ॥*|
      block |उभे भद्रे जोषयेते न मेने गावो न वाश्रा उप तस्थुरेवैः ।|
      block |स दक्षाणां दक्षपतिर्बभूवाञ्जन्ति यं दक्षिणतो हविर्भिः ॥|
      block |उद्यंयमीति सवितेव बाहू उभे सिचौ यतते भीम ऋञ्जन् ।|
      block |उच्छुक्रमत्कमजते सिमस्मान्नवा मातृभ्यो वसना जहाति ॥|
      block |त्वेषं रूपं कृणुत उत्तरं यत्सम्पृञ्चानः सदने गोभिरद्भिः ।|
      block |कविर्बुध्नं परि मर्मृज्यते धीः सा देवताता समितिर्बभूव ॥|
      block |उरु ते ज्रयः पर्येति बुध्नं विरोचमानं महिषस्य धाम ।|
      block |विश्वेभिरग्ने स्वयशोभिरिद्धोऽदब्धेभिः पायुभिः पाह्यस्मान् ॥|
      block |धन्वन्स्रोतः कृणुते गातुमूर्मिं शुक्रैरूर्मिभिरभि नक्षति क्षाम् ।|
      block |विश्वा सनानि जठरेषु धत्तेऽन्तर्नवासु चरति प्रसूषु ॥|
      block |एवा नो अग्ने समिधा वृधानो रेवत्पावक श्रवसे वि भाहि ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |स प्रत्नथा सहसा जायमानः सद्यः काव्यानि बळधत्त विश्वा ।|
      block |आपश्च मित्रं धिषणा च साधन्देवा अग्निं धारयन्द्रविणोदाम् ॥|
      block |स पूर्वया निविदा कव्यतायोरिमाः प्रजा अजनयन्मनूनाम् ।|
      block |विवस्वता चक्षसा द्यामपश्च देवा अग्निं धारयन्द्रविणोदाम् ॥|
      block |तमीळत प्रथमं यज्ञसाधं विश आरीराहुतमृञ्जसानम् ।|
      block |ऊर्जः पुत्रं भरतं सृप्रदानुं देवा अग्निं धारयन्द्रविणोदाम् ॥|
      block |स मातरिश्वा पुरुवारपुष्टिर्विदद्गातुं तनयाय स्वर्वित् ।|
      block |विशां गोपा जनिता रोदस्योर्देवा अग्निं धारयन्द्रविणोदाम् ॥|
      block |नक्तोषासा वर्णमामेम्याने धापयेते शिशुमेकं समीची ।|
      block |द्यावाक्षामा रुक्मो अन्तर्वि भाति देवा अग्निं धारयन्द्रविणोदाम् ॥|
      block |रायो बुध्नः संगमनो वसूनां यज्ञस्य केतुर्मन्मसाधनो वेः ।|
      block |अमृतत्वं रक्षमाणास एनं देवा अग्निं धारयन्द्रविणोदाम् ॥|
      block |नू च पुरा च सदनं रयीणां जातस्य च जायमानस्य च क्षाम् ।|
      block |सतश्च गोपां भवतश्च भूरेर्देवा अग्निं धारयन्द्रविणोदाम् ॥|
      block |द्रविणोदा द्रविणसस्तुरस्य द्रविणोदाः सनरस्य प्र यंसत् ।|
      block |द्रविणोदा वीरवतीमिषं नो द्रविणोदा रासते दीर्घमायुः ॥|
      block |एवा नो अग्ने समिधा वृधानो रेवत्पावक श्रवसे वि भाहि ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |अप नः शोशुचदघमग्ने शुशुग्ध्या रयिम् ।|
      block |अप नः शोशुचदघम् ॥|
      block |सुक्षेत्रिया सुगातुया वसूया च यजामहे ।|
      block |अप नः शोशुचदघम् ॥|
      block |प्र यद्भन्दिष्ठ एषां प्रास्माकासश्च सूरयः ।|
      block |अप नः शोशुचदघम् ॥|
      block |प्र यत्ते अग्ने सूरयो जायेमहि प्र ते वयम् ।|
      block |अप नः शोशुचदघम् ॥|
      block |प्र यदग्नेः सहस्वतो विश्वतो यन्ति भानवः ।|
      block |अप नः शोशुचदघम् ॥|
      block |त्वं हि विश्वतोमुख विश्वतः परिभूरसि ।|
      block |अप नः शोशुचदघम् ॥|
      block |द्विषो नो विश्वतोमुखाति नावेव पारय ।|
      block |अप नः शोशुचदघम् ॥|
      block |स नः सिन्धुमिव नावयाति पर्षा स्वस्तये ।|
      block |अप नः शोशुचदघम् ॥|
    block |ऋग्वेदः सूक्तं|
      block |वैश्वानरस्य सुमतौ स्याम राजा हि कं भुवनानामभिश्रीः ।|
      block |इतो जातो विश्वमिदं वि चष्टे वैश्वानरो यतते सूर्येण ॥|
      block |पृष्टो दिवि पृष्टो अग्निः पृथिव्यां पृष्टो विश्वा ओषधीरा विवेश ।|
      block |वैश्वानरः सहसा पृष्टो अग्निः स नो दिवा स रिषः पातु नक्तम् ॥|
      block |वैश्वानर तव तत्सत्यमस्त्वस्मान्रायो मघवानः सचन्ताम् ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |जातवेदसे सुनवाम सोममरातीयतो नि दहाति वेदः ।|
      block |स नः पर्षदति दुर्गाणि विश्वा नावेव सिन्धुं दुरितात्यग्निः ॥|
    block |ऋग्वेदः सूक्तं|
      block |स यो वृषा वृष्ण्येभिः समोका महो दिवः पृथिव्याश्च सम्राट् ।|
      block |सतीनसत्वा हव्यो भरेषु मरुत्वान्नो भवत्विन्द्र ऊती ॥|
      block |यस्यानाप्तः सूर्यस्येव यामो भरेभरे वृत्रहा शुष्मो अस्ति ।|
      block |वृषन्तमः सखिभिः स्वेभिरेवैर्मरुत्वान्नो भवत्विन्द्र ऊती ॥|
      block |दिवो न यस्य रेतसो दुघानाः पन्थासो यन्ति शवसापरीताः ।|
      block |तरद्द्वेषाः सासहिः पौंस्येभिर्मरुत्वान्नो भवत्विन्द्र ऊती ॥|
      block |सो अङ्गिरोभिरङ्गिरस्तमो भूद्वृषा वृषभिः सखिभिः सखा सन् ।|
      block |ऋग्मिभिरृग्मी गातुभिर्ज्येष्ठो मरुत्वान्नो भवत्विन्द्र ऊती ॥|
      block |स सूनुभिर्न रुद्रेभिरृभ्वा नृषाह्ये सासह्वाँ अमित्रान् ।|
      block |सनीळेभिः श्रवस्यानि तूर्वन्मरुत्वान्नो भवत्विन्द्र ऊती ॥|
      block |स मन्युमीः समदनस्य कर्तास्माकेभिर्नृभिः सूर्यं सनत् ।|
      block |अस्मिन्नहन्सत्पतिः पुरुहूतो मरुत्वान्नो भवत्विन्द्र ऊती ॥|
      block |तमूतयो रणयञ्छूरसातौ तं क्षेमस्य क्षितयः कृण्वत त्राम् ।|
      block |स विश्वस्य करुणस्येश एको मरुत्वान्नो भवत्विन्द्र ऊती ॥|
      block |तमप्सन्त शवस उत्सवेषु नरो नरमवसे तं धनाय ।|
      block |सो अन्धे चित्तमसि ज्योतिर्विदन्मरुत्वान्नो भवत्विन्द्र ऊती ॥|
      block |स सव्येन यमति व्राधतश्चित्स दक्षिणे संगृभीता कृतानि ।|
      block |स कीरिणा चित्सनिता धनानि मरुत्वान्नो भवत्विन्द्र ऊती ॥|
      block |स ग्रामेभिः सनिता स रथेभिर्विदे विश्वाभिः कृष्टिभिर्न्वद्य ।|
      block |स पौंस्येभिरभिभूरशस्तीर्मरुत्वान्नो भवत्विन्द्र ऊती ॥|
      block |स जामिभिर्यत्समजाति मीळ्हेऽजामिभिर्वा पुरुहूत एवैः ।|
      block |अपां तोकस्य तनयस्य जेषे मरुत्वान्नो भवत्विन्द्र ऊती ॥|
      block |स वज्रभृद्दस्युहा भीम उग्रः सहस्रचेताः शतनीथ ऋभ्वा ।|
      block |चम्रीषो न शवसा पाञ्चजन्यो मरुत्वान्नो भवत्विन्द्र ऊती ॥|
      block |तस्य वज्रः क्रन्दति स्मत्स्वर्षा दिवो न त्वेषो रवथः शिमीवान् ।|
      block |तं सचन्ते सनयस्तं धनानि मरुत्वान्नो भवत्विन्द्र ऊती ॥|
      block |यस्याजस्रं शवसा मानमुक्थं परिभुजद्रोदसी विश्वतः सीम् ।|
      block |स पारिषत्क्रतुभिर्मन्दसानो मरुत्वान्नो भवत्विन्द्र ऊती ॥|
      block |न यस्य देवा देवता न मर्ता आपश्चन शवसो अन्तमापुः ।|
      block |स प्ररिक्वा त्वक्षसा क्ष्मो दिवश्च मरुत्वान्नो भवत्विन्द्र ऊती ॥|
      block |रोहिच्छ्यावा सुमदंशुर्ललामीर्द्युक्षा राय ऋज्राश्वस्य ।|
      block |वृषण्वन्तं बिभ्रती धूर्षु रथं मन्द्रा चिकेत नाहुषीषु विक्षु ॥|
      block |एतत्त्यत्त इन्द्र वृष्ण उक्थं वार्षागिरा अभि गृणन्ति राधः ।|
      block |ऋज्राश्वः प्रष्टिभिरम्बरीषः सहदेवो भयमानः सुराधाः ॥|
      block |दस्यूञ्छिम्यूँश्च पुरुहूत एवैर्हत्वा पृथिव्यां शर्वा नि बर्हीत् ।|
      block |सनत्क्षेत्रं सखिभिः श्वित्न्येभिः सनत्सूर्यं सनदपः सुवज्रः ॥|
      block |विश्वाहेन्द्रो अधिवक्ता नो अस्त्वपरिह्वृताः सनुयाम वाजम् ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |प्र मन्दिने पितुमदर्चता वचो यः कृष्णगर्भा निरहन्नृजिश्वना ।|
      block |अवस्यवो वृषणं वज्रदक्षिणं मरुत्वन्तं सख्याय हवामहे ॥|
      block |यो व्यंसं जाहृषाणेन मन्युना यः शम्बरं यो अहन्पिप्रुमव्रतम् ।|
      block |इन्द्रो यः शुष्णमशुषं न्यावृणङ्मरुत्वन्तं सख्याय हवामहे ॥|
      block |यस्य द्यावापृथिवी पौंस्यं महद्यस्य व्रते वरुणो यस्य सूर्यः ।|
      block |यस्येन्द्रस्य सिन्धवः सश्चति व्रतं मरुत्वन्तं सख्याय हवामहे ॥|
      block |यो अश्वानां यो गवां गोपतिर्वशी य आरितः कर्मणिकर्मणि स्थिरः ।|
      block |वीळोश्चिदिन्द्रो यो असुन्वतो वधो मरुत्वन्तं सख्याय हवामहे ॥|
      block |यो विश्वस्य जगतः प्राणतस्पतिर्यो ब्रह्मणे प्रथमो गा अविन्दत् ।|
      block |इन्द्रो यो दस्यूँरधराँ अवातिरन्मरुत्वन्तं सख्याय हवामहे ॥|
      block |यः शूरेभिर्हव्यो यश्च भीरुभिर्यो धावद्भिर्हूयते यश्च जिग्युभिः ।|
      block |इन्द्रं यं विश्वा भुवनाभि संदधुर्मरुत्वन्तं सख्याय हवामहे ॥|
      block |रुद्राणामेति प्रदिशा विचक्षणो रुद्रेभिर्योषा तनुते पृथु ज्रयः ।|
      block |इन्द्रं मनीषा अभ्यर्चति श्रुतं मरुत्वन्तं सख्याय हवामहे ॥|
      block |यद्वा मरुत्वः परमे सधस्थे यद्वावमे वृजने मादयासे ।|
      block |अत आ याह्यध्वरं नो अच्छा त्वाया हविश्चकृमा सत्यराधः ॥|
      block |त्वायेन्द्र सोमं सुषुमा सुदक्ष त्वाया हविश्चकृमा ब्रह्मवाहः ।|
      block |अधा नियुत्वः सगणो मरुद्भिरस्मिन्यज्ञे बर्हिषि मादयस्व ॥|
      block |मादयस्व हरिभिर्ये त इन्द्र वि ष्यस्व शिप्रे वि सृजस्व धेने ।|
      block |आ त्वा सुशिप्र हरयो वहन्तूशन्हव्यानि प्रति नो जुषस्व ॥|
      block |मरुत्स्तोत्रस्य वृजनस्य गोपा वयमिन्द्रेण सनुयाम वाजम् ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |इमां ते धियं प्र भरे महो महीमस्य स्तोत्रे धिषणा यत्त आनजे ।|
      block |तमुत्सवे च प्रसवे च सासहिमिन्द्रं देवासः शवसामदन्ननु ॥|
      block |अस्य श्रवो नद्यः सप्त बिभ्रति द्यावाक्षामा पृथिवी दर्शतं वपुः ।|
      block |अस्मे सूर्याचन्द्रमसाभिचक्षे श्रद्धे कमिन्द्र चरतो वितर्तुरम् ॥|
      block |तं स्मा रथं मघवन्प्राव सातये जैत्रं यं ते अनुमदाम संगमे ।|
      block |आजा न इन्द्र मनसा पुरुष्टुत त्वायद्भ्यो मघवञ्छर्म यच्छ नः ॥|
      block |वयं जयेम त्वया युजा वृतमस्माकमंशमुदवा भरेभरे ।|
      block |अस्मभ्यमिन्द्र वरिवः सुगं कृधि प्र शत्रूणां मघवन्वृष्ण्या रुज ॥|
      block |नाना हि त्वा हवमाना जना इमे धनानां धर्तरवसा विपन्यवः ।|
      block |अस्माकं स्मा रथमा तिष्ठ सातये जैत्रं हीन्द्र निभृतं मनस्तव ॥|
      block |गोजिता बाहू अमितक्रतुः सिमः कर्मन्कर्मञ्छतमूतिः खजंकरः ।|
      block |अकल्प इन्द्रः प्रतिमानमोजसाथा जना वि ह्वयन्ते सिषासवः ॥|
      block |उत्ते शतान्मघवन्नुच्च भूयस उत्सहस्राद्रिरिचे कृष्टिषु श्रवः ।|
      block |अमात्रं त्वा धिषणा तित्विषे मह्यधा वृत्राणि जिघ्नसे पुरंदर ॥|
      block |त्रिविष्टिधातु प्रतिमानमोजसस्तिस्रो भूमीर्नृपते त्रीणि रोचना ।|
      block |अतीदं विश्वं भुवनं ववक्षिथाशत्रुरिन्द्र जनुषा सनादसि ॥|
      block |त्वां देवेषु प्रथमं हवामहे त्वं बभूथ पृतनासु सासहिः ।|
      block |सेमं नः कारुमुपमन्युमुद्भिदमिन्द्रः कृणोतु प्रसवे रथं पुरः ॥|
      block |त्वं जिगेथ न धना रुरोधिथार्भेष्वाजा मघवन्महत्सु च ।|
      block |त्वामुग्रमवसे सं शिशीमस्यथा न इन्द्र हवनेषु चोदय ॥|
      block |विश्वाहेन्द्रो अधिवक्ता नो अस्त्वपरिह्वृताः सनुयाम वाजम् ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |तत्त इन्द्रियं परमं पराचैरधारयन्त कवयः पुरेदम् ।|
      block |क्षमेदमन्यद्दिव्यन्यदस्य समी पृच्यते समनेव केतुः ॥|
      block |स धारयत्पृथिवीं पप्रथच्च वज्रेण हत्वा निरपः ससर्ज ।|
      block |अहन्नहिमभिनद्रौहिणं व्यहन्व्यंसं मघवा शचीभिः ॥|
      block |स जातूभर्मा श्रद्दधान ओजः पुरो विभिन्दन्नचरद्वि दासीः ।|
      block |विद्वान्वज्रिन्दस्यवे हेतिमस्यार्यं सहो वर्धया द्युम्नमिन्द्र ॥|
      block |तदूचुषे मानुषेमा युगानि कीर्तेन्यं मघवा नाम बिभ्रत् ।|
      block |उपप्रयन्दस्युहत्याय वज्री यद्ध सूनुः श्रवसे नाम दधे ॥|
      block |तदस्येदं पश्यता भूरि पुष्टं श्रदिन्द्रस्य धत्तन वीर्याय ।|
      block |स गा अविन्दत्सो अविन्ददश्वान्स ओषधीः सो अपः स वनानि ॥|
      block |भूरिकर्मणे वृषभाय वृष्णे सत्यशुष्माय सुनवाम सोमम् ।|
      block |य आदृत्या परिपन्थीव शूरोऽयज्वनो विभजन्नेति वेदः ॥|
      block |तदिन्द्र प्रेव वीर्यं चकर्थ यत्ससन्तं वज्रेणाबोधयोऽहिम् ।|
      block |अनु त्वा पत्नीर्हृषितं वयश्च विश्वे देवासो अमदन्ननु त्वा ॥|
      block |शुष्णं पिप्रुं कुयवं वृत्रमिन्द्र यदावधीर्वि पुरः शम्बरस्य ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |योनिष्ट इन्द्र निषदे अकारि तमा नि षीद स्वानो नार्वा ।|
      block |विमुच्या वयोऽवसायाश्वान्दोषा वस्तोर्वहीयसः प्रपित्वे ॥|
      block |ओ त्ये नर इन्द्रमूतये गुर्नू चित्तान्सद्यो अध्वनो जगम्यात् ।|
      block |देवासो मन्युं दासस्य श्चम्नन्ते न आ वक्षन्सुविताय वर्णम् ॥|
      block |अव त्मना भरते केतवेदा अव त्मना भरते फेनमुदन् ।|
      block |क्षीरेण स्नातः कुयवस्य योषे हते ते स्यातां प्रवणे शिफायाः ॥|
      block |युयोप नाभिरुपरस्यायोः प्र पूर्वाभिस्तिरते राष्टि शूरः ।|
      block |अञ्जसी कुलिशी वीरपत्नी पयो हिन्वाना उदभिर्भरन्ते ॥|
      block |प्रति यत्स्या नीथादर्शि दस्योरोको नाच्छा सदनं जानती गात् ।|
      block |अध स्मा नो मघवञ्चर्कृतादिन्मा नो मघेव निष्षपी परा दाः ॥|
      block |स त्वं न इन्द्र सूर्ये सो अप्स्वनागास्त्व आ भज जीवशंसे ।|
      block |मान्तरां भुजमा रीरिषो नः श्रद्धितं ते महत इन्द्रियाय ॥|
      block |अधा मन्ये श्रत्ते अस्मा अधायि वृषा चोदस्व महते धनाय ।|
      block |मा नो अकृते पुरुहूत योनाविन्द्र क्षुध्यद्भ्यो वय आसुतिं दाः ॥|
      block |मा नो वधीरिन्द्र मा परा दा मा नः प्रिया भोजनानि प्र मोषीः ।|
      block |आण्डा मा नो मघवञ्छक्र निर्भेन्मा नः पात्रा भेत्सहजानुषाणि ॥|
      block |अर्वाङेहि सोमकामं त्वाहुरयं सुतस्तस्य पिबा मदाय ।|
      block |उरुव्यचा जठर आ वृषस्व पितेव नः शृणुहि हूयमानः ॥|
    block |ऋग्वेदः सूक्तं|
      block |चन्द्रमा अप्स्वन्तरा सुपर्णो धावते दिवि ।|
      block |न वो हिरण्यनेमयः पदं विन्दन्ति विद्युतो वित्तं मे अस्य रोदसी ॥|
      block |अर्थमिद्वा उ अर्थिन आ जाया युवते पतिम् ।|
      block |तुञ्जाते वृष्ण्यं पयः परिदाय रसं दुहे वित्तं मे अस्य रोदसी ॥|
      block |मो षु देवा अदः स्वरव पादि दिवस्परि ।|
      block |मा सोम्यस्य शम्भुवः शूने भूम कदा चन वित्तं मे अस्य रोदसी ॥|
      block |यज्ञं पृच्छाम्यवमं स तद्दूतो वि वोचति ।|
      block |क्व ऋतं पूर्व्यं गतं कस्तद्बिभर्ति नूतनो वित्तं मे अस्य रोदसी ॥|
      block |अमी ये देवा स्थन त्रिष्वा रोचने दिवः ।|
      block |कद्व ऋतं कदनृतं क्व प्रत्ना व आहुतिर्वित्तं मे अस्य रोदसी ॥|
      block |कद्व ऋतस्य धर्णसि कद्वरुणस्य चक्षणम् ।|
      block |कदर्यम्णो महस्पथाति क्रामेम दूढ्यो वित्तं मे अस्य रोदसी ॥|
      block |अहं सो अस्मि यः पुरा सुते वदामि कानि चित् ।|
      block |तं मा व्यन्त्याध्यो वृको न तृष्णजं मृगं वित्तं मे अस्य रोदसी ॥|
      block |सं मा तपन्त्यभितः सपत्नीरिव पर्शवः ।|
      block |मूषो न शिश्ना व्यदन्ति माध्य स्तोतारं ते शतक्रतो वित्तं मे अस्य रोदसी ॥|
      block |अमी ये सप्त रश्मयस्तत्रा मे नाभिरातता ।|
      block |त्रितस्तद्वेदाप्त्यः स जामित्वाय रेभति वित्तं मे अस्य रोदसी ॥|
      block |अमी ये पञ्चोक्षणो मध्ये तस्थुर्महो दिवः ।|
      block |देवत्रा नु प्रवाच्यं सध्रीचीना नि वावृतुर्वित्तं मे अस्य रोदसी ॥|
      block |सुपर्णा एत आसते मध्य आरोधने दिवः ।|
      block |ते सेधन्ति पथो वृकं तरन्तं यह्वतीरपो वित्तं मे अस्य रोदसी ॥*|
      block |नव्यं तदुक्थ्यं हितं देवासः सुप्रवाचनम् ।|
      block |ऋतमर्षन्ति सिन्धवः सत्यं तातान सूर्यो वित्तं मे अस्य रोदसी ॥|
      block |अग्ने तव त्यदुक्थ्यं देवेष्वस्त्याप्यम् ।|
      block |स नः सत्तो मनुष्वदा देवान्यक्षि विदुष्टरो वित्तं मे अस्य रोदसी ॥|
      block |सत्तो होता मनुष्वदा देवाँ अच्छा विदुष्टरः ।|
      block |अग्निर्हव्या सुषूदति देवो देवेषु मेधिरो वित्तं मे अस्य रोदसी ॥|
      block |ब्रह्मा कृणोति वरुणो गातुविदं तमीमहे ।|
      block |व्यूर्णोति हृदा मतिं नव्यो जायतामृतं वित्तं मे अस्य रोदसी ॥|
      block |असौ यः पन्था आदित्यो दिवि प्रवाच्यं कृतः ।|
      block |न स देवा अतिक्रमे तं मर्तासो न पश्यथ वित्तं मे अस्य रोदसी ॥|
      block |त्रितः कूपेऽवहितो देवान्हवत ऊतये ।|
      block |तच्छुश्राव बृहस्पतिः कृण्वन्नंहूरणादुरु वित्तं मे अस्य रोदसी ॥|
      block |अरुणो मा सकृद्वृकः पथा यन्तं ददर्श हि ।|
      block |उज्जिहीते निचाय्या तष्टेव पृष्ट्यामयी वित्तं मे अस्य रोदसी ॥|
      block |एनाङ्गूषेण वयमिन्द्रवन्तोऽभि ष्याम वृजने सर्ववीराः ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |इन्द्रं मित्रं वरुणमग्निमूतये मारुतं शर्धो अदितिं हवामहे ।|
      block |रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥|
      block |त आदित्या आ गता सर्वतातये भूत देवा वृत्रतूर्येषु शम्भुवः ।|
      block |रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥|
      block |अवन्तु नः पितरः सुप्रवाचना उत देवी देवपुत्रे ऋतावृधा ।|
      block |रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥|
      block |नराशंसं वाजिनं वाजयन्निह क्षयद्वीरं पूषणं सुम्नैरीमहे ।|
      block |रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥|
      block |बृहस्पते सदमिन्नः सुगं कृधि शं योर्यत्ते मनुर्हितं तदीमहे ।|
      block |रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥|
      block |इन्द्रं कुत्सो वृत्रहणं शचीपतिं काटे निबाळ्ह ऋषिरह्वदूतये ।|
      block |रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥|
      block |देवैर्नो देव्यदितिर्नि पातु देवस्त्राता त्रायतामप्रयुच्छन् ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |यज्ञो देवानां प्रत्येति सुम्नमादित्यासो भवता मृळयन्तः ।|
      block |आ वोऽर्वाची सुमतिर्ववृत्यादंहोश्चिद्या वरिवोवित्तरासत् ॥|
      block |उप नो देवा अवसा गमन्त्वङ्गिरसां सामभि स्तूयमानाः ।|
      block |इन्द्र इन्द्रियैर्मरुतो मरुद्भिरादित्यैर्नो अदितिः शर्म यंसत् ॥|
      block |तन्न इन्द्रस्तद्वरुणस्तदग्निस्तदर्यमा तत्सविता चनो धात् ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |य इन्द्राग्नी चित्रतमो रथो वामभि विश्वानि भुवनानि चष्टे ।|
      block |तेना यातं सरथं तस्थिवांसाथा सोमस्य पिबतं सुतस्य ॥|
      block |यावदिदं भुवनं विश्वमस्त्युरुव्यचा वरिमता गभीरम् ।|
      block |तावाँ अयं पातवे सोमो अस्त्वरमिन्द्राग्नी मनसे युवभ्याम् ॥|
      block |चक्राथे हि सध्र्यङ्नाम भद्रं सध्रीचीना वृत्रहणा उत स्थः ।|
      block |ताविन्द्राग्नी सध्र्यञ्चा निषद्या वृष्णः सोमस्य वृषणा वृषेथाम् ॥|
      block |समिद्धेष्वग्निष्वानजाना यतस्रुचा बर्हिरु तिस्तिराणा ।|
      block |तीव्रैः सोमैः परिषिक्तेभिरर्वागेन्द्राग्नी सौमनसाय यातम् ॥|
      block |यानीन्द्राग्नी चक्रथुर्वीर्याणि यानि रूपाण्युत वृष्ण्यानि ।|
      block |या वां प्रत्नानि सख्या शिवानि तेभिः सोमस्य पिबतं सुतस्य ॥|
      block |यदब्रवं प्रथमं वां वृणानोऽयं सोमो असुरैर्नो विहव्यः ।|
      block |तां सत्यां श्रद्धामभ्या हि यातमथा सोमस्य पिबतं सुतस्य ॥|
      block |यदिन्द्राग्नी मदथः स्वे दुरोणे यद्ब्रह्मणि राजनि वा यजत्रा ।|
      block |अतः परि वृषणावा हि यातमथा सोमस्य पिबतं सुतस्य ॥|
      block |यदिन्द्राग्नी यदुषु तुर्वशेषु यद्द्रुह्युष्वनुषु पूरुषु स्थः ।|
      block |अतः परि वृषणावा हि यातमथा सोमस्य पिबतं सुतस्य ॥|
      block |यदिन्द्राग्नी अवमस्यां पृथिव्यां मध्यमस्यां परमस्यामुत स्थः ।|
      block |अतः परि वृषणावा हि यातमथा सोमस्य पिबतं सुतस्य ॥|
      block |यदिन्द्राग्नी परमस्यां पृथिव्यां मध्यमस्यामवमस्यामुत स्थः ।|
      block |अतः परि वृषणावा हि यातमथा सोमस्य पिबतं सुतस्य ॥|
      block |यदिन्द्राग्नी दिवि ष्ठो यत्पृथिव्यां यत्पर्वतेष्वोषधीष्वप्सु ।|
      block |अतः परि वृषणावा हि यातमथा सोमस्य पिबतं सुतस्य ॥|
      block |यदिन्द्राग्नी उदिता सूर्यस्य मध्ये दिवः स्वधया मादयेथे ।|
      block |अतः परि वृषणावा हि यातमथा सोमस्य पिबतं सुतस्य ॥|
      block |एवेन्द्राग्नी पपिवांसा सुतस्य विश्वास्मभ्यं सं जयतं धनानि ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |वि ह्यख्यं मनसा वस्य इच्छन्निन्द्राग्नी ज्ञास उत वा सजातान् ।|
      block |नान्या युवत्प्रमतिरस्ति मह्यं स वां धियं वाजयन्तीमतक्षम् ॥|
      block |अश्रवं हि भूरिदावत्तरा वां विजामातुरुत वा घा स्यालात् ।|
      block |अथा सोमस्य प्रयती युवभ्यामिन्द्राग्नी स्तोमं जनयामि नव्यम् ॥|
      block |मा च्छेद्म रश्मीँरिति नाधमानाः पितॄणां शक्तीरनुयच्छमानाः ।|
      block |इन्द्राग्निभ्यां कं वृषणो मदन्ति ता ह्यद्री धिषणाया उपस्थे ॥|
      block |युवाभ्यां देवी धिषणा मदायेन्द्राग्नी सोममुशती सुनोति ।|
      block |तावश्विना भद्रहस्ता सुपाणी आ धावतं मधुना पृङ्क्तमप्सु ॥|
      block |युवामिन्द्राग्नी वसुनो विभागे तवस्तमा शुश्रव वृत्रहत्ये ।|
      block |तावासद्या बर्हिषि यज्ञे अस्मिन्प्र चर्षणी मादयेथां सुतस्य ॥|
      block |प्र चर्षणिभ्यः पृतनाहवेषु प्र पृथिव्या रिरिचाथे दिवश्च ।|
      block |प्र सिन्धुभ्यः प्र गिरिभ्यो महित्वा प्रेन्द्राग्नी विश्वा भुवनात्यन्या ॥|
      block |आ भरतं शिक्षतं वज्रबाहू अस्माँ इन्द्राग्नी अवतं शचीभिः ।|
      block |इमे नु ते रश्मयः सूर्यस्य येभिः सपित्वं पितरो न आसन् ॥|
      block |पुरंदरा शिक्षतं वज्रहस्तास्माँ इन्द्राग्नी अवतं भरेषु ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |ततं मे अपस्तदु तायते पुनः स्वादिष्ठा धीतिरुचथाय शस्यते ।|
      block |अयं समुद्र इह विश्वदेव्यः स्वाहाकृतस्य समु तृप्णुत ऋभवः ॥|
      block |आभोगयं प्र यदिच्छन्त ऐतनापाकाः प्राञ्चो मम के चिदापयः ।|
      block |सौधन्वनासश्चरितस्य भूमनागच्छत सवितुर्दाशुषो गृहम् ॥|
      block |तत्सविता वोऽमृतत्वमासुवदगोह्यं यच्छ्रवयन्त ऐतन ।|
      block |त्यं चिच्चमसमसुरस्य भक्षणमेकं सन्तमकृणुता चतुर्वयम् ॥|
      block |विष्ट्वी शमी तरणित्वेन वाघतो मर्तासः सन्तो अमृतत्वमानशुः ।|
      block |सौधन्वना ऋभवः सूरचक्षसः संवत्सरे समपृच्यन्त धीतिभिः ॥|
      block |क्षेत्रमिव वि ममुस्तेजनेनँ एकं पात्रमृभवो जेहमानम् ।|
      block |उपस्तुता उपमं नाधमाना अमर्त्येषु श्रव इच्छमानाः ॥|
      block |आ मनीषामन्तरिक्षस्य नृभ्यः स्रुचेव घृतं जुहवाम विद्मना ।|
      block |तरणित्वा ये पितुरस्य सश्चिर ऋभवो वाजमरुहन्दिवो रजः ॥|
      block |ऋभुर्न इन्द्रः शवसा नवीयानृभुर्वाजेभिर्वसुभिर्वसुर्ददिः ।|
      block |युष्माकं देवा अवसाहनि प्रियेऽभि तिष्ठेम पृत्सुतीरसुन्वताम् ॥|
      block |निश्चर्मण ऋभवो गामपिंशत सं वत्सेनासृजता मातरं पुनः ।|
      block |सौधन्वनासः स्वपस्यया नरो जिव्री युवाना पितराकृणोतन ॥|
      block |वाजेभिर्नो वाजसातावविड्ढ्यृभुमाँ इन्द्र चित्रमा दर्षि राधः ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |तक्षन्रथं सुवृतं विद्मनापसस्तक्षन्हरी इन्द्रवाहा वृषण्वसू ।|
      block |तक्षन्पितृभ्यामृभवो युवद्वयस्तक्षन्वत्साय मातरं सचाभुवम् ॥|
      block |आ नो यज्ञाय तक्षत ऋभुमद्वयः क्रत्वे दक्षाय सुप्रजावतीमिषम् ।|
      block |यथा क्षयाम सर्ववीरया विशा तन्नः शर्धाय धासथा स्विन्द्रियम् ॥|
      block |आ तक्षत सातिमस्मभ्यमृभवः सातिं रथाय सातिमर्वते नरः ।|
      block |सातिं नो जैत्रीं सं महेत विश्वहा जामिमजामिं पृतनासु सक्षणिम् ॥|
      block |ऋभुक्षणमिन्द्रमा हुव ऊतय ऋभून्वाजान्मरुतः सोमपीतये ।|
      block |उभा मित्रावरुणा नूनमश्विना ते नो हिन्वन्तु सातये धिये जिषे ॥|
      block |ऋभुर्भराय सं शिशातु सातिं समर्यजिद्वाजो अस्माँ अविष्टु ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |ईळे द्यावापृथिवी पूर्वचित्तयेऽग्निं घर्मं सुरुचं यामन्निष्टये ।|
      block |याभिर्भरे कारमंशाय जिन्वथस्ताभिरू षु ऊतिभिरश्विना गतम् ॥|
      block |युवोर्दानाय सुभरा असश्चतो रथमा तस्थुर्वचसं न मन्तवे ।|
      block |याभिर्धियोऽवथः कर्मन्निष्टये ताभिरू षु ऊतिभिरश्विना गतम् ॥|
      block |युवं तासां दिव्यस्य प्रशासने विशां क्षयथो अमृतस्य मज्मना ।|
      block |याभिर्धेनुमस्वं पिन्वथो नरा ताभिरू षु ऊतिभिरश्विना गतम् ॥|
      block |याभिः परिज्मा तनयस्य मज्मना द्विमाता तूर्षु तरणिर्विभूषति ।|
      block |याभिस्त्रिमन्तुरभवद्विचक्षणस्ताभिरू षु ऊतिभिरश्विना गतम् ॥|
      block |याभी रेभं निवृतं सितमद्भ्य उद्वन्दनमैरयतं स्वर्दृशे ।|
      block |याभिः कण्वं प्र सिषासन्तमावतं ताभिरू षु ऊतिभिरश्विना गतम् ॥|
      block |याभिरन्तकं जसमानमारणे भुज्युं याभिरव्यथिभिर्जिजिन्वथुः ।|
      block |याभिः कर्कन्धुं वय्यं च जिन्वथस्ताभिरू षु ऊतिभिरश्विना गतम् ॥|
      block |याभिः शुचन्तिं धनसां सुषंसदं तप्तं घर्ममोम्यावन्तमत्रये ।|
      block |याभिः पृश्निगुं पुरुकुत्समावतं ताभिरू षु ऊतिभिरश्विना गतम् ॥|
      block |याभिः शचीभिर्वृषणा परावृजं प्रान्धं श्रोणं चक्षस एतवे कृथः ।|
      block |याभिर्वर्तिकां ग्रसिताममुञ्चतं ताभिरू षु ऊतिभिरश्विना गतम् ॥|
      block |याभिः सिन्धुं मधुमन्तमसश्चतं वसिष्ठं याभिरजरावजिन्वतम् ।|
      block |याभिः कुत्सं श्रुतर्यं नर्यमावतं ताभिरू षु ऊतिभिरश्विना गतम् ॥|
      block |याभिर्विश्पलां धनसामथर्व्यं सहस्रमीळ्ह आजावजिन्वतम् ।|
      block |याभिर्वशमश्व्यं प्रेणिमावतं ताभिरू षु ऊतिभिरश्विना गतम् ॥|
      block |याभिः सुदानू औशिजाय वणिजे दीर्घश्रवसे मधु कोशो अक्षरत् ।|
      block |कक्षीवन्तं स्तोतारं याभिरावतं ताभिरू षु ऊतिभिरश्विना गतम् ॥|
      block |याभी रसां क्षोदसोद्नः पिपिन्वथुरनश्वं याभी रथमावतं जिषे ।|
      block |याभिस्त्रिशोक उस्रिया उदाजत ताभिरू षु ऊतिभिरश्विना गतम् ॥|
      block |याभिः सूर्यं परियाथः परावति मन्धातारं क्षैत्रपत्येष्वावतम् ।|
      block |याभिर्विप्रं प्र भरद्वाजमावतं ताभिरू षु ऊतिभिरश्विना गतम् ॥|
      block |याभिर्महामतिथिग्वं कशोजुवं दिवोदासं शम्बरहत्य आवतम् ।|
      block |याभिः पूर्भिद्ये त्रसदस्युमावतं ताभिरू षु ऊतिभिरश्विना गतम् ॥|
      block |याभिर्वम्रं विपिपानमुपस्तुतं कलिं याभिर्वित्तजानिं दुवस्यथः ।|
      block |याभिर्व्यश्वमुत पृथिमावतं ताभिरू षु ऊतिभिरश्विना गतम् ॥|
      block |याभिर्नरा शयवे याभिरत्रये याभिः पुरा मनवे गातुमीषथुः ।|
      block |याभिः शारीराजतं स्यूमरश्मये ताभिरू षु ऊतिभिरश्विना गतम् ॥|
      block |याभिः पठर्वा जठरस्य मज्मनाग्निर्नादीदेच्चित इद्धो अज्मन्ना ।|
      block |याभिः शर्यातमवथो महाधने ताभिरू षु ऊतिभिरश्विना गतम् ॥|
      block |याभिरङ्गिरो मनसा निरण्यथोऽग्रं गच्छथो विवरे गोअर्णसः ।|
      block |याभिर्मनुं शूरमिषा समावतं ताभिरू षु ऊतिभिरश्विना गतम् ॥|
      block |याभिः पत्नीर्विमदाय न्यूहथुरा घ वा याभिररुणीरशिक्षतम् ।|
      block |याभिः सुदास ऊहथुः सुदेव्यं ताभिरू षु ऊतिभिरश्विना गतम् ॥|
      block |याभिः शंताती भवथो ददाशुषे भुज्युं याभिरवथो याभिरध्रिगुम् ।|
      block |ओम्यावतीं सुभरामृतस्तुभं ताभिरू षु ऊतिभिरश्विना गतम् ॥|
      block |याभिः कृशानुमसने दुवस्यथो जवे याभिर्यूनो अर्वन्तमावतम् ।|
      block |मधु प्रियं भरथो यत्सरड्भ्यस्ताभिरू षु ऊतिभिरश्विना गतम् ॥|
      block |याभिर्नरं गोषुयुधं नृषाह्ये क्षेत्रस्य साता तनयस्य जिन्वथः ।|
      block |याभी रथाँ अवथो याभिरर्वतस्ताभिरू षु ऊतिभिरश्विना गतम् ॥|
      block |याभिः कुत्समार्जुनेयं शतक्रतू प्र तुर्वीतिं प्र च दभीतिमावतम् ।|
      block |याभिर्ध्वसन्तिं पुरुषन्तिमावतं ताभिरू षु ऊतिभिरश्विना गतम् ॥|
      block |अप्नस्वतीमश्विना वाचमस्मे कृतं नो दस्रा वृषणा मनीषाम् ।|
      block |अद्यूत्येऽवसे नि ह्वये वां वृधे च नो भवतं वाजसातौ ॥|
      block |द्युभिरक्तुभिः परि पातमस्मानरिष्टेभिरश्विना सौभगेभिः ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |इदं श्रेष्ठं ज्योतिषां ज्योतिरागाच्चित्रः प्रकेतो अजनिष्ट विभ्वा ।|
      block |यथा प्रसूता सवितुः सवायँ एवा रात्र्युषसे योनिमारैक् ॥|
      block |रुशद्वत्सा रुशती श्वेत्यागादारैगु कृष्णा सदनान्यस्याः ।|
      block |समानबन्धू अमृते अनूची द्यावा वर्णं चरत आमिनाने ॥|
      block |समानो अध्वा स्वस्रोरनन्तस्तमन्यान्या चरतो देवशिष्टे ।|
      block |न मेथेते न तस्थतुः सुमेके नक्तोषासा समनसा विरूपे ॥|
      block |भास्वती नेत्री सूनृतानामचेति चित्रा वि दुरो न आवः ।|
      block |प्रार्प्या जगद्व्यु नो रायो अख्यदुषा अजीगर्भुवनानि विश्वा ॥|
      block |जिह्मश्ये चरितवे मघोन्याभोगय इष्टये राय उ त्वम् ।|
      block |दभ्रं पश्यद्भ्य उर्विया विचक्ष उषा अजीगर्भुवनानि विश्वा ॥|
      block |क्षत्राय त्वं श्रवसे त्वं महीया इष्टये त्वमर्थमिव त्वमित्यै ।|
      block |विसदृशा जीविताभिप्रचक्ष उषा अजीगर्भुवनानि विश्वा ॥|
      block |एषा दिवो दुहिता प्रत्यदर्शि व्युच्छन्ती युवतिः शुक्रवासाः ।|
      block |विश्वस्येशाना पार्थिवस्य वस्व उषो अद्येह सुभगे व्युच्छ ॥|
      block |परायतीनामन्वेति पाथ आयतीनां प्रथमा शश्वतीनाम् ।|
      block |व्युच्छन्ती जीवमुदीरयन्त्युषा मृतं कं चन बोधयन्ती ॥|
      block |उषो यदग्निं समिधे चकर्थ वि यदावश्चक्षसा सूर्यस्य ।|
      block |यन्मानुषान्यक्ष्यमाणाँ अजीगस्तद्देवेषु चकृषे भद्रमप्नः ॥|
      block |कियात्या यत्समया भवाति या व्यूषुर्याश्च नूनं व्युच्छान् ।|
      block |अनु पूर्वाः कृपते वावशाना प्रदीध्याना जोषमन्याभिरेति ॥|
      block |ईयुष्टे ये पूर्वतरामपश्यन्व्युच्छन्तीमुषसं मर्त्यासः ।|
      block |अस्माभिरू नु प्रतिचक्ष्याभूदो ते यन्ति ये अपरीषु पश्यान् ॥|
      block |यावयद्द्वेषा ऋतपा ऋतेजाः सुम्नावरी सूनृता ईरयन्ती ।|
      block |सुमङ्गलीर्बिभ्रती देववीतिमिहाद्योषः श्रेष्ठतमा व्युच्छ ॥|
      block |शश्वत्पुरोषा व्युवास देव्यथो अद्येदं व्यावो मघोनी ।|
      block |अथो व्युच्छादुत्तराँ अनु द्यूनजरामृता चरति स्वधाभिः ॥|
      block |व्यञ्जिभिर्दिव आतास्वद्यौदप कृष्णां निर्णिजं देव्यावः ।|
      block |प्रबोधयन्त्यरुणेभिरश्वैरोषा याति सुयुजा रथेन ॥|
      block |आवहन्ती पोष्या वार्याणि चित्रं केतुं कृणुते चेकिताना ।|
      block |ईयुषीणामुपमा शश्वतीनां विभातीनां प्रथमोषा व्यश्वैत् ॥|
      block |उदीर्ध्वं जीवो असुर्न आगादप प्रागात्तम आ ज्योतिरेति ।|
      block |आरैक्पन्थां यातवे सूर्यायागन्म यत्र प्रतिरन्त आयुः ॥|
      block |स्यूमना वाच उदियर्ति वह्नि स्तवानो रेभ उषसो विभातीः ।|
      block |अद्या तदुच्छ गृणते मघोन्यस्मे आयुर्नि दिदीहि प्रजावत् ॥|
      block |या गोमतीरुषसः सर्ववीरा व्युच्छन्ति दाशुषे मर्त्याय ।|
      block |वायोरिव सूनृतानामुदर्के ता अश्वदा अश्नवत्सोमसुत्वा ॥|
      block |माता देवानामदितेरनीकं यज्ञस्य केतुर्बृहती वि भाहि ।|
      block |प्रशस्तिकृद्ब्रह्मणे नो व्युच्छा नो जने जनय विश्ववारे ॥|
      block |यच्चित्रमप्न उषसो वहन्तीजानाय शशमानाय भद्रम् ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |इमा रुद्राय तवसे कपर्दिने क्षयद्वीराय प्र भरामहे मतीः ।|
      block |यथा शमसद्द्विपदे चतुष्पदे विश्वं पुष्टं ग्रामे अस्मिन्ननातुरम् ॥|
      block |मृळा नो रुद्रोत नो मयस्कृधि क्षयद्वीराय नमसा विधेम ते ।|
      block |यच्छं च योश्च मनुरायेजे पिता तदश्याम तव रुद्र प्रणीतिषु ॥|
      block |अश्याम ते सुमतिं देवयज्यया क्षयद्वीरस्य तव रुद्र मीढ्वः ।|
      block |सुम्नायन्निद्विशो अस्माकमा चरारिष्टवीरा जुहवाम ते हविः ॥|
      block |त्वेषं वयं रुद्रं यज्ञसाधं वङ्कुं कविमवसे नि ह्वयामहे ।|
      block |आरे अस्मद्दैव्यं हेळो अस्यतु सुमतिमिद्वयमस्या वृणीमहे ॥|
      block |दिवो वराहमरुषं कपर्दिनं त्वेषं रूपं नमसा नि ह्वयामहे ।|
      block |हस्ते बिभ्रद्भेषजा वार्याणि शर्म वर्म च्छर्दिरस्मभ्यं यंसत् ॥|
      block |इदं पित्रे मरुतामुच्यते वचः स्वादोः स्वादीयो रुद्राय वर्धनम् ।|
      block |रास्वा च नो अमृत मर्तभोजनं त्मने तोकाय तनयाय मृळ ॥|
      block |मा नो महान्तमुत मा नो अर्भकं मा न उक्षन्तमुत मा न उक्षितम् ।|
      block |मा नो वधीः पितरं मोत मातरं मा नः प्रियास्तन्वो रुद्र रीरिषः ॥|
      block |मा नस्तोके तनये मा न आयौ मा नो गोषु मा नो अश्वेषु रीरिषः ।|
      block |वीरान्मा नो रुद्र भामितो वधीर्हविष्मन्तः सदमित्त्वा हवामहे ॥|
      block |उप ते स्तोमान्पशुपा इवाकरं रास्वा पितर्मरुतां सुम्नमस्मे ।|
      block |भद्रा हि ते सुमतिर्मृळयत्तमाथा वयमव इत्ते वृणीमहे ॥|
      block |आरे ते गोघ्नमुत पूरुषघ्नं क्षयद्वीर सुम्नमस्मे ते अस्तु ।|
      block |मृळा च नो अधि च ब्रूहि देवाधा च नः शर्म यच्छ द्विबर्हाः ॥|
      block |अवोचाम नमो अस्मा अवस्यवः शृणोतु नो हवं रुद्रो मरुत्वान् ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |चित्रं देवानामुदगादनीकं चक्षुर्मित्रस्य वरुणस्याग्नेः ।|
      block |आप्रा द्यावापृथिवी अन्तरिक्षं सूर्य आत्मा जगतस्तस्थुषश्च ॥|
      block |सूर्यो देवीमुषसं रोचमानां मर्यो न योषामभ्येति पश्चात् ।|
      block |यत्रा नरो देवयन्तो युगानि वितन्वते प्रति भद्राय भद्रम् ॥|
      block |भद्रा अश्वा हरितः सूर्यस्य चित्रा एतग्वा अनुमाद्यासः ।|
      block |नमस्यन्तो दिव आ पृष्ठमस्थुः परि द्यावापृथिवी यन्ति सद्यः ॥|
      block |तत्सूर्यस्य देवत्वं तन्महित्वं मध्या कर्तोर्विततं सं जभार ।|
      block |यदेदयुक्त हरितः सधस्थादाद्रात्री वासस्तनुते सिमस्मै ॥|
      block |तन्मित्रस्य वरुणस्याभिचक्षे सूर्यो रूपं कृणुते द्योरुपस्थे ।|
      block |अनन्तमन्यद्रुशदस्य पाजः कृष्णमन्यद्धरितः सं भरन्ति ॥|
      block |अद्या देवा उदिता सूर्यस्य निरंहसः पिपृता निरवद्यात् ।|
      block |तन्नो मित्रो वरुणो मामहन्तामदितिः सिन्धुः पृथिवी उत द्यौः ॥|
    block |ऋग्वेदः सूक्तं|
      block |नासत्याभ्यां बर्हिरिव प्र वृञ्जे स्तोमाँ इयर्म्यभ्रियेव वातः ।|
      block |यावर्भगाय विमदाय जायां सेनाजुवा न्यूहतू रथेन ॥|
      block |वीळुपत्मभिराशुहेमभिर्वा देवानां वा जूतिभिः शाशदाना ।|
      block |तद्रासभो नासत्या सहस्रमाजा यमस्य प्रधने जिगाय ॥|
      block |तुग्रो ह भुज्युमश्विनोदमेघे रयिं न कश्चिन्ममृवाँ अवाहाः ।|
      block |तमूहथुर्नौभिरात्मन्वतीभिरन्तरिक्षप्रुद्भिरपोदकाभिः ॥|
      block |तिस्रः क्षपस्त्रिरहातिव्रजद्भिर्नासत्या भुज्युमूहथुः पतंगैः ।|
      block |समुद्रस्य धन्वन्नार्द्रस्य पारे त्रिभी रथैः शतपद्भिः षळश्वैः ॥|
      block |अनारम्भणे तदवीरयेथामनास्थाने अग्रभणे समुद्रे ।|
      block |यदश्विना ऊहथुर्भुज्युमस्तं शतारित्रां नावमातस्थिवांसम् ॥|
      block |यमश्विना ददथुः श्वेतमश्वमघाश्वाय शश्वदित्स्वस्ति ।|
      block |तद्वां दात्रं महि कीर्तेन्यं भूत्पैद्वो वाजी सदमिद्धव्यो अर्यः ॥|
    block |ऋग्वेदः सूक्तं|
      block |मध्वः सोमस्याश्विना मदाय प्रत्नो होता विवासते वाम् ।|
      block |बर्हिष्मती रातिर्विश्रिता गीरिषा यातं नासत्योप वाजैः ॥|
      block |यो वामश्विना मनसो जवीयान्रथः स्वश्वो विश आजिगाति ।|
      block |येन गच्छथः सुकृतो दुरोणं तेन नरा वर्तिरस्मभ्यं यातम् ॥|
      block |ऋषिं नरावंहसः पाञ्चजन्यमृबीसादत्रिं मुञ्चथो गणेन ।|
      block |मिनन्ता दस्योरशिवस्य माया अनुपूर्वं वृषणा चोदयन्ता ॥|
      block |अश्वं न गूळ्हमश्विना दुरेवैरृषिं नरा वृषणा रेभमप्सु ।|
      block |सं तं रिणीथो विप्रुतं दंसोभिर्न वां जूर्यन्ति पूर्व्या कृतानि ॥|
      block |सुषुप्वांसं न निरृतेरुपस्थे सूर्यं न दस्रा तमसि क्षियन्तम् ।|
      block |शुभे रुक्मं न दर्शतं निखातमुदूपथुरश्विना वन्दनाय ॥|
      block |तद्वां नरा शंस्यं पज्रियेण कक्षीवता नासत्या परिज्मन् ।|
      block |शफादश्वस्य वाजिनो जनाय शतं कुम्भाँ असिञ्चतं मधूनाम् ॥|
      block |युवं नरा स्तुवते कृष्णियाय विष्णाप्वं ददथुर्विश्वकाय ।|
      block |घोषायै चित्पितृषदे दुरोणे पतिं जूर्यन्त्या अश्विनावदत्तम् ॥|
      block |युवं श्यावाय रुशतीमदत्तं महः क्षोणस्याश्विना कण्वाय ।|
      block |प्रवाच्यं तद्वृषणा कृतं वां यन्नार्षदाय श्रवो अध्यधत्तम् ॥|
      block |पुरू वर्पांस्यश्विना दधाना नि पेदव ऊहथुराशुमश्वम् ।|
      block |सहस्रसां वाजिनमप्रतीतमहिहनं श्रवस्यं तरुत्रम् ॥|
      block |एतानि वां श्रवस्या सुदानू ब्रह्माङ्गूषं सदनं रोदस्योः ।|
      block |यद्वां पज्रासो अश्विना हवन्ते यातमिषा च विदुषे च वाजम् ॥|
      block |सूनोर्मानेनाश्विना गृणाना वाजं विप्राय भुरणा रदन्ता ।|
      block |अगस्त्ये ब्रह्मणा वावृधाना सं विश्पलां नासत्यारिणीतम् ॥|
      block |कुह यान्ता सुष्टुतिं काव्यस्य दिवो नपाता वृषणा शयुत्रा ।|
      block |हिरण्यस्येव कलशं निखातमुदूपथुर्दशमे अश्विनाहन् ॥|
      block |युवं च्यवानमश्विना जरन्तं पुनर्युवानं चक्रथुः शचीभिः ।|
      block |युवो रथं दुहिता सूर्यस्य सह श्रिया नासत्यावृणीत ॥|
      block |युवं तुग्राय पूर्व्येभिरेवैः पुनर्मन्यावभवतं युवाना ।|
      block |युवं भुज्युमर्णसो निः समुद्राद्विभिरूहथुरृज्रेभिरश्वैः ॥|
      block |अजोहवीदश्विना तौग्र्यो वां प्रोळ्हः समुद्रमव्यथिर्जगन्वान् ।|
      block |निष्टमूहथुः सुयुजा रथेन मनोजवसा वृषणा स्वस्ति ॥|
      block |अजोहवीदश्विना वर्तिका वामास्नो यत्सीममुञ्चतं वृकस्य ।|
      block |वि जयुषा ययथुः सान्वद्रेर्जातं विष्वाचो अहतं विषेण ॥|
      block |शतं मेषान्वृक्ये मामहानं तमः प्रणीतमशिवेन पित्रा ।|
      block |आक्षी ऋज्राश्वे अश्विनावधत्तं ज्योतिरन्धाय चक्रथुर्विचक्षे ॥|
      block |शुनमन्धाय भरमह्वयत्सा वृकीरश्विना वृषणा नरेति ।|
      block |जारः कनीन इव चक्षदान ऋज्राश्वः शतमेकं च मेषान् ॥|
      block |मही वामूतिरश्विना मयोभूरुत स्रामं धिष्ण्या सं रिणीथः ।|
      block |अथा युवामिदह्वयत्पुरंधिरागच्छतं सीं वृषणाववोभिः ॥|
      block |अधेनुं दस्रा स्तर्यं विषक्तामपिन्वतं शयवे अश्विना गाम् ।|
      block |युवं शचीभिर्विमदाय जायां न्यूहथुः पुरुमित्रस्य योषाम् ॥|
      block |यवं वृकेणाश्विना वपन्तेषं दुहन्ता मनुषाय दस्रा ।|
      block |अभि दस्युं बकुरेणा धमन्तोरु ज्योतिश्चक्रथुरार्याय ॥*|
      block |आथर्वणायाश्विना दधीचेऽश्व्यं शिरः प्रत्यैरयतम् ।|
      block |स वां मधु प्र वोचदृतायन्त्वाष्ट्रं यद्दस्रावपिकक्ष्यं वाम् ॥|
      block |सदा कवी सुमतिमा चके वां विश्वा धियो अश्विना प्रावतं मे ।|
      block |अस्मे रयिं नासत्या बृहन्तमपत्यसाचं श्रुत्यं रराथाम् ॥|
      block |हिरण्यहस्तमश्विना रराणा पुत्रं नरा वध्रिमत्या अदत्तम् ।|
      block |त्रिधा ह श्यावमश्विना विकस्तमुज्जीवस ऐरयतं सुदानू ॥|
      block |एतानि वामश्विना वीर्याणि प्र पूर्व्याण्यायवोऽवोचन् ।|
      block |ब्रह्म कृण्वन्तो वृषणा युवभ्यां सुवीरासो विदथमा वदेम ॥|
    block |ऋग्वेदः सूक्तं|
      block |आ वां रथो अश्विना श्येनपत्वा सुमृळीकः स्ववाँ यात्वर्वाङ् ।|
      block |यो मर्त्यस्य मनसो जवीयान्त्रिवन्धुरो वृषणा वातरंहाः ॥|
      block |त्रिवन्धुरेण त्रिवृता रथेन त्रिचक्रेण सुवृता यातमर्वाक् ।|
      block |पिन्वतं गा जिन्वतमर्वतो नो वर्धयतमश्विना वीरमस्मे ॥|
      block |प्रवद्यामना सुवृता रथेन दस्राविमं शृणुतं श्लोकमद्रेः ।|
      block |किमङ्ग वां प्रत्यवर्तिं गमिष्ठाहुर्विप्रासो अश्विना पुराजाः ॥|
      block |आ वां श्येनासो अश्विना वहन्तु रथे युक्तास आशवः पतंगाः ।|
      block |ये अप्तुरो दिव्यासो न गृध्रा अभि प्रयो नासत्या वहन्ति ॥|
      block |आ वां रथं युवतिस्तिष्ठदत्र जुष्ट्वी नरा दुहिता सूर्यस्य ।|
      block |परि वामश्वा वपुषः पतंगा वयो वहन्त्वरुषा अभीके ॥|
      block |उद्वन्दनमैरतं दंसनाभिरुद्रेभं दस्रा वृषणा शचीभिः ।|
      block |निष्टौग्र्यं पारयथः समुद्रात्पुनश्च्यवानं चक्रथुर्युवानम् ॥|
      block |युवमत्रयेऽवनीताय तप्तमूर्जमोमानमश्विनावधत्तम् ।|
      block |युवं कण्वायापिरिप्ताय चक्षुः प्रत्यधत्तं सुष्टुतिं जुजुषाणा ॥|
      block |युवं धेनुं शयवे नाधितायापिन्वतमश्विना पूर्व्याय ।|
      block |अमुञ्चतं वर्तिकामंहसो निः प्रति जङ्घां विश्पलाया अधत्तम् ॥|
      block |युवं श्वेतं पेदव इन्द्रजूतमहिहनमश्विनादत्तमश्वम् ।|
      block |जोहूत्रमर्यो अभिभूतिमुग्रं सहस्रसां वृषणं वीड्वङ्गम् ॥|
      block |ता वां नरा स्ववसे सुजाता हवामहे अश्विना नाधमानाः ।|
      block |आ न उप वसुमता रथेन गिरो जुषाणा सुविताय यातम् ॥|
      block |आ श्येनस्य जवसा नूतनेनास्मे यातं नासत्या सजोषाः ।|
      block |हवे हि वामश्विना रातहव्यः शश्वत्तमाया उषसो व्युष्टौ ॥|
    block |ऋग्वेदः सूक्तं|
      block |आ वां रथं पुरुमायं मनोजुवं जीराश्वं यज्ञियं जीवसे हुवे ।|
      block |सहस्रकेतुं वनिनं शतद्वसुं श्रुष्टीवानं वरिवोधामभि प्रयः ॥|
      block |ऊर्ध्वा धीतिः प्रत्यस्य प्रयामन्यधायि शस्मन्समयन्त आ दिशः ।|
      block |स्वदामि घर्मं प्रति यन्त्यूतय आ वामूर्जानी रथमश्विनारुहत् ॥|
      block |सं यन्मिथः पस्पृधानासो अग्मत शुभे मखा अमिता जायवो रणे ।|
      block |युवोरह प्रवणे चेकिते रथो यदश्विना वहथः सूरिमा वरम् ॥|
      block |युवं भुज्युं भुरमाणं विभिर्गतं स्वयुक्तिभिर्निवहन्ता पितृभ्य आ ।|
      block |यासिष्टं वर्तिर्वृषणा विजेन्यं दिवोदासाय महि चेति वामवः ॥|
      block |युवोरश्विना वपुषे युवायुजं रथं वाणी येमतुरस्य शर्ध्यम् ।|
      block |आ वां पतित्वं सख्याय जग्मुषी योषावृणीत जेन्या युवां पती ॥|
      block |युवं रेभं परिषूतेरुरुष्यथो हिमेन घर्मं परितप्तमत्रये ।|
      block |युवं शयोरवसं पिप्यथुर्गवि प्र दीर्घेण वन्दनस्तार्यायुषा ॥|
      block |युवं वन्दनं निरृतं जरण्यया रथं न दस्रा करणा समिन्वथः ।|
      block |क्षेत्रादा विप्रं जनथो विपन्यया प्र वामत्र विधते दंसना भुवत् ॥|
      block |अगच्छतं कृपमाणं परावति पितुः स्वस्य त्यजसा निबाधितम् ।|
      block |स्वर्वतीरित ऊतीर्युवोरह चित्रा अभीके अभवन्नभिष्टयः ॥|
      block |उत स्या वां मधुमन्मक्षिकारपन्मदे सोमस्यौशिजो हुवन्यति ।|
      block |युवं दधीचो मन आ विवासथोऽथा शिरः प्रति वामश्व्यं वदत् ॥|
      block |युवं पेदवे पुरुवारमश्विना स्पृधां श्वेतं तरुतारं दुवस्यथः ।|
      block |शर्यैरभिद्युं पृतनासु दुष्टरं चर्कृत्यमिन्द्रमिव चर्षणीसहम् ॥|
    block |ऋग्वेदः सूक्तं|
      block |का राधद्धोत्राश्विना वां को वां जोष उभयोः ।|
      block |कथा विधात्यप्रचेताः ॥|
      block |विद्वांसाविद्दुरः पृच्छेदविद्वानित्थापरो अचेताः ।|
      block |नू चिन्नु मर्ते अक्रौ ॥|
      block |ता विद्वांसा हवामहे वां ता नो विद्वांसा मन्म वोचेतमद्य ।|
      block |प्रार्चद्दयमानो युवाकुः ॥|
      block |वि पृच्छामि पाक्या न देवान्वषट्कृतस्याद्भुतस्य दस्रा ।|
      block |पातं च सह्यसो युवं च रभ्यसो नः ॥|
      block |प्र या घोषे भृगवाणे न शोभे यया वाचा यजति पज्रियो वाम् ।|
      block |प्रैषयुर्न विद्वान् ॥|
      block |श्रुतं गायत्रं तकवानस्याहं चिद्धि रिरेभाश्विना वाम् ।|
      block |आक्षी शुभस्पती दन् ॥|
      block |युवं ह्यास्तं महो रन्युवं वा यन्निरततंसतम् ।|
      block |ता नो वसू सुगोपा स्यातं पातं नो वृकादघायोः ॥|
      block |मा कस्मै धातमभ्यमित्रिणे नो माकुत्रा नो गृहेभ्यो धेनवो गुः ।|
      block |स्तनाभुजो अशिश्वीः ॥|
      block |दुहीयन्मित्रधितये युवाकु राये च नो मिमीतं वाजवत्यै ।|
      block |इषे च नो मिमीतं धेनुमत्यै ॥|
      block |अश्विनोरसनं रथमनश्वं वाजिनीवतोः ।|
      block |तेनाहं भूरि चाकन ॥|
      block |अयं समह मा तनूह्याते जनाँ अनु ।|
      block |सोमपेयं सुखो रथः ॥|
      block |अध स्वप्नस्य निर्विदेऽभुञ्जतश्च रेवतः ।|
      block |उभा ता बस्रि नश्यतः ॥|
    block |ऋग्वेदः सूक्तं|
      block |कदित्था नॄँः पात्रं देवयतां श्रवद्गिरो अङ्गिरसां तुरण्यन् ।|
      block |प्र यदानड्विश आ हर्म्यस्योरु क्रंसते अध्वरे यजत्रः ॥|
      block |स्तम्भीद्ध द्यां स धरुणं प्रुषायदृभुर्वाजाय द्रविणं नरो गोः ।|
      block |अनु स्वजां महिषश्चक्षत व्रां मेनामश्वस्य परि मातरं गोः ॥|
      block |नक्षद्धवमरुणीः पूर्व्यं राट् तुरो विशामङ्गिरसामनु द्यून् ।|
      block |तक्षद्वज्रं नियुतं तस्तम्भद्द्यां चतुष्पदे नर्याय द्विपादे ॥|
      block |अस्य मदे स्वर्यं दा ऋतायापीवृतमुस्रियाणामनीकम् ।|
      block |यद्ध प्रसर्गे त्रिककुम्निवर्तदप द्रुहो मानुषस्य दुरो वः ॥|
      block |तुभ्यं पयो यत्पितरावनीतां राधः सुरेतस्तुरणे भुरण्यू ।|
      block |शुचि यत्ते रेक्ण आयजन्त सबर्दुघायाः पय उस्रियायाः ॥|
      block |अध प्र जज्ञे तरणिर्ममत्तु प्र रोच्यस्या उषसो न सूरः ।|
      block |इन्दुर्येभिराष्ट स्वेदुहव्यैः स्रुवेण सिञ्चञ्जरणाभि धाम ॥|
      block |स्विध्मा यद्वनधितिरपस्यात्सूरो अध्वरे परि रोधना गोः ।|
      block |यद्ध प्रभासि कृत्व्याँ अनु द्यूननर्विशे पश्विषे तुराय ॥|
      block |अष्टा महो दिव आदो हरी इह द्युम्नासाहमभि योधान उत्सम् ।|
      block |हरिं यत्ते मन्दिनं दुक्षन्वृधे गोरभसमद्रिभिर्वाताप्यम् ॥|
      block |त्वमायसं प्रति वर्तयो गोर्दिवो अश्मानमुपनीतमृभ्वा ।|
      block |कुत्साय यत्र पुरुहूत वन्वञ्छुष्णमनन्तैः परियासि वधैः ॥|
      block |पुरा यत्सूरस्तमसो अपीतेस्तमद्रिवः फलिगं हेतिमस्य ।|
      block |शुष्णस्य चित्परिहितं यदोजो दिवस्परि सुग्रथितं तदादः ॥|
      block |अनु त्वा मही पाजसी अचक्रे द्यावाक्षामा मदतामिन्द्र कर्मन् ।|
      block |त्वं वृत्रमाशयानं सिरासु महो वज्रेण सिष्वपो वराहुम् ॥|
      block |त्वमिन्द्र नर्यो याँ अवो नॄन्तिष्ठा वातस्य सुयुजो वहिष्ठान् ।|
      block |यं ते काव्य उशना मन्दिनं दाद्वृत्रहणं पार्यं ततक्ष वज्रम् ॥|
      block |त्वं सूरो हरितो रामयो नॄन्भरच्चक्रमेतशो नायमिन्द्र ।|
      block |प्रास्य पारं नवतिं नाव्यानामपि कर्तमवर्तयोऽयज्यून् ॥|
      block |त्वं नो अस्या इन्द्र दुर्हणायाः पाहि वज्रिवो दुरितादभीके ।|
      block |प्र नो वाजान्रथ्यो अश्वबुध्यानिषे यन्धि श्रवसे सूनृतायै ॥|
      block |मा सा ते अस्मत्सुमतिर्वि दसद्वाजप्रमहः समिषो वरन्त ।|
      block |आ नो भज मघवन्गोष्वर्यो मंहिष्ठास्ते सधमादः स्याम ॥|
    block |ऋग्वेदः सूक्तं|
      block |प्र वः पान्तं रघुमन्यवोऽन्धो यज्ञं रुद्राय मीळ्हुषे भरध्वम् ।|
      block |दिवो अस्तोष्यसुरस्य वीरैरिषुध्येव मरुतो रोदस्योः ॥|
      block |पत्नीव पूर्वहूतिं वावृधध्या उषासानक्ता पुरुधा विदाने ।|
      block |स्तरीर्नात्कं व्युतं वसाना सूर्यस्य श्रिया सुदृशी हिरण्यैः ॥|
      block |ममत्तु नः परिज्मा वसर्हा ममत्तु वातो अपां वृषण्वान् ।|
      block |शिशीतमिन्द्रापर्वता युवं नस्तन्नो विश्वे वरिवस्यन्तु देवाः ॥|
      block |उत त्या मे यशसा श्वेतनायै व्यन्ता पान्तौशिजो हुवध्यै ।|
      block |प्र वो नपातमपां कृणुध्वं प्र मातरा रास्पिनस्यायोः ॥|
      block |आ वो रुवण्युमौशिजो हुवध्यै घोषेव शंसमर्जुनस्य नंशे ।|
      block |प्र वः पूष्णे दावन आँ अच्छा वोचेय वसुतातिमग्नेः ॥|
      block |श्रुतं मे मित्रावरुणा हवेमोत श्रुतं सदने विश्वतः सीम् ।|
      block |श्रोतु नः श्रोतुरातिः सुश्रोतुः सुक्षेत्रा सिन्धुरद्भिः ॥|
      block |स्तुषे सा वां वरुण मित्र रातिर्गवां शता पृक्षयामेषु पज्रे ।|
      block |श्रुतरथे प्रियरथे दधानाः सद्यः पुष्टिं निरुन्धानासो अग्मन् ॥|
      block |अस्य स्तुषे महिमघस्य राधः सचा सनेम नहुषः सुवीराः ।|
      block |जनो यः पज्रेभ्यो वाजिनीवानश्वावतो रथिनो मह्यं सूरिः ॥|
      block |जनो यो मित्रावरुणावभिध्रुगपो न वां सुनोत्यक्ष्णयाध्रुक् ।|
      block |स्वयं स यक्ष्मं हृदये नि धत्त आप यदीं होत्राभिरृतावा ॥|
      block |स व्राधतो नहुषो दंसुजूतः शर्धस्तरो नरां गूर्तश्रवाः ।|
      block |विसृष्टरातिर्याति बाळ्हसृत्वा विश्वासु पृत्सु सदमिच्छूरः ॥|
      block |अध ग्मन्ता नहुषो हवं सूरेः श्रोता राजानो अमृतस्य मन्द्राः ।|
      block |नभोजुवो यन्निरवस्य राधः प्रशस्तये महिना रथवते ॥|
      block |एतं शर्धं धाम यस्य सूरेरित्यवोचन्दशतयस्य नंशे ।|
      block |द्युम्नानि येषु वसुताती रारन्विश्वे सन्वन्तु प्रभृथेषु वाजम् ॥|
      block |मन्दामहे दशतयस्य धासेर्द्विर्यत्पञ्च बिभ्रतो यन्त्यन्ना ।|
      block |किमिष्टाश्व इष्टरश्मिरेत ईशानासस्तरुष ऋञ्जते नॄन् ॥|
      block |हिरण्यकर्णं मणिग्रीवमर्णस्तन्नो विश्वे वरिवस्यन्तु देवाः ।|
      block |अर्यो गिरः सद्य आ जग्मुषीरोस्राश्चाकन्तूभयेष्वस्मे ॥|
      block |चत्वारो मा मशर्शारस्य शिश्वस्त्रयो राज्ञ आयवसस्य जिष्णोः ।|
      block |रथो वां मित्रावरुणा दीर्घाप्साः स्यूमगभस्तिः सूरो नाद्यौत् ॥|
    block |ऋग्वेदः सूक्तं|
      block |पृथू रथो दक्षिणाया अयोज्यैनं देवासो अमृतासो अस्थुः ।|
      block |कृष्णादुदस्थादर्या विहायाश्चिकित्सन्ती मानुषाय क्षयाय ॥|
      block |पूर्वा विश्वस्माद्भुवनादबोधि जयन्ती वाजं बृहती सनुत्री ।|
      block |उच्चा व्यख्यद्युवतिः पुनर्भूरोषा अगन्प्रथमा पूर्वहूतौ ॥|
      block |यदद्य भागं विभजासि नृभ्य उषो देवि मर्त्यत्रा सुजाते ।|
      block |देवो नो अत्र सविता दमूना अनागसो वोचति सूर्याय ॥|
      block |गृहंगृहमहना यात्यच्छा दिवेदिवे अधि नामा दधाना ।|
      block |सिषासन्ती द्योतना शश्वदागादग्रमग्रमिद्भजते वसूनाम् ॥|
      block |भगस्य स्वसा वरुणस्य जामिरुषः सूनृते प्रथमा जरस्व ।|
      block |पश्चा स दघ्या यो अघस्य धाता जयेम तं दक्षिणया रथेन ॥|
      block |उदीरतां सूनृता उत्पुरंधीरुदग्नयः शुशुचानासो अस्थुः ।|
      block |स्पार्हा वसूनि तमसापगूळ्हाविष्कृण्वन्त्युषसो विभातीः ॥|
      block |अपान्यदेत्यभ्यन्यदेति विषुरूपे अहनी सं चरेते ।|
      block |परिक्षितोस्तमो अन्या गुहाकरद्यौदुषाः शोशुचता रथेन ॥|
      block |सदृशीरद्य सदृशीरिदु श्वो दीर्घं सचन्ते वरुणस्य धाम ।|
      block |अनवद्यास्त्रिंशतं योजनान्येकैका क्रतुं परि यन्ति सद्यः ॥|
      block |जानत्यह्नः प्रथमस्य नाम शुक्रा कृष्णादजनिष्ट श्वितीची ।|
      block |ऋतस्य योषा न मिनाति धामाहरहर्निष्कृतमाचरन्ती ॥|
      block |कन्येव तन्वा शाशदानाँ एषि देवि देवमियक्षमाणम् ।|
      block |संस्मयमाना युवतिः पुरस्तादाविर्वक्षांसि कृणुषे विभाती ॥|
      block |सुसंकाशा मातृमृष्टेव योषाविस्तन्वं कृणुषे दृशे कम् ।|
      block |भद्रा त्वमुषो वितरं व्युच्छ न तत्ते अन्या उषसो नशन्त ॥|
      block |अश्वावतीर्गोमतीर्विश्ववारा यतमाना रश्मिभिः सूर्यस्य ।|
      block |परा च यन्ति पुनरा च यन्ति भद्रा नाम वहमाना उषासः ॥|
      block |ऋतस्य रश्मिमनुयच्छमाना भद्रम्भद्रं क्रतुमस्मासु धेहि ।|
      block |उषो नो अद्य सुहवा व्युच्छास्मासु रायो मघवत्सु च स्युः ॥|
    block |ऋग्वेदः सूक्तं|
      block |उषा उच्छन्ती समिधाने अग्ना उद्यन्सूर्य उर्विया ज्योतिरश्रेत् ।|
      block |देवो नो अत्र सविता न्वर्थं प्रासावीद्द्विपत्प्र चतुष्पदित्यै ॥|
      block |अमिनती दैव्यानि व्रतानि प्रमिनती मनुष्या युगानि ।|
      block |ईयुषीणामुपमा शश्वतीनामायतीनां प्रथमोषा व्यद्यौत् ॥|
      block |एषा दिवो दुहिता प्रत्यदर्शि ज्योतिर्वसाना समना पुरस्तात् ।|
      block |ऋतस्य पन्थामन्वेति साधु प्रजानतीव न दिशो मिनाति ॥|
      block |उपो अदर्शि शुन्ध्युवो न वक्षो नोधा इवाविरकृत प्रियाणि ।|
      block |अद्मसन्न ससतो बोधयन्ती शश्वत्तमागात्पुनरेयुषीणाम् ॥|
      block |पूर्वे अर्धे रजसो अप्त्यस्य गवां जनित्र्यकृत प्र केतुम् ।|
      block |व्यु प्रथते वितरं वरीय ओभा पृणन्ती पित्रोरुपस्था ॥|
      block |एवेदेषा पुरुतमा दृशे कं नाजामिं न परि वृणक्ति जामिम् ।|
      block |अरेपसा तन्वा शाशदाना नार्भादीषते न महो विभाती ॥|
      block |अभ्रातेव पुंस एति प्रतीची गर्तारुगिव सनये धनानाम् ।|
      block |जायेव पत्य उशती सुवासा उषा हस्रेव नि रिणीते अप्सः ॥|
      block |स्वसा स्वस्रे ज्यायस्यै योनिमारैगपैत्यस्याः प्रतिचक्ष्येव ।|
      block |व्युच्छन्ती रश्मिभिः सूर्यस्याञ्ज्यङ्क्ते समनगा इव व्राः ॥|
      block |आसां पूर्वासामहसु स्वसॄणामपरा पूर्वामभ्येति पश्चात् ।|
      block |ताः प्रत्नवन्नव्यसीर्नूनमस्मे रेवदुच्छन्तु सुदिना उषासः ॥|
      block |प्र बोधयोषः पृणतो मघोन्यबुध्यमानाः पणयः ससन्तु ।|
      block |रेवदुच्छ मघवद्भ्यो मघोनि रेवत्स्तोत्रे सूनृते जारयन्ती ॥|
      block |अवेयमश्वैद्युवतिः पुरस्ताद्युङ्क्ते गवामरुणानामनीकम् ।|
      block |वि नूनमुच्छादसति प्र केतुर्गृहंगृहमुप तिष्ठाते अग्निः ॥|
      block |उत्ते वयश्चिद्वसतेरपप्तन्नरश्च ये पितुभाजो व्युष्टौ ।|
      block |अमा सते वहसि भूरि वाममुषो देवि दाशुषे मर्त्याय ॥|
      block |अस्तोढ्वं स्तोम्या ब्रह्मणा मेऽवीवृधध्वमुशतीरुषासः ।|
      block |युष्माकं देवीरवसा सनेम सहस्रिणं च शतिनं च वाजम् ॥|
    block |ऋग्वेदः सूक्तं|
      block |प्राता रत्नं प्रातरित्वा दधाति तं चिकित्वान्प्रतिगृह्या नि धत्ते ।|
      block |तेन प्रजां वर्धयमान आयू रायस्पोषेण सचते सुवीरः ॥|
      block |सुगुरसत्सुहिरण्यः स्वश्वो बृहदस्मै वय इन्द्रो दधाति ।|
      block |यस्त्वायन्तं वसुना प्रातरित्वो मुक्षीजयेव पदिमुत्सिनाति ॥|
      block |आयमद्य सुकृतं प्रातरिच्छन्निष्टेः पुत्रं वसुमता रथेन ।|
      block |अंशोः सुतं पायय मत्सरस्य क्षयद्वीरं वर्धय सूनृताभिः ॥|
      block |उप क्षरन्ति सिन्धवो मयोभुव ईजानं च यक्ष्यमाणं च धेनवः ।|
      block |पृणन्तं च पपुरिं च श्रवस्यवो घृतस्य धारा उप यन्ति विश्वतः ॥|
      block |नाकस्य पृष्ठे अधि तिष्ठति श्रितो यः पृणाति स ह देवेषु गच्छति ।|
      block |तस्मा आपो घृतमर्षन्ति सिन्धवस्तस्मा इयं दक्षिणा पिन्वते सदा ॥|
      block |दक्षिणावतामिदिमानि चित्रा दक्षिणावतां दिवि सूर्यासः ।|
      block |दक्षिणावन्तो अमृतं भजन्ते दक्षिणावन्तः प्र तिरन्त आयुः ॥|
      block |मा पृणन्तो दुरितमेन आरन्मा जारिषुः सूरयः सुव्रतासः ।|
      block |अन्यस्तेषां परिधिरस्तु कश्चिदपृणन्तमभि सं यन्तु शोकाः ॥|
    block |ऋग्वेदः सूक्तं|
      block |अमन्दान्स्तोमान्प्र भरे मनीषा सिन्धावधि क्षियतो भाव्यस्य ।|
      block |यो मे सहस्रममिमीत सवानतूर्तो राजा श्रव इच्छमानः ॥|
      block |शतं राज्ञो नाधमानस्य निष्काञ्छतमश्वान्प्रयतान्सद्य आदम् ।|
      block |शतं कक्षीवाँ असुरस्य गोनां दिवि श्रवोऽजरमा ततान ॥|
      block |उप मा श्यावाः स्वनयेन दत्ता वधूमन्तो दश रथासो अस्थुः ।|
      block |षष्टिः सहस्रमनु गव्यमागात्सनत्कक्षीवाँ अभिपित्वे अह्नाम् ॥|
      block |चत्वारिंशद्दशरथस्य शोणाः सहस्रस्याग्रे श्रेणिं नयन्ति ।|
      block |मदच्युतः कृशनावतो अत्यान्कक्षीवन्त उदमृक्षन्त पज्राः ॥|
      block |पूर्वामनु प्रयतिमा ददे वस्त्रीन्युक्ताँ अष्टावरिधायसो गाः ।|
      block |सुबन्धवो ये विश्या इव व्रा अनस्वन्तः श्रव ऐषन्त पज्राः ॥|
      block |आगधिता परिगधिता या कशीकेव जङ्गहे ।|
      block |ददाति मह्यं यादुरी याशूनां भोज्या शता ॥|
      block |उपोप मे परा मृश मा मे दभ्राणि मन्यथाः ।|
      block |सर्वाहमस्मि रोमशा गन्धारीणामिवाविका ॥|
    block |ऋग्वेदः सूक्तं|
      block |अग्निं होतारं मन्ये दास्वन्तं वसुं सूनुं सहसो जातवेदसं विप्रं न जातवेदसम् ।|
      block |य ऊर्ध्वया स्वध्वरो देवो देवाच्या कृपा ।|
      block |घृतस्य विभ्राष्टिमनु वष्टि शोचिषाजुह्वानस्य सर्पिषः ॥|
      block |यजिष्ठं त्वा यजमाना हुवेम ज्येष्ठमङ्गिरसां विप्र मन्मभिर्विप्रेभिः शुक्र मन्मभिः ।|
      block |परिज्मानमिव द्यां होतारं चर्षणीनाम् ।|
      block |शोचिष्केशं वृषणं यमिमा विशः प्रावन्तु जूतये विशः ॥|
      block |स हि पुरू चिदोजसा विरुक्मता दीद्यानो भवति द्रुहंतरः परशुर्न द्रुहंतरः ।|
      block |वीळु चिद्यस्य समृतौ श्रुवद्वनेव यत्स्थिरम् ।|
      block |निःषहमाणो यमते नायते धन्वासहा नायते ॥|
      block |दृळ्हा चिदस्मा अनु दुर्यथा विदे तेजिष्ठाभिररणिभिर्दाष्ट्यवसेऽग्नये दाष्ट्यवसे ।|
      block |प्र यः पुरूणि गाहते तक्षद्वनेव शोचिषा ।|
      block |स्थिरा चिदन्ना नि रिणात्योजसा नि स्थिराणि चिदोजसा ॥|
      block |तमस्य पृक्षमुपरासु धीमहि नक्तं यः सुदर्शतरो दिवातरादप्रायुषे दिवातरात् ।|
      block |आदस्यायुर्ग्रभणवद्वीळु शर्म न सूनवे ।|
      block |भक्तमभक्तमवो व्यन्तो अजरा अग्नयो व्यन्तो अजराः ॥|
      block |स हि शर्धो न मारुतं तुविष्वणिरप्नस्वतीषूर्वरास्विष्टनिरार्तनास्विष्टनिः ।|
      block |आदद्धव्यान्याददिर्यज्ञस्य केतुरर्हणा ।|
      block |अध स्मास्य हर्षतो हृषीवतो विश्वे जुषन्त पन्थां नरः शुभे न पन्थाम् ॥|
      block |द्विता यदीं कीस्तासो अभिद्यवो नमस्यन्त उपवोचन्त भृगवो मथ्नन्तो दाशा भृगवः ।|
      block |अग्निरीशे वसूनां शुचिर्यो धर्णिरेषाम् ।|
      block |प्रियाँ अपिधीँर्वनिषीष्ट मेधिर आ वनिषीष्ट मेधिरः ॥|
      block |विश्वासां त्वा विशां पतिं हवामहे सर्वासां समानं दम्पतिं भुजे सत्यगिर्वाहसं भुजे ।|
      block |अतिथिं मानुषाणां पितुर्न यस्यासया ।|
      block |अमी च विश्वे अमृतास आ वयो हव्या देवेष्वा वयः ॥|
      block |त्वमग्ने सहसा सहन्तमः शुष्मिन्तमो जायसे देवतातये रयिर्न देवतातये ।|
      block |शुष्मिन्तमो हि ते मदो द्युम्निन्तम उत क्रतुः ।|
      block |अध स्मा ते परि चरन्त्यजर श्रुष्टीवानो नाजर ॥|
      block |प्र वो महे सहसा सहस्वत उषर्बुधे पशुषे नाग्नये स्तोमो बभूत्वग्नये ।|
      block |प्रति यदीं हविष्मान्विश्वासु क्षासु जोगुवे ।|
      block |अग्रे रेभो न जरत ऋषूणां जूर्णिर्होत ऋषूणाम् ॥|
      block |स नो नेदिष्ठं ददृशान आ भराग्ने देवेभिः सचनाः सुचेतुना महो रायः सुचेतुना ।|
      block |महि शविष्ठ नस्कृधि संचक्षे भुजे अस्यै ।|
      block |महि स्तोतृभ्यो मघवन्सुवीर्यं मथीरुग्रो न शवसा ॥|
    block |ऋग्वेदः सूक्तं|
      block |अयं जायत मनुषो धरीमणि होता यजिष्ठ उशिजामनु व्रतमग्निः स्वमनु व्रतम् ।|
      block |विश्वश्रुष्टिः सखीयते रयिरिव श्रवस्यते ।|
      block |अदब्धो होता नि षददिळस्पदे परिवीत इळस्पदे ॥|
      block |तं यज्ञसाधमपि वातयामस्यृतस्य पथा नमसा हविष्मता देवताता हविष्मता ।|
      block |स न ऊर्जामुपाभृत्यया कृपा न जूर्यति ।|
      block |यं मातरिश्वा मनवे परावतो देवं भाः परावतः ॥|
      block |एवेन सद्यः पर्येति पार्थिवं मुहुर्गी रेतो वृषभः कनिक्रदद्दधद्रेतः कनिक्रदत् ।|
      block |शतं चक्षाणो अक्षभिर्देवो वनेषु तुर्वणिः ।|
      block |सदो दधान उपरेषु सानुष्वग्निः परेषु सानुषु ॥|
      block |स सुक्रतुः पुरोहितो दमेदमेऽग्निर्यज्ञस्याध्वरस्य चेतति क्रत्वा यज्ञस्य चेतति ।|
      block |क्रत्वा वेधा इषूयते विश्वा जातानि पस्पशे ।|
      block |यतो घृतश्रीरतिथिरजायत वह्निर्वेधा अजायत ॥|
      block |क्रत्वा यदस्य तविषीषु पृञ्चतेऽग्नेरवेण मरुतां न भोज्येषिराय न भोज्या ।|
      block |स हि ष्मा दानमिन्वति वसूनां च मज्मना ।|
      block |स नस्त्रासते दुरितादभिह्रुतः शंसादघादभिह्रुतः ॥|
      block |विश्वो विहाया अरतिर्वसुर्दधे हस्ते दक्षिणे तरणिर्न शिश्रथच्छ्रवस्यया न शिश्रथत् ।|
      block |विश्वस्मा इदिषुध्यते देवत्रा हव्यमोहिषे ।|
      block |विश्वस्मा इत्सुकृते वारमृण्वत्यग्निर्द्वारा व्यृण्वति ॥|
      block |स मानुषे वृजने शंतमो हितोऽग्निर्यज्ञेषु जेन्यो न विश्पतिः प्रियो यज्ञेषु विश्पतिः ।|
      block |स हव्या मानुषाणामिळा कृतानि पत्यते ।|
      block |स नस्त्रासते वरुणस्य धूर्तेर्महो देवस्य धूर्तेः ॥|
      block |अग्निं होतारमीळते वसुधितिं प्रियं चेतिष्ठमरतिं न्येरिरे हव्यवाहं न्येरिरे ।|
      block |विश्वायुं विश्ववेदसं होतारं यजतं कविम् ।|
      block |देवासो रण्वमवसे वसूयवो गीर्भी रण्वं वसूयवः ॥|
    block |ऋग्वेदः सूक्तं|
      block |यं त्वं रथमिन्द्र मेधसातयेऽपाका सन्तमिषिर प्रणयसि प्रानवद्य नयसि ।|
      block |सद्यश्चित्तमभिष्टये करो वशश्च वाजिनम् ।|
      block |सास्माकमनवद्य तूतुजान वेधसामिमां वाचं न वेधसाम् ॥|
      block |स श्रुधि यः स्मा पृतनासु कासु चिद्दक्षाय्य इन्द्र भरहूतये नृभिरसि प्रतूर्तये नृभिः ।|
      block |यः शूरैः स्वः सनिता यो विप्रैर्वाजं तरुता ।|
      block |तमीशानास इरधन्त वाजिनं पृक्षमत्यं न वाजिनम् ॥|
      block |दस्मो हि ष्मा वृषणं पिन्वसि त्वचं कं चिद्यावीरररुं शूर मर्त्यं परिवृणक्षि मर्त्यम् ।|
      block |इन्द्रोत तुभ्यं तद्दिवे तद्रुद्राय स्वयशसे ।|
      block |मित्राय वोचं वरुणाय सप्रथः सुमृळीकाय सप्रथः ॥|
      block |अस्माकं व इन्द्रमुश्मसीष्टये सखायं विश्वायुं प्रासहं युजं वाजेषु प्रासहं युजम् ।|
      block |अस्माकं ब्रह्मोतयेऽवा पृत्सुषु कासु चित् ।|
      block |नहि त्वा शत्रु स्तरते स्तृणोषि यं विश्वं शत्रुं स्तृणोषि यम् ॥|
      block |नि षू नमातिमतिं कयस्य चित्तेजिष्ठाभिररणिभिर्नोतिभिरुग्राभिरुग्रोतिभिः ।|
      block |नेषि णो यथा पुरानेनाः शूर मन्यसे ।|
      block |विश्वानि पूरोरप पर्षि वह्निरासा वह्निर्नो अच्छ ॥|
      block |प्र तद्वोचेयं भव्यायेन्दवे हव्यो न य इषवान्मन्म रेजति रक्षोहा मन्म रेजति ।|
      block |स्वयं सो अस्मदा निदो वधैरजेत दुर्मतिम् ।|
      block |अव स्रवेदघशंसोऽवतरमव क्षुद्रमिव स्रवेत् ॥|
      block |वनेम तद्धोत्रया चितन्त्या वनेम रयिं रयिवः सुवीर्यं रण्वं सन्तं सुवीर्यम् ।|
      block |दुर्मन्मानं सुमन्तुभिरेमिषा पृचीमहि ।|
      block |आ सत्याभिरिन्द्रं द्युम्नहूतिभिर्यजत्रं द्युम्नहूतिभिः ॥|
      block |प्रप्रा वो अस्मे स्वयशोभिरूती परिवर्ग इन्द्रो दुर्मतीनां दरीमन्दुर्मतीनाम् ।|
      block |स्वयं सा रिषयध्यै या न उपेषे अत्रैः ।|
      block |हतेमसन्न वक्षति क्षिप्ता जूर्णिर्न वक्षति ॥|
      block |त्वं न इन्द्र राया परीणसा याहि पथाँ अनेहसा पुरो याह्यरक्षसा ।|
      block |सचस्व नः पराक आ सचस्वास्तमीक आ ।|
      block |पाहि नो दूरादारादभिष्टिभिः सदा पाह्यभिष्टिभिः ॥|
      block |त्वं न इन्द्र राया तरूषसोग्रं चित्त्वा महिमा सक्षदवसे महे मित्रं नावसे ।|
      block |ओजिष्ठ त्रातरविता रथं कं चिदमर्त्य ।|
      block |अन्यमस्मद्रिरिषेः कं चिदद्रिवो रिरिक्षन्तं चिदद्रिवः ॥|
      block |पाहि न इन्द्र सुष्टुत स्रिधोऽवयाता सदमिद्दुर्मतीनां देवः सन्दुर्मतीनाम् ।|
      block |हन्ता पापस्य रक्षसस्त्राता विप्रस्य मावतः ।|
      block |अधा हि त्वा जनिता जीजनद्वसो रक्षोहणं त्वा जीजनद्वसो ॥|
    block |ऋग्वेदः सूक्तं|
      block |एन्द्र याह्युप नः परावतो नायमच्छा विदथानीव सत्पतिरस्तं राजेव सत्पतिः ।|
      block |हवामहे त्वा वयं प्रयस्वन्तः सुते सचा ।|
      block |पुत्रासो न पितरं वाजसातये मंहिष्ठं वाजसातये ॥|
      block |पिबा सोममिन्द्र सुवानमद्रिभिः कोशेन सिक्तमवतं न वंसगस्तातृषाणो न वंसगः ।|
      block |मदाय हर्यताय ते तुविष्टमाय धायसे ।|
      block |आ त्वा यच्छन्तु हरितो न सूर्यमहा विश्वेव सूर्यम् ॥|
      block |अविन्दद्दिवो निहितं गुहा निधिं वेर्न गर्भं परिवीतमश्मन्यनन्ते अन्तरश्मनि ।|
      block |व्रजं वज्री गवामिव सिषासन्नङ्गिरस्तमः ।|
      block |अपावृणोदिष इन्द्रः परीवृता द्वार इषः परीवृताः ॥|
      block |दादृहाणो वज्रमिन्द्रो गभस्त्योः क्षद्मेव तिग्ममसनाय सं श्यदहिहत्याय सं श्यत् ।|
      block |संविव्यान ओजसा शवोभिरिन्द्र मज्मना ।|
      block |तष्टेव वृक्षं वनिनो नि वृश्चसि परश्वेव नि वृश्चसि ॥|
      block |त्वं वृथा नद्य इन्द्र सर्तवेऽच्छा समुद्रमसृजो रथाँ इव वाजयतो रथाँ इव ।|
      block |इत ऊतीरयुञ्जत समानमर्थमक्षितम् ।|
      block |धेनूरिव मनवे विश्वदोहसो जनाय विश्वदोहसः ॥|
      block |इमां ते वाचं वसूयन्त आयवो रथं न धीरः स्वपा अतक्षिषुः सुम्नाय त्वामतक्षिषुः ।|
      block |शुम्भन्तो जेन्यं यथा वाजेषु विप्र वाजिनम् ।|
      block |अत्यमिव शवसे सातये धना विश्वा धनानि सातये ॥|
      block |भिनत्पुरो नवतिमिन्द्र पूरवे दिवोदासाय महि दाशुषे नृतो वज्रेण दाशुषे नृतो ।|
      block |अतिथिग्वाय शम्बरं गिरेरुग्रो अवाभरत् ।|
      block |महो धनानि दयमान ओजसा विश्वा धनान्योजसा ॥|
      block |इन्द्रः समत्सु यजमानमार्यं प्रावद्विश्वेषु शतमूतिराजिषु स्वर्मीळ्हेष्वाजिषु ।|
      block |मनवे शासदव्रतान्त्वचं कृष्णामरन्धयत् ।|
      block |दक्षन्न विश्वं ततृषाणमोषति न्यर्शसानमोषति ॥|
      block |सूरश्चक्रं प्र वृहज्जात ओजसा प्रपित्वे वाचमरुणो मुषायतीऽशान आ मुषायति ।|
      block |उशना यत्परावतोऽजगन्नूतये कवे ।|
      block |सुम्नानि विश्वा मनुषेव तुर्वणिरहा विश्वेव तुर्वणिः ॥|
      block |स नो नव्येभिर्वृषकर्मन्नुक्थैः पुरां दर्तः पायुभिः पाहि शग्मैः ।|
      block |दिवोदासेभिरिन्द्र स्तवानो वावृधीथा अहोभिरिव द्यौः ॥|
    block |ऋग्वेदः सूक्तं|
      block |इन्द्राय हि द्यौरसुरो अनम्नतेन्द्राय मही पृथिवी वरीमभिर्द्युम्नसाता वरीमभिः ।|
      block |इन्द्रं विश्वे सजोषसो देवासो दधिरे पुरः ।|
      block |इन्द्राय विश्वा सवनानि मानुषा रातानि सन्तु मानुषा ॥|
      block |विश्वेषु हि त्वा सवनेषु तुञ्जते समानमेकं वृषमण्यवः पृथक्स्वः सनिष्यवः पृथक् ।|
      block |तं त्वा नावं न पर्षणिं शूषस्य धुरि धीमहि ।|
      block |इन्द्रं न यज्ञैश्चितयन्त आयव स्तोमेभिरिन्द्रमायवः ॥|
      block |वि त्वा ततस्रे मिथुना अवस्यवो व्रजस्य साता गव्यस्य निःसृजः सक्षन्त इन्द्र निःसृजः ।|
      block |यद्गव्यन्ता द्वा जना स्वर्यन्ता समूहसि ।|
      block |आविष्करिक्रद्वृषणं सचाभुवं वज्रमिन्द्र सचाभुवम् ॥|
      block |विदुष्टे अस्य वीर्यस्य पूरवः पुरो यदिन्द्र शारदीरवातिरः सासहानो अवातिरः ।|
      block |शासस्तमिन्द्र मर्त्यमयज्युं शवसस्पते ।|
      block |महीममुष्णाः पृथिवीमिमा अपो मन्दसान इमा अपः ॥|
      block |आदित्ते अस्य वीर्यस्य चर्किरन्मदेषु वृषन्नुशिजो यदाविथ सखीयतो यदाविथ ।|
      block |चकर्थ कारमेभ्यः पृतनासु प्रवन्तवे ।|
      block |ते अन्यामन्यां नद्यं सनिष्णत श्रवस्यन्तः सनिष्णत ॥|
      block |उतो नो अस्या उषसो जुषेत ह्यर्कस्य बोधि हविषो हवीमभिः स्वर्षाता हवीमभिः ।|
      block |यदिन्द्र हन्तवे मृधो वृषा वज्रिञ्चिकेतसि ।|
      block |आ मे अस्य वेधसो नवीयसो मन्म श्रुधि नवीयसः ॥|
      block |त्वं तमिन्द्र वावृधानो अस्मयुरमित्रयन्तं तुविजात मर्त्यं वज्रेण शूर मर्त्यम् ।|
      block |जहि यो नो अघायति शृणुष्व सुश्रवस्तमः ।|
      block |रिष्टं न यामन्नप भूतु दुर्मतिर्विश्वाप भूतु दुर्मतिः ॥|
    block |ऋग्वेदः सूक्तं|
      block |त्वया वयं मघवन्पूर्व्ये धन इन्द्रत्वोताः सासह्याम पृतन्यतो वनुयाम वनुष्यतः ।|
      block |नेदिष्ठे अस्मिन्नहन्यधि वोचा नु सुन्वते ।|
      block |अस्मिन्यज्ञे वि चयेमा भरे कृतं वाजयन्तो भरे कृतम् ॥|
      block |स्वर्जेषे भर आप्रस्य वक्मन्युषर्बुधः स्वस्मिन्नञ्जसि क्राणस्य स्वस्मिन्नञ्जसि ।|
      block |अहन्निन्द्रो यथा विदे शीर्ष्णाशीर्ष्णोपवाच्यः ।|
      block |अस्मत्रा ते सध्र्यक्सन्तु रातयो भद्रा भद्रस्य रातयः ॥|
      block |तत्तु प्रयः प्रत्नथा ते शुशुक्वनं यस्मिन्यज्ञे वारमकृण्वत क्षयमृतस्य वारसि क्षयम् ।|
      block |वि तद्वोचेरध द्वितान्तः पश्यन्ति रश्मिभिः ।|
      block |स घा विदे अन्विन्द्रो गवेषणो बन्धुक्षिद्भ्यो गवेषणः ॥|
      block |नू इत्था ते पूर्वथा च प्रवाच्यं यदङ्गिरोभ्योऽवृणोरप व्रजमिन्द्र शिक्षन्नप व्रजम् ।|
      block |ऐभ्यः समान्या दिशास्मभ्यं जेषि योत्सि च ।|
      block |सुन्वद्भ्यो रन्धया कं चिदव्रतं हृणायन्तं चिदव्रतम् ॥|
      block |सं यज्जनान्क्रतुभिः शूर ईक्षयद्धने हिते तरुषन्त श्रवस्यवः प्र यक्षन्त श्रवस्यवः ।|
      block |तस्मा आयुः प्रजावदिद्बाधे अर्चन्त्योजसा ।|
      block |इन्द्र ओक्यं दिधिषन्त धीतयो देवाँ अच्छा न धीतयः ॥|
      block |युवं तमिन्द्रापर्वता पुरोयुधा यो नः पृतन्यादप तंतमिद्धतं वज्रेण तंतमिद्धतम् ।|
      block |दूरे चत्ताय च्छन्त्सद्गहनं यदिनक्षत् ।|
      block |अस्माकं शत्रून्परि शूर विश्वतो दर्मा दर्षीष्ट विश्वतः ॥|
    block |ऋग्वेदः सूक्तं|
      block |उभे पुनामि रोदसी ऋतेन द्रुहो दहामि सं महीरनिन्द्राः ।|
      block |अभिव्लग्य यत्र हता अमित्रा वैलस्थानं परि तृळ्हा अशेरन् ॥|
      block |अभिव्लग्या चिदद्रिवः शीर्षा यातुमतीनाम् ।|
      block |छिन्धि वटूरिणा पदा महावटूरिणा पदा ॥|
      block |अवासां मघवञ्जहि शर्धो यातुमतीनाम् ।|
      block |वैलस्थानके अर्मके महावैलस्थे अर्मके ॥|
      block |यासां तिस्रः पञ्चाशतोऽभिव्लङ्गैरपावपः ।|
      block |तत्सु ते मनायति तकत्सु ते मनायति ॥|
      block |पिशङ्गभृष्टिमम्भृणं पिशाचिमिन्द्र सं मृण ।|
      block |सर्वं रक्षो नि बर्हय ॥|
      block |अवर्मह इन्द्र दादृहि श्रुधी नः शुशोच हि द्यौः क्षा न भीषाँ अद्रिवो घृणान्न भीषाँ अद्रिवः ।|
      block |शुष्मिन्तमो हि शुष्मिभिर्वधैरुग्रेभिरीयसे ।|
      block |अपूरुषघ्नो अप्रतीत शूर सत्वभिस्त्रिसप्तैः शूर सत्वभिः ॥|
      block |वनोति हि सुन्वन्क्षयं परीणसः सुन्वानो हि ष्मा यजत्यव द्विषो देवानामव द्विषः ।|
      block |सुन्वान इत्सिषासति सहस्रा वाज्यवृतः ।|
      block |सुन्वानायेन्द्रो ददात्याभुवं रयिं ददात्याभुवम् ॥|
    block |ऋग्वेदः सूक्तं|
      block |आ त्वा जुवो रारहाणा अभि प्रयो वायो वहन्त्विह पूर्वपीतये सोमस्य पूर्वपीतये ।|
      block |ऊर्ध्वा ते अनु सूनृता मनस्तिष्ठतु जानती ।|
      block |नियुत्वता रथेना याहि दावने वायो मखस्य दावने ॥|
      block |मन्दन्तु त्वा मन्दिनो वायविन्दवोऽस्मत्क्राणासः सुकृता अभिद्यवो गोभिः क्राणा अभिद्यवः ।|
      block |यद्ध क्राणा इरध्यै दक्षं सचन्त ऊतयः ।|
      block |सध्रीचीना नियुतो दावने धिय उप ब्रुवत ईं धियः ॥|
      block |वायुर्युङ्क्ते रोहिता वायुररुणा वायू रथे अजिरा धुरि वोळ्हवे वहिष्ठा धुरि वोळ्हवे ।|
      block |प्र बोधया पुरंधिं जार आ ससतीमिव ।|
      block |प्र चक्षय रोदसी वासयोषसः श्रवसे वासयोषसः ॥|
      block |तुभ्यमुषासः शुचयः परावति भद्रा वस्त्रा तन्वते दंसु रश्मिषु चित्रा नव्येषु रश्मिषु ।|
      block |तुभ्यं धेनुः सबर्दुघा विश्वा वसूनि दोहते ।|
      block |अजनयो मरुतो वक्षणाभ्यो दिव आ वक्षणाभ्यः ॥|
      block |तुभ्यं शुक्रासः शुचयस्तुरण्यवो मदेषूग्रा इषणन्त भुर्वण्यपामिषन्त भुर्वणि ।|
      block |त्वां त्सारी दसमानो भगमीट्टे तक्ववीये ।|
      block |त्वं विश्वस्माद्भुवनात्पासि धर्मणासुर्यात्पासि धर्मणा ॥|
      block |त्वं नो वायवेषामपूर्व्यः सोमानां प्रथमः पीतिमर्हसि सुतानां पीतिमर्हसि ।|
      block |उतो विहुत्मतीनां विशां ववर्जुषीणाम् ।|
      block |विश्वा इत्ते धेनवो दुह्र आशिरं घृतं दुह्रत आशिरम् ॥|
    block |ऋग्वेदः सूक्तं|
      block |स्तीर्णं बर्हिरुप नो याहि वीतये सहस्रेण नियुता नियुत्वते शतिनीभिर्नियुत्वते ।|
      block |तुभ्यं हि पूर्वपीतये देवा देवाय येमिरे ।|
      block |प्र ते सुतासो मधुमन्तो अस्थिरन्मदाय क्रत्वे अस्थिरन् ॥|
      block |तुभ्यायं सोमः परिपूतो अद्रिभि स्पार्हा वसानः परि कोशमर्षति शुक्रा वसानो अर्षति ।|
      block |तवायं भाग आयुषु सोमो देवेषु हूयते ।|
      block |वह वायो नियुतो याह्यस्मयुर्जुषाणो याह्यस्मयुः ॥|
      block |आ नो नियुद्भिः शतिनीभिरध्वरं सहस्रिणीभिरुप याहि वीतये वायो हव्यानि वीतये ।|
      block |तवायं भाग ऋत्वियः सरश्मिः सूर्ये सचा ।|
      block |अध्वर्युभिर्भरमाणा अयंसत वायो शुक्रा अयंसत ॥|
      block |आ वां रथो नियुत्वान्वक्षदवसेऽभि प्रयांसि सुधितानि वीतये वायो हव्यानि वीतये ।|
      block |पिबतं मध्वो अन्धसः पूर्वपेयं हि वां हितम् ।|
      block |वायवा चन्द्रेण राधसा गतमिन्द्रश्च राधसा गतम् ॥|
      block |आ वां धियो ववृत्युरध्वराँ उपेममिन्दुं मर्मृजन्त वाजिनमाशुमत्यं न वाजिनम् ।|
      block |तेषां पिबतमस्मयू आ नो गन्तमिहोत्या ।|
      block |इन्द्रवायू सुतानामद्रिभिर्युवं मदाय वाजदा युवम् ॥|
      block |इमे वां सोमा अप्स्वा सुता इहाध्वर्युभिर्भरमाणा अयंसत वायो शुक्रा अयंसत ।|
      block |एते वामभ्यसृक्षत तिरः पवित्रमाशवः ।|
      block |युवायवोऽति रोमाण्यव्यया सोमासो अत्यव्यया ॥|
      block |अति वायो ससतो याहि शश्वतो यत्र ग्रावा वदति तत्र गच्छतं गृहमिन्द्रश्च गच्छतम् ।|
      block |वि सूनृता ददृशे रीयते घृतमा पूर्णया नियुता याथो अध्वरमिन्द्रश्च याथो अध्वरम् ॥|
      block |अत्राह तद्वहेथे मध्व आहुतिं यमश्वत्थमुपतिष्ठन्त जायवोऽस्मे ते सन्तु जायवः ।|
      block |साकं गावः सुवते पच्यते यवो न ते वाय उप दस्यन्ति धेनवो नाप दस्यन्ति धेनवः ॥|
      block |इमे ये ते सु वायो बाह्वोजसोऽन्तर्नदी ते पतयन्त्युक्षणो महि व्राधन्त उक्षणः ।|
      block |धन्वञ्चिद्ये अनाशवो जीराश्चिदगिरौकसः ।|
      block |सूर्यस्येव रश्मयो दुर्नियन्तवो हस्तयोर्दुर्नियन्तवः ॥|
    block |ऋग्वेदः सूक्तं|
      block |प्र सु ज्येष्ठं निचिराभ्यां बृहन्नमो हव्यं मतिं भरता मृळयद्भ्यां स्वादिष्ठं मृळयद्भ्याम् ।|
      block |ता सम्राजा घृतासुती यज्ञेयज्ञ उपस्तुता ।|
      block |अथैनोः क्षत्रं न कुतश्चनाधृषे देवत्वं नू चिदाधृषे ॥|
      block |अदर्शि गातुरुरवे वरीयसी पन्था ऋतस्य समयंस्त रश्मिभिश्चक्षुर्भगस्य रश्मिभिः ।|
      block |द्युक्षं मित्रस्य सादनमर्यम्णो वरुणस्य च ।|
      block |अथा दधाते बृहदुक्थ्यं वय उपस्तुत्यं बृहद्वयः ॥|
      block |ज्योतिष्मतीमदितिं धारयत्क्षितिं स्वर्वतीमा सचेते दिवेदिवे जागृवांसा दिवेदिवे ।|
      block |ज्योतिष्मत्क्षत्रमाशाते आदित्या दानुनस्पती ।|
      block |मित्रस्तयोर्वरुणो यातयज्जनोऽर्यमा यातयज्जनः ॥|
      block |अयं मित्राय वरुणाय शंतमः सोमो भूत्ववपानेष्वाभगो देवो देवेष्वाभगः ।|
      block |तं देवासो जुषेरत विश्वे अद्य सजोषसः ।|
      block |तथा राजाना करथो यदीमह ऋतावाना यदीमहे ॥|
      block |यो मित्राय वरुणायाविधज्जनोऽनर्वाणं तं परि पातो अंहसो दाश्वांसं मर्तमंहसः ।|
      block |तमर्यमाभि रक्षत्यृजूयन्तमनु व्रतम् ।|
      block |उक्थैर्य एनोः परिभूषति व्रतं स्तोमैराभूषति व्रतम् ॥|
      block |नमो दिवे बृहते रोदसीभ्यां मित्राय वोचं वरुणाय मीळ्हुषे सुमृळीकाय मीळ्हुषे ।|
      block |इन्द्रमग्निमुप स्तुहि द्युक्षमर्यमणं भगम् ।|
      block |ज्योग्जीवन्तः प्रजया सचेमहि सोमस्योती सचेमहि ॥|
      block |ऊती देवानां वयमिन्द्रवन्तो मंसीमहि स्वयशसो मरुद्भिः ।|
      block |अग्निर्मित्रो वरुणः शर्म यंसन्तदश्याम मघवानो वयं च ॥|
    block |ऋग्वेदः सूक्तं|
      block |सुषुमा यातमद्रिभिर्गोश्रीता मत्सरा इमे सोमासो मत्सरा इमे ।|
      block |आ राजाना दिविस्पृशास्मत्रा गन्तमुप नः ।|
      block |इमे वां मित्रावरुणा गवाशिरः सोमाः शुक्रा गवाशिरः ॥|
      block |इम आ यातमिन्दवः सोमासो दध्याशिरः सुतासो दध्याशिरः ।|
      block |उत वामुषसो बुधि साकं सूर्यस्य रश्मिभिः ।|
      block |सुतो मित्राय वरुणाय पीतये चारुरृताय पीतये ॥|
      block |तां वां धेनुं न वासरीमंशुं दुहन्त्यद्रिभिः सोमं दुहन्त्यद्रिभिः ।|
      block |अस्मत्रा गन्तमुप नोऽर्वाञ्चा सोमपीतये ।|
      block |अयं वां मित्रावरुणा नृभिः सुतः सोम आ पीतये सुतः ॥|
    block |ऋग्वेदः सूक्तं|
      block |प्रप्र पूष्णस्तुविजातस्य शस्यते महित्वमस्य तवसो न तन्दते स्तोत्रमस्य न तन्दते ।|
      block |अर्चामि सुम्नयन्नहमन्त्यूतिं मयोभुवम् ।|
      block |विश्वस्य यो मन आयुयुवे मखो देव आयुयुवे मखः ॥|
      block |प्र हि त्वा पूषन्नजिरं न यामनि स्तोमेभिः कृण्व ऋणवो यथा मृध उष्ट्रो न पीपरो मृधः ।|
      block |हुवे यत्त्वा मयोभुवं देवं सख्याय मर्त्यः ।|
      block |अस्माकमाङ्गूषान्द्युम्निनस्कृधि वाजेषु द्युम्निनस्कृधि ॥|
      block |यस्य ते पूषन्सख्ये विपन्यवः क्रत्वा चित्सन्तोऽवसा बुभुज्रिर इति क्रत्वा बुभुज्रिरे ।|
      block |तामनु त्वा नवीयसीं नियुतं राय ईमहे ।|
      block |अहेळमान उरुशंस सरी भव वाजेवाजे सरी भव ॥|
      block |अस्या ऊ षु ण उप सातये भुवोऽहेळमानो ररिवाँ अजाश्व श्रवस्यतामजाश्व ।|
      block |ओ षु त्वा ववृतीमहि स्तोमेभिर्दस्म साधुभिः ।|
      block |नहि त्वा पूषन्नतिमन्य आघृणे न ते सख्यमपह्नुवे ॥|
    block |ऋग्वेदः सूक्तं|
      block |अस्तु श्रौषट् पुरो अग्निं धिया दध आ नु तच्छर्धो दिव्यं वृणीमह इन्द्रवायू वृणीमहे ।|
      block |यद्ध क्राणा विवस्वति नाभा संदायि नव्यसी ।|
      block |अध प्र सू न उप यन्तु धीतयो देवाँ अच्छा न धीतयः ॥|
      block |यद्ध त्यन्मित्रावरुणावृतादध्याददाथे अनृतं स्वेन मन्युना दक्षस्य स्वेन मन्युना ।|
      block |युवोरित्थाधि सद्मस्वपश्याम हिरण्ययम् ।|
      block |धीभिश्चन मनसा स्वेभिरक्षभिः सोमस्य स्वेभिरक्षभिः ॥|
      block |युवां स्तोमेभिर्देवयन्तो अश्विनाश्रावयन्त इव श्लोकमायवो युवां हव्याभ्यायवः ।|
      block |युवोर्विश्वा अधि श्रियः पृक्षश्च विश्ववेदसा ।|
      block |प्रुषायन्ते वां पवयो हिरण्यये रथे दस्रा हिरण्यये ॥|
      block |अचेति दस्रा व्यु नाकमृण्वथो युञ्जते वां रथयुजो दिविष्टिष्वध्वस्मानो दिविष्टिषु ।|
      block |अधि वां स्थाम वन्धुरे रथे दस्रा हिरण्यये ।|
      block |पथेव यन्तावनुशासता रजोऽञ्जसा शासता रजः ॥|
      block |शचीभिर्नः शचीवसू दिवा नक्तं दशस्यतम् ।|
      block |मा वां रातिरुप दसत्कदा चनास्मद्रातिः कदा चन ॥|
      block |वृषन्निन्द्र वृषपाणास इन्दव इमे सुता अद्रिषुतास उद्भिदस्तुभ्यं सुतास उद्भिदः ।|
      block |ते त्वा मन्दन्तु दावने महे चित्राय राधसे ।|
      block |गीर्भिर्गिर्वाह स्तवमान आ गहि सुमृळीको न आ गहि ॥|
      block |ओ षू णो अग्ने शृणुहि त्वमीळितो देवेभ्यो ब्रवसि यज्ञियेभ्यो राजभ्यो यज्ञियेभ्यः ।|
      block |यद्ध त्यामङ्गिरोभ्यो धेनुं देवा अदत्तन ।|
      block |वि तां दुह्रे अर्यमा कर्तरी सचाँ एष तां वेद मे सचा ॥|
      block |मो षु वो अस्मदभि तानि पौंस्या सना भूवन्द्युम्नानि मोत जारिषुरस्मत्पुरोत जारिषुः ।|
      block |यद्वश्चित्रं युगेयुगे नव्यं घोषादमर्त्यम् ।|
      block |अस्मासु तन्मरुतो यच्च दुष्टरं दिधृता यच्च दुष्टरम् ॥|
      block |दध्यङ्ह मे जनुषं पूर्वो अङ्गिराः प्रियमेधः कण्वो अत्रिर्मनुर्विदुस्ते मे पूर्वे मनुर्विदुः ।|
      block |तेषां देवेष्वायतिरस्माकं तेषु नाभयः ।|
      block |तेषां पदेन मह्या नमे गिरेन्द्राग्नी आ नमे गिरा ॥|
      block |होता यक्षद्वनिनो वन्त वार्यं बृहस्पतिर्यजति वेन उक्षभिः पुरुवारेभिरुक्षभिः ।|
      block |जगृभ्मा दूरआदिशं श्लोकमद्रेरध त्मना ।|
      block |अधारयदररिन्दानि सुक्रतुः पुरू सद्मानि सुक्रतुः ॥|
      block |ये देवासो दिव्येकादश स्थ पृथिव्यामध्येकादश स्थ ।|
      block |अप्सुक्षितो महिनैकादश स्थ ते देवासो यज्ञमिमं जुषध्वम् ॥|
    block |ऋग्वेदः सूक्तं|
      block |वेदिषदे प्रियधामाय सुद्युते धासिमिव प्र भरा योनिमग्नये ।|
      block |वस्त्रेणेव वासया मन्मना शुचिं ज्योतीरथं शुक्रवर्णं तमोहनम् ॥|
      block |अभि द्विजन्मा त्रिवृदन्नमृज्यते संवत्सरे वावृधे जग्धमी पुनः ।|
      block |अन्यस्यासा जिह्वया जेन्यो वृषा न्यन्येन वनिनो मृष्ट वारणः ॥|
      block |कृष्णप्रुतौ वेविजे अस्य सक्षिता उभा तरेते अभि मातरा शिशुम् ।|
      block |प्राचाजिह्वं ध्वसयन्तं तृषुच्युतमा साच्यं कुपयं वर्धनं पितुः ॥|
      block |मुमुक्ष्वो मनवे मानवस्यते रघुद्रुवः कृष्णसीतास ऊ जुवः ।|
      block |असमना अजिरासो रघुष्यदो वातजूता उप युज्यन्त आशवः ॥|
      block |आदस्य ते ध्वसयन्तो वृथेरते कृष्णमभ्वं महि वर्पः करिक्रतः ।|
      block |यत्सीं महीमवनिं प्राभि मर्मृशदभिश्वसन्स्तनयन्नेति नानदत् ॥|
      block |भूषन्न योऽधि बभ्रूषु नम्नते वृषेव पत्नीरभ्येति रोरुवत् ।|
      block |ओजायमानस्तन्वश्च शुम्भते भीमो न शृङ्गा दविधाव दुर्गृभिः ॥|
      block |स संस्तिरो विष्टिरः सं गृभायति जानन्नेव जानतीर्नित्य आ शये ।|
      block |पुनर्वर्धन्ते अपि यन्ति देव्यमन्यद्वर्पः पित्रोः कृण्वते सचा ॥|
      block |तमग्रुवः केशिनीः सं हि रेभिर ऊर्ध्वास्तस्थुर्मम्रुषीः प्रायवे पुनः ।|
      block |तासां जरां प्रमुञ्चन्नेति नानददसुं परं जनयञ्जीवमस्तृतम् ॥|
      block |अधीवासं परि मातू रिहन्नह तुविग्रेभिः सत्वभिर्याति वि ज्रयः ।|
      block |वयो दधत्पद्वते रेरिहत्सदानु श्येनी सचते वर्तनीरह ॥|
      block |अस्माकमग्ने मघवत्सु दीदिह्यध श्वसीवान्वृषभो दमूनाः ।|
      block |अवास्या शिशुमतीरदीदेर्वर्मेव युत्सु परिजर्भुराणः ॥|
      block |इदमग्ने सुधितं दुर्धितादधि प्रियादु चिन्मन्मनः प्रेयो अस्तु ते ।|
      block |यत्ते शुक्रं तन्वो रोचते शुचि तेनास्मभ्यं वनसे रत्नमा त्वम् ॥|
      block |रथाय नावमुत नो गृहाय नित्यारित्रां पद्वतीं रास्यग्ने ।|
      block |अस्माकं वीराँ उत नो मघोनो जनाँश्च या पारयाच्छर्म या च ॥|
      block |अभी नो अग्न उक्थमिज्जुगुर्या द्यावाक्षामा सिन्धवश्च स्वगूर्ताः ।|
      block |गव्यं यव्यं यन्तो दीर्घाहेषं वरमरुण्यो वरन्त ॥|
    block |ऋग्वेदः सूक्तं|
      block |बळित्था तद्वपुषे धायि दर्शतं देवस्य भर्गः सहसो यतो जनि ।|
      block |यदीमुप ह्वरते साधते मतिरृतस्य धेना अनयन्त सस्रुतः ॥|
      block |पृक्षो वपुः पितुमान्नित्य आ शये द्वितीयमा सप्तशिवासु मातृषु ।|
      block |तृतीयमस्य वृषभस्य दोहसे दशप्रमतिं जनयन्त योषणः ॥|
      block |निर्यदीं बुध्नान्महिषस्य वर्पस ईशानासः शवसा क्रन्त सूरयः ।|
      block |यदीमनु प्रदिवो मध्व आधवे गुहा सन्तं मातरिश्वा मथायति ॥|
      block |प्र यत्पितुः परमान्नीयते पर्या पृक्षुधो वीरुधो दंसु रोहति ।|
      block |उभा यदस्य जनुषं यदिन्वत आदिद्यविष्ठो अभवद्घृणा शुचिः ॥|
      block |आदिन्मातॄराविशद्यास्वा शुचिरहिंस्यमान उर्विया वि वावृधे ।|
      block |अनु यत्पूर्वा अरुहत्सनाजुवो नि नव्यसीष्ववरासु धावते ॥|
      block |आदिद्धोतारं वृणते दिविष्टिषु भगमिव पपृचानास ऋञ्जते ।|
      block |देवान्यत्क्रत्वा मज्मना पुरुष्टुतो मर्तं शंसं विश्वधा वेति धायसे ॥|
      block |वि यदस्थाद्यजतो वातचोदितो ह्वारो न वक्वा जरणा अनाकृतः ।|
      block |तस्य पत्मन्दक्षुषः कृष्णजंहसः शुचिजन्मनो रज आ व्यध्वनः ॥|
      block |रथो न यातः शिक्वभिः कृतो द्यामङ्गेभिररुषेभिरीयते ।|
      block |आदस्य ते कृष्णासो दक्षि सूरयः शूरस्येव त्वेषथादीषते वयः ॥|
      block |त्वया ह्यग्ने वरुणो धृतव्रतो मित्रः शाशद्रे अर्यमा सुदानवः ।|
      block |यत्सीमनु क्रतुना विश्वथा विभुररान्न नेमिः परिभूरजायथाः ॥|
      block |त्वमग्ने शशमानाय सुन्वते रत्नं यविष्ठ देवतातिमिन्वसि ।|
      block |तं त्वा नु नव्यं सहसो युवन्वयं भगं न कारे महिरत्न धीमहि ॥|
      block |अस्मे रयिं न स्वर्थं दमूनसं भगं दक्षं न पपृचासि धर्णसिम् ।|
      block |रश्मीँरिव यो यमति जन्मनी उभे देवानां शंसमृत आ च सुक्रतुः ॥|
      block |उत नः सुद्योत्मा जीराश्वो होता मन्द्रः शृणवच्चन्द्ररथः ।|
      block |स नो नेषन्नेषतमैरमूरोऽग्निर्वामं सुवितं वस्यो अच्छ ॥|
      block |अस्ताव्यग्निः शिमीवद्भिरर्कैः साम्राज्याय प्रतरं दधानः ।|
      block |अमी च ये मघवानो वयं च मिहं न सूरो अति निष्टतन्युः ॥|
    block |ऋग्वेदः सूक्तं|
      block |समिद्धो अग्न आ वह देवाँ अद्य यतस्रुचे ।|
      block |तन्तुं तनुष्व पूर्व्यं सुतसोमाय दाशुषे ॥|
      block |घृतवन्तमुप मासि मधुमन्तं तनूनपात् ।|
      block |यज्ञं विप्रस्य मावतः शशमानस्य दाशुषः ॥|
      block |शुचिः पावको अद्भुतो मध्वा यज्ञं मिमिक्षति ।|
      block |नराशंसस्त्रिरा दिवो देवो देवेषु यज्ञियः ॥|
      block |ईळितो अग्न आ वहेन्द्रं चित्रमिह प्रियम् ।|
      block |इयं हि त्वा मतिर्ममाच्छा सुजिह्व वच्यते ॥|
      block |स्तृणानासो यतस्रुचो बर्हिर्यज्ञे स्वध्वरे ।|
      block |वृञ्जे देवव्यचस्तममिन्द्राय शर्म सप्रथः ॥|
      block |वि श्रयन्तामृतावृधः प्रयै देवेभ्यो महीः ।|
      block |पावकासः पुरुस्पृहो द्वारो देवीरसश्चतः ॥|
      block |आ भन्दमाने उपाके नक्तोषासा सुपेशसा ।|
      block |यह्वी ऋतस्य मातरा सीदतां बर्हिरा सुमत् ॥|
      block |मन्द्रजिह्वा जुगुर्वणी होतारा दैव्या कवी ।|
      block |यज्ञं नो यक्षतामिमं सिध्रमद्य दिविस्पृशम् ॥|
      block |शुचिर्देवेष्वर्पिता होत्रा मरुत्सु भारती ।|
      block |इळा सरस्वती मही बर्हिः सीदन्तु यज्ञियाः ॥|
      block |तन्नस्तुरीपमद्भुतं पुरु वारं पुरु त्मना ।|
      block |त्वष्टा पोषाय वि ष्यतु राये नाभा नो अस्मयुः ॥|
      block |अवसृजन्नुप त्मना देवान्यक्षि वनस्पते ।|
      block |अग्निर्हव्या सुषूदति देवो देवेषु मेधिरः ॥|
      block |पूषण्वते मरुत्वते विश्वदेवाय वायवे ।|
      block |स्वाहा गायत्रवेपसे हव्यमिन्द्राय कर्तन ॥|
      block |स्वाहाकृतान्या गह्युप हव्यानि वीतये ।|
      block |इन्द्रा गहि श्रुधी हवं त्वां हवन्ते अध्वरे ॥|
    block |ऋग्वेदः सूक्तं|
      block |प्र तव्यसीं नव्यसीं धीतिमग्नये वाचो मतिं सहसः सूनवे भरे ।|
      block |अपां नपाद्यो वसुभिः सह प्रियो होता पृथिव्यां न्यसीददृत्वियः ॥|
      block |स जायमानः परमे व्योमन्याविरग्निरभवन्मातरिश्वने ।|
      block |अस्य क्रत्वा समिधानस्य मज्मना प्र द्यावा शोचिः पृथिवी अरोचयत् ॥|
      block |अस्य त्वेषा अजरा अस्य भानवः सुसंदृशः सुप्रतीकस्य सुद्युतः ।|
      block |भात्वक्षसो अत्यक्तुर्न सिन्धवोऽग्ने रेजन्ते अससन्तो अजराः ॥|
      block |यमेरिरे भृगवो विश्ववेदसं नाभा पृथिव्या भुवनस्य मज्मना ।|
      block |अग्निं तं गीर्भिर्हिनुहि स्व आ दमे य एको वस्वो वरुणो न राजति ॥|
      block |न यो वराय मरुतामिव स्वनः सेनेव सृष्टा दिव्या यथाशनिः ।|
      block |अग्निर्जम्भैस्तिगितैरत्ति भर्वति योधो न शत्रून्स वना न्यृञ्जते ॥|
      block |कुविन्नो अग्निरुचथस्य वीरसद्वसुष्कुविद्वसुभिः काममावरत् ।|
      block |चोदः कुवित्तुतुज्यात्सातये धियः शुचिप्रतीकं तमया धिया गृणे ॥|
      block |घृतप्रतीकं व ऋतस्य धूर्षदमग्निं मित्रं न समिधान ऋञ्जते ।|
      block |इन्धानो अक्रो विदथेषु दीद्यच्छुक्रवर्णामुदु नो यंसते धियम् ॥|
      block |अप्रयुच्छन्नप्रयुच्छद्भिरग्ने शिवेभिर्नः पायुभिः पाहि शग्मैः ।|
      block |अदब्धेभिरदृपितेभिरिष्टेऽनिमिषद्भिः परि पाहि नो जाः ॥|
    block |ऋग्वेदः सूक्तं|
      block |एति प्र होता व्रतमस्य माययोर्ध्वां दधानः शुचिपेशसं धियम् ।|
      block |अभि स्रुचः क्रमते दक्षिणावृतो या अस्य धाम प्रथमं ह निंसते ॥|
      block |अभीमृतस्य दोहना अनूषत योनौ देवस्य सदने परीवृताः ।|
      block |अपामुपस्थे विभृतो यदावसदध स्वधा अधयद्याभिरीयते ॥|
      block |युयूषतः सवयसा तदिद्वपुः समानमर्थं वितरित्रता मिथः ।|
      block |आदीं भगो न हव्यः समस्मदा वोळ्हुर्न रश्मीन्समयंस्त सारथिः ॥|
      block |यमीं द्वा सवयसा सपर्यतः समाने योना मिथुना समोकसा ।|
      block |दिवा न नक्तं पलितो युवाजनि पुरू चरन्नजरो मानुषा युगा ॥|
      block |तमीं हिन्वन्ति धीतयो दश व्रिशो देवं मर्तास ऊतये हवामहे ।|
      block |धनोरधि प्रवत आ स ऋण्वत्यभिव्रजद्भिर्वयुना नवाधित ॥|
      block |त्वं ह्यग्ने दिव्यस्य राजसि त्वं पार्थिवस्य पशुपा इव त्मना ।|
      block |एनी त एते बृहती अभिश्रिया हिरण्ययी वक्वरी बर्हिराशाते ॥|
      block |अग्ने जुषस्व प्रति हर्य तद्वचो मन्द्र स्वधाव ऋतजात सुक्रतो ।|
      block |यो विश्वतः प्रत्यङ्ङसि दर्शतो रण्वः संदृष्टौ पितुमाँ इव क्षयः ॥|
    block |ऋग्वेदः सूक्तं|
      block |तं पृच्छता स जगामा स वेद स चिकित्वाँ ईयते सा न्वीयते ।|
      block |तस्मिन्सन्ति प्रशिषस्तस्मिन्निष्टयः स वाजस्य शवसः शुष्मिणस्पतिः ॥|
      block |तमित्पृच्छन्ति न सिमो वि पृच्छति स्वेनेव धीरो मनसा यदग्रभीत् ।|
      block |न मृष्यते प्रथमं नापरं वचोऽस्य क्रत्वा सचते अप्रदृपितः ॥|
      block |तमिद्गच्छन्ति जुह्वस्तमर्वतीर्विश्वान्येकः शृणवद्वचांसि मे ।|
      block |पुरुप्रैषस्ततुरिर्यज्ञसाधनोऽच्छिद्रोतिः शिशुरादत्त सं रभः ॥|
      block |उपस्थायं चरति यत्समारत सद्यो जातस्तत्सार युज्येभिः ।|
      block |अभि श्वान्तं मृशते नान्द्ये मुदे यदीं गच्छन्त्युशतीरपिष्ठितम् ॥|
      block |स ईं मृगो अप्यो वनर्गुरुप त्वच्युपमस्यां नि धायि ।|
      block |व्यब्रवीद्वयुना मर्त्येभ्योऽग्निर्विद्वाँ ऋतचिद्धि सत्यः ॥|
    block |ऋग्वेदः सूक्तं|
      block |त्रिमूर्धानं सप्तरश्मिं गृणीषेऽनूनमग्निं पित्रोरुपस्थे ।|
      block |निषत्तमस्य चरतो ध्रुवस्य विश्वा दिवो रोचनापप्रिवांसम् ॥|
      block |उक्षा महाँ अभि ववक्ष एने अजरस्तस्थावितऊतिरृष्वः ।|
      block |उर्व्याः पदो नि दधाति सानौ रिहन्त्यूधो अरुषासो अस्य ॥|
      block |समानं वत्समभि संचरन्ती विष्वग्धेनू वि चरतः सुमेके ।|
      block |अनपवृज्याँ अध्वनो मिमाने विश्वान्केताँ अधि महो दधाने ॥|
      block |धीरासः पदं कवयो नयन्ति नाना हृदा रक्षमाणा अजुर्यम् ।|
      block |सिषासन्तः पर्यपश्यन्त सिन्धुमाविरेभ्यो अभवत्सूर्यो नॄन् ॥|
      block |दिदृक्षेण्यः परि काष्ठासु जेन्य ईळेन्यो महो अर्भाय जीवसे ।|
      block |पुरुत्रा यदभवत्सूरहैभ्यो गर्भेभ्यो मघवा विश्वदर्शतः ॥|
    block |ऋग्वेदः सूक्तं|
      block |कथा ते अग्ने शुचयन्त आयोर्ददाशुर्वाजेभिराशुषाणाः ।|
      block |उभे यत्तोके तनये दधाना ऋतस्य सामन्रणयन्त देवाः ॥|
      block |बोधा मे अस्य वचसो यविष्ठ मंहिष्ठस्य प्रभृतस्य स्वधावः ।|
      block |पीयति त्वो अनु त्वो गृणाति वन्दारुस्ते तन्वं वन्दे अग्ने ॥|
      block |ये पायवो मामतेयं ते अग्ने पश्यन्तो अन्धं दुरितादरक्षन् ।|
      block |ररक्ष तान्सुकृतो विश्ववेदा दिप्सन्त इद्रिपवो नाह देभुः ॥|
      block |यो नो अग्ने अररिवाँ अघायुररातीवा मर्चयति द्वयेन ।|
      block |मन्त्रो गुरुः पुनरस्तु सो अस्मा अनु मृक्षीष्ट तन्वं दुरुक्तैः ॥|
      block |उत वा यः सहस्य प्रविद्वान्मर्तो मर्तं मर्चयति द्वयेन ।|
      block |अतः पाहि स्तवमान स्तुवन्तमग्ने माकिर्नो दुरिताय धायीः ॥|
    block |ऋग्वेदः सूक्तं|
      block |मथीद्यदीं विष्टो मातरिश्वा होतारं विश्वाप्सुं विश्वदेव्यम् ।|
      block |नि यं दधुर्मनुष्यासु विक्षु स्वर्ण चित्रं वपुषे विभावम् ॥|
      block |ददानमिन्न ददभन्त मन्माग्निर्वरूथं मम तस्य चाकन् ।|
      block |जुषन्त विश्वान्यस्य कर्मोपस्तुतिं भरमाणस्य कारोः ॥|
      block |नित्ये चिन्नु यं सदने जगृभ्रे प्रशस्तिभिर्दधिरे यज्ञियासः ।|
      block |प्र सू नयन्त गृभयन्त इष्टावश्वासो न रथ्यो रारहाणाः ॥|
      block |पुरूणि दस्मो नि रिणाति जम्भैराद्रोचते वन आ विभावा ।|
      block |आदस्य वातो अनु वाति शोचिरस्तुर्न शर्यामसनामनु द्यून् ॥|
      block |न यं रिपवो न रिषण्यवो गर्भे सन्तं रेषणा रेषयन्ति ।|
      block |अन्धा अपश्या न दभन्नभिख्या नित्यास ईं प्रेतारो अरक्षन् ॥|
    block |ऋग्वेदः सूक्तं|
      block |महः स राय एषते पतिर्दन्निन इनस्य वसुनः पद आ ।|
      block |उप ध्रजन्तमद्रयो विधन्नित् ॥|
      block |स यो वृषा नरां न रोदस्योः श्रवोभिरस्ति जीवपीतसर्गः ।|
      block |प्र यः सस्राणः शिश्रीत योनौ ॥|
      block |आ यः पुरं नार्मिणीमदीदेदत्यः कविर्नभन्यो नार्वा ।|
      block |सूरो न रुरुक्वाञ्छतात्मा ॥|
      block |अभि द्विजन्मा त्री रोचनानि विश्वा रजांसि शुशुचानो अस्थात् ।|
      block |होता यजिष्ठो अपां सधस्थे ॥|
      block |अयं स होता यो द्विजन्मा विश्वा दधे वार्याणि श्रवस्या ।|
      block |मर्तो यो अस्मै सुतुको ददाश ॥|
    block |ऋग्वेदः सूक्तं|
      block |पुरु त्वा दाश्वान्वोचेऽरिरग्ने तव स्विदा ।|
      block |तोदस्येव शरण आ महस्य ॥|
      block |व्यनिनस्य धनिनः प्रहोषे चिदररुषः ।|
      block |कदा चन प्रजिगतो अदेवयोः ॥|
      block |स चन्द्रो विप्र मर्त्यो महो व्राधन्तमो दिवि ।|
      block |प्रप्रेत्ते अग्ने वनुषः स्याम ॥|
    block |ऋग्वेदः सूक्तं|
      block |मित्रं न यं शिम्या गोषु गव्यवः स्वाध्यो विदथे अप्सु जीजनन् ।|
      block |अरेजेतां रोदसी पाजसा गिरा प्रति प्रियं यजतं जनुषामवः ॥|
      block |यद्ध त्यद्वां पुरुमीळ्हस्य सोमिनः प्र मित्रासो न दधिरे स्वाभुवः ।|
      block |अध क्रतुं विदतं गातुमर्चत उत श्रुतं वृषणा पस्त्यावतः ॥|
      block |आ वां भूषन्क्षितयो जन्म रोदस्योः प्रवाच्यं वृषणा दक्षसे महे ।|
      block |यदीमृताय भरथो यदर्वते प्र होत्रया शिम्या वीथो अध्वरम् ॥|
      block |प्र सा क्षितिरसुर या महि प्रिय ऋतावानावृतमा घोषथो बृहत् ।|
      block |युवं दिवो बृहतो दक्षमाभुवं गां न धुर्युप युञ्जाथे अपः ॥|
      block |मही अत्र महिना वारमृण्वथोऽरेणवस्तुज आ सद्मन्धेनवः ।|
      block |स्वरन्ति ता उपरताति सूर्यमा निम्रुच उषसस्तक्ववीरिव ॥|
      block |आ वामृताय केशिनीरनूषत मित्र यत्र वरुण गातुमर्चथः ।|
      block |अव त्मना सृजतं पिन्वतं धियो युवं विप्रस्य मन्मनामिरज्यथः ॥|
      block |यो वां यज्ञैः शशमानो ह दाशति कविर्होता यजति मन्मसाधनः ।|
      block |उपाह तं गच्छथो वीथो अध्वरमच्छा गिरः सुमतिं गन्तमस्मयू ॥|
      block |युवां यज्ञैः प्रथमा गोभिरञ्जत ऋतावाना मनसो न प्रयुक्तिषु ।|
      block |भरन्ति वां मन्मना संयता गिरोऽदृप्यता मनसा रेवदाशाथे ॥|
      block |रेवद्वयो दधाथे रेवदाशाथे नरा मायाभिरितऊति माहिनम् ।|
      block |न वां द्यावोऽहभिर्नोत सिन्धवो न देवत्वं पणयो नानशुर्मघम् ॥|
    block |ऋग्वेदः सूक्तं|
      block |युवं वस्त्राणि पीवसा वसाथे युवोरच्छिद्रा मन्तवो ह सर्गाः ।|
      block |अवातिरतमनृतानि विश्व ऋतेन मित्रावरुणा सचेथे ॥|
      block |एतच्चन त्वो वि चिकेतदेषां सत्यो मन्त्रः कविशस्त ऋघावान् ।|
      block |त्रिरश्रिं हन्ति चतुरश्रिरुग्रो देवनिदो ह प्रथमा अजूर्यन् ॥|
      block |अपादेति प्रथमा पद्वतीनां कस्तद्वां मित्रावरुणा चिकेत ।|
      block |गर्भो भारं भरत्या चिदस्य ऋतं पिपर्त्यनृतं नि तारीत् ॥|
      block |प्रयन्तमित्परि जारं कनीनां पश्यामसि नोपनिपद्यमानम् ।|
      block |अनवपृग्णा वितता वसानं प्रियं मित्रस्य वरुणस्य धाम ॥|
      block |अनश्वो जातो अनभीशुरर्वा कनिक्रदत्पतयदूर्ध्वसानुः ।|
      block |अचित्तं ब्रह्म जुजुषुर्युवानः प्र मित्रे धाम वरुणे गृणन्तः ॥|
      block |आ धेनवो मामतेयमवन्तीर्ब्रह्मप्रियं पीपयन्सस्मिन्नूधन् ।|
      block |पित्वो भिक्षेत वयुनानि विद्वानासाविवासन्नदितिमुरुष्येत् ॥|
      block |आ वां मित्रावरुणा हव्यजुष्टिं नमसा देवाववसा ववृत्याम् ।|
      block |अस्माकं ब्रह्म पृतनासु सह्या अस्माकं वृष्टिर्दिव्या सुपारा ॥|
    block |ऋग्वेदः सूक्तं|
      block |यजामहे वां महः सजोषा हव्येभिर्मित्रावरुणा नमोभिः ।|
      block |घृतैर्घृतस्नू अध यद्वामस्मे अध्वर्यवो न धीतिभिर्भरन्ति ॥|
      block |प्रस्तुतिर्वां धाम न प्रयुक्तिरयामि मित्रावरुणा सुवृक्तिः ।|
      block |अनक्ति यद्वां विदथेषु होता सुम्नं वां सूरिर्वृषणावियक्षन् ॥|
      block |पीपाय धेनुरदितिरृताय जनाय मित्रावरुणा हविर्दे ।|
      block |हिनोति यद्वां विदथे सपर्यन्स रातहव्यो मानुषो न होता ॥|
      block |उत वां विक्षु मद्यास्वन्धो गाव आपश्च पीपयन्त देवीः ।|
      block |उतो नो अस्य पूर्व्यः पतिर्दन्वीतं पातं पयस उस्रियायाः ॥|
    block |ऋग्वेदः सूक्तं|
      block |विष्णोर्नु कं वीर्याणि प्र वोचं यः पार्थिवानि विममे रजांसि ।|
      block |यो अस्कभायदुत्तरं सधस्थं विचक्रमाणस्त्रेधोरुगायः ॥|
      block |प्र तद्विष्णु स्तवते वीर्येण मृगो न भीमः कुचरो गिरिष्ठाः ।|
      block |यस्योरुषु त्रिषु विक्रमणेष्वधिक्षियन्ति भुवनानि विश्वा ॥|
      block |प्र विष्णवे शूषमेतु मन्म गिरिक्षित उरुगायाय वृष्णे ।|
      block |य इदं दीर्घं प्रयतं सधस्थमेको विममे त्रिभिरित्पदेभिः ॥|
      block |यस्य त्री पूर्णा मधुना पदान्यक्षीयमाणा स्वधया मदन्ति ।|
      block |य उ त्रिधातु पृथिवीमुत द्यामेको दाधार भुवनानि विश्वा ॥|
      block |तदस्य प्रियमभि पाथो अश्यां नरो यत्र देवयवो मदन्ति ।|
      block |उरुक्रमस्य स हि बन्धुरित्था विष्णोः पदे परमे मध्व उत्सः ॥|
      block |ता वां वास्तून्युश्मसि गमध्यै यत्र गावो भूरिशृङ्गा अयासः ।|
      block |अत्राह तदुरुगायस्य वृष्णः परमं पदमव भाति भूरि ॥|
    block |ऋग्वेदः सूक्तं|
      block |प्र वः पान्तमन्धसो धियायते महे शूराय विष्णवे चार्चत ।|
      block |या सानुनि पर्वतानामदाभ्या महस्तस्थतुरर्वतेव साधुना ॥|
      block |त्वेषमित्था समरणं शिमीवतोरिन्द्राविष्णू सुतपा वामुरुष्यति ।|
      block |या मर्त्याय प्रतिधीयमानमित्कृशानोरस्तुरसनामुरुष्यथः ॥|
      block |ता ईं वर्धन्ति मह्यस्य पौंस्यं नि मातरा नयति रेतसे भुजे ।|
      block |दधाति पुत्रोऽवरं परं पितुर्नाम तृतीयमधि रोचने दिवः ॥|
      block |तत्तदिदस्य पौंस्यं गृणीमसीनस्य त्रातुरवृकस्य मीळ्हुषः ।|
      block |यः पार्थिवानि त्रिभिरिद्विगामभिरुरु क्रमिष्टोरुगायाय जीवसे ॥|
      block |द्वे इदस्य क्रमणे स्वर्दृशोऽभिख्याय मर्त्यो भुरण्यति ।|
      block |तृतीयमस्य नकिरा दधर्षति वयश्चन पतयन्तः पतत्रिणः ॥|
      block |चतुर्भिः साकं नवतिं च नामभिश्चक्रं न वृत्तं व्यतीँरवीविपत् ।|
      block |बृहच्छरीरो विमिमान ऋक्वभिर्युवाकुमारः प्रत्येत्याहवम् ॥|
    block |ऋग्वेदः सूक्तं|
      block |भवा मित्रो न शेव्यो घृतासुतिर्विभूतद्युम्न एवया उ सप्रथाः ।|
      block |अधा ते विष्णो विदुषा चिदर्ध्य स्तोमो यज्ञश्च राध्यो हविष्मता ॥|
      block |यः पूर्व्याय वेधसे नवीयसे सुमज्जानये विष्णवे ददाशति ।|
      block |यो जातमस्य महतो महि ब्रवत्सेदु श्रवोभिर्युज्यं चिदभ्यसत् ॥|
      block |तमु स्तोतारः पूर्व्यं यथा विद ऋतस्य गर्भं जनुषा पिपर्तन ।|
      block |आस्य जानन्तो नाम चिद्विवक्तन महस्ते विष्णो सुमतिं भजामहे ॥|
      block |तमस्य राजा वरुणस्तमश्विना क्रतुं सचन्त मारुतस्य वेधसः ।|
      block |दाधार दक्षमुत्तममहर्विदं व्रजं च विष्णुः सखिवाँ अपोर्णुते ॥|
      block |आ यो विवाय सचथाय दैव्य इन्द्राय विष्णुः सुकृते सुकृत्तरः ।|
      block |वेधा अजिन्वत्त्रिषधस्थ आर्यमृतस्य भागे यजमानमाभजत् ॥|
    block |ऋग्वेदः सूक्तं|
      block |अबोध्यग्निर्ज्म उदेति सूर्यो व्युषाश्चन्द्रा मह्यावो अर्चिषा ।|
      block |आयुक्षातामश्विना यातवे रथं प्रासावीद्देवः सविता जगत्पृथक् ॥|
      block |यद्युञ्जाथे वृषणमश्विना रथं घृतेन नो मधुना क्षत्रमुक्षतम् ।|
      block |अस्माकं ब्रह्म पृतनासु जिन्वतं वयं धना शूरसाता भजेमहि ॥|
      block |अर्वाङ्त्रिचक्रो मधुवाहनो रथो जीराश्वो अश्विनोर्यातु सुष्टुतः ।|
      block |त्रिवन्धुरो मघवा विश्वसौभगः शं न आ वक्षद्द्विपदे चतुष्पदे ॥|
      block |आ न ऊर्जं वहतमश्विना युवं मधुमत्या नः कशया मिमिक्षतम् ।|
      block |प्रायुस्तारिष्टं नी रपांसि मृक्षतं सेधतं द्वेषो भवतं सचाभुवा ॥|
      block |युवं ह गर्भं जगतीषु धत्थो युवं विश्वेषु भुवनेष्वन्तः ।|
      block |युवमग्निं च वृषणावपश्च वनस्पतीँरश्विनावैरयेथाम् ॥|
      block |युवं ह स्थो भिषजा भेषजेभिरथो ह स्थो रथ्या राथ्येभिः ।|
      block |अथो ह क्षत्रमधि धत्थ उग्रा यो वां हविष्मान्मनसा ददाश ॥|
    block |ऋग्वेदः सूक्तं|
      block |वसू रुद्रा पुरुमन्तू वृधन्ता दशस्यतं नो वृषणावभिष्टौ ।|
      block |दस्रा ह यद्रेक्ण औचथ्यो वां प्र यत्सस्राथे अकवाभिरूती ॥|
      block |को वां दाशत्सुमतये चिदस्यै वसू यद्धेथे नमसा पदे गोः ।|
      block |जिगृतमस्मे रेवतीः पुरंधीः कामप्रेणेव मनसा चरन्ता ॥|
      block |युक्तो ह यद्वां तौग्र्याय पेरुर्वि मध्ये अर्णसो धायि पज्रः ।|
      block |उप वामवः शरणं गमेयं शूरो नाज्म पतयद्भिरेवैः ॥|
      block |उपस्तुतिरौचथ्यमुरुष्येन्मा मामिमे पतत्रिणी वि दुग्धाम् ।|
      block |मा मामेधो दशतयश्चितो धाक्प्र यद्वां बद्धस्त्मनि खादति क्षाम् ॥|
      block |न मा गरन्नद्यो मातृतमा दासा यदीं सुसमुब्धमवाधुः ।|
      block |शिरो यदस्य त्रैतनो वितक्षत्स्वयं दास उरो अंसावपि ग्ध ॥|
      block |दीर्घतमा मामतेयो जुजुर्वान्दशमे युगे ।|
      block |अपामर्थं यतीनां ब्रह्मा भवति सारथिः ॥|
    block |ऋग्वेदः सूक्तं|
      block |प्र द्यावा यज्ञैः पृथिवी ऋतावृधा मही स्तुषे विदथेषु प्रचेतसा ।|
      block |देवेभिर्ये देवपुत्रे सुदंससेत्था धिया वार्याणि प्रभूषतः ॥|
      block |उत मन्ये पितुरद्रुहो मनो मातुर्महि स्वतवस्तद्धवीमभिः ।|
      block |सुरेतसा पितरा भूम चक्रतुरुरु प्रजाया अमृतं वरीमभिः ॥|
      block |ते सूनवः स्वपसः सुदंससो मही जज्ञुर्मातरा पूर्वचित्तये ।|
      block |स्थातुश्च सत्यं जगतश्च धर्मणि पुत्रस्य पाथः पदमद्वयाविनः ॥|
      block |ते मायिनो ममिरे सुप्रचेतसो जामी सयोनी मिथुना समोकसा ।|
      block |नव्यंनव्यं तन्तुमा तन्वते दिवि समुद्रे अन्तः कवयः सुदीतयः ॥|
      block |तद्राधो अद्य सवितुर्वरेण्यं वयं देवस्य प्रसवे मनामहे ।|
      block |अस्मभ्यं द्यावापृथिवी सुचेतुना रयिं धत्तं वसुमन्तं शतग्विनम् ॥|
    block |ऋग्वेदः सूक्तं|
      block |ते हि द्यावापृथिवी विश्वशम्भुव ऋतावरी रजसो धारयत्कवी ।|
      block |सुजन्मनी धिषणे अन्तरीयते देवो देवी धर्मणा सूर्यः शुचिः ॥|
      block |उरुव्यचसा महिनी असश्चता पिता माता च भुवनानि रक्षतः ।|
      block |सुधृष्टमे वपुष्ये न रोदसी पिता यत्सीमभि रूपैरवासयत् ॥|
      block |स वह्निः पुत्रः पित्रोः पवित्रवान्पुनाति धीरो भुवनानि मायया ।|
      block |धेनुं च पृश्निं वृषभं सुरेतसं विश्वाहा शुक्रं पयो अस्य दुक्षत ॥|
      block |अयं देवानामपसामपस्तमो यो जजान रोदसी विश्वशम्भुवा ।|
      block |वि यो ममे रजसी सुक्रतूययाजरेभि स्कम्भनेभिः समानृचे ॥|
      block |ते नो गृणाने महिनी महि श्रवः क्षत्रं द्यावापृथिवी धासथो बृहत् ।|
      block |येनाभि कृष्टीस्ततनाम विश्वहा पनाय्यमोजो अस्मे समिन्वतम् ॥|
    block |ऋग्वेदः सूक्तं|
      block |किमु श्रेष्ठः किं यविष्ठो न आजगन्किमीयते दूत्यं कद्यदूचिम ।|
      block |न निन्दिम चमसं यो महाकुलोऽग्ने भ्रातर्द्रुण इद्भूतिमूदिम ॥|
      block |एकं चमसं चतुरः कृणोतन तद्वो देवा अब्रुवन्तद्व आगमम् ।|
      block |सौधन्वना यद्येवा करिष्यथ साकं देवैर्यज्ञियासो भविष्यथ ॥|
      block |अग्निं दूतं प्रति यदब्रवीतनाश्वः कर्त्वो रथ उतेह कर्त्वः ।|
      block |धेनुः कर्त्वा युवशा कर्त्वा द्वा तानि भ्रातरनु वः कृत्व्येमसि ॥|
      block |चकृवांस ऋभवस्तदपृच्छत क्वेदभूद्यः स्य दूतो न आजगन् ।|
      block |यदावाख्यच्चमसाञ्चतुरः कृतानादित्त्वष्टा ग्नास्वन्तर्न्यानजे ॥|
      block |हनामैनाँ इति त्वष्टा यदब्रवीच्चमसं ये देवपानमनिन्दिषुः ।|
      block |अन्या नामानि कृण्वते सुते सचाँ अन्यैरेनान्कन्या नामभि स्परत् ॥|
      block |इन्द्रो हरी युयुजे अश्विना रथं बृहस्पतिर्विश्वरूपामुपाजत ।|
      block |ऋभुर्विभ्वा वाजो देवाँ अगच्छत स्वपसो यज्ञियं भागमैतन ॥|
      block |निश्चर्मणो गामरिणीत धीतिभिर्या जरन्ता युवशा ताकृणोतन ।|
      block |सौधन्वना अश्वादश्वमतक्षत युक्त्वा रथमुप देवाँ अयातन ॥|
      block |इदमुदकं पिबतेत्यब्रवीतनेदं वा घा पिबता मुञ्जनेजनम् ।|
      block |सौधन्वना यदि तन्नेव हर्यथ तृतीये घा सवने मादयाध्वै ॥|
      block |आपो भूयिष्ठा इत्येको अब्रवीदग्निर्भूयिष्ठ इत्यन्यो अब्रवीत् ।|
      block |वधर्यन्तीं बहुभ्यः प्रैको अब्रवीदृता वदन्तश्चमसाँ अपिंशत ॥|
      block |श्रोणामेक उदकं गामवाजति मांसमेकः पिंशति सूनयाभृतम् ।|
      block |आ निम्रुचः शकृदेको अपाभरत्किं स्वित्पुत्रेभ्यः पितरा उपावतुः ॥|
      block |उद्वत्स्वस्मा अकृणोतना तृणं निवत्स्वपः स्वपस्यया नरः ।|
      block |अगोह्यस्य यदसस्तना गृहे तदद्येदमृभवो नानु गच्छथ ॥|
      block |सम्मील्य यद्भुवना पर्यसर्पत क्व स्वित्तात्या पितरा व आसतुः ।|
      block |अशपत यः करस्नं व आददे यः प्राब्रवीत्प्रो तस्मा अब्रवीतन ॥|
      block |सुषुप्वांस ऋभवस्तदपृच्छतागोह्य क इदं नो अबूबुधत् ।|
      block |श्वानं बस्तो बोधयितारमब्रवीत्संवत्सर इदमद्या व्यख्यत ॥|
      block |दिवा यान्ति मरुतो भूम्याग्निरयं वातो अन्तरिक्षेण याति ।|
      block |अद्भिर्याति वरुणः समुद्रैर्युष्माँ इच्छन्तः शवसो नपातः ॥|
    block |ऋग्वेदः सूक्तं|
      block |मा नो मित्रो वरुणो अर्यमायुरिन्द्र ऋभुक्षा मरुतः परि ख्यन् ।|
      block |यद्वाजिनो देवजातस्य सप्तेः प्रवक्ष्यामो विदथे वीर्याणि ॥|
      block |यन्निर्णिजा रेक्णसा प्रावृतस्य रातिं गृभीतां मुखतो नयन्ति ।|
      block |सुप्राङजो मेम्यद्विश्वरूप इन्द्रापूष्णोः प्रियमप्येति पाथः ॥|
      block |एष च्छागः पुरो अश्वेन वाजिना पूष्णो भागो नीयते विश्वदेव्यः ।|
      block |अभिप्रियं यत्पुरोळाशमर्वता त्वष्टेदेनं सौश्रवसाय जिन्वति ॥|
      block |यद्धविष्यमृतुशो देवयानं त्रिर्मानुषाः पर्यश्वं नयन्ति ।|
      block |अत्रा पूष्णः प्रथमो भाग एति यज्ञं देवेभ्यः प्रतिवेदयन्नजः ॥|
      block |होताध्वर्युरावया अग्निमिन्धो ग्रावग्राभ उत शंस्ता सुविप्रः ।|
      block |तेन यज्ञेन स्वरंकृतेन स्विष्टेन वक्षणा आ पृणध्वम् ॥|
      block |यूपव्रस्का उत ये यूपवाहाश्चषालं ये अश्वयूपाय तक्षति ।|
      block |ये चार्वते पचनं सम्भरन्त्युतो तेषामभिगूर्तिर्न इन्वतु ॥|
      block |उप प्रागात्सुमन्मेऽधायि मन्म देवानामाशा उप वीतपृष्ठः ।|
      block |अन्वेनं विप्रा ऋषयो मदन्ति देवानां पुष्टे चकृमा सुबन्धुम् ॥|
      block |यद्वाजिनो दाम संदानमर्वतो या शीर्षण्या रशना रज्जुरस्य ।|
      block |यद्वा घास्य प्रभृतमास्ये तृणं सर्वा ता ते अपि देवेष्वस्तु ॥|
      block |यदश्वस्य क्रविषो मक्षिकाश यद्वा स्वरौ स्वधितौ रिप्तमस्ति ।|
      block |यद्धस्तयोः शमितुर्यन्नखेषु सर्वा ता ते अपि देवेष्वस्तु ॥|
      block |यदूवध्यमुदरस्यापवाति य आमस्य क्रविषो गन्धो अस्ति ।|
      block |सुकृता तच्छमितारः कृण्वन्तूत मेधं शृतपाकं पचन्तु ॥|
      block |यत्ते गात्रादग्निना पच्यमानादभि शूलं निहतस्यावधावति ।|
      block |मा तद्भूम्यामा श्रिषन्मा तृणेषु देवेभ्यस्तदुशद्भ्यो रातमस्तु ॥|
      block |ये वाजिनं परिपश्यन्ति पक्वं य ईमाहुः सुरभिर्निर्हरेति ।|
      block |ये चार्वतो मांसभिक्षामुपासत उतो तेषामभिगूर्तिर्न इन्वतु ॥|
      block |यन्नीक्षणं माँस्पचन्या उखाया या पात्राणि यूष्ण आसेचनानि ।|
      block |ऊष्मण्यापिधाना चरूणामङ्काः सूनाः परि भूषन्त्यश्वम् ॥|
      block |निक्रमणं निषदनं विवर्तनं यच्च पड्बीशमर्वतः ।|
      block |यच्च पपौ यच्च घासिं जघास सर्वा ता ते अपि देवेष्वस्तु ॥|
      block |मा त्वाग्निर्ध्वनयीद्धूमगन्धिर्मोखा भ्राजन्त्यभि विक्त जघ्रिः ।|
      block |इष्टं वीतमभिगूर्तं वषट्कृतं तं देवासः प्रति गृभ्णन्त्यश्वम् ॥|
      block |यदश्वाय वास उपस्तृणन्त्यधीवासं या हिरण्यान्यस्मै ।|
      block |संदानमर्वन्तं पड्बीशं प्रिया देवेष्वा यामयन्ति ॥|
      block |यत्ते सादे महसा शूकृतस्य पार्ष्ण्या वा कशया वा तुतोद ।|
      block |स्रुचेव ता हविषो अध्वरेषु सर्वा ता ते ब्रह्मणा सूदयामि ॥|
      block |चतुस्त्रिंशद्वाजिनो देवबन्धोर्वङ्क्रीरश्वस्य स्वधितिः समेति ।|
      block |अच्छिद्रा गात्रा वयुना कृणोत परुष्परुरनुघुष्या वि शस्त ॥|
      block |एकस्त्वष्टुरश्वस्या विशस्ता द्वा यन्तारा भवतस्तथ ऋतुः ।|
      block |या ते गात्राणामृतुथा कृणोमि ताता पिण्डानां प्र जुहोम्यग्नौ ॥|
      block |मा त्वा तपत्प्रिय आत्मापियन्तं मा स्वधितिस्तन्व आ तिष्ठिपत्ते ।|
      block |मा ते गृध्नुरविशस्तातिहाय छिद्रा गात्राण्यसिना मिथू कः ॥|
      block |न वा उ एतन्म्रियसे न रिष्यसि देवाँ इदेषि पथिभिः सुगेभिः ।|
      block |हरी ते युञ्जा पृषती अभूतामुपास्थाद्वाजी धुरि रासभस्य ॥|
      block |सुगव्यं नो वाजी स्वश्व्यं पुंसः पुत्राँ उत विश्वापुषं रयिम् ।|
      block |अनागास्त्वं नो अदितिः कृणोतु क्षत्रं नो अश्वो वनतां हविष्मान् ॥|
    block |ऋग्वेदः सूक्तं|
      block |यदक्रन्दः प्रथमं जायमान उद्यन्समुद्रादुत वा पुरीषात् ।|
      block |श्येनस्य पक्षा हरिणस्य बाहू उपस्तुत्यं महि जातं ते अर्वन् ॥|
      block |यमेन दत्तं त्रित एनमायुनगिन्द्र एणं प्रथमो अध्यतिष्ठत् ।|
      block |गन्धर्वो अस्य रशनामगृभ्णात्सूरादश्वं वसवो निरतष्ट ॥|
      block |असि यमो अस्यादित्यो अर्वन्नसि त्रितो गुह्येन व्रतेन ।|
      block |असि सोमेन समया विपृक्त आहुस्ते त्रीणि दिवि बन्धनानि ॥|
      block |त्रीणि त आहुर्दिवि बन्धनानि त्रीण्यप्सु त्रीण्यन्तः समुद्रे ।|
      block |उतेव मे वरुणश्छन्त्स्यर्वन्यत्रा त आहुः परमं जनित्रम् ॥|
      block |इमा ते वाजिन्नवमार्जनानीमा शफानां सनितुर्निधाना ।|
      block |अत्रा ते भद्रा रशना अपश्यमृतस्य या अभिरक्षन्ति गोपाः ॥|
      block |आत्मानं ते मनसारादजानामवो दिवा पतयन्तं पतंगम् ।|
      block |शिरो अपश्यं पथिभिः सुगेभिररेणुभिर्जेहमानं पतत्रि ॥|
      block |अत्रा ते रूपमुत्तममपश्यं जिगीषमाणमिष आ पदे गोः ।|
      block |यदा ते मर्तो अनु भोगमानळादिद्ग्रसिष्ठ ओषधीरजीगः ॥|
      block |अनु त्वा रथो अनु मर्यो अर्वन्ननु गावोऽनु भगः कनीनाम् ।|
      block |अनु व्रातासस्तव सख्यमीयुरनु देवा ममिरे वीर्यं ते ॥|
      block |हिरण्यशृङ्गोऽयो अस्य पादा मनोजवा अवर इन्द्र आसीत् ।|
      block |देवा इदस्य हविरद्यमायन्यो अर्वन्तं प्रथमो अध्यतिष्ठत् ॥|
      block |ईर्मान्तासः सिलिकमध्यमासः सं शूरणासो दिव्यासो अत्याः ।|
      block |हंसा इव श्रेणिशो यतन्ते यदाक्षिषुर्दिव्यमज्ममश्वाः ॥|
      block |तव शरीरं पतयिष्ण्वर्वन्तव चित्तं वात इव ध्रजीमान् ।|
      block |तव शृङ्गाणि विष्ठिता पुरुत्रारण्येषु जर्भुराणा चरन्ति ॥|
      block |उप प्रागाच्छसनं वाज्यर्वा देवद्रीचा मनसा दीध्यानः ।|
      block |अजः पुरो नीयते नाभिरस्यानु पश्चात्कवयो यन्ति रेभाः ॥|
      block |उप प्रागात्परमं यत्सधस्थमर्वाँ अच्छा पितरं मातरं च ।|
      block |अद्या देवाञ्जुष्टतमो हि गम्या अथा शास्ते दाशुषे वार्याणि ॥|
    block |ऋग्वेदः सूक्तं|
      block |अस्य वामस्य पलितस्य होतुस्तस्य भ्राता मध्यमो अस्त्यश्नः ।|
      block |तृतीयो भ्राता घृतपृष्ठो अस्यात्रापश्यं विश्पतिं सप्तपुत्रम् ॥|
      block |सप्त युञ्जन्ति रथमेकचक्रमेको अश्वो वहति सप्तनामा ।|
      block |त्रिनाभि चक्रमजरमनर्वं यत्रेमा विश्वा भुवनाधि तस्थुः ॥|
      block |इमं रथमधि ये सप्त तस्थुः सप्तचक्रं सप्त वहन्त्यश्वाः ।|
      block |सप्त स्वसारो अभि सं नवन्ते यत्र गवां निहिता सप्त नाम ॥|
      block |को ददर्श प्रथमं जायमानमस्थन्वन्तं यदनस्था बिभर्ति ।|
      block |भूम्या असुरसृगात्मा क्व स्वित्को विद्वांसमुप गात्प्रष्टुमेतत् ॥|
      block |पाकः पृच्छामि मनसाविजानन्देवानामेना निहिता पदानि ।|
      block |वत्से बष्कयेऽधि सप्त तन्तून्वि तत्निरे कवय ओतवा उ ॥|
      block |अचिकित्वाञ्चिकितुषश्चिदत्र कवीन्पृच्छामि विद्मने न विद्वान् ।|
      block |वि यस्तस्तम्भ षळिमा रजांस्यजस्य रूपे किमपि स्विदेकम् ॥|
      block |इह ब्रवीतु य ईमङ्ग वेदास्य वामस्य निहितं पदं वेः ।|
      block |शीर्ष्णः क्षीरं दुह्रते गावो अस्य वव्रिं वसाना उदकं पदापुः ॥|
      block |माता पितरमृत आ बभाज धीत्यग्रे मनसा सं हि जग्मे ।|
      block |सा बीभत्सुर्गर्भरसा निविद्धा नमस्वन्त इदुपवाकमीयुः ॥|
      block |युक्ता मातासीद्धुरि दक्षिणाया अतिष्ठद्गर्भो वृजनीष्वन्तः ।|
      block |अमीमेद्वत्सो अनु गामपश्यद्विश्वरूप्यं त्रिषु योजनेषु ॥|
      block |तिस्रो मातॄस्त्रीन्पितॄन्बिभ्रदेक ऊर्ध्वस्तस्थौ नेमव ग्लापयन्ति ।|
      block |मन्त्रयन्ते दिवो अमुष्य पृष्ठे विश्वविदं वाचमविश्वमिन्वाम् ॥|
      block |द्वादशारं नहि तज्जराय वर्वर्ति चक्रं परि द्यामृतस्य ।|
      block |आ पुत्रा अग्ने मिथुनासो अत्र सप्त शतानि विंशतिश्च तस्थुः ॥|
      block |पञ्चपादं पितरं द्वादशाकृतिं दिव आहुः परे अर्धे पुरीषिणम् ।|
      block |अथेमे अन्य उपरे विचक्षणं सप्तचक्रे षळर आहुरर्पितम् ॥|
      block |पञ्चारे चक्रे परिवर्तमाने तस्मिन्ना तस्थुर्भुवनानि विश्वा ।|
      block |तस्य नाक्षस्तप्यते भूरिभारः सनादेव न शीर्यते सनाभिः ॥|
      block |सनेमि चक्रमजरं वि वावृत उत्तानायां दश युक्ता वहन्ति ।|
      block |सूर्यस्य चक्षू रजसैत्यावृतं तस्मिन्नार्पिता भुवनानि विश्वा ॥|
      block |साकंजानां सप्तथमाहुरेकजं षळिद्यमा ऋषयो देवजा इति ।|
      block |तेषामिष्टानि विहितानि धामश स्थात्रे रेजन्ते विकृतानि रूपशः ॥|
      block |स्त्रियः सतीस्ताँ उ मे पुंस आहुः पश्यदक्षण्वान्न वि चेतदन्धः ।|
      block |कविर्यः पुत्रः स ईमा चिकेत यस्ता विजानात्स पितुष्पितासत् ॥|
      block |अवः परेण पर एनावरेण पदा वत्सं बिभ्रती गौरुदस्थात् ।|
      block |सा कद्रीची कं स्विदर्धं परागात्क्व स्वित्सूते नहि यूथे अन्तः ॥|
      block |अवः परेण पितरं यो अस्यानुवेद पर एनावरेण ।|
      block |कवीयमानः क इह प्र वोचद्देवं मनः कुतो अधि प्रजातम् ॥|
      block |ये अर्वाञ्चस्ताँ उ पराच आहुर्ये पराञ्चस्ताँ उ अर्वाच आहुः ।|
      block |इन्द्रश्च या चक्रथुः सोम तानि धुरा न युक्ता रजसो वहन्ति ॥|
      block |द्वा सुपर्णा सयुजा सखाया समानं वृक्षं परि षस्वजाते ।|
      block |तयोरन्यः पिप्पलं स्वाद्वत्त्यनश्नन्नन्यो अभि चाकशीति ॥|
      block |यत्रा सुपर्णा अमृतस्य भागमनिमेषं विदथाभिस्वरन्ति ।|
      block |इनो विश्वस्य भुवनस्य गोपाः स मा धीरः पाकमत्रा विवेश ॥|
      block |यस्मिन्वृक्षे मध्वदः सुपर्णा निविशन्ते सुवते चाधि विश्वे ।|
      block |तस्येदाहुः पिप्पलं स्वाद्वग्रे तन्नोन्नशद्यः पितरं न वेद ॥|
      block |यद्गायत्रे अधि गायत्रमाहितं त्रैष्टुभाद्वा त्रैष्टुभं निरतक्षत ।|
      block |यद्वा जगज्जगत्याहितं पदं य इत्तद्विदुस्ते अमृतत्वमानशुः ॥|
      block |गायत्रेण प्रति मिमीते अर्कमर्केण साम त्रैष्टुभेन वाकम् ।|
      block |वाकेन वाकं द्विपदा चतुष्पदाक्षरेण मिमते सप्त वाणीः ॥|
      block |जगता सिन्धुं दिव्यस्तभायद्रथंतरे सूर्यं पर्यपश्यत् ।|
      block |गायत्रस्य समिधस्तिस्र आहुस्ततो मह्ना प्र रिरिचे महित्वा ॥|
      block |उप ह्वये सुदुघां धेनुमेतां सुहस्तो गोधुगुत दोहदेनाम् ।|
      block |श्रेष्ठं सवं सविता साविषन्नोऽभीद्धो घर्मस्तदु षु प्र वोचम् ॥|
      block |हिङ्कृण्वती वसुपत्नी वसूनां वत्समिच्छन्ती मनसाभ्यागात् ।|
      block |दुहामश्विभ्यां पयो अघ्न्येयं सा वर्धतां महते सौभगाय ॥|
      block |गौरमीमेदनु वत्सं मिषन्तं मूर्धानं हिङ्ङकृणोन्मातवा उ ।|
      block |सृक्वाणं घर्ममभि वावशाना मिमाति मायुं पयते पयोभिः ॥|
      block |अयं स शिङ्क्ते येन गौरभीवृता मिमाति मायुं ध्वसनावधि श्रिता ।|
      block |सा चित्तिभिर्नि हि चकार मर्त्यं विद्युद्भवन्ती प्रति वव्रिमौहत ॥|
      block |अनच्छये तुरगातु जीवमेजद्ध्रुवं मध्य आ पस्त्यानाम् ।|
      block |जीवो मृतस्य चरति स्वधाभिरमर्त्यो मर्त्येना सयोनिः ॥|
      block |अपश्यं गोपामनिपद्यमानमा च परा च पथिभिश्चरन्तम् ।|
      block |स सध्रीचीः स विषूचीर्वसान आ वरीवर्ति भुवनेष्वन्तः ॥|
      block |य ईं चकार न सो अस्य वेद य ईं ददर्श हिरुगिन्नु तस्मात् ।|
      block |स मातुर्योना परिवीतो अन्तर्बहुप्रजा निरृतिमा विवेश ॥|
      block |द्यौर्मे पिता जनिता नाभिरत्र बन्धुर्मे माता पृथिवी महीयम् ।|
      block |उत्तानयोश्चम्वोर्योनिरन्तरत्रा पिता दुहितुर्गर्भमाधात् ॥|
      block |पृच्छामि त्वा परमन्तं पृथिव्याः पृच्छामि यत्र भुवनस्य नाभिः ।|
      block |पृच्छामि त्वा वृष्णो अश्वस्य रेतः पृच्छामि वाचः परमं व्योम ॥|
      block |इयं वेदिः परो अन्तः पृथिव्या अयं यज्ञो भुवनस्य नाभिः ।|
      block |अयं सोमो वृष्णो अश्वस्य रेतो ब्रह्मायं वाचः परमं व्योम ॥|
      block |सप्तार्धगर्भा भुवनस्य रेतो विष्णोस्तिष्ठन्ति प्रदिशा विधर्मणि ।|
      block |ते धीतिभिर्मनसा ते विपश्चितः परिभुवः परि भवन्ति विश्वतः ॥|
      block |न वि जानामि यदिवेदमस्मि निण्यः संनद्धो मनसा चरामि ।|
      block |यदा मागन्प्रथमजा ऋतस्यादिद्वाचो अश्नुवे भागमस्याः ॥|
      block |अपाङ्प्राङेति स्वधया गृभीतोऽमर्त्यो मर्त्येना सयोनिः ।|
      block |ता शश्वन्ता विषूचीना वियन्ता न्यन्यं चिक्युर्न नि चिक्युरन्यम् ॥|
      block |ऋचो अक्षरे परमे व्योमन्यस्मिन्देवा अधि विश्वे निषेदुः ।|
      block |यस्तन्न वेद किमृचा करिष्यति य इत्तद्विदुस्त इमे समासते ॥|
      block |सूयवसाद्भगवती हि भूया अथो वयं भगवन्तः स्याम ।|
      block |अद्धि तृणमघ्न्ये विश्वदानीं पिब शुद्धमुदकमाचरन्ती ॥|
      block |गौरीर्मिमाय सलिलानि तक्षत्येकपदी द्विपदी सा चतुष्पदी ।|
      block |अष्टापदी नवपदी बभूवुषी सहस्राक्षरा परमे व्योमन् ॥|
      block |तस्याः समुद्रा अधि वि क्षरन्ति तेन जीवन्ति प्रदिशश्चतस्रः ।|
      block |ततः क्षरत्यक्षरं तद्विश्वमुप जीवति ॥|
      block |शकमयं धूममारादपश्यं विषूवता पर एनावरेण ।|
      block |उक्षाणं पृश्निमपचन्त वीरास्तानि धर्माणि प्रथमान्यासन् ॥|
      block |त्रयः केशिन ऋतुथा वि चक्षते संवत्सरे वपत एक एषाम् ।|
      block |विश्वमेको अभि चष्टे शचीभिर्ध्राजिरेकस्य ददृशे न रूपम् ॥|
      block |चत्वारि वाक्परिमिता पदानि तानि विदुर्ब्राह्मणा ये मनीषिणः ।|
      block |गुहा त्रीणि निहिता नेङ्गयन्ति तुरीयं वाचो मनुष्या वदन्ति ॥|
      block |इन्द्रं मित्रं वरुणमग्निमाहुरथो दिव्यः स सुपर्णो गरुत्मान् ।|
      block |एकं सद्विप्रा बहुधा वदन्त्यग्निं यमं मातरिश्वानमाहुः ॥|
      block |कृष्णं नियानं हरयः सुपर्णा अपो वसाना दिवमुत्पतन्ति ।|
      block |त आववृत्रन्सदनादृतस्यादिद्घृतेन पृथिवी व्युद्यते ॥|
      block |द्वादश प्रधयश्चक्रमेकं त्रीणि नभ्यानि क उ तच्चिकेत ।|
      block |तस्मिन्साकं त्रिशता न शङ्कवोऽर्पिताः षष्टिर्न चलाचलासः ॥|
      block |यस्ते स्तनः शशयो यो मयोभूर्येन विश्वा पुष्यसि वार्याणि ।|
      block |यो रत्नधा वसुविद्यः सुदत्रः सरस्वति तमिह धातवे कः ॥|
      block |यज्ञेन यज्ञमयजन्त देवास्तानि धर्माणि प्रथमान्यासन् ।|
      block |ते ह नाकं महिमानः सचन्त यत्र पूर्वे साध्याः सन्ति देवाः ॥|
      block |समानमेतदुदकमुच्चैत्यव चाहभिः ।|
      block |भूमिं पर्जन्या जिन्वन्ति दिवं जिन्वन्त्यग्नयः ॥|
      block |दिव्यं सुपर्णं वायसं बृहन्तमपां गर्भं दर्शतमोषधीनाम् ।|
      block |अभीपतो वृष्टिभिस्तर्पयन्तं सरस्वन्तमवसे जोहवीमि ॥|
    block |ऋग्वेदः सूक्तं|
      block |कया शुभा सवयसः सनीळाः समान्या मरुतः सं मिमिक्षुः ।|
      block |कया मती कुत एतास एतेऽर्चन्ति शुष्मं वृषणो वसूया ॥|
      block |कस्य ब्रह्माणि जुजुषुर्युवानः को अध्वरे मरुत आ ववर्त ।|
      block |श्येनाँ इव ध्रजतो अन्तरिक्षे केन महा मनसा रीरमाम ॥|
      block |कुतस्त्वमिन्द्र माहिनः सन्नेको यासि सत्पते किं त इत्था ।|
      block |सं पृच्छसे समराणः शुभानैर्वोचेस्तन्नो हरिवो यत्ते अस्मे ॥|
      block |ब्रह्माणि मे मतयः शं सुतासः शुष्म इयर्ति प्रभृतो मे अद्रिः ।|
      block |आ शासते प्रति हर्यन्त्युक्थेमा हरी वहतस्ता नो अच्छ ॥|
      block |अतो वयमन्तमेभिर्युजानाः स्वक्षत्रेभिस्तन्वः शुम्भमानाः ।|
      block |महोभिरेताँ उप युज्महे न्विन्द्र स्वधामनु हि नो बभूथ ॥|
      block |क्व स्या वो मरुतः स्वधासीद्यन्मामेकं समधत्ताहिहत्ये ।|
      block |अहं ह्युग्रस्तविषस्तुविष्मान्विश्वस्य शत्रोरनमं वधस्नैः ॥|
      block |भूरि चकर्थ युज्येभिरस्मे समानेभिर्वृषभ पौंस्येभिः ।|
      block |भूरीणि हि कृणवामा शविष्ठेन्द्र क्रत्वा मरुतो यद्वशाम ॥|
      block |वधीं वृत्रं मरुत इन्द्रियेण स्वेन भामेन तविषो बभूवान् ।|
      block |अहमेता मनवे विश्वश्चन्द्राः सुगा अपश्चकर वज्रबाहुः ॥|
      block |अनुत्तमा ते मघवन्नकिर्नु न त्वावाँ अस्ति देवता विदानः ।|
      block |न जायमानो नशते न जातो यानि करिष्या कृणुहि प्रवृद्ध ॥|
      block |एकस्य चिन्मे विभ्वस्त्वोजो या नु दधृष्वान्कृणवै मनीषा ।|
      block |अहं ह्युग्रो मरुतो विदानो यानि च्यवमिन्द्र इदीश एषाम् ॥|
      block |अमन्दन्मा मरुत स्तोमो अत्र यन्मे नरः श्रुत्यं ब्रह्म चक्र ।|
      block |इन्द्राय वृष्णे सुमखाय मह्यं सख्ये सखायस्तन्वे तनूभिः ॥|
      block |एवेदेते प्रति मा रोचमाना अनेद्यः श्रव एषो दधानाः ।|
      block |संचक्ष्या मरुतश्चन्द्रवर्णा अच्छान्त मे छदयाथा च नूनम् ॥|
      block |को न्वत्र मरुतो मामहे वः प्र यातन सखीँरच्छा सखायः ।|
      block |मन्मानि चित्रा अपिवातयन्त एषां भूत नवेदा म ऋतानाम् ॥|
      block |आ यद्दुवस्याद्दुवसे न कारुरस्माञ्चक्रे मान्यस्य मेधा ।|
      block |ओ षु वर्त्त मरुतो विप्रमच्छेमा ब्रह्माणि जरिता वो अर्चत् ॥|
      block |एष व स्तोमो मरुत इयं गीर्मान्दार्यस्य मान्यस्य कारोः ।|
      block |एषा यासीष्ट तन्वे वयां विद्यामेषं वृजनं जीरदानुम् ॥|
    block |ऋग्वेदः सूक्तं|
      block |तन्नु वोचाम रभसाय जन्मने पूर्वं महित्वं वृषभस्य केतवे ।|
      block |ऐधेव यामन्मरुतस्तुविष्वणो युधेव शक्रास्तविषाणि कर्तन ॥|
      block |नित्यं न सूनुं मधु बिभ्रत उप क्रीळन्ति क्रीळा विदथेषु घृष्वयः ।|
      block |नक्षन्ति रुद्रा अवसा नमस्विनं न मर्धन्ति स्वतवसो हविष्कृतम् ॥|
      block |यस्मा ऊमासो अमृता अरासत रायस्पोषं च हविषा ददाशुषे ।|
      block |उक्षन्त्यस्मै मरुतो हिता इव पुरू रजांसि पयसा मयोभुवः ॥|
      block |आ ये रजांसि तविषीभिरव्यत प्र व एवासः स्वयतासो अध्रजन् ।|
      block |भयन्ते विश्वा भुवनानि हर्म्या चित्रो वो यामः प्रयतास्वृष्टिषु ॥|
      block |यत्त्वेषयामा नदयन्त पर्वतान्दिवो वा पृष्ठं नर्या अचुच्यवुः ।|
      block |विश्वो वो अज्मन्भयते वनस्पती रथीयन्तीव प्र जिहीत ओषधिः ॥|
      block |यूयं न उग्रा मरुतः सुचेतुनारिष्टग्रामाः सुमतिं पिपर्तन ।|
      block |यत्रा वो दिद्युद्रदति क्रिविर्दती रिणाति पश्वः सुधितेव बर्हणा ॥|
      block |प्र स्कम्भदेष्णा अनवभ्रराधसोऽलातृणासो विदथेषु सुष्टुताः ।|
      block |अर्चन्त्यर्कं मदिरस्य पीतये विदुर्वीरस्य प्रथमानि पौंस्या ॥|
      block |शतभुजिभिस्तमभिह्रुतेरघात्पूर्भी रक्षता मरुतो यमावत ।|
      block |जनं यमुग्रास्तवसो विरप्शिनः पाथना शंसात्तनयस्य पुष्टिषु ॥|
      block |विश्वानि भद्रा मरुतो रथेषु वो मिथस्पृध्येव तविषाण्याहिता ।|
      block |अंसेष्वा वः प्रपथेषु खादयोऽक्षो वश्चक्रा समया वि वावृते ॥|
      block |भूरीणि भद्रा नर्येषु बाहुषु वक्षस्सु रुक्मा रभसासो अञ्जयः ।|
      block |अंसेष्वेताः पविषु क्षुरा अधि वयो न पक्षान्व्यनु श्रियो धिरे ॥|
      block |महान्तो मह्ना विभ्वो विभूतयो दूरेदृशो ये दिव्या इव स्तृभिः ।|
      block |मन्द्राः सुजिह्वाः स्वरितार आसभिः सम्मिश्ला इन्द्रे मरुतः परिष्टुभः ॥|
      block |तद्वः सुजाता मरुतो महित्वनं दीर्घं वो दात्रमदितेरिव व्रतम् ।|
      block |इन्द्रश्चन त्यजसा वि ह्रुणाति तज्जनाय यस्मै सुकृते अराध्वम् ॥|
      block |तद्वो जामित्वं मरुतः परे युगे पुरू यच्छंसममृतास आवत ।|
      block |अया धिया मनवे श्रुष्टिमाव्या साकं नरो दंसनैरा चिकित्रिरे ॥|
      block |येन दीर्घं मरुतः शूशवाम युष्माकेन परीणसा तुरासः ।|
      block |आ यत्ततनन्वृजने जनास एभिर्यज्ञेभिस्तदभीष्टिमश्याम् ॥|
      block |एष व स्तोमो मरुत इयं गीर्मान्दार्यस्य मान्यस्य कारोः ।|
      block |एषा यासीष्ट तन्वे वयां विद्यामेषं वृजनं जीरदानुम् ॥|
    block |ऋग्वेदः सूक्तं|
      block |सहस्रं त इन्द्रोतयो नः सहस्रमिषो हरिवो गूर्ततमाः ।|
      block |सहस्रं रायो मादयध्यै सहस्रिण उप नो यन्तु वाजाः ॥|
      block |आ नोऽवोभिर्मरुतो यान्त्वच्छा ज्येष्ठेभिर्वा बृहद्दिवैः सुमायाः ।|
      block |अध यदेषां नियुतः परमाः समुद्रस्य चिद्धनयन्त पारे ॥|
      block |मिम्यक्ष येषु सुधिता घृताची हिरण्यनिर्णिगुपरा न ऋष्टिः ।|
      block |गुहा चरन्ती मनुषो न योषा सभावती विदथ्येव सं वाक् ॥|
      block |परा शुभ्रा अयासो यव्या साधारण्येव मरुतो मिमिक्षुः ।|
      block |न रोदसी अप नुदन्त घोरा जुषन्त वृधं सख्याय देवाः ॥|
      block |जोषद्यदीमसुर्या सचध्यै विषितस्तुका रोदसी नृमणाः ।|
      block |आ सूर्येव विधतो रथं गात्त्वेषप्रतीका नभसो नेत्या ॥|
      block |आस्थापयन्त युवतिं युवानः शुभे निमिश्लां विदथेषु पज्राम् ।|
      block |अर्को यद्वो मरुतो हविष्मान्गायद्गाथं सुतसोमो दुवस्यन् ॥|
      block |प्र तं विवक्मि वक्म्यो य एषां मरुतां महिमा सत्यो अस्ति ।|
      block |सचा यदीं वृषमणा अहंयु स्थिरा चिज्जनीर्वहते सुभागाः ॥|
      block |पान्ति मित्रावरुणाववद्याच्चयत ईमर्यमो अप्रशस्तान् ।|
      block |उत च्यवन्ते अच्युता ध्रुवाणि वावृध ईं मरुतो दातिवारः ॥|
      block |नही नु वो मरुतो अन्त्यस्मे आरात्ताच्चिच्छवसो अन्तमापुः ।|
      block |ते धृष्णुना शवसा शूशुवांसोऽर्णो न द्वेषो धृषता परि ष्ठुः ॥|
      block |वयमद्येन्द्रस्य प्रेष्ठा वयं श्वो वोचेमहि समर्ये ।|
      block |वयं पुरा महि च नो अनु द्यून्तन्न ऋभुक्षा नरामनु ष्यात् ॥|
      block |एष व स्तोमो मरुत इयं गीर्मान्दार्यस्य मान्यस्य कारोः ।|
      block |एषा यासीष्ट तन्वे वयां विद्यामेषं वृजनं जीरदानुम् ॥|
    block |ऋग्वेदः सूक्तं|
      block |यज्ञायज्ञा वः समना तुतुर्वणिर्धियंधियं वो देवया उ दधिध्वे ।|
      block |आ वोऽर्वाचः सुविताय रोदस्योर्महे ववृत्यामवसे सुवृक्तिभिः ॥|
      block |वव्रासो न ये स्वजाः स्वतवस इषं स्वरभिजायन्त धूतयः ।|
      block |सहस्रियासो अपां नोर्मय आसा गावो वन्द्यासो नोक्षणः ॥|
      block |सोमासो न ये सुतास्तृप्तांशवो हृत्सु पीतासो दुवसो नासते ।|
      block |ऐषामंसेषु रम्भिणीव रारभे हस्तेषु खादिश्च कृतिश्च सं दधे ॥|
      block |अव स्वयुक्ता दिव आ वृथा ययुरमर्त्याः कशया चोदत त्मना ।|
      block |अरेणवस्तुविजाता अचुच्यवुर्दृळ्हानि चिन्मरुतो भ्राजदृष्टयः ॥|
      block |को वोऽन्तर्मरुत ऋष्टिविद्युतो रेजति त्मना हन्वेव जिह्वया ।|
      block |धन्वच्युत इषां न यामनि पुरुप्रैषा अहन्यो नैतशः ॥|
      block |क्व स्विदस्य रजसो महस्परं क्वावरं मरुतो यस्मिन्नायय ।|
      block |यच्च्यावयथ विथुरेव संहितं व्यद्रिणा पतथ त्वेषमर्णवम् ॥|
      block |सातिर्न वोऽमवती स्वर्वती त्वेषा विपाका मरुतः पिपिष्वती ।|
      block |भद्रा वो रातिः पृणतो न दक्षिणा पृथुज्रयी असुर्येव जञ्जती ॥|
      block |प्रति ष्टोभन्ति सिन्धवः पविभ्यो यदभ्रियां वाचमुदीरयन्ति ।|
      block |अव स्मयन्त विद्युतः पृथिव्यां यदी घृतं मरुतः प्रुष्णुवन्ति ॥|
      block |असूत पृश्निर्महते रणाय त्वेषमयासां मरुतामनीकम् ।|
      block |ते सप्सरासोऽजनयन्ताभ्वमादित्स्वधामिषिरां पर्यपश्यन् ॥|
      block |एष व स्तोमो मरुत इयं गीर्मान्दार्यस्य मान्यस्य कारोः ।|
      block |एषा यासीष्ट तन्वे वयां विद्यामेषं वृजनं जीरदानुम् ॥|
    block |ऋग्वेदः सूक्तं|
      block |महश्चित्त्वमिन्द्र यत एतान्महश्चिदसि त्यजसो वरूता ।|
      block |स नो वेधो मरुतां चिकित्वान्सुम्ना वनुष्व तव हि प्रेष्ठा ॥|
      block |अयुज्रन्त इन्द्र विश्वकृष्टीर्विदानासो निष्षिधो मर्त्यत्रा ।|
      block |मरुतां पृत्सुतिर्हासमाना स्वर्मीळ्हस्य प्रधनस्य सातौ ॥|
      block |अम्यक्सा त इन्द्र ऋष्टिरस्मे सनेम्यभ्वं मरुतो जुनन्ति ।|
      block |अग्निश्चिद्धि ष्मातसे शुशुक्वानापो न द्वीपं दधति प्रयांसि ॥|
      block |त्वं तू न इन्द्र तं रयिं दा ओजिष्ठया दक्षिणयेव रातिम् ।|
      block |स्तुतश्च यास्ते चकनन्त वायो स्तनं न मध्वः पीपयन्त वाजैः ॥|
      block |त्वे राय इन्द्र तोशतमाः प्रणेतारः कस्य चिदृतायोः ।|
      block |ते षु णो मरुतो मृळयन्तु ये स्मा पुरा गातूयन्तीव देवाः ॥|
      block |प्रति प्र याहीन्द्र मीळ्हुषो नॄन्महः पार्थिवे सदने यतस्व ।|
      block |अध यदेषां पृथुबुध्नास एतास्तीर्थे नार्यः पौंस्यानि तस्थुः ॥|
      block |प्रति घोराणामेतानामयासां मरुतां शृण्व आयतामुपब्दिः ।|
      block |ये मर्त्यं पृतनायन्तमूमैरृणावानं न पतयन्त सर्गैः ॥|
      block |त्वं मानेभ्य इन्द्र विश्वजन्या रदा मरुद्भिः शुरुधो गोअग्राः ।|
      block |स्तवानेभि स्तवसे देव देवैर्विद्यामेषं वृजनं जीरदानुम् ॥|
    block |ऋग्वेदः सूक्तं|
      block |न नूनमस्ति नो श्वः कस्तद्वेद यदद्भुतम् ।|
      block |अन्यस्य चित्तमभि संचरेण्यमुताधीतं वि नश्यति ॥|
      block |किं न इन्द्र जिघांससि भ्रातरो मरुतस्तव ।|
      block |तेभिः कल्पस्व साधुया मा नः समरणे वधीः ॥|
      block |किं नो भ्रातरगस्त्य सखा सन्नति मन्यसे ।|
      block |विद्मा हि ते यथा मनोऽस्मभ्यमिन्न दित्ससि ॥|
      block |अरं कृण्वन्तु वेदिं समग्निमिन्धतां पुरः ।|
      block |तत्रामृतस्य चेतनं यज्ञं ते तनवावहै ॥|
      block |त्वमीशिषे वसुपते वसूनां त्वं मित्राणां मित्रपते धेष्ठः ।|
      block |इन्द्र त्वं मरुद्भिः सं वदस्वाध प्राशान ऋतुथा हवींषि ॥|
    block |ऋग्वेदः सूक्तं|
      block |प्रति व एना नमसाहमेमि सूक्तेन भिक्षे सुमतिं तुराणाम् ।|
      block |रराणता मरुतो वेद्याभिर्नि हेळो धत्त वि मुचध्वमश्वान् ॥|
      block |एष व स्तोमो मरुतो नमस्वान्हृदा तष्टो मनसा धायि देवाः ।|
      block |उपेमा यात मनसा जुषाणा यूयं हि ष्ठा नमस इद्वृधासः ॥|
      block |स्तुतासो नो मरुतो मृळयन्तूत स्तुतो मघवा शम्भविष्ठः ।|
      block |ऊर्ध्वा नः सन्तु कोम्या वनान्यहानि विश्वा मरुतो जिगीषा ॥|
      block |अस्मादहं तविषादीषमाण इन्द्राद्भिया मरुतो रेजमानः ।|
      block |युष्मभ्यं हव्या निशितान्यासन्तान्यारे चकृमा मृळता नः ॥|
      block |येन मानासश्चितयन्त उस्रा व्युष्टिषु शवसा शश्वतीनाम् ।|
      block |स नो मरुद्भिर्वृषभ श्रवो धा उग्र उग्रेभि स्थविरः सहोदाः ॥|
      block |त्वं पाहीन्द्र सहीयसो नॄन्भवा मरुद्भिरवयातहेळाः ।|
      block |सुप्रकेतेभिः सासहिर्दधानो विद्यामेषं वृजनं जीरदानुम् ॥|
    block |ऋग्वेदः सूक्तं|
      block |चित्रो वोऽस्तु यामश्चित्र ऊती सुदानवः ।|
      block |मरुतो अहिभानवः ॥|
      block |आरे सा वः सुदानवो मरुत ऋञ्जती शरुः ।|
      block |आरे अश्मा यमस्यथ ॥|
      block |तृणस्कन्दस्य नु विशः परि वृङ्क्त सुदानवः ।|
      block |ऊर्ध्वान्नः कर्त जीवसे ॥|
    block |ऋग्वेदः सूक्तं|
      block |गायत्साम नभन्यं यथा वेरर्चाम तद्वावृधानं स्वर्वत् ।|
      block |गावो धेनवो बर्हिष्यदब्धा आ यत्सद्मानं दिव्यं विवासान् ॥|
      block |अर्चद्वृषा वृषभिः स्वेदुहव्यैर्मृगो नाश्नो अति यज्जुगुर्यात् ।|
      block |प्र मन्दयुर्मनां गूर्त होता भरते मर्यो मिथुना यजत्रः ॥|
      block |नक्षद्धोता परि सद्म मिता यन्भरद्गर्भमा शरदः पृथिव्याः ।|
      block |क्रन्ददश्वो नयमानो रुवद्गौरन्तर्दूतो न रोदसी चरद्वाक् ॥|
      block |ता कर्माषतरास्मै प्र च्यौत्नानि देवयन्तो भरन्ते ।|
      block |जुजोषदिन्द्रो दस्मवर्चा नासत्येव सुग्म्यो रथेष्ठाः ॥|
      block |तमु ष्टुहीन्द्रं यो ह सत्वा यः शूरो मघवा यो रथेष्ठाः ।|
      block |प्रतीचश्चिद्योधीयान्वृषण्वान्ववव्रुषश्चित्तमसो विहन्ता ॥|
      block |प्र यदित्था महिना नृभ्यो अस्त्यरं रोदसी कक्ष्ये नास्मै ।|
      block |सं विव्य इन्द्रो वृजनं न भूमा भर्ति स्वधावाँ ओपशमिव द्याम् ॥|
      block |समत्सु त्वा शूर सतामुराणं प्रपथिन्तमं परितंसयध्यै ।|
      block |सजोषस इन्द्रं मदे क्षोणीः सूरिं चिद्ये अनुमदन्ति वाजैः ॥|
      block |एवा हि ते शं सवना समुद्र आपो यत्त आसु मदन्ति देवीः ।|
      block |विश्वा ते अनु जोष्या भूद्गौः सूरीँश्चिद्यदि धिषा वेषि जनान् ॥|
      block |असाम यथा सुषखाय एन स्वभिष्टयो नरां न शंसैः ।|
      block |असद्यथा न इन्द्रो वन्दनेष्ठास्तुरो न कर्म नयमान उक्था ॥|
      block |विष्पर्धसो नरां न शंसैरस्माकासदिन्द्रो वज्रहस्तः ।|
      block |मित्रायुवो न पूर्पतिं सुशिष्टौ मध्यायुव उप शिक्षन्ति यज्ञैः ॥|
      block |यज्ञो हि ष्मेन्द्रं कश्चिदृन्धञ्जुहुराणश्चिन्मनसा परियन् ।|
      block |तीर्थे नाच्छा तातृषाणमोको दीर्घो न सिध्रमा कृणोत्यध्वा ॥|
      block |मो षू ण इन्द्रात्र पृत्सु देवैरस्ति हि ष्मा ते शुष्मिन्नवयाः ।|
      block |महश्चिद्यस्य मीळ्हुषो यव्या हविष्मतो मरुतो वन्दते गीः ॥|
      block |एष स्तोम इन्द्र तुभ्यमस्मे एतेन गातुं हरिवो विदो नः ।|
      block |आ नो ववृत्याः सुविताय देव विद्यामेषं वृजनं जीरदानुम् ॥|
    block |ऋग्वेदः सूक्तं|
      block |त्वं राजेन्द्र ये च देवा रक्षा नॄन्पाह्यसुर त्वमस्मान् ।|
      block |त्वं सत्पतिर्मघवा नस्तरुत्रस्त्वं सत्यो वसवानः सहोदाः ॥|
      block |दनो विश इन्द्र मृध्रवाचः सप्त यत्पुरः शर्म शारदीर्दर्त् ।|
      block |ऋणोरपो अनवद्यार्णा यूने वृत्रं पुरुकुत्साय रन्धीः ॥|
      block |अजा वृत इन्द्र शूरपत्नीर्द्यां च येभिः पुरुहूत नूनम् ।|
      block |रक्षो अग्निमशुषं तूर्वयाणं सिंहो न दमे अपांसि वस्तोः ॥*|
      block |शेषन्नु त इन्द्र सस्मिन्योनौ प्रशस्तये पवीरवस्य मह्ना ।|
      block |सृजदर्णांस्यव यद्युधा गास्तिष्ठद्धरी धृषता मृष्ट वाजान् ॥|
      block |वह कुत्समिन्द्र यस्मिञ्चाकन्स्यूमन्यू ऋज्रा वातस्याश्वा ।|
      block |प्र सूरश्चक्रं वृहतादभीकेऽभि स्पृधो यासिषद्वज्रबाहुः ॥|
      block |जघन्वाँ इन्द्र मित्रेरूञ्चोदप्रवृद्धो हरिवो अदाशून् ।|
      block |प्र ये पश्यन्नर्यमणं सचायोस्त्वया शूर्ता वहमाना अपत्यम् ॥|
      block |रपत्कविरिन्द्रार्कसातौ क्षां दासायोपबर्हणीं कः ।|
      block |करत्तिस्रो मघवा दानुचित्रा नि दुर्योणे कुयवाचं मृधि श्रेत् ॥|
      block |सना ता त इन्द्र नव्या आगुः सहो नभोऽविरणाय पूर्वीः ।|
      block |भिनत्पुरो न भिदो अदेवीर्ननमो वधरदेवस्य पीयोः ॥|
      block |त्वं धुनिरिन्द्र धुनिमतीरृणोरपः सीरा न स्रवन्तीः ।|
      block |प्र यत्समुद्रमति शूर पर्षि पारया तुर्वशं यदुं स्वस्ति ॥|
      block |त्वमस्माकमिन्द्र विश्वध स्या अवृकतमो नरां नृपाता ।|
      block |स नो विश्वासां स्पृधां सहोदा विद्यामेषं वृजनं जीरदानुम् ॥|
    block |ऋग्वेदः सूक्तं|
      block |मत्स्यपायि ते महः पात्रस्येव हरिवो मत्सरो मदः ।|
      block |वृषा ते वृष्ण इन्दुर्वाजी सहस्रसातमः ॥|
      block |आ नस्ते गन्तु मत्सरो वृषा मदो वरेण्यः ।|
      block |सहावाँ इन्द्र सानसिः पृतनाषाळमर्त्यः ॥|
      block |त्वं हि शूरः सनिता चोदयो मनुषो रथम् ।|
      block |सहावान्दस्युमव्रतमोषः पात्रं न शोचिषा ॥|
      block |मुषाय सूर्यं कवे चक्रमीशान ओजसा ।|
      block |वह शुष्णाय वधं कुत्सं वातस्याश्वैः ॥|
      block |शुष्मिन्तमो हि ते मदो द्युम्निन्तम उत क्रतुः ।|
      block |वृत्रघ्ना वरिवोविदा मंसीष्ठा अश्वसातमः ॥|
      block |यथा पूर्वेभ्यो जरितृभ्य इन्द्र मय इवापो न तृष्यते बभूथ ।|
      block |तामनु त्वा निविदं जोहवीमि विद्यामेषं वृजनं जीरदानुम् ॥|
    block |ऋग्वेदः सूक्तं|
      block |मत्सि नो वस्यइष्टय इन्द्रमिन्दो वृषा विश ।|
      block |ऋघायमाण इन्वसि शत्रुमन्ति न विन्दसि ॥|
      block |तस्मिन्ना वेशया गिरो य एकश्चर्षणीनाम् ।|
      block |अनु स्वधा यमुप्यते यवं न चर्कृषद्वृषा ॥|
      block |यस्य विश्वानि हस्तयोः पञ्च क्षितीनां वसु ।|
      block |स्पाशयस्व यो अस्मध्रुग्दिव्येवाशनिर्जहि ॥|
      block |असुन्वन्तं समं जहि दूणाशं यो न ते मयः ।|
      block |अस्मभ्यमस्य वेदनं दद्धि सूरिश्चिदोहते ॥|
      block |आवो यस्य द्विबर्हसोऽर्केषु सानुषगसत् ।|
      block |आजाविन्द्रस्येन्दो प्रावो वाजेषु वाजिनम् ॥|
      block |यथा पूर्वेभ्यो जरितृभ्य इन्द्र मय इवापो न तृष्यते बभूथ ।|
      block |तामनु त्वा निविदं जोहवीमि विद्यामेषं वृजनं जीरदानुम् ॥|
    block |ऋग्वेदः सूक्तं|
      block |आ चर्षणिप्रा वृषभो जनानां राजा कृष्टीनां पुरुहूत इन्द्रः ।|
      block |स्तुतः श्रवस्यन्नवसोप मद्रिग्युक्त्वा हरी वृषणा याह्यर्वाङ् ॥|
      block |ये ते वृषणो वृषभास इन्द्र ब्रह्मयुजो वृषरथासो अत्याः ।|
      block |ताँ आ तिष्ठ तेभिरा याह्यर्वाङ्हवामहे त्वा सुत इन्द्र सोमे ॥|
      block |आ तिष्ठ रथं वृषणं वृषा ते सुतः सोमः परिषिक्ता मधूनि ।|
      block |युक्त्वा वृषभ्यां वृषभ क्षितीनां हरिभ्यां याहि प्रवतोप मद्रिक् ॥|
      block |अयं यज्ञो देवया अयं मियेध इमा ब्रह्माण्ययमिन्द्र सोमः ।|
      block |स्तीर्णं बर्हिरा तु शक्र प्र याहि पिबा निषद्य वि मुचा हरी इह ॥|
      block |ओ सुष्टुत इन्द्र याह्यर्वाङुप ब्रह्माणि मान्यस्य कारोः ।|
      block |विद्याम वस्तोरवसा गृणन्तो विद्यामेषं वृजनं जीरदानुम् ॥|
    block |ऋग्वेदः सूक्तं|
      block |यद्ध स्या त इन्द्र श्रुष्टिरस्ति यया बभूथ जरितृभ्य ऊती ।|
      block |मा नः कामं महयन्तमा धग्विश्वा ते अश्यां पर्याप आयोः ॥|
      block |न घा राजेन्द्र आ दभन्नो या नु स्वसारा कृणवन्त योनौ ।|
      block |आपश्चिदस्मै सुतुका अवेषन्गमन्न इन्द्रः सख्या वयश्च ॥|
      block |जेता नृभिरिन्द्रः पृत्सु शूरः श्रोता हवं नाधमानस्य कारोः ।|
      block |प्रभर्ता रथं दाशुष उपाक उद्यन्ता गिरो यदि च त्मना भूत् ॥|
      block |एवा नृभिरिन्द्रः सुश्रवस्या प्रखादः पृक्षो अभि मित्रिणो भूत् ।|
      block |समर्य इष स्तवते विवाचि सत्राकरो यजमानस्य शंसः ॥|
      block |त्वया वयं मघवन्निन्द्र शत्रूनभि ष्याम महतो मन्यमानान् ।|
      block |त्वं त्राता त्वमु नो वृधे भूर्विद्यामेषं वृजनं जीरदानुम् ॥|
    block |ऋग्वेदः सूक्तं|
      block |पूर्वीरहं शरदः शश्रमाणा दोषा वस्तोरुषसो जरयन्तीः ।|
      block |मिनाति श्रियं जरिमा तनूनामप्यू नु पत्नीर्वृषणो जगम्युः ॥|
      block |ये चिद्धि पूर्व ऋतसाप आसन्साकं देवेभिरवदन्नृतानि ।|
      block |ते चिदवासुर्नह्यन्तमापुः समू नु पत्नीर्वृषभिर्जगम्युः ॥|
      block |न मृषा श्रान्तं यदवन्ति देवा विश्वा इत्स्पृधो अभ्यश्नवाव ।|
      block |जयावेदत्र शतनीथमाजिं यत्सम्यञ्चा मिथुनावभ्यजाव ॥|
      block |नदस्य मा रुधतः काम आगन्नित आजातो अमुतः कुतश्चित् ।|
      block |लोपामुद्रा वृषणं नी रिणाति धीरमधीरा धयति श्वसन्तम् ॥|
      block |इमं नु सोममन्तितो हृत्सु पीतमुप ब्रुवे ।|
      block |यत्सीमागश्चकृमा तत्सु मृळतु पुलुकामो हि मर्त्यः ॥|
      block |अगस्त्यः खनमानः खनित्रैः प्रजामपत्यं बलमिच्छमानः ।|
      block |उभौ वर्णावृषिरुग्रः पुपोष सत्या देवेष्वाशिषो जगाम ॥|
    block |ऋग्वेदः सूक्तं|
      block |युवो रजांसि सुयमासो अश्वा रथो यद्वां पर्यर्णांसि दीयत् ।|
      block |हिरण्यया वां पवयः प्रुषायन्मध्वः पिबन्ता उषसः सचेथे ॥|
      block |युवमत्यस्याव नक्षथो यद्विपत्मनो नर्यस्य प्रयज्योः ।|
      block |स्वसा यद्वां विश्वगूर्ती भराति वाजायेट्टे मधुपाविषे च ॥|
      block |युवं पय उस्रियायामधत्तं पक्वमामायामव पूर्व्यं गोः ।|
      block |अन्तर्यद्वनिनो वामृतप्सू ह्वारो न शुचिर्यजते हविष्मान् ॥|
      block |युवं ह घर्मं मधुमन्तमत्रयेऽपो न क्षोदोऽवृणीतमेषे ।|
      block |तद्वां नरावश्विना पश्वइष्टी रथ्येव चक्रा प्रति यन्ति मध्वः ॥|
      block |आ वां दानाय ववृतीय दस्रा गोरोहेण तौग्र्यो न जिव्रिः ।|
      block |अपः क्षोणी सचते माहिना वां जूर्णो वामक्षुरंहसो यजत्रा ॥|
      block |नि यद्युवेथे नियुतः सुदानू उप स्वधाभिः सृजथः पुरंधिम् ।|
      block |प्रेषद्वेषद्वातो न सूरिरा महे ददे सुव्रतो न वाजम् ॥|
      block |वयं चिद्धि वां जरितारः सत्या विपन्यामहे वि पणिर्हितावान् ।|
      block |अधा चिद्धि ष्माश्विनावनिन्द्या पाथो हि ष्मा वृषणावन्तिदेवम् ॥|
      block |युवां चिद्धि ष्माश्विनावनु द्यून्विरुद्रस्य प्रस्रवणस्य सातौ ।|
      block |अगस्त्यो नरां नृषु प्रशस्तः काराधुनीव चितयत्सहस्रैः ॥|
      block |प्र यद्वहेथे महिना रथस्य प्र स्यन्द्रा याथो मनुषो न होता ।|
      block |धत्तं सूरिभ्य उत वा स्वश्व्यं नासत्या रयिषाचः स्याम ॥|
      block |तं वां रथं वयमद्या हुवेम स्तोमैरश्विना सुविताय नव्यम् ।|
      block |अरिष्टनेमिं परि द्यामियानं विद्यामेषं वृजनं जीरदानुम् ॥|
    block |ऋग्वेदः सूक्तं|
      block |कदु प्रेष्ठाविषां रयीणामध्वर्यन्ता यदुन्निनीथो अपाम् ।|
      block |अयं वां यज्ञो अकृत प्रशस्तिं वसुधिती अवितारा जनानाम् ॥|
      block |आ वामश्वासः शुचयः पयस्पा वातरंहसो दिव्यासो अत्याः ।|
      block |मनोजुवो वृषणो वीतपृष्ठा एह स्वराजो अश्विना वहन्तु ॥|
      block |आ वां रथोऽवनिर्न प्रवत्वान्सृप्रवन्धुरः सुविताय गम्याः ।|
      block |वृष्ण स्थातारा मनसो जवीयानहम्पूर्वो यजतो धिष्ण्या यः ॥|
      block |इहेह जाता समवावशीतामरेपसा तन्वा नामभिः स्वैः ।|
      block |जिष्णुर्वामन्यः सुमखस्य सूरिर्दिवो अन्यः सुभगः पुत्र ऊहे ॥|
      block |प्र वां निचेरुः ककुहो वशाँ अनु पिशङ्गरूपः सदनानि गम्याः ।|
      block |हरी अन्यस्य पीपयन्त वाजैर्मथ्रा रजांस्यश्विना वि घोषैः ॥|
      block |प्र वां शरद्वान्वृषभो न निष्षाट् पूर्वीरिषश्चरति मध्व इष्णन् ।|
      block |एवैरन्यस्य पीपयन्त वाजैर्वेषन्तीरूर्ध्वा नद्यो न आगुः ॥|
      block |असर्जि वां स्थविरा वेधसा गीर्बाळ्हे अश्विना त्रेधा क्षरन्ती ।|
      block |उपस्तुताववतं नाधमानं यामन्नयामञ्छृणुतं हवं मे ॥|
      block |उत स्या वां रुशतो वप्ससो गीस्त्रिबर्हिषि सदसि पिन्वते नॄन् ।|
      block |वृषा वां मेघो वृषणा पीपाय गोर्न सेके मनुषो दशस्यन् ॥|
      block |युवां पूषेवाश्विना पुरंधिरग्निमुषां न जरते हविष्मान् ।|
      block |हुवे यद्वां वरिवस्या गृणानो विद्यामेषं वृजनं जीरदानुम् ॥|
    block |ऋग्वेदः सूक्तं|
      block |अभूदिदं वयुनमो षु भूषता रथो वृषण्वान्मदता मनीषिणः ।|
      block |धियंजिन्वा धिष्ण्या विश्पलावसू दिवो नपाता सुकृते शुचिव्रता ॥|
      block |इन्द्रतमा हि धिष्ण्या मरुत्तमा दस्रा दंसिष्ठा रथ्या रथीतमा ।|
      block |पूर्णं रथं वहेथे मध्व आचितं तेन दाश्वांसमुप याथो अश्विना ॥|
      block |किमत्र दस्रा कृणुथः किमासाथे जनो यः कश्चिदहविर्महीयते ।|
      block |अति क्रमिष्टं जुरतं पणेरसुं ज्योतिर्विप्राय कृणुतं वचस्यवे ॥|
      block |जम्भयतमभितो रायतः शुनो हतं मृधो विदथुस्तान्यश्विना ।|
      block |वाचंवाचं जरितू रत्निनीं कृतमुभा शंसं नासत्यावतं मम ॥|
      block |युवमेतं चक्रथुः सिन्धुषु प्लवमात्मन्वन्तं पक्षिणं तौग्र्याय कम् ।|
      block |येन देवत्रा मनसा निरूहथुः सुपप्तनी पेतथुः क्षोदसो महः ॥|
      block |अवविद्धं तौग्र्यमप्स्वन्तरनारम्भणे तमसि प्रविद्धम् ।|
      block |चतस्रो नावो जठलस्य जुष्टा उदश्विभ्यामिषिताः पारयन्ति ॥|
      block |कः स्विद्वृक्षो निष्ठितो मध्ये अर्णसो यं तौग्र्यो नाधितः पर्यषस्वजत् ।|
      block |पर्णा मृगस्य पतरोरिवारभ उदश्विना ऊहथुः श्रोमताय कम् ॥|
      block |तद्वां नरा नासत्यावनु ष्याद्यद्वां मानास उचथमवोचन् ।|
      block |अस्मादद्य सदसः सोम्यादा विद्यामेषं वृजनं जीरदानुम् ॥|
    block |ऋग्वेदः सूक्तं|
      block |तं युञ्जाथां मनसो यो जवीयान्त्रिवन्धुरो वृषणा यस्त्रिचक्रः ।|
      block |येनोपयाथः सुकृतो दुरोणं त्रिधातुना पतथो विर्न पर्णैः ॥|
      block |सुवृद्रथो वर्तते यन्नभि क्षां यत्तिष्ठथः क्रतुमन्तानु पृक्षे ।|
      block |वपुर्वपुष्या सचतामियं गीर्दिवो दुहित्रोषसा सचेथे ॥|
      block |आ तिष्ठतं सुवृतं यो रथो वामनु व्रतानि वर्तते हविष्मान् ।|
      block |येन नरा नासत्येषयध्यै वर्तिर्याथस्तनयाय त्मने च ॥|
      block |मा वां वृको मा वृकीरा दधर्षीन्मा परि वर्क्तमुत माति धक्तम् ।|
      block |अयं वां भागो निहित इयं गीर्दस्राविमे वां निधयो मधूनाम् ॥|
      block |युवां गोतमः पुरुमीळ्हो अत्रिर्दस्रा हवतेऽवसे हविष्मान् ।|
      block |दिशं न दिष्टामृजूयेव यन्ता मे हवं नासत्योप यातम् ॥|
      block |अतारिष्म तमसस्पारमस्य प्रति वां स्तोमो अश्विनावधायि ।|
      block |एह यातं पथिभिर्देवयानैर्विद्यामेषं वृजनं जीरदानुम् ॥|
    block |ऋग्वेदः सूक्तं|
      block |ता वामद्य तावपरं हुवेमोच्छन्त्यामुषसि वह्निरुक्थैः ।|
      block |नासत्या कुह चित्सन्तावर्यो दिवो नपाता सुदास्तराय ॥|
      block |अस्मे ऊ षु वृषणा मादयेथामुत्पणीँर्हतमूर्म्या मदन्ता ।|
      block |श्रुतं मे अच्छोक्तिभिर्मतीनामेष्टा नरा निचेतारा च कर्णैः ॥|
      block |श्रिये पूषन्निषुकृतेव देवा नासत्या वहतुं सूर्यायाः ।|
      block |वच्यन्ते वां ककुहा अप्सु जाता युगा जूर्णेव वरुणस्य भूरेः ॥|
      block |अस्मे सा वां माध्वी रातिरस्तु स्तोमं हिनोतं मान्यस्य कारोः ।|
      block |अनु यद्वां श्रवस्या सुदानू सुवीर्याय चर्षणयो मदन्ति ॥|
      block |एष वां स्तोमो अश्विनावकारि मानेभिर्मघवाना सुवृक्ति ।|
      block |यातं वर्तिस्तनयाय त्मने चागस्त्ये नासत्या मदन्ता ॥|
      block |अतारिष्म तमसस्पारमस्य प्रति वां स्तोमो अश्विनावधायि ।|
      block |एह यातं पथिभिर्देवयानैर्विद्यामेषं वृजनं जीरदानुम् ॥|
    block |ऋग्वेदः सूक्तं|
      block |कतरा पूर्वा कतरापरायोः कथा जाते कवयः को वि वेद ।|
      block |विश्वं त्मना बिभृतो यद्ध नाम वि वर्तेते अहनी चक्रियेव ॥|
      block |भूरिं द्वे अचरन्ती चरन्तं पद्वन्तं गर्भमपदी दधाते ।|
      block |नित्यं न सूनुं पित्रोरुपस्थे द्यावा रक्षतं पृथिवी नो अभ्वात् ॥|
      block |अनेहो दात्रमदितेरनर्वं हुवे स्वर्वदवधं नमस्वत् ।|
      block |तद्रोदसी जनयतं जरित्रे द्यावा रक्षतं पृथिवी नो अभ्वात् ॥|
      block |अतप्यमाने अवसावन्ती अनु ष्याम रोदसी देवपुत्रे ।|
      block |उभे देवानामुभयेभिरह्नां द्यावा रक्षतं पृथिवी नो अभ्वात् ॥|
      block |संगच्छमाने युवती समन्ते स्वसारा जामी पित्रोरुपस्थे ।|
      block |अभिजिघ्रन्ती भुवनस्य नाभिं द्यावा रक्षतं पृथिवी नो अभ्वात् ॥|
      block |उर्वी सद्मनी बृहती ऋतेन हुवे देवानामवसा जनित्री ।|
      block |दधाते ये अमृतं सुप्रतीके द्यावा रक्षतं पृथिवी नो अभ्वात् ॥|
      block |उर्वी पृथ्वी बहुले दूरेअन्ते उप ब्रुवे नमसा यज्ञे अस्मिन् ।|
      block |दधाते ये सुभगे सुप्रतूर्ती द्यावा रक्षतं पृथिवी नो अभ्वात् ॥|
      block |देवान्वा यच्चकृमा कच्चिदागः सखायं वा सदमिज्जास्पतिं वा ।|
      block |इयं धीर्भूया अवयानमेषां द्यावा रक्षतं पृथिवी नो अभ्वात् ॥|
      block |उभा शंसा नर्या मामविष्टामुभे मामूती अवसा सचेताम् ।|
      block |भूरि चिदर्यः सुदास्तरायेषा मदन्त इषयेम देवाः ॥|
      block |ऋतं दिवे तदवोचं पृथिव्या अभिश्रावाय प्रथमं सुमेधाः ।|
      block |पातामवद्याद्दुरितादभीके पिता माता च रक्षतामवोभिः ॥|
      block |इदं द्यावापृथिवी सत्यमस्तु पितर्मातर्यदिहोपब्रुवे वाम् ।|
      block |भूतं देवानामवमे अवोभिर्विद्यामेषं वृजनं जीरदानुम् ॥|
    block |ऋग्वेदः सूक्तं|
      block |आ न इळाभिर्विदथे सुशस्ति विश्वानरः सविता देव एतु ।|
      block |अपि यथा युवानो मत्सथा नो विश्वं जगदभिपित्वे मनीषा ॥|
      block |आ नो विश्व आस्क्रा गमन्तु देवा मित्रो अर्यमा वरुणः सजोषाः ।|
      block |भुवन्यथा नो विश्वे वृधासः करन्सुषाहा विथुरं न शवः ॥|
      block |प्रेष्ठं वो अतिथिं गृणीषेऽग्निं शस्तिभिस्तुर्वणिः सजोषाः ।|
      block |असद्यथा नो वरुणः सुकीर्तिरिषश्च पर्षदरिगूर्तः सूरिः ॥|
      block |उप व एषे नमसा जिगीषोषासानक्ता सुदुघेव धेनुः ।|
      block |समाने अहन्विमिमानो अर्कं विषुरूपे पयसि सस्मिन्नूधन् ॥|
      block |उत नोऽहिर्बुध्न्यो मयस्कः शिशुं न पिप्युषीव वेति सिन्धुः ।|
      block |येन नपातमपां जुनाम मनोजुवो वृषणो यं वहन्ति ॥|
      block |उत न ईं त्वष्टा गन्त्वच्छा स्मत्सूरिभिरभिपित्वे सजोषाः ।|
      block |आ वृत्रहेन्द्रश्चर्षणिप्रास्तुविष्टमो नरां न इह गम्याः ॥|
      block |उत न ईं मतयोऽश्वयोगाः शिशुं न गावस्तरुणं रिहन्ति ।|
      block |तमीं गिरो जनयो न पत्नीः सुरभिष्टमं नरां नसन्त ॥|
      block |उत न ईं मरुतो वृद्धसेनाः स्मद्रोदसी समनसः सदन्तु ।|
      block |पृषदश्वासोऽवनयो न रथा रिशादसो मित्रयुजो न देवाः ॥|
      block |प्र नु यदेषां महिना चिकित्रे प्र युञ्जते प्रयुजस्ते सुवृक्ति ।|
      block |अध यदेषां सुदिने न शरुर्विश्वमेरिणं प्रुषायन्त सेनाः ॥|
      block |प्रो अश्विनाववसे कृणुध्वं प्र पूषणं स्वतवसो हि सन्ति ।|
      block |अद्वेषो विष्णुर्वात ऋभुक्षा अच्छा सुम्नाय ववृतीय देवान् ॥|
      block |इयं सा वो अस्मे दीधितिर्यजत्रा अपिप्राणी च सदनी च भूयाः ।|
      block |नि या देवेषु यतते वसूयुर्विद्यामेषं वृजनं जीरदानुम् ॥|
    block |ऋग्वेदः सूक्तं|
      block |पितुं नु स्तोषं महो धर्माणं तविषीम् ।|
      block |यस्य त्रितो व्योजसा वृत्रं विपर्वमर्दयत् ॥|
      block |स्वादो पितो मधो पितो वयं त्वा ववृमहे ।|
      block |अस्माकमविता भव ॥|
      block |उप नः पितवा चर शिवः शिवाभिरूतिभिः ।|
      block |मयोभुरद्विषेण्यः सखा सुशेवो अद्वयाः ॥|
      block |तव त्ये पितो रसा रजांस्यनु विष्ठिताः ।|
      block |दिवि वाता इव श्रिताः ॥|
      block |तव त्ये पितो ददतस्तव स्वादिष्ठ ते पितो ।|
      block |प्र स्वाद्मानो रसानां तुविग्रीवा इवेरते ॥|
      block |त्वे पितो महानां देवानां मनो हितम् ।|
      block |अकारि चारु केतुना तवाहिमवसावधीत् ॥|
      block |यददो पितो अजगन्विवस्व पर्वतानाम् ।|
      block |अत्रा चिन्नो मधो पितोऽरं भक्षाय गम्याः ॥|
      block |यदपामोषधीनां परिंशमारिशामहे ।|
      block |वातापे पीव इद्भव ॥|
      block |यत्ते सोम गवाशिरो यवाशिरो भजामहे ।|
      block |वातापे पीव इद्भव ॥|
      block |करम्भ ओषधे भव पीवो वृक्क उदारथिः ।|
      block |वातापे पीव इद्भव ॥|
      block |तं त्वा वयं पितो वचोभिर्गावो न हव्या सुषूदिम ।|
      block |देवेभ्यस्त्वा सधमादमस्मभ्यं त्वा सधमादम् ॥|
    block |ऋग्वेदः सूक्तं|
      block |समिद्धो अद्य राजसि देवो देवैः सहस्रजित् ।|
      block |दूतो हव्या कविर्वह ॥|
      block |तनूनपादृतं यते मध्वा यज्ञः समज्यते ।|
      block |दधत्सहस्रिणीरिषः ॥|
      block |आजुह्वानो न ईड्यो देवाँ आ वक्षि यज्ञियान् ।|
      block |अग्ने सहस्रसा असि ॥|
      block |प्राचीनं बर्हिरोजसा सहस्रवीरमस्तृणन् ।|
      block |यत्रादित्या विराजथ ॥|
      block |विराट् सम्राड्विभ्वीः प्रभ्वीर्बह्वीश्च भूयसीश्च याः ।|
      block |दुरो घृतान्यक्षरन् ॥|
      block |सुरुक्मे हि सुपेशसाधि श्रिया विराजतः ।|
      block |उषासावेह सीदताम् ॥|
      block |प्रथमा हि सुवाचसा होतारा दैव्या कवी ।|
      block |यज्ञं नो यक्षतामिमम् ॥|
      block |भारतीळे सरस्वति या वः सर्वा उपब्रुवे ।|
      block |ता नश्चोदयत श्रिये ॥|
      block |त्वष्टा रूपाणि हि प्रभुः पशून्विश्वान्समानजे ।|
      block |तेषां न स्फातिमा यज ॥|
      block |उप त्मन्या वनस्पते पाथो देवेभ्यः सृज ।|
      block |अग्निर्हव्यानि सिष्वदत् ॥|
      block |पुरोगा अग्निर्देवानां गायत्रेण समज्यते ।|
      block |स्वाहाकृतीषु रोचते ॥|
    block |ऋग्वेदः सूक्तं|
      block |अग्ने नय सुपथा राये अस्मान्विश्वानि देव वयुनानि विद्वान् ।|
      block |युयोध्यस्मज्जुहुराणमेनो भूयिष्ठां ते नमउक्तिं विधेम ॥|
      block |अग्ने त्वं पारया नव्यो अस्मान्स्वस्तिभिरति दुर्गाणि विश्वा ।|
      block |पूश्च पृथ्वी बहुला न उर्वी भवा तोकाय तनयाय शं योः ॥|
      block |अग्ने त्वमस्मद्युयोध्यमीवा अनग्नित्रा अभ्यमन्त कृष्टीः ।|
      block |पुनरस्मभ्यं सुविताय देव क्षां विश्वेभिरमृतेभिर्यजत्र ॥|
      block |पाहि नो अग्ने पायुभिरजस्रैरुत प्रिये सदन आ शुशुक्वान् ।|
      block |मा ते भयं जरितारं यविष्ठ नूनं विदन्मापरं सहस्वः ॥|
      block |मा नो अग्नेऽव सृजो अघायाविष्यवे रिपवे दुच्छुनायै ।|
      block |मा दत्वते दशते मादते नो मा रीषते सहसावन्परा दाः ॥|
      block |वि घ त्वावाँ ऋतजात यंसद्गृणानो अग्ने तन्वे वरूथम् ।|
      block |विश्वाद्रिरिक्षोरुत वा निनित्सोरभिह्रुतामसि हि देव विष्पट् ॥|
      block |त्वं ताँ अग्न उभयान्वि विद्वान्वेषि प्रपित्वे मनुषो यजत्र ।|
      block |अभिपित्वे मनवे शास्यो भूर्मर्मृजेन्य उशिग्भिर्नाक्रः ॥|
      block |अवोचाम निवचनान्यस्मिन्मानस्य सूनुः सहसाने अग्नौ ।|
      block |वयं सहस्रमृषिभिः सनेम विद्यामेषं वृजनं जीरदानुम् ॥|
    block |ऋग्वेदः सूक्तं|
      block |अनर्वाणं वृषभं मन्द्रजिह्वं बृहस्पतिं वर्धया नव्यमर्कैः ।|
      block |गाथान्यः सुरुचो यस्य देवा आशृण्वन्ति नवमानस्य मर्ताः ॥|
      block |तमृत्विया उप वाचः सचन्ते सर्गो न यो देवयतामसर्जि ।|
      block |बृहस्पतिः स ह्यञ्जो वरांसि विभ्वाभवत्समृते मातरिश्वा ॥|
      block |उपस्तुतिं नमस उद्यतिं च श्लोकं यंसत्सवितेव प्र बाहू ।|
      block |अस्य क्रत्वाहन्यो यो अस्ति मृगो न भीमो अरक्षसस्तुविष्मान् ॥|
      block |अस्य श्लोको दिवीयते पृथिव्यामत्यो न यंसद्यक्षभृद्विचेताः ।|
      block |मृगाणां न हेतयो यन्ति चेमा बृहस्पतेरहिमायाँ अभि द्यून् ॥|
      block |ये त्वा देवोस्रिकं मन्यमानाः पापा भद्रमुपजीवन्ति पज्राः ।|
      block |न दूढ्ये अनु ददासि वामं बृहस्पते चयस इत्पियारुम् ॥|
      block |सुप्रैतुः सूयवसो न पन्था दुर्नियन्तुः परिप्रीतो न मित्रः ।|
      block |अनर्वाणो अभि ये चक्षते नोऽपीवृता अपोर्णुवन्तो अस्थुः ॥|
      block |सं यं स्तुभोऽवनयो न यन्ति समुद्रं न स्रवतो रोधचक्राः ।|
      block |स विद्वाँ उभयं चष्टे अन्तर्बृहस्पतिस्तर आपश्च गृध्रः ॥|
      block |एवा महस्तुविजातस्तुविष्मान्बृहस्पतिर्वृषभो धायि देवः ।|
      block |स न स्तुतो वीरवद्धातु गोमद्विद्यामेषं वृजनं जीरदानुम् ॥|
    block |ऋग्वेदः सूक्तं|
      block |कङ्कतो न कङ्कतोऽथो सतीनकङ्कतः ।|
      block |द्वाविति प्लुषी इति न्यदृष्टा अलिप्सत ॥|
      block |अदृष्टान्हन्त्यायत्यथो हन्ति परायती ।|
      block |अथो अवघ्नती हन्त्यथो पिनष्टि पिंषती ॥|
      block |शरासः कुशरासो दर्भासः सैर्या उत ।|
      block |मौञ्जा अदृष्टा वैरिणाः सर्वे साकं न्यलिप्सत ॥|
      block |नि गावो गोष्ठे असदन्नि मृगासो अविक्षत ।|
      block |नि केतवो जनानां न्यदृष्टा अलिप्सत ॥|
      block |एत उ त्ये प्रत्यदृश्रन्प्रदोषं तस्करा इव ।|
      block |अदृष्टा विश्वदृष्टाः प्रतिबुद्धा अभूतन ॥|
      block |द्यौर्वः पिता पृथिवी माता सोमो भ्रातादितिः स्वसा ।|
      block |अदृष्टा विश्वदृष्टास्तिष्ठतेलयता सु कम् ॥|
      block |ये अंस्या ये अङ्ग्याः सूचीका ये प्रकङ्कताः ।|
      block |अदृष्टाः किं चनेह वः सर्वे साकं नि जस्यत ॥|
      block |उत्पुरस्तात्सूर्य एति विश्वदृष्टो अदृष्टहा ।|
      block |अदृष्टान्सर्वाञ्जम्भयन्सर्वाश्च यातुधान्यः ॥|
      block |उदपप्तदसौ सूर्यः पुरु विश्वानि जूर्वन् ।|
      block |आदित्यः पर्वतेभ्यो विश्वदृष्टो अदृष्टहा ॥|
      block |सूर्ये विषमा सजामि दृतिं सुरावतो गृहे ।|
      block |सो चिन्नु न मराति नो वयं मरामारे अस्य योजनं हरिष्ठा मधु त्वा मधुला चकार ॥|
      block |इयत्तिका शकुन्तिका सका जघास ते विषम् ।|
      block |सो चिन्नु न मराति नो वयं मरामारे अस्य योजनं हरिष्ठा मधु त्वा मधुला चकार ॥|
      block |त्रिः सप्त विष्पुलिङ्गका विषस्य पुष्यमक्षन् ।|
      block |ताश्चिन्नु न मरन्ति नो वयं मरामारे अस्य योजनं हरिष्ठा मधु त्वा मधुला चकार ॥|
      block |नवानां नवतीनां विषस्य रोपुषीणाम् ।|
      block |सर्वासामग्रभं नामारे अस्य योजनं हरिष्ठा मधु त्वा मधुला चकार ॥|
      block |त्रिः सप्त मयूर्यः सप्त स्वसारो अग्रुवः ।|
      block |तास्ते विषं वि जभ्रिर उदकं कुम्भिनीरिव ॥|
      block |इयत्तकः कुषुम्भकस्तकं भिनद्म्यश्मना ।|
      block |ततो विषं प्र वावृते पराचीरनु संवतः ॥|
      block |कुषुम्भकस्तदब्रवीद्गिरेः प्रवर्तमानकः ।|
      block |वृश्चिकस्यारसं विषमरसं वृश्चिक ते विषम् ॥|

  block |ऋग्वेदः मण्डल २|
    block |ऋग्वेदः सूक्तं|
      block |त्वमग्ने द्युभिस्त्वमाशुशुक्षणिस्त्वमद्भ्यस्त्वमश्मनस्परि ।|
      block |त्वं वनेभ्यस्त्वमोषधीभ्यस्त्वं नृणां नृपते जायसे शुचिः ॥|
      block |तवाग्ने होत्रं तव पोत्रमृत्वियं तव नेष्ट्रं त्वमग्निदृतायतः ।|
      block |तव प्रशास्त्रं त्वमध्वरीयसि ब्रह्मा चासि गृहपतिश्च नो दमे ॥|
      block |त्वमग्न इन्द्रो वृषभः सतामसि त्वं विष्णुरुरुगायो नमस्यः ।|
      block |त्वं ब्रह्मा रयिविद्ब्रह्मणस्पते त्वं विधर्तः सचसे पुरंध्या ॥|
      block |त्वमग्ने राजा वरुणो धृतव्रतस्त्वं मित्रो भवसि दस्म ईड्यः ।|
      block |त्वमर्यमा सत्पतिर्यस्य सम्भुजं त्वमंशो विदथे देव भाजयुः ॥|
      block |त्वमग्ने त्वष्टा विधते सुवीर्यं तव ग्नावो मित्रमहः सजात्यम् ।|
      block |त्वमाशुहेमा ररिषे स्वश्व्यं त्वं नरां शर्धो असि पुरूवसुः ॥|
      block |त्वमग्ने रुद्रो असुरो महो दिवस्त्वं शर्धो मारुतं पृक्ष ईशिषे ।|
      block |त्वं वातैररुणैर्यासि शंगयस्त्वं पूषा विधतः पासि नु त्मना ॥|
      block |त्वमग्ने द्रविणोदा अरंकृते त्वं देवः सविता रत्नधा असि ।|
      block |त्वं भगो नृपते वस्व ईशिषे त्वं पायुर्दमे यस्तेऽविधत् ॥|
      block |त्वामग्ने दम आ विश्पतिं विशस्त्वां राजानं सुविदत्रमृञ्जते ।|
      block |त्वं विश्वानि स्वनीक पत्यसे त्वं सहस्राणि शता दश प्रति ॥|
      block |त्वामग्ने पितरमिष्टिभिर्नरस्त्वां भ्रात्राय शम्या तनूरुचम् ।|
      block |त्वं पुत्रो भवसि यस्तेऽविधत्त्वं सखा सुशेवः पास्याधृषः ॥|
      block |त्वमग्न ऋभुराके नमस्यस्त्वं वाजस्य क्षुमतो राय ईशिषे ।|
      block |त्वं वि भास्यनु दक्षि दावने त्वं विशिक्षुरसि यज्ञमातनिः ॥|
      block |त्वमग्ने अदितिर्देव दाशुषे त्वं होत्रा भारती वर्धसे गिरा ।|
      block |त्वमिळा शतहिमासि दक्षसे त्वं वृत्रहा वसुपते सरस्वती ॥|
      block |त्वमग्ने सुभृत उत्तमं वयस्तव स्पार्हे वर्ण आ संदृशि श्रियः ।|
      block |त्वं वाजः प्रतरणो बृहन्नसि त्वं रयिर्बहुलो विश्वतस्पृथुः ॥|
      block |त्वामग्न आदित्यास आस्यं त्वां जिह्वां शुचयश्चक्रिरे कवे ।|
      block |त्वां रातिषाचो अध्वरेषु सश्चिरे त्वे देवा हविरदन्त्याहुतम् ॥|
      block |त्वे अग्ने विश्वे अमृतासो अद्रुह आसा देवा हविरदन्त्याहुतम् ।|
      block |त्वया मर्तासः स्वदन्त आसुतिं त्वं गर्भो वीरुधां जज्ञिषे शुचिः ॥|
      block |त्वं तान्सं च प्रति चासि मज्मनाग्ने सुजात प्र च देव रिच्यसे ।|
      block |पृक्षो यदत्र महिना वि ते भुवदनु द्यावापृथिवी रोदसी उभे ॥|
      block |ये स्तोतृभ्यो गोअग्रामश्वपेशसमग्ने रातिमुपसृजन्ति सूरयः ।|
      block |अस्माञ्च ताँश्च प्र हि नेषि वस्य आ बृहद्वदेम विदथे सुवीराः ॥|
    block |ऋग्वेदः सूक्तं|
      block |यज्ञेन वर्धत जातवेदसमग्निं यजध्वं हविषा तना गिरा ।|
      block |समिधानं सुप्रयसं स्वर्णरं द्युक्षं होतारं वृजनेषु धूर्षदम् ॥|
      block |अभि त्वा नक्तीरुषसो ववाशिरेऽग्ने वत्सं न स्वसरेषु धेनवः ।|
      block |दिव इवेदरतिर्मानुषा युगा क्षपो भासि पुरुवार संयतः ॥|
      block |तं देवा बुध्ने रजसः सुदंससं दिवस्पृथिव्योररतिं न्येरिरे ।|
      block |रथमिव वेद्यं शुक्रशोचिषमग्निं मित्रं न क्षितिषु प्रशंस्यम् ॥|
      block |तमुक्षमाणं रजसि स्व आ दमे चन्द्रमिव सुरुचं ह्वार आ दधुः ।|
      block |पृश्न्याः पतरं चितयन्तमक्षभिः पाथो न पायुं जनसी उभे अनु ॥|
      block |स होता विश्वं परि भूत्वध्वरं तमु हव्यैर्मनुष ऋञ्जते गिरा ।|
      block |हिरिशिप्रो वृधसानासु जर्भुरद्द्यौर्न स्तृभिश्चितयद्रोदसी अनु ॥|
      block |स नो रेवत्समिधानः स्वस्तये संददस्वान्रयिमस्मासु दीदिहि ।|
      block |आ नः कृणुष्व सुविताय रोदसी अग्ने हव्या मनुषो देव वीतये ॥|
      block |दा नो अग्ने बृहतो दाः सहस्रिणो दुरो न वाजं श्रुत्या अपा वृधि ।|
      block |प्राची द्यावापृथिवी ब्रह्मणा कृधि स्वर्ण शुक्रमुषसो वि दिद्युतः ॥|
      block |स इधान उषसो राम्या अनु स्वर्ण दीदेदरुषेण भानुना ।|
      block |होत्राभिरग्निर्मनुषः स्वध्वरो राजा विशामतिथिश्चारुरायवे ॥|
      block |एवा नो अग्ने अमृतेषु पूर्व्य धीष्पीपाय बृहद्दिवेषु मानुषा ।|
      block |दुहाना धेनुर्वृजनेषु कारवे त्मना शतिनं पुरुरूपमिषणि ॥|
      block |वयमग्ने अर्वता वा सुवीर्यं ब्रह्मणा वा चितयेमा जनाँ अति ।|
      block |अस्माकं द्युम्नमधि पञ्च कृष्टिषूच्चा स्वर्ण शुशुचीत दुष्टरम् ॥|
      block |स नो बोधि सहस्य प्रशंस्यो यस्मिन्सुजाता इषयन्त सूरयः ।|
      block |यमग्ने यज्ञमुपयन्ति वाजिनो नित्ये तोके दीदिवांसं स्वे दमे ॥|
      block |उभयासो जातवेदः स्याम ते स्तोतारो अग्ने सूरयश्च शर्मणि ।|
      block |वस्वो रायः पुरुश्चन्द्रस्य भूयसः प्रजावतः स्वपत्यस्य शग्धि नः ॥|
      block |ये स्तोतृभ्यो गोअग्रामश्वपेशसमग्ने रातिमुपसृजन्ति सूरयः ।|
      block |अस्माञ्च ताँश्च प्र हि नेषि वस्य आ बृहद्वदेम विदथे सुवीराः ॥|
    block |ऋग्वेदः सूक्तं|
      block |समिद्धो अग्निर्निहितः पृथिव्यां प्रत्यङ्विश्वानि भुवनान्यस्थात् ।|
      block |होता पावकः प्रदिवः सुमेधा देवो देवान्यजत्वग्निरर्हन् ॥|
      block |नराशंसः प्रति धामान्यञ्जन्तिस्रो दिवः प्रति मह्ना स्वर्चिः ।|
      block |घृतप्रुषा मनसा हव्यमुन्दन्मूर्धन्यज्ञस्य समनक्तु देवान् ॥|
      block |ईळितो अग्ने मनसा नो अर्हन्देवान्यक्षि मानुषात्पूर्वो अद्य ।|
      block |स आ वह मरुतां शर्धो अच्युतमिन्द्रं नरो बर्हिषदं यजध्वम् ॥|
      block |देव बर्हिर्वर्धमानं सुवीरं स्तीर्णं राये सुभरं वेद्यस्याम् ।|
      block |घृतेनाक्तं वसवः सीदतेदं विश्वे देवा आदित्या यज्ञियासः ॥|
      block |वि श्रयन्तामुर्विया हूयमाना द्वारो देवीः सुप्रायणा नमोभिः ।|
      block |व्यचस्वतीर्वि प्रथन्तामजुर्या वर्णं पुनाना यशसं सुवीरम् ॥|
      block |साध्वपांसि सनता न उक्षिते उषासानक्ता वय्येव रण्विते ।|
      block |तन्तुं ततं संवयन्ती समीची यज्ञस्य पेशः सुदुघे पयस्वती ॥|
      block |दैव्या होतारा प्रथमा विदुष्टर ऋजु यक्षतः समृचा वपुष्टरा ।|
      block |देवान्यजन्तावृतुथा समञ्जतो नाभा पृथिव्या अधि सानुषु त्रिषु ॥|
      block |सरस्वती साधयन्ती धियं न इळा देवी भारती विश्वतूर्तिः ।|
      block |तिस्रो देवीः स्वधया बर्हिरेदमच्छिद्रं पान्तु शरणं निषद्य ॥|
      block |पिशङ्गरूपः सुभरो वयोधाः श्रुष्टी वीरो जायते देवकामः ।|
      block |प्रजां त्वष्टा वि ष्यतु नाभिमस्मे अथा देवानामप्येतु पाथः ॥|
      block |वनस्पतिरवसृजन्नुप स्थादग्निर्हविः सूदयाति प्र धीभिः ।|
      block |त्रिधा समक्तं नयतु प्रजानन्देवेभ्यो दैव्यः शमितोप हव्यम् ॥|
      block |घृतं मिमिक्षे घृतमस्य योनिर्घृते श्रितो घृतम्वस्य धाम ।|
      block |अनुष्वधमा वह मादयस्व स्वाहाकृतं वृषभ वक्षि हव्यम् ॥|
    block |ऋग्वेदः सूक्तं|
      block |हुवे वः सुद्योत्मानं सुवृक्तिं विशामग्निमतिथिं सुप्रयसम् ।|
      block |मित्र इव यो दिधिषाय्यो भूद्देव आदेवे जने जातवेदाः ॥|
      block |इमं विधन्तो अपां सधस्थे द्वितादधुर्भृगवो विक्ष्वायोः ।|
      block |एष विश्वान्यभ्यस्तु भूमा देवानामग्निररतिर्जीराश्वः ॥|
      block |अग्निं देवासो मानुषीषु विक्षु प्रियं धुः क्षेष्यन्तो न मित्रम् ।|
      block |स दीदयदुशतीरूर्म्या आ दक्षाय्यो यो दास्वते दम आ ॥|
      block |अस्य रण्वा स्वस्येव पुष्टिः संदृष्टिरस्य हियानस्य दक्षोः ।|
      block |वि यो भरिभ्रदोषधीषु जिह्वामत्यो न रथ्यो दोधवीति वारान् ॥|
      block |आ यन्मे अभ्वं वनदः पनन्तोशिग्भ्यो नामिमीत वर्णम् ।|
      block |स चित्रेण चिकिते रंसु भासा जुजुर्वाँ यो मुहुरा युवा भूत् ॥|
      block |आ यो वना तातृषाणो न भाति वार्ण पथा रथ्येव स्वानीत् ।|
      block |कृष्णाध्वा तपू रण्वश्चिकेत द्यौरिव स्मयमानो नभोभिः ॥|
      block |स यो व्यस्थादभि दक्षदुर्वीं पशुर्नैति स्वयुरगोपाः ।|
      block |अग्निः शोचिष्माँ अतसान्युष्णन्कृष्णव्यथिरस्वदयन्न भूम ॥|
      block |नू ते पूर्वस्यावसो अधीतौ तृतीये विदथे मन्म शंसि ।|
      block |अस्मे अग्ने संयद्वीरं बृहन्तं क्षुमन्तं वाजं स्वपत्यं रयिं दाः ॥|
      block |त्वया यथा गृत्समदासो अग्ने गुहा वन्वन्त उपराँ अभि ष्युः ।|
      block |सुवीरासो अभिमातिषाहः स्मत्सूरिभ्यो गृणते तद्वयो धाः ॥|
    block |ऋग्वेदः सूक्तं|
      block |होताजनिष्ट चेतनः पिता पितृभ्य ऊतये ।|
      block |प्रयक्षञ्जेन्यं वसु शकेम वाजिनो यमम् ॥|
      block |आ यस्मिन्सप्त रश्मयस्तता यज्ञस्य नेतरि ।|
      block |मनुष्वद्दैव्यमष्टमं पोता विश्वं तदिन्वति ॥|
      block |दधन्वे वा यदीमनु वोचद्ब्रह्माणि वेरु तत् ।|
      block |परि विश्वानि काव्या नेमिश्चक्रमिवाभवत् ॥|
      block |साकं हि शुचिना शुचिः प्रशास्ता क्रतुनाजनि ।|
      block |विद्वाँ अस्य व्रता ध्रुवा वया इवानु रोहते ॥|
      block |ता अस्य वर्णमायुवो नेष्टुः सचन्त धेनवः ।|
      block |कुवित्तिसृभ्य आ वरं स्वसारो या इदं ययुः ॥|
      block |यदी मातुरुप स्वसा घृतं भरन्त्यस्थित ।|
      block |तासामध्वर्युरागतौ यवो वृष्टीव मोदते ॥|
      block |स्वः स्वाय धायसे कृणुतामृत्विगृत्विजम् ।|
      block |स्तोमं यज्ञं चादरं वनेमा ररिमा वयम् ॥|
      block |यथा विद्वाँ अरं करद्विश्वेभ्यो यजतेभ्यः ।|
      block |अयमग्ने त्वे अपि यं यज्ञं चकृमा वयम् ॥|
    block |ऋग्वेदः सूक्तं|
      block |इमां मे अग्ने समिधमिमामुपसदं वनेः ।|
      block |इमा उ षु श्रुधी गिरः ॥|
      block |अया ते अग्ने विधेमोर्जो नपादश्वमिष्टे ।|
      block |एना सूक्तेन सुजात ॥|
      block |तं त्वा गीर्भिर्गिर्वणसं द्रविणस्युं द्रविणोदः ।|
      block |सपर्येम सपर्यवः ॥|
      block |स बोधि सूरिर्मघवा वसुपते वसुदावन् ।|
      block |युयोध्यस्मद्द्वेषांसि ॥|
      block |स नो वृष्टिं दिवस्परि स नो वाजमनर्वाणम् ।|
      block |स नः सहस्रिणीरिषः ॥|
      block |ईळानायावस्यवे यविष्ठ दूत नो गिरा ।|
      block |यजिष्ठ होतरा गहि ॥|
      block |अन्तर्ह्यग्न ईयसे विद्वाञ्जन्मोभया कवे ।|
      block |दूतो जन्येव मित्र्यः ॥|
      block |स विद्वाँ आ च पिप्रयो यक्षि चिकित्व आनुषक् ।|
      block |आ चास्मिन्सत्सि बर्हिषि ॥|
    block |ऋग्वेदः सूक्तं|
      block |श्रेष्ठं यविष्ठ भारताग्ने द्युमन्तमा भर ।|
      block |वसो पुरुस्पृहं रयिम् ॥|
      block |मा नो अरातिरीशत देवस्य मर्त्यस्य च ।|
      block |पर्षि तस्या उत द्विषः ॥|
      block |विश्वा उत त्वया वयं धारा उदन्या इव ।|
      block |अति गाहेमहि द्विषः ॥|
      block |शुचिः पावक वन्द्योऽग्ने बृहद्वि रोचसे ।|
      block |त्वं घृतेभिराहुतः ॥|
      block |त्वं नो असि भारताग्ने वशाभिरुक्षभिः ।|
      block |अष्टापदीभिराहुतः ॥|
      block |द्र्वन्नः सर्पिरासुतिः प्रत्नो होता वरेण्यः ।|
      block |सहसस्पुत्रो अद्भुतः ॥|
    block |ऋग्वेदः सूक्तं|
      block |वाजयन्निव नू रथान्योगाँ अग्नेरुप स्तुहि ।|
      block |यशस्तमस्य मीळ्हुषः ॥|
      block |यः सुनीथो ददाशुषेऽजुर्यो जरयन्नरिम् ।|
      block |चारुप्रतीक आहुतः ॥|
      block |य उ श्रिया दमेष्वा दोषोषसि प्रशस्यते ।|
      block |यस्य व्रतं न मीयते ॥|
      block |आ यः स्वर्ण भानुना चित्रो विभात्यर्चिषा ।|
      block |अञ्जानो अजरैरभि ॥|
      block |अत्रिमनु स्वराज्यमग्निमुक्थानि वावृधुः ।|
      block |विश्वा अधि श्रियो दधे ॥|
      block |अग्नेरिन्द्रस्य सोमस्य देवानामूतिभिर्वयम् ।|
      block |अरिष्यन्तः सचेमह्यभि ष्याम पृतन्यतः ॥|
    block |ऋग्वेदः सूक्तं|
      block |नि होता होतृषदने विदानस्त्वेषो दीदिवाँ असदत्सुदक्षः ।|
      block |अदब्धव्रतप्रमतिर्वसिष्ठः सहस्रम्भरः शुचिजिह्वो अग्निः ॥|
      block |त्वं दूतस्त्वमु नः परस्पास्त्वं वस्य आ वृषभ प्रणेता ।|
      block |अग्ने तोकस्य नस्तने तनूनामप्रयुच्छन्दीद्यद्बोधि गोपाः ॥|
      block |विधेम ते परमे जन्मन्नग्ने विधेम स्तोमैरवरे सधस्थे ।|
      block |यस्माद्योनेरुदारिथा यजे तं प्र त्वे हवींषि जुहुरे समिद्धे ॥|
      block |अग्ने यजस्व हविषा यजीयाञ्छ्रुष्टी देष्णमभि गृणीहि राधः ।|
      block |त्वं ह्यसि रयिपती रयीणां त्वं शुक्रस्य वचसो मनोता ॥|
      block |उभयं ते न क्षीयते वसव्यं दिवेदिवे जायमानस्य दस्म ।|
      block |कृधि क्षुमन्तं जरितारमग्ने कृधि पतिं स्वपत्यस्य रायः ॥|
      block |सैनानीकेन सुविदत्रो अस्मे यष्टा देवाँ आयजिष्ठः स्वस्ति ।|
      block |अदब्धो गोपा उत नः परस्पा अग्ने द्युमदुत रेवद्दिदीहि ॥|
    block |ऋग्वेदः सूक्तं|
      block |जोहूत्रो अग्निः प्रथमः पितेवेळस्पदे मनुषा यत्समिद्धः ।|
      block |श्रियं वसानो अमृतो विचेता मर्मृजेन्यः श्रवस्यः स वाजी ॥|
      block |श्रूया अग्निश्चित्रभानुर्हवं मे विश्वाभिर्गीर्भिरमृतो विचेताः ।|
      block |श्यावा रथं वहतो रोहिता वोतारुषाह चक्रे विभृत्रः ॥|
      block |उत्तानायामजनयन्सुषूतं भुवदग्निः पुरुपेशासु गर्भः ।|
      block |शिरिणायां चिदक्तुना महोभिरपरीवृतो वसति प्रचेताः ॥|
      block |जिघर्म्यग्निं हविषा घृतेन प्रतिक्षियन्तं भुवनानि विश्वा ।|
      block |पृथुं तिरश्चा वयसा बृहन्तं व्यचिष्ठमन्नै रभसं दृशानम् ॥|
      block |आ विश्वतः प्रत्यञ्चं जिघर्म्यरक्षसा मनसा तज्जुषेत ।|
      block |मर्यश्री स्पृहयद्वर्णो अग्निर्नाभिमृशे तन्वा जर्भुराणः ॥|
      block |ज्ञेया भागं सहसानो वरेण त्वादूतासो मनुवद्वदेम ।|
      block |अनूनमग्निं जुह्वा वचस्या मधुपृचं धनसा जोहवीमि ॥|
    block |ऋग्वेदः सूक्तं|
      block |श्रुधी हवमिन्द्र मा रिषण्यः स्याम ते दावने वसूनाम् ।|
      block |इमा हि त्वामूर्जो वर्धयन्ति वसूयवः सिन्धवो न क्षरन्तः ॥|
      block |सृजो महीरिन्द्र या अपिन्वः परिष्ठिता अहिना शूर पूर्वीः ।|
      block |अमर्त्यं चिद्दासं मन्यमानमवाभिनदुक्थैर्वावृधानः ॥|
      block |उक्थेष्विन्नु शूर येषु चाकन्स्तोमेष्विन्द्र रुद्रियेषु च ।|
      block |तुभ्येदेता यासु मन्दसानः प्र वायवे सिस्रते न शुभ्राः ॥|
      block |शुभ्रं नु ते शुष्मं वर्धयन्तः शुभ्रं वज्रं बाह्वोर्दधानाः ।|
      block |शुभ्रस्त्वमिन्द्र वावृधानो अस्मे दासीर्विशः सूर्येण सह्याः ॥|
      block |गुहा हितं गुह्यं गूळ्हमप्स्वपीवृतं मायिनं क्षियन्तम् ।|
      block |उतो अपो द्यां तस्तभ्वांसमहन्नहिं शूर वीर्येण ॥|
      block |स्तवा नु त इन्द्र पूर्व्या महान्युत स्तवाम नूतना कृतानि ।|
      block |स्तवा वज्रं बाह्वोरुशन्तं स्तवा हरी सूर्यस्य केतू ॥|
      block |हरी नु त इन्द्र वाजयन्ता घृतश्चुतं स्वारमस्वार्ष्टाम् ।|
      block |वि समना भूमिरप्रथिष्टारंस्त पर्वतश्चित्सरिष्यन् ॥|
      block |नि पर्वतः साद्यप्रयुच्छन्सं मातृभिर्वावशानो अक्रान् ।|
      block |दूरे पारे वाणीं वर्धयन्त इन्द्रेषितां धमनिं पप्रथन्नि ॥|
      block |इन्द्रो महां सिन्धुमाशयानं मायाविनं वृत्रमस्फुरन्निः ।|
      block |अरेजेतां रोदसी भियाने कनिक्रदतो वृष्णो अस्य वज्रात् ॥|
      block |अरोरवीद्वृष्णो अस्य वज्रोऽमानुषं यन्मानुषो निजूर्वात् ।|
      block |नि मायिनो दानवस्य माया अपादयत्पपिवान्सुतस्य ॥|
      block |पिबापिबेदिन्द्र शूर सोमं मन्दन्तु त्वा मन्दिनः सुतासः ।|
      block |पृणन्तस्ते कुक्षी वर्धयन्त्वित्था सुतः पौर इन्द्रमाव ॥|
      block |त्वे इन्द्राप्यभूम विप्रा धियं वनेम ऋतया सपन्तः ।|
      block |अवस्यवो धीमहि प्रशस्तिं सद्यस्ते रायो दावने स्याम ॥|
      block |स्याम ते त इन्द्र ये त ऊती अवस्यव ऊर्जं वर्धयन्तः ।|
      block |शुष्मिन्तमं यं चाकनाम देवास्मे रयिं रासि वीरवन्तम् ॥|
      block |रासि क्षयं रासि मित्रमस्मे रासि शर्ध इन्द्र मारुतं नः ।|
      block |सजोषसो ये च मन्दसानाः प्र वायवः पान्त्यग्रणीतिम् ॥|
      block |व्यन्त्विन्नु येषु मन्दसानस्तृपत्सोमं पाहि द्रह्यदिन्द्र ।|
      block |अस्मान्सु पृत्स्वा तरुत्रावर्धयो द्यां बृहद्भिरर्कैः ॥|
      block |बृहन्त इन्नु ये ते तरुत्रोक्थेभिर्वा सुम्नमाविवासान् ।|
      block |स्तृणानासो बर्हिः पस्त्यावत्त्वोता इदिन्द्र वाजमग्मन् ॥|
      block |उग्रेष्विन्नु शूर मन्दसानस्त्रिकद्रुकेषु पाहि सोममिन्द्र ।|
      block |प्रदोधुवच्छ्मश्रुषु प्रीणानो याहि हरिभ्यां सुतस्य पीतिम् ॥|
      block |धिष्वा शवः शूर येन वृत्रमवाभिनद्दानुमौर्णवाभम् ।|
      block |अपावृणोर्ज्योतिरार्याय नि सव्यतः सादि दस्युरिन्द्र ॥|
      block |सनेम ये त ऊतिभिस्तरन्तो विश्वा स्पृध आर्येण दस्यून् ।|
      block |अस्मभ्यं तत्त्वाष्ट्रं विश्वरूपमरन्धयः साख्यस्य त्रिताय ॥|
      block |अस्य सुवानस्य मन्दिनस्त्रितस्य न्यर्बुदं वावृधानो अस्तः ।|
      block |अवर्तयत्सूर्यो न चक्रं भिनद्वलमिन्द्रो अङ्गिरस्वान् ॥|
      block |नूनं सा ते प्रति वरं जरित्रे दुहीयदिन्द्र दक्षिणा मघोनी ।|
      block |शिक्षा स्तोतृभ्यो माति धग्भगो नो बृहद्वदेम विदथे सुवीराः ॥|
    block |ऋग्वेदः सूक्तं|
      block |यो जात एव प्रथमो मनस्वान्देवो देवान्क्रतुना पर्यभूषत् ।|
      block |यस्य शुष्माद्रोदसी अभ्यसेतां नृम्णस्य मह्ना स जनास इन्द्रः ॥|
      block |यः पृथिवीं व्यथमानामदृंहद्यः पर्वतान्प्रकुपिताँ अरम्णात् ।|
      block |यो अन्तरिक्षं विममे वरीयो यो द्यामस्तभ्नात्स जनास इन्द्रः ॥|
      block |यो हत्वाहिमरिणात्सप्त सिन्धून्यो गा उदाजदपधा वलस्य ।|
      block |यो अश्मनोरन्तरग्निं जजान संवृक्समत्सु स जनास इन्द्रः ॥|
      block |येनेमा विश्वा च्यवना कृतानि यो दासं वर्णमधरं गुहाकः ।|
      block |श्वघ्नीव यो जिगीवाँल्लक्षमाददर्यः पुष्टानि स जनास इन्द्रः ॥|
      block |यं स्मा पृच्छन्ति कुह सेति घोरमुतेमाहुर्नैषो अस्तीत्येनम् ।|
      block |सो अर्यः पुष्टीर्विज इवा मिनाति श्रदस्मै धत्त स जनास इन्द्रः ॥|
      block |यो रध्रस्य चोदिता यः कृशस्य यो ब्रह्मणो नाधमानस्य कीरेः ।|
      block |युक्तग्राव्णो योऽविता सुशिप्रः सुतसोमस्य स जनास इन्द्रः ॥|
      block |यस्याश्वासः प्रदिशि यस्य गावो यस्य ग्रामा यस्य विश्वे रथासः ।|
      block |यः सूर्यं य उषसं जजान यो अपां नेता स जनास इन्द्रः ॥|
      block |यं क्रन्दसी संयती विह्वयेते परेऽवर उभया अमित्राः ।|
      block |समानं चिद्रथमातस्थिवांसा नाना हवेते स जनास इन्द्रः ॥|
      block |यस्मान्न ऋते विजयन्ते जनासो यं युध्यमाना अवसे हवन्ते ।|
      block |यो विश्वस्य प्रतिमानं बभूव यो अच्युतच्युत्स जनास इन्द्रः ॥|
      block |यः शश्वतो मह्येनो दधानानमन्यमानाञ्छर्वा जघान ।|
      block |यः शर्धते नानुददाति शृध्यां यो दस्योर्हन्ता स जनास इन्द्रः ॥|
      block |यः शम्बरं पर्वतेषु क्षियन्तं चत्वारिंश्यां शरद्यन्वविन्दत् ।|
      block |ओजायमानं यो अहिं जघान दानुं शयानं स जनास इन्द्रः ॥|
      block |यः सप्तरश्मिर्वृषभस्तुविष्मानवासृजत्सर्तवे सप्त सिन्धून् ।|
      block |यो रौहिणमस्फुरद्वज्रबाहुर्द्यामारोहन्तं स जनास इन्द्रः ॥|
      block |द्यावा चिदस्मै पृथिवी नमेते शुष्माच्चिदस्य पर्वता भयन्ते ।|
      block |यः सोमपा निचितो वज्रबाहुर्यो वज्रहस्तः स जनास इन्द्रः ॥|
      block |यः सुन्वन्तमवति यः पचन्तं यः शंसन्तं यः शशमानमूती ।|
      block |यस्य ब्रह्म वर्धनं यस्य सोमो यस्येदं राधः स जनास इन्द्रः ॥|
      block |यः सुन्वते पचते दुध्र आ चिद्वाजं दर्दर्षि स किलासि सत्यः ।|
      block |वयं त इन्द्र विश्वह प्रियासः सुवीरासो विदथमा वदेम ॥|
    block |ऋग्वेदः सूक्तं|
      block |ऋतुर्जनित्री तस्या अपस्परि मक्षू जात आविशद्यासु वर्धते ।|
      block |तदाहना अभवत्पिप्युषी पयोऽंशोः पीयूषं प्रथमं तदुक्थ्यम् ॥|
      block |सध्रीमा यन्ति परि बिभ्रतीः पयो विश्वप्स्न्याय प्र भरन्त भोजनम् ।|
      block |समानो अध्वा प्रवतामनुष्यदे यस्ताकृणोः प्रथमं सास्युक्थ्यः ॥|
      block |अन्वेको वदति यद्ददाति तद्रूपा मिनन्तदपा एक ईयते ।|
      block |विश्वा एकस्य विनुदस्तितिक्षते यस्ताकृणोः प्रथमं सास्युक्थ्यः ॥|
      block |प्रजाभ्यः पुष्टिं विभजन्त आसते रयिमिव पृष्ठं प्रभवन्तमायते ।|
      block |असिन्वन्दंष्ट्रैः पितुरत्ति भोजनं यस्ताकृणोः प्रथमं सास्युक्थ्यः ॥|
      block |अधाकृणोः पृथिवीं संदृशे दिवे यो धौतीनामहिहन्नारिणक्पथः ।|
      block |तं त्वा स्तोमेभिरुदभिर्न वाजिनं देवं देवा अजनन्सास्युक्थ्यः ॥|
      block |यो भोजनं च दयसे च वर्धनमार्द्रादा शुष्कं मधुमद्दुदोहिथ ।|
      block |स शेवधिं नि दधिषे विवस्वति विश्वस्यैक ईशिषे सास्युक्थ्यः ॥|
      block |यः पुष्पिणीश्च प्रस्वश्च धर्मणाधि दाने व्यवनीरधारयः ।|
      block |यश्चासमा अजनो दिद्युतो दिव उरुरूर्वाँ अभितः सास्युक्थ्यः ॥|
      block |यो नार्मरं सहवसुं निहन्तवे पृक्षाय च दासवेशाय चावहः ।|
      block |ऊर्जयन्त्या अपरिविष्टमास्यमुतैवाद्य पुरुकृत्सास्युक्थ्यः ॥|
      block |शतं वा यस्य दश साकमाद्य एकस्य श्रुष्टौ यद्ध चोदमाविथ ।|
      block |अरज्जौ दस्यून्समुनब्दभीतये सुप्राव्यो अभवः सास्युक्थ्यः ॥|
      block |विश्वेदनु रोधना अस्य पौंस्यं ददुरस्मै दधिरे कृत्नवे धनम् ।|
      block |षळस्तभ्ना विष्टिरः पञ्च संदृशः परि परो अभवः सास्युक्थ्यः ॥|
      block |सुप्रवाचनं तव वीर वीर्यं यदेकेन क्रतुना विन्दसे वसु ।|
      block |जातूष्ठिरस्य प्र वयः सहस्वतो या चकर्थ सेन्द्र विश्वास्युक्थ्यः ॥|
      block |अरमयः सरपसस्तराय कं तुर्वीतये च वय्याय च स्रुतिम् ।|
      block |नीचा सन्तमुदनयः परावृजं प्रान्धं श्रोणं श्रवयन्सास्युक्थ्यः ॥|
      block |अस्मभ्यं तद्वसो दानाय राधः समर्थयस्व बहु ते वसव्यम् ।|
      block |इन्द्र यच्चित्रं श्रवस्या अनु द्यून्बृहद्वदेम विदथे सुवीराः ॥|
    block |ऋग्वेदः सूक्तं|
      block |अध्वर्यवो भरतेन्द्राय सोममामत्रेभिः सिञ्चता मद्यमन्धः ।|
      block |कामी हि वीरः सदमस्य पीतिं जुहोत वृष्णे तदिदेष वष्टि ॥|
      block |अध्वर्यवो यो अपो वव्रिवांसं वृत्रं जघानाशन्येव वृक्षम् ।|
      block |तस्मा एतं भरत तद्वशायँ एष इन्द्रो अर्हति पीतिमस्य ॥|
      block |अध्वर्यवो यो दृभीकं जघान यो गा उदाजदप हि वलं वः ।|
      block |तस्मा एतमन्तरिक्षे न वातमिन्द्रं सोमैरोर्णुत जूर्न वस्त्रैः ॥|
      block |अध्वर्यवो य उरणं जघान नव चख्वांसं नवतिं च बाहून् ।|
      block |यो अर्बुदमव नीचा बबाधे तमिन्द्रं सोमस्य भृथे हिनोत ॥|
      block |अध्वर्यवो यः स्वश्नं जघान यः शुष्णमशुषं यो व्यंसम् ।|
      block |यः पिप्रुं नमुचिं यो रुधिक्रां तस्मा इन्द्रायान्धसो जुहोत ॥|
      block |अध्वर्यवो यः शतं शम्बरस्य पुरो बिभेदाश्मनेव पूर्वीः ।|
      block |यो वर्चिनः शतमिन्द्रः सहस्रमपावपद्भरता सोममस्मै ॥|
      block |अध्वर्यवो यः शतमा सहस्रं भूम्या उपस्थेऽवपज्जघन्वान् ।|
      block |कुत्सस्यायोरतिथिग्वस्य वीरान्न्यावृणग्भरता सोममस्मै ॥|
      block |अध्वर्यवो यन्नरः कामयाध्वे श्रुष्टी वहन्तो नशथा तदिन्द्रे ।|
      block |गभस्तिपूतं भरत श्रुतायेन्द्राय सोमं यज्यवो जुहोत ॥|
      block |अध्वर्यवः कर्तना श्रुष्टिमस्मै वने निपूतं वन उन्नयध्वम् ।|
      block |जुषाणो हस्त्यमभि वावशे व इन्द्राय सोमं मदिरं जुहोत ॥|
      block |अध्वर्यवः पयसोधर्यथा गोः सोमेभिरीं पृणता भोजमिन्द्रम् ।|
      block |वेदाहमस्य निभृतं म एतद्दित्सन्तं भूयो यजतश्चिकेत ॥|
      block |अध्वर्यवो यो दिव्यस्य वस्वो यः पार्थिवस्य क्षम्यस्य राजा ।|
      block |तमूर्दरं न पृणता यवेनेन्द्रं सोमेभिस्तदपो वो अस्तु ॥|
      block |अस्मभ्यं तद्वसो दानाय राधः समर्थयस्व बहु ते वसव्यम् ।|
      block |इन्द्र यच्चित्रं श्रवस्या अनु द्यून्बृहद्वदेम विदथे सुवीराः ॥|
    block |ऋग्वेदः सूक्तं|
      block |प्र घा न्वस्य महतो महानि सत्या सत्यस्य करणानि वोचम् ।|
      block |त्रिकद्रुकेष्वपिबत्सुतस्यास्य मदे अहिमिन्द्रो जघान ॥|
      block |अवंशे द्यामस्तभायद्बृहन्तमा रोदसी अपृणदन्तरिक्षम् ।|
      block |स धारयत्पृथिवीं पप्रथच्च सोमस्य ता मद इन्द्रश्चकार ॥|
      block |सद्मेव प्राचो वि मिमाय मानैर्वज्रेण खान्यतृणन्नदीनाम् ।|
      block |वृथासृजत्पथिभिर्दीर्घयाथैः सोमस्य ता मद इन्द्रश्चकार ॥|
      block |स प्रवोळ्हॄन्परिगत्या दभीतेर्विश्वमधागायुधमिद्धे अग्नौ ।|
      block |सं गोभिरश्वैरसृजद्रथेभिः सोमस्य ता मद इन्द्रश्चकार ॥|
      block |स ईं महीं धुनिमेतोररम्णात्सो अस्नातॄनपारयत्स्वस्ति ।|
      block |त उत्स्नाय रयिमभि प्र तस्थुः सोमस्य ता मद इन्द्रश्चकार ॥|
      block |सोदञ्चं सिन्धुमरिणान्महित्वा वज्रेणान उषसः सं पिपेष ।|
      block |अजवसो जविनीभिर्विवृश्चन्सोमस्य ता मद इन्द्रश्चकार ॥|
      block |स विद्वाँ अपगोहं कनीनामाविर्भवन्नुदतिष्ठत्परावृक् ।|
      block |प्रति श्रोण स्थाद्व्यनगचष्ट सोमस्य ता मद इन्द्रश्चकार ॥|
      block |भिनद्वलमङ्गिरोभिर्गृणानो वि पर्वतस्य दृंहितान्यैरत् ।|
      block |रिणग्रोधांसि कृत्रिमाण्येषां सोमस्य ता मद इन्द्रश्चकार ॥|
      block |स्वप्नेनाभ्युप्या चुमुरिं धुनिं च जघन्थ दस्युं प्र दभीतिमावः ।|
      block |रम्भी चिदत्र विविदे हिरण्यं सोमस्य ता मद इन्द्रश्चकार ॥|
      block |नूनं सा ते प्रति वरं जरित्रे दुहीयदिन्द्र दक्षिणा मघोनी ।|
      block |शिक्षा स्तोतृभ्यो माति धग्भगो नो बृहद्वदेम विदथे सुवीराः ॥|
    block |ऋग्वेदः सूक्तं|
      block |प्र वः सतां ज्येष्ठतमाय सुष्टुतिमग्नाविव समिधाने हविर्भरे ।|
      block |इन्द्रमजुर्यं जरयन्तमुक्षितं सनाद्युवानमवसे हवामहे ॥|
      block |यस्मादिन्द्राद्बृहतः किं चनेमृते विश्वान्यस्मिन्सम्भृताधि वीर्या ।|
      block |जठरे सोमं तन्वी सहो महो हस्ते वज्रं भरति शीर्षणि क्रतुम् ॥|
      block |न क्षोणीभ्यां परिभ्वे त इन्द्रियं न समुद्रैः पर्वतैरिन्द्र ते रथः ।|
      block |न ते वज्रमन्वश्नोति कश्चन यदाशुभिः पतसि योजना पुरु ॥|
      block |विश्वे ह्यस्मै यजताय धृष्णवे क्रतुं भरन्ति वृषभाय सश्चते ।|
      block |वृषा यजस्व हविषा विदुष्टरः पिबेन्द्र सोमं वृषभेण भानुना ॥|
      block |वृष्णः कोशः पवते मध्व ऊर्मिर्वृषभान्नाय वृषभाय पातवे ।|
      block |वृषणाध्वर्यू वृषभासो अद्रयो वृषणं सोमं वृषभाय सुष्वति ॥|
      block |वृषा ते वज्र उत ते वृषा रथो वृषणा हरी वृषभाण्यायुधा ।|
      block |वृष्णो मदस्य वृषभ त्वमीशिष इन्द्र सोमस्य वृषभस्य तृप्णुहि ॥|
      block |प्र ते नावं न समने वचस्युवं ब्रह्मणा यामि सवनेषु दाधृषिः ।|
      block |कुविन्नो अस्य वचसो निबोधिषदिन्द्रमुत्सं न वसुनः सिचामहे ॥|
      block |पुरा सम्बाधादभ्या ववृत्स्व नो धेनुर्न वत्सं यवसस्य पिप्युषी ।|
      block |सकृत्सु ते सुमतिभिः शतक्रतो सं पत्नीभिर्न वृषणो नसीमहि ॥|
      block |नूनं सा ते प्रति वरं जरित्रे दुहीयदिन्द्र दक्षिणा मघोनी ।|
      block |शिक्षा स्तोतृभ्यो माति धग्भगो नो बृहद्वदेम विदथे सुवीराः ॥|
    block |ऋग्वेदः सूक्तं|
      block |तदस्मै नव्यमङ्गिरस्वदर्चत शुष्मा यदस्य प्रत्नथोदीरते ।|
      block |विश्वा यद्गोत्रा सहसा परीवृता मदे सोमस्य दृंहितान्यैरयत् ॥|
      block |स भूतु यो ह प्रथमाय धायस ओजो मिमानो महिमानमातिरत् ।|
      block |शूरो यो युत्सु तन्वं परिव्यत शीर्षणि द्यां महिना प्रत्यमुञ्चत ॥|
      block |अधाकृणोः प्रथमं वीर्यं महद्यदस्याग्रे ब्रह्मणा शुष्ममैरयः ।|
      block |रथेष्ठेन हर्यश्वेन विच्युताः प्र जीरयः सिस्रते सध्र्यक्पृथक् ॥|
      block |अधा यो विश्वा भुवनाभि मज्मनेशानकृत्प्रवया अभ्यवर्धत ।|
      block |आद्रोदसी ज्योतिषा वह्निरातनोत्सीव्यन्तमांसि दुधिता समव्ययत् ॥|
      block |स प्राचीनान्पर्वतान्दृंहदोजसाधराचीनमकृणोदपामपः ।|
      block |अधारयत्पृथिवीं विश्वधायसमस्तभ्नान्मायया द्यामवस्रसः ॥|
      block |सास्मा अरं बाहुभ्यां यं पिताकृणोद्विश्वस्मादा जनुषो वेदसस्परि ।|
      block |येना पृथिव्यां नि क्रिविं शयध्यै वज्रेण हत्व्यवृणक्तुविष्वणिः ॥|
      block |अमाजूरिव पित्रोः सचा सती समानादा सदसस्त्वामिये भगम् ।|
      block |कृधि प्रकेतमुप मास्या भर दद्धि भागं तन्वो येन मामहः ॥|
      block |भोजं त्वामिन्द्र वयं हुवेम ददिष्ट्वमिन्द्रापांसि वाजान् ।|
      block |अविड्ढीन्द्र चित्रया न ऊती कृधि वृषन्निन्द्र वस्यसो नः ॥|
      block |नूनं सा ते प्रति वरं जरित्रे दुहीयदिन्द्र दक्षिणा मघोनी ।|
      block |शिक्षा स्तोतृभ्यो माति धग्भगो नो बृहद्वदेम विदथे सुवीराः ॥|
    block |ऋग्वेदः सूक्तं|
      block |प्राता रथो नवो योजि सस्निश्चतुर्युगस्त्रिकशः सप्तरश्मिः ।|
      block |दशारित्रो मनुष्यः स्वर्षाः स इष्टिभिर्मतिभी रंह्यो भूत् ॥|
      block |सास्मा अरं प्रथमं स द्वितीयमुतो तृतीयं मनुषः स होता ।|
      block |अन्यस्या गर्भमन्य ऊ जनन्त सो अन्येभिः सचते जेन्यो वृषा ॥|
      block |हरी नु कं रथ इन्द्रस्य योजमायै सूक्तेन वचसा नवेन ।|
      block |मो षु त्वामत्र बहवो हि विप्रा नि रीरमन्यजमानासो अन्ये ॥|
      block |आ द्वाभ्यां हरिभ्यामिन्द्र याह्या चतुर्भिरा षड्भिर्हूयमानः ।|
      block |आष्टाभिर्दशभिः सोमपेयमयं सुतः सुमख मा मृधस्कः ॥|
      block |आ विंशत्या त्रिंशता याह्यर्वाङा चत्वारिंशता हरिभिर्युजानः ।|
      block |आ पञ्चाशता सुरथेभिरिन्द्रा षष्ट्या सप्तत्या सोमपेयम् ॥|
      block |आशीत्या नवत्या याह्यर्वाङा शतेन हरिभिरुह्यमानः ।|
      block |अयं हि ते शुनहोत्रेषु सोम इन्द्र त्वाया परिषिक्तो मदाय ॥|
      block |मम ब्रह्मेन्द्र याह्यच्छा विश्वा हरी धुरि धिष्वा रथस्य ।|
      block |पुरुत्रा हि विहव्यो बभूथास्मिञ्छूर सवने मादयस्व ॥|
      block |न म इन्द्रेण सख्यं वि योषदस्मभ्यमस्य दक्षिणा दुहीत ।|
      block |उप ज्येष्ठे वरूथे गभस्तौ प्रायेप्राये जिगीवांसः स्याम ॥|
      block |नूनं सा ते प्रति वरं जरित्रे दुहीयदिन्द्र दक्षिणा मघोनी ।|
      block |शिक्षा स्तोतृभ्यो माति धग्भगो नो बृहद्वदेम विदथे सुवीराः ॥|
    block |ऋग्वेदः सूक्तं|
      block |अपाय्यस्यान्धसो मदाय मनीषिणः सुवानस्य प्रयसः ।|
      block |यस्मिन्निन्द्रः प्रदिवि वावृधान ओको दधे ब्रह्मण्यन्तश्च नरः ॥|
      block |अस्य मन्दानो मध्वो वज्रहस्तोऽहिमिन्द्रो अर्णोवृतं वि वृश्चत् ।|
      block |प्र यद्वयो न स्वसराण्यच्छा प्रयांसि च नदीनां चक्रमन्त ॥|
      block |स माहिन इन्द्रो अर्णो अपां प्रैरयदहिहाच्छा समुद्रम् ।|
      block |अजनयत्सूर्यं विदद्गा अक्तुनाह्नां वयुनानि साधत् ॥|
      block |सो अप्रतीनि मनवे पुरूणीन्द्रो दाशद्दाशुषे हन्ति वृत्रम् ।|
      block |सद्यो यो नृभ्यो अतसाय्यो भूत्पस्पृधानेभ्यः सूर्यस्य सातौ ॥|
      block |स सुन्वत इन्द्रः सूर्यमा देवो रिणङ्मर्त्याय स्तवान् ।|
      block |आ यद्रयिं गुहदवद्यमस्मै भरदंशं नैतशो दशस्यन् ॥|
      block |स रन्धयत्सदिवः सारथये शुष्णमशुषं कुयवं कुत्साय ।|
      block |दिवोदासाय नवतिं च नवेन्द्रः पुरो व्यैरच्छम्बरस्य ॥|
      block |एवा त इन्द्रोचथमहेम श्रवस्या न त्मना वाजयन्तः ।|
      block |अश्याम तत्साप्तमाशुषाणा ननमो वधरदेवस्य पीयोः ॥|
      block |एवा ते गृत्समदाः शूर मन्मावस्यवो न वयुनानि तक्षुः ।|
      block |ब्रह्मण्यन्त इन्द्र ते नवीय इषमूर्जं सुक्षितिं सुम्नमश्युः ॥|
      block |नूनं सा ते प्रति वरं जरित्रे दुहीयदिन्द्र दक्षिणा मघोनी ।|
      block |शिक्षा स्तोतृभ्यो माति धग्भगो नो बृहद्वदेम विदथे सुवीराः ॥|
    block |ऋग्वेदः सूक्तं|
      block |वयं ते वय इन्द्र विद्धि षु णः प्र भरामहे वाजयुर्न रथम् ।|
      block |विपन्यवो दीध्यतो मनीषा सुम्नमियक्षन्तस्त्वावतो नॄन् ॥|
      block |त्वं न इन्द्र त्वाभिरूती त्वायतो अभिष्टिपासि जनान् ।|
      block |त्वमिनो दाशुषो वरूतेत्थाधीरभि यो नक्षति त्वा ॥|
      block |स नो युवेन्द्रो जोहूत्रः सखा शिवो नरामस्तु पाता ।|
      block |यः शंसन्तं यः शशमानमूती पचन्तं च स्तुवन्तं च प्रणेषत् ॥|
      block |तमु स्तुष इन्द्रं तं गृणीषे यस्मिन्पुरा वावृधुः शाशदुश्च ।|
      block |स वस्वः कामं पीपरदियानो ब्रह्मण्यतो नूतनस्यायोः ॥|
      block |सो अङ्गिरसामुचथा जुजुष्वान्ब्रह्मा तूतोदिन्द्रो गातुमिष्णन् ।|
      block |मुष्णन्नुषसः सूर्येण स्तवानश्नस्य चिच्छिश्नथत्पूर्व्याणि ॥|
      block |स ह श्रुत इन्द्रो नाम देव ऊर्ध्वो भुवन्मनुषे दस्मतमः ।|
      block |अव प्रियमर्शसानस्य साह्वाञ्छिरो भरद्दासस्य स्वधावान् ॥|
      block |स वृत्रहेन्द्रः कृष्णयोनीः पुरंदरो दासीरैरयद्वि ।|
      block |अजनयन्मनवे क्षामपश्च सत्रा शंसं यजमानस्य तूतोत् ॥|
      block |तस्मै तवस्यमनु दायि सत्रेन्द्राय देवेभिरर्णसातौ ।|
      block |प्रति यदस्य वज्रं बाह्वोर्धुर्हत्वी दस्यून्पुर आयसीर्नि तारीत् ॥|
      block |नूनं सा ते प्रति वरं जरित्रे दुहीयदिन्द्र दक्षिणा मघोनी ।|
      block |शिक्षा स्तोतृभ्यो माति धग्भगो नो बृहद्वदेम विदथे सुवीराः ॥|
    block |ऋग्वेदः सूक्तं|
      block |विश्वजिते धनजिते स्वर्जिते सत्राजिते नृजित उर्वराजिते ।|
      block |अश्वजिते गोजिते अब्जिते भरेन्द्राय सोमं यजताय हर्यतम् ॥|
      block |अभिभुवेऽभिभङ्गाय वन्वतेऽषाळ्हाय सहमानाय वेधसे ।|
      block |तुविग्रये वह्नये दुष्टरीतवे सत्रासाहे नम इन्द्राय वोचत ॥|
      block |सत्रासाहो जनभक्षो जनंसहश्च्यवनो युध्मो अनु जोषमुक्षितः ।|
      block |वृतंचयः सहुरिर्विक्ष्वारित इन्द्रस्य वोचं प्र कृतानि वीर्या ॥|
      block |अनानुदो वृषभो दोधतो वधो गम्भीर ऋष्वो असमष्टकाव्यः ।|
      block |रध्रचोदः श्नथनो वीळितस्पृथुरिन्द्रः सुयज्ञ उषसः स्वर्जनत् ॥|
      block |यज्ञेन गातुमप्तुरो विविद्रिरे धियो हिन्वाना उशिजो मनीषिणः ।|
      block |अभिस्वरा निषदा गा अवस्यव इन्द्रे हिन्वाना द्रविणान्याशत ॥|
      block |इन्द्र श्रेष्ठानि द्रविणानि धेहि चित्तिं दक्षस्य सुभगत्वमस्मे ।|
      block |पोषं रयीणामरिष्टिं तनूनां स्वाद्मानं वाचः सुदिनत्वमह्नाम् ॥|
    block |ऋग्वेदः सूक्तं|
      block |त्रिकद्रुकेषु महिषो यवाशिरं तुविशुष्मस्तृपत्सोममपिबद्विष्णुना सुतं यथावशत् ।|
      block |स ईं ममाद महि कर्म कर्तवे महामुरुं सैनं सश्चद्देवो देवं सत्यमिन्द्रं सत्य इन्दुः ॥|
      block |अध त्विषीमाँ अभ्योजसा क्रिविं युधाभवदा रोदसी अपृणदस्य मज्मना प्र वावृधे ।|
      block |अधत्तान्यं जठरे प्रेमरिच्यत सैनं सश्चद्देवो देवं सत्यमिन्द्रं सत्य इन्दुः ॥|
      block |साकं जातः क्रतुना साकमोजसा ववक्षिथ साकं वृद्धो वीर्यैः सासहिर्मृधो विचर्षणिः ।|
      block |दाता राध स्तुवते काम्यं वसु सैनं सश्चद्देवो देवं सत्यमिन्द्रं सत्य इन्दुः ॥|
      block |तव त्यन्नर्यं नृतोऽप इन्द्र प्रथमं पूर्व्यं दिवि प्रवाच्यं कृतम् ।|
      block |यद्देवस्य शवसा प्रारिणा असुं रिणन्नपः ।|
      block |भुवद्विश्वमभ्यादेवमोजसा विदादूर्जं शतक्रतुर्विदादिषम् ॥|
    block |ऋग्वेदः सूक्तं|
      block |गणानां त्वा गणपतिं हवामहे कविं कवीनामुपमश्रवस्तमम् ।|
      block |ज्येष्ठराजं ब्रह्मणां ब्रह्मणस्पत आ नः शृण्वन्नूतिभिः सीद सादनम् ॥|
      block |देवाश्चित्ते असुर्य प्रचेतसो बृहस्पते यज्ञियं भागमानशुः ।|
      block |उस्रा इव सूर्यो ज्योतिषा महो विश्वेषामिज्जनिता ब्रह्मणामसि ॥|
      block |आ विबाध्या परिरापस्तमांसि च ज्योतिष्मन्तं रथमृतस्य तिष्ठसि ।|
      block |बृहस्पते भीमममित्रदम्भनं रक्षोहणं गोत्रभिदं स्वर्विदम् ॥|
      block |सुनीतिभिर्नयसि त्रायसे जनं यस्तुभ्यं दाशान्न तमंहो अश्नवत् ।|
      block |ब्रह्मद्विषस्तपनो मन्युमीरसि बृहस्पते महि तत्ते महित्वनम् ॥|
      block |न तमंहो न दुरितं कुतश्चन नारातयस्तितिरुर्न द्वयाविनः ।|
      block |विश्वा इदस्माद्ध्वरसो वि बाधसे यं सुगोपा रक्षसि ब्रह्मणस्पते ॥|
      block |त्वं नो गोपाः पथिकृद्विचक्षणस्तव व्रताय मतिभिर्जरामहे ।|
      block |बृहस्पते यो नो अभि ह्वरो दधे स्वा तं मर्मर्तु दुच्छुना हरस्वती ॥|
      block |उत वा यो नो मर्चयादनागसोऽरातीवा मर्तः सानुको वृकः ।|
      block |बृहस्पते अप तं वर्तया पथः सुगं नो अस्यै देववीतये कृधि ॥|
      block |त्रातारं त्वा तनूनां हवामहेऽवस्पर्तरधिवक्तारमस्मयुम् ।|
      block |बृहस्पते देवनिदो नि बर्हय मा दुरेवा उत्तरं सुम्नमुन्नशन् ॥|
      block |त्वया वयं सुवृधा ब्रह्मणस्पते स्पार्हा वसु मनुष्या ददीमहि ।|
      block |या नो दूरे तळितो या अरातयोऽभि सन्ति जम्भया ता अनप्नसः ॥|
      block |त्वया वयमुत्तमं धीमहे वयो बृहस्पते पप्रिणा सस्निना युजा ।|
      block |मा नो दुःशंसो अभिदिप्सुरीशत प्र सुशंसा मतिभिस्तारिषीमहि ॥|
      block |अनानुदो वृषभो जग्मिराहवं निष्टप्ता शत्रुं पृतनासु सासहिः ।|
      block |असि सत्य ऋणया ब्रह्मणस्पत उग्रस्य चिद्दमिता वीळुहर्षिणः ॥|
      block |अदेवेन मनसा यो रिषण्यति शासामुग्रो मन्यमानो जिघांसति ।|
      block |बृहस्पते मा प्रणक्तस्य नो वधो नि कर्म मन्युं दुरेवस्य शर्धतः ॥|
      block |भरेषु हव्यो नमसोपसद्यो गन्ता वाजेषु सनिता धनंधनम् ।|
      block |विश्वा इदर्यो अभिदिप्स्वो मृधो बृहस्पतिर्वि ववर्हा रथाँ इव ॥|
      block |तेजिष्ठया तपनी रक्षसस्तप ये त्वा निदे दधिरे दृष्टवीर्यम् ।|
      block |आविस्तत्कृष्व यदसत्त उक्थ्यं बृहस्पते वि परिरापो अर्दय ॥|
      block |बृहस्पते अति यदर्यो अर्हाद्द्युमद्विभाति क्रतुमज्जनेषु ।|
      block |यद्दीदयच्छवस ऋतप्रजात तदस्मासु द्रविणं धेहि चित्रम् ॥|
      block |मा न स्तेनेभ्यो ये अभि द्रुहस्पदे निरामिणो रिपवोऽन्नेषु जागृधुः ।|
      block |आ देवानामोहते वि व्रयो हृदि बृहस्पते न परः साम्नो विदुः ॥|
      block |विश्वेभ्यो हि त्वा भुवनेभ्यस्परि त्वष्टाजनत्साम्नःसाम्नः कविः ।|
      block |स ऋणचिदृणया ब्रह्मणस्पतिर्द्रुहो हन्ता मह ऋतस्य धर्तरि ॥|
      block |तव श्रिये व्यजिहीत पर्वतो गवां गोत्रमुदसृजो यदङ्गिरः ।|
      block |इन्द्रेण युजा तमसा परीवृतं बृहस्पते निरपामौब्जो अर्णवम् ॥|
      block |ब्रह्मणस्पते त्वमस्य यन्ता सूक्तस्य बोधि तनयं च जिन्व ।|
      block |विश्वं तद्भद्रं यदवन्ति देवा बृहद्वदेम विदथे सुवीराः ॥|
    block |ऋग्वेदः सूक्तं|
      block |सेमामविड्ढि प्रभृतिं य ईशिषेऽया विधेम नवया महा गिरा ।|
      block |यथा नो मीढ्वान्स्तवते सखा तव बृहस्पते सीषधः सोत नो मतिम् ॥|
      block |यो नन्त्वान्यनमन्न्योजसोतादर्दर्मन्युना शम्बराणि वि ।|
      block |प्राच्यावयदच्युता ब्रह्मणस्पतिरा चाविशद्वसुमन्तं वि पर्वतम् ॥|
      block |तद्देवानां देवतमाय कर्त्वमश्रथ्नन्दृळ्हाव्रदन्त वीळिता ।|
      block |उद्गा आजदभिनद्ब्रह्मणा वलमगूहत्तमो व्यचक्षयत्स्वः ॥|
      block |अश्मास्यमवतं ब्रह्मणस्पतिर्मधुधारमभि यमोजसातृणत् ।|
      block |तमेव विश्वे पपिरे स्वर्दृशो बहु साकं सिसिचुरुत्समुद्रिणम् ॥|
      block |सना ता का चिद्भुवना भवीत्वा माद्भिः शरद्भिर्दुरो वरन्त वः ।|
      block |अयतन्ता चरतो अन्यदन्यदिद्या चकार वयुना ब्रह्मणस्पतिः ॥|
      block |अभिनक्षन्तो अभि ये तमानशुर्निधिं पणीनां परमं गुहा हितम् ।|
      block |ते विद्वांसः प्रतिचक्ष्यानृता पुनर्यत उ आयन्तदुदीयुराविशम् ॥|
      block |ऋतावानः प्रतिचक्ष्यानृता पुनरात आ तस्थुः कवयो महस्पथः ।|
      block |ते बाहुभ्यां धमितमग्निमश्मनि नकिः षो अस्त्यरणो जहुर्हि तम् ॥|
      block |ऋतज्येन क्षिप्रेण ब्रह्मणस्पतिर्यत्र वष्टि प्र तदश्नोति धन्वना ।|
      block |तस्य साध्वीरिषवो याभिरस्यति नृचक्षसो दृशये कर्णयोनयः ॥|
      block |स संनयः स विनयः पुरोहितः स सुष्टुतः स युधि ब्रह्मणस्पतिः ।|
      block |चाक्ष्मो यद्वाजं भरते मती धनादित्सूर्यस्तपति तप्यतुर्वृथा ॥|
      block |विभु प्रभु प्रथमं मेहनावतो बृहस्पतेः सुविदत्राणि राध्या ।|
      block |इमा सातानि वेन्यस्य वाजिनो येन जना उभये भुञ्जते विशः ॥|
      block |योऽवरे वृजने विश्वथा विभुर्महामु रण्वः शवसा ववक्षिथ ।|
      block |स देवो देवान्प्रति पप्रथे पृथु विश्वेदु ता परिभूर्ब्रह्मणस्पतिः ॥|
      block |विश्वं सत्यं मघवाना युवोरिदापश्चन प्र मिनन्ति व्रतं वाम् ।|
      block |अच्छेन्द्राब्रह्मणस्पती हविर्नोऽन्नं युजेव वाजिना जिगातम् ॥|
      block |उताशिष्ठा अनु शृण्वन्ति वह्नयः सभेयो विप्रो भरते मती धना ।|
      block |वीळुद्वेषा अनु वश ऋणमाददिः स ह वाजी समिथे ब्रह्मणस्पतिः ॥|
      block |ब्रह्मणस्पतेरभवद्यथावशं सत्यो मन्युर्महि कर्मा करिष्यतः ।|
      block |यो गा उदाजत्स दिवे वि चाभजन्महीव रीतिः शवसासरत्पृथक् ॥|
      block |ब्रह्मणस्पते सुयमस्य विश्वहा रायः स्याम रथ्यो वयस्वतः ।|
      block |वीरेषु वीराँ उप पृङ्धि नस्त्वं यदीशानो ब्रह्मणा वेषि मे हवम् ॥|
      block |ब्रह्मणस्पते त्वमस्य यन्ता सूक्तस्य बोधि तनयं च जिन्व ।|
      block |विश्वं तद्भद्रं यदवन्ति देवा बृहद्वदेम विदथे सुवीराः ॥|
    block |ऋग्वेदः सूक्तं|
      block |इन्धानो अग्निं वनवद्वनुष्यतः कृतब्रह्मा शूशुवद्रातहव्य इत् ।|
      block |जातेन जातमति स प्र सर्सृते यंयं युजं कृणुते ब्रह्मणस्पतिः ॥|
      block |वीरेभिर्वीरान्वनवद्वनुष्यतो गोभी रयिं पप्रथद्बोधति त्मना ।|
      block |तोकं च तस्य तनयं च वर्धते यंयं युजं कृणुते ब्रह्मणस्पतिः ॥|
      block |सिन्धुर्न क्षोदः शिमीवाँ ऋघायतो वृषेव वध्रीँरभि वष्ट्योजसा ।|
      block |अग्नेरिव प्रसितिर्नाह वर्तवे यंयं युजं कृणुते ब्रह्मणस्पतिः ॥|
      block |तस्मा अर्षन्ति दिव्या असश्चतः स सत्वभिः प्रथमो गोषु गच्छति ।|
      block |अनिभृष्टतविषिर्हन्त्योजसा यंयं युजं कृणुते ब्रह्मणस्पतिः ॥|
      block |तस्मा इद्विश्वे धुनयन्त सिन्धवोऽच्छिद्रा शर्म दधिरे पुरूणि ।|
      block |देवानां सुम्ने सुभगः स एधते यंयं युजं कृणुते ब्रह्मणस्पतिः ॥|
    block |ऋग्वेदः सूक्तं|
      block |ऋजुरिच्छंसो वनवद्वनुष्यतो देवयन्निददेवयन्तमभ्यसत् ।|
      block |सुप्रावीरिद्वनवत्पृत्सु दुष्टरं यज्वेदयज्योर्वि भजाति भोजनम् ॥|
      block |यजस्व वीर प्र विहि मनायतो भद्रं मनः कृणुष्व वृत्रतूर्ये ।|
      block |हविष्कृणुष्व सुभगो यथाससि ब्रह्मणस्पतेरव आ वृणीमहे ॥|
      block |स इज्जनेन स विशा स जन्मना स पुत्रैर्वाजं भरते धना नृभिः ।|
      block |देवानां यः पितरमाविवासति श्रद्धामना हविषा ब्रह्मणस्पतिम् ॥|
      block |यो अस्मै हव्यैर्घृतवद्भिरविधत्प्र तं प्राचा नयति ब्रह्मणस्पतिः ।|
      block |उरुष्यतीमंहसो रक्षती रिषोऽंहोश्चिदस्मा उरुचक्रिरद्भुतः ॥|
    block |ऋग्वेदः सूक्तं|
      block |इमा गिर आदित्येभ्यो घृतस्नूः सनाद्राजभ्यो जुह्वा जुहोमि ।|
      block |शृणोतु मित्रो अर्यमा भगो नस्तुविजातो वरुणो दक्षो अंशः ॥|
      block |इमं स्तोमं सक्रतवो मे अद्य मित्रो अर्यमा वरुणो जुषन्त ।|
      block |आदित्यासः शुचयो धारपूता अवृजिना अनवद्या अरिष्टाः ॥|
      block |त आदित्यास उरवो गभीरा अदब्धासो दिप्सन्तो भूर्यक्षाः ।|
      block |अन्तः पश्यन्ति वृजिनोत साधु सर्वं राजभ्यः परमा चिदन्ति ॥|
      block |धारयन्त आदित्यासो जगत्स्था देवा विश्वस्य भुवनस्य गोपाः ।|
      block |दीर्घाधियो रक्षमाणा असुर्यमृतावानश्चयमाना ऋणानि ॥|
      block |विद्यामादित्या अवसो वो अस्य यदर्यमन्भय आ चिन्मयोभु ।|
      block |युष्माकं मित्रावरुणा प्रणीतौ परि श्वभ्रेव दुरितानि वृज्याम् ॥|
      block |सुगो हि वो अर्यमन्मित्र पन्था अनृक्षरो वरुण साधुरस्ति ।|
      block |तेनादित्या अधि वोचता नो यच्छता नो दुष्परिहन्तु शर्म ॥|
      block |पिपर्तु नो अदिती राजपुत्राति द्वेषांस्यर्यमा सुगेभिः ।|
      block |बृहन्मित्रस्य वरुणस्य शर्मोप स्याम पुरुवीरा अरिष्टाः ॥|
      block |तिस्रो भूमीर्धारयन्त्रीँरुत द्यून्त्रीणि व्रता विदथे अन्तरेषाम् ।|
      block |ऋतेनादित्या महि वो महित्वं तदर्यमन्वरुण मित्र चारु ॥|
      block |त्री रोचना दिव्या धारयन्त हिरण्ययाः शुचयो धारपूताः ।|
      block |अस्वप्नजो अनिमिषा अदब्धा उरुशंसा ऋजवे मर्त्याय ॥|
      block |त्वं विश्वेषां वरुणासि राजा ये च देवा असुर ये च मर्ताः ।|
      block |शतं नो रास्व शरदो विचक्षेऽश्यामायूंषि सुधितानि पूर्वा ॥|
      block |न दक्षिणा वि चिकिते न सव्या न प्राचीनमादित्या नोत पश्चा ।|
      block |पाक्या चिद्वसवो धीर्या चिद्युष्मानीतो अभयं ज्योतिरश्याम् ॥|
      block |यो राजभ्य ऋतनिभ्यो ददाश यं वर्धयन्ति पुष्टयश्च नित्याः ।|
      block |स रेवान्याति प्रथमो रथेन वसुदावा विदथेषु प्रशस्तः ॥|
      block |शुचिरपः सूयवसा अदब्ध उप क्षेति वृद्धवयाः सुवीरः ।|
      block |नकिष्टं घ्नन्त्यन्तितो न दूराद्य आदित्यानां भवति प्रणीतौ ॥|
      block |अदिते मित्र वरुणोत मृळ यद्वो वयं चकृमा कच्चिदागः ।|
      block |उर्वश्यामभयं ज्योतिरिन्द्र मा नो दीर्घा अभि नशन्तमिस्राः ॥|
      block |उभे अस्मै पीपयतः समीची दिवो वृष्टिं सुभगो नाम पुष्यन् ।|
      block |उभा क्षयावाजयन्याति पृत्सूभावर्धौ भवतः साधू अस्मै ॥|
      block |या वो माया अभिद्रुहे यजत्राः पाशा आदित्या रिपवे विचृत्ताः ।|
      block |अश्वीव ताँ अति येषं रथेनारिष्टा उरावा शर्मन्स्याम ॥|
      block |माहं मघोनो वरुण प्रियस्य भूरिदाव्न आ विदं शूनमापेः ।|
      block |मा रायो राजन्सुयमादव स्थां बृहद्वदेम विदथे सुवीराः ॥|
    block |ऋग्वेदः सूक्तं|
      block |इदं कवेरादित्यस्य स्वराजो विश्वानि सान्त्यभ्यस्तु मह्ना ।|
      block |अति यो मन्द्रो यजथाय देवः सुकीर्तिं भिक्षे वरुणस्य भूरेः ॥|
      block |तव व्रते सुभगासः स्याम स्वाध्यो वरुण तुष्टुवांसः ।|
      block |उपायन उषसां गोमतीनामग्नयो न जरमाणा अनु द्यून् ॥|
      block |तव स्याम पुरुवीरस्य शर्मन्नुरुशंसस्य वरुण प्रणेतः ।|
      block |यूयं नः पुत्रा अदितेरदब्धा अभि क्षमध्वं युज्याय देवाः ॥|
      block |प्र सीमादित्यो असृजद्विधर्ताँ ऋतं सिन्धवो वरुणस्य यन्ति ।|
      block |न श्राम्यन्ति न वि मुचन्त्येते वयो न पप्तू रघुया परिज्मन् ॥|
      block |वि मच्छ्रथाय रशनामिवाग ऋध्याम ते वरुण खामृतस्य ।|
      block |मा तन्तुश्छेदि वयतो धियं मे मा मात्रा शार्यपसः पुर ऋतोः ॥|
      block |अपो सु म्यक्ष वरुण भियसं मत्सम्राळृतावोऽनु मा गृभाय ।|
      block |दामेव वत्साद्वि मुमुग्ध्यंहो नहि त्वदारे निमिषश्चनेशे ॥|
      block |मा नो वधैर्वरुण ये त इष्टावेनः कृण्वन्तमसुर भ्रीणन्ति ।|
      block |मा ज्योतिषः प्रवसथानि गन्म वि षू मृधः शिश्रथो जीवसे नः ॥|
      block |नमः पुरा ते वरुणोत नूनमुतापरं तुविजात ब्रवाम ।|
      block |त्वे हि कं पर्वते न श्रितान्यप्रच्युतानि दूळभ व्रतानि ॥|
      block |पर ऋणा सावीरध मत्कृतानि माहं राजन्नन्यकृतेन भोजम् ।|
      block |अव्युष्टा इन्नु भूयसीरुषास आ नो जीवान्वरुण तासु शाधि ॥|
      block |यो मे राजन्युज्यो वा सखा वा स्वप्ने भयं भीरवे मह्यमाह ।|
      block |स्तेनो वा यो दिप्सति नो वृको वा त्वं तस्माद्वरुण पाह्यस्मान् ॥|
      block |माहं मघोनो वरुण प्रियस्य भूरिदाव्न आ विदं शूनमापेः ।|
      block |मा रायो राजन्सुयमादव स्थां बृहद्वदेम विदथे सुवीराः ॥|
    block |ऋग्वेदः सूक्तं|
      block |धृतव्रता आदित्या इषिरा आरे मत्कर्त रहसूरिवागः ।|
      block |शृण्वतो वो वरुण मित्र देवा भद्रस्य विद्वाँ अवसे हुवे वः ॥|
      block |यूयं देवाः प्रमतिर्यूयमोजो यूयं द्वेषांसि सनुतर्युयोत ।|
      block |अभिक्षत्तारो अभि च क्षमध्वमद्या च नो मृळयतापरं च ॥|
      block |किमू नु वः कृणवामापरेण किं सनेन वसव आप्येन ।|
      block |यूयं नो मित्रावरुणादिते च स्वस्तिमिन्द्रामरुतो दधात ॥|
      block |हये देवा यूयमिदापय स्थ ते मृळत नाधमानाय मह्यम् ।|
      block |मा वो रथो मध्यमवाळृते भून्मा युष्मावत्स्वापिषु श्रमिष्म ॥|
      block |प्र व एको मिमय भूर्यागो यन्मा पितेव कितवं शशास ।|
      block |आरे पाशा आरे अघानि देवा मा माधि पुत्रे विमिव ग्रभीष्ट ॥|
      block |अर्वाञ्चो अद्या भवता यजत्रा आ वो हार्दि भयमानो व्ययेयम् ।|
      block |त्राध्वं नो देवा निजुरो वृकस्य त्राध्वं कर्तादवपदो यजत्राः ॥|
      block |माहं मघोनो वरुण प्रियस्य भूरिदाव्न आ विदं शूनमापेः ।|
      block |मा रायो राजन्सुयमादव स्थां बृहद्वदेम विदथे सुवीराः ॥|
    block |ऋग्वेदः सूक्तं|
      block |ऋतं देवाय कृण्वते सवित्र इन्द्रायाहिघ्ने न रमन्त आपः ।|
      block |अहरहर्यात्यक्तुरपां कियात्या प्रथमः सर्ग आसाम् ॥|
      block |यो वृत्राय सिनमत्राभरिष्यत्प्र तं जनित्री विदुष उवाच ।|
      block |पथो रदन्तीरनु जोषमस्मै दिवेदिवे धुनयो यन्त्यर्थम् ॥|
      block |ऊर्ध्वो ह्यस्थादध्यन्तरिक्षेऽधा वृत्राय प्र वधं जभार ।|
      block |मिहं वसान उप हीमदुद्रोत्तिग्मायुधो अजयच्छत्रुमिन्द्रः ॥|
      block |बृहस्पते तपुषाश्नेव विध्य वृकद्वरसो असुरस्य वीरान् ।|
      block |यथा जघन्थ धृषता पुरा चिदेवा जहि शत्रुमस्माकमिन्द्र ॥|
      block |अव क्षिप दिवो अश्मानमुच्चा येन शत्रुं मन्दसानो निजूर्वाः ।|
      block |तोकस्य सातौ तनयस्य भूरेरस्माँ अर्धं कृणुतादिन्द्र गोनाम् ॥|
      block |प्र हि क्रतुं वृहथो यं वनुथो रध्रस्य स्थो यजमानस्य चोदौ ।|
      block |इन्द्रासोमा युवमस्माँ अविष्टमस्मिन्भयस्थे कृणुतमु लोकम् ॥|
      block |न मा तमन्न श्रमन्नोत तन्द्रन्न वोचाम मा सुनोतेति सोमम् ।|
      block |यो मे पृणाद्यो ददद्यो निबोधाद्यो मा सुन्वन्तमुप गोभिरायत् ॥|
      block |सरस्वति त्वमस्माँ अविड्ढि मरुत्वती धृषती जेषि शत्रून् ।|
      block |त्यं चिच्छर्धन्तं तविषीयमाणमिन्द्रो हन्ति वृषभं शण्डिकानाम् ॥|
      block |यो नः सनुत्य उत वा जिघत्नुरभिख्याय तं तिगितेन विध्य ।|
      block |बृहस्पत आयुधैर्जेषि शत्रून्द्रुहे रीषन्तं परि धेहि राजन् ॥|
      block |अस्माकेभिः सत्वभिः शूर शूरैर्वीर्या कृधि यानि ते कर्त्वानि ।|
      block |ज्योगभूवन्ननुधूपितासो हत्वी तेषामा भरा नो वसूनि ॥|
      block |तं वः शर्धं मारुतं सुम्नयुर्गिरोप ब्रुवे नमसा दैव्यं जनम् ।|
      block |यथा रयिं सर्ववीरं नशामहा अपत्यसाचं श्रुत्यं दिवेदिवे ॥|
    block |ऋग्वेदः सूक्तं|
      block |अस्माकं मित्रावरुणावतं रथमादित्यै रुद्रैर्वसुभिः सचाभुवा ।|
      block |प्र यद्वयो न पप्तन्वस्मनस्परि श्रवस्यवो हृषीवन्तो वनर्षदः ॥|
      block |अध स्मा न उदवता सजोषसो रथं देवासो अभि विक्षु वाजयुम् ।|
      block |यदाशवः पद्याभिस्तित्रतो रजः पृथिव्याः सानौ जङ्घनन्त पाणिभिः ॥|
      block |उत स्य न इन्द्रो विश्वचर्षणिर्दिवः शर्धेन मारुतेन सुक्रतुः ।|
      block |अनु नु स्थात्यवृकाभिरूतिभी रथं महे सनये वाजसातये ॥|
      block |उत स्य देवो भुवनस्य सक्षणिस्त्वष्टा ग्नाभिः सजोषा जूजुवद्रथम् ।|
      block |इळा भगो बृहद्दिवोत रोदसी पूषा पुरंधिरश्विनावधा पती ॥|
      block |उत त्ये देवी सुभगे मिथूदृशोषासानक्ता जगतामपीजुवा ।|
      block |स्तुषे यद्वां पृथिवि नव्यसा वच स्थातुश्च वयस्त्रिवया उपस्तिरे ॥|
      block |उत वः शंसमुशिजामिव श्मस्यहिर्बुध्न्योऽज एकपादुत ।|
      block |त्रित ऋभुक्षाः सविता चनो दधेऽपां नपादाशुहेमा धिया शमि ॥|
      block |एता वो वश्म्युद्यता यजत्रा अतक्षन्नायवो नव्यसे सम् ।|
      block |श्रवस्यवो वाजं चकानाः सप्तिर्न रथ्यो अह धीतिमश्याः ॥|
    block |ऋग्वेदः सूक्तं|
      block |अस्य मे द्यावापृथिवी ऋतायतो भूतमवित्री वचसः सिषासतः ।|
      block |ययोरायुः प्रतरं ते इदं पुर उपस्तुते वसूयुर्वां महो दधे ॥|
      block |मा नो गुह्या रिप आयोरहन्दभन्मा न आभ्यो रीरधो दुच्छुनाभ्यः ।|
      block |मा नो वि यौः सख्या विद्धि तस्य नः सुम्नायता मनसा तत्त्वेमहे ॥|
      block |अहेळता मनसा श्रुष्टिमा वह दुहानां धेनुं पिप्युषीमसश्चतम् ।|
      block |पद्याभिराशुं वचसा च वाजिनं त्वां हिनोमि पुरुहूत विश्वहा ॥|
      block |राकामहं सुहवां सुष्टुती हुवे शृणोतु नः सुभगा बोधतु त्मना ।|
      block |सीव्यत्वपः सूच्याच्छिद्यमानया ददातु वीरं शतदायमुक्थ्यम् ॥|
      block |यास्ते राके सुमतयः सुपेशसो याभिर्ददासि दाशुषे वसूनि ।|
      block |ताभिर्नो अद्य सुमना उपागहि सहस्रपोषं सुभगे रराणा ॥|
      block |सिनीवालि पृथुष्टुके या देवानामसि स्वसा ।|
      block |जुषस्व हव्यमाहुतं प्रजां देवि दिदिड्ढि नः ॥|
      block |या सुबाहुः स्वङ्गुरिः सुषूमा बहुसूवरी ।|
      block |तस्यै विश्पत्न्यै हविः सिनीवाल्यै जुहोतन ॥|
      block |या गुङ्गूर्या सिनीवाली या राका या सरस्वती ।|
      block |इन्द्राणीमह्व ऊतये वरुणानीं स्वस्तये ॥|
    block |ऋग्वेदः सूक्तं|
      block |आ ते पितर्मरुतां सुम्नमेतु मा नः सूर्यस्य संदृशो युयोथाः ।|
      block |अभि नो वीरो अर्वति क्षमेत प्र जायेमहि रुद्र प्रजाभिः ॥|
      block |त्वादत्तेभी रुद्र शंतमेभिः शतं हिमा अशीय भेषजेभिः ।|
      block |व्यस्मद्द्वेषो वितरं व्यंहो व्यमीवाश्चातयस्वा विषूचीः ॥|
      block |श्रेष्ठो जातस्य रुद्र श्रियासि तवस्तमस्तवसां वज्रबाहो ।|
      block |पर्षि णः पारमंहसः स्वस्ति विश्वा अभीती रपसो युयोधि ॥|
      block |मा त्वा रुद्र चुक्रुधामा नमोभिर्मा दुष्टुती वृषभ मा सहूती ।|
      block |उन्नो वीराँ अर्पय भेषजेभिर्भिषक्तमं त्वा भिषजां शृणोमि ॥|
      block |हवीमभिर्हवते यो हविर्भिरव स्तोमेभी रुद्रं दिषीय ।|
      block |ऋदूदरः सुहवो मा नो अस्यै बभ्रुः सुशिप्रो रीरधन्मनायै ॥|
      block |उन्मा ममन्द वृषभो मरुत्वान्त्वक्षीयसा वयसा नाधमानम् ।|
      block |घृणीव च्छायामरपा अशीया विवासेयं रुद्रस्य सुम्नम् ॥|
      block |क्व स्य ते रुद्र मृळयाकुर्हस्तो यो अस्ति भेषजो जलाषः ।|
      block |अपभर्ता रपसो दैव्यस्याभी नु मा वृषभ चक्षमीथाः ॥|
      block |प्र बभ्रवे वृषभाय श्वितीचे महो महीं सुष्टुतिमीरयामि ।|
      block |नमस्या कल्मलीकिनं नमोभिर्गृणीमसि त्वेषं रुद्रस्य नाम ॥|
      block |स्थिरेभिरङ्गैः पुरुरूप उग्रो बभ्रुः शुक्रेभिः पिपिशे हिरण्यैः ।|
      block |ईशानादस्य भुवनस्य भूरेर्न वा उ योषद्रुद्रादसुर्यम् ॥|
      block |अर्हन्बिभर्षि सायकानि धन्वार्हन्निष्कं यजतं विश्वरूपम् ।|
      block |अर्हन्निदं दयसे विश्वमभ्वं न वा ओजीयो रुद्र त्वदस्ति ॥|
      block |स्तुहि श्रुतं गर्तसदं युवानं मृगं न भीममुपहत्नुमुग्रम् ।|
      block |मृळा जरित्रे रुद्र स्तवानोऽन्यं ते अस्मन्नि वपन्तु सेनाः ॥|
      block |कुमारश्चित्पितरं वन्दमानं प्रति नानाम रुद्रोपयन्तम् ।|
      block |भूरेर्दातारं सत्पतिं गृणीषे स्तुतस्त्वं भेषजा रास्यस्मे ॥|
      block |या वो भेषजा मरुतः शुचीनि या शंतमा वृषणो या मयोभु ।|
      block |यानि मनुरवृणीता पिता नस्ता शं च योश्च रुद्रस्य वश्मि ॥|
      block |परि णो हेती रुद्रस्य वृज्याः परि त्वेषस्य दुर्मतिर्मही गात् ।|
      block |अव स्थिरा मघवद्भ्यस्तनुष्व मीढ्वस्तोकाय तनयाय मृळ ॥|
      block |एवा बभ्रो वृषभ चेकितान यथा देव न हृणीषे न हंसि ।|
      block |हवनश्रुन्नो रुद्रेह बोधि बृहद्वदेम विदथे सुवीराः ॥|
    block |ऋग्वेदः सूक्तं|
      block |धारावरा मरुतो धृष्ण्वोजसो मृगा न भीमास्तविषीभिरर्चिनः ।|
      block |अग्नयो न शुशुचाना ऋजीषिणो भृमिं धमन्तो अप गा अवृण्वत ॥|
      block |द्यावो न स्तृभिश्चितयन्त खादिनो व्यभ्रिया न द्युतयन्त वृष्टयः ।|
      block |रुद्रो यद्वो मरुतो रुक्मवक्षसो वृषाजनि पृश्न्याः शुक्र ऊधनि ॥|
      block |उक्षन्ते अश्वाँ अत्याँ इवाजिषु नदस्य कर्णैस्तुरयन्त आशुभिः ।|
      block |हिरण्यशिप्रा मरुतो दविध्वतः पृक्षं याथ पृषतीभिः समन्यवः ॥|
      block |पृक्षे ता विश्वा भुवना ववक्षिरे मित्राय वा सदमा जीरदानवः ।|
      block |पृषदश्वासो अनवभ्रराधस ऋजिप्यासो न वयुनेषु धूर्षदः ॥|
      block |इन्धन्वभिर्धेनुभी रप्शदूधभिरध्वस्मभिः पथिभिर्भ्राजदृष्टयः ।|
      block |आ हंसासो न स्वसराणि गन्तन मधोर्मदाय मरुतः समन्यवः ॥|
      block |आ नो ब्रह्माणि मरुतः समन्यवो नरां न शंसः सवनानि गन्तन ।|
      block |अश्वामिव पिप्यत धेनुमूधनि कर्ता धियं जरित्रे वाजपेशसम् ॥|
      block |तं नो दात मरुतो वाजिनं रथ आपानं ब्रह्म चितयद्दिवेदिवे ।|
      block |इषं स्तोतृभ्यो वृजनेषु कारवे सनिं मेधामरिष्टं दुष्टरं सहः ॥|
      block |यद्युञ्जते मरुतो रुक्मवक्षसोऽश्वान्रथेषु भग आ सुदानवः ।|
      block |धेनुर्न शिश्वे स्वसरेषु पिन्वते जनाय रातहविषे महीमिषम् ॥|
      block |यो नो मरुतो वृकताति मर्त्यो रिपुर्दधे वसवो रक्षता रिषः ।|
      block |वर्तयत तपुषा चक्रियाभि तमव रुद्रा अशसो हन्तना वधः ॥|
      block |चित्रं तद्वो मरुतो याम चेकिते पृश्न्या यदूधरप्यापयो दुहुः ।|
      block |यद्वा निदे नवमानस्य रुद्रियास्त्रितं जराय जुरतामदाभ्याः ॥|
      block |तान्वो महो मरुत एवयाव्नो विष्णोरेषस्य प्रभृथे हवामहे ।|
      block |हिरण्यवर्णान्ककुहान्यतस्रुचो ब्रह्मण्यन्तः शंस्यं राध ईमहे ॥|
      block |ते दशग्वाः प्रथमा यज्ञमूहिरे ते नो हिन्वन्तूषसो व्युष्टिषु ।|
      block |उषा न रामीररुणैरपोर्णुते महो ज्योतिषा शुचता गोअर्णसा ॥|
      block |ते क्षोणीभिररुणेभिर्नाञ्जिभी रुद्रा ऋतस्य सदनेषु वावृधुः ।|
      block |निमेघमाना अत्येन पाजसा सुश्चन्द्रं वर्णं दधिरे सुपेशसम् ॥|
      block |ताँ इयानो महि वरूथमूतय उप घेदेना नमसा गृणीमसि ।|
      block |त्रितो न यान्पञ्च होतॄनभिष्टय आववर्तदवराञ्चक्रियावसे ॥|
      block |यया रध्रं पारयथात्यंहो यया निदो मुञ्चथ वन्दितारम् ।|
      block |अर्वाची सा मरुतो या व ऊतिरो षु वाश्रेव सुमतिर्जिगातु ॥|
    block |ऋग्वेदः सूक्तं|
      block |उपेमसृक्षि वाजयुर्वचस्यां चनो दधीत नाद्यो गिरो मे ।|
      block |अपां नपादाशुहेमा कुवित्स सुपेशसस्करति जोषिषद्धि ॥|
      block |इमं स्वस्मै हृद आ सुतष्टं मन्त्रं वोचेम कुविदस्य वेदत् ।|
      block |अपां नपादसुर्यस्य मह्ना विश्वान्यर्यो भुवना जजान ॥|
      block |समन्या यन्त्युप यन्त्यन्याः समानमूर्वं नद्यः पृणन्ति ।|
      block |तमू शुचिं शुचयो दीदिवांसमपां नपातं परि तस्थुरापः ॥|
      block |तमस्मेरा युवतयो युवानं मर्मृज्यमानाः परि यन्त्यापः ।|
      block |स शुक्रेभिः शिक्वभी रेवदस्मे दीदायानिध्मो घृतनिर्णिगप्सु ॥|
      block |अस्मै तिस्रो अव्यथ्याय नारीर्देवाय देवीर्दिधिषन्त्यन्नम् ।|
      block |कृता इवोप हि प्रसर्स्रे अप्सु स पीयूषं धयति पूर्वसूनाम् ॥|
      block |अश्वस्यात्र जनिमास्य च स्वर्द्रुहो रिषः सम्पृचः पाहि सूरीन् ।|
      block |आमासु पूर्षु परो अप्रमृष्यं नारातयो वि नशन्नानृतानि ॥|
      block |स्व आ दमे सुदुघा यस्य धेनुः स्वधां पीपाय सुभ्वन्नमत्ति ।|
      block |सो अपां नपादूर्जयन्नप्स्वन्तर्वसुदेयाय विधते वि भाति ॥|
      block |यो अप्स्वा शुचिना दैव्येन ऋतावाजस्र उर्विया विभाति ।|
      block |वया इदन्या भुवनान्यस्य प्र जायन्ते वीरुधश्च प्रजाभिः ॥|
      block |अपां नपादा ह्यस्थादुपस्थं जिह्मानामूर्ध्वो विद्युतं वसानः ।|
      block |तस्य ज्येष्ठं महिमानं वहन्तीर्हिरण्यवर्णाः परि यन्ति यह्वीः ॥|
      block |हिरण्यरूपः स हिरण्यसंदृगपां नपात्सेदु हिरण्यवर्णः ।|
      block |हिरण्ययात्परि योनेर्निषद्या हिरण्यदा ददत्यन्नमस्मै ॥|
      block |तदस्यानीकमुत चारु नामापीच्यं वर्धते नप्तुरपाम् ।|
      block |यमिन्धते युवतयः समित्था हिरण्यवर्णं घृतमन्नमस्य ॥|
      block |अस्मै बहूनामवमाय सख्ये यज्ञैर्विधेम नमसा हविर्भिः ।|
      block |सं सानु मार्ज्मि दिधिषामि बिल्मैर्दधाम्यन्नैः परि वन्द ऋग्भिः ॥|
      block |स ईं वृषाजनयत्तासु गर्भं स ईं शिशुर्धयति तं रिहन्ति ।|
      block |सो अपां नपादनभिम्लातवर्णोऽन्यस्येवेह तन्वा विवेष ॥|
      block |अस्मिन्पदे परमे तस्थिवांसमध्वस्मभिर्विश्वहा दीदिवांसम् ।|
      block |आपो नप्त्रे घृतमन्नं वहन्तीः स्वयमत्कैः परि दीयन्ति यह्वीः ॥|
      block |अयांसमग्ने सुक्षितिं जनायायांसमु मघवद्भ्यः सुवृक्तिम् ।|
      block |विश्वं तद्भद्रं यदवन्ति देवा बृहद्वदेम विदथे सुवीराः ॥|
    block |ऋग्वेदः सूक्तं|
      block |तुभ्यं हिन्वानो वसिष्ट गा अपोऽधुक्षन्सीमविभिरद्रिभिर्नरः ।|
      block |पिबेन्द्र स्वाहा प्रहुतं वषट्कृतं होत्रादा सोमं प्रथमो य ईशिषे ॥|
      block |यज्ञैः सम्मिश्लाः पृषतीभिरृष्टिभिर्यामञ्छुभ्रासो अञ्जिषु प्रिया उत ।|
      block |आसद्या बर्हिर्भरतस्य सूनवः पोत्रादा सोमं पिबता दिवो नरः ॥|
      block |अमेव नः सुहवा आ हि गन्तन नि बर्हिषि सदतना रणिष्टन ।|
      block |अथा मन्दस्व जुजुषाणो अन्धसस्त्वष्टर्देवेभिर्जनिभिः सुमद्गणः ॥|
      block |आ वक्षि देवाँ इह विप्र यक्षि चोशन्होतर्नि षदा योनिषु त्रिषु ।|
      block |प्रति वीहि प्रस्थितं सोम्यं मधु पिबाग्नीध्रात्तव भागस्य तृप्णुहि ॥|
      block |एष स्य ते तन्वो नृम्णवर्धनः सह ओजः प्रदिवि बाह्वोर्हितः ।|
      block |तुभ्यं सुतो मघवन्तुभ्यमाभृतस्त्वमस्य ब्राह्मणादा तृपत्पिब ॥|
      block |जुषेथां यज्ञं बोधतं हवस्य मे सत्तो होता निविदः पूर्व्या अनु ।|
      block |अच्छा राजाना नम एत्यावृतं प्रशास्त्रादा पिबतं सोम्यं मधु ॥|
    block |ऋग्वेदः सूक्तं|
      block |मन्दस्व होत्रादनु जोषमन्धसोऽध्वर्यवः स पूर्णां वष्ट्यासिचम् ।|
      block |तस्मा एतं भरत तद्वशो ददिर्होत्रात्सोमं द्रविणोदः पिब ऋतुभिः ॥|
      block |यमु पूर्वमहुवे तमिदं हुवे सेदु हव्यो ददिर्यो नाम पत्यते ।|
      block |अध्वर्युभिः प्रस्थितं सोम्यं मधु पोत्रात्सोमं द्रविणोदः पिब ऋतुभिः ॥|
      block |मेद्यन्तु ते वह्नयो येभिरीयसेऽरिषण्यन्वीळयस्वा वनस्पते ।|
      block |आयूया धृष्णो अभिगूर्या त्वं नेष्ट्रात्सोमं द्रविणोदः पिब ऋतुभिः ॥|
      block |अपाद्धोत्रादुत पोत्रादमत्तोत नेष्ट्रादजुषत प्रयो हितम् ।|
      block |तुरीयं पात्रममृक्तममर्त्यं द्रविणोदाः पिबतु द्राविणोदसः ॥|
      block |अर्वाञ्चमद्य यय्यं नृवाहणं रथं युञ्जाथामिह वां विमोचनम् ।|
      block |पृङ्क्तं हवींषि मधुना हि कं गतमथा सोमं पिबतं वाजिनीवसू ॥|
      block |जोष्यग्ने समिधं जोष्याहुतिं जोषि ब्रह्म जन्यं जोषि सुष्टुतिम् ।|
      block |विश्वेभिर्विश्वाँ ऋतुना वसो मह उशन्देवाँ उशतः पायया हविः ॥|
    block |ऋग्वेदः सूक्तं|
      block |उदु ष्य देवः सविता सवाय शश्वत्तमं तदपा वह्निरस्थात् ।|
      block |नूनं देवेभ्यो वि हि धाति रत्नमथाभजद्वीतिहोत्रं स्वस्तौ ॥|
      block |विश्वस्य हि श्रुष्टये देव ऊर्ध्वः प्र बाहवा पृथुपाणिः सिसर्ति ।|
      block |आपश्चिदस्य व्रत आ निमृग्रा अयं चिद्वातो रमते परिज्मन् ॥|
      block |आशुभिश्चिद्यान्वि मुचाति नूनमरीरमदतमानं चिदेतोः ।|
      block |अह्यर्षूणां चिन्न्ययाँ अविष्यामनु व्रतं सवितुर्मोक्यागात् ॥|
      block |पुनः समव्यद्विततं वयन्ती मध्या कर्तोर्न्यधाच्छक्म धीरः ।|
      block |उत्संहायास्थाद्व्यृतूँरदर्धररमतिः सविता देव आगात् ॥|
      block |नानौकांसि दुर्यो विश्वमायुर्वि तिष्ठते प्रभवः शोको अग्नेः ।|
      block |ज्येष्ठं माता सूनवे भागमाधादन्वस्य केतमिषितं सवित्रा ॥|
      block |समाववर्ति विष्ठितो जिगीषुर्विश्वेषां कामश्चरताममाभूत् ।|
      block |शश्वाँ अपो विकृतं हित्व्यागादनु व्रतं सवितुर्दैव्यस्य ॥|
      block |त्वया हितमप्यमप्सु भागं धन्वान्वा मृगयसो वि तस्थुः ।|
      block |वनानि विभ्यो नकिरस्य तानि व्रता देवस्य सवितुर्मिनन्ति ॥|
      block |याद्राध्यं वरुणो योनिमप्यमनिशितं निमिषि जर्भुराणः ।|
      block |विश्वो मार्ताण्डो व्रजमा पशुर्गात्स्थशो जन्मानि सविता व्याकः ॥|
      block |न यस्येन्द्रो वरुणो न मित्रो व्रतमर्यमा न मिनन्ति रुद्रः ।|
      block |नारातयस्तमिदं स्वस्ति हुवे देवं सवितारं नमोभिः ॥|
      block |भगं धियं वाजयन्तः पुरंधिं नराशंसो ग्नास्पतिर्नो अव्याः ।|
      block |आये वामस्य संगथे रयीणां प्रिया देवस्य सवितुः स्याम ॥|
      block |अस्मभ्यं तद्दिवो अद्भ्यः पृथिव्यास्त्वया दत्तं काम्यं राध आ गात् ।|
      block |शं यत्स्तोतृभ्य आपये भवात्युरुशंसाय सवितर्जरित्रे ॥|
    block |ऋग्वेदः सूक्तं|
      block |ग्रावाणेव तदिदर्थं जरेथे गृध्रेव वृक्षं निधिमन्तमच्छ ।|
      block |ब्रह्माणेव विदथ उक्थशासा दूतेव हव्या जन्या पुरुत्रा ॥|
      block |प्रातर्यावाणा रथ्येव वीराजेव यमा वरमा सचेथे ।|
      block |मेने इव तन्वा शुम्भमाने दम्पतीव क्रतुविदा जनेषु ॥|
      block |शृङ्गेव नः प्रथमा गन्तमर्वाक्छफाविव जर्भुराणा तरोभिः ।|
      block |चक्रवाकेव प्रति वस्तोरुस्रार्वाञ्चा यातं रथ्येव शक्रा ॥|
      block |नावेव नः पारयतं युगेव नभ्येव न उपधीव प्रधीव ।|
      block |श्वानेव नो अरिषण्या तनूनां खृगलेव विस्रसः पातमस्मान् ॥|
      block |वातेवाजुर्या नद्येव रीतिरक्षी इव चक्षुषा यातमर्वाक् ।|
      block |हस्ताविव तन्वे शम्भविष्ठा पादेव नो नयतं वस्यो अच्छ ॥|
      block |ओष्ठाविव मध्वास्ने वदन्ता स्तनाविव पिप्यतं जीवसे नः ।|
      block |नासेव नस्तन्वो रक्षितारा कर्णाविव सुश्रुता भूतमस्मे ॥|
      block |हस्तेव शक्तिमभि संददी नः क्षामेव नः समजतं रजांसि ।|
      block |इमा गिरो अश्विना युष्मयन्तीः क्ष्णोत्रेणेव स्वधितिं सं शिशीतम् ॥|
      block |एतानि वामश्विना वर्धनानि ब्रह्म स्तोमं गृत्समदासो अक्रन् ।|
      block |तानि नरा जुजुषाणोप यातं बृहद्वदेम विदथे सुवीराः ॥|
    block |ऋग्वेदः सूक्तं|
      block |सोमापूषणा जनना रयीणां जनना दिवो जनना पृथिव्याः ।|
      block |जातौ विश्वस्य भुवनस्य गोपौ देवा अकृण्वन्नमृतस्य नाभिम् ॥|
      block |इमौ देवौ जायमानौ जुषन्तेमौ तमांसि गूहतामजुष्टा ।|
      block |आभ्यामिन्द्रः पक्वमामास्वन्तः सोमापूषभ्यां जनदुस्रियासु ॥|
      block |सोमापूषणा रजसो विमानं सप्तचक्रं रथमविश्वमिन्वम् ।|
      block |विषूवृतं मनसा युज्यमानं तं जिन्वथो वृषणा पञ्चरश्मिम् ॥|
      block |दिव्यन्यः सदनं चक्र उच्चा पृथिव्यामन्यो अध्यन्तरिक्षे ।|
      block |तावस्मभ्यं पुरुवारं पुरुक्षुं रायस्पोषं वि ष्यतां नाभिमस्मे ॥|
      block |विश्वान्यन्यो भुवना जजान विश्वमन्यो अभिचक्षाण एति ।|
      block |सोमापूषणाववतं धियं मे युवाभ्यां विश्वाः पृतना जयेम ॥|
      block |धियं पूषा जिन्वतु विश्वमिन्वो रयिं सोमो रयिपतिर्दधातु ।|
      block |अवतु देव्यदितिरनर्वा बृहद्वदेम विदथे सुवीराः ॥|
    block |ऋग्वेदः सूक्तं|
      block |वायो ये ते सहस्रिणो रथासस्तेभिरा गहि ।|
      block |नियुत्वान्सोमपीतये ॥|
      block |नियुत्वान्वायवा गह्ययं शुक्रो अयामि ते ।|
      block |गन्तासि सुन्वतो गृहम् ॥|
      block |शुक्रस्याद्य गवाशिर इन्द्रवायू नियुत्वतः ।|
      block |आ यातं पिबतं नरा ॥|
      block |अयं वां मित्रावरुणा सुतः सोम ऋतावृधा ।|
      block |ममेदिह श्रुतं हवम् ॥|
      block |राजानावनभिद्रुहा ध्रुवे सदस्युत्तमे ।|
      block |सहस्रस्थूण आसाते ॥|
      block |ता सम्राजा घृतासुती आदित्या दानुनस्पती ।|
      block |सचेते अनवह्वरम् ॥|
      block |गोमदू षु नासत्याश्वावद्यातमश्विना ।|
      block |वर्ती रुद्रा नृपाय्यम् ॥|
      block |न यत्परो नान्तर आदधर्षद्वृषण्वसू ।|
      block |दुःशंसो मर्त्यो रिपुः ॥|
      block |ता न आ वोळ्हमश्विना रयिं पिशङ्गसंदृशम् ।|
      block |धिष्ण्या वरिवोविदम् ॥|
      block |इन्द्रो अङ्ग महद्भयमभी षदप चुच्यवत् ।|
      block |स हि स्थिरो विचर्षणिः ॥|
      block |इन्द्रश्च मृळयाति नो न नः पश्चादघं नशत् ।|
      block |भद्रं भवाति नः पुरः ॥|
      block |इन्द्र आशाभ्यस्परि सर्वाभ्यो अभयं करत् ।|
      block |जेता शत्रून्विचर्षणिः ॥|
      block |विश्वे देवास आ गत शृणुता म इमं हवम् ।|
      block |एदं बर्हिर्नि षीदत ॥|
      block |तीव्रो वो मधुमाँ अयं शुनहोत्रेषु मत्सरः ।|
      block |एतं पिबत काम्यम् ॥|
      block |इन्द्रज्येष्ठा मरुद्गणा देवासः पूषरातयः ।|
      block |विश्वे मम श्रुता हवम् ॥|
      block |अम्बितमे नदीतमे देवितमे सरस्वति ।|
      block |अप्रशस्ता इव स्मसि प्रशस्तिमम्ब नस्कृधि ॥|
      block |त्वे विश्वा सरस्वति श्रितायूंषि देव्याम् ।|
      block |शुनहोत्रेषु मत्स्व प्रजां देवि दिदिड्ढि नः ॥|
      block |इमा ब्रह्म सरस्वति जुषस्व वाजिनीवति ।|
      block |या ते मन्म गृत्समदा ऋतावरि प्रिया देवेषु जुह्वति ॥|
      block |प्रेतां यज्ञस्य शम्भुवा युवामिदा वृणीमहे ।|
      block |अग्निं च हव्यवाहनम् ॥|
      block |द्यावा नः पृथिवी इमं सिध्रमद्य दिविस्पृशम् ।|
      block |यज्ञं देवेषु यच्छताम् ॥|
      block |आ वामुपस्थमद्रुहा देवाः सीदन्तु यज्ञियाः ।|
      block |इहाद्य सोमपीतये ॥|
    block |ऋग्वेदः सूक्तं|
      block |कनिक्रदज्जनुषं प्रब्रुवाण इयर्ति वाचमरितेव नावम् ।|
      block |सुमङ्गलश्च शकुने भवासि मा त्वा का चिदभिभा विश्व्या विदत् ॥|
      block |मा त्वा श्येन उद्वधीन्मा सुपर्णो मा त्वा विददिषुमान्वीरो अस्ता ।|
      block |पित्र्यामनु प्रदिशं कनिक्रदत्सुमङ्गलो भद्रवादी वदेह ॥|
      block |अव क्रन्द दक्षिणतो गृहाणां सुमङ्गलो भद्रवादी शकुन्ते ।|
      block |मा न स्तेन ईशत माघशंसो बृहद्वदेम विदथे सुवीराः ॥|
    block |ऋग्वेदः सूक्तं|
      block |प्रदक्षिणिदभि गृणन्ति कारवो वयो वदन्त ऋतुथा शकुन्तयः ।|
      block |उभे वाचौ वदति सामगा इव गायत्रं च त्रैष्टुभं चानु राजति ॥|
      block |उद्गातेव शकुने साम गायसि ब्रह्मपुत्र इव सवनेषु शंससि ।|
      block |वृषेव वाजी शिशुमतीरपीत्या सर्वतो नः शकुने भद्रमा वद विश्वतो नः शकुने पुण्यमा वद ॥|
      block |आवदँस्त्वं शकुने भद्रमा वद तूष्णीमासीनः सुमतिं चिकिद्धि नः ।|
      block |यदुत्पतन्वदसि कर्करिर्यथा बृहद्वदेम विदथे सुवीराः ॥|

  block |ऋग्वेदः मण्डल ३|
    block |ऋग्वेदः सूक्तं|
      block |सोमस्य मा तवसं वक्ष्यग्ने वह्निं चकर्थ विदथे यजध्यै ।|
      block |देवाँ अच्छा दीद्यद्युञ्जे अद्रिं शमाये अग्ने तन्वं जुषस्व ॥|
      block |प्राञ्चं यज्ञं चकृम वर्धतां गीः समिद्भिरग्निं नमसा दुवस्यन् ।|
      block |दिवः शशासुर्विदथा कवीनां गृत्साय चित्तवसे गातुमीषुः ॥|
      block |मयो दधे मेधिरः पूतदक्षो दिवः सुबन्धुर्जनुषा पृथिव्याः ।|
      block |अविन्दन्नु दर्शतमप्स्वन्तर्देवासो अग्निमपसि स्वसॄणाम् ॥|
      block |अवर्धयन्सुभगं सप्त यह्वीः श्वेतं जज्ञानमरुषं महित्वा ।|
      block |शिशुं न जातमभ्यारुरश्वा देवासो अग्निं जनिमन्वपुष्यन् ॥|
      block |शुक्रेभिरङ्गै रज आततन्वान्क्रतुं पुनानः कविभिः पवित्रैः ।|
      block |शोचिर्वसानः पर्यायुरपां श्रियो मिमीते बृहतीरनूनाः ॥|
      block |वव्राजा सीमनदतीरदब्धा दिवो यह्वीरवसाना अनग्नाः ।|
      block |सना अत्र युवतयः सयोनीरेकं गर्भं दधिरे सप्त वाणीः ॥|
      block |स्तीर्णा अस्य संहतो विश्वरूपा घृतस्य योनौ स्रवथे मधूनाम् ।|
      block |अस्थुरत्र धेनवः पिन्वमाना मही दस्मस्य मातरा समीची ॥|
      block |बभ्राणः सूनो सहसो व्यद्यौद्दधानः शुक्रा रभसा वपूंषि ।|
      block |श्चोतन्ति धारा मधुनो घृतस्य वृषा यत्र वावृधे काव्येन ॥|
      block |पितुश्चिदूधर्जनुषा विवेद व्यस्य धारा असृजद्वि धेनाः ।|
      block |गुहा चरन्तं सखिभिः शिवेभिर्दिवो यह्वीभिर्न गुहा बभूव ॥|
      block |पितुश्च गर्भं जनितुश्च बभ्रे पूर्वीरेको अधयत्पीप्यानाः ।|
      block |वृष्णे सपत्नी शुचये सबन्धू उभे अस्मै मनुष्ये नि पाहि ॥|
      block |उरौ महाँ अनिबाधे ववर्धापो अग्निं यशसः सं हि पूर्वीः ।|
      block |ऋतस्य योनावशयद्दमूना जामीनामग्निरपसि स्वसॄणाम् ॥|
      block |अक्रो न बभ्रिः समिथे महीनां दिदृक्षेयः सूनवे भाऋजीकः ।|
      block |उदुस्रिया जनिता यो जजानापां गर्भो नृतमो यह्वो अग्निः ॥|
      block |अपां गर्भं दर्शतमोषधीनां वना जजान सुभगा विरूपम् ।|
      block |देवासश्चिन्मनसा सं हि जग्मुः पनिष्ठं जातं तवसं दुवस्यन् ॥|
      block |बृहन्त इद्भानवो भाऋजीकमग्निं सचन्त विद्युतो न शुक्राः ।|
      block |गुहेव वृद्धं सदसि स्वे अन्तरपार ऊर्वे अमृतं दुहानाः ॥|
      block |ईळे च त्वा यजमानो हविर्भिरीळे सखित्वं सुमतिं निकामः ।|
      block |देवैरवो मिमीहि सं जरित्रे रक्षा च नो दम्येभिरनीकैः ॥|
      block |उपक्षेतारस्तव सुप्रणीतेऽग्ने विश्वानि धन्या दधानाः ।|
      block |सुरेतसा श्रवसा तुञ्जमाना अभि ष्याम पृतनायूँरदेवान् ॥|
      block |आ देवानामभवः केतुरग्ने मन्द्रो विश्वानि काव्यानि विद्वान् ।|
      block |प्रति मर्ताँ अवासयो दमूना अनु देवान्रथिरो यासि साधन् ॥|
      block |नि दुरोणे अमृतो मर्त्यानां राजा ससाद विदथानि साधन् ।|
      block |घृतप्रतीक उर्विया व्यद्यौदग्निर्विश्वानि काव्यानि विद्वान् ॥|
      block |आ नो गहि सख्येभिः शिवेभिर्महान्महीभिरूतिभिः सरण्यन् ।|
      block |अस्मे रयिं बहुलं संतरुत्रं सुवाचं भागं यशसं कृधी नः ॥|
      block |एता ते अग्ने जनिमा सनानि प्र पूर्व्याय नूतनानि वोचम् ।|
      block |महान्ति वृष्णे सवना कृतेमा जन्मञ्जन्मन्निहितो जातवेदाः ॥|
      block |जन्मञ्जन्मन्निहितो जातवेदा विश्वामित्रेभिरिध्यते अजस्रः ।|
      block |तस्य वयं सुमतौ यज्ञियस्यापि भद्रे सौमनसे स्याम ॥|
      block |इमं यज्ञं सहसावन्त्वं नो देवत्रा धेहि सुक्रतो रराणः ।|
      block |प्र यंसि होतर्बृहतीरिषो नोऽग्ने महि द्रविणमा यजस्व ॥|
      block |इळामग्ने पुरुदंसं सनिं गोः शश्वत्तमं हवमानाय साध ।|
      block |स्यान्नः सूनुस्तनयो विजावाग्ने सा ते सुमतिर्भूत्वस्मे ॥|
    block |ऋग्वेदः सूक्तं|
      block |वैश्वानराय धिषणामृतावृधे घृतं न पूतमग्नये जनामसि ।|
      block |द्विता होतारं मनुषश्च वाघतो धिया रथं न कुलिशः समृण्वति ॥|
      block |स रोचयज्जनुषा रोदसी उभे स मात्रोरभवत्पुत्र ईड्यः ।|
      block |हव्यवाळग्निरजरश्चनोहितो दूळभो विशामतिथिर्विभावसुः ॥|
      block |क्रत्वा दक्षस्य तरुषो विधर्मणि देवासो अग्निं जनयन्त चित्तिभिः ।|
      block |रुरुचानं भानुना ज्योतिषा महामत्यं न वाजं सनिष्यन्नुप ब्रुवे ॥|
      block |आ मन्द्रस्य सनिष्यन्तो वरेण्यं वृणीमहे अह्रयं वाजमृग्मियम् ।|
      block |रातिं भृगूणामुशिजं कविक्रतुमग्निं राजन्तं दिव्येन शोचिषा ॥|
      block |अग्निं सुम्नाय दधिरे पुरो जना वाजश्रवसमिह वृक्तबर्हिषः ।|
      block |यतस्रुचः सुरुचं विश्वदेव्यं रुद्रं यज्ञानां साधदिष्टिमपसाम् ॥|
      block |पावकशोचे तव हि क्षयं परि होतर्यज्ञेषु वृक्तबर्हिषो नरः ।|
      block |अग्ने दुव इच्छमानास आप्यमुपासते द्रविणं धेहि तेभ्यः ॥|
      block |आ रोदसी अपृणदा स्वर्महज्जातं यदेनमपसो अधारयन् ।|
      block |सो अध्वराय परि णीयते कविरत्यो न वाजसातये चनोहितः ॥|
      block |नमस्यत हव्यदातिं स्वध्वरं दुवस्यत दम्यं जातवेदसम् ।|
      block |रथीरृतस्य बृहतो विचर्षणिरग्निर्देवानामभवत्पुरोहितः ॥|
      block |तिस्रो यह्वस्य समिधः परिज्मनोऽग्नेरपुनन्नुशिजो अमृत्यवः ।|
      block |तासामेकामदधुर्मर्त्ये भुजमु लोकमु द्वे उप जामिमीयतुः ॥|
      block |विशां कविं विश्पतिं मानुषीरिषः सं सीमकृण्वन्स्वधितिं न तेजसे ।|
      block |स उद्वतो निवतो याति वेविषत्स गर्भमेषु भुवनेषु दीधरत् ॥|
      block |स जिन्वते जठरेषु प्रजज्ञिवान्वृषा चित्रेषु नानदन्न सिंहः ।|
      block |वैश्वानरः पृथुपाजा अमर्त्यो वसु रत्ना दयमानो वि दाशुषे ॥|
      block |वैश्वानरः प्रत्नथा नाकमारुहद्दिवस्पृष्ठं भन्दमानः सुमन्मभिः ।|
      block |स पूर्ववज्जनयञ्जन्तवे धनं समानमज्मं पर्येति जागृविः ॥|
      block |ऋतावानं यज्ञियं विप्रमुक्थ्यमा यं दधे मातरिश्वा दिवि क्षयम् ।|
      block |तं चित्रयामं हरिकेशमीमहे सुदीतिमग्निं सुविताय नव्यसे ॥|
      block |शुचिं न यामन्निषिरं स्वर्दृशं केतुं दिवो रोचनस्थामुषर्बुधम् ।|
      block |अग्निं मूर्धानं दिवो अप्रतिष्कुतं तमीमहे नमसा वाजिनं बृहत् ॥|
      block |मन्द्रं होतारं शुचिमद्वयाविनं दमूनसमुक्थ्यं विश्वचर्षणिम् ।|
      block |रथं न चित्रं वपुषाय दर्शतं मनुर्हितं सदमिद्राय ईमहे ॥|
    block |ऋग्वेदः सूक्तं|
      block |वैश्वानराय पृथुपाजसे विपो रत्ना विधन्त धरुणेषु गातवे ।|
      block |अग्निर्हि देवाँ अमृतो दुवस्यत्यथा धर्माणि सनता न दूदुषत् ॥|
      block |अन्तर्दूतो रोदसी दस्म ईयते होता निषत्तो मनुषः पुरोहितः ।|
      block |क्षयं बृहन्तं परि भूषति द्युभिर्देवेभिरग्निरिषितो धियावसुः ॥|
      block |केतुं यज्ञानां विदथस्य साधनं विप्रासो अग्निं महयन्त चित्तिभिः ।|
      block |अपांसि यस्मिन्नधि संदधुर्गिरस्तस्मिन्सुम्नानि यजमान आ चके ॥|
      block |पिता यज्ञानामसुरो विपश्चितां विमानमग्निर्वयुनं च वाघताम् ।|
      block |आ विवेश रोदसी भूरिवर्पसा पुरुप्रियो भन्दते धामभिः कविः ॥|
      block |चन्द्रमग्निं चन्द्ररथं हरिव्रतं वैश्वानरमप्सुषदं स्वर्विदम् ।|
      block |विगाहं तूर्णिं तविषीभिरावृतं भूर्णिं देवास इह सुश्रियं दधुः ॥|
      block |अग्निर्देवेभिर्मनुषश्च जन्तुभिस्तन्वानो यज्ञं पुरुपेशसं धिया ।|
      block |रथीरन्तरीयते साधदिष्टिभिर्जीरो दमूना अभिशस्तिचातनः ॥|
      block |अग्ने जरस्व स्वपत्य आयुन्यूर्जा पिन्वस्व समिषो दिदीहि नः ।|
      block |वयांसि जिन्व बृहतश्च जागृव उशिग्देवानामसि सुक्रतुर्विपाम् ॥|
      block |विश्पतिं यह्वमतिथिं नरः सदा यन्तारं धीनामुशिजं च वाघताम् ।|
      block |अध्वराणां चेतनं जातवेदसं प्र शंसन्ति नमसा जूतिभिर्वृधे ॥|
      block |विभावा देवः सुरणः परि क्षितीरग्निर्बभूव शवसा सुमद्रथः ।|
      block |तस्य व्रतानि भूरिपोषिणो वयमुप भूषेम दम आ सुवृक्तिभिः ॥|
      block |वैश्वानर तव धामान्या चके येभिः स्वर्विदभवो विचक्षण ।|
      block |जात आपृणो भुवनानि रोदसी अग्ने ता विश्वा परिभूरसि त्मना ॥|
      block |वैश्वानरस्य दंसनाभ्यो बृहदरिणादेकः स्वपस्यया कविः ।|
      block |उभा पितरा महयन्नजायताग्निर्द्यावापृथिवी भूरिरेतसा ॥|
    block |ऋग्वेदः सूक्तं|
      block |समित्समित्सुमना बोध्यस्मे शुचाशुचा सुमतिं रासि वस्वः ।|
      block |आ देव देवान्यजथाय वक्षि सखा सखीन्सुमना यक्ष्यग्ने ॥|
      block |यं देवासस्त्रिरहन्नायजन्ते दिवेदिवे वरुणो मित्रो अग्निः ।|
      block |सेमं यज्ञं मधुमन्तं कृधी नस्तनूनपाद्घृतयोनिं विधन्तम् ॥|
      block |प्र दीधितिर्विश्ववारा जिगाति होतारमिळः प्रथमं यजध्यै ।|
      block |अच्छा नमोभिर्वृषभं वन्दध्यै स देवान्यक्षदिषितो यजीयान् ॥|
      block |ऊर्ध्वो वां गातुरध्वरे अकार्यूर्ध्वा शोचींषि प्रस्थिता रजांसि ।|
      block |दिवो वा नाभा न्यसादि होता स्तृणीमहि देवव्यचा वि बर्हिः ॥|
      block |सप्त होत्राणि मनसा वृणाना इन्वन्तो विश्वं प्रति यन्नृतेन ।|
      block |नृपेशसो विदथेषु प्र जाता अभीमं यज्ञं वि चरन्त पूर्वीः ॥|
      block |आ भन्दमाने उषसा उपाके उत स्मयेते तन्वा विरूपे ।|
      block |यथा नो मित्रो वरुणो जुजोषदिन्द्रो मरुत्वाँ उत वा महोभिः ॥|
      block |दैव्या होतारा प्रथमा न्यृञ्जे सप्त पृक्षासः स्वधया मदन्ति ।|
      block |ऋतं शंसन्त ऋतमित्त आहुरनु व्रतं व्रतपा दीध्यानाः ॥|
      block |आ भारती भारतीभिः सजोषा इळा देवैर्मनुष्येभिरग्निः ।|
      block |सरस्वती सारस्वतेभिरर्वाक्तिस्रो देवीर्बर्हिरेदं सदन्तु ॥|
      block |तन्नस्तुरीपमध पोषयित्नु देव त्वष्टर्वि रराणः स्यस्व ।|
      block |यतो वीरः कर्मण्यः सुदक्षो युक्तग्रावा जायते देवकामः ॥|
      block |वनस्पतेऽव सृजोप देवानग्निर्हविः शमिता सूदयाति ।|
      block |सेदु होता सत्यतरो यजाति यथा देवानां जनिमानि वेद ॥|
      block |आ याह्यग्ने समिधानो अर्वाङिन्द्रेण देवैः सरथं तुरेभिः ।|
      block |बर्हिर्न आस्तामदितिः सुपुत्रा स्वाहा देवा अमृता मादयन्ताम् ॥|
    block |ऋग्वेदः सूक्तं|
      block |प्रत्यग्निरुषसश्चेकितानोऽबोधि विप्रः पदवीः कवीनाम्।|
      block |पृथुपाजा देवयद्भिः समिद्धोऽप द्वारा तमसो वह्निरावः॥ १ ॥|
      block |प्रेद्वग्निर्वावृधे स्तोमेभिर्गीर्भिः स्तोतॄणां नमस्य उक्थैः।|
      block |पूर्वीर्ऋतस्य संदृशश्चकानः सं दूतो अद्यौदुषसो विरोके॥ २ ॥|
      block |अधाय्यग्निर्मानुषीषु विक्ष्वपां गर्भो मित्र ऋतेन साधन्।|
      block |आ हर्यतो यजतः सान्वस्थादभूदु विप्रो हव्यो मतीनाम्॥ ३ ॥|
      block |मित्रो अग्निर्भवति यत्समिद्धो मित्रो होता वरुणो जातवेदाः।|
      block |मित्रो अध्वर्युरिषिरो दमूना मित्रः सिन्धूनामुत पर्वतानाम्॥ ४ ॥|
      block |पाति प्रियं रिपो अग्रं पदं वेः पाति यह्वश्चरणं सूर्यस्य।|
      block |पाति नाभा सप्तशीर्षाणमग्निः पाति देवानामुपमादमृष्वः॥ ५ ॥|
      block |ऋभुश्चक्र ईड्यं चारु नाम विश्वानि देवो वयुनानि विद्वान्।|
      block |ससस्य चर्म घृतवत्पदं वेस्तदिदग्नी रक्षत्यप्रयुच्छन्॥ ६ ॥|
      block |आ योनिमग्निर्घृतवन्तमस्थात्पृथुप्रगाणमुशन्तमुशानः।|
      block |दीद्यानः शुचिर्ऋष्वः पावकः पुनःपुनर्मातरा नव्यसी कः॥ ७ ॥|
      block |सद्यो जात ओषधीभिर्ववक्षे यदी वर्धन्ति प्रस्वो घृतेन।|
      block |आप इव प्रवता शुम्भमाना उरुष्यदग्निः पित्रोरुपस्थे॥ ८ ॥|
      block |उदु ष्टुतः समिधा यह्वो अद्यौद्वर्ष्मन्दिवो अधि नाभा पृथिव्याः।|
      block |मित्रो अग्निरीड्यो मातरिश्वा दूतो वक्षद्यजथाय देवान्॥ ९ ॥|
      block |उदस्तम्भीत्समिधा नाकमृष्वोऽग्निर्भवन्नुत्तमो रोचनानाम्।|
      block |यदी भृगुभ्यः परि मातरिश्वा गुहा सन्तं हव्यवाहं समीधे॥ १० ॥|
      block |इळामग्ने पुरुदंसं सनिं गोः शश्वत्तमं हवमानाय साध।|
      block |स्यान्नः सूनुस्तनयो विजावाग्ने सा ते सुमतिर्भूत्वस्मे॥ ११ ॥|
    block |ऋग्वेदः सूक्तं|
      block |प्र कारवो मनना वच्यमाना देवद्रीचीं नयत देवयन्तः ।|
      block |दक्षिणावाड्वाजिनी प्राच्येति हविर्भरन्त्यग्नये घृताची ॥|
      block |आ रोदसी अपृणा जायमान उत प्र रिक्था अध नु प्रयज्यो ।|
      block |दिवश्चिदग्ने महिना पृथिव्या वच्यन्तां ते वह्नयः सप्तजिह्वाः ॥|
      block |द्यौश्च त्वा पृथिवी यज्ञियासो नि होतारं सादयन्ते दमाय ।|
      block |यदी विशो मानुषीर्देवयन्तीः प्रयस्वतीरीळते शुक्रमर्चिः ॥|
      block |महान्सधस्थे ध्रुव आ निषत्तोऽन्तर्द्यावा माहिने हर्यमाणः ।|
      block |आस्क्रे सपत्नी अजरे अमृक्ते सबर्दुघे उरुगायस्य धेनू ॥|
      block |व्रता ते अग्ने महतो महानि तव क्रत्वा रोदसी आ ततन्थ ।|
      block |त्वं दूतो अभवो जायमानस्त्वं नेता वृषभ चर्षणीनाम् ॥|
      block |ऋतस्य वा केशिना योग्याभिर्घृतस्नुवा रोहिता धुरि धिष्व ।|
      block |अथा वह देवान्देव विश्वान्स्वध्वरा कृणुहि जातवेदः ॥|
      block |दिवश्चिदा ते रुचयन्त रोका उषो विभातीरनु भासि पूर्वीः ।|
      block |अपो यदग्न उशधग्वनेषु होतुर्मन्द्रस्य पनयन्त देवाः ॥|
      block |उरौ वा ये अन्तरिक्षे मदन्ति दिवो वा ये रोचने सन्ति देवाः ।|
      block |ऊमा वा ये सुहवासो यजत्रा आयेमिरे रथ्यो अग्ने अश्वाः ॥|
      block |ऐभिरग्ने सरथं याह्यर्वाङ्नानारथं वा विभवो ह्यश्वाः ।|
      block |पत्नीवतस्त्रिंशतं त्रीँश्च देवाननुष्वधमा वह मादयस्व ॥|
      block |स होता यस्य रोदसी चिदुर्वी यज्ञंयज्ञमभि वृधे गृणीतः ।|
      block |प्राची अध्वरेव तस्थतुः सुमेके ऋतावरी ऋतजातस्य सत्ये ॥|
      block |इळामग्ने पुरुदंसं सनिं गोः शश्वत्तमं हवमानाय साध ।|
      block |स्यान्नः सूनुस्तनयो विजावाग्ने सा ते सुमतिर्भूत्वस्मे ॥|
    block |ऋग्वेदः सूक्तं|
      block |प्र य आरुः शितिपृष्ठस्य धासेरा मातरा विविशुः सप्त वाणीः ।|
      block |परिक्षिता पितरा सं चरेते प्र सर्स्राते दीर्घमायुः प्रयक्षे ॥|
      block |दिवक्षसो धेनवो वृष्णो अश्वा देवीरा तस्थौ मधुमद्वहन्तीः ।|
      block |ऋतस्य त्वा सदसि क्षेमयन्तं पर्येका चरति वर्तनिं गौः ॥|
      block |आ सीमरोहत्सुयमा भवन्तीः पतिश्चिकित्वान्रयिविद्रयीणाम् ।|
      block |प्र नीलपृष्ठो अतसस्य धासेस्ता अवासयत्पुरुधप्रतीकः ॥|
      block |महि त्वाष्ट्रमूर्जयन्तीरजुर्यं स्तभूयमानं वहतो वहन्ति ।|
      block |व्यङ्गेभिर्दिद्युतानः सधस्थ एकामिव रोदसी आ विवेश ॥|
      block |जानन्ति वृष्णो अरुषस्य शेवमुत ब्रध्नस्य शासने रणन्ति ।|
      block |दिवोरुचः सुरुचो रोचमाना इळा येषां गण्या माहिना गीः ॥|
      block |उतो पितृभ्यां प्रविदानु घोषं महो महद्भ्यामनयन्त शूषम् ।|
      block |उक्षा ह यत्र परि धानमक्तोरनु स्वं धाम जरितुर्ववक्ष ॥|
      block |अध्वर्युभिः पञ्चभिः सप्त विप्राः प्रियं रक्षन्ते निहितं पदं वेः ।|
      block |प्राञ्चो मदन्त्युक्षणो अजुर्या देवा देवानामनु हि व्रता गुः ॥|
      block |दैव्या होतारा प्रथमा न्यृञ्जे सप्त पृक्षासः स्वधया मदन्ति ।|
      block |ऋतं शंसन्त ऋतमित्त आहुरनु व्रतं व्रतपा दीध्यानाः ॥|
      block |वृषायन्ते महे अत्याय पूर्वीर्वृष्णे चित्राय रश्मयः सुयामाः ।|
      block |देव होतर्मन्द्रतरश्चिकित्वान्महो देवान्रोदसी एह वक्षि ॥|
      block |पृक्षप्रयजो द्रविणः सुवाचः सुकेतव उषसो रेवदूषुः ।|
      block |उतो चिदग्ने महिना पृथिव्याः कृतं चिदेनः सं महे दशस्य ॥|
      block |इळामग्ने पुरुदंसं सनिं गोः शश्वत्तमं हवमानाय साध ।|
      block |स्यान्नः सूनुस्तनयो विजावाग्ने सा ते सुमतिर्भूत्वस्मे ॥|
    block |ऋग्वेदः सूक्तं|
      block |अञ्जन्ति त्वामध्वरे देवयन्तो वनस्पते मधुना दैव्येन ।|
      block |यदूर्ध्वस्तिष्ठा द्रविणेह धत्ताद्यद्वा क्षयो मातुरस्या उपस्थे ॥|
      block |समिद्धस्य श्रयमाणः पुरस्ताद्ब्रह्म वन्वानो अजरं सुवीरम् ।|
      block |आरे अस्मदमतिं बाधमान उच्छ्रयस्व महते सौभगाय ॥|
      block |उच्छ्रयस्व वनस्पते वर्ष्मन्पृथिव्या अधि ।|
      block |सुमिती मीयमानो वर्चो धा यज्ञवाहसे ॥|
      block |युवा सुवासाः परिवीत आगात्स उ श्रेयान्भवति जायमानः ।|
      block |तं धीरासः कवय उन्नयन्ति स्वाध्यो मनसा देवयन्तः ॥|
      block |जातो जायते सुदिनत्वे अह्नां समर्य आ विदथे वर्धमानः ।|
      block |पुनन्ति धीरा अपसो मनीषा देवया विप्र उदियर्ति वाचम् ॥|
      block |यान्वो नरो देवयन्तो निमिम्युर्वनस्पते स्वधितिर्वा ततक्ष ।|
      block |ते देवासः स्वरवस्तस्थिवांसः प्रजावदस्मे दिधिषन्तु रत्नम् ॥|
      block |ये वृक्णासो अधि क्षमि निमितासो यतस्रुचः ।|
      block |ते नो व्यन्तु वार्यं देवत्रा क्षेत्रसाधसः ॥|
      block |आदित्या रुद्रा वसवः सुनीथा द्यावाक्षामा पृथिवी अन्तरिक्षम् ।|
      block |सजोषसो यज्ञमवन्तु देवा ऊर्ध्वं कृण्वन्त्वध्वरस्य केतुम् ॥|
      block |हंसा इव श्रेणिशो यतानाः शुक्रा वसानाः स्वरवो न आगुः ।|
      block |उन्नीयमानाः कविभिः पुरस्ताद्देवा देवानामपि यन्ति पाथः ॥|
      block |शृङ्गाणीवेच्छृङ्गिणां सं ददृश्रे चषालवन्तः स्वरवः पृथिव्याम् ।|
      block |वाघद्भिर्वा विहवे श्रोषमाणा अस्माँ अवन्तु पृतनाज्येषु ॥|
      block |वनस्पते शतवल्शो वि रोह सहस्रवल्शा वि वयं रुहेम ।|
      block |यं त्वामयं स्वधितिस्तेजमानः प्रणिनाय महते सौभगाय ॥|
    block |ऋग्वेदः सूक्तं|
      block |सखायस्त्वा ववृमहे देवं मर्तास ऊतये ।|
      block |अपां नपातं सुभगं सुदीदितिं सुप्रतूर्तिमनेहसम् ॥|
      block |कायमानो वना त्वं यन्मातॄरजगन्नपः ।|
      block |न तत्ते अग्ने प्रमृषे निवर्तनं यद्दूरे सन्निहाभवः ॥|
      block |अति तृष्टं ववक्षिथाथैव सुमना असि ।|
      block |प्रप्रान्ये यन्ति पर्यन्य आसते येषां सख्ये असि श्रितः ॥|
      block |ईयिवांसमति स्रिधः शश्वतीरति सश्चतः ।|
      block |अन्वीमविन्दन्निचिरासो अद्रुहोऽप्सु सिंहमिव श्रितम् ॥|
      block |ससृवांसमिव त्मनाग्निमित्था तिरोहितम् ।|
      block |ऐनं नयन्मातरिश्वा परावतो देवेभ्यो मथितं परि ॥|
      block |तं त्वा मर्ता अगृभ्णत देवेभ्यो हव्यवाहन ।|
      block |विश्वान्यद्यज्ञाँ अभिपासि मानुष तव क्रत्वा यविष्ठ्य ॥|
      block |तद्भद्रं तव दंसना पाकाय चिच्छदयति ।|
      block |त्वां यदग्ने पशवः समासते समिद्धमपिशर्वरे ॥|
      block |आ जुहोता स्वध्वरं शीरं पावकशोचिषम् ।|
      block |आशुं दूतमजिरं प्रत्नमीड्यं श्रुष्टी देवं सपर्यत ॥|
      block |त्रीणि शता त्री सहस्राण्यग्निं त्रिंशच्च देवा नव चासपर्यन् ।|
      block |औक्षन्घृतैरस्तृणन्बर्हिरस्मा आदिद्धोतारं न्यसादयन्त ॥|
    block |ऋग्वेदः सूक्तं|
      block |त्वामग्ने मनीषिणः सम्राजं चर्षणीनाम् ।|
      block |देवं मर्तास इन्धते समध्वरे ॥|
      block |त्वां यज्ञेष्वृत्विजमग्ने होतारमीळते ।|
      block |गोपा ऋतस्य दीदिहि स्वे दमे ॥|
      block |स घा यस्ते ददाशति समिधा जातवेदसे ।|
      block |सो अग्ने धत्ते सुवीर्यं स पुष्यति ॥|
      block |स केतुरध्वराणामग्निर्देवेभिरा गमत् ।|
      block |अञ्जानः सप्त होतृभिर्हविष्मते ॥|
      block |प्र होत्रे पूर्व्यं वचोऽग्नये भरता बृहत् ।|
      block |विपां ज्योतींषि बिभ्रते न वेधसे ॥|
      block |अग्निं वर्धन्तु नो गिरो यतो जायत उक्थ्यः ।|
      block |महे वाजाय द्रविणाय दर्शतः ॥|
      block |अग्ने यजिष्ठो अध्वरे देवान्देवयते यज ।|
      block |होता मन्द्रो वि राजस्यति स्रिधः ॥|
      block |स नः पावक दीदिहि द्युमदस्मे सुवीर्यम् ।|
      block |भवा स्तोतृभ्यो अन्तमः स्वस्तये ॥|
      block |तं त्वा विप्रा विपन्यवो जागृवांसः समिन्धते ।|
      block |हव्यवाहममर्त्यं सहोवृधम् ॥|
    block |ऋग्वेदः सूक्तं|
      block |अग्निर्होता पुरोहितोऽध्वरस्य विचर्षणिः ।|
      block |स वेद यज्ञमानुषक् ॥|
      block |स हव्यवाळमर्त्य उशिग्दूतश्चनोहितः ।|
      block |अग्निर्धिया समृण्वति ॥|
      block |अग्निर्धिया स चेतति केतुर्यज्ञस्य पूर्व्यः ।|
      block |अर्थं ह्यस्य तरणि ॥|
      block |अग्निं सूनुं सनश्रुतं सहसो जातवेदसम् ।|
      block |वह्निं देवा अकृण्वत ॥|
      block |अदाभ्यः पुरएता विशामग्निर्मानुषीणाम् ।|
      block |तूर्णी रथः सदा नवः ॥|
      block |साह्वान्विश्वा अभियुजः क्रतुर्देवानाममृक्तः ।|
      block |अग्निस्तुविश्रवस्तमः ॥|
      block |अभि प्रयांसि वाहसा दाश्वाँ अश्नोति मर्त्यः ।|
      block |क्षयं पावकशोचिषः ॥|
      block |परि विश्वानि सुधिताग्नेरश्याम मन्मभिः ।|
      block |विप्रासो जातवेदसः ॥|
      block |अग्ने विश्वानि वार्या वाजेषु सनिषामहे ।|
      block |त्वे देवास एरिरे ॥|
    block |ऋग्वेदः सूक्तं|
      block |इन्द्राग्नी आ गतं सुतं गीर्भिर्नभो वरेण्यम् ।|
      block |अस्य पातं धियेषिता ॥|
      block |इन्द्राग्नी जरितुः सचा यज्ञो जिगाति चेतनः ।|
      block |अया पातमिमं सुतम् ॥|
      block |इन्द्रमग्निं कविच्छदा यज्ञस्य जूत्या वृणे ।|
      block |ता सोमस्येह तृम्पताम् ॥|
      block |तोशा वृत्रहणा हुवे सजित्वानापराजिता ।|
      block |इन्द्राग्नी वाजसातमा ॥|
      block |प्र वामर्चन्त्युक्थिनो नीथाविदो जरितारः ।|
      block |इन्द्राग्नी इष आ वृणे ॥|
      block |इन्द्राग्नी नवतिं पुरो दासपत्नीरधूनुतम् ।|
      block |साकमेकेन कर्मणा ॥|
      block |इन्द्राग्नी अपसस्पर्युप प्र यन्ति धीतयः ।|
      block |ऋतस्य पथ्या अनु ॥|
      block |इन्द्राग्नी तविषाणि वां सधस्थानि प्रयांसि च ।|
      block |युवोरप्तूर्यं हितम् ॥|
      block |इन्द्राग्नी रोचना दिवः परि वाजेषु भूषथः ।|
      block |तद्वां चेति प्र वीर्यम् ॥|
    block |ऋग्वेदः सूक्तं|
      block |प्र वो देवायाग्नये बर्हिष्ठमर्चास्मै ।|
      block |गमद्देवेभिरा स नो यजिष्ठो बर्हिरा सदत् ॥|
      block |ऋतावा यस्य रोदसी दक्षं सचन्त ऊतयः ।|
      block |हविष्मन्तस्तमीळते तं सनिष्यन्तोऽवसे ॥|
      block |स यन्ता विप्र एषां स यज्ञानामथा हि षः ।|
      block |अग्निं तं वो दुवस्यत दाता यो वनिता मघम् ॥|
      block |स नः शर्माणि वीतयेऽग्निर्यच्छतु शंतमा ।|
      block |यतो नः प्रुष्णवद्वसु दिवि क्षितिभ्यो अप्स्वा ॥|
      block |दीदिवांसमपूर्व्यं वस्वीभिरस्य धीतिभिः ।|
      block |ऋक्वाणो अग्निमिन्धते होतारं विश्पतिं विशाम् ॥|
      block |उत नो ब्रह्मन्नविष उक्थेषु देवहूतमः ।|
      block |शं नः शोचा मरुद्वृधोऽग्ने सहस्रसातमः ॥|
      block |नू नो रास्व सहस्रवत्तोकवत्पुष्टिमद्वसु ।|
      block |द्युमदग्ने सुवीर्यं वर्षिष्ठमनुपक्षितम् ॥|
    block |ऋग्वेदः सूक्तं|
      block |आ होता मन्द्रो विदथान्यस्थात्सत्यो यज्वा कवितमः स वेधाः ।|
      block |विद्युद्रथः सहसस्पुत्रो अग्निः शोचिष्केशः पृथिव्यां पाजो अश्रेत् ॥|
      block |अयामि ते नमउक्तिं जुषस्व ऋतावस्तुभ्यं चेतते सहस्वः ।|
      block |विद्वाँ आ वक्षि विदुषो नि षत्सि मध्य आ बर्हिरूतये यजत्र ॥|
      block |द्रवतां त उषसा वाजयन्ती अग्ने वातस्य पथ्याभिरच्छ ।|
      block |यत्सीमञ्जन्ति पूर्व्यं हविर्भिरा वन्धुरेव तस्थतुर्दुरोणे ॥|
      block |मित्रश्च तुभ्यं वरुणः सहस्वोऽग्ने विश्वे मरुतः सुम्नमर्चन् ।|
      block |यच्छोचिषा सहसस्पुत्र तिष्ठा अभि क्षितीः प्रथयन्सूर्यो नॄन् ॥|
      block |वयं ते अद्य ररिमा हि काममुत्तानहस्ता नमसोपसद्य ।|
      block |यजिष्ठेन मनसा यक्षि देवानस्रेधता मन्मना विप्रो अग्ने ॥|
      block |त्वद्धि पुत्र सहसो वि पूर्वीर्देवस्य यन्त्यूतयो वि वाजाः ।|
      block |त्वं देहि सहस्रिणं रयिं नोऽद्रोघेण वचसा सत्यमग्ने ॥|
      block |तुभ्यं दक्ष कविक्रतो यानीमा देव मर्तासो अध्वरे अकर्म ।|
      block |त्वं विश्वस्य सुरथस्य बोधि सर्वं तदग्ने अमृत स्वदेह ॥|
    block |ऋग्वेदः सूक्तं|
      block |वि पाजसा पृथुना शोशुचानो बाधस्व द्विषो रक्षसो अमीवाः ।|
      block |सुशर्मणो बृहतः शर्मणि स्यामग्नेरहं सुहवस्य प्रणीतौ ॥|
      block |त्वं नो अस्या उषसो व्युष्टौ त्वं सूर उदिते बोधि गोपाः ।|
      block |जन्मेव नित्यं तनयं जुषस्व स्तोमं मे अग्ने तन्वा सुजात ॥|
      block |त्वं नृचक्षा वृषभानु पूर्वीः कृष्णास्वग्ने अरुषो वि भाहि ।|
      block |वसो नेषि च पर्षि चात्यंहः कृधी नो राय उशिजो यविष्ठ ॥|
      block |अषाळ्हो अग्ने वृषभो दिदीहि पुरो विश्वाः सौभगा संजिगीवान् ।|
      block |यज्ञस्य नेता प्रथमस्य पायोर्जातवेदो बृहतः सुप्रणीते ॥|
      block |अच्छिद्रा शर्म जरितः पुरूणि देवाँ अच्छा दीद्यानः सुमेधाः ।|
      block |रथो न सस्निरभि वक्षि वाजमग्ने त्वं रोदसी नः सुमेके ॥|
      block |प्र पीपय वृषभ जिन्व वाजानग्ने त्वं रोदसी नः सुदोघे ।|
      block |देवेभिर्देव सुरुचा रुचानो मा नो मर्तस्य दुर्मतिः परि ष्ठात् ॥|
      block |इळामग्ने पुरुदंसं सनिं गोः शश्वत्तमं हवमानाय साध ।|
      block |स्यान्नः सूनुस्तनयो विजावाग्ने सा ते सुमतिर्भूत्वस्मे ॥|
    block |ऋग्वेदः सूक्तं|
      block |अयमग्निः सुवीर्यस्येशे महः सौभगस्य ।|
      block |राय ईशे स्वपत्यस्य गोमत ईशे वृत्रहथानाम् ॥|
      block |इमं नरो मरुतः सश्चता वृधं यस्मिन्रायः शेवृधासः ।|
      block |अभि ये सन्ति पृतनासु दूढ्यो विश्वाहा शत्रुमादभुः ॥|
      block |स त्वं नो रायः शिशीहि मीढ्वो अग्ने सुवीर्यस्य ।|
      block |तुविद्युम्न वर्षिष्ठस्य प्रजावतोऽनमीवस्य शुष्मिणः ॥|
      block |चक्रिर्यो विश्वा भुवनाभि सासहिश्चक्रिर्देवेष्वा दुवः ।|
      block |आ देवेषु यतत आ सुवीर्य आ शंस उत नृणाम् ॥|
      block |मा नो अग्नेऽमतये मावीरतायै रीरधः ।|
      block |मागोतायै सहसस्पुत्र मा निदेऽप द्वेषांस्या कृधि ॥|
      block |शग्धि वाजस्य सुभग प्रजावतोऽग्ने बृहतो अध्वरे ।|
      block |सं राया भूयसा सृज मयोभुना तुविद्युम्न यशस्वता ॥|
    block |ऋग्वेदः सूक्तं|
      block |समिध्यमानः प्रथमानु धर्मा समक्तुभिरज्यते विश्ववारः ।|
      block |शोचिष्केशो घृतनिर्णिक्पावकः सुयज्ञो अग्निर्यजथाय देवान् ॥|
      block |यथायजो होत्रमग्ने पृथिव्या यथा दिवो जातवेदश्चिकित्वान् ।|
      block |एवानेन हविषा यक्षि देवान्मनुष्वद्यज्ञं प्र तिरेममद्य ॥|
      block |त्रीण्यायूंषि तव जातवेदस्तिस्र आजानीरुषसस्ते अग्ने ।|
      block |ताभिर्देवानामवो यक्षि विद्वानथा भव यजमानाय शं योः ॥|
      block |अग्निं सुदीतिं सुदृशं गृणन्तो नमस्यामस्त्वेड्यं जातवेदः ।|
      block |त्वां दूतमरतिं हव्यवाहं देवा अकृण्वन्नमृतस्य नाभिम् ॥|
      block |यस्त्वद्धोता पूर्वो अग्ने यजीयान्द्विता च सत्ता स्वधया च शम्भुः ।|
      block |तस्यानु धर्म प्र यजा चिकित्वोऽथ नो धा अध्वरं देववीतौ ॥|
    block |ऋग्वेदः सूक्तं|
      block |भवा नो अग्ने सुमना उपेतौ सखेव सख्ये पितरेव साधुः ।|
      block |पुरुद्रुहो हि क्षितयो जनानां प्रति प्रतीचीर्दहतादरातीः ॥|
      block |तपो ष्वग्ने अन्तराँ अमित्रान्तपा शंसमररुषः परस्य ।|
      block |तपो वसो चिकितानो अचित्तान्वि ते तिष्ठन्तामजरा अयासः ॥|
      block |इध्मेनाग्न इच्छमानो घृतेन जुहोमि हव्यं तरसे बलाय ।|
      block |यावदीशे ब्रह्मणा वन्दमान इमां धियं शतसेयाय देवीम् ॥|
      block |उच्छोचिषा सहसस्पुत्र स्तुतो बृहद्वयः शशमानेषु धेहि ।|
      block |रेवदग्ने विश्वामित्रेषु शं योर्मर्मृज्मा ते तन्वं भूरि कृत्वः ॥|
      block |कृधि रत्नं सुसनितर्धनानां स घेदग्ने भवसि यत्समिद्धः ।|
      block |स्तोतुर्दुरोणे सुभगस्य रेवत्सृप्रा करस्ना दधिषे वपूंषि ॥|
    block |ऋग्वेदः सूक्तं|
      block |अग्निं होतारं प्र वृणे मियेधे गृत्सं कविं विश्वविदममूरम् ।|
      block |स नो यक्षद्देवताता यजीयान्राये वाजाय वनते मघानि ॥|
      block |प्र ते अग्ने हविष्मतीमियर्म्यच्छा सुद्युम्नां रातिनीं घृताचीम् ।|
      block |प्रदक्षिणिद्देवतातिमुराणः सं रातिभिर्वसुभिर्यज्ञमश्रेत् ॥|
      block |स तेजीयसा मनसा त्वोत उत शिक्ष स्वपत्यस्य शिक्षोः ।|
      block |अग्ने रायो नृतमस्य प्रभूतौ भूयाम ते सुष्टुतयश्च वस्वः ॥|
      block |भूरीणि हि त्वे दधिरे अनीकाग्ने देवस्य यज्यवो जनासः ।|
      block |स आ वह देवतातिं यविष्ठ शर्धो यदद्य दिव्यं यजासि ॥|
      block |यत्त्वा होतारमनजन्मियेधे निषादयन्तो यजथाय देवाः ।|
      block |स त्वं नो अग्नेऽवितेह बोध्यधि श्रवांसि धेहि नस्तनूषु ॥|
    block |ऋग्वेदः सूक्तं|
      block |अग्निमुषसमश्विना दधिक्रां व्युष्टिषु हवते वह्निरुक्थैः ।|
      block |सुज्योतिषो नः शृण्वन्तु देवाः सजोषसो अध्वरं वावशानाः ॥|
      block |अग्ने त्री ते वाजिना त्री षधस्था तिस्रस्ते जिह्वा ऋतजात पूर्वीः ।|
      block |तिस्र उ ते तन्वो देववातास्ताभिर्नः पाहि गिरो अप्रयुच्छन् ॥|
      block |अग्ने भूरीणि तव जातवेदो देव स्वधावोऽमृतस्य नाम ।|
      block |याश्च माया मायिनां विश्वमिन्व त्वे पूर्वीः संदधुः पृष्टबन्धो ॥|
      block |अग्निर्नेता भग इव क्षितीनां दैवीनां देव ऋतुपा ऋतावा ।|
      block |स वृत्रहा सनयो विश्ववेदाः पर्षद्विश्वाति दुरिता गृणन्तम् ॥|
      block |दधिक्रामग्निमुषसं च देवीं बृहस्पतिं सवितारं च देवम् ।|
      block |अश्विना मित्रावरुणा भगं च वसून्रुद्राँ आदित्याँ इह हुवे ॥|
    block |ऋग्वेदः सूक्तं|
      block |इमं नो यज्ञममृतेषु धेहीमा हव्या जातवेदो जुषस्व ।|
      block |स्तोकानामग्ने मेदसो घृतस्य होतः प्राशान प्रथमो निषद्य ॥|
      block |घृतवन्तः पावक ते स्तोका श्चोतन्ति मेदसः ।|
      block |स्वधर्मन्देववीतये श्रेष्ठं नो धेहि वार्यम् ॥|
      block |तुभ्यं स्तोका घृतश्चुतोऽग्ने विप्राय सन्त्य ।|
      block |ऋषिः श्रेष्ठः समिध्यसे यज्ञस्य प्राविता भव ॥|
      block |तुभ्यं श्चोतन्त्यध्रिगो शचीव स्तोकासो अग्ने मेदसो घृतस्य ।|
      block |कविशस्तो बृहता भानुनागा हव्या जुषस्व मेधिर ॥|
      block |ओजिष्ठं ते मध्यतो मेद उद्भृतं प्र ते वयं ददामहे ।|
      block |श्चोतन्ति ते वसो स्तोका अधि त्वचि प्रति तान्देवशो विहि ॥|
    block |ऋग्वेदः सूक्तं|
      block |अयं सो अग्निर्यस्मिन्सोममिन्द्रः सुतं दधे जठरे वावशानः ।|
      block |सहस्रिणं वाजमत्यं न सप्तिं ससवान्सन्स्तूयसे जातवेदः ॥|
      block |अग्ने यत्ते दिवि वर्चः पृथिव्यां यदोषधीष्वप्स्वा यजत्र ।|
      block |येनान्तरिक्षमुर्वाततन्थ त्वेषः स भानुरर्णवो नृचक्षाः ॥|
      block |अग्ने दिवो अर्णमच्छा जिगास्यच्छा देवाँ ऊचिषे धिष्ण्या ये ।|
      block |या रोचने परस्तात्सूर्यस्य याश्चावस्तादुपतिष्ठन्त आपः ॥|
      block |पुरीष्यासो अग्नयः प्रावणेभिः सजोषसः ।|
      block |जुषन्तां यज्ञमद्रुहोऽनमीवा इषो महीः ॥|
      block |इळामग्ने पुरुदंसं सनिं गोः शश्वत्तमं हवमानाय साध ।|
      block |स्यान्नः सूनुस्तनयो विजावाग्ने सा ते सुमतिर्भूत्वस्मे ॥|
    block |ऋग्वेदः सूक्तं|
      block |निर्मथितः सुधित आ सधस्थे युवा कविरध्वरस्य प्रणेता ।|
      block |जूर्यत्स्वग्निरजरो वनेष्वत्रा दधे अमृतं जातवेदाः ॥|
      block |अमन्थिष्टां भारता रेवदग्निं देवश्रवा देववातः सुदक्षम् ।|
      block |अग्ने वि पश्य बृहताभि रायेषां नो नेता भवतादनु द्यून् ॥|
      block |दश क्षिपः पूर्व्यं सीमजीजनन्सुजातं मातृषु प्रियम् ।|
      block |अग्निं स्तुहि दैववातं देवश्रवो यो जनानामसद्वशी ॥|
      block |नि त्वा दधे वर आ पृथिव्या इळायास्पदे सुदिनत्वे अह्नाम् ।|
      block |दृषद्वत्यां मानुष आपयायां सरस्वत्यां रेवदग्ने दिदीहि ॥|
      block |इळामग्ने पुरुदंसं सनिं गोः शश्वत्तमं हवमानाय साध ।|
      block |स्यान्नः सूनुस्तनयो विजावाग्ने सा ते सुमतिर्भूत्वस्मे ॥|
    block |ऋग्वेदः सूक्तं|
      block |अग्ने सहस्व पृतना अभिमातीरपास्य ।|
      block |दुष्टरस्तरन्नरातीर्वर्चो धा यज्ञवाहसे ॥|
      block |अग्न इळा समिध्यसे वीतिहोत्रो अमर्त्यः ।|
      block |जुषस्व सू नो अध्वरम् ॥|
      block |अग्ने द्युम्नेन जागृवे सहसः सूनवाहुत ।|
      block |एदं बर्हिः सदो मम ॥|
      block |अग्ने विश्वेभिरग्निभिर्देवेभिर्महया गिरः ।|
      block |यज्ञेषु य उ चायवः ॥|
      block |अग्ने दा दाशुषे रयिं वीरवन्तं परीणसम् ।|
      block |शिशीहि नः सूनुमतः ॥|
    block |ऋग्वेदः सूक्तं|
      block |अग्ने दिवः सूनुरसि प्रचेतास्तना पृथिव्या उत विश्ववेदाः ।|
      block |ऋधग्देवाँ इह यजा चिकित्वः ॥|
      block |अग्निः सनोति वीर्याणि विद्वान्सनोति वाजममृताय भूषन् ।|
      block |स नो देवाँ एह वहा पुरुक्षो ॥|
      block |अग्निर्द्यावापृथिवी विश्वजन्ये आ भाति देवी अमृते अमूरः ।|
      block |क्षयन्वाजैः पुरुश्चन्द्रो नमोभिः ॥|
      block |अग्न इन्द्रश्च दाशुषो दुरोणे सुतावतो यज्ञमिहोप यातम् ।|
      block |अमर्धन्ता सोमपेयाय देवा ॥|
      block |अग्ने अपां समिध्यसे दुरोणे नित्यः सूनो सहसो जातवेदः ।|
      block |सधस्थानि महयमान ऊती ॥|
    block |ऋग्वेदः सूक्तं|
      block |वैश्वानरं मनसाग्निं निचाय्या हविष्मन्तो अनुषत्यं स्वर्विदम् ।|
      block |सुदानुं देवं रथिरं वसूयवो गीर्भी रण्वं कुशिकासो हवामहे ॥|
      block |तं शुभ्रमग्निमवसे हवामहे वैश्वानरं मातरिश्वानमुक्थ्यम् ।|
      block |बृहस्पतिं मनुषो देवतातये विप्रं श्रोतारमतिथिं रघुष्यदम् ॥|
      block |अश्वो न क्रन्दञ्जनिभिः समिध्यते वैश्वानरः कुशिकेभिर्युगेयुगे ।|
      block |स नो अग्निः सुवीर्यं स्वश्व्यं दधातु रत्नममृतेषु जागृविः ॥|
      block |प्र यन्तु वाजास्तविषीभिरग्नयः शुभे सम्मिश्लाः पृषतीरयुक्षत ।|
      block |बृहदुक्षो मरुतो विश्ववेदसः प्र वेपयन्ति पर्वताँ अदाभ्याः ॥|
      block |अग्निश्रियो मरुतो विश्वकृष्टय आ त्वेषमुग्रमव ईमहे वयम् ।|
      block |ते स्वानिनो रुद्रिया वर्षनिर्णिजः सिंहा न हेषक्रतवः सुदानवः ॥|
      block |व्रातंव्रातं गणंगणं सुशस्तिभिरग्नेर्भामं मरुतामोज ईमहे ।|
      block |पृषदश्वासो अनवभ्रराधसो गन्तारो यज्ञं विदथेषु धीराः ॥|
      block |अग्निरस्मि जन्मना जातवेदा घृतं मे चक्षुरमृतं म आसन् ।|
      block |अर्कस्त्रिधातू रजसो विमानोऽजस्रो घर्मो हविरस्मि नाम ॥|
      block |त्रिभिः पवित्रैरपुपोद्ध्यर्कं हृदा मतिं ज्योतिरनु प्रजानन् ।|
      block |वर्षिष्ठं रत्नमकृत स्वधाभिरादिद्द्यावापृथिवी पर्यपश्यत् ॥|
      block |शतधारमुत्समक्षीयमाणं विपश्चितं पितरं वक्त्वानाम् ।|
      block |मेळिं मदन्तं पित्रोरुपस्थे तं रोदसी पिपृतं सत्यवाचम् ॥|
    block |ऋग्वेदः सूक्तं|
      block |प्र वो वाजा अभिद्यवो हविष्मन्तो घृताच्या ।|
      block |देवाञ्जिगाति सुम्नयुः ॥|
      block |ईळे अग्निं विपश्चितं गिरा यज्ञस्य साधनम् ।|
      block |श्रुष्टीवानं धितावानम् ॥|
      block |अग्ने शकेम ते वयं यमं देवस्य वाजिनः ।|
      block |अति द्वेषांसि तरेम ॥|
      block |समिध्यमानो अध्वरेऽग्निः पावक ईड्यः ।|
      block |शोचिष्केशस्तमीमहे ॥|
      block |पृथुपाजा अमर्त्यो घृतनिर्णिक्स्वाहुतः ।|
      block |अग्निर्यज्ञस्य हव्यवाट् ॥|
      block |तं सबाधो यतस्रुच इत्था धिया यज्ञवन्तः ।|
      block |आ चक्रुरग्निमूतये ॥|
      block |होता देवो अमर्त्यः पुरस्तादेति मायया ।|
      block |विदथानि प्रचोदयन् ॥|
      block |वाजी वाजेषु धीयतेऽध्वरेषु प्र णीयते ।|
      block |विप्रो यज्ञस्य साधनः ॥|
      block |धिया चक्रे वरेण्यो भूतानां गर्भमा दधे ।|
      block |दक्षस्य पितरं तना ॥|
      block |नि त्वा दधे वरेण्यं दक्षस्येळा सहस्कृत ।|
      block |अग्ने सुदीतिमुशिजम् ॥|
      block |अग्निं यन्तुरमप्तुरमृतस्य योगे वनुषः ।|
      block |विप्रा वाजैः समिन्धते ॥|
      block |ऊर्जो नपातमध्वरे दीदिवांसमुप द्यवि ।|
      block |अग्निमीळे कविक्रतुम् ॥|
      block |ईळेन्यो नमस्यस्तिरस्तमांसि दर्शतः ।|
      block |समग्निरिध्यते वृषा ॥|
      block |वृषो अग्निः समिध्यतेऽश्वो न देववाहनः ।|
      block |तं हविष्मन्त ईळते ॥|
      block |वृषणं त्वा वयं वृषन्वृषणः समिधीमहि ।|
      block |अग्ने दीद्यतं बृहत् ॥|
    block |ऋग्वेदः सूक्तं|
      block |अग्ने जुषस्व नो हविः पुरोळाशं जातवेदः ।|
      block |प्रातःसावे धियावसो ॥|
      block |पुरोळा अग्ने पचतस्तुभ्यं वा घा परिष्कृतः ।|
      block |तं जुषस्व यविष्ठ्य ॥|
      block |अग्ने वीहि पुरोळाशमाहुतं तिरोअह्न्यम् ।|
      block |सहसः सूनुरस्यध्वरे हितः ॥|
      block |माध्यंदिने सवने जातवेदः पुरोळाशमिह कवे जुषस्व ।|
      block |अग्ने यह्वस्य तव भागधेयं न प्र मिनन्ति विदथेषु धीराः ॥|
      block |अग्ने तृतीये सवने हि कानिषः पुरोळाशं सहसः सूनवाहुतम् ।|
      block |अथा देवेष्वध्वरं विपन्यया धा रत्नवन्तममृतेषु जागृविम् ॥|
      block |अग्ने वृधान आहुतिं पुरोळाशं जातवेदः ।|
      block |जुषस्व तिरोअह्न्यम् ॥|
    block |ऋग्वेदः सूक्तं|
      block |अस्तीदमधिमन्थनमस्ति प्रजननं कृतम् ।|
      block |एतां विश्पत्नीमा भराग्निं मन्थाम पूर्वथा ॥|
      block |अरण्योर्निहितो जातवेदा गर्भ इव सुधितो गर्भिणीषु ।|
      block |दिवेदिव ईड्यो जागृवद्भिर्हविष्मद्भिर्मनुष्येभिरग्निः ॥|
      block |उत्तानायामव भरा चिकित्वान्सद्यः प्रवीता वृषणं जजान ।|
      block |अरुषस्तूपो रुशदस्य पाज इळायास्पुत्रो वयुनेऽजनिष्ट ॥|
      block |इळायास्त्वा पदे वयं नाभा पृथिव्या अधि ।|
      block |जातवेदो नि धीमह्यग्ने हव्याय वोळ्हवे ॥|
      block |मन्थता नरः कविमद्वयन्तं प्रचेतसममृतं सुप्रतीकम् ।|
      block |यज्ञस्य केतुं प्रथमं पुरस्तादग्निं नरो जनयता सुशेवम् ॥|
      block |यदी मन्थन्ति बाहुभिर्वि रोचतेऽश्वो न वाज्यरुषो वनेष्वा ।|
      block |चित्रो न यामन्नश्विनोरनिवृतः परि वृणक्त्यश्मनस्तृणा दहन् ॥|
      block |जातो अग्नी रोचते चेकितानो वाजी विप्रः कविशस्तः सुदानुः ।|
      block |यं देवास ईड्यं विश्वविदं हव्यवाहमदधुरध्वरेषु ॥|
      block |सीद होतः स्व उ लोके चिकित्वान्सादया यज्ञं सुकृतस्य योनौ ।|
      block |देवावीर्देवान्हविषा यजास्यग्ने बृहद्यजमाने वयो धाः ॥|
      block |कृणोत धूमं वृषणं सखायोऽस्रेधन्त इतन वाजमच्छ ।|
      block |अयमग्निः पृतनाषाट् सुवीरो येन देवासो असहन्त दस्यून् ॥|
      block |अयं ते योनिरृत्वियो यतो जातो अरोचथाः ।|
      block |तं जानन्नग्न आ सीदाथा नो वर्धया गिरः ॥|
      block |तनूनपादुच्यते गर्भ आसुरो नराशंसो भवति यद्विजायते ।|
      block |मातरिश्वा यदमिमीत मातरि वातस्य सर्गो अभवत्सरीमणि ॥|
      block |सुनिर्मथा निर्मथितः सुनिधा निहितः कविः ।|
      block |अग्ने स्वध्वरा कृणु देवान्देवयते यज ॥|
      block |अजीजनन्नमृतं मर्त्यासोऽस्रेमाणं तरणिं वीळुजम्भम् ।|
      block |दश स्वसारो अग्रुवः समीचीः पुमांसं जातमभि सं रभन्ते ॥|
      block |प्र सप्तहोता सनकादरोचत मातुरुपस्थे यदशोचदूधनि ।|
      block |न नि मिषति सुरणो दिवेदिवे यदसुरस्य जठरादजायत ॥|
      block |अमित्रायुधो मरुतामिव प्रयाः प्रथमजा ब्रह्मणो विश्वमिद्विदुः ।|
      block |द्युम्नवद्ब्रह्म कुशिकास एरिर एकएको दमे अग्निं समीधिरे ॥|
      block |यदद्य त्वा प्रयति यज्ञे अस्मिन्होतश्चिकित्वोऽवृणीमहीह ।|
      block |ध्रुवमया ध्रुवमुताशमिष्ठाः प्रजानन्विद्वाँ उप याहि सोमम् ॥|
    block |ऋग्वेदः सूक्तं|
      block |इच्छन्ति त्वा सोम्यासः सखायः सुन्वन्ति सोमं दधति प्रयांसि ।|
      block |तितिक्षन्ते अभिशस्तिं जनानामिन्द्र त्वदा कश्चन हि प्रकेतः ॥|
      block |न ते दूरे परमा चिद्रजांस्या तु प्र याहि हरिवो हरिभ्याम् ।|
      block |स्थिराय वृष्णे सवना कृतेमा युक्ता ग्रावाणः समिधाने अग्नौ ॥|
      block |इन्द्रः सुशिप्रो मघवा तरुत्रो महाव्रातस्तुविकूर्मिरृघावान् ।|
      block |यदुग्रो धा बाधितो मर्त्येषु क्व त्या ते वृषभ वीर्याणि ॥|
      block |त्वं हि ष्मा च्यावयन्नच्युतान्येको वृत्रा चरसि जिघ्नमानः ।|
      block |तव द्यावापृथिवी पर्वतासोऽनु व्रताय निमितेव तस्थुः ॥|
      block |उताभये पुरुहूत श्रवोभिरेको दृळ्हमवदो वृत्रहा सन् ।|
      block |इमे चिदिन्द्र रोदसी अपारे यत्संगृभ्णा मघवन्काशिरित्ते ॥|
      block |प्र सू त इन्द्र प्रवता हरिभ्यां प्र ते वज्रः प्रमृणन्नेतु शत्रून् ।|
      block |जहि प्रतीचो अनूचः पराचो विश्वं सत्यं कृणुहि विष्टमस्तु ॥|
      block |यस्मै धायुरदधा मर्त्यायाभक्तं चिद्भजते गेह्यं सः ।|
      block |भद्रा त इन्द्र सुमतिर्घृताची सहस्रदाना पुरुहूत रातिः ॥|
      block |सहदानुं पुरुहूत क्षियन्तमहस्तमिन्द्र सं पिणक्कुणारुम् ।|
      block |अभि वृत्रं वर्धमानं पियारुमपादमिन्द्र तवसा जघन्थ ॥|
      block |नि सामनामिषिरामिन्द्र भूमिं महीमपारां सदने ससत्थ ।|
      block |अस्तभ्नाद्द्यां वृषभो अन्तरिक्षमर्षन्त्वापस्त्वयेह प्रसूताः ॥|
      block |अलातृणो वल इन्द्र व्रजो गोः पुरा हन्तोर्भयमानो व्यार ।|
      block |सुगान्पथो अकृणोन्निरजे गाः प्रावन्वाणीः पुरुहूतं धमन्तीः ॥|
      block |एको द्वे वसुमती समीची इन्द्र आ पप्रौ पृथिवीमुत द्याम् ।|
      block |उतान्तरिक्षादभि नः समीक इषो रथीः सयुजः शूर वाजान् ॥|
      block |दिशः सूर्यो न मिनाति प्रदिष्टा दिवेदिवे हर्यश्वप्रसूताः ।|
      block |सं यदानळध्वन आदिदश्वैर्विमोचनं कृणुते तत्त्वस्य ॥|
      block |दिदृक्षन्त उषसो यामन्नक्तोर्विवस्वत्या महि चित्रमनीकम् ।|
      block |विश्वे जानन्ति महिना यदागादिन्द्रस्य कर्म सुकृता पुरूणि ॥|
      block |महि ज्योतिर्निहितं वक्षणास्वामा पक्वं चरति बिभ्रती गौः ।|
      block |विश्वं स्वाद्म सम्भृतमुस्रियायां यत्सीमिन्द्रो अदधाद्भोजनाय ॥|
      block |इन्द्र दृह्य यामकोशा अभूवन्यज्ञाय शिक्ष गृणते सखिभ्यः ।|
      block |दुर्मायवो दुरेवा मर्त्यासो निषङ्गिणो रिपवो हन्त्वासः ॥|
      block |सं घोषः शृण्वेऽवमैरमित्रैर्जही न्येष्वशनिं तपिष्ठाम् ।|
      block |वृश्चेमधस्ताद्वि रुजा सहस्व जहि रक्षो मघवन्रन्धयस्व ॥|
      block |उद्वृह रक्षः सहमूलमिन्द्र वृश्चा मध्यं प्रत्यग्रं शृणीहि ।|
      block |आ कीवतः सललूकं चकर्थ ब्रह्मद्विषे तपुषिं हेतिमस्य ॥|
      block |स्वस्तये वाजिभिश्च प्रणेतः सं यन्महीरिष आसत्सि पूर्वीः ।|
      block |रायो वन्तारो बृहतः स्यामास्मे अस्तु भग इन्द्र प्रजावान् ॥|
      block |आ नो भर भगमिन्द्र द्युमन्तं नि ते देष्णस्य धीमहि प्ररेके ।|
      block |ऊर्व इव पप्रथे कामो अस्मे तमा पृण वसुपते वसूनाम् ॥|
      block |इमं कामं मन्दया गोभिरश्वैश्चन्द्रवता राधसा पप्रथश्च ।|
      block |स्वर्यवो मतिभिस्तुभ्यं विप्रा इन्द्राय वाहः कुशिकासो अक्रन् ॥|
      block |आ नो गोत्रा दर्दृहि गोपते गाः समस्मभ्यं सनयो यन्तु वाजाः ।|
      block |दिवक्षा असि वृषभ सत्यशुष्मोऽस्मभ्यं सु मघवन्बोधि गोदाः ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |शासद्वह्निर्दुहितुर्नप्त्यं गाद्विद्वाँ ऋतस्य दीधितिं सपर्यन् ।|
      block |पिता यत्र दुहितुः सेकमृञ्जन्सं शग्म्येन मनसा दधन्वे ॥|
      block |न जामये तान्वो रिक्थमारैक्चकार गर्भं सनितुर्निधानम् ।|
      block |यदी मातरो जनयन्त वह्निमन्यः कर्ता सुकृतोरन्य ऋन्धन् ॥|
      block |अग्निर्जज्ञे जुह्वा रेजमानो महस्पुत्राँ अरुषस्य प्रयक्षे ।|
      block |महान्गर्भो मह्या जातमेषां मही प्रवृद्धर्यश्वस्य यज्ञैः ॥|
      block |अभि जैत्रीरसचन्त स्पृधानं महि ज्योतिस्तमसो निरजानन् ।|
      block |तं जानतीः प्रत्युदायन्नुषासः पतिर्गवामभवदेक इन्द्रः ॥|
      block |वीळौ सतीरभि धीरा अतृन्दन्प्राचाहिन्वन्मनसा सप्त विप्राः ।|
      block |विश्वामविन्दन्पथ्यामृतस्य प्रजानन्नित्ता नमसा विवेश ॥|
      block |विदद्यदी सरमा रुग्णमद्रेर्महि पाथः पूर्व्यं सध्र्यक्कः ।|
      block |अग्रं नयत्सुपद्यक्षराणामच्छा रवं प्रथमा जानती गात् ॥|
      block |अगच्छदु विप्रतमः सखीयन्नसूदयत्सुकृते गर्भमद्रिः ।|
      block |ससान मर्यो युवभिर्मखस्यन्नथाभवदङ्गिराः सद्यो अर्चन् ॥|
      block |सतःसतः प्रतिमानं पुरोभूर्विश्वा वेद जनिमा हन्ति शुष्णम् ।|
      block |प्र णो दिवः पदवीर्गव्युरर्चन्सखा सखीँरमुञ्चन्निरवद्यात् ॥|
      block |नि गव्यता मनसा सेदुरर्कैः कृण्वानासो अमृतत्वाय गातुम् ।|
      block |इदं चिन्नु सदनं भूर्येषां येन मासाँ असिषासन्नृतेन ॥|
      block |सम्पश्यमाना अमदन्नभि स्वं पयः प्रत्नस्य रेतसो दुघानाः ।|
      block |वि रोदसी अतपद्घोष एषां जाते निष्ठामदधुर्गोषु वीरान् ॥|
      block |स जातेभिर्वृत्रहा सेदु हव्यैरुदुस्रिया असृजदिन्द्रो अर्कैः ।|
      block |उरूच्यस्मै घृतवद्भरन्ती मधु स्वाद्म दुदुहे जेन्या गौः ॥|
      block |पित्रे चिच्चक्रुः सदनं समस्मै महि त्विषीमत्सुकृतो वि हि ख्यन् ।|
      block |विष्कभ्नन्त स्कम्भनेना जनित्री आसीना ऊर्ध्वं रभसं वि मिन्वन् ॥|
      block |मही यदि धिषणा शिश्नथे धात्सद्योवृधं विभ्वं रोदस्योः ।|
      block |गिरो यस्मिन्ननवद्याः समीचीर्विश्वा इन्द्राय तविषीरनुत्ताः ॥|
      block |मह्या ते सख्यं वश्मि शक्तीरा वृत्रघ्ने नियुतो यन्ति पूर्वीः ।|
      block |महि स्तोत्रमव आगन्म सूरेरस्माकं सु मघवन्बोधि गोपाः ॥|
      block |महि क्षेत्रं पुरु श्चन्द्रं विविद्वानादित्सखिभ्यश्चरथं समैरत् ।|
      block |इन्द्रो नृभिरजनद्दीद्यानः साकं सूर्यमुषसं गातुमग्निम् ॥|
      block |अपश्चिदेष विभ्वो दमूनाः प्र सध्रीचीरसृजद्विश्वश्चन्द्राः ।|
      block |मध्वः पुनानाः कविभिः पवित्रैर्द्युभिर्हिन्वन्त्यक्तुभिर्धनुत्रीः ॥|
      block |अनु कृष्णे वसुधिती जिहाते उभे सूर्यस्य मंहना यजत्रे ।|
      block |परि यत्ते महिमानं वृजध्यै सखाय इन्द्र काम्या ऋजिप्याः ॥|
      block |पतिर्भव वृत्रहन्सूनृतानां गिरां विश्वायुर्वृषभो वयोधाः ।|
      block |आ नो गहि सख्येभिः शिवेभिर्महान्महीभिरूतिभिः सरण्यन् ॥|
      block |तमङ्गिरस्वन्नमसा सपर्यन्नव्यं कृणोमि सन्यसे पुराजाम् ।|
      block |द्रुहो वि याहि बहुला अदेवीः स्वश्च नो मघवन्सातये धाः ॥|
      block |मिहः पावकाः प्रतता अभूवन्स्वस्ति नः पिपृहि पारमासाम् ।|
      block |इन्द्र त्वं रथिरः पाहि नो रिषो मक्षूमक्षू कृणुहि गोजितो नः ॥|
      block |अदेदिष्ट वृत्रहा गोपतिर्गा अन्तः कृष्णाँ अरुषैर्धामभिर्गात् ।|
      block |प्र सूनृता दिशमान ऋतेन दुरश्च विश्वा अवृणोदप स्वाः ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |इन्द्र सोमं सोमपते पिबेमं माध्यंदिनं सवनं चारु यत्ते ।|
      block |प्रप्रुथ्या शिप्रे मघवन्नृजीषिन्विमुच्या हरी इह मादयस्व ॥|
      block |गवाशिरं मन्थिनमिन्द्र शुक्रं पिबा सोमं ररिमा ते मदाय ।|
      block |ब्रह्मकृता मारुतेना गणेन सजोषा रुद्रैस्तृपदा वृषस्व ॥|
      block |ये ते शुष्मं ये तविषीमवर्धन्नर्चन्त इन्द्र मरुतस्त ओजः ।|
      block |माध्यंदिने सवने वज्रहस्त पिबा रुद्रेभिः सगणः सुशिप्र ॥|
      block |त इन्न्वस्य मधुमद्विविप्र इन्द्रस्य शर्धो मरुतो य आसन् ।|
      block |येभिर्वृत्रस्येषितो विवेदामर्मणो मन्यमानस्य मर्म ॥|
      block |मनुष्वदिन्द्र सवनं जुषाणः पिबा सोमं शश्वते वीर्याय ।|
      block |स आ ववृत्स्व हर्यश्व यज्ञैः सरण्युभिरपो अर्णा सिसर्षि ॥|
      block |त्वमपो यद्ध वृत्रं जघन्वाँ अत्याँ इव प्रासृजः सर्तवाजौ ।|
      block |शयानमिन्द्र चरता वधेन वव्रिवांसं परि देवीरदेवम् ॥|
      block |यजाम इन्नमसा वृद्धमिन्द्रं बृहन्तमृष्वमजरं युवानम् ।|
      block |यस्य प्रिये ममतुर्यज्ञियस्य न रोदसी महिमानं ममाते ॥|
      block |इन्द्रस्य कर्म सुकृता पुरूणि व्रतानि देवा न मिनन्ति विश्वे ।|
      block |दाधार यः पृथिवीं द्यामुतेमां जजान सूर्यमुषसं सुदंसाः ॥|
      block |अद्रोघ सत्यं तव तन्महित्वं सद्यो यज्जातो अपिबो ह सोमम् ।|
      block |न द्याव इन्द्र तवसस्त ओजो नाहा न मासाः शरदो वरन्त ॥|
      block |त्वं सद्यो अपिबो जात इन्द्र मदाय सोमं परमे व्योमन् ।|
      block |यद्ध द्यावापृथिवी आविवेशीरथाभवः पूर्व्यः कारुधायाः ॥|
      block |अहन्नहिं परिशयानमर्ण ओजायमानं तुविजात तव्यान् ।|
      block |न ते महित्वमनु भूदध द्यौर्यदन्यया स्फिग्या क्षामवस्थाः ॥|
      block |यज्ञो हि त इन्द्र वर्धनो भूदुत प्रियः सुतसोमो मियेधः ।|
      block |यज्ञेन यज्ञमव यज्ञियः सन्यज्ञस्ते वज्रमहिहत्य आवत् ॥|
      block |यज्ञेनेन्द्रमवसा चक्रे अर्वागैनं सुम्नाय नव्यसे ववृत्याम् ।|
      block |य स्तोमेभिर्वावृधे पूर्व्येभिर्यो मध्यमेभिरुत नूतनेभिः ॥|
      block |विवेष यन्मा धिषणा जजान स्तवै पुरा पार्यादिन्द्रमह्नः ।|
      block |अंहसो यत्र पीपरद्यथा नो नावेव यान्तमुभये हवन्ते ॥|
      block |आपूर्णो अस्य कलशः स्वाहा सेक्तेव कोशं सिसिचे पिबध्यै ।|
      block |समु प्रिया आववृत्रन्मदाय प्रदक्षिणिदभि सोमास इन्द्रम् ॥|
      block |न त्वा गभीरः पुरुहूत सिन्धुर्नाद्रयः परि षन्तो वरन्त ।|
      block |इत्था सखिभ्य इषितो यदिन्द्रा दृळ्हं चिदरुजो गव्यमूर्वम् ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |प्र पर्वतानामुशती उपस्थादश्वे इव विषिते हासमाने ।|
      block |गावेव शुभ्रे मातरा रिहाणे विपाट् छुतुद्री पयसा जवेते ॥|
      block |इन्द्रेषिते प्रसवं भिक्षमाणे अच्छा समुद्रं रथ्येव याथः ।|
      block |समाराणे ऊर्मिभिः पिन्वमाने अन्या वामन्यामप्येति शुभ्रे ॥|
      block |अच्छा सिन्धुं मातृतमामयासं विपाशमुर्वीं सुभगामगन्म ।|
      block |वत्समिव मातरा संरिहाणे समानं योनिमनु संचरन्ती ॥|
      block |एना वयं पयसा पिन्वमाना अनु योनिं देवकृतं चरन्तीः ।|
      block |न वर्तवे प्रसवः सर्गतक्तः किंयुर्विप्रो नद्यो जोहवीति ॥|
      block |रमध्वं मे वचसे सोम्याय ऋतावरीरुप मुहूर्तमेवैः ।|
      block |प्र सिन्धुमच्छा बृहती मनीषावस्युरह्वे कुशिकस्य सूनुः ॥|
      block |इन्द्रो अस्माँ अरदद्वज्रबाहुरपाहन्वृत्रं परिधिं नदीनाम् ।|
      block |देवोऽनयत्सविता सुपाणिस्तस्य वयं प्रसवे याम उर्वीः ॥|
      block |प्रवाच्यं शश्वधा वीर्यं तदिन्द्रस्य कर्म यदहिं विवृश्चत् ।|
      block |वि वज्रेण परिषदो जघानायन्नापोऽयनमिच्छमानाः ॥|
      block |एतद्वचो जरितर्मापि मृष्ठा आ यत्ते घोषानुत्तरा युगानि ।|
      block |उक्थेषु कारो प्रति नो जुषस्व मा नो नि कः पुरुषत्रा नमस्ते ॥|
    block |ऋग्वेदः सूक्तं|
      block |इन्द्रः पूर्भिदातिरद्दासमर्कैर्विदद्वसुर्दयमानो वि शत्रून् ।|
      block |ब्रह्मजूतस्तन्वा वावृधानो भूरिदात्र आपृणद्रोदसी उभे ॥|
      block |मखस्य ते तविषस्य प्र जूतिमियर्मि वाचममृताय भूषन् ।|
      block |इन्द्र क्षितीनामसि मानुषीणां विशां दैवीनामुत पूर्वयावा ॥|
      block |इन्द्रो वृत्रमवृणोच्छर्धनीतिः प्र मायिनाममिनाद्वर्पणीतिः ।|
      block |अहन्व्यंसमुशधग्वनेष्वाविर्धेना अकृणोद्राम्याणाम् ॥|
      block |इन्द्रः स्वर्षा जनयन्नहानि जिगायोशिग्भिः पृतना अभिष्टिः ।|
      block |प्रारोचयन्मनवे केतुमह्नामविन्दज्ज्योतिर्बृहते रणाय ॥|
      block |इन्द्रस्तुजो बर्हणा आ विवेश नृवद्दधानो नर्या पुरूणि ।|
      block |अचेतयद्धिय इमा जरित्रे प्रेमं वर्णमतिरच्छुक्रमासाम् ॥|
      block |महो महानि पनयन्त्यस्येन्द्रस्य कर्म सुकृता पुरूणि ।|
      block |वृजनेन वृजिनान्सं पिपेष मायाभिर्दस्यूँरभिभूत्योजाः ॥|
      block |युधेन्द्रो मह्ना वरिवश्चकार देवेभ्यः सत्पतिश्चर्षणिप्राः ।|
      block |विवस्वतः सदने अस्य तानि विप्रा उक्थेभिः कवयो गृणन्ति ॥|
      block |सत्रासाहं वरेण्यं सहोदां ससवांसं स्वरपश्च देवीः ।|
      block |ससान यः पृथिवीं द्यामुतेमामिन्द्रं मदन्त्यनु धीरणासः ॥|
      block |ससानात्याँ उत सूर्यं ससानेन्द्रः ससान पुरुभोजसं गाम् ।|
      block |हिरण्ययमुत भोगं ससान हत्वी दस्यून्प्रार्यं वर्णमावत् ॥|
      block |इन्द्र ओषधीरसनोदहानि वनस्पतीँरसनोदन्तरिक्षम् ।|
      block |बिभेद वलं नुनुदे विवाचोऽथाभवद्दमिताभिक्रतूनाम् ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |तिष्ठा हरी रथ आ युज्यमाना याहि वायुर्न नियुतो नो अच्छ ।|
      block |पिबास्यन्धो अभिसृष्टो अस्मे इन्द्र स्वाहा ररिमा ते मदाय ॥|
      block |उपाजिरा पुरुहूताय सप्ती हरी रथस्य धूर्ष्वा युनज्मि ।|
      block |द्रवद्यथा सम्भृतं विश्वतश्चिदुपेमं यज्ञमा वहात इन्द्रम् ॥|
      block |उपो नयस्व वृषणा तपुष्पोतेमव त्वं वृषभ स्वधावः ।|
      block |ग्रसेतामश्वा वि मुचेह शोणा दिवेदिवे सदृशीरद्धि धानाः ॥|
      block |ब्रह्मणा ते ब्रह्मयुजा युनज्मि हरी सखाया सधमाद आशू ।|
      block |स्थिरं रथं सुखमिन्द्राधितिष्ठन्प्रजानन्विद्वाँ उप याहि सोमम् ॥|
      block |मा ते हरी वृषणा वीतपृष्ठा नि रीरमन्यजमानासो अन्ये ।|
      block |अत्यायाहि शश्वतो वयं तेऽरं सुतेभिः कृणवाम सोमैः ॥|
      block |तवायं सोमस्त्वमेह्यर्वाङ्छश्वत्तमं सुमना अस्य पाहि ।|
      block |अस्मिन्यज्ञे बर्हिष्या निषद्या दधिष्वेमं जठर इन्दुमिन्द्र ॥|
      block |स्तीर्णं ते बर्हिः सुत इन्द्र सोमः कृता धाना अत्तवे ते हरिभ्याम् ।|
      block |तदोकसे पुरुशाकाय वृष्णे मरुत्वते तुभ्यं राता हवींषि ॥|
      block |इमं नरः पर्वतास्तुभ्यमापः समिन्द्र गोभिर्मधुमन्तमक्रन् ।|
      block |तस्यागत्या सुमना ऋष्व पाहि प्रजानन्विद्वान्पथ्या अनु स्वाः ॥|
      block |याँ आभजो मरुत इन्द्र सोमे ये त्वामवर्धन्नभवन्गणस्ते ।|
      block |तेभिरेतं सजोषा वावशानोऽग्नेः पिब जिह्वया सोममिन्द्र ॥|
      block |इन्द्र पिब स्वधया चित्सुतस्याग्नेर्वा पाहि जिह्वया यजत्र ।|
      block |अध्वर्योर्वा प्रयतं शक्र हस्ताद्धोतुर्वा यज्ञं हविषो जुषस्व ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |इमामू षु प्रभृतिं सातये धाः शश्वच्छश्वदूतिभिर्यादमानः ।|
      block |सुतेसुते वावृधे वर्धनेभिर्यः कर्मभिर्महद्भिः सुश्रुतो भूत् ॥|
      block |इन्द्राय सोमाः प्रदिवो विदाना ऋभुर्येभिर्वृषपर्वा विहायाः ।|
      block |प्रयम्यमानान्प्रति षू गृभायेन्द्र पिब वृषधूतस्य वृष्णः ॥|
      block |पिबा वर्धस्व तव घा सुतास इन्द्र सोमासः प्रथमा उतेमे ।|
      block |यथापिबः पूर्व्याँ इन्द्र सोमाँ एवा पाहि पन्यो अद्या नवीयान् ॥|
      block |महाँ अमत्रो वृजने विरप्श्युग्रं शवः पत्यते धृष्ण्वोजः ।|
      block |नाह विव्याच पृथिवी चनैनं यत्सोमासो हर्यश्वममन्दन् ॥|
      block |महाँ उग्रो वावृधे वीर्याय समाचक्रे वृषभः काव्येन ।|
      block |इन्द्रो भगो वाजदा अस्य गावः प्र जायन्ते दक्षिणा अस्य पूर्वीः ॥|
      block |प्र यत्सिन्धवः प्रसवं यथायन्नापः समुद्रं रथ्येव जग्मुः ।|
      block |अतश्चिदिन्द्रः सदसो वरीयान्यदीं सोमः पृणति दुग्धो अंशुः ॥|
      block |समुद्रेण सिन्धवो यादमाना इन्द्राय सोमं सुषुतं भरन्तः ।|
      block |अंशुं दुहन्ति हस्तिनो भरित्रैर्मध्वः पुनन्ति धारया पवित्रैः ॥|
      block |ह्रदा इव कुक्षयः सोमधानाः समी विव्याच सवना पुरूणि ।|
      block |अन्ना यदिन्द्रः प्रथमा व्याश वृत्रं जघन्वाँ अवृणीत सोमम् ॥|
      block |आ तू भर माकिरेतत्परि ष्ठाद्विद्मा हि त्वा वसुपतिं वसूनाम् ।|
      block |इन्द्र यत्ते माहिनं दत्रमस्त्यस्मभ्यं तद्धर्यश्व प्र यन्धि ॥|
      block |अस्मे प्र यन्धि मघवन्नृजीषिन्निन्द्र रायो विश्ववारस्य भूरेः ।|
      block |अस्मे शतं शरदो जीवसे धा अस्मे वीराञ्छश्वत इन्द्र शिप्रिन् ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |वार्त्रहत्याय शवसे पृतनाषाह्याय च ।|
      block |इन्द्र त्वा वर्तयामसि ॥|
      block |अर्वाचीनं सु ते मन उत चक्षुः शतक्रतो ।|
      block |इन्द्र कृण्वन्तु वाघतः ॥|
      block |नामानि ते शतक्रतो विश्वाभिर्गीर्भिरीमहे ।|
      block |इन्द्राभिमातिषाह्ये ॥|
      block |पुरुष्टुतस्य धामभिः शतेन महयामसि ।|
      block |इन्द्रस्य चर्षणीधृतः ॥|
      block |इन्द्रं वृत्राय हन्तवे पुरुहूतमुप ब्रुवे ।|
      block |भरेषु वाजसातये ॥|
      block |वाजेषु सासहिर्भव त्वामीमहे शतक्रतो ।|
      block |इन्द्र वृत्राय हन्तवे ॥|
      block |द्युम्नेषु पृतनाज्ये पृत्सुतूर्षु श्रवस्सु च ।|
      block |इन्द्र साक्ष्वाभिमातिषु ॥|
      block |शुष्मिन्तमं न ऊतये द्युम्निनं पाहि जागृविम् ।|
      block |इन्द्र सोमं शतक्रतो ॥|
      block |इन्द्रियाणि शतक्रतो या ते जनेषु पञ्चसु ।|
      block |इन्द्र तानि त आ वृणे ॥|
      block |अगन्निन्द्र श्रवो बृहद्द्युम्नं दधिष्व दुष्टरम् ।|
      block |उत्ते शुष्मं तिरामसि ॥|
      block |अर्वावतो न आ गह्यथो शक्र परावतः ।|
      block |उ लोको यस्ते अद्रिव इन्द्रेह तत आ गहि ॥|
    block |ऋग्वेदः सूक्तं|
      block |अभि तष्टेव दीधया मनीषामत्यो न वाजी सुधुरो जिहानः ।|
      block |अभि प्रियाणि मर्मृशत्पराणि कवीँरिच्छामि संदृशे सुमेधाः ॥|
      block |इनोत पृच्छ जनिमा कवीनां मनोधृतः सुकृतस्तक्षत द्याम् ।|
      block |इमा उ ते प्रण्यो वर्धमाना मनोवाता अध नु धर्मणि ग्मन् ॥|
      block |नि षीमिदत्र गुह्या दधाना उत क्षत्राय रोदसी समञ्जन् ।|
      block |सं मात्राभिर्ममिरे येमुरुर्वी अन्तर्मही समृते धायसे धुः ॥|
      block |आतिष्ठन्तं परि विश्वे अभूषञ्छ्रियो वसानश्चरति स्वरोचिः ।|
      block |महत्तद्वृष्णो असुरस्य नामा विश्वरूपो अमृतानि तस्थौ ॥|
      block |असूत पूर्वो वृषभो ज्यायानिमा अस्य शुरुधः सन्ति पूर्वीः ।|
      block |दिवो नपाता विदथस्य धीभिः क्षत्रं राजाना प्रदिवो दधाथे ॥|
      block |त्रीणि राजाना विदथे पुरूणि परि विश्वानि भूषथः सदांसि ।|
      block |अपश्यमत्र मनसा जगन्वान्व्रते गन्धर्वाँ अपि वायुकेशान् ॥|
      block |तदिन्न्वस्य वृषभस्य धेनोरा नामभिर्ममिरे सक्म्यं गोः ।|
      block |अन्यदन्यदसुर्यं वसाना नि मायिनो ममिरे रूपमस्मिन् ॥|
      block |तदिन्न्वस्य सवितुर्नकिर्मे हिरण्ययीममतिं यामशिश्रेत् ।|
      block |आ सुष्टुती रोदसी विश्वमिन्वे अपीव योषा जनिमानि वव्रे ॥|
      block |युवं प्रत्नस्य साधथो महो यद्दैवी स्वस्तिः परि णः स्यातम् ।|
      block |गोपाजिह्वस्य तस्थुषो विरूपा विश्वे पश्यन्ति मायिनः कृतानि ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |इन्द्रं मतिर्हृद आ वच्यमानाच्छा पतिं स्तोमतष्टा जिगाति ।|
      block |या जागृविर्विदथे शस्यमानेन्द्र यत्ते जायते विद्धि तस्य ॥|
      block |दिवश्चिदा पूर्व्या जायमाना वि जागृविर्विदथे शस्यमाना ।|
      block |भद्रा वस्त्राण्यर्जुना वसाना सेयमस्मे सनजा पित्र्या धीः ॥|
      block |यमा चिदत्र यमसूरसूत जिह्वाया अग्रं पतदा ह्यस्थात् ।|
      block |वपूंषि जाता मिथुना सचेते तमोहना तपुषो बुध्न एता ॥|
      block |नकिरेषां निन्दिता मर्त्येषु ये अस्माकं पितरो गोषु योधाः ।|
      block |इन्द्र एषां दृंहिता माहिनावानुद्गोत्राणि ससृजे दंसनावान् ॥|
      block |सखा ह यत्र सखिभिर्नवग्वैरभिज्ञ्वा सत्वभिर्गा अनुग्मन् ।|
      block |सत्यं तदिन्द्रो दशभिर्दशग्वैः सूर्यं विवेद तमसि क्षियन्तम् ॥|
      block |इन्द्रो मधु सम्भृतमुस्रियायां पद्वद्विवेद शफवन्नमे गोः ।|
      block |गुहा हितं गुह्यं गूळ्हमप्सु हस्ते दधे दक्षिणे दक्षिणावान् ॥|
      block |ज्योतिर्वृणीत तमसो विजानन्नारे स्याम दुरितादभीके ।|
      block |इमा गिरः सोमपाः सोमवृद्ध जुषस्वेन्द्र पुरुतमस्य कारोः ॥|
      block |ज्योतिर्यज्ञाय रोदसी अनु ष्यादारे स्याम दुरितस्य भूरेः ।|
      block |भूरि चिद्धि तुजतो मर्त्यस्य सुपारासो वसवो बर्हणावत् ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |इन्द्र त्वा वृषभं वयं सुते सोमे हवामहे ।|
      block |स पाहि मध्वो अन्धसः ॥|
      block |इन्द्र क्रतुविदं सुतं सोमं हर्य पुरुष्टुत ।|
      block |पिबा वृषस्व तातृपिम् ॥|
      block |इन्द्र प्र णो धितावानं यज्ञं विश्वेभिर्देवेभिः ।|
      block |तिर स्तवान विश्पते ॥|
      block |इन्द्र सोमाः सुता इमे तव प्र यन्ति सत्पते ।|
      block |क्षयं चन्द्रास इन्दवः ॥|
      block |दधिष्वा जठरे सुतं सोममिन्द्र वरेण्यम् ।|
      block |तव द्युक्षास इन्दवः ॥|
      block |गिर्वणः पाहि नः सुतं मधोर्धाराभिरज्यसे ।|
      block |इन्द्र त्वादातमिद्यशः ॥|
      block |अभि द्युम्नानि वनिन इन्द्रं सचन्ते अक्षिता ।|
      block |पीत्वी सोमस्य वावृधे ॥|
      block |अर्वावतो न आ गहि परावतश्च वृत्रहन् ।|
      block |इमा जुषस्व नो गिरः ॥|
      block |यदन्तरा परावतमर्वावतं च हूयसे ।|
      block |इन्द्रेह तत आ गहि ॥|
    block |ऋग्वेदः सूक्तं|
      block |आ तू न इन्द्र मद्र्यग्घुवानः सोमपीतये ।|
      block |हरिभ्यां याह्यद्रिवः ॥|
      block |सत्तो होता न ऋत्वियस्तिस्तिरे बर्हिरानुषक् ।|
      block |अयुज्रन्प्रातरद्रयः ॥|
      block |इमा ब्रह्म ब्रह्मवाहः क्रियन्त आ बर्हिः सीद ।|
      block |वीहि शूर पुरोळाशम् ॥|
      block |रारन्धि सवनेषु ण एषु स्तोमेषु वृत्रहन् ।|
      block |उक्थेष्विन्द्र गिर्वणः ॥|
      block |मतयः सोमपामुरुं रिहन्ति शवसस्पतिम् ।|
      block |इन्द्रं वत्सं न मातरः ॥|
      block |स मन्दस्वा ह्यन्धसो राधसे तन्वा महे ।|
      block |न स्तोतारं निदे करः ॥|
      block |वयमिन्द्र त्वायवो हविष्मन्तो जरामहे ।|
      block |उत त्वमस्मयुर्वसो ॥|
      block |मारे अस्मद्वि मुमुचो हरिप्रियार्वाङ्याहि ।|
      block |इन्द्र स्वधावो मत्स्वेह ॥|
      block |अर्वाञ्चं त्वा सुखे रथे वहतामिन्द्र केशिना ।|
      block |घृतस्नू बर्हिरासदे ॥|
    block |ऋग्वेदः सूक्तं|
      block |उप नः सुतमा गहि सोममिन्द्र गवाशिरम् ।|
      block |हरिभ्यां यस्ते अस्मयुः ॥|
      block |तमिन्द्र मदमा गहि बर्हिष्ठां ग्रावभिः सुतम् ।|
      block |कुविन्न्वस्य तृप्णवः ॥|
      block |इन्द्रमित्था गिरो ममाच्छागुरिषिता इतः ।|
      block |आवृते सोमपीतये ॥|
      block |इन्द्रं सोमस्य पीतये स्तोमैरिह हवामहे ।|
      block |उक्थेभिः कुविदागमत् ॥|
      block |इन्द्र सोमाः सुता इमे तान्दधिष्व शतक्रतो ।|
      block |जठरे वाजिनीवसो ॥|
      block |विद्मा हि त्वा धनंजयं वाजेषु दधृषं कवे ।|
      block |अधा ते सुम्नमीमहे ॥|
      block |इममिन्द्र गवाशिरं यवाशिरं च नः पिब ।|
      block |आगत्या वृषभिः सुतम् ॥|
      block |तुभ्येदिन्द्र स्व ओक्ये सोमं चोदामि पीतये ।|
      block |एष रारन्तु ते हृदि ॥|
      block |त्वां सुतस्य पीतये प्रत्नमिन्द्र हवामहे ।|
      block |कुशिकासो अवस्यवः ॥|
    block |ऋग्वेदः सूक्तं|
      block |आ याह्यर्वाङुप वन्धुरेष्ठास्तवेदनु प्रदिवः सोमपेयम् ।|
      block |प्रिया सखाया वि मुचोप बर्हिस्त्वामिमे हव्यवाहो हवन्ते ॥|
      block |आ याहि पूर्वीरति चर्षणीराँ अर्य आशिष उप नो हरिभ्याम् ।|
      block |इमा हि त्वा मतय स्तोमतष्टा इन्द्र हवन्ते सख्यं जुषाणाः ॥|
      block |आ नो यज्ञं नमोवृधं सजोषा इन्द्र देव हरिभिर्याहि तूयम् ।|
      block |अहं हि त्वा मतिभिर्जोहवीमि घृतप्रयाः सधमादे मधूनाम् ॥|
      block |आ च त्वामेता वृषणा वहातो हरी सखाया सुधुरा स्वङ्गा ।|
      block |धानावदिन्द्रः सवनं जुषाणः सखा सख्युः शृणवद्वन्दनानि ॥|
      block |कुविन्मा गोपां करसे जनस्य कुविद्राजानं मघवन्नृजीषिन् ।|
      block |कुविन्म ऋषिं पपिवांसं सुतस्य कुविन्मे वस्वो अमृतस्य शिक्षाः ॥|
      block |आ त्वा बृहन्तो हरयो युजाना अर्वागिन्द्र सधमादो वहन्तु ।|
      block |प्र ये द्विता दिव ऋञ्जन्त्याताः सुसम्मृष्टासो वृषभस्य मूराः ॥|
      block |इन्द्र पिब वृषधूतस्य वृष्ण आ यं ते श्येन उशते जभार ।|
      block |यस्य मदे च्यावयसि प्र कृष्टीर्यस्य मदे अप गोत्रा ववर्थ ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |अयं ते अस्तु हर्यतः सोम आ हरिभिः सुतः ।|
      block |जुषाण इन्द्र हरिभिर्न आ गह्या तिष्ठ हरितं रथम् ॥|
      block |हर्यन्नुषसमर्चयः सूर्यं हर्यन्नरोचयः ।|
      block |विद्वाँश्चिकित्वान्हर्यश्व वर्धस इन्द्र विश्वा अभि श्रियः ॥|
      block |द्यामिन्द्रो हरिधायसं पृथिवीं हरिवर्पसम् ।|
      block |अधारयद्धरितोर्भूरि भोजनं ययोरन्तर्हरिश्चरत् ॥|
      block |जज्ञानो हरितो वृषा विश्वमा भाति रोचनम् ।|
      block |हर्यश्वो हरितं धत्त आयुधमा वज्रं बाह्वोर्हरिम् ॥|
      block |इन्द्रो हर्यन्तमर्जुनं वज्रं शुक्रैरभीवृतम् ।|
      block |अपावृणोद्धरिभिरद्रिभिः सुतमुद्गा हरिभिराजत ॥|
    block |ऋग्वेदः सूक्तं|
      block |आ मन्द्रैरिन्द्र हरिभिर्याहि मयूररोमभिः ।|
      block |मा त्वा के चिन्नि यमन्विं न पाशिनोऽति धन्वेव ताँ इहि ॥|
      block |वृत्रखादो वलंरुजः पुरां दर्मो अपामजः ।|
      block |स्थाता रथस्य हर्योरभिस्वर इन्द्रो दृळ्हा चिदारुजः ॥|
      block |गम्भीराँ उदधीँरिव क्रतुं पुष्यसि गा इव ।|
      block |प्र सुगोपा यवसं धेनवो यथा ह्रदं कुल्या इवाशत ॥|
      block |आ नस्तुजं रयिं भरांशं न प्रतिजानते ।|
      block |वृक्षं पक्वं फलमङ्कीव धूनुहीन्द्र सम्पारणं वसु ॥|
      block |स्वयुरिन्द्र स्वराळसि स्मद्दिष्टिः स्वयशस्तरः ।|
      block |स वावृधान ओजसा पुरुष्टुत भवा नः सुश्रवस्तमः ॥|
    block |ऋग्वेदः सूक्तं|
      block |युध्मस्य ते वृषभस्य स्वराज उग्रस्य यून स्थविरस्य घृष्वेः ।|
      block |अजूर्यतो वज्रिणो वीर्याणीन्द्र श्रुतस्य महतो महानि ॥|
      block |महाँ असि महिष वृष्ण्येभिर्धनस्पृदुग्र सहमानो अन्यान् ।|
      block |एको विश्वस्य भुवनस्य राजा स योधया च क्षयया च जनान् ॥|
      block |प्र मात्राभी रिरिचे रोचमानः प्र देवेभिर्विश्वतो अप्रतीतः ।|
      block |प्र मज्मना दिव इन्द्रः पृथिव्याः प्रोरोर्महो अन्तरिक्षादृजीषी ॥|
      block |उरुं गभीरं जनुषाभ्युग्रं विश्वव्यचसमवतं मतीनाम् ।|
      block |इन्द्रं सोमासः प्रदिवि सुतासः समुद्रं न स्रवत आ विशन्ति ॥|
      block |यं सोममिन्द्र पृथिवीद्यावा गर्भं न माता बिभृतस्त्वाया ।|
      block |तं ते हिन्वन्ति तमु ते मृजन्त्यध्वर्यवो वृषभ पातवा उ ॥|
    block |ऋग्वेदः सूक्तं|
      block |मरुत्वाँ इन्द्र वृषभो रणाय पिबा सोममनुष्वधं मदाय ।|
      block |आ सिञ्चस्व जठरे मध्व ऊर्मिं त्वं राजासि प्रदिवः सुतानाम् ॥|
      block |सजोषा इन्द्र सगणो मरुद्भिः सोमं पिब वृत्रहा शूर विद्वान् ।|
      block |जहि शत्रूँरप मृधो नुदस्वाथाभयं कृणुहि विश्वतो नः ॥|
      block |उत ऋतुभिरृतुपाः पाहि सोममिन्द्र देवेभिः सखिभिः सुतं नः ।|
      block |याँ आभजो मरुतो ये त्वान्वहन्वृत्रमदधुस्तुभ्यमोजः ॥|
      block |ये त्वाहिहत्ये मघवन्नवर्धन्ये शाम्बरे हरिवो ये गविष्टौ ।|
      block |ये त्वा नूनमनुमदन्ति विप्राः पिबेन्द्र सोमं सगणो मरुद्भिः ॥|
      block |मरुत्वन्तं वृषभं वावृधानमकवारिं दिव्यं शासमिन्द्रम् ।|
      block |विश्वासाहमवसे नूतनायोग्रं सहोदामिह तं हुवेम ॥|
    block |ऋग्वेदः सूक्तं|
      block |सद्यो ह जातो वृषभः कनीनः प्रभर्तुमावदन्धसः सुतस्य ।|
      block |साधोः पिब प्रतिकामं यथा ते रसाशिरः प्रथमं सोम्यस्य ॥|
      block |यज्जायथास्तदहरस्य कामेऽंशोः पीयूषमपिबो गिरिष्ठाम् ।|
      block |तं ते माता परि योषा जनित्री महः पितुर्दम आसिञ्चदग्रे ॥|
      block |उपस्थाय मातरमन्नमैट्ट तिग्ममपश्यदभि सोममूधः ।|
      block |प्रयावयन्नचरद्गृत्सो अन्यान्महानि चक्रे पुरुधप्रतीकः ॥|
      block |उग्रस्तुराषाळभिभूत्योजा यथावशं तन्वं चक्र एषः ।|
      block |त्वष्टारमिन्द्रो जनुषाभिभूयामुष्या सोममपिबच्चमूषु ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |शंसा महामिन्द्रं यस्मिन्विश्वा आ कृष्टयः सोमपाः काममव्यन् ।|
      block |यं सुक्रतुं धिषणे विभ्वतष्टं घनं वृत्राणां जनयन्त देवाः ॥|
      block |यं नु नकिः पृतनासु स्वराजं द्विता तरति नृतमं हरिष्ठाम् ।|
      block |इनतमः सत्वभिर्यो ह शूषैः पृथुज्रया अमिनादायुर्दस्योः ॥|
      block |सहावा पृत्सु तरणिर्नार्वा व्यानशी रोदसी मेहनावान् ।|
      block |भगो न कारे हव्यो मतीनां पितेव चारुः सुहवो वयोधाः ॥|
      block |धर्ता दिवो रजसस्पृष्ट ऊर्ध्वो रथो न वायुर्वसुभिर्नियुत्वान् ।|
      block |क्षपां वस्ता जनिता सूर्यस्य विभक्ता भागं धिषणेव वाजम् ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |इन्द्रः स्वाहा पिबतु यस्य सोम आगत्या तुम्रो वृषभो मरुत्वान् ।|
      block |ओरुव्यचाः पृणतामेभिरन्नैरास्य हविस्तन्वः काममृध्याः ॥|
      block |आ ते सपर्यू जवसे युनज्मि ययोरनु प्रदिवः श्रुष्टिमावः ।|
      block |इह त्वा धेयुर्हरयः सुशिप्र पिबा त्वस्य सुषुतस्य चारोः ॥|
      block |गोभिर्मिमिक्षुं दधिरे सुपारमिन्द्रं ज्यैष्ठ्याय धायसे गृणानाः ।|
      block |मन्दानः सोमं पपिवाँ ऋजीषिन्समस्मभ्यं पुरुधा गा इषण्य ॥|
      block |इमं कामं मन्दया गोभिरश्वैश्चन्द्रवता राधसा पप्रथश्च ।|
      block |स्वर्यवो मतिभिस्तुभ्यं विप्रा इन्द्राय वाहः कुशिकासो अक्रन् ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |चर्षणीधृतं मघवानमुक्थ्यमिन्द्रं गिरो बृहतीरभ्यनूषत ।|
      block |वावृधानं पुरुहूतं सुवृक्तिभिरमर्त्यं जरमाणं दिवेदिवे ॥|
      block |शतक्रतुमर्णवं शाकिनं नरं गिरो म इन्द्रमुप यन्ति विश्वतः ।|
      block |वाजसनिं पूर्भिदं तूर्णिमप्तुरं धामसाचमभिषाचं स्वर्विदम् ॥|
      block |आकरे वसोर्जरिता पनस्यतेऽनेहस स्तुभ इन्द्रो दुवस्यति ।|
      block |विवस्वतः सदन आ हि पिप्रिये सत्रासाहमभिमातिहनं स्तुहि ॥|
      block |नृणामु त्वा नृतमं गीर्भिरुक्थैरभि प्र वीरमर्चता सबाधः ।|
      block |सं सहसे पुरुमायो जिहीते नमो अस्य प्रदिव एक ईशे ॥|
      block |पूर्वीरस्य निष्षिधो मर्त्येषु पुरू वसूनि पृथिवी बिभर्ति ।|
      block |इन्द्राय द्याव ओषधीरुतापो रयिं रक्षन्ति जीरयो वनानि ॥|
      block |तुभ्यं ब्रह्माणि गिर इन्द्र तुभ्यं सत्रा दधिरे हरिवो जुषस्व ।|
      block |बोध्यापिरवसो नूतनस्य सखे वसो जरितृभ्यो वयो धाः ॥|
      block |इन्द्र मरुत्व इह पाहि सोमं यथा शार्याते अपिबः सुतस्य ।|
      block |तव प्रणीती तव शूर शर्मन्ना विवासन्ति कवयः सुयज्ञाः ॥|
      block |स वावशान इह पाहि सोमं मरुद्भिरिन्द्र सखिभिः सुतं नः ।|
      block |जातं यत्त्वा परि देवा अभूषन्महे भराय पुरुहूत विश्वे ॥|
      block |अप्तूर्ये मरुत आपिरेषोऽमन्दन्निन्द्रमनु दातिवाराः ।|
      block |तेभिः साकं पिबतु वृत्रखादः सुतं सोमं दाशुषः स्वे सधस्थे ॥|
      block |इदं ह्यन्वोजसा सुतं राधानां पते ।|
      block |पिबा त्वस्य गिर्वणः ॥|
      block |यस्ते अनु स्वधामसत्सुते नि यच्छ तन्वम् ।|
      block |स त्वा ममत्तु सोम्यम् ॥|
      block |प्र ते अश्नोतु कुक्ष्योः प्रेन्द्र ब्रह्मणा शिरः ।|
      block |प्र बाहू शूर राधसे ॥|
    block |ऋग्वेदः सूक्तं|
      block |धानावन्तं करम्भिणमपूपवन्तमुक्थिनम् ।|
      block |इन्द्र प्रातर्जुषस्व नः ॥|
      block |पुरोळाशं पचत्यं जुषस्वेन्द्रा गुरस्व च ।|
      block |तुभ्यं हव्यानि सिस्रते ॥|
      block |पुरोळाशं च नो घसो जोषयासे गिरश्च नः ।|
      block |वधूयुरिव योषणाम् ॥|
      block |पुरोळाशं सनश्रुत प्रातःसावे जुषस्व नः ।|
      block |इन्द्र क्रतुर्हि ते बृहन् ॥|
      block |माध्यंदिनस्य सवनस्य धानाः पुरोळाशमिन्द्र कृष्वेह चारुम् ।|
      block |प्र यत्स्तोता जरिता तूर्ण्यर्थो वृषायमाण उप गीर्भिरीट्टे ॥|
      block |तृतीये धानाः सवने पुरुष्टुत पुरोळाशमाहुतं मामहस्व नः ।|
      block |ऋभुमन्तं वाजवन्तं त्वा कवे प्रयस्वन्त उप शिक्षेम धीतिभिः ॥|
      block |पूषण्वते ते चकृमा करम्भं हरिवते हर्यश्वाय धानाः ।|
      block |अपूपमद्धि सगणो मरुद्भिः सोमं पिब वृत्रहा शूर विद्वान् ॥|
      block |प्रति धाना भरत तूयमस्मै पुरोळाशं वीरतमाय नृणाम् ।|
      block |दिवेदिवे सदृशीरिन्द्र तुभ्यं वर्धन्तु त्वा सोमपेयाय धृष्णो ॥|
    block |ऋग्वेदः सूक्तं|
      block |इन्द्रापर्वता बृहता रथेन वामीरिष आ वहतं सुवीराः ।|
      block |वीतं हव्यान्यध्वरेषु देवा वर्धेथां गीर्भिरिळया मदन्ता ॥|
      block |तिष्ठा सु कं मघवन्मा परा गाः सोमस्य नु त्वा सुषुतस्य यक्षि ।|
      block |पितुर्न पुत्रः सिचमा रभे त इन्द्र स्वादिष्ठया गिरा शचीवः ॥|
      block |शंसावाध्वर्यो प्रति मे गृणीहीन्द्राय वाहः कृणवाव जुष्टम् ।|
      block |एदं बर्हिर्यजमानस्य सीदाथा च भूदुक्थमिन्द्राय शस्तम् ॥|
      block |जायेदस्तं मघवन्सेदु योनिस्तदित्त्वा युक्ता हरयो वहन्तु ।|
      block |यदा कदा च सुनवाम सोममग्निष्ट्वा दूतो धन्वात्यच्छ ॥|
      block |परा याहि मघवन्ना च याहीन्द्र भ्रातरुभयत्रा ते अर्थम् ।|
      block |यत्रा रथस्य बृहतो निधानं विमोचनं वाजिनो रासभस्य ॥|
      block |अपाः सोममस्तमिन्द्र प्र याहि कल्याणीर्जाया सुरणं गृहे ते ।|
      block |यत्रा रथस्य बृहतो निधानं विमोचनं वाजिनो दक्षिणावत् ॥|
      block |इमे भोजा अङ्गिरसो विरूपा दिवस्पुत्रासो असुरस्य वीराः ।|
      block |विश्वामित्राय ददतो मघानि सहस्रसावे प्र तिरन्त आयुः ॥|
      block |रूपंरूपं मघवा बोभवीति मायाः कृण्वानस्तन्वं परि स्वाम् ।|
      block |त्रिर्यद्दिवः परि मुहूर्तमागात्स्वैर्मन्त्रैरनृतुपा ऋतावा ॥|
      block |महाँ ऋषिर्देवजा देवजूतोऽस्तभ्नात्सिन्धुमर्णवं नृचक्षाः ।|
      block |विश्वामित्रो यदवहत्सुदासमप्रियायत कुशिकेभिरिन्द्रः ॥|
      block |हंसा इव कृणुथ श्लोकमद्रिभिर्मदन्तो गीर्भिरध्वरे सुते सचा ।|
      block |देवेभिर्विप्रा ऋषयो नृचक्षसो वि पिबध्वं कुशिकाः सोम्यं मधु ॥|
      block |उप प्रेत कुशिकाश्चेतयध्वमश्वं राये प्र मुञ्चता सुदासः ।|
      block |राजा वृत्रं जङ्घनत्प्रागपागुदगथा यजाते वर आ पृथिव्याः ॥|
      block |य इमे रोदसी उभे अहमिन्द्रमतुष्टवम् ।|
      block |विश्वामित्रस्य रक्षति ब्रह्मेदं भारतं जनम् ॥|
      block |विश्वामित्रा अरासत ब्रह्मेन्द्राय वज्रिणे ।|
      block |करदिन्नः सुराधसः ॥|
      block |किं ते कृण्वन्ति कीकटेषु गावो नाशिरं दुह्रे न तपन्ति घर्मम् ।|
      block |आ नो भर प्रमगन्दस्य वेदो नैचाशाखं मघवन्रन्धया नः ॥|
      block |ससर्परीरमतिं बाधमाना बृहन्मिमाय जमदग्निदत्ता ।|
      block |आ सूर्यस्य दुहिता ततान श्रवो देवेष्वमृतमजुर्यम् ॥|
      block |ससर्परीरभरत्तूयमेभ्योऽधि श्रवः पाञ्चजन्यासु कृष्टिषु ।|
      block |सा पक्ष्या नव्यमायुर्दधाना यां मे पलस्तिजमदग्नयो ददुः ॥|
      block |स्थिरौ गावौ भवतां वीळुरक्षो मेषा वि वर्हि मा युगं वि शारि ।|
      block |इन्द्रः पातल्ये ददतां शरीतोररिष्टनेमे अभि नः सचस्व ॥|
      block |बलं धेहि तनूषु नो बलमिन्द्रानळुत्सु नः ।|
      block |बलं तोकाय तनयाय जीवसे त्वं हि बलदा असि ॥|
      block |अभि व्ययस्व खदिरस्य सारमोजो धेहि स्पन्दने शिंशपायाम् ।|
      block |अक्ष वीळो वीळित वीळयस्व मा यामादस्मादव जीहिपो नः ॥|
      block |अयमस्मान्वनस्पतिर्मा च हा मा च रीरिषत् ।|
      block |स्वस्त्या गृहेभ्य आवसा आ विमोचनात् ॥|
      block |इन्द्रोतिभिर्बहुलाभिर्नो अद्य याच्छ्रेष्ठाभिर्मघवञ्छूर जिन्व ।|
      block |यो नो द्वेष्ट्यधरः सस्पदीष्ट यमु द्विष्मस्तमु प्राणो जहातु ॥|
      block |परशुं चिद्वि तपति शिम्बलं चिद्वि वृश्चति ।|
      block |उखा चिदिन्द्र येषन्ती प्रयस्ता फेनमस्यति ॥|
      block |न सायकस्य चिकिते जनासो लोधं नयन्ति पशु मन्यमानाः ।|
      block |नावाजिनं वाजिना हासयन्ति न गर्दभं पुरो अश्वान्नयन्ति ॥|
      block |इम इन्द्र भरतस्य पुत्रा अपपित्वं चिकितुर्न प्रपित्वम् ।|
      block |हिन्वन्त्यश्वमरणं न नित्यं ज्यावाजं परि णयन्त्याजौ ॥|
    block |ऋग्वेदः सूक्तं|
      block |इमं महे विदथ्याय शूषं शश्वत्कृत्व ईड्याय प्र जभ्रुः ।|
      block |शृणोतु नो दम्येभिरनीकैः शृणोत्वग्निर्दिव्यैरजस्रः ॥|
      block |महि महे दिवे अर्चा पृथिव्यै कामो म इच्छञ्चरति प्रजानन् ।|
      block |ययोर्ह स्तोमे विदथेषु देवाः सपर्यवो मादयन्ते सचायोः ॥|
      block |युवोरृतं रोदसी सत्यमस्तु महे षु णः सुविताय प्र भूतम् ।|
      block |इदं दिवे नमो अग्ने पृथिव्यै सपर्यामि प्रयसा यामि रत्नम् ॥|
      block |उतो हि वां पूर्व्या आविविद्र ऋतावरी रोदसी सत्यवाचः ।|
      block |नरश्चिद्वां समिथे शूरसातौ ववन्दिरे पृथिवि वेविदानाः ॥|
      block |को अद्धा वेद क इह प्र वोचद्देवाँ अच्छा पथ्या का समेति ।|
      block |ददृश्र एषामवमा सदांसि परेषु या गुह्येषु व्रतेषु ॥|
      block |कविर्नृचक्षा अभि षीमचष्ट ऋतस्य योना विघृते मदन्ती ।|
      block |नाना चक्राते सदनं यथा वेः समानेन क्रतुना संविदाने ॥|
      block |समान्या वियुते दूरेअन्ते ध्रुवे पदे तस्थतुर्जागरूके ।|
      block |उत स्वसारा युवती भवन्ती आदु ब्रुवाते मिथुनानि नाम ॥|
      block |विश्वेदेते जनिमा सं विविक्तो महो देवान्बिभ्रती न व्यथेते ।|
      block |एजद्ध्रुवं पत्यते विश्वमेकं चरत्पतत्रि विषुणं वि जातम् ॥|
      block |सना पुराणमध्येम्यारान्महः पितुर्जनितुर्जामि तन्नः ।|
      block |देवासो यत्र पनितार एवैरुरौ पथि व्युते तस्थुरन्तः ॥|
      block |इमं स्तोमं रोदसी प्र ब्रवीम्यृदूदराः शृणवन्नग्निजिह्वाः ।|
      block |मित्रः सम्राजो वरुणो युवान आदित्यासः कवयः पप्रथानाः ॥|
      block |हिरण्यपाणिः सविता सुजिह्वस्त्रिरा दिवो विदथे पत्यमानः ।|
      block |देवेषु च सवितः श्लोकमश्रेरादस्मभ्यमा सुव सर्वतातिम् ॥|
      block |सुकृत्सुपाणिः स्ववाँ ऋतावा देवस्त्वष्टावसे तानि नो धात् ।|
      block |पूषण्वन्त ऋभवो मादयध्वमूर्ध्वग्रावाणो अध्वरमतष्ट ॥|
      block |विद्युद्रथा मरुत ऋष्टिमन्तो दिवो मर्या ऋतजाता अयासः ।|
      block |सरस्वती शृणवन्यज्ञियासो धाता रयिं सहवीरं तुरासः ॥|
      block |विष्णुं स्तोमासः पुरुदस्ममर्का भगस्येव कारिणो यामनि ग्मन् ।|
      block |उरुक्रमः ककुहो यस्य पूर्वीर्न मर्धन्ति युवतयो जनित्रीः ॥|
      block |इन्द्रो विश्वैर्वीर्यैः पत्यमान उभे आ पप्रौ रोदसी महित्वा ।|
      block |पुरंदरो वृत्रहा धृष्णुषेणः संगृभ्या न आ भरा भूरि पश्वः ॥|
      block |नासत्या मे पितरा बन्धुपृच्छा सजात्यमश्विनोश्चारु नाम ।|
      block |युवं हि स्थो रयिदौ नो रयीणां दात्रं रक्षेथे अकवैरदब्धा ॥|
      block |महत्तद्वः कवयश्चारु नाम यद्ध देवा भवथ विश्व इन्द्रे ।|
      block |सख ऋभुभिः पुरुहूत प्रियेभिरिमां धियं सातये तक्षता नः ॥|
      block |अर्यमा णो अदितिर्यज्ञियासोऽदब्धानि वरुणस्य व्रतानि ।|
      block |युयोत नो अनपत्यानि गन्तोः प्रजावान्नः पशुमाँ अस्तु गातुः ॥|
      block |देवानां दूतः पुरुध प्रसूतोऽनागान्नो वोचतु सर्वताता ।|
      block |शृणोतु नः पृथिवी द्यौरुतापः सूर्यो नक्षत्रैरुर्वन्तरिक्षम् ॥|
      block |शृण्वन्तु नो वृषणः पर्वतासो ध्रुवक्षेमास इळया मदन्तः ।|
      block |आदित्यैर्नो अदितिः शृणोतु यच्छन्तु नो मरुतः शर्म भद्रम् ॥|
      block |सदा सुगः पितुमाँ अस्तु पन्था मध्वा देवा ओषधीः सं पिपृक्त ।|
      block |भगो मे अग्ने सख्ये न मृध्या उद्रायो अश्यां सदनं पुरुक्षोः ॥|
      block |स्वदस्व हव्या समिषो दिदीह्यस्मद्र्यक्सं मिमीहि श्रवांसि ।|
      block |विश्वाँ अग्ने पृत्सु ताञ्जेषि शत्रूनहा विश्वा सुमना दीदिही नः ॥|
    block |ऋग्वेदः सूक्तं|
      block |उषसः पूर्वा अध यद्व्यूषुर्महद्वि जज्ञे अक्षरं पदे गोः ।|
      block |व्रता देवानामुप नु प्रभूषन्महद्देवानामसुरत्वमेकम् ॥|
      block |मो षू णो अत्र जुहुरन्त देवा मा पूर्वे अग्ने पितरः पदज्ञाः ।|
      block |पुराण्योः सद्मनोः केतुरन्तर्महद्देवानामसुरत्वमेकम् ॥|
      block |वि मे पुरुत्रा पतयन्ति कामाः शम्यच्छा दीद्ये पूर्व्याणि ।|
      block |समिद्धे अग्नावृतमिद्वदेम महद्देवानामसुरत्वमेकम् ॥|
      block |समानो राजा विभृतः पुरुत्रा शये शयासु प्रयुतो वनानु ।|
      block |अन्या वत्सं भरति क्षेति माता महद्देवानामसुरत्वमेकम् ॥|
      block |आक्षित्पूर्वास्वपरा अनूरुत्सद्यो जातासु तरुणीष्वन्तः ।|
      block |अन्तर्वतीः सुवते अप्रवीता महद्देवानामसुरत्वमेकम् ॥|
      block |शयुः परस्तादध नु द्विमाताबन्धनश्चरति वत्स एकः ।|
      block |मित्रस्य ता वरुणस्य व्रतानि महद्देवानामसुरत्वमेकम् ॥|
      block |द्विमाता होता विदथेषु सम्राळन्वग्रं चरति क्षेति बुध्नः ।|
      block |प्र रण्यानि रण्यवाचो भरन्ते महद्देवानामसुरत्वमेकम् ॥|
      block |शूरस्येव युध्यतो अन्तमस्य प्रतीचीनं ददृशे विश्वमायत् ।|
      block |अन्तर्मतिश्चरति निष्षिधं गोर्महद्देवानामसुरत्वमेकम् ॥|
      block |नि वेवेति पलितो दूत आस्वन्तर्महाँश्चरति रोचनेन ।|
      block |वपूंषि बिभ्रदभि नो वि चष्टे महद्देवानामसुरत्वमेकम् ॥|
      block |विष्णुर्गोपाः परमं पाति पाथः प्रिया धामान्यमृता दधानः ।|
      block |अग्निष्टा विश्वा भुवनानि वेद महद्देवानामसुरत्वमेकम् ॥|
      block |नाना चक्राते यम्या वपूंषि तयोरन्यद्रोचते कृष्णमन्यत् ।|
      block |श्यावी च यदरुषी च स्वसारौ महद्देवानामसुरत्वमेकम् ॥|
      block |माता च यत्र दुहिता च धेनू सबर्दुघे धापयेते समीची ।|
      block |ऋतस्य ते सदसीळे अन्तर्महद्देवानामसुरत्वमेकम् ॥|
      block |अन्यस्या वत्सं रिहती मिमाय कया भुवा नि दधे धेनुरूधः ।|
      block |ऋतस्य सा पयसापिन्वतेळा महद्देवानामसुरत्वमेकम् ॥|
      block |पद्या वस्ते पुरुरूपा वपूंष्यूर्ध्वा तस्थौ त्र्यविं रेरिहाणा ।|
      block |ऋतस्य सद्म वि चरामि विद्वान्महद्देवानामसुरत्वमेकम् ॥|
      block |पदे इव निहिते दस्मे अन्तस्तयोरन्यद्गुह्यमाविरन्यत् ।|
      block |सध्रीचीना पथ्या सा विषूची महद्देवानामसुरत्वमेकम् ॥|
      block |आ धेनवो धुनयन्तामशिश्वीः सबर्दुघाः शशया अप्रदुग्धाः ।|
      block |नव्यानव्या युवतयो भवन्तीर्महद्देवानामसुरत्वमेकम् ॥|
      block |यदन्यासु वृषभो रोरवीति सो अन्यस्मिन्यूथे नि दधाति रेतः ।|
      block |स हि क्षपावान्स भगः स राजा महद्देवानामसुरत्वमेकम् ॥|
      block |वीरस्य नु स्वश्व्यं जनासः प्र नु वोचाम विदुरस्य देवाः ।|
      block |षोळ्हा युक्ताः पञ्चपञ्चा वहन्ति महद्देवानामसुरत्वमेकम् ॥|
      block |देवस्त्वष्टा सविता विश्वरूपः पुपोष प्रजाः पुरुधा जजान ।|
      block |इमा च विश्वा भुवनान्यस्य महद्देवानामसुरत्वमेकम् ॥|
      block |मही समैरच्चम्वा समीची उभे ते अस्य वसुना न्यृष्टे ।|
      block |शृण्वे वीरो विन्दमानो वसूनि महद्देवानामसुरत्वमेकम् ॥|
      block |इमां च नः पृथिवीं विश्वधाया उप क्षेति हितमित्रो न राजा ।|
      block |पुरःसदः शर्मसदो न वीरा महद्देवानामसुरत्वमेकम् ॥|
      block |निष्षिध्वरीस्त ओषधीरुतापो रयिं त इन्द्र पृथिवी बिभर्ति ।|
      block |सखायस्ते वामभाजः स्याम महद्देवानामसुरत्वमेकम् ॥|
    block |ऋग्वेदः सूक्तं|
      block |न ता मिनन्ति मायिनो न धीरा व्रता देवानां प्रथमा ध्रुवाणि ।|
      block |न रोदसी अद्रुहा वेद्याभिर्न पर्वता निनमे तस्थिवांसः ॥|
      block |षड्भाराँ एको अचरन्बिभर्त्यृतं वर्षिष्ठमुप गाव आगुः ।|
      block |तिस्रो महीरुपरास्तस्थुरत्या गुहा द्वे निहिते दर्श्येका ॥|
      block |त्रिपाजस्यो वृषभो विश्वरूप उत त्र्युधा पुरुध प्रजावान् ।|
      block |त्र्यनीकः पत्यते माहिनावान्स रेतोधा वृषभः शश्वतीनाम् ॥|
      block |अभीक आसां पदवीरबोध्यादित्यानामह्वे चारु नाम ।|
      block |आपश्चिदस्मा अरमन्त देवीः पृथग्व्रजन्तीः परि षीमवृञ्जन् ॥|
      block |त्री षधस्था सिन्धवस्त्रिः कवीनामुत त्रिमाता विदथेषु सम्राट् ।|
      block |ऋतावरीर्योषणास्तिस्रो अप्यास्त्रिरा दिवो विदथे पत्यमानाः ॥|
      block |त्रिरा दिवः सवितर्वार्याणि दिवेदिव आ सुव त्रिर्नो अह्नः ।|
      block |त्रिधातु राय आ सुवा वसूनि भग त्रातर्धिषणे सातये धाः ॥|
      block |त्रिरा दिवः सविता सोषवीति राजाना मित्रावरुणा सुपाणी ।|
      block |आपश्चिदस्य रोदसी चिदुर्वी रत्नं भिक्षन्त सवितुः सवाय ॥|
      block |त्रिरुत्तमा दूणशा रोचनानि त्रयो राजन्त्यसुरस्य वीराः ।|
      block |ऋतावान इषिरा दूळभासस्त्रिरा दिवो विदथे सन्तु देवाः ॥|
    block |ऋग्वेदः सूक्तं|
      block |प्र मे विविक्वाँ अविदन्मनीषां धेनुं चरन्तीं प्रयुतामगोपाम् ।|
      block |सद्यश्चिद्या दुदुहे भूरि धासेरिन्द्रस्तदग्निः पनितारो अस्याः ॥|
      block |इन्द्रः सु पूषा वृषणा सुहस्ता दिवो न प्रीताः शशयं दुदुह्रे ।|
      block |विश्वे यदस्यां रणयन्त देवाः प्र वोऽत्र वसवः सुम्नमश्याम् ॥|
      block |या जामयो वृष्ण इच्छन्ति शक्तिं नमस्यन्तीर्जानते गर्भमस्मिन् ।|
      block |अच्छा पुत्रं धेनवो वावशाना महश्चरन्ति बिभ्रतं वपूंषि ॥|
      block |अच्छा विवक्मि रोदसी सुमेके ग्राव्णो युजानो अध्वरे मनीषा ।|
      block |इमा उ ते मनवे भूरिवारा ऊर्ध्वा भवन्ति दर्शता यजत्राः ॥|
      block |या ते जिह्वा मधुमती सुमेधा अग्ने देवेषूच्यत उरूची ।|
      block |तयेह विश्वाँ अवसे यजत्राना सादय पायया चा मधूनि ॥|
      block |या ते अग्ने पर्वतस्येव धारासश्चन्ती पीपयद्देव चित्रा ।|
      block |तामस्मभ्यं प्रमतिं जातवेदो वसो रास्व सुमतिं विश्वजन्याम् ॥|
    block |ऋग्वेदः सूक्तं|
      block |धेनुः प्रत्नस्य काम्यं दुहानान्तः पुत्रश्चरति दक्षिणायाः ।|
      block |आ द्योतनिं वहति शुभ्रयामोषस स्तोमो अश्विनावजीगः ॥|
      block |सुयुग्वहन्ति प्रति वामृतेनोर्ध्वा भवन्ति पितरेव मेधाः ।|
      block |जरेथामस्मद्वि पणेर्मनीषां युवोरवश्चकृमा यातमर्वाक् ॥|
      block |सुयुग्भिरश्वैः सुवृता रथेन दस्राविमं शृणुतं श्लोकमद्रेः ।|
      block |किमङ्ग वां प्रत्यवर्तिं गमिष्ठाहुर्विप्रासो अश्विना पुराजाः ॥|
      block |आ मन्येथामा गतं कच्चिदेवैर्विश्वे जनासो अश्विना हवन्ते ।|
      block |इमा हि वां गोऋजीका मधूनि प्र मित्रासो न ददुरुस्रो अग्रे ॥|
      block |तिरः पुरू चिदश्विना रजांस्याङ्गूषो वां मघवाना जनेषु ।|
      block |एह यातं पथिभिर्देवयानैर्दस्राविमे वां निधयो मधूनाम् ॥|
      block |पुराणमोकः सख्यं शिवं वां युवोर्नरा द्रविणं जह्नाव्याम् ।|
      block |पुनः कृण्वानाः सख्या शिवानि मध्वा मदेम सह नू समानाः ॥|
      block |अश्विना वायुना युवं सुदक्षा नियुद्भिष्च सजोषसा युवाना ।|
      block |नासत्या तिरोअह्न्यं जुषाणा सोमं पिबतमस्रिधा सुदानू ॥|
      block |अश्विना परि वामिषः पुरूचीरीयुर्गीर्भिर्यतमाना अमृध्राः ।|
      block |रथो ह वामृतजा अद्रिजूतः परि द्यावापृथिवी याति सद्यः ॥|
      block |अश्विना मधुषुत्तमो युवाकुः सोमस्तं पातमा गतं दुरोणे ।|
      block |रथो ह वां भूरि वर्पः करिक्रत्सुतावतो निष्कृतमागमिष्ठः ॥|
    block |ऋग्वेदः सूक्तं|
      block |मित्रो जनान्यातयति ब्रुवाणो मित्रो दाधार पृथिवीमुत द्याम् ।|
      block |मित्रः कृष्टीरनिमिषाभि चष्टे मित्राय हव्यं घृतवज्जुहोत ॥|
      block |प्र स मित्र मर्तो अस्तु प्रयस्वान्यस्त आदित्य शिक्षति व्रतेन ।|
      block |न हन्यते न जीयते त्वोतो नैनमंहो अश्नोत्यन्तितो न दूरात् ॥|
      block |अनमीवास इळया मदन्तो मितज्ञवो वरिमन्ना पृथिव्याः ।|
      block |आदित्यस्य व्रतमुपक्षियन्तो वयं मित्रस्य सुमतौ स्याम ॥|
      block |अयं मित्रो नमस्यः सुशेवो राजा सुक्षत्रो अजनिष्ट वेधाः ।|
      block |तस्य वयं सुमतौ यज्ञियस्यापि भद्रे सौमनसे स्याम ॥|
      block |महाँ आदित्यो नमसोपसद्यो यातयज्जनो गृणते सुशेवः ।|
      block |तस्मा एतत्पन्यतमाय जुष्टमग्नौ मित्राय हविरा जुहोत ॥|
      block |मित्रस्य चर्षणीधृतोऽवो देवस्य सानसि ।|
      block |द्युम्नं चित्रश्रवस्तमम् ॥|
      block |अभि यो महिना दिवं मित्रो बभूव सप्रथाः ।|
      block |अभि श्रवोभिः पृथिवीम् ॥|
      block |मित्राय पञ्च येमिरे जना अभिष्टिशवसे ।|
      block |स देवान्विश्वान्बिभर्ति ॥|
      block |मित्रो देवेष्वायुषु जनाय वृक्तबर्हिषे ।|
      block |इष इष्टव्रता अकः ॥|
    block |ऋग्वेदः सूक्तं|
      block |इहेह वो मनसा बन्धुता नर उशिजो जग्मुरभि तानि वेदसा ।|
      block |याभिर्मायाभिः प्रतिजूतिवर्पसः सौधन्वना यज्ञियं भागमानश ॥|
      block |याभिः शचीभिश्चमसाँ अपिंशत यया धिया गामरिणीत चर्मणः ।|
      block |येन हरी मनसा निरतक्षत तेन देवत्वमृभवः समानश ॥|
      block |इन्द्रस्य सख्यमृभवः समानशुर्मनोर्नपातो अपसो दधन्विरे ।|
      block |सौधन्वनासो अमृतत्वमेरिरे विष्ट्वी शमीभिः सुकृतः सुकृत्यया ॥|
      block |इन्द्रेण याथ सरथं सुते सचाँ अथो वशानां भवथा सह श्रिया ।|
      block |न वः प्रतिमै सुकृतानि वाघतः सौधन्वना ऋभवो वीर्याणि च ॥|
      block |इन्द्र ऋभुभिर्वाजवद्भिः समुक्षितं सुतं सोममा वृषस्वा गभस्त्योः ।|
      block |धियेषितो मघवन्दाशुषो गृहे सौधन्वनेभिः सह मत्स्वा नृभिः ॥|
      block |इन्द्र ऋभुमान्वाजवान्मत्स्वेह नोऽस्मिन्सवने शच्या पुरुष्टुत ।|
      block |इमानि तुभ्यं स्वसराणि येमिरे व्रता देवानां मनुषश्च धर्मभिः ॥|
      block |इन्द्र ऋभुभिर्वाजिभिर्वाजयन्निह स्तोमं जरितुरुप याहि यज्ञियम् ।|
      block |शतं केतेभिरिषिरेभिरायवे सहस्रणीथो अध्वरस्य होमनि ॥|
    block |ऋग्वेदः सूक्तं|
      block |उषो वाजेन वाजिनि प्रचेता स्तोमं जुषस्व गृणतो मघोनि ।|
      block |पुराणी देवि युवतिः पुरंधिरनु व्रतं चरसि विश्ववारे ॥|
      block |उषो देव्यमर्त्या वि भाहि चन्द्ररथा सूनृता ईरयन्ती ।|
      block |आ त्वा वहन्तु सुयमासो अश्वा हिरण्यवर्णां पृथुपाजसो ये ॥|
      block |उषः प्रतीची भुवनानि विश्वोर्ध्वा तिष्ठस्यमृतस्य केतुः ।|
      block |समानमर्थं चरणीयमाना चक्रमिव नव्यस्या ववृत्स्व ॥|
      block |अव स्यूमेव चिन्वती मघोन्युषा याति स्वसरस्य पत्नी ।|
      block |स्वर्जनन्ती सुभगा सुदंसा आन्ताद्दिवः पप्रथ आ पृथिव्याः ॥|
      block |अच्छा वो देवीमुषसं विभातीं प्र वो भरध्वं नमसा सुवृक्तिम् ।|
      block |ऊर्ध्वं मधुधा दिवि पाजो अश्रेत्प्र रोचना रुरुचे रण्वसंदृक् ॥|
      block |ऋतावरी दिवो अर्कैरबोध्या रेवती रोदसी चित्रमस्थात् ।|
      block |आयतीमग्न उषसं विभातीं वाममेषि द्रविणं भिक्षमाणः ॥|
      block |ऋतस्य बुध्न उषसामिषण्यन्वृषा मही रोदसी आ विवेश ।|
      block |मही मित्रस्य वरुणस्य माया चन्द्रेव भानुं वि दधे पुरुत्रा ॥|
    block |ऋग्वेदः सूक्तं|
      block |इमा उ वां भृमयो मन्यमाना युवावते न तुज्या अभूवन् ।|
      block |क्व त्यदिन्द्रावरुणा यशो वां येन स्मा सिनं भरथः सखिभ्यः ॥|
      block |अयमु वां पुरुतमो रयीयञ्छश्वत्तममवसे जोहवीति ।|
      block |सजोषाविन्द्रावरुणा मरुद्भिर्दिवा पृथिव्या शृणुतं हवं मे ॥|
      block |अस्मे तदिन्द्रावरुणा वसु ष्यादस्मे रयिर्मरुतः सर्ववीरः ।|
      block |अस्मान्वरूत्रीः शरणैरवन्त्वस्मान्होत्रा भारती दक्षिणाभिः ॥|
      block |बृहस्पते जुषस्व नो हव्यानि विश्वदेव्य ।|
      block |रास्व रत्नानि दाशुषे ॥|
      block |शुचिमर्कैर्बृहस्पतिमध्वरेषु नमस्यत ।|
      block |अनाम्योज आ चके ॥|
      block |वृषभं चर्षणीनां विश्वरूपमदाभ्यम् ।|
      block |बृहस्पतिं वरेण्यम् ॥|
      block |इयं ते पूषन्नाघृणे सुष्टुतिर्देव नव्यसी ।|
      block |अस्माभिस्तुभ्यं शस्यते ॥|
      block |तां जुषस्व गिरं मम वाजयन्तीमवा धियम् ।|
      block |वधूयुरिव योषणाम् ॥|
      block |यो विश्वाभि विपश्यति भुवना सं च पश्यति ।|
      block |स नः पूषाविता भुवत् ॥|

  block |ऋग्वेदः मण्डल ४|
    block |ऋग्वेदः सूक्तं|
      block |त्वां ह्यग्ने सदमित्समन्यवो देवासो देवमरतिं न्येरिर इति क्रत्वा न्येरिरे ।|
      block |अमर्त्यं यजत मर्त्येष्वा देवमादेवं जनत प्रचेतसं विश्वमादेवं जनत प्रचेतसम् ॥|
      block |स भ्रातरं वरुणमग्न आ ववृत्स्व देवाँ अच्छा सुमती यज्ञवनसं ज्येष्ठं यज्ञवनसम् ।|
      block |ऋतावानमादित्यं चर्षणीधृतं राजानं चर्षणीधृतम् ॥|
      block |सखे सखायमभ्या ववृत्स्वाशुं न चक्रं रथ्येव रंह्यास्मभ्यं दस्म रंह्या ।|
      block |अग्ने मृळीकं वरुणे सचा विदो मरुत्सु विश्वभानुषु ।|
      block |तोकाय तुजे शुशुचान शं कृध्यस्मभ्यं दस्म शं कृधि ॥|
      block |त्वं नो अग्ने वरुणस्य विद्वान्देवस्य हेळोऽव यासिसीष्ठाः ।|
      block |यजिष्ठो वह्नितमः शोशुचानो विश्वा द्वेषांसि प्र मुमुग्ध्यस्मत् ॥|
      block |स त्वं नो अग्नेऽवमो भवोती नेदिष्ठो अस्या उषसो व्युष्टौ ।|
      block |अव यक्ष्व नो वरुणं रराणो वीहि मृळीकं सुहवो न एधि ॥|
      block |अस्य श्रेष्ठा सुभगस्य संदृग्देवस्य चित्रतमा मर्त्येषु ।|
      block |शुचि घृतं न तप्तमघ्न्याया स्पार्हा देवस्य मंहनेव धेनोः ॥|
      block |त्रिरस्य ता परमा सन्ति सत्या स्पार्हा देवस्य जनिमान्यग्नेः ।|
      block |अनन्ते अन्तः परिवीत आगाच्छुचिः शुक्रो अर्यो रोरुचानः ॥|
      block |स दूतो विश्वेदभि वष्टि सद्मा होता हिरण्यरथो रंसुजिह्वः ।|
      block |रोहिदश्वो वपुष्यो विभावा सदा रण्वः पितुमतीव संसत् ॥|
      block |स चेतयन्मनुषो यज्ञबन्धुः प्र तं मह्या रशनया नयन्ति ।|
      block |स क्षेत्यस्य दुर्यासु साधन्देवो मर्तस्य सधनित्वमाप ॥|
      block |स तू नो अग्निर्नयतु प्रजानन्नच्छा रत्नं देवभक्तं यदस्य ।|
      block |धिया यद्विश्वे अमृता अकृण्वन्द्यौष्पिता जनिता सत्यमुक्षन् ॥|
      block |स जायत प्रथमः पस्त्यासु महो बुध्ने रजसो अस्य योनौ ।|
      block |अपादशीर्षा गुहमानो अन्तायोयुवानो वृषभस्य नीळे ॥|
      block |प्र शर्ध आर्त प्रथमं विपन्यँ ऋतस्य योना वृषभस्य नीळे ।|
      block |स्पार्हो युवा वपुष्यो विभावा सप्त प्रियासोऽजनयन्त वृष्णे ॥|
      block |अस्माकमत्र पितरो मनुष्या अभि प्र सेदुरृतमाशुषाणाः ।|
      block |अश्मव्रजाः सुदुघा वव्रे अन्तरुदुस्रा आजन्नुषसो हुवानाः ॥|
      block |ते मर्मृजत ददृवांसो अद्रिं तदेषामन्ये अभितो वि वोचन् ।|
      block |पश्वयन्त्रासो अभि कारमर्चन्विदन्त ज्योतिश्चकृपन्त धीभिः ॥|
      block |ते गव्यता मनसा दृध्रमुब्धं गा येमानं परि षन्तमद्रिम् ।|
      block |दृळ्हं नरो वचसा दैव्येन व्रजं गोमन्तमुशिजो वि वव्रुः ॥|
      block |ते मन्वत प्रथमं नाम धेनोस्त्रिः सप्त मातुः परमाणि विन्दन् ।|
      block |तज्जानतीरभ्यनूषत व्रा आविर्भुवदरुणीर्यशसा गोः ॥|
      block |नेशत्तमो दुधितं रोचत द्यौरुद्देव्या उषसो भानुरर्त ।|
      block |आ सूर्यो बृहतस्तिष्ठदज्राँ ऋजु मर्तेषु वृजिना च पश्यन् ॥|
      block |आदित्पश्चा बुबुधाना व्यख्यन्नादिद्रत्नं धारयन्त द्युभक्तम् ।|
      block |विश्वे विश्वासु दुर्यासु देवा मित्र धिये वरुण सत्यमस्तु ॥|
      block |अच्छा वोचेय शुशुचानमग्निं होतारं विश्वभरसं यजिष्ठम् ।|
      block |शुच्यूधो अतृणन्न गवामन्धो न पूतं परिषिक्तमंशोः ॥|
      block |विश्वेषामदितिर्यज्ञियानां विश्वेषामतिथिर्मानुषाणाम् ।|
      block |अग्निर्देवानामव आवृणानः सुमृळीको भवतु जातवेदाः ॥|
    block |ऋग्वेदः सूक्तं|
      block |यो मर्त्येष्वमृत ऋतावा देवो देवेष्वरतिर्निधायि ।|
      block |होता यजिष्ठो मह्ना शुचध्यै हव्यैरग्निर्मनुष ईरयध्यै ॥|
      block |इह त्वं सूनो सहसो नो अद्य जातो जाताँ उभयाँ अन्तरग्ने ।|
      block |दूत ईयसे युयुजान ऋष्व ऋजुमुष्कान्वृषणः शुक्राँश्च ॥|
      block |अत्या वृधस्नू रोहिता घृतस्नू ऋतस्य मन्ये मनसा जविष्ठा ।|
      block |अन्तरीयसे अरुषा युजानो युष्माँश्च देवान्विश आ च मर्तान् ॥|
      block |अर्यमणं वरुणं मित्रमेषामिन्द्राविष्णू मरुतो अश्विनोत ।|
      block |स्वश्वो अग्ने सुरथः सुराधा एदु वह सुहविषे जनाय ॥|
      block |गोमाँ अग्नेऽविमाँ अश्वी यज्ञो नृवत्सखा सदमिदप्रमृष्यः ।|
      block |इळावाँ एषो असुर प्रजावान्दीर्घो रयिः पृथुबुध्नः सभावान् ॥|
      block |यस्त इध्मं जभरत्सिष्विदानो मूर्धानं वा ततपते त्वाया ।|
      block |भुवस्तस्य स्वतवाँः पायुरग्ने विश्वस्मात्सीमघायत उरुष्य ॥|
      block |यस्ते भरादन्नियते चिदन्नं निशिषन्मन्द्रमतिथिमुदीरत् ।|
      block |आ देवयुरिनधते दुरोणे तस्मिन्रयिर्ध्रुवो अस्तु दास्वान् ॥|
      block |यस्त्वा दोषा य उषसि प्रशंसात्प्रियं वा त्वा कृणवते हविष्मान् ।|
      block |अश्वो न स्वे दम आ हेम्यावान्तमंहसः पीपरो दाश्वांसम् ॥|
      block |यस्तुभ्यमग्ने अमृताय दाशद्दुवस्त्वे कृणवते यतस्रुक् ।|
      block |न स राया शशमानो वि योषन्नैनमंहः परि वरदघायोः ॥|
      block |यस्य त्वमग्ने अध्वरं जुजोषो देवो मर्तस्य सुधितं रराणः ।|
      block |प्रीतेदसद्धोत्रा सा यविष्ठासाम यस्य विधतो वृधासः ॥|
      block |चित्तिमचित्तिं चिनवद्वि विद्वान्पृष्ठेव वीता वृजिना च मर्तान् ।|
      block |राये च नः स्वपत्याय देव दितिं च रास्वादितिमुरुष्य ॥|
      block |कविं शशासुः कवयोऽदब्धा निधारयन्तो दुर्यास्वायोः ।|
      block |अतस्त्वं दृश्याँ अग्न एतान्पड्भिः पश्येरद्भुताँ अर्य एवैः ॥|
      block |त्वमग्ने वाघते सुप्रणीतिः सुतसोमाय विधते यविष्ठ ।|
      block |रत्नं भर शशमानाय घृष्वे पृथु श्चन्द्रमवसे चर्षणिप्राः ॥|
      block |अधा ह यद्वयमग्ने त्वाया पड्भिर्हस्तेभिश्चकृमा तनूभिः ।|
      block |रथं न क्रन्तो अपसा भुरिजोरृतं येमुः सुध्य आशुषाणाः ॥|
      block |अधा मातुरुषसः सप्त विप्रा जायेमहि प्रथमा वेधसो नॄन् ।|
      block |दिवस्पुत्रा अङ्गिरसो भवेमाद्रिं रुजेम धनिनं शुचन्तः ॥|
      block |अधा यथा नः पितरः परासः प्रत्नासो अग्न ऋतमाशुषाणाः ।|
      block |शुचीदयन्दीधितिमुक्थशासः क्षामा भिन्दन्तो अरुणीरप व्रन् ॥|
      block |सुकर्माणः सुरुचो देवयन्तोऽयो न देवा जनिमा धमन्तः ।|
      block |शुचन्तो अग्निं ववृधन्त इन्द्रमूर्वं गव्यं परिषदन्तो अग्मन् ॥|
      block |आ यूथेव क्षुमति पश्वो अख्यद्देवानां यज्जनिमान्त्युग्र ।|
      block |मर्तानां चिदुर्वशीरकृप्रन्वृधे चिदर्य उपरस्यायोः ॥|
      block |अकर्म ते स्वपसो अभूम ऋतमवस्रन्नुषसो विभातीः ।|
      block |अनूनमग्निं पुरुधा सुश्चन्द्रं देवस्य मर्मृजतश्चारु चक्षुः ॥|
      block |एता ते अग्न उचथानि वेधोऽवोचाम कवये ता जुषस्व ।|
      block |उच्छोचस्व कृणुहि वस्यसो नो महो रायः पुरुवार प्र यन्धि ॥|
    block |ऋग्वेदः सूक्तं|
      block |आ वो राजानमध्वरस्य रुद्रं होतारं सत्ययजं रोदस्योः ।|
      block |अग्निं पुरा तनयित्नोरचित्ताद्धिरण्यरूपमवसे कृणुध्वम् ॥|
      block |अयं योनिश्चकृमा यं वयं ते जायेव पत्य उशती सुवासाः ।|
      block |अर्वाचीनः परिवीतो नि षीदेमा उ ते स्वपाक प्रतीचीः ॥|
      block |आशृण्वते अदृपिताय मन्म नृचक्षसे सुमृळीकाय वेधः ।|
      block |देवाय शस्तिममृताय शंस ग्रावेव सोता मधुषुद्यमीळे ॥|
      block |त्वं चिन्नः शम्या अग्ने अस्या ऋतस्य बोध्यृतचित्स्वाधीः ।|
      block |कदा त उक्था सधमाद्यानि कदा भवन्ति सख्या गृहे ते ॥|
      block |कथा ह तद्वरुणाय त्वमग्ने कथा दिवे गर्हसे कन्न आगः ।|
      block |कथा मित्राय मीळ्हुषे पृथिव्यै ब्रवः कदर्यम्णे कद्भगाय ॥|
      block |कद्धिष्ण्यासु वृधसानो अग्ने कद्वाताय प्रतवसे शुभंये ।|
      block |परिज्मने नासत्याय क्षे ब्रवः कदग्ने रुद्राय नृघ्ने ॥|
      block |कथा महे पुष्टिम्भराय पूष्णे कद्रुद्राय सुमखाय हविर्दे ।|
      block |कद्विष्णव उरुगायाय रेतो ब्रवः कदग्ने शरवे बृहत्यै ॥|
      block |कथा शर्धाय मरुतामृताय कथा सूरे बृहते पृच्छ्यमानः ।|
      block |प्रति ब्रवोऽदितये तुराय साधा दिवो जातवेदश्चिकित्वान् ॥|
      block |ऋतेन ऋतं नियतमीळ आ गोरामा सचा मधुमत्पक्वमग्ने ।|
      block |कृष्णा सती रुशता धासिनैषा जामर्येण पयसा पीपाय ॥|
      block |ऋतेन हि ष्मा वृषभश्चिदक्तः पुमाँ अग्निः पयसा पृष्ठ्येन ।|
      block |अस्पन्दमानो अचरद्वयोधा वृषा शुक्रं दुदुहे पृश्निरूधः ॥|
      block |ऋतेनाद्रिं व्यसन्भिदन्तः समङ्गिरसो नवन्त गोभिः ।|
      block |शुनं नरः परि षदन्नुषासमाविः स्वरभवज्जाते अग्नौ ॥|
      block |ऋतेन देवीरमृता अमृक्ता अर्णोभिरापो मधुमद्भिरग्ने ।|
      block |वाजी न सर्गेषु प्रस्तुभानः प्र सदमित्स्रवितवे दधन्युः ॥|
      block |मा कस्य यक्षं सदमिद्धुरो गा मा वेशस्य प्रमिनतो मापेः ।|
      block |मा भ्रातुरग्ने अनृजोरृणं वेर्मा सख्युर्दक्षं रिपोर्भुजेम ॥|
      block |रक्षा णो अग्ने तव रक्षणेभी रारक्षाणः सुमख प्रीणानः ।|
      block |प्रति ष्फुर वि रुज वीड्वंहो जहि रक्षो महि चिद्वावृधानम् ॥|
      block |एभिर्भव सुमना अग्ने अर्कैरिमान्स्पृश मन्मभिः शूर वाजान् ।|
      block |उत ब्रह्माण्यङ्गिरो जुषस्व सं ते शस्तिर्देववाता जरेत ॥|
      block |एता विश्वा विदुषे तुभ्यं वेधो नीथान्यग्ने निण्या वचांसि ।|
      block |निवचना कवये काव्यान्यशंसिषं मतिभिर्विप्र उक्थैः ॥|
    block |ऋग्वेदः सूक्तं|
      block |कृणुष्व पाजः प्रसितिं न पृथ्वीं याहि राजेवामवाँ इभेन ।|
      block |तृष्वीमनु प्रसितिं द्रूणानोऽस्तासि विध्य रक्षसस्तपिष्ठैः ॥|
      block |तव भ्रमास आशुया पतन्त्यनु स्पृश धृषता शोशुचानः ।|
      block |तपूंष्यग्ने जुह्वा पतंगानसंदितो वि सृज विष्वगुल्काः ॥|
      block |प्रति स्पशो वि सृज तूर्णितमो भवा पायुर्विशो अस्या अदब्धः ।|
      block |यो नो दूरे अघशंसो यो अन्त्यग्ने माकिष्टे व्यथिरा दधर्षीत् ॥|
      block |उदग्ने तिष्ठ प्रत्या तनुष्व न्यमित्राँ ओषतात्तिग्महेते ।|
      block |यो नो अरातिं समिधान चक्रे नीचा तं धक्ष्यतसं न शुष्कम् ॥|
      block |ऊर्ध्वो भव प्रति विध्याध्यस्मदाविष्कृणुष्व दैव्यान्यग्ने ।|
      block |अव स्थिरा तनुहि यातुजूनां जामिमजामिं प्र मृणीहि शत्रून् ॥|
      block |स ते जानाति सुमतिं यविष्ठ य ईवते ब्रह्मणे गातुमैरत् ।|
      block |विश्वान्यस्मै सुदिनानि रायो द्युम्नान्यर्यो वि दुरो अभि द्यौत् ॥|
      block |सेदग्ने अस्तु सुभगः सुदानुर्यस्त्वा नित्येन हविषा य उक्थैः ।|
      block |पिप्रीषति स्व आयुषि दुरोणे विश्वेदस्मै सुदिना सासदिष्टिः ॥|
      block |अर्चामि ते सुमतिं घोष्यर्वाक्सं ते वावाता जरतामियं गीः ।|
      block |स्वश्वास्त्वा सुरथा मर्जयेमास्मे क्षत्राणि धारयेरनु द्यून् ॥|
      block |इह त्वा भूर्या चरेदुप त्मन्दोषावस्तर्दीदिवांसमनु द्यून् ।|
      block |क्रीळन्तस्त्वा सुमनसः सपेमाभि द्युम्ना तस्थिवांसो जनानाम् ॥|
      block |यस्त्वा स्वश्वः सुहिरण्यो अग्न उपयाति वसुमता रथेन ।|
      block |तस्य त्राता भवसि तस्य सखा यस्त आतिथ्यमानुषग्जुजोषत् ॥|
      block |महो रुजामि बन्धुता वचोभिस्तन्मा पितुर्गोतमादन्वियाय ।|
      block |त्वं नो अस्य वचसश्चिकिद्धि होतर्यविष्ठ सुक्रतो दमूनाः ॥|
      block |अस्वप्नजस्तरणयः सुशेवा अतन्द्रासोऽवृका अश्रमिष्ठाः ।|
      block |ते पायवः सध्र्यञ्चो निषद्याग्ने तव नः पान्त्वमूर ॥|
      block |ये पायवो मामतेयं ते अग्ने पश्यन्तो अन्धं दुरितादरक्षन् ।|
      block |ररक्ष तान्सुकृतो विश्ववेदा दिप्सन्त इद्रिपवो नाह देभुः ॥|
      block |त्वया वयं सधन्यस्त्वोतास्तव प्रणीत्यश्याम वाजान् ।|
      block |उभा शंसा सूदय सत्यतातेऽनुष्ठुया कृणुह्यह्रयाण ॥|
      block |अया ते अग्ने समिधा विधेम प्रति स्तोमं शस्यमानं गृभाय ।|
      block |दहाशसो रक्षसः पाह्यस्मान्द्रुहो निदो मित्रमहो अवद्यात् ॥|
    block |ऋग्वेदः सूक्तं|
      block |वैश्वानराय मीळ्हुषे सजोषाः कथा दाशेमाग्नये बृहद्भाः ।|
      block |अनूनेन बृहता वक्षथेनोप स्तभायदुपमिन्न रोधः ॥|
      block |मा निन्दत य इमां मह्यं रातिं देवो ददौ मर्त्याय स्वधावान् ।|
      block |पाकाय गृत्सो अमृतो विचेता वैश्वानरो नृतमो यह्वो अग्निः ॥|
      block |साम द्विबर्हा महि तिग्मभृष्टिः सहस्ररेता वृषभस्तुविष्मान् ।|
      block |पदं न गोरपगूळ्हं विविद्वानग्निर्मह्यं प्रेदु वोचन्मनीषाम् ॥|
      block |प्र ताँ अग्निर्बभसत्तिग्मजम्भस्तपिष्ठेन शोचिषा यः सुराधाः ।|
      block |प्र ये मिनन्ति वरुणस्य धाम प्रिया मित्रस्य चेततो ध्रुवाणि ॥|
      block |अभ्रातरो न योषणो व्यन्तः पतिरिपो न जनयो दुरेवाः ।|
      block |पापासः सन्तो अनृता असत्या इदं पदमजनता गभीरम् ॥|
      block |इदं मे अग्ने कियते पावकामिनते गुरुं भारं न मन्म ।|
      block |बृहद्दधाथ धृषता गभीरं यह्वं पृष्ठं प्रयसा सप्तधातु ॥|
      block |तमिन्न्वेव समना समानमभि क्रत्वा पुनती धीतिरश्याः ।|
      block |ससस्य चर्मन्नधि चारु पृश्नेरग्रे रुप आरुपितं जबारु ॥|
      block |प्रवाच्यं वचसः किं मे अस्य गुहा हितमुप निणिग्वदन्ति ।|
      block |यदुस्रियाणामप वारिव व्रन्पाति प्रियं रुपो अग्रं पदं वेः ॥|
      block |इदमु त्यन्महि महामनीकं यदुस्रिया सचत पूर्व्यं गौः ।|
      block |ऋतस्य पदे अधि दीद्यानं गुहा रघुष्यद्रघुयद्विवेद ॥|
      block |अध द्युतानः पित्रोः सचासामनुत गुह्यं चारु पृश्नेः ।|
      block |मातुष्पदे परमे अन्ति षद्गोर्वृष्णः शोचिषः प्रयतस्य जिह्वा ॥|
      block |ऋतं वोचे नमसा पृच्छ्यमानस्तवाशसा जातवेदो यदीदम् ।|
      block |त्वमस्य क्षयसि यद्ध विश्वं दिवि यदु द्रविणं यत्पृथिव्याम् ॥|
      block |किं नो अस्य द्रविणं कद्ध रत्नं वि नो वोचो जातवेदश्चिकित्वान् ।|
      block |गुहाध्वनः परमं यन्नो अस्य रेकु पदं न निदाना अगन्म ॥|
      block |का मर्यादा वयुना कद्ध वाममच्छा गमेम रघवो न वाजम् ।|
      block |कदा नो देवीरमृतस्य पत्नीः सूरो वर्णेन ततनन्नुषासः ॥|
      block |अनिरेण वचसा फल्ग्वेन प्रतीत्येन कृधुनातृपासः ।|
      block |अधा ते अग्ने किमिहा वदन्त्यनायुधास आसता सचन्ताम् ॥|
      block |अस्य श्रिये समिधानस्य वृष्णो वसोरनीकं दम आ रुरोच ।|
      block |रुशद्वसानः सुदृशीकरूपः क्षितिर्न राया पुरुवारो अद्यौत् ॥|
    block |ऋग्वेदः सूक्तं|
      block |ऊर्ध्व ऊ षु णो अध्वरस्य होतरग्ने तिष्ठ देवताता यजीयान् ।|
      block |त्वं हि विश्वमभ्यसि मन्म प्र वेधसश्चित्तिरसि मनीषाम् ॥|
      block |अमूरो होता न्यसादि विक्ष्वग्निर्मन्द्रो विदथेषु प्रचेताः ।|
      block |ऊर्ध्वं भानुं सवितेवाश्रेन्मेतेव धूमं स्तभायदुप द्याम् ॥|
      block |यता सुजूर्णी रातिनी घृताची प्रदक्षिणिद्देवतातिमुराणः ।|
      block |उदु स्वरुर्नवजा नाक्रः पश्वो अनक्ति सुधितः सुमेकः ॥|
      block |स्तीर्णे बर्हिषि समिधाने अग्ना ऊर्ध्वो अध्वर्युर्जुजुषाणो अस्थात् ।|
      block |पर्यग्निः पशुपा न होता त्रिविष्ट्येति प्रदिव उराणः ॥|
      block |परि त्मना मितद्रुरेति होताग्निर्मन्द्रो मधुवचा ऋतावा ।|
      block |द्रवन्त्यस्य वाजिनो न शोका भयन्ते विश्वा भुवना यदभ्राट् ॥|
      block |भद्रा ते अग्ने स्वनीक संदृग्घोरस्य सतो विषुणस्य चारुः ।|
      block |न यत्ते शोचिस्तमसा वरन्त न ध्वस्मानस्तन्वी रेप आ धुः ॥|
      block |न यस्य सातुर्जनितोरवारि न मातरापितरा नू चिदिष्टौ ।|
      block |अधा मित्रो न सुधितः पावकोऽग्निर्दीदाय मानुषीषु विक्षु ॥|
      block |द्विर्यं पञ्च जीजनन्संवसानाः स्वसारो अग्निं मानुषीषु विक्षु ।|
      block |उषर्बुधमथर्यो न दन्तं शुक्रं स्वासं परशुं न तिग्मम् ॥|
      block |तव त्ये अग्ने हरितो घृतस्ना रोहितास ऋज्वञ्चः स्वञ्चः ।|
      block |अरुषासो वृषण ऋजुमुष्का आ देवतातिमह्वन्त दस्माः ॥|
      block |ये ह त्ये ते सहमाना अयासस्त्वेषासो अग्ने अर्चयश्चरन्ति ।|
      block |श्येनासो न दुवसनासो अर्थं तुविष्वणसो मारुतं न शर्धः ॥|
      block |अकारि ब्रह्म समिधान तुभ्यं शंसात्युक्थं यजते व्यू धाः ।|
      block |होतारमग्निं मनुषो नि षेदुर्नमस्यन्त उशिजः शंसमायोः ॥|
    block |ऋग्वेदः सूक्तं|
      block |अयमिह प्रथमो धायि धातृभिर्होता यजिष्ठो अध्वरेष्वीड्यः ।|
      block |यमप्नवानो भृगवो विरुरुचुर्वनेषु चित्रं विभ्वं विशेविशे ॥|
      block |अग्ने कदा त आनुषग्भुवद्देवस्य चेतनम् ।|
      block |अधा हि त्वा जगृभ्रिरे मर्तासो विक्ष्वीड्यम् ॥|
      block |ऋतावानं विचेतसं पश्यन्तो द्यामिव स्तृभिः ।|
      block |विश्वेषामध्वराणां हस्कर्तारं दमेदमे ॥|
      block |आशुं दूतं विवस्वतो विश्वा यश्चर्षणीरभि ।|
      block |आ जभ्रुः केतुमायवो भृगवाणं विशेविशे ॥|
      block |तमीं होतारमानुषक्चिकित्वांसं नि षेदिरे ।|
      block |रण्वं पावकशोचिषं यजिष्ठं सप्त धामभिः ॥|
      block |तं शश्वतीषु मातृषु वन आ वीतमश्रितम् ।|
      block |चित्रं सन्तं गुहा हितं सुवेदं कूचिदर्थिनम् ॥|
      block |ससस्य यद्वियुता सस्मिन्नूधन्नृतस्य धामन्रणयन्त देवाः ।|
      block |महाँ अग्निर्नमसा रातहव्यो वेरध्वराय सदमिदृतावा ॥|
      block |वेरध्वरस्य दूत्यानि विद्वानुभे अन्ता रोदसी संचिकित्वान् ।|
      block |दूत ईयसे प्रदिव उराणो विदुष्टरो दिव आरोधनानि ॥|
      block |कृष्णं त एम रुशतः पुरो भाश्चरिष्ण्वर्चिर्वपुषामिदेकम् ।|
      block |यदप्रवीता दधते ह गर्भं सद्यश्चिज्जातो भवसीदु दूतः ॥|
      block |सद्यो जातस्य ददृशानमोजो यदस्य वातो अनुवाति शोचिः ।|
      block |वृणक्ति तिग्मामतसेषु जिह्वां स्थिरा चिदन्ना दयते वि जम्भैः ॥|
      block |तृषु यदन्ना तृषुणा ववक्ष तृषुं दूतं कृणुते यह्वो अग्निः ।|
      block |वातस्य मेळिं सचते निजूर्वन्नाशुं न वाजयते हिन्वे अर्वा ॥|
    block |ऋग्वेदः सूक्तं|
      block |दूतं वो विश्ववेदसं हव्यवाहममर्त्यम् ।|
      block |यजिष्ठमृञ्जसे गिरा ॥|
      block |स हि वेदा वसुधितिं महाँ आरोधनं दिवः ।|
      block |स देवाँ एह वक्षति ॥|
      block |स वेद देव आनमं देवाँ ऋतायते दमे ।|
      block |दाति प्रियाणि चिद्वसु ॥|
      block |स होता सेदु दूत्यं चिकित्वाँ अन्तरीयते ।|
      block |विद्वाँ आरोधनं दिवः ॥|
      block |ते स्याम ये अग्नये ददाशुर्हव्यदातिभिः ।|
      block |य ईं पुष्यन्त इन्धते ॥|
      block |ते राया ते सुवीर्यैः ससवांसो वि शृण्विरे ।|
      block |ये अग्ना दधिरे दुवः ॥|
      block |अस्मे रायो दिवेदिवे सं चरन्तु पुरुस्पृहः ।|
      block |अस्मे वाजास ईरताम् ॥|
      block |स विप्रश्चर्षणीनां शवसा मानुषाणाम् ।|
      block |अति क्षिप्रेव विध्यति ॥|
    block |ऋग्वेदः सूक्तं|
      block |अग्ने मृळ महाँ असि य ईमा देवयुं जनम् ।|
      block |इयेथ बर्हिरासदम् ॥|
      block |स मानुषीषु दूळभो विक्षु प्रावीरमर्त्यः ।|
      block |दूतो विश्वेषां भुवत् ॥|
      block |स सद्म परि णीयते होता मन्द्रो दिविष्टिषु ।|
      block |उत पोता नि षीदति ॥|
      block |उत ग्ना अग्निरध्वर उतो गृहपतिर्दमे ।|
      block |उत ब्रह्मा नि षीदति ॥|
      block |वेषि ह्यध्वरीयतामुपवक्ता जनानाम् ।|
      block |हव्या च मानुषाणाम् ॥|
      block |वेषीद्वस्य दूत्यं यस्य जुजोषो अध्वरम् ।|
      block |हव्यं मर्तस्य वोळ्हवे ॥|
      block |अस्माकं जोष्यध्वरमस्माकं यज्ञमङ्गिरः ।|
      block |अस्माकं शृणुधी हवम् ॥|
      block |परि ते दूळभो रथोऽस्माँ अश्नोतु विश्वतः ।|
      block |येन रक्षसि दाशुषः ॥|
    block |ऋग्वेदः सूक्तं|
      block |अग्ने तमद्याश्वं न स्तोमैः क्रतुं न भद्रं हृदिस्पृशम् ।|
      block |ऋध्यामा त ओहैः ॥|
      block |अधा ह्यग्ने क्रतोर्भद्रस्य दक्षस्य साधोः ।|
      block |रथीरृतस्य बृहतो बभूथ ॥|
      block |एभिर्नो अर्कैर्भवा नो अर्वाङ्स्वर्ण ज्योतिः ।|
      block |अग्ने विश्वेभिः सुमना अनीकैः ॥|
      block |आभिष्टे अद्य गीर्भिर्गृणन्तोऽग्ने दाशेम ।|
      block |प्र ते दिवो न स्तनयन्ति शुष्माः ॥|
      block |तव स्वादिष्ठाग्ने संदृष्टिरिदा चिदह्न इदा चिदक्तोः ।|
      block |श्रिये रुक्मो न रोचत उपाके ॥|
      block |घृतं न पूतं तनूररेपाः शुचि हिरण्यम् ।|
      block |तत्ते रुक्मो न रोचत स्वधावः ॥|
      block |कृतं चिद्धि ष्मा सनेमि द्वेषोऽग्न इनोषि मर्तात् ।|
      block |इत्था यजमानादृतावः ॥|
      block |शिवा नः सख्या सन्तु भ्रात्राग्ने देवेषु युष्मे ।|
      block |सा नो नाभिः सदने सस्मिन्नूधन् ॥|
    block |ऋग्वेदः सूक्तं|
      block |भद्रं ते अग्ने सहसिन्ननीकमुपाक आ रोचते सूर्यस्य ।|
      block |रुशद्दृशे ददृशे नक्तया चिदरूक्षितं दृश आ रूपे अन्नम् ॥|
      block |वि षाह्यग्ने गृणते मनीषां खं वेपसा तुविजात स्तवानः ।|
      block |विश्वेभिर्यद्वावनः शुक्र देवैस्तन्नो रास्व सुमहो भूरि मन्म ॥|
      block |त्वदग्ने काव्या त्वन्मनीषास्त्वदुक्था जायन्ते राध्यानि ।|
      block |त्वदेति द्रविणं वीरपेशा इत्थाधिये दाशुषे मर्त्याय ॥|
      block |त्वद्वाजी वाजम्भरो विहाया अभिष्टिकृज्जायते सत्यशुष्मः ।|
      block |त्वद्रयिर्देवजूतो मयोभुस्त्वदाशुर्जूजुवाँ अग्ने अर्वा ॥|
      block |त्वामग्ने प्रथमं देवयन्तो देवं मर्ता अमृत मन्द्रजिह्वम् ।|
      block |द्वेषोयुतमा विवासन्ति धीभिर्दमूनसं गृहपतिममूरम् ॥|
      block |आरे अस्मदमतिमारे अंह आरे विश्वां दुर्मतिं यन्निपासि ।|
      block |दोषा शिवः सहसः सूनो अग्ने यं देव आ चित्सचसे स्वस्ति ॥|
    block |ऋग्वेदः सूक्तं|
      block |यस्त्वामग्न इनधते यतस्रुक्त्रिस्ते अन्नं कृणवत्सस्मिन्नहन् ।|
      block |स सु द्युम्नैरभ्यस्तु प्रसक्षत्तव क्रत्वा जातवेदश्चिकित्वान् ॥|
      block |इध्मं यस्ते जभरच्छश्रमाणो महो अग्ने अनीकमा सपर्यन् ।|
      block |स इधानः प्रति दोषामुषासं पुष्यन्रयिं सचते घ्नन्नमित्रान् ॥|
      block |अग्निरीशे बृहतः क्षत्रियस्याग्निर्वाजस्य परमस्य रायः ।|
      block |दधाति रत्नं विधते यविष्ठो व्यानुषङ्मर्त्याय स्वधावान् ॥|
      block |यच्चिद्धि ते पुरुषत्रा यविष्ठाचित्तिभिश्चकृमा कच्चिदागः ।|
      block |कृधी ष्वस्माँ अदितेरनागान्व्येनांसि शिश्रथो विष्वगग्ने ॥|
      block |महश्चिदग्न एनसो अभीक ऊर्वाद्देवानामुत मर्त्यानाम् ।|
      block |मा ते सखायः सदमिद्रिषाम यच्छा तोकाय तनयाय शं योः ॥|
      block |यथा ह त्यद्वसवो गौर्यं चित्पदि षिताममुञ्चता यजत्राः ।|
      block |एवो ष्वस्मन्मुञ्चता व्यंहः प्र तार्यग्ने प्रतरं न आयुः ॥|
    block |ऋग्वेदः सूक्तं|
      block |प्रत्यग्निरुषसामग्रमख्यद्विभातीनां सुमना रत्नधेयम् ।|
      block |यातमश्विना सुकृतो दुरोणमुत्सूर्यो ज्योतिषा देव एति ॥|
      block |ऊर्ध्वं भानुं सविता देवो अश्रेद्द्रप्सं दविध्वद्गविषो न सत्वा ।|
      block |अनु व्रतं वरुणो यन्ति मित्रो यत्सूर्यं दिव्यारोहयन्ति ॥|
      block |यं सीमकृण्वन्तमसे विपृचे ध्रुवक्षेमा अनवस्यन्तो अर्थम् ।|
      block |तं सूर्यं हरितः सप्त यह्वी स्पशं विश्वस्य जगतो वहन्ति ॥|
      block |वहिष्ठेभिर्विहरन्यासि तन्तुमवव्ययन्नसितं देव वस्म ।|
      block |दविध्वतो रश्मयः सूर्यस्य चर्मेवावाधुस्तमो अप्स्वन्तः ॥|
      block |अनायतो अनिबद्धः कथायं न्यङ्ङुत्तानोऽव पद्यते न ।|
      block |कया याति स्वधया को ददर्श दिवः स्कम्भः समृतः पाति नाकम् ॥|
    block |ऋग्वेदः सूक्तं|
      block |प्रत्यग्निरुषसो जातवेदा अख्यद्देवो रोचमाना महोभिः ।|
      block |आ नासत्योरुगाया रथेनेमं यज्ञमुप नो यातमच्छ ॥|
      block |ऊर्ध्वं केतुं सविता देवो अश्रेज्ज्योतिर्विश्वस्मै भुवनाय कृण्वन् ।|
      block |आप्रा द्यावापृथिवी अन्तरिक्षं वि सूर्यो रश्मिभिश्चेकितानः ॥|
      block |आवहन्त्यरुणीर्ज्योतिषागान्मही चित्रा रश्मिभिश्चेकिताना ।|
      block |प्रबोधयन्ती सुविताय देव्युषा ईयते सुयुजा रथेन ॥|
      block |आ वां वहिष्ठा इह ते वहन्तु रथा अश्वास उषसो व्युष्टौ ।|
      block |इमे हि वां मधुपेयाय सोमा अस्मिन्यज्ञे वृषणा मादयेथाम् ॥|
      block |अनायतो अनिबद्धः कथायं न्यङ्ङुत्तानोऽव पद्यते न ।|
      block |कया याति स्वधया को ददर्श दिव स्कम्भः समृतः पाति नाकम् ॥|
    block |ऋग्वेदः सूक्तं|
      block |अग्निर्होता नो अध्वरे वाजी सन्परि णीयते ।|
      block |देवो देवेषु यज्ञियः ॥|
      block |परि त्रिविष्ट्यध्वरं यात्यग्नी रथीरिव ।|
      block |आ देवेषु प्रयो दधत् ॥|
      block |परि वाजपतिः कविरग्निर्हव्यान्यक्रमीत् ।|
      block |दधद्रत्नानि दाशुषे ॥|
      block |अयं यः सृञ्जये पुरो दैववाते समिध्यते ।|
      block |द्युमाँ अमित्रदम्भनः ॥|
      block |अस्य घा वीर ईवतोऽग्नेरीशीत मर्त्यः ।|
      block |तिग्मजम्भस्य मीळ्हुषः ॥|
      block |तमर्वन्तं न सानसिमरुषं न दिवः शिशुम् ।|
      block |मर्मृज्यन्ते दिवेदिवे ॥|
      block |बोधद्यन्मा हरिभ्यां कुमारः साहदेव्यः ।|
      block |अच्छा न हूत उदरम् ॥|
      block |उत त्या यजता हरी कुमारात्साहदेव्यात् ।|
      block |प्रयता सद्य आ ददे ॥|
      block |एष वां देवावश्विना कुमारः साहदेव्यः ।|
      block |दीर्घायुरस्तु सोमकः ॥|
      block |तं युवं देवावश्विना कुमारं साहदेव्यम् ।|
      block |दीर्घायुषं कृणोतन ॥|
    block |ऋग्वेदः सूक्तं|
      block |आ सत्यो यातु मघवाँ ऋजीषी द्रवन्त्वस्य हरय उप नः ।|
      block |तस्मा इदन्धः सुषुमा सुदक्षमिहाभिपित्वं करते गृणानः ॥|
      block |अव स्य शूराध्वनो नान्तेऽस्मिन्नो अद्य सवने मन्दध्यै ।|
      block |शंसात्युक्थमुशनेव वेधाश्चिकितुषे असुर्याय मन्म ॥|
      block |कविर्न निण्यं विदथानि साधन्वृषा यत्सेकं विपिपानो अर्चात् ।|
      block |दिव इत्था जीजनत्सप्त कारूनह्ना चिच्चक्रुर्वयुना गृणन्तः ॥|
      block |स्वर्यद्वेदि सुदृशीकमर्कैर्महि ज्योती रुरुचुर्यद्ध वस्तोः ।|
      block |अन्धा तमांसि दुधिता विचक्षे नृभ्यश्चकार नृतमो अभिष्टौ ॥|
      block |ववक्ष इन्द्रो अमितमृजीष्युभे आ पप्रौ रोदसी महित्वा ।|
      block |अतश्चिदस्य महिमा वि रेच्यभि यो विश्वा भुवना बभूव ॥|
      block |विश्वानि शक्रो नर्याणि विद्वानपो रिरेच सखिभिर्निकामैः ।|
      block |अश्मानं चिद्ये बिभिदुर्वचोभिर्व्रजं गोमन्तमुशिजो वि वव्रुः ॥|
      block |अपो वृत्रं वव्रिवांसं पराहन्प्रावत्ते वज्रं पृथिवी सचेताः ।|
      block |प्रार्णांसि समुद्रियाण्यैनोः पतिर्भवञ्छवसा शूर धृष्णो ॥|
      block |अपो यदद्रिं पुरुहूत दर्दराविर्भुवत्सरमा पूर्व्यं ते ।|
      block |स नो नेता वाजमा दर्षि भूरिं गोत्रा रुजन्नङ्गिरोभिर्गृणानः ॥|
      block |अच्छा कविं नृमणो गा अभिष्टौ स्वर्षाता मघवन्नाधमानम् ।|
      block |ऊतिभिस्तमिषणो द्युम्नहूतौ नि मायावानब्रह्मा दस्युरर्त ॥|
      block |आ दस्युघ्ना मनसा याह्यस्तं भुवत्ते कुत्सः सख्ये निकामः ।|
      block |स्वे योनौ नि षदतं सरूपा वि वां चिकित्सदृतचिद्ध नारी ॥|
      block |यासि कुत्सेन सरथमवस्युस्तोदो वातस्य हर्योरीशानः ।|
      block |ऋज्रा वाजं न गध्यं युयूषन्कविर्यदहन्पार्याय भूषात् ॥|
      block |कुत्साय शुष्णमशुषं नि बर्हीः प्रपित्वे अह्नः कुयवं सहस्रा ।|
      block |सद्यो दस्यून्प्र मृण कुत्स्येन प्र सूरश्चक्रं वृहतादभीके ॥|
      block |त्वं पिप्रुं मृगयं शूशुवांसमृजिश्वने वैदथिनाय रन्धीः ।|
      block |पञ्चाशत्कृष्णा नि वपः सहस्रात्कं न पुरो जरिमा वि दर्दः ॥|
      block |सूर उपाके तन्वं दधानो वि यत्ते चेत्यमृतस्य वर्पः ।|
      block |मृगो न हस्ती तविषीमुषाणः सिंहो न भीम आयुधानि बिभ्रत् ॥|
      block |इन्द्रं कामा वसूयन्तो अग्मन्स्वर्मीळ्हे न सवने चकानाः ।|
      block |श्रवस्यवः शशमानास उक्थैरोको न रण्वा सुदृशीव पुष्टिः ॥|
      block |तमिद्व इन्द्रं सुहवं हुवेम यस्ता चकार नर्या पुरूणि ।|
      block |यो मावते जरित्रे गध्यं चिन्मक्षू वाजं भरति स्पार्हराधाः ॥|
      block |तिग्मा यदन्तरशनिः पताति कस्मिञ्चिच्छूर मुहुके जनानाम् ।|
      block |घोरा यदर्य समृतिर्भवात्यध स्मा नस्तन्वो बोधि गोपाः ॥|
      block |भुवोऽविता वामदेवस्य धीनां भुवः सखावृको वाजसातौ ।|
      block |त्वामनु प्रमतिमा जगन्मोरुशंसो जरित्रे विश्वध स्याः ॥|
      block |एभिर्नृभिरिन्द्र त्वायुभिष्ट्वा मघवद्भिर्मघवन्विश्व आजौ ।|
      block |द्यावो न द्युम्नैरभि सन्तो अर्यः क्षपो मदेम शरदश्च पूर्वीः ॥|
      block |एवेदिन्द्राय वृषभाय वृष्णे ब्रह्माकर्म भृगवो न रथम् ।|
      block |नू चिद्यथा नः सख्या वियोषदसन्न उग्रोऽविता तनूपाः ॥|
      block |नू ष्टुत इन्द्र नू गृणान इषं जरित्रे नद्यो न पीपेः ।|
      block |अकारि ते हरिवो ब्रह्म नव्यं धिया स्याम रथ्यः सदासाः ॥|
    block |ऋग्वेदः सूक्तं|
      block |त्वं महाँ इन्द्र तुभ्यं ह क्षा अनु क्षत्रं मंहना मन्यत द्यौः ।|
      block |त्वं वृत्रं शवसा जघन्वान्सृजः सिन्धूँरहिना जग्रसानान् ॥|
      block |तव त्विषो जनिमन्रेजत द्यौ रेजद्भूमिर्भियसा स्वस्य मन्योः ।|
      block |ऋघायन्त सुभ्वः पर्वतास आर्दन्धन्वानि सरयन्त आपः ॥|
      block |भिनद्गिरिं शवसा वज्रमिष्णन्नाविष्कृण्वानः सहसान ओजः ।|
      block |वधीद्वृत्रं वज्रेण मन्दसानः सरन्नापो जवसा हतवृष्णीः ॥|
      block |सुवीरस्ते जनिता मन्यत द्यौरिन्द्रस्य कर्ता स्वपस्तमो भूत् ।|
      block |य ईं जजान स्वर्यं सुवज्रमनपच्युतं सदसो न भूम ॥|
      block |य एक इच्च्यावयति प्र भूमा राजा कृष्टीनां पुरुहूत इन्द्रः ।|
      block |सत्यमेनमनु विश्वे मदन्ति रातिं देवस्य गृणतो मघोनः ॥|
      block |सत्रा सोमा अभवन्नस्य विश्वे सत्रा मदासो बृहतो मदिष्ठाः ।|
      block |सत्राभवो वसुपतिर्वसूनां दत्रे विश्वा अधिथा इन्द्र कृष्टीः ॥|
      block |त्वमध प्रथमं जायमानोऽमे विश्वा अधिथा इन्द्र कृष्टीः ।|
      block |त्वं प्रति प्रवत आशयानमहिं वज्रेण मघवन्वि वृश्चः ॥|
      block |सत्राहणं दाधृषिं तुम्रमिन्द्रं महामपारं वृषभं सुवज्रम् ।|
      block |हन्ता यो वृत्रं सनितोत वाजं दाता मघानि मघवा सुराधाः ॥|
      block |अयं वृतश्चातयते समीचीर्य आजिषु मघवा शृण्व एकः ।|
      block |अयं वाजं भरति यं सनोत्यस्य प्रियासः सख्ये स्याम ॥|
      block |अयं शृण्वे अध जयन्नुत घ्नन्नयमुत प्र कृणुते युधा गाः ।|
      block |यदा सत्यं कृणुते मन्युमिन्द्रो विश्वं दृळ्हं भयत एजदस्मात् ॥|
      block |समिन्द्रो गा अजयत्सं हिरण्या समश्विया मघवा यो ह पूर्वीः ।|
      block |एभिर्नृभिर्नृतमो अस्य शाकै रायो विभक्ता सम्भरश्च वस्वः ॥|
      block |कियत्स्विदिन्द्रो अध्येति मातुः कियत्पितुर्जनितुर्यो जजान ।|
      block |यो अस्य शुष्मं मुहुकैरियर्ति वातो न जूत स्तनयद्भिरभ्रैः ॥|
      block |क्षियन्तं त्वमक्षियन्तं कृणोतीयर्ति रेणुं मघवा समोहम् ।|
      block |विभञ्जनुरशनिमाँ इव द्यौरुत स्तोतारं मघवा वसौ धात् ॥|
      block |अयं चक्रमिषणत्सूर्यस्य न्येतशं रीरमत्ससृमाणम् ।|
      block |आ कृष्ण ईं जुहुराणो जिघर्ति त्वचो बुध्ने रजसो अस्य योनौ ॥|
      block |असिक्न्यां यजमानो न होता ॥|
      block |गव्यन्त इन्द्रं सख्याय विप्रा अश्वायन्तो वृषणं वाजयन्तः ।|
      block |जनीयन्तो जनिदामक्षितोतिमा च्यावयामोऽवते न कोशम् ॥|
      block |त्राता नो बोधि ददृशान आपिरभिख्याता मर्डिता सोम्यानाम् ।|
      block |सखा पिता पितृतमः पितॄणां कर्तेमु लोकमुशते वयोधाः ॥|
      block |सखीयतामविता बोधि सखा गृणान इन्द्र स्तुवते वयो धाः ।|
      block |वयं ह्या ते चकृमा सबाध आभिः शमीभिर्महयन्त इन्द्र ॥|
      block |स्तुत इन्द्रो मघवा यद्ध वृत्रा भूरीण्येको अप्रतीनि हन्ति ।|
      block |अस्य प्रियो जरिता यस्य शर्मन्नकिर्देवा वारयन्ते न मर्ताः ॥|
      block |एवा न इन्द्रो मघवा विरप्शी करत्सत्या चर्षणीधृदनर्वा ।|
      block |त्वं राजा जनुषां धेह्यस्मे अधि श्रवो माहिनं यज्जरित्रे ॥|
      block |नू ष्टुत इन्द्र नू गृणान इषं जरित्रे नद्यो न पीपेः ।|
      block |अकारि ते हरिवो ब्रह्म नव्यं धिया स्याम रथ्यः सदासाः ॥|
    block |ऋग्वेदः सूक्तं|
      block |अयं पन्था अनुवित्तः पुराणो यतो देवा उदजायन्त विश्वे ।|
      block |अतश्चिदा जनिषीष्ट प्रवृद्धो मा मातरममुया पत्तवे कः ॥|
      block |नाहमतो निरया दुर्गहैतत्तिरश्चता पार्श्वान्निर्गमाणि ।|
      block |बहूनि मे अकृता कर्त्वानि युध्यै त्वेन सं त्वेन पृच्छै ॥|
      block |परायतीं मातरमन्वचष्ट न नानु गान्यनु नू गमानि ।|
      block |त्वष्टुर्गृहे अपिबत्सोममिन्द्रः शतधन्यं चम्वोः सुतस्य ॥|
      block |किं स ऋधक्कृणवद्यं सहस्रं मासो जभार शरदश्च पूर्वीः ।|
      block |नही न्वस्य प्रतिमानमस्त्यन्तर्जातेषूत ये जनित्वाः ॥|
      block |अवद्यमिव मन्यमाना गुहाकरिन्द्रं माता वीर्येणा न्यृष्टम् ।|
      block |अथोदस्थात्स्वयमत्कं वसान आ रोदसी अपृणाज्जायमानः ॥|
      block |एता अर्षन्त्यललाभवन्तीरृतावरीरिव संक्रोशमानाः ।|
      block |एता वि पृच्छ किमिदं भनन्ति कमापो अद्रिं परिधिं रुजन्ति ॥|
      block |किमु ष्विदस्मै निविदो भनन्तेन्द्रस्यावद्यं दिधिषन्त आपः ।|
      block |ममैतान्पुत्रो महता वधेन वृत्रं जघन्वाँ असृजद्वि सिन्धून् ॥|
      block |ममच्चन त्वा युवतिः परास ममच्चन त्वा कुषवा जगार ।|
      block |ममच्चिदापः शिशवे ममृड्युर्ममच्चिदिन्द्रः सहसोदतिष्ठत् ॥|
      block |ममच्चन ते मघवन्व्यंसो निविविध्वाँ अप हनू जघान ।|
      block |अधा निविद्ध उत्तरो बभूवाञ्छिरो दासस्य सं पिणग्वधेन ॥|
      block |गृष्टिः ससूव स्थविरं तवागामनाधृष्यं वृषभं तुम्रमिन्द्रम् ।|
      block |अरीळ्हं वत्सं चरथाय माता स्वयं गातुं तन्व इच्छमानम् ॥|
      block |उत माता महिषमन्ववेनदमी त्वा जहति पुत्र देवाः ।|
      block |अथाब्रवीद्वृत्रमिन्द्रो हनिष्यन्सखे विष्णो वितरं वि क्रमस्व ॥|
      block |कस्ते मातरं विधवामचक्रच्छयुं कस्त्वामजिघांसच्चरन्तम् ।|
      block |कस्ते देवो अधि मार्डीक आसीद्यत्प्राक्षिणाः पितरं पादगृह्य ॥|
      block |अवर्त्या शुन आन्त्राणि पेचे न देवेषु विविदे मर्डितारम् ।|
      block |अपश्यं जायाममहीयमानामधा मे श्येनो मध्वा जभार ॥|
    block |ऋग्वेदः सूक्तं|
      block |एवा त्वामिन्द्र वज्रिन्नत्र विश्वे देवासः सुहवास ऊमाः ।|
      block |महामुभे रोदसी वृद्धमृष्वं निरेकमिद्वृणते वृत्रहत्ये ॥|
      block |अवासृजन्त जिव्रयो न देवा भुवः सम्राळिन्द्र सत्ययोनिः ।|
      block |अहन्नहिं परिशयानमर्णः प्र वर्तनीररदो विश्वधेनाः ॥|
      block |अतृप्णुवन्तं वियतमबुध्यमबुध्यमानं सुषुपाणमिन्द्र ।|
      block |सप्त प्रति प्रवत आशयानमहिं वज्रेण वि रिणा अपर्वन् ॥|
      block |अक्षोदयच्छवसा क्षाम बुध्नं वार्ण वातस्तविषीभिरिन्द्रः ।|
      block |दृळ्हान्यौभ्नादुशमान ओजोऽवाभिनत्ककुभः पर्वतानाम् ॥|
      block |अभि प्र दद्रुर्जनयो न गर्भं रथा इव प्र ययुः साकमद्रयः ।|
      block |अतर्पयो विसृत उब्ज ऊर्मीन्त्वं वृताँ अरिणा इन्द्र सिन्धून् ॥|
      block |त्वं महीमवनिं विश्वधेनां तुर्वीतये वय्याय क्षरन्तीम् ।|
      block |अरमयो नमसैजदर्णः सुतरणाँ अकृणोरिन्द्र सिन्धून् ॥|
      block |प्राग्रुवो नभन्वो न वक्वा ध्वस्रा अपिन्वद्युवतीरृतज्ञाः ।|
      block |धन्वान्यज्राँ अपृणक्तृषाणाँ अधोगिन्द्र स्तर्यो दंसुपत्नीः ॥|
      block |पूर्वीरुषसः शरदश्च गूर्ता वृत्रं जघन्वाँ असृजद्वि सिन्धून् ।|
      block |परिष्ठिता अतृणद्बद्बधानाः सीरा इन्द्रः स्रवितवे पृथिव्या ॥|
      block |वम्रीभिः पुत्रमग्रुवो अदानं निवेशनाद्धरिव आ जभर्थ ।|
      block |व्यन्धो अख्यदहिमाददानो निर्भूदुखच्छित्समरन्त पर्व ॥|
      block |प्र ते पूर्वाणि करणानि विप्राविद्वाँ आह विदुषे करांसि ।|
      block |यथायथा वृष्ण्यानि स्वगूर्तापांसि राजन्नर्याविवेषीः ॥|
      block |नू ष्टुत इन्द्र नू गृणान इषं जरित्रे नद्यो न पीपेः ।|
      block |अकारि ते हरिवो ब्रह्म नव्यं धिया स्याम रथ्यः सदासाः ॥|
    block |ऋग्वेदः सूक्तं|
      block |आ न इन्द्रो दूरादा न आसादभिष्टिकृदवसे यासदुग्रः ।|
      block |ओजिष्ठेभिर्नृपतिर्वज्रबाहुः संगे समत्सु तुर्वणिः पृतन्यून् ॥|
      block |आ न इन्द्रो हरिभिर्यात्वच्छार्वाचीनोऽवसे राधसे च ।|
      block |तिष्ठाति वज्री मघवा विरप्शीमं यज्ञमनु नो वाजसातौ ॥|
      block |इमं यज्ञं त्वमस्माकमिन्द्र पुरो दधत्सनिष्यसि क्रतुं नः ।|
      block |श्वघ्नीव वज्रिन्सनये धनानां त्वया वयमर्य आजिं जयेम ॥|
      block |उशन्नु षु णः सुमना उपाके सोमस्य नु सुषुतस्य स्वधावः ।|
      block |पा इन्द्र प्रतिभृतस्य मध्वः समन्धसा ममदः पृष्ठ्येन ॥|
      block |वि यो ररप्श ऋषिभिर्नवेभिर्वृक्षो न पक्वः सृण्यो न जेता ।|
      block |मर्यो न योषामभि मन्यमानोऽच्छा विवक्मि पुरुहूतमिन्द्रम् ॥|
      block |गिरिर्न यः स्वतवाँ ऋष्व इन्द्रः सनादेव सहसे जात उग्रः ।|
      block |आदर्ता वज्रं स्थविरं न भीम उद्नेव कोशं वसुना न्यृष्टम् ॥|
      block |न यस्य वर्ता जनुषा न्वस्ति न राधस आमरीता मघस्य ।|
      block |उद्वावृषाणस्तविषीव उग्रास्मभ्यं दद्धि पुरुहूत रायः ॥|
      block |ईक्षे रायः क्षयस्य चर्षणीनामुत व्रजमपवर्तासि गोनाम् ।|
      block |शिक्षानरः समिथेषु प्रहावान्वस्वो राशिमभिनेतासि भूरिम् ॥|
      block |कया तच्छृण्वे शच्या शचिष्ठो यया कृणोति मुहु का चिदृष्वः ।|
      block |पुरु दाशुषे विचयिष्ठो अंहोऽथा दधाति द्रविणं जरित्रे ॥|
      block |मा नो मर्धीरा भरा दद्धि तन्नः प्र दाशुषे दातवे भूरि यत्ते ।|
      block |नव्ये देष्णे शस्ते अस्मिन्त उक्थे प्र ब्रवाम वयमिन्द्र स्तुवन्तः ॥|
      block |नू ष्टुत इन्द्र नू गृणान इषं जरित्रे नद्यो न पीपेः ।|
      block |अकारि ते हरिवो ब्रह्म नव्यं धिया स्याम रथ्यः सदासाः ॥|
    block |ऋग्वेदः सूक्तं|
      block |आ यात्विन्द्रोऽवस उप न इह स्तुतः सधमादस्तु शूरः ।|
      block |वावृधानस्तविषीर्यस्य पूर्वीर्द्यौर्न क्षत्रमभिभूति पुष्यात् ॥|
      block |तस्येदिह स्तवथ वृष्ण्यानि तुविद्युम्नस्य तुविराधसो नॄन् ।|
      block |यस्य क्रतुर्विदथ्यो न सम्राट् साह्वान्तरुत्रो अभ्यस्ति कृष्टीः ॥|
      block |आ यात्विन्द्रो दिव आ पृथिव्या मक्षू समुद्रादुत वा पुरीषात् ।|
      block |स्वर्णरादवसे नो मरुत्वान्परावतो वा सदनादृतस्य ॥|
      block |स्थूरस्य रायो बृहतो य ईशे तमु ष्टवाम विदथेष्विन्द्रम् ।|
      block |यो वायुना जयति गोमतीषु प्र धृष्णुया नयति वस्यो अच्छ ॥|
      block |उप यो नमो नमसि स्तभायन्नियर्ति वाचं जनयन्यजध्यै ।|
      block |ऋञ्जसानः पुरुवार उक्थैरेन्द्रं कृण्वीत सदनेषु होता ॥|
      block |धिषा यदि धिषण्यन्तः सरण्यान्सदन्तो अद्रिमौशिजस्य गोहे ।|
      block |आ दुरोषाः पास्त्यस्य होता यो नो महान्संवरणेषु वह्निः ॥|
      block |सत्रा यदीं भार्वरस्य वृष्णः सिषक्ति शुष्म स्तुवते भराय ।|
      block |गुहा यदीमौशिजस्य गोहे प्र यद्धिये प्रायसे मदाय ॥|
      block |वि यद्वरांसि पर्वतस्य वृण्वे पयोभिर्जिन्वे अपां जवांसि ।|
      block |विदद्गौरस्य गवयस्य गोहे यदी वाजाय सुध्यो वहन्ति ॥|
      block |भद्रा ते हस्ता सुकृतोत पाणी प्रयन्तारा स्तुवते राध इन्द्र ।|
      block |का ते निषत्तिः किमु नो ममत्सि किं नोदुदु हर्षसे दातवा उ ॥|
      block |एवा वस्व इन्द्रः सत्यः सम्राड्ढन्ता वृत्रं वरिवः पूरवे कः ।|
      block |पुरुष्टुत क्रत्वा नः शग्धि रायो भक्षीय तेऽवसो दैव्यस्य ॥|
      block |नू ष्टुत इन्द्र नू गृणान इषं जरित्रे नद्यो न पीपेः ।|
      block |अकारि ते हरिवो ब्रह्म नव्यं धिया स्याम रथ्यः सदासाः ॥|
    block |ऋग्वेदः सूक्तं|
      block |यन्न इन्द्रो जुजुषे यच्च वष्टि तन्नो महान्करति शुष्म्या चित् ।|
      block |ब्रह्म स्तोमं मघवा सोममुक्था यो अश्मानं शवसा बिभ्रदेति ॥|
      block |वृषा वृषन्धिं चतुरश्रिमस्यन्नुग्रो बाहुभ्यां नृतमः शचीवान् ।|
      block |श्रिये परुष्णीमुषमाण ऊर्णां यस्याः पर्वाणि सख्याय विव्ये ॥|
      block |यो देवो देवतमो जायमानो महो वाजेभिर्महद्भिश्च शुष्मैः ।|
      block |दधानो वज्रं बाह्वोरुशन्तं द्याममेन रेजयत्प्र भूम ॥|
      block |विश्वा रोधांसि प्रवतश्च पूर्वीर्द्यौरृष्वाज्जनिमन्रेजत क्षाः ।|
      block |आ मातरा भरति शुष्म्या गोर्नृवत्परिज्मन्नोनुवन्त वाताः ॥|
      block |ता तू त इन्द्र महतो महानि विश्वेष्वित्सवनेषु प्रवाच्या ।|
      block |यच्छूर धृष्णो धृषता दधृष्वानहिं वज्रेण शवसाविवेषीः ॥|
      block |ता तू ते सत्या तुविनृम्ण विश्वा प्र धेनवः सिस्रते वृष्ण ऊध्नः ।|
      block |अधा ह त्वद्वृषमणो भियानाः प्र सिन्धवो जवसा चक्रमन्त ॥|
      block |अत्राह ते हरिवस्ता उ देवीरवोभिरिन्द्र स्तवन्त स्वसारः ।|
      block |यत्सीमनु प्र मुचो बद्बधाना दीर्घामनु प्रसितिं स्यन्दयध्यै ॥|
      block |पिपीळे अंशुर्मद्यो न सिन्धुरा त्वा शमी शशमानस्य शक्तिः ।|
      block |अस्मद्र्यक्छुशुचानस्य यम्या आशुर्न रश्मिं तुव्योजसं गोः ॥|
      block |अस्मे वर्षिष्ठा कृणुहि ज्येष्ठा नृम्णानि सत्रा सहुरे सहांसि ।|
      block |अस्मभ्यं वृत्रा सुहनानि रन्धि जहि वधर्वनुषो मर्त्यस्य ॥|
      block |अस्माकमित्सु शृणुहि त्वमिन्द्रास्मभ्यं चित्राँ उप माहि वाजान् ।|
      block |अस्मभ्यं विश्वा इषणः पुरंधीरस्माकं सु मघवन्बोधि गोदाः ॥|
      block |नू ष्टुत इन्द्र नू गृणान इषं जरित्रे नद्यो न पीपेः ।|
      block |अकारि ते हरिवो ब्रह्म नव्यं धिया स्याम रथ्यः सदासाः ॥|
      block
      block
      block |ऋग्वेद:|
    block |ऋग्वेदः सूक्तं|
      block |कथा महामवृधत्कस्य होतुर्यज्ञं जुषाणो अभि सोममूधः ।|
      block |पिबन्नुशानो जुषमाणो अन्धो ववक्ष ऋष्वः शुचते धनाय ॥|
      block |को अस्य वीरः सधमादमाप समानंश सुमतिभिः को अस्य ।|
      block |कदस्य चित्रं चिकिते कदूती वृधे भुवच्छशमानस्य यज्योः ॥|
      block |कथा शृणोति हूयमानमिन्द्रः कथा शृण्वन्नवसामस्य वेद ।|
      block |का अस्य पूर्वीरुपमातयो ह कथैनमाहुः पपुरिं जरित्रे ॥|
      block |कथा सबाधः शशमानो अस्य नशदभि द्रविणं दीध्यानः ।|
      block |देवो भुवन्नवेदा म ऋतानां नमो जगृभ्वाँ अभि यज्जुजोषत् ॥|
      block |कथा कदस्या उषसो व्युष्टौ देवो मर्तस्य सख्यं जुजोष ।|
      block |कथा कदस्य सख्यं सखिभ्यो ये अस्मिन्कामं सुयुजं ततस्रे ॥|
      block |किमादमत्रं सख्यं सखिभ्यः कदा नु ते भ्रात्रं प्र ब्रवाम ।|
      block |श्रिये सुदृशो वपुरस्य सर्गाः स्वर्ण चित्रतममिष आ गोः ॥|
      block |द्रुहं जिघांसन्ध्वरसमनिन्द्रां तेतिक्ते तिग्मा तुजसे अनीका ।|
      block |ऋणा चिद्यत्र ऋणया न उग्रो दूरे अज्ञाता उषसो बबाधे ॥|
      block |ऋतस्य हि शुरुधः सन्ति पूर्वीरृतस्य धीतिर्वृजिनानि हन्ति ।|
      block |ऋतस्य श्लोको बधिरा ततर्द कर्णा बुधानः शुचमान आयोः ॥|
      block |ऋतस्य दृळ्हा धरुणानि सन्ति पुरूणि चन्द्रा वपुषे वपूंषि ।|
      block |ऋतेन दीर्घमिषणन्त पृक्ष ऋतेन गाव ऋतमा विवेशुः ॥|
      block |ऋतं येमान ऋतमिद्वनोत्यृतस्य शुष्मस्तुरया उ गव्युः ।|
      block |ऋताय पृथ्वी बहुले गभीरे ऋताय धेनू परमे दुहाते ॥|
      block |नू ष्टुत इन्द्र नू गृणान इषं जरित्रे नद्यो न पीपेः ।|
      block |अकारि ते हरिवो ब्रह्म नव्यं धिया स्याम रथ्यः सदासाः ॥|
    block |ऋग्वेदः सूक्तं|
      block |का सुष्टुतिः शवसः सूनुमिन्द्रमर्वाचीनं राधस आ ववर्तत् ।|
      block |ददिर्हि वीरो गृणते वसूनि स गोपतिर्निष्षिधां नो जनासः ॥|
      block |स वृत्रहत्ये हव्यः स ईड्यः स सुष्टुत इन्द्रः सत्यराधाः ।|
      block |स यामन्ना मघवा मर्त्याय ब्रह्मण्यते सुष्वये वरिवो धात् ॥|
      block |तमिन्नरो वि ह्वयन्ते समीके रिरिक्वांसस्तन्वः कृण्वत त्राम् ।|
      block |मिथो यत्त्यागमुभयासो अग्मन्नरस्तोकस्य तनयस्य सातौ ॥|
      block |क्रतूयन्ति क्षितयो योग उग्राशुषाणासो मिथो अर्णसातौ ।|
      block |सं यद्विशोऽववृत्रन्त युध्मा आदिन्नेम इन्द्रयन्ते अभीके ॥|
      block |आदिद्ध नेम इन्द्रियं यजन्त आदित्पक्तिः पुरोळाशं रिरिच्यात् ।|
      block |आदित्सोमो वि पपृच्यादसुष्वीनादिज्जुजोष वृषभं यजध्यै ॥|
      block |कृणोत्यस्मै वरिवो य इत्थेन्द्राय सोममुशते सुनोति ।|
      block |सध्रीचीनेन मनसाविवेनन्तमित्सखायं कृणुते समत्सु ॥|
      block |य इन्द्राय सुनवत्सोममद्य पचात्पक्तीरुत भृज्जाति धानाः ।|
      block |प्रति मनायोरुचथानि हर्यन्तस्मिन्दधद्वृषणं शुष्ममिन्द्रः ॥|
      block |यदा समर्यं व्यचेदृघावा दीर्घं यदाजिमभ्यख्यदर्यः ।|
      block |अचिक्रदद्वृषणं पत्न्यच्छा दुरोण आ निशितं सोमसुद्भिः ॥|
      block |भूयसा वस्नमचरत्कनीयोऽविक्रीतो अकानिषं पुनर्यन् ।|
      block |स भूयसा कनीयो नारिरेचीद्दीना दक्षा वि दुहन्ति प्र वाणम् ॥|
      block |क इमं दशभिर्ममेन्द्रं क्रीणाति धेनुभिः ।|
      block |यदा वृत्राणि जङ्घनदथैनं मे पुनर्ददत् ॥|
      block |नू ष्टुत इन्द्र नू गृणान इषं जरित्रे नद्यो न पीपेः ।|
      block |अकारि ते हरिवो ब्रह्म नव्यं धिया स्याम रथ्यः सदासाः ॥|
    block |ऋग्वेदः सूक्तं|
      block |को अद्य नर्यो देवकाम उशन्निन्द्रस्य सख्यं जुजोष ।|
      block |को वा महेऽवसे पार्याय समिद्धे अग्नौ सुतसोम ईट्टे ॥|
      block |को नानाम वचसा सोम्याय मनायुर्वा भवति वस्त उस्राः ।|
      block |क इन्द्रस्य युज्यं कः सखित्वं को भ्रात्रं वष्टि कवये क ऊती ॥|
      block |को देवानामवो अद्या वृणीते क आदित्याँ अदितिं ज्योतिरीट्टे ।|
      block |कस्याश्विनाविन्द्रो अग्निः सुतस्यांशोः पिबन्ति मनसाविवेनम् ॥|
      block |तस्मा अग्निर्भारतः शर्म यंसज्ज्योक्पश्यात्सूर्यमुच्चरन्तम् ।|
      block |य इन्द्राय सुनवामेत्याह नरे नर्याय नृतमाय नृणाम् ॥|
      block |न तं जिनन्ति बहवो न दभ्रा उर्वस्मा अदितिः शर्म यंसत् ।|
      block |प्रियः सुकृत्प्रिय इन्द्रे मनायुः प्रियः सुप्रावीः प्रियो अस्य सोमी ॥|
      block |सुप्राव्यः प्राशुषाळेष वीरः सुष्वेः पक्तिं कृणुते केवलेन्द्रः ।|
      block |नासुष्वेरापिर्न सखा न जामिर्दुष्प्राव्योऽवहन्तेदवाचः ॥|
      block |न रेवता पणिना सख्यमिन्द्रोऽसुन्वता सुतपाः सं गृणीते ।|
      block |आस्य वेदः खिदति हन्ति नग्नं वि सुष्वये पक्तये केवलो भूत् ॥|
      block |इन्द्रं परेऽवरे मध्यमास इन्द्रं यान्तोऽवसितास इन्द्रम् ।|
      block |इन्द्रं क्षियन्त उत युध्यमाना इन्द्रं नरो वाजयन्तो हवन्ते ॥|
    block |ऋग्वेदः सूक्तं|
      block |अहं मनुरभवं सूर्यश्चाहं कक्षीवाँ ऋषिरस्मि विप्रः ।|
      block |अहं कुत्समार्जुनेयं न्यृञ्जेऽहं कविरुशना पश्यता मा ॥|
      block |अहं भूमिमददामार्यायाहं वृष्टिं दाशुषे मर्त्याय ।|
      block |अहमपो अनयं वावशाना मम देवासो अनु केतमायन् ॥|
      block |अहं पुरो मन्दसानो व्यैरं नव साकं नवतीः शम्बरस्य ।|
      block |शततमं वेश्यं सर्वताता दिवोदासमतिथिग्वं यदावम् ॥|
      block |प्र सु ष विभ्यो मरुतो विरस्तु प्र श्येनः श्येनेभ्य आशुपत्वा ।|
      block |अचक्रया यत्स्वधया सुपर्णो हव्यं भरन्मनवे देवजुष्टम् ॥|
      block |भरद्यदि विरतो वेविजानः पथोरुणा मनोजवा असर्जि ।|
      block |तूयं ययौ मधुना सोम्येनोत श्रवो विविदे श्येनो अत्र ॥|
      block |ऋजीपी श्येनो ददमानो अंशुं परावतः शकुनो मन्द्रं मदम् ।|
      block |सोमं भरद्दादृहाणो देवावान्दिवो अमुष्मादुत्तरादादाय ॥|
      block |आदाय श्येनो अभरत्सोमं सहस्रं सवाँ अयुतं च साकम् ।|
      block |अत्रा पुरंधिरजहादरातीर्मदे सोमस्य मूरा अमूरः ॥|
    block |ऋग्वेदः सूक्तं|
      block |गर्भे नु सन्नन्वेषामवेदमहं देवानां जनिमानि विश्वा ।|
      block |शतं मा पुर आयसीररक्षन्नध श्येनो जवसा निरदीयम् ॥|
      block |न घा स मामप जोषं जभाराभीमास त्वक्षसा वीर्येण ।|
      block |ईर्मा पुरंधिरजहादरातीरुत वाताँ अतरच्छूशुवानः ॥|
      block |अव यच्छ्येनो अस्वनीदध द्योर्वि यद्यदि वात ऊहुः पुरंधिम् ।|
      block |सृजद्यदस्मा अव ह क्षिपज्ज्यां कृशानुरस्ता मनसा भुरण्यन् ॥|
      block |ऋजिप्य ईमिन्द्रावतो न भुज्युं श्येनो जभार बृहतो अधि ष्णोः ।|
      block |अन्तः पतत्पतत्र्यस्य पर्णमध यामनि प्रसितस्य तद्वेः ॥|
      block |अध श्वेतं कलशं गोभिरक्तमापिप्यानं मघवा शुक्रमन्धः ।|
      block |अध्वर्युभिः प्रयतं मध्वो अग्रमिन्द्रो मदाय प्रति धत्पिबध्यै शूरो मदाय प्रति धत्पिबध्यै ॥|
    block |ऋग्वेदः सूक्तं|
      block |त्वा युजा तव तत्सोम सख्य इन्द्रो अपो मनवे सस्रुतस्कः ।|
      block |अहन्नहिमरिणात्सप्त सिन्धूनपावृणोदपिहितेव खानि ॥|
      block |त्वा युजा नि खिदत्सूर्यस्येन्द्रश्चक्रं सहसा सद्य इन्दो ।|
      block |अधि ष्णुना बृहता वर्तमानं महो द्रुहो अप विश्वायु धायि ॥|
      block |अहन्निन्द्रो अदहदग्निरिन्दो पुरा दस्यून्मध्यंदिनादभीके ।|
      block |दुर्गे दुरोणे क्रत्वा न यातां पुरू सहस्रा शर्वा नि बर्हीत् ॥|
      block |विश्वस्मात्सीमधमाँ इन्द्र दस्यून्विशो दासीरकृणोरप्रशस्ताः ।|
      block |अबाधेथाममृणतं नि शत्रूनविन्देथामपचितिं वधत्रैः ॥|
      block |एवा सत्यं मघवाना युवं तदिन्द्रश्च सोमोर्वमश्व्यं गोः ।|
      block |आदर्दृतमपिहितान्यश्ना रिरिचथुः क्षाश्चित्ततृदाना ॥|
    block |ऋग्वेदः सूक्तं|
      block |आ न स्तुत उप वाजेभिरूती इन्द्र याहि हरिभिर्मन्दसानः ।|
      block |तिरश्चिदर्यः सवना पुरूण्याङ्गूषेभिर्गृणानः सत्यराधाः ॥|
      block |आ हि ष्मा याति नर्यश्चिकित्वान्हूयमानः सोतृभिरुप यज्ञम् ।|
      block |स्वश्वो यो अभीरुर्मन्यमानः सुष्वाणेभिर्मदति सं ह वीरैः ॥|
      block |श्रावयेदस्य कर्णा वाजयध्यै जुष्टामनु प्र दिशं मन्दयध्यै ।|
      block |उद्वावृषाणो राधसे तुविष्मान्करन्न इन्द्रः सुतीर्थाभयं च ॥|
      block |अच्छा यो गन्ता नाधमानमूती इत्था विप्रं हवमानं गृणन्तम् ।|
      block |उप त्मनि दधानो धुर्याशून्सहस्राणि शतानि वज्रबाहुः ॥|
      block |त्वोतासो मघवन्निन्द्र विप्रा वयं ते स्याम सूरयो गृणन्तः ।|
      block |भेजानासो बृहद्दिवस्य राय आकाय्यस्य दावने पुरुक्षोः ॥|
    block |ऋग्वेदः सूक्तं|
      block |नकिरिन्द्र त्वदुत्तरो न ज्यायाँ अस्ति वृत्रहन् ।|
      block |नकिरेवा यथा त्वम् ॥|
      block |सत्रा ते अनु कृष्टयो विश्वा चक्रेव वावृतुः ।|
      block |सत्रा महाँ असि श्रुतः ॥|
      block |विश्वे चनेदना त्वा देवास इन्द्र युयुधुः ।|
      block |यदहा नक्तमातिरः ॥|
      block |यत्रोत बाधितेभ्यश्चक्रं कुत्साय युध्यते ।|
      block |मुषाय इन्द्र सूर्यम् ॥|
      block |यत्र देवाँ ऋघायतो विश्वाँ अयुध्य एक इत् ।|
      block |त्वमिन्द्र वनूँरहन् ॥|
      block |यत्रोत मर्त्याय कमरिणा इन्द्र सूर्यम् ।|
      block |प्रावः शचीभिरेतशम् ॥|
      block |किमादुतासि वृत्रहन्मघवन्मन्युमत्तमः ।|
      block |अत्राह दानुमातिरः ॥|
      block |एतद्घेदुत वीर्यमिन्द्र चकर्थ पौंस्यम् ।|
      block |स्त्रियं यद्दुर्हणायुवं वधीर्दुहितरं दिवः ॥|
      block |दिवश्चिद्घा दुहितरं महान्महीयमानाम् ।|
      block |उषासमिन्द्र सं पिणक् ॥|
      block |अपोषा अनसः सरत्सम्पिष्टादह बिभ्युषी ।|
      block |नि यत्सीं शिश्नथद्वृषा ॥|
      block |एतदस्या अनः शये सुसम्पिष्टं विपाश्या ।|
      block |ससार सीं परावतः ॥|
      block |उत सिन्धुं विबाल्यं वितस्थानामधि क्षमि ।|
      block |परि ष्ठा इन्द्र मायया ॥|
      block |उत शुष्णस्य धृष्णुया प्र मृक्षो अभि वेदनम् ।|
      block |पुरो यदस्य सम्पिणक् ॥|
      block |उत दासं कौलितरं बृहतः पर्वतादधि ।|
      block |अवाहन्निन्द्र शम्बरम् ॥|
      block |उत दासस्य वर्चिनः सहस्राणि शतावधीः ।|
      block |अधि पञ्च प्रधीँरिव ॥|
      block |उत त्यं पुत्रमग्रुवः परावृक्तं शतक्रतुः ।|
      block |उक्थेष्विन्द्र आभजत् ॥|
      block |उत त्या तुर्वशायदू अस्नातारा शचीपतिः ।|
      block |इन्द्रो विद्वाँ अपारयत् ॥|
      block |उत त्या सद्य आर्या सरयोरिन्द्र पारतः ।|
      block |अर्णाचित्ररथावधीः ॥|
      block |अनु द्वा जहिता नयोऽन्धं श्रोणं च वृत्रहन् ।|
      block |न तत्ते सुम्नमष्टवे ॥|
      block |शतमश्मन्मयीनां पुरामिन्द्रो व्यास्यत् ।|
      block |दिवोदासाय दाशुषे ॥|
      block |अस्वापयद्दभीतये सहस्रा त्रिंशतं हथैः ।|
      block |दासानामिन्द्रो मायया ॥|
      block |स घेदुतासि वृत्रहन्समान इन्द्र गोपतिः ।|
      block |यस्ता विश्वानि चिच्युषे ॥|
      block |उत नूनं यदिन्द्रियं करिष्या इन्द्र पौंस्यम् ।|
      block |अद्या नकिष्टदा मिनत् ॥|
      block |वामंवामं त आदुरे देवो ददात्वर्यमा ।|
      block |वामं पूषा वामं भगो वामं देवः करूळती ॥|
    block |ऋग्वेदः सूक्तं|
      block |कया नश्चित्र आ भुवदूती सदावृधः सखा ।|
      block |कया शचिष्ठया वृता ॥|
      block |कस्त्वा सत्यो मदानां मंहिष्ठो मत्सदन्धसः ।|
      block |दृळ्हा चिदारुजे वसु  ॥|
      block |अभी षु णः सखीनामविता जरितॄणाम् ।|
      block |शतं भवास्यूतिभिः ॥|
      block |अभी न आ ववृत्स्व चक्रं न वृत्तमर्वतः ।|
      block |नियुद्भिश्चर्षणीनाम् ॥|
      block |प्रवता हि क्रतूनामा हा पदेव गच्छसि ।|
      block |अभक्षि सूर्ये सचा ॥|
      block |सं यत्त इन्द्र मन्यवः सं चक्राणि दधन्विरे ।|
      block |अध त्वे अध सूर्ये ॥|
      block |उत स्मा हि त्वामाहुरिन्मघवानं शचीपते ।|
      block |दातारमविदीधयुम् ॥|
      block |उत स्मा सद्य इत्परि शशमानाय सुन्वते ।|
      block |पुरू चिन्मंहसे वसु  ॥|
      block |नहि ष्मा ते शतं चन राधो वरन्त आमुरः ।|
      block |न च्यौत्नानि करिष्यतः ॥|
      block |अस्माँ अवन्तु ते शतमस्मान्सहस्रमूतयः ।|
      block |अस्मान्विश्वा अभिष्टयः ॥|
      block |अस्माँ इहा वृणीष्व सख्याय स्वस्तये ।|
      block |महो राये दिवित्मते ॥|
      block |अस्माँ अविड्ढि विश्वहेन्द्र राया परीणसा ।|
      block |अस्मान्विश्वाभिरूतिभिः ॥|
      block |अस्मभ्यं ताँ अपा वृधि व्रजाँ अस्तेव गोमतः ।|
      block |नवाभिरिन्द्रोतिभिः ॥|
      block |अस्माकं धृष्णुया रथो द्युमाँ इन्द्रानपच्युतः ।|
      block |गव्युरश्वयुरीयते ॥|
      block |अस्माकमुत्तमं कृधि श्रवो देवेषु सूर्य ।|
      block |वर्षिष्ठं द्यामिवोपरि ॥|
    block |ऋग्वेदः सूक्तं|
      block |आ तू न इन्द्र वृत्रहन्नस्माकमर्धमा गहि ।|
      block |महान्महीभिरूतिभिः ॥|
      block |भृमिश्चिद्घासि तूतुजिरा चित्र चित्रिणीष्वा ।|
      block |चित्रं कृणोष्यूतये ॥|
      block |दभ्रेभिश्चिच्छशीयांसं हंसि व्राधन्तमोजसा ।|
      block |सखिभिर्ये त्वे सचा ॥|
      block |वयमिन्द्र त्वे सचा वयं त्वाभि नोनुमः ।|
      block |अस्माँअस्माँ इदुदव ॥|
      block |स नश्चित्राभिरद्रिवोऽनवद्याभिरूतिभिः ।|
      block |अनाधृष्टाभिरा गहि ॥|
      block |भूयामो षु त्वावतः सखाय इन्द्र गोमतः ।|
      block |युजो वाजाय घृष्वये ॥|
      block |त्वं ह्येक ईशिष इन्द्र वाजस्य गोमतः ।|
      block |स नो यन्धि महीमिषम् ॥|
      block |न त्वा वरन्ते अन्यथा यद्दित्ससि स्तुतो मघम् ।|
      block |स्तोतृभ्य इन्द्र गिर्वणः ॥|
      block |अभि त्वा गोतमा गिरानूषत प्र दावने ।|
      block |इन्द्र वाजाय घृष्वये ॥|
      block |प्र ते वोचाम वीर्या या मन्दसान आरुजः ।|
      block |पुरो दासीरभीत्य ॥|
      block |ता ते गृणन्ति वेधसो यानि चकर्थ पौंस्या ।|
      block |सुतेष्विन्द्र गिर्वणः ॥|
      block |अवीवृधन्त गोतमा इन्द्र त्वे स्तोमवाहसः ।|
      block |ऐषु धा वीरवद्यशः ॥|
      block |यच्चिद्धि शश्वतामसीन्द्र साधारणस्त्वम् ।|
      block |तं त्वा वयं हवामहे ॥|
      block |अर्वाचीनो वसो भवास्मे सु मत्स्वान्धसः ।|
      block |सोमानामिन्द्र सोमपाः ॥|
      block |अस्माकं त्वा मतीनामा स्तोम इन्द्र यच्छतु ।|
      block |अर्वागा वर्तया हरी ॥|
      block |पुरोळाशं च नो घसो जोषयासे गिरश्च नः ।|
      block |वधूयुरिव योषणाम् ॥|
      block |सहस्रं व्यतीनां युक्तानामिन्द्रमीमहे ।|
      block |शतं सोमस्य खार्यः ॥|
      block |सहस्रा ते शता वयं गवामा च्यावयामसि ।|
      block |अस्मत्रा राध एतु ते ॥|
      block |दश ते कलशानां हिरण्यानामधीमहि ।|
      block |भूरिदा असि वृत्रहन् ॥|
      block |भूरिदा भूरि देहि नो मा दभ्रं भूर्या भर ।|
      block |भूरि घेदिन्द्र दित्ससि ॥|
      block |भूरिदा ह्यसि श्रुतः पुरुत्रा शूर वृत्रहन् ।|
      block |आ नो भजस्व राधसि ॥|
      block |प्र ते बभ्रू विचक्षण शंसामि गोषणो नपात् ।|
      block |माभ्यां गा अनु शिश्रथः ॥|
      block |कनीनकेव विद्रधे नवे द्रुपदे अर्भके ।|
      block |बभ्रू यामेषु शोभेते ॥|
      block |अरं म उस्रयाम्णेऽरमनुस्रयाम्णे ।|
      block |बभ्रू यामेष्वस्रिधा ॥|
    block |ऋग्वेदः सूक्तं|
      block |प्र ऋभुभ्यो दूतमिव वाचमिष्य उपस्तिरे श्वैतरीं धेनुमीळे ।|
      block |ये वातजूतास्तरणिभिरेवैः परि द्यां सद्यो अपसो बभूवुः ॥|
      block |यदारमक्रन्नृभवः पितृभ्यां परिविष्टी वेषणा दंसनाभिः ।|
      block |आदिद्देवानामुप सख्यमायन्धीरासः पुष्टिमवहन्मनायै ॥|
      block |पुनर्ये चक्रुः पितरा युवाना सना यूपेव जरणा शयाना ।|
      block |ते वाजो विभ्वाँ ऋभुरिन्द्रवन्तो मधुप्सरसो नोऽवन्तु यज्ञम् ॥|
      block |यत्संवत्समृभवो गामरक्षन्यत्संवत्समृभवो मा अपिंशन् ।|
      block |यत्संवत्समभरन्भासो अस्यास्ताभिः शमीभिरमृतत्वमाशुः ॥|
      block |ज्येष्ठ आह चमसा द्वा करेति कनीयान्त्रीन्कृणवामेत्याह ।|
      block |कनिष्ठ आह चतुरस्करेति त्वष्ट ऋभवस्तत्पनयद्वचो वः ॥|
      block |सत्यमूचुर्नर एवा हि चक्रुरनु स्वधामृभवो जग्मुरेताम् ।|
      block |विभ्राजमानाँश्चमसाँ अहेवावेनत्त्वष्टा चतुरो ददृश्वान् ॥|
      block |द्वादश द्यून्यदगोह्यस्यातिथ्ये रणन्नृभवः ससन्तः ।|
      block |सुक्षेत्राकृण्वन्ननयन्त सिन्धून्धन्वातिष्ठन्नोषधीर्निम्नमापः ॥|
      block |रथं ये चक्रुः सुवृतं नरेष्ठां ये धेनुं विश्वजुवं विश्वरूपाम् ।|
      block |त आ तक्षन्त्वृभवो रयिं नः स्ववसः स्वपसः सुहस्ताः ॥|
      block |अपो ह्येषामजुषन्त देवा अभि क्रत्वा मनसा दीध्यानाः ।|
      block |वाजो देवानामभवत्सुकर्मेन्द्रस्य ऋभुक्षा वरुणस्य विभ्वा ॥|
      block |ये हरी मेधयोक्था मदन्त इन्द्राय चक्रुः सुयुजा ये अश्वा ।|
      block |ते रायस्पोषं द्रविणान्यस्मे धत्त ऋभवः क्षेमयन्तो न मित्रम् ॥|
      block |इदाह्नः पीतिमुत वो मदं धुर्न ऋते श्रान्तस्य सख्याय देवाः ।|
      block |ते नूनमस्मे ऋभवो वसूनि तृतीये अस्मिन्सवने दधात ॥|
    block |ऋग्वेदः सूक्तं|
      block |ऋभुर्विभ्वा वाज इन्द्रो नो अच्छेमं यज्ञं रत्नधेयोप यात ।|
      block |इदा हि वो धिषणा देव्यह्नामधात्पीतिं सं मदा अग्मता वः ॥|
      block |विदानासो जन्मनो वाजरत्ना उत ऋतुभिरृभवो मादयध्वम् ।|
      block |सं वो मदा अग्मत सं पुरंधिः सुवीरामस्मे रयिमेरयध्वम् ॥|
      block |अयं वो यज्ञ ऋभवोऽकारि यमा मनुष्वत्प्रदिवो दधिध्वे ।|
      block |प्र वोऽच्छा जुजुषाणासो अस्थुरभूत विश्वे अग्रियोत वाजाः ॥|
      block |अभूदु वो विधते रत्नधेयमिदा नरो दाशुषे मर्त्याय ।|
      block |पिबत वाजा ऋभवो ददे वो महि तृतीयं सवनं मदाय ॥|
      block |आ वाजा यातोप न ऋभुक्षा महो नरो द्रविणसो गृणानाः ।|
      block |आ वः पीतयोऽभिपित्वे अह्नामिमा अस्तं नवस्व इव ग्मन् ॥|
      block |आ नपातः शवसो यातनोपेमं यज्ञं नमसा हूयमानाः ।|
      block |सजोषसः सूरयो यस्य च स्थ मध्वः पात रत्नधा इन्द्रवन्तः ॥|
      block |सजोषा इन्द्र वरुणेन सोमं सजोषाः पाहि गिर्वणो मरुद्भिः ।|
      block |अग्रेपाभिरृतुपाभिः सजोषा ग्नास्पत्नीभी रत्नधाभिः सजोषाः ॥|
      block |सजोषस आदित्यैर्मादयध्वं सजोषस ऋभवः पर्वतेभिः ।|
      block |सजोषसो दैव्येना सवित्रा सजोषसः सिन्धुभी रत्नधेभिः ॥|
      block |ये अश्विना ये पितरा य ऊती धेनुं ततक्षुरृभवो ये अश्वा ।|
      block |ये अंसत्रा य ऋधग्रोदसी ये विभ्वो नरः स्वपत्यानि चक्रुः ॥|
      block |ये गोमन्तं वाजवन्तं सुवीरं रयिं धत्थ वसुमन्तं पुरुक्षुम् ।|
      block |ते अग्रेपा ऋभवो मन्दसाना अस्मे धत्त ये च रातिं गृणन्ति ॥|
      block |नापाभूत न वोऽतीतृषामानिःशस्ता ऋभवो यज्ञे अस्मिन् ।|
      block |समिन्द्रेण मदथ सं मरुद्भिः सं राजभी रत्नधेयाय देवाः ॥|
    block |ऋग्वेदः सूक्तं|
      block |इहोप यात शवसो नपातः सौधन्वना ऋभवो माप भूत ।|
      block |अस्मिन्हि वः सवने रत्नधेयं गमन्त्विन्द्रमनु वो मदासः ॥|
      block |आगन्नृभूणामिह रत्नधेयमभूत्सोमस्य सुषुतस्य पीतिः ।|
      block |सुकृत्यया यत्स्वपस्यया चँ एकं विचक्र चमसं चतुर्धा ॥|
      block |व्यकृणोत चमसं चतुर्धा सखे वि शिक्षेत्यब्रवीत ।|
      block |अथैत वाजा अमृतस्य पन्थां गणं देवानामृभवः सुहस्ताः ॥|
      block |किम्मयः स्विच्चमस एष आस यं काव्येन चतुरो विचक्र ।|
      block |अथा सुनुध्वं सवनं मदाय पात ऋभवो मधुनः सोम्यस्य ॥|
      block |शच्याकर्त पितरा युवाना शच्याकर्त चमसं देवपानम् ।|
      block |शच्या हरी धनुतरावतष्टेन्द्रवाहावृभवो वाजरत्नाः ॥|
      block |यो वः सुनोत्यभिपित्वे अह्नां तीव्रं वाजासः सवनं मदाय ।|
      block |तस्मै रयिमृभवः सर्ववीरमा तक्षत वृषणो मन्दसानाः ॥|
      block |प्रातः सुतमपिबो हर्यश्व माध्यंदिनं सवनं केवलं ते ।|
      block |समृभुभिः पिबस्व रत्नधेभिः सखीँर्याँ इन्द्र चकृषे सुकृत्या ॥|
      block |ये देवासो अभवता सुकृत्या श्येना इवेदधि दिवि निषेद ।|
      block |ते रत्नं धात शवसो नपातः सौधन्वना अभवतामृतासः ॥|
      block |यत्तृतीयं सवनं रत्नधेयमकृणुध्वं स्वपस्या सुहस्ताः ।|
      block |तदृभवः परिषिक्तं व एतत्सं मदेभिरिन्द्रियेभिः पिबध्वम् ॥|
    block |ऋग्वेदः सूक्तं|
      block |अनश्वो जातो अनभीशुरुक्थ्यो रथस्त्रिचक्रः परि वर्तते रजः ।|
      block |महत्तद्वो देव्यस्य प्रवाचनं द्यामृभवः पृथिवीं यच्च पुष्यथ ॥|
      block |रथं ये चक्रुः सुवृतं सुचेतसोऽविह्वरन्तं मनसस्परि ध्यया ।|
      block |ताँ ऊ न्वस्य सवनस्य पीतय आ वो वाजा ऋभवो वेदयामसि ॥|
      block |तद्वो वाजा ऋभवः सुप्रवाचनं देवेषु विभ्वो अभवन्महित्वनम् ।|
      block |जिव्री यत्सन्ता पितरा सनाजुरा पुनर्युवाना चरथाय तक्षथ ॥|
      block |एकं वि चक्र चमसं चतुर्वयं निश्चर्मणो गामरिणीत धीतिभिः ।|
      block |अथा देवेष्वमृतत्वमानश श्रुष्टी वाजा ऋभवस्तद्व उक्थ्यम् ॥|
      block |ऋभुतो रयिः प्रथमश्रवस्तमो वाजश्रुतासो यमजीजनन्नरः ।|
      block |विभ्वतष्टो विदथेषु प्रवाच्यो यं देवासोऽवथा स विचर्षणिः ॥|
      block |स वाज्यर्वा स ऋषिर्वचस्यया स शूरो अस्ता पृतनासु दुष्टरः ।|
      block |स रायस्पोषं स सुवीर्यं दधे यं वाजो विभ्वाँ ऋभवो यमाविषुः ॥|
      block |श्रेष्ठं वः पेशो अधि धायि दर्शतं स्तोमो वाजा ऋभवस्तं जुजुष्टन ।|
      block |धीरासो हि ष्ठा कवयो विपश्चितस्तान्व एना ब्रह्मणा वेदयामसि ॥|
      block |यूयमस्मभ्यं धिषणाभ्यस्परि विद्वांसो विश्वा नर्याणि भोजना ।|
      block |द्युमन्तं वाजं वृषशुष्ममुत्तममा नो रयिमृभवस्तक्षता वयः ॥|
      block |इह प्रजामिह रयिं रराणा इह श्रवो वीरवत्तक्षता नः ।|
      block |येन वयं चितयेमात्यन्यान्तं वाजं चित्रमृभवो ददा नः ॥|
    block |ऋग्वेदः सूक्तं|
      block |उप नो वाजा अध्वरमृभुक्षा देवा यात पथिभिर्देवयानैः ।|
      block |यथा यज्ञं मनुषो विक्ष्वासु दधिध्वे रण्वाः सुदिनेष्वह्नाम् ॥|
      block |ते वो हृदे मनसे सन्तु यज्ञा जुष्टासो अद्य घृतनिर्णिजो गुः ।|
      block |प्र वः सुतासो हरयन्त पूर्णाः क्रत्वे दक्षाय हर्षयन्त पीताः ॥|
      block |त्र्युदायं देवहितं यथा व स्तोमो वाजा ऋभुक्षणो ददे वः ।|
      block |जुह्वे मनुष्वदुपरासु विक्षु युष्मे सचा बृहद्दिवेषु सोमम् ॥|
      block |पीवोअश्वाः शुचद्रथा हि भूतायःशिप्रा वाजिनः सुनिष्काः ।|
      block |इन्द्रस्य सूनो शवसो नपातोऽनु वश्चेत्यग्रियं मदाय ॥|
      block |ऋभुमृभुक्षणो रयिं वाजे वाजिन्तमं युजम् ।|
      block |इन्द्रस्वन्तं हवामहे सदासातममश्विनम् ॥|
      block |सेदृभवो यमवथ यूयमिन्द्रश्च मर्त्यम् ।|
      block |स धीभिरस्तु सनिता मेधसाता सो अर्वता ॥|
      block |वि नो वाजा ऋभुक्षणः पथश्चितन यष्टवे ।|
      block |अस्मभ्यं सूरय स्तुता विश्वा आशास्तरीषणि ॥|
      block |तं नो वाजा ऋभुक्षण इन्द्र नासत्या रयिम् ।|
      block |समश्वं चर्षणिभ्य आ पुरु शस्त मघत्तये ॥|
    block |ऋग्वेदः सूक्तं|
      block |उतो हि वां दात्रा सन्ति पूर्वा या पूरुभ्यस्त्रसदस्युर्नितोशे ।|
      block |क्षेत्रासां ददथुरुर्वरासां घनं दस्युभ्यो अभिभूतिमुग्रम् ॥|
      block |उत वाजिनं पुरुनिष्षिध्वानं दधिक्रामु ददथुर्विश्वकृष्टिम् ।|
      block |ऋजिप्यं श्येनं प्रुषितप्सुमाशुं चर्कृत्यमर्यो नृपतिं न शूरम् ॥|
      block |यं सीमनु प्रवतेव द्रवन्तं विश्वः पूरुर्मदति हर्षमाणः ।|
      block |पड्भिर्गृध्यन्तं मेधयुं न शूरं रथतुरं वातमिव ध्रजन्तम् ॥|
      block |यः स्मारुन्धानो गध्या समत्सु सनुतरश्चरति गोषु गच्छन् ।|
      block |आविरृजीको विदथा निचिक्यत्तिरो अरतिं पर्याप आयोः ॥|
      block |उत स्मैनं वस्त्रमथिं न तायुमनु क्रोशन्ति क्षितयो भरेषु ।|
      block |नीचायमानं जसुरिं न श्येनं श्रवश्चाच्छा पशुमच्च यूथम् ॥|
      block |उत स्मासु प्रथमः सरिष्यन्नि वेवेति श्रेणिभी रथानाम् ।|
      block |स्रजं कृण्वानो जन्यो न शुभ्वा रेणुं रेरिहत्किरणं ददश्वान् ॥|
      block |उत स्य वाजी सहुरिरृतावा शुश्रूषमाणस्तन्वा समर्ये ।|
      block |तुरं यतीषु तुरयन्नृजिप्योऽधि भ्रुवोः किरते रेणुमृञ्जन् ॥|
      block |उत स्मास्य तन्यतोरिव द्योरृघायतो अभियुजो भयन्ते ।|
      block |यदा सहस्रमभि षीमयोधीद्दुर्वर्तुः स्मा भवति भीम ऋञ्जन् ॥|
      block |उत स्मास्य पनयन्ति जना जूतिं कृष्टिप्रो अभिभूतिमाशोः ।|
      block |उतैनमाहुः समिथे वियन्तः परा दधिक्रा असरत्सहस्रैः ॥|
      block |आ दधिक्राः शवसा पञ्च कृष्टीः सूर्य इव ज्योतिषापस्ततान ।|
      block |सहस्रसाः शतसा वाज्यर्वा पृणक्तु मध्वा समिमा वचांसि ॥|
    block |ऋग्वेदः सूक्तं|
      block |आशुं दधिक्रां तमु नु ष्टवाम दिवस्पृथिव्या उत चर्किराम ।|
      block |उच्छन्तीर्मामुषसः सूदयन्त्वति विश्वानि दुरितानि पर्षन् ॥|
      block |महश्चर्कर्म्यर्वतः क्रतुप्रा दधिक्राव्णः पुरुवारस्य वृष्णः ।|
      block |यं पूरुभ्यो दीदिवांसं नाग्निं ददथुर्मित्रावरुणा ततुरिम् ॥|
      block |यो अश्वस्य दधिक्राव्णो अकारीत्समिद्धे अग्ना उषसो व्युष्टौ ।|
      block |अनागसं तमदितिः कृणोतु स मित्रेण वरुणेना सजोषाः ॥|
      block |दधिक्राव्ण इष ऊर्जो महो यदमन्महि मरुतां नाम भद्रम् ।|
      block |स्वस्तये वरुणं मित्रमग्निं हवामह इन्द्रं वज्रबाहुम् ॥|
      block |इन्द्रमिवेदुभये वि ह्वयन्त उदीराणा यज्ञमुपप्रयन्तः ।|
      block |दधिक्रामु सूदनं मर्त्याय ददथुर्मित्रावरुणा नो अश्वम् ॥|
      block |दधिक्राव्णो अकारिषं जिष्णोरश्वस्य वाजिनः ।|
      block |सुरभि नो मुखा करत्प्र ण आयूंषि तारिषत् ॥|
    block |ऋग्वेदः सूक्तं|
      block |दधिक्राव्ण इदु नु चर्किराम विश्वा इन्मामुषसः सूदयन्तु ।|
      block |अपामग्नेरुषसः सूर्यस्य बृहस्पतेराङ्गिरसस्य जिष्णोः ॥|
      block |सत्वा भरिषो गविषो दुवन्यसच्छ्रवस्यादिष उषसस्तुरण्यसत् ।|
      block |सत्यो द्रवो द्रवरः पतंगरो दधिक्रावेषमूर्जं स्वर्जनत् ॥|
      block |उत स्मास्य द्रवतस्तुरण्यतः पर्णं न वेरनु वाति प्रगर्धिनः ।|
      block |श्येनस्येव ध्रजतो अङ्कसं परि दधिक्राव्णः सहोर्जा तरित्रतः ॥|
      block |उत स्य वाजी क्षिपणिं तुरण्यति ग्रीवायां बद्धो अपिकक्ष आसनि ।|
      block |क्रतुं दधिक्रा अनु संतवीत्वत्पथामङ्कांस्यन्वापनीफणत् ॥|
      block |हंसः शुचिषद्वसुरन्तरिक्षसद्धोता वेदिषदतिथिर्दुरोणसत् ।|
      block |नृषद्वरसदृतसद्व्योमसदब्जा गोजा ऋतजा अद्रिजा ऋतम् ॥|
    block |ऋग्वेदः सूक्तं|
      block |इन्द्रा को वां वरुणा सुम्नमाप स्तोमो हविष्माँ अमृतो न होता ।|
      block |यो वां हृदि क्रतुमाँ अस्मदुक्तः पस्पर्शदिन्द्रावरुणा नमस्वान् ॥|
      block |इन्द्रा ह यो वरुणा चक्र आपी देवौ मर्तः सख्याय प्रयस्वान् ।|
      block |स हन्ति वृत्रा समिथेषु शत्रूनवोभिर्वा महद्भिः स प्र शृण्वे ॥|
      block |इन्द्रा ह रत्नं वरुणा धेष्ठेत्था नृभ्यः शशमानेभ्यस्ता ।|
      block |यदी सखाया सख्याय सोमैः सुतेभिः सुप्रयसा मादयैते ॥|
      block |इन्द्रा युवं वरुणा दिद्युमस्मिन्नोजिष्ठमुग्रा नि वधिष्टं वज्रम् ।|
      block |यो नो दुरेवो वृकतिर्दभीतिस्तस्मिन्मिमाथामभिभूत्योजः ॥|
      block |इन्द्रा युवं वरुणा भूतमस्या धियः प्रेतारा वृषभेव धेनोः ।|
      block |सा नो दुहीयद्यवसेव गत्वी सहस्रधारा पयसा मही गौः ॥|
      block |तोके हिते तनय उर्वरासु सूरो दृशीके वृषणश्च पौंस्ये ।|
      block |इन्द्रा नो अत्र वरुणा स्यातामवोभिर्दस्मा परितक्म्यायाम् ॥|
      block |युवामिद्ध्यवसे पूर्व्याय परि प्रभूती गविषः स्वापी ।|
      block |वृणीमहे सख्याय प्रियाय शूरा मंहिष्ठा पितरेव शम्भू ॥|
      block |ता वां धियोऽवसे वाजयन्तीराजिं न जग्मुर्युवयूः सुदानू ।|
      block |श्रिये न गाव उप सोममस्थुरिन्द्रं गिरो वरुणं मे मनीषाः ॥|
      block |इमा इन्द्रं वरुणं मे मनीषा अग्मन्नुप द्रविणमिच्छमानाः ।|
      block |उपेमस्थुर्जोष्टार इव वस्वो रघ्वीरिव श्रवसो भिक्षमाणाः ॥|
      block |अश्व्यस्य त्मना रथ्यस्य पुष्टेर्नित्यस्य रायः पतयः स्याम ।|
      block |ता चक्राणा ऊतिभिर्नव्यसीभिरस्मत्रा रायो नियुतः सचन्ताम् ॥|
      block |आ नो बृहन्ता बृहतीभिरूती इन्द्र यातं वरुण वाजसातौ ।|
      block |यद्दिद्यवः पृतनासु प्रक्रीळान्तस्य वां स्याम सनितार आजेः ॥|
    block |ऋग्वेदः सूक्तं|
      block |मम द्विता राष्ट्रं क्षत्रियस्य विश्वायोर्विश्वे अमृता यथा नः ।|
      block |क्रतुं सचन्ते वरुणस्य देवा राजामि कृष्टेरुपमस्य वव्रेः ॥|
      block |अहं राजा वरुणो मह्यं तान्यसुर्याणि प्रथमा धारयन्त ।|
      block |क्रतुं सचन्ते वरुणस्य देवा राजामि कृष्टेरुपमस्य वव्रेः ॥|
      block |अहमिन्द्रो वरुणस्ते महित्वोर्वी गभीरे रजसी सुमेके ।|
      block |त्वष्टेव विश्वा भुवनानि विद्वान्समैरयं रोदसी धारयं च ॥|
      block |अहमपो अपिन्वमुक्षमाणा धारयं दिवं सदन ऋतस्य ।|
      block |ऋतेन पुत्रो अदितेरृतावोत त्रिधातु प्रथयद्वि भूम ॥|
      block |मां नरः स्वश्वा वाजयन्तो मां वृताः समरणे हवन्ते ।|
      block |कृणोम्याजिं मघवाहमिन्द्र इयर्मि रेणुमभिभूत्योजाः ॥|
      block |अहं ता विश्वा चकरं नकिर्मा दैव्यं सहो वरते अप्रतीतम् ।|
      block |यन्मा सोमासो ममदन्यदुक्थोभे भयेते रजसी अपारे ॥|
      block |विदुष्टे विश्वा भुवनानि तस्य ता प्र ब्रवीषि वरुणाय वेधः ।|
      block |त्वं वृत्राणि शृण्विषे जघन्वान्त्वं वृताँ अरिणा इन्द्र सिन्धून् ॥|
      block |अस्माकमत्र पितरस्त आसन्सप्त ऋषयो दौर्गहे बध्यमाने ।|
      block |त आयजन्त त्रसदस्युमस्या इन्द्रं न वृत्रतुरमर्धदेवम् ॥|
      block |पुरुकुत्सानी हि वामदाशद्धव्येभिरिन्द्रावरुणा नमोभिः ।|
      block |अथा राजानं त्रसदस्युमस्या वृत्रहणं ददथुरर्धदेवम् ॥|
      block |राया वयं ससवांसो मदेम हव्येन देवा यवसेन गावः ।|
      block |तां धेनुमिन्द्रावरुणा युवं नो विश्वाहा धत्तमनपस्फुरन्तीम् ॥|
    block |ऋग्वेदः सूक्तं|
      block |क उ श्रवत्कतमो यज्ञियानां वन्दारु देवः कतमो जुषाते ।|
      block |कस्येमां देवीममृतेषु प्रेष्ठां हृदि श्रेषाम सुष्टुतिं सुहव्याम् ॥|
      block |को मृळाति कतम आगमिष्ठो देवानामु कतमः शम्भविष्ठः ।|
      block |रथं कमाहुर्द्रवदश्वमाशुं यं सूर्यस्य दुहितावृणीत ॥|
      block |मक्षू हि ष्मा गच्छथ ईवतो द्यूनिन्द्रो न शक्तिं परितक्म्यायाम् ।|
      block |दिव आजाता दिव्या सुपर्णा कया शचीनां भवथः शचिष्ठा ॥|
      block |का वां भूदुपमातिः कया न आश्विना गमथो हूयमाना ।|
      block |को वां महश्चित्त्यजसो अभीक उरुष्यतं माध्वी दस्रा न ऊती ॥|
      block |उरु वां रथः परि नक्षति द्यामा यत्समुद्रादभि वर्तते वाम् ।|
      block |मध्वा माध्वी मधु वां प्रुषायन्यत्सीं वां पृक्षो भुरजन्त पक्वाः ॥|
      block |सिन्धुर्ह वां रसया सिञ्चदश्वान्घृणा वयोऽरुषासः परि ग्मन् ।|
      block |तदू षु वामजिरं चेति यानं येन पती भवथः सूर्यायाः ॥|
      block |इहेह यद्वां समना पपृक्षे सेयमस्मे सुमतिर्वाजरत्ना ।|
      block |उरुष्यतं जरितारं युवं ह श्रितः कामो नासत्या युवद्रिक् ॥|
    block |ऋग्वेदः सूक्तं|
      block |तं वां रथं वयमद्या हुवेम पृथुज्रयमश्विना संगतिं गोः ।|
      block |यः सूर्यां वहति वन्धुरायुर्गिर्वाहसं पुरुतमं वसूयुम् ॥|
      block |युवं श्रियमश्विना देवता तां दिवो नपाता वनथः शचीभिः ।|
      block |युवोर्वपुरभि पृक्षः सचन्ते वहन्ति यत्ककुहासो रथे वाम् ॥|
      block |को वामद्या करते रातहव्य ऊतये वा सुतपेयाय वार्कैः ।|
      block |ऋतस्य वा वनुषे पूर्व्याय नमो येमानो अश्विना ववर्तत् ॥|
      block |हिरण्ययेन पुरुभू रथेनेमं यज्ञं नासत्योप यातम् ।|
      block |पिबाथ इन्मधुनः सोम्यस्य दधथो रत्नं विधते जनाय ॥|
      block |आ नो यातं दिवो अच्छा पृथिव्या हिरण्ययेन सुवृता रथेन ।|
      block |मा वामन्ये नि यमन्देवयन्तः सं यद्ददे नाभिः पूर्व्या वाम् ॥|
      block |नू नो रयिं पुरुवीरं बृहन्तं दस्रा मिमाथामुभयेष्वस्मे ।|
      block |नरो यद्वामश्विना स्तोममावन्सधस्तुतिमाजमीळ्हासो अग्मन् ॥|
      block |इहेह यद्वां समना पपृक्षे सेयमस्मे सुमतिर्वाजरत्ना ।|
      block |उरुष्यतं जरितारं युवं ह श्रितः कामो नासत्या युवद्रिक् ॥|
    block |ऋग्वेदः सूक्तं|
      block |एष स्य भानुरुदियर्ति युज्यते रथः परिज्मा दिवो अस्य सानवि ।|
      block |पृक्षासो अस्मिन्मिथुना अधि त्रयो दृतिस्तुरीयो मधुनो वि रप्शते ॥|
      block |उद्वां पृक्षासो मधुमन्त ईरते रथा अश्वास उषसो व्युष्टिषु ।|
      block |अपोर्णुवन्तस्तम आ परीवृतं स्वर्ण शुक्रं तन्वन्त आ रजः ॥|
      block |मध्वः पिबतं मधुपेभिरासभिरुत प्रियं मधुने युञ्जाथां रथम् ।|
      block |आ वर्तनिं मधुना जिन्वथस्पथो दृतिं वहेथे मधुमन्तमश्विना ॥|
      block |हंसासो ये वां मधुमन्तो अस्रिधो हिरण्यपर्णा उहुव उषर्बुधः ।|
      block |उदप्रुतो मन्दिनो मन्दिनिस्पृशो मध्वो न मक्षः सवनानि गच्छथः ॥|
      block |स्वध्वरासो मधुमन्तो अग्नय उस्रा जरन्ते प्रति वस्तोरश्विना ।|
      block |यन्निक्तहस्तस्तरणिर्विचक्षणः सोमं सुषाव मधुमन्तमद्रिभिः ॥|
      block |आकेनिपासो अहभिर्दविध्वतः स्वर्ण शुक्रं तन्वन्त आ रजः ।|
      block |सूरश्चिदश्वान्युयुजान ईयते विश्वाँ अनु स्वधया चेतथस्पथः ॥|
      block |प्र वामवोचमश्विना धियंधा रथः स्वश्वो अजरो यो अस्ति ।|
      block |येन सद्यः परि रजांसि याथो हविष्मन्तं तरणिं भोजमच्छ ॥|
    block |ऋग्वेदः सूक्तं|
      block |अग्रं पिबा मधूनां सुतं वायो दिविष्टिषु ।|
      block |त्वं हि पूर्वपा असि ॥|
      block |शतेना नो अभिष्टिभिर्नियुत्वाँ इन्द्रसारथिः ।|
      block |वायो सुतस्य तृम्पतम् ॥|
      block |आ वां सहस्रं हरय इन्द्रवायू अभि प्रयः ।|
      block |वहन्तु सोमपीतये ॥|
      block |रथं हिरण्यवन्धुरमिन्द्रवायू स्वध्वरम् ।|
      block |आ हि स्थाथो दिविस्पृशम् ॥|
      block |रथेन पृथुपाजसा दाश्वांसमुप गच्छतम् ।|
      block |इन्द्रवायू इहा गतम् ॥|
      block |इन्द्रवायू अयं सुतस्तं देवेभिः सजोषसा ।|
      block |पिबतं दाशुषो गृहे ॥|
      block |इह प्रयाणमस्तु वामिन्द्रवायू विमोचनम् ।|
      block |इह वां सोमपीतये ॥|
    block |ऋग्वेदः सूक्तं|
      block |वायो शुक्रो अयामि ते मध्वो अग्रं दिविष्टिषु ।|
      block |आ याहि सोमपीतये स्पार्हो देव नियुत्वता ॥|
      block |इन्द्रश्च वायवेषां सोमानां पीतिमर्हथः ।|
      block |युवां हि यन्तीन्दवो निम्नमापो न सध्र्यक् ॥|
      block |वायविन्द्रश्च शुष्मिणा सरथं शवसस्पती ।|
      block |नियुत्वन्ता न ऊतय आ यातं सोमपीतये ॥|
      block |या वां सन्ति पुरुस्पृहो नियुतो दाशुषे नरा ।|
      block |अस्मे ता यज्ञवाहसेन्द्रवायू नि यच्छतम् ॥|
    block |ऋग्वेदः सूक्तं|
      block |विहि होत्रा अवीता विपो न रायो अर्यः ।|
      block |वायवा चन्द्रेण रथेन याहि सुतस्य पीतये ॥|
      block |निर्युवाणो अशस्तीर्नियुत्वाँ इन्द्रसारथिः ।|
      block |वायवा चन्द्रेण रथेन याहि सुतस्य पीतये ॥|
      block |अनु कृष्णे वसुधिती येमाते विश्वपेशसा ।|
      block |वायवा चन्द्रेण रथेन याहि सुतस्य पीतये ॥|
      block |वहन्तु त्वा मनोयुजो युक्तासो नवतिर्नव ।|
      block |वायवा चन्द्रेण रथेन याहि सुतस्य पीतये ॥|
      block |वायो शतं हरीणां युवस्व पोष्याणाम् ।|
      block |उत वा ते सहस्रिणो रथ आ यातु पाजसा ॥|
    block |ऋग्वेदः सूक्तं|
      block |इदं वामास्ये हविः प्रियमिन्द्राबृहस्पती ।|
      block |उक्थं मदश्च शस्यते ॥|
      block |अयं वां परि षिच्यते सोम इन्द्राबृहस्पती ।|
      block |चारुर्मदाय पीतये ॥|
      block |आ न इन्द्राबृहस्पती गृहमिन्द्रश्च गच्छतम् ।|
      block |सोमपा सोमपीतये ॥|
      block |अस्मे इन्द्राबृहस्पती रयिं धत्तं शतग्विनम् ।|
      block |अश्वावन्तं सहस्रिणम् ॥|
      block |इन्द्राबृहस्पती वयं सुते गीर्भिर्हवामहे ।|
      block |अस्य सोमस्य पीतये ॥|
      block |सोममिन्द्राबृहस्पती पिबतं दाशुषो गृहे ।|
      block |मादयेथां तदोकसा ॥|
    block |ऋग्वेदः सूक्तं|
      block |यस्तस्तम्भ सहसा वि ज्मो अन्तान्बृहस्पतिस्त्रिषधस्थो रवेण ।|
      block |तं प्रत्नास ऋषयो दीध्यानाः पुरो विप्रा दधिरे मन्द्रजिह्वम् ॥|
      block |धुनेतयः सुप्रकेतं मदन्तो बृहस्पते अभि ये नस्ततस्रे ।|
      block |पृषन्तं सृप्रमदब्धमूर्वं बृहस्पते रक्षतादस्य योनिम् ॥|
      block |बृहस्पते या परमा परावदत आ त ऋतस्पृशो नि षेदुः ।|
      block |तुभ्यं खाता अवता अद्रिदुग्धा मध्व श्चोतन्त्यभितो विरप्शम् ॥|
      block |बृहस्पतिः प्रथमं जायमानो महो ज्योतिषः परमे व्योमन् ।|
      block |सप्तास्यस्तुविजातो रवेण वि सप्तरश्मिरधमत्तमांसि ॥|
      block |स सुष्टुभा स ऋक्वता गणेन वलं रुरोज फलिगं रवेण ।|
      block |बृहस्पतिरुस्रिया हव्यसूदः कनिक्रदद्वावशतीरुदाजत् ॥|
      block |एवा पित्रे विश्वदेवाय वृष्णे यज्ञैर्विधेम नमसा हविर्भिः ।|
      block |बृहस्पते सुप्रजा वीरवन्तो वयं स्याम पतयो रयीणाम् ॥|
      block |स इद्राजा प्रतिजन्यानि विश्वा शुष्मेण तस्थावभि वीर्येण ।|
      block |बृहस्पतिं यः सुभृतं बिभर्ति वल्गूयति वन्दते पूर्वभाजम् ॥|
      block |स इत्क्षेति सुधित ओकसि स्वे तस्मा इळा पिन्वते विश्वदानीम् ।|
      block |तस्मै विशः स्वयमेवा नमन्ते यस्मिन्ब्रह्मा राजनि पूर्व एति ॥|
      block |अप्रतीतो जयति सं धनानि प्रतिजन्यान्युत या सजन्या ।|
      block |अवस्यवे यो वरिवः कृणोति ब्रह्मणे राजा तमवन्ति देवाः ॥|
      block |इन्द्रश्च सोमं पिबतं बृहस्पतेऽस्मिन्यज्ञे मन्दसाना वृषण्वसू ।|
      block |आ वां विशन्त्विन्दवः स्वाभुवोऽस्मे रयिं सर्ववीरं नि यच्छतम् ॥|
      block |बृहस्पत इन्द्र वर्धतं नः सचा सा वां सुमतिर्भूत्वस्मे ।|
      block |अविष्टं धियो जिगृतं पुरंधीर्जजस्तमर्यो वनुषामरातीः ॥|
    block |ऋग्वेदः सूक्तं|
      block |इदमु त्यत्पुरुतमं पुरस्ताज्ज्योतिस्तमसो वयुनावदस्थात् ।|
      block |नूनं दिवो दुहितरो विभातीर्गातुं कृणवन्नुषसो जनाय ॥|
      block |अस्थुरु चित्रा उषसः पुरस्तान्मिता इव स्वरवोऽध्वरेषु ।|
      block |व्यू व्रजस्य तमसो द्वारोच्छन्तीरव्रञ्छुचयः पावकाः ॥|
      block |उच्छन्तीरद्य चितयन्त भोजान्राधोदेयायोषसो मघोनीः ।|
      block |अचित्रे अन्तः पणयः ससन्त्वबुध्यमानास्तमसो विमध्ये ॥|
      block |कुवित्स देवीः सनयो नवो वा यामो बभूयादुषसो वो अद्य ।|
      block |येना नवग्वे अङ्गिरे दशग्वे सप्तास्ये रेवती रेवदूष ॥|
      block |यूयं हि देवीरृतयुग्भिरश्वैः परिप्रयाथ भुवनानि सद्यः ।|
      block |प्रबोधयन्तीरुषसः ससन्तं द्विपाच्चतुष्पाच्चरथाय जीवम् ॥|
      block |क्व स्विदासां कतमा पुराणी यया विधाना विदधुरृभूणाम् ।|
      block |शुभं यच्छुभ्रा उषसश्चरन्ति न वि ज्ञायन्ते सदृशीरजुर्याः ॥|
      block |ता घा ता भद्रा उषसः पुरासुरभिष्टिद्युम्ना ऋतजातसत्याः ।|
      block |यास्वीजानः शशमान उक्थै स्तुवञ्छंसन्द्रविणं सद्य आप ॥|
      block |ता आ चरन्ति समना पुरस्तात्समानतः समना पप्रथानाः ।|
      block |ऋतस्य देवीः सदसो बुधाना गवां न सर्गा उषसो जरन्ते ॥|
      block |ता इन्न्वेव समना समानीरमीतवर्णा उषसश्चरन्ति ।|
      block |गूहन्तीरभ्वमसितं रुशद्भिः शुक्रास्तनूभिः शुचयो रुचानाः ॥|
      block |रयिं दिवो दुहितरो विभातीः प्रजावन्तं यच्छतास्मासु देवीः ।|
      block |स्योनादा वः प्रतिबुध्यमानाः सुवीर्यस्य पतयः स्याम ॥|
      block |तद्वो दिवो दुहितरो विभातीरुप ब्रुव उषसो यज्ञकेतुः ।|
      block |वयं स्याम यशसो जनेषु तद्द्यौश्च धत्तां पृथिवी च देवी ॥|
    block |ऋग्वेदः सूक्तं|
      block |प्रति ष्या सूनरी जनी व्युच्छन्ती परि स्वसुः ।|
      block |दिवो अदर्शि दुहिता ॥|
      block |अश्वेव चित्रारुषी माता गवामृतावरी ।|
      block |सखाभूदश्विनोरुषाः ॥|
      block |उत सखास्यश्विनोरुत माता गवामसि ।|
      block |उतोषो वस्व ईशिषे ॥|
      block |यावयद्द्वेषसं त्वा चिकित्वित्सूनृतावरि ।|
      block |प्रति स्तोमैरभुत्स्महि ॥|
      block |प्रति भद्रा अदृक्षत गवां सर्गा न रश्मयः ।|
      block |ओषा अप्रा उरु ज्रयः ॥|
      block |आपप्रुषी विभावरि व्यावर्ज्योतिषा तमः ।|
      block |उषो अनु स्वधामव ॥|
      block |आ द्यां तनोषि रश्मिभिरान्तरिक्षमुरु प्रियम् ।|
      block |उषः शुक्रेण शोचिषा ॥|
    block |ऋग्वेदः सूक्तं|
      block |तद्देवस्य सवितुर्वार्यं महद्वृणीमहे असुरस्य प्रचेतसः ।|
      block |छर्दिर्येन दाशुषे यच्छति त्मना तन्नो महाँ उदयान्देवो अक्तुभिः ॥|
      block |दिवो धर्ता भुवनस्य प्रजापतिः पिशङ्गं द्रापिं प्रति मुञ्चते कविः ।|
      block |विचक्षणः प्रथयन्नापृणन्नुर्वजीजनत्सविता सुम्नमुक्थ्यम् ॥|
      block |आप्रा रजांसि दिव्यानि पार्थिवा श्लोकं देवः कृणुते स्वाय धर्मणे ।|
      block |प्र बाहू अस्राक्सविता सवीमनि निवेशयन्प्रसुवन्नक्तुभिर्जगत् ॥|
      block |अदाभ्यो भुवनानि प्रचाकशद्व्रतानि देवः सविताभि रक्षते ।|
      block |प्रास्राग्बाहू भुवनस्य प्रजाभ्यो धृतव्रतो महो अज्मस्य राजति ॥|
      block |त्रिरन्तरिक्षं सविता महित्वना त्री रजांसि परिभुस्त्रीणि रोचना ।|
      block |तिस्रो दिवः पृथिवीस्तिस्र इन्वति त्रिभिर्व्रतैरभि नो रक्षति त्मना ॥|
      block |बृहत्सुम्नः प्रसवीता निवेशनो जगत स्थातुरुभयस्य यो वशी ।|
      block |स नो देवः सविता शर्म यच्छत्वस्मे क्षयाय त्रिवरूथमंहसः ॥|
      block |आगन्देव ऋतुभिर्वर्धतु क्षयं दधातु नः सविता सुप्रजामिषम् ।|
      block |स नः क्षपाभिरहभिश्च जिन्वतु प्रजावन्तं रयिमस्मे समिन्वतु ॥|
    block |ऋग्वेदः सूक्तं|
      block |अभूद्देवः सविता वन्द्यो नु न इदानीमह्न उपवाच्यो नृभिः ।|
      block |वि यो रत्ना भजति मानवेभ्यः श्रेष्ठं नो अत्र द्रविणं यथा दधत् ॥|
      block |देवेभ्यो हि प्रथमं यज्ञियेभ्योऽमृतत्वं सुवसि भागमुत्तमम् ।|
      block |आदिद्दामानं सवितर्व्यूर्णुषेऽनूचीना जीविता मानुषेभ्यः ॥|
      block |अचित्ती यच्चकृमा दैव्ये जने दीनैर्दक्षैः प्रभूती पूरुषत्वता ।|
      block |देवेषु च सवितर्मानुषेषु च त्वं नो अत्र सुवतादनागसः ॥|
      block |न प्रमिये सवितुर्दैव्यस्य तद्यथा विश्वं भुवनं धारयिष्यति ।|
      block |यत्पृथिव्या वरिमन्ना स्वङ्गुरिर्वर्ष्मन्दिवः सुवति सत्यमस्य तत् ॥|
      block |इन्द्रज्येष्ठान्बृहद्भ्यः पर्वतेभ्यः क्षयाँ एभ्यः सुवसि पस्त्यावतः ।|
      block |यथायथा पतयन्तो वियेमिर एवैव तस्थुः सवितः सवाय ते ॥|
      block |ये ते त्रिरहन्सवितः सवासो दिवेदिवे सौभगमासुवन्ति ।|
      block |इन्द्रो द्यावापृथिवी सिन्धुरद्भिरादित्यैर्नो अदितिः शर्म यंसत् ॥|
    block |ऋग्वेदः सूक्तं|
      block |को वस्त्राता वसवः को वरूता द्यावाभूमी अदिते त्रासीथां नः ।|
      block |सहीयसो वरुण मित्र मर्तात्को वोऽध्वरे वरिवो धाति देवाः ॥|
      block |प्र ये धामानि पूर्व्याण्यर्चान्वि यदुच्छान्वियोतारो अमूराः ।|
      block |विधातारो वि ते दधुरजस्रा ऋतधीतयो रुरुचन्त दस्माः ॥|
      block |प्र पस्त्यामदितिं सिन्धुमर्कैः स्वस्तिमीळे सख्याय देवीम् ।|
      block |उभे यथा नो अहनी निपात उषासानक्ता करतामदब्धे ॥|
      block |व्यर्यमा वरुणश्चेति पन्थामिषस्पतिः सुवितं गातुमग्निः ।|
      block |इन्द्राविष्णू नृवदु षु स्तवाना शर्म नो यन्तममवद्वरूथम् ॥|
      block |आ पर्वतस्य मरुतामवांसि देवस्य त्रातुरव्रि भगस्य ।|
      block |पात्पतिर्जन्यादंहसो नो मित्रो मित्रियादुत न उरुष्येत् ॥|
      block |नू रोदसी अहिना बुध्न्येन स्तुवीत देवी अप्येभिरिष्टैः ।|
      block |समुद्रं न संचरणे सनिष्यवो घर्मस्वरसो नद्यो अप व्रन् ॥|
      block |देवैर्नो देव्यदितिर्नि पातु देवस्त्राता त्रायतामप्रयुच्छन् ।|
      block |नहि मित्रस्य वरुणस्य धासिमर्हामसि प्रमियं सान्वग्नेः ॥|
      block |अग्निरीशे वसव्यस्याग्निर्महः सौभगस्य ।|
      block |तान्यस्मभ्यं रासते ॥|
      block |उषो मघोन्या वह सूनृते वार्या पुरु ।|
      block |अस्मभ्यं वाजिनीवति ॥|
      block |तत्सु नः सविता भगो वरुणो मित्रो अर्यमा ।|
      block |इन्द्रो नो राधसा गमत् ॥|
    block |ऋग्वेदः सूक्तं|
      block |मही द्यावापृथिवी इह ज्येष्ठे रुचा भवतां शुचयद्भिरर्कैः ।|
      block |यत्सीं वरिष्ठे बृहती विमिन्वन्रुवद्धोक्षा पप्रथानेभिरेवैः ॥|
      block |देवी देवेभिर्यजते यजत्रैरमिनती तस्थतुरुक्षमाणे ।|
      block |ऋतावरी अद्रुहा देवपुत्रे यज्ञस्य नेत्री शुचयद्भिरर्कैः ॥|
      block |स इत्स्वपा भुवनेष्वास य इमे द्यावापृथिवी जजान ।|
      block |उर्वी गभीरे रजसी सुमेके अवंशे धीरः शच्या समैरत् ॥|
      block |नू रोदसी बृहद्भिर्नो वरूथैः पत्नीवद्भिरिषयन्ती सजोषाः ।|
      block |उरूची विश्वे यजते नि पातं धिया स्याम रथ्यः सदासाः ॥|
      block |प्र वां महि द्यवी अभ्युपस्तुतिं भरामहे ।|
      block |शुची उप प्रशस्तये ॥|
      block |पुनाने तन्वा मिथः स्वेन दक्षेण राजथः ।|
      block |ऊह्याथे सनादृतम् ॥|
      block |मही मित्रस्य साधथस्तरन्ती पिप्रती ऋतम् ।|
      block |परि यज्ञं नि षेदथुः ॥|
    block |ऋग्वेदः सूक्तं|
      block |क्षेत्रस्य पतिना वयं हितेनेव जयामसि ।|
      block |गामश्वं पोषयित्न्वा स नो मृळातीदृशे ॥|
      block |क्षेत्रस्य पते मधुमन्तमूर्मिं धेनुरिव पयो अस्मासु धुक्ष्व ।|
      block |मधुश्चुतं घृतमिव सुपूतमृतस्य नः पतयो मृळयन्तु ॥|
      block |मधुमतीरोषधीर्द्याव आपो मधुमन्नो भवत्वन्तरिक्षम् ।|
      block |क्षेत्रस्य पतिर्मधुमान्नो अस्त्वरिष्यन्तो अन्वेनं चरेम ॥|
      block |शुनं वाहाः शुनं नरः शुनं कृषतु लाङ्गलम् ।|
      block |शुनं वरत्रा बध्यन्तां शुनमष्ट्रामुदिङ्गय ॥|
      block |शुनासीराविमां वाचं जुषेथां यद्दिवि चक्रथुः पयः ।|
      block |तेनेमामुप सिञ्चतम् ॥|
      block |अर्वाची सुभगे भव सीते वन्दामहे त्वा ।|
      block |यथा नः सुभगाससि यथा नः सुफलाससि ॥|
      block |इन्द्रः सीतां नि गृह्णातु तां पूषानु यच्छतु ।|
      block |सा नः पयस्वती दुहामुत्तरामुत्तरां समाम् ॥|
      block |शुनं नः फाला वि कृषन्तु भूमिं शुनं कीनाशा अभि यन्तु वाहैः ।|
      block |शुनं पर्जन्यो मधुना पयोभिः शुनासीरा शुनमस्मासु धत्तम् ॥|
    block |ऋग्वेदः सूक्तं|
      block |समुद्रादूर्मिर्मधुमाँ उदारदुपांशुना सममृतत्वमानट् ।|
      block |घृतस्य नाम गुह्यं यदस्ति जिह्वा देवानाममृतस्य नाभिः ॥|
      block |वयं नाम प्र ब्रवामा घृतस्यास्मिन्यज्ञे धारयामा नमोभिः ।|
      block |उप ब्रह्मा शृणवच्छस्यमानं चतुःशृङ्गोऽवमीद्गौर एतत् ॥|
      block |चत्वारि शृङ्गा त्रयो अस्य पादा द्वे शीर्षे सप्त हस्तासो अस्य ।|
      block |त्रिधा बद्धो वृषभो रोरवीति महो देवो मर्त्याँ आ विवेश ॥|
      block |त्रिधा हितं पणिभिर्गुह्यमानं गवि देवासो घृतमन्वविन्दन् ।|
      block |इन्द्र एकं सूर्य एकं जजान वेनादेकं स्वधया निष्टतक्षुः ॥|
      block |एता अर्षन्ति हृद्यात्समुद्राच्छतव्रजा रिपुणा नावचक्षे ।|
      block |घृतस्य धारा अभि चाकशीमि हिरण्ययो वेतसो मध्य आसाम् ॥|
      block |सम्यक्स्रवन्ति सरितो न धेना अन्तर्हृदा मनसा पूयमानाः ।|
      block |एते अर्षन्त्यूर्मयो घृतस्य मृगा इव क्षिपणोरीषमाणाः ॥|
      block |सिन्धोरिव प्राध्वने शूघनासो वातप्रमियः पतयन्ति यह्वाः ।|
      block |घृतस्य धारा अरुषो न वाजी काष्ठा भिन्दन्नूर्मिभिः पिन्वमानः ॥|
      block |अभि प्रवन्त समनेव योषाः कल्याण्यः स्मयमानासो अग्निम् ।|
      block |घृतस्य धाराः समिधो नसन्त ता जुषाणो हर्यति जातवेदाः ॥|
      block |कन्या इव वहतुमेतवा उ अञ्ज्यञ्जाना अभि चाकशीमि ।|
      block |यत्र सोमः सूयते यत्र यज्ञो घृतस्य धारा अभि तत्पवन्ते ॥|
      block |अभ्यर्षत सुष्टुतिं गव्यमाजिमस्मासु भद्रा द्रविणानि धत्त ।|
      block |इमं यज्ञं नयत देवता नो घृतस्य धारा मधुमत्पवन्ते ॥|
      block |धामन्ते विश्वं भुवनमधि श्रितमन्तः समुद्रे हृद्यन्तरायुषि ।|
      block |अपामनीके समिथे य आभृतस्तमश्याम मधुमन्तं त ऊर्मिम् ॥|

  block |ऋग्वेदः मण्डल ५|
    block |ऋग्वेदः सूक्तं|
      block |अबोध्यग्निः समिधा जनानां प्रति धेनुमिवायतीमुषासम् ।|
      block |यह्वा इव प्र वयामुज्जिहानाः प्र भानवः सिस्रते नाकमच्छ ॥|
      block |अबोधि होता यजथाय देवानूर्ध्वो अग्निः सुमनाः प्रातरस्थात् ।|
      block |समिद्धस्य रुशददर्शि पाजो महान्देवस्तमसो निरमोचि ॥|
      block |यदीं गणस्य रशनामजीगः शुचिरङ्क्ते शुचिभिर्गोभिरग्निः ।|
      block |आद्दक्षिणा युज्यते वाजयन्त्युत्तानामूर्ध्वो अधयज्जुहूभिः ॥|
      block |अग्निमच्छा देवयतां मनांसि चक्षूंषीव सूर्ये सं चरन्ति ।|
      block |यदीं सुवाते उषसा विरूपे श्वेतो वाजी जायते अग्रे अह्नाम् ॥|
      block |जनिष्ट हि जेन्यो अग्रे अह्नां हितो हितेष्वरुषो वनेषु ।|
      block |दमेदमे सप्त रत्ना दधानोऽग्निर्होता नि षसादा यजीयान् ॥|
      block |अग्निर्होता न्यसीदद्यजीयानुपस्थे मातुः सुरभा उ लोके ।|
      block |युवा कविः पुरुनिष्ठ ऋतावा धर्ता कृष्टीनामुत मध्य इद्धः ॥|
      block |प्र णु त्यं विप्रमध्वरेषु साधुमग्निं होतारमीळते नमोभिः ।|
      block |आ यस्ततान रोदसी ऋतेन नित्यं मृजन्ति वाजिनं घृतेन ॥|
      block |मार्जाल्यो मृज्यते स्वे दमूनाः कविप्रशस्तो अतिथिः शिवो नः ।|
      block |सहस्रशृङ्गो वृषभस्तदोजा विश्वाँ अग्ने सहसा प्रास्यन्यान् ॥|
      block |प्र सद्यो अग्ने अत्येष्यन्यानाविर्यस्मै चारुतमो बभूथ ।|
      block |ईळेन्यो वपुष्यो विभावा प्रियो विशामतिथिर्मानुषीणाम् ॥|
      block |तुभ्यं भरन्ति क्षितयो यविष्ठ बलिमग्ने अन्तित ओत दूरात् ।|
      block |आ भन्दिष्ठस्य सुमतिं चिकिद्धि बृहत्ते अग्ने महि शर्म भद्रम् ॥|
      block |आद्य रथं भानुमो भानुमन्तमग्ने तिष्ठ यजतेभिः समन्तम् ।|
      block |विद्वान्पथीनामुर्वन्तरिक्षमेह देवान्हविरद्याय वक्षि ॥|
      block |अवोचाम कवये मेध्याय वचो वन्दारु वृषभाय वृष्णे ।|
      block |गविष्ठिरो नमसा स्तोममग्नौ दिवीव रुक्ममुरुव्यञ्चमश्रेत् ॥|
    block |ऋग्वेदः सूक्तं|
      block |कुमारं माता युवतिः समुब्धं गुहा बिभर्ति न ददाति पित्रे ।|
      block |अनीकमस्य न मिनज्जनासः पुरः पश्यन्ति निहितमरतौ ॥|
      block |कमेतं त्वं युवते कुमारं पेषी बिभर्षि महिषी जजान ।|
      block |पूर्वीर्हि गर्भः शरदो ववर्धापश्यं जातं यदसूत माता ॥|
      block |हिरण्यदन्तं शुचिवर्णमारात्क्षेत्रादपश्यमायुधा मिमानम् ।|
      block |ददानो अस्मा अमृतं विपृक्वत्किं मामनिन्द्राः कृणवन्ननुक्थाः ॥|
      block |क्षेत्रादपश्यं सनुतश्चरन्तं सुमद्यूथं न पुरु शोभमानम् ।|
      block |न ता अगृभ्रन्नजनिष्ट हि षः पलिक्नीरिद्युवतयो भवन्ति ॥|
      block |के मे मर्यकं वि यवन्त गोभिर्न येषां गोपा अरणश्चिदास ।|
      block |य ईं जगृभुरव ते सृजन्त्वाजाति पश्व उप नश्चिकित्वान् ॥|
      block |वसां राजानं वसतिं जनानामरातयो नि दधुर्मर्त्येषु ।|
      block |ब्रह्माण्यत्रेरव तं सृजन्तु निन्दितारो निन्द्यासो भवन्तु ॥|
      block |शुनश्चिच्छेपं निदितं सहस्राद्यूपादमुञ्चो अशमिष्ट हि षः ।|
      block |एवास्मदग्ने वि मुमुग्धि पाशान्होतश्चिकित्व इह तू निषद्य ॥|
      block |हृणीयमानो अप हि मदैयेः प्र मे देवानां व्रतपा उवाच ।|
      block |इन्द्रो विद्वाँ अनु हि त्वा चचक्ष तेनाहमग्ने अनुशिष्ट आगाम् ॥|
      block |वि ज्योतिषा बृहता भात्यग्निराविर्विश्वानि कृणुते महित्वा ।|
      block |प्रादेवीर्मायाः सहते दुरेवाः शिशीते शृङ्गे रक्षसे विनिक्षे ॥|
      block |उत स्वानासो दिवि षन्त्वग्नेस्तिग्मायुधा रक्षसे हन्तवा उ ।|
      block |मदे चिदस्य प्र रुजन्ति भामा न वरन्ते परिबाधो अदेवीः ॥|
      block |एतं ते स्तोमं तुविजात विप्रो रथं न धीरः स्वपा अतक्षम् ।|
      block |यदीदग्ने प्रति त्वं देव हर्याः स्वर्वतीरप एना जयेम ॥|
      block |तुविग्रीवो वृषभो वावृधानोऽशत्र्वर्यः समजाति वेदः ।|
      block |इतीममग्निममृता अवोचन्बर्हिष्मते मनवे शर्म यंसद्धविष्मते मनवे शर्म यंसत् ॥|
    block |ऋग्वेदः सूक्तं|
      block |त्वमग्ने वरुणो जायसे यत्त्वं मित्रो भवसि यत्समिद्धः ।|
      block |त्वे विश्वे सहसस्पुत्र देवास्त्वमिन्द्रो दाशुषे मर्त्याय ॥|
      block |त्वमर्यमा भवसि यत्कनीनां नाम स्वधावन्गुह्यं बिभर्षि ।|
      block |अञ्जन्ति मित्रं सुधितं न गोभिर्यद्दम्पती समनसा कृणोषि ॥|
      block |तव श्रिये मरुतो मर्जयन्त रुद्र यत्ते जनिम चारु चित्रम् ।|
      block |पदं यद्विष्णोरुपमं निधायि तेन पासि गुह्यं नाम गोनाम् ॥|
      block |तव श्रिया सुदृशो देव देवाः पुरू दधाना अमृतं सपन्त ।|
      block |होतारमग्निं मनुषो नि षेदुर्दशस्यन्त उशिजः शंसमायोः ॥|
      block |न त्वद्धोता पूर्वो अग्ने यजीयान्न काव्यैः परो अस्ति स्वधावः ।|
      block |विशश्च यस्या अतिथिर्भवासि स यज्ञेन वनवद्देव मर्तान् ॥|
      block |वयमग्ने वनुयाम त्वोता वसूयवो हविषा बुध्यमानाः ।|
      block |वयं समर्ये विदथेष्वह्नां वयं राया सहसस्पुत्र मर्तान् ॥|
      block |यो न आगो अभ्येनो भरात्यधीदघमघशंसे दधात ।|
      block |जही चिकित्वो अभिशस्तिमेतामग्ने यो नो मर्चयति द्वयेन ॥|
      block |त्वामस्या व्युषि देव पूर्वे दूतं कृण्वाना अयजन्त हव्यैः ।|
      block |संस्थे यदग्न ईयसे रयीणां देवो मर्तैर्वसुभिरिध्यमानः ॥|
      block |अव स्पृधि पितरं योधि विद्वान्पुत्रो यस्ते सहसः सून ऊहे ।|
      block |कदा चिकित्वो अभि चक्षसे नोऽग्ने कदाँ ऋतचिद्यातयासे ॥|
      block |भूरि नाम वन्दमानो दधाति पिता वसो यदि तज्जोषयासे ।|
      block |कुविद्देवस्य सहसा चकानः सुम्नमग्निर्वनते वावृधानः ॥|
      block |त्वमङ्ग जरितारं यविष्ठ विश्वान्यग्ने दुरिताति पर्षि ।|
      block |स्तेना अदृश्रन्रिपवो जनासोऽज्ञातकेता वृजिना अभूवन् ॥|
      block |इमे यामासस्त्वद्रिगभूवन्वसवे वा तदिदागो अवाचि ।|
      block |नाहायमग्निरभिशस्तये नो न रीषते वावृधानः परा दात् ॥|
    block |ऋग्वेदः सूक्तं|
      block |त्वामग्ने वसुपतिं वसूनामभि प्र मन्दे अध्वरेषु राजन् ।|
      block |त्वया वाजं वाजयन्तो जयेमाभि ष्याम पृत्सुतीर्मर्त्यानाम् ॥|
      block |हव्यवाळग्निरजरः पिता नो विभुर्विभावा सुदृशीको अस्मे ।|
      block |सुगार्हपत्याः समिषो दिदीह्यस्मद्र्यक्सं मिमीहि श्रवांसि ॥|
      block |विशां कविं विश्पतिं मानुषीणां शुचिं पावकं घृतपृष्ठमग्निम् ।|
      block |नि होतारं विश्वविदं दधिध्वे स देवेषु वनते वार्याणि ॥|
      block |जुषस्वाग्न इळया सजोषा यतमानो रश्मिभिः सूर्यस्य ।|
      block |जुषस्व नः समिधं जातवेद आ च देवान्हविरद्याय वक्षि ॥|
      block |जुष्टो दमूना अतिथिर्दुरोण इमं नो यज्ञमुप याहि विद्वान् ।|
      block |विश्वा अग्ने अभियुजो विहत्या शत्रूयतामा भरा भोजनानि ॥|
      block |वधेन दस्युं प्र हि चातयस्व वयः कृण्वानस्तन्वे स्वायै ।|
      block |पिपर्षि यत्सहसस्पुत्र देवान्त्सो अग्ने पाहि नृतम वाजे अस्मान् ॥|
      block |वयं ते अग्न उक्थैर्विधेम वयं हव्यैः पावक भद्रशोचे ।|
      block |अस्मे रयिं विश्ववारं समिन्वास्मे विश्वानि द्रविणानि धेहि ॥|
      block |अस्माकमग्ने अध्वरं जुषस्व सहसः सूनो त्रिषधस्थ हव्यम् ।|
      block |वयं देवेषु सुकृतः स्याम शर्मणा नस्त्रिवरूथेन पाहि ॥|
      block |विश्वानि नो दुर्गहा जातवेदः सिन्धुं न नावा दुरिताति पर्षि ।|
      block |अग्ने अत्रिवन्नमसा गृणानोऽस्माकं बोध्यविता तनूनाम् ॥|
      block |यस्त्वा हृदा कीरिणा मन्यमानोऽमर्त्यं मर्त्यो जोहवीमि ।|
      block |जातवेदो यशो अस्मासु धेहि प्रजाभिरग्ने अमृतत्वमश्याम् ॥|
      block |यस्मै त्वं सुकृते जातवेद उ लोकमग्ने कृणवः स्योनम् ।|
      block |अश्विनं स पुत्रिणं वीरवन्तं गोमन्तं रयिं नशते स्वस्ति ॥|
    block |ऋग्वेदः सूक्तं|
      block |सुसमिद्धाय शोचिषे घृतं तीव्रं जुहोतन ।|
      block |अग्नये जातवेदसे ॥|
      block |नराशंसः सुषूदतीमं यज्ञमदाभ्यः ।|
      block |कविर्हि मधुहस्त्यः ॥|
      block |ईळितो अग्न आ वहेन्द्रं चित्रमिह प्रियम् ।|
      block |सुखै रथेभिरूतये ॥|
      block |ऊर्णम्रदा वि प्रथस्वाभ्यर्का अनूषत ।|
      block |भवा नः शुभ्र सातये ॥|
      block |देवीर्द्वारो वि श्रयध्वं सुप्रायणा न ऊतये ।|
      block |प्रप्र यज्ञं पृणीतन ॥|
      block |सुप्रतीके वयोवृधा यह्वी ऋतस्य मातरा ।|
      block |दोषामुषासमीमहे ॥|
      block |वातस्य पत्मन्नीळिता दैव्या होतारा मनुषः ।|
      block |इमं नो यज्ञमा गतम् ॥|
      block |इळा सरस्वती मही तिस्रो देवीर्मयोभुवः ।|
      block |बर्हिः सीदन्त्वस्रिधः ॥|
      block |शिवस्त्वष्टरिहा गहि विभुः पोष उत त्मना ।|
      block |यज्ञेयज्ञे न उदव ॥|
      block |यत्र वेत्थ वनस्पते देवानां गुह्या नामानि ।|
      block |तत्र हव्यानि गामय ॥|
      block |स्वाहाग्नये वरुणाय स्वाहेन्द्राय मरुद्भ्यः ।|
      block |स्वाहा देवेभ्यो हविः ॥|
    block |ऋग्वेदः सूक्तं|
      block |अग्निं तं मन्ये यो वसुरस्तं यं यन्ति धेनवः ।|
      block |अस्तमर्वन्त आशवोऽस्तं नित्यासो वाजिन इषं स्तोतृभ्य आ भर ॥|
      block |सो अग्निर्यो वसुर्गृणे सं यमायन्ति धेनवः ।|
      block |समर्वन्तो रघुद्रुवः सं सुजातासः सूरय इषं स्तोतृभ्य आ भर ॥|
      block |अग्निर्हि वाजिनं विशे ददाति विश्वचर्षणिः ।|
      block |अग्नी राये स्वाभुवं स प्रीतो याति वार्यमिषं स्तोतृभ्य आ भर ॥|
      block |आ ते अग्न इधीमहि द्युमन्तं देवाजरम् ।|
      block |यद्ध स्या ते पनीयसी समिद्दीदयति द्यवीषं स्तोतृभ्य आ भर ॥|
      block |आ ते अग्न ऋचा हविः शुक्रस्य शोचिषस्पते ।|
      block |सुश्चन्द्र दस्म विश्पते हव्यवाट् तुभ्यं हूयत इषं स्तोतृभ्य आ भर ॥|
      block |प्रो त्ये अग्नयोऽग्निषु विश्वं पुष्यन्ति वार्यम् ।|
      block |ते हिन्विरे त इन्विरे त इषण्यन्त्यानुषगिषं स्तोतृभ्य आ भर ॥|
      block |तव त्ये अग्ने अर्चयो महि व्राधन्त वाजिनः ।|
      block |ये पत्वभिः शफानां व्रजा भुरन्त गोनामिषं स्तोतृभ्य आ भर ॥|
      block |नवा नो अग्न आ भर स्तोतृभ्यः सुक्षितीरिषः ।|
      block |ते स्याम य आनृचुस्त्वादूतासो दमेदम इषं स्तोतृभ्य आ भर ॥|
      block |उभे सुश्चन्द्र सर्पिषो दर्वी श्रीणीष आसनि ।|
      block |उतो न उत्पुपूर्या उक्थेषु शवसस्पत इषं स्तोतृभ्य आ भर ॥|
      block |एवाँ अग्निमजुर्यमुर्गीर्भिर्यज्ञेभिरानुषक् ।|
      block |दधदस्मे सुवीर्यमुत त्यदाश्वश्व्यमिषं स्तोतृभ्य आ भर ॥|
    block |ऋग्वेदः सूक्तं|
      block |सखायः सं वः सम्यञ्चमिषं स्तोमं चाग्नये ।|
      block |वर्षिष्ठाय क्षितीनामूर्जो नप्त्रे सहस्वते ॥|
      block |कुत्रा चिद्यस्य समृतौ रण्वा नरो नृषदने ।|
      block |अर्हन्तश्चिद्यमिन्धते संजनयन्ति जन्तवः ॥|
      block |सं यदिषो वनामहे सं हव्या मानुषाणाम् ।|
      block |उत द्युम्नस्य शवस ऋतस्य रश्मिमा ददे ॥|
      block |स स्मा कृणोति केतुमा नक्तं चिद्दूर आ सते ।|
      block |पावको यद्वनस्पतीन्प्र स्मा मिनात्यजरः ॥|
      block |अव स्म यस्य वेषणे स्वेदं पथिषु जुह्वति ।|
      block |अभीमह स्वजेन्यं भूमा पृष्ठेव रुरुहुः ॥|
      block |यं मर्त्यः पुरुस्पृहं विदद्विश्वस्य धायसे ।|
      block |प्र स्वादनं पितूनामस्ततातिं चिदायवे ॥|
      block |स हि ष्मा धन्वाक्षितं दाता न दात्या पशुः ।|
      block |हिरिश्मश्रुः शुचिदन्नृभुरनिभृष्टतविषिः ॥|
      block |शुचिः ष्म यस्मा अत्रिवत्प्र स्वधितीव रीयते ।|
      block |सुषूरसूत माता क्राणा यदानशे भगम् ॥|
      block |आ यस्ते सर्पिरासुतेऽग्ने शमस्ति धायसे ।|
      block |ऐषु द्युम्नमुत श्रव आ चित्तं मर्त्येषु धाः ॥|
      block |इति चिन्मन्युमध्रिजस्त्वादातमा पशुं ददे ।|
      block |आदग्ने अपृणतोऽत्रिः सासह्याद्दस्यूनिषः सासह्यान्नॄन् ॥|
    block |ऋग्वेदः सूक्तं|
      block |त्वामग्न ऋतायवः समीधिरे प्रत्नं प्रत्नास ऊतये सहस्कृत ।|
      block |पुरुश्चन्द्रं यजतं विश्वधायसं दमूनसं गृहपतिं वरेण्यम् ॥|
      block |त्वामग्ने अतिथिं पूर्व्यं विशः शोचिष्केशं गृहपतिं नि षेदिरे ।|
      block |बृहत्केतुं पुरुरूपं धनस्पृतं सुशर्माणं स्ववसं जरद्विषम् ॥|
      block |त्वामग्ने मानुषीरीळते विशो होत्राविदं विविचिं रत्नधातमम् ।|
      block |गुहा सन्तं सुभग विश्वदर्शतं तुविष्वणसं सुयजं घृतश्रियम् ॥|
      block |त्वामग्ने धर्णसिं विश्वधा वयं गीर्भिर्गृणन्तो नमसोप सेदिम ।|
      block |स नो जुषस्व समिधानो अङ्गिरो देवो मर्तस्य यशसा सुदीतिभिः ॥|
      block |त्वमग्ने पुरुरूपो विशेविशे वयो दधासि प्रत्नथा पुरुष्टुत ।|
      block |पुरूण्यन्ना सहसा वि राजसि त्विषिः सा ते तित्विषाणस्य नाधृषे ॥|
      block |त्वामग्ने समिधानं यविष्ठ्य देवा दूतं चक्रिरे हव्यवाहनम् ।|
      block |उरुज्रयसं घृतयोनिमाहुतं त्वेषं चक्षुर्दधिरे चोदयन्मति ॥|
      block |त्वामग्ने प्रदिव आहुतं घृतैः सुम्नायवः सुषमिधा समीधिरे ।|
      block |स वावृधान ओषधीभिरुक्षितोऽभि ज्रयांसि पार्थिवा वि तिष्ठसे ॥|
    block |ऋग्वेदः सूक्तं|
      block |त्वामग्ने हविष्मन्तो देवं मर्तास ईळते ।|
      block |मन्ये त्वा जातवेदसं स हव्या वक्ष्यानुषक् ॥|
      block |अग्निर्होता दास्वतः क्षयस्य वृक्तबर्हिषः ।|
      block |सं यज्ञासश्चरन्ति यं सं वाजासः श्रवस्यवः ॥|
      block |उत स्म यं शिशुं यथा नवं जनिष्टारणी ।|
      block |धर्तारं मानुषीणां विशामग्निं स्वध्वरम् ॥|
      block |उत स्म दुर्गृभीयसे पुत्रो न ह्वार्याणाम् ।|
      block |पुरू यो दग्धासि वनाग्ने पशुर्न यवसे ॥|
      block |अध स्म यस्यार्चयः सम्यक्संयन्ति धूमिनः ।|
      block |यदीमह त्रितो दिव्युप ध्मातेव धमति शिशीते ध्मातरी यथा ॥|
      block |तवाहमग्न ऊतिभिर्मित्रस्य च प्रशस्तिभिः ।|
      block |द्वेषोयुतो न दुरिता तुर्याम मर्त्यानाम् ॥|
      block |तं नो अग्ने अभी नरो रयिं सहस्व आ भर ।|
      block |स क्षेपयत्स पोषयद्भुवद्वाजस्य सातय उतैधि पृत्सु नो वृधे ॥|
    block |ऋग्वेदः सूक्तं|
      block |अग्न ओजिष्ठमा भर द्युम्नमस्मभ्यमध्रिगो ।|
      block |प्र नो राया परीणसा रत्सि वाजाय पन्थाम् ॥|
      block |त्वं नो अग्ने अद्भुत क्रत्वा दक्षस्य मंहना ।|
      block |त्वे असुर्यमारुहत्क्राणा मित्रो न यज्ञियः ॥|
      block |त्वं नो अग्न एषां गयं पुष्टिं च वर्धय ।|
      block |ये स्तोमेभिः प्र सूरयो नरो मघान्यानशुः ॥|
      block |ये अग्ने चन्द्र ते गिरः शुम्भन्त्यश्वराधसः ।|
      block |शुष्मेभिः शुष्मिणो नरो दिवश्चिद्येषां बृहत्सुकीर्तिर्बोधति त्मना ॥|
      block |तव त्ये अग्ने अर्चयो भ्राजन्तो यन्ति धृष्णुया ।|
      block |परिज्मानो न विद्युतः स्वानो रथो न वाजयुः ॥|
      block |नू नो अग्न ऊतये सबाधसश्च रातये ।|
      block |अस्माकासश्च सूरयो विश्वा आशास्तरीषणि ॥|
      block |त्वं नो अग्ने अङ्गिर स्तुत स्तवान आ भर ।|
      block |होतर्विभ्वासहं रयिं स्तोतृभ्य स्तवसे च न उतैधि पृत्सु नो वृधे ॥|
    block |ऋग्वेदः सूक्तं|
      block |जनस्य गोपा अजनिष्ट जागृविरग्निः सुदक्षः सुविताय नव्यसे ।|
      block |घृतप्रतीको बृहता दिविस्पृशा द्युमद्वि भाति भरतेभ्यः शुचिः ॥|
      block |यज्ञस्य केतुं प्रथमं पुरोहितमग्निं नरस्त्रिषधस्थे समीधिरे ।|
      block |इन्द्रेण देवैः सरथं स बर्हिषि सीदन्नि होता यजथाय सुक्रतुः ॥|
      block |असम्मृष्टो जायसे मात्रोः शुचिर्मन्द्रः कविरुदतिष्ठो विवस्वतः ।|
      block |घृतेन त्वावर्धयन्नग्न आहुत धूमस्ते केतुरभवद्दिवि श्रितः ॥|
      block |अग्निर्नो यज्ञमुप वेतु साधुयाग्निं नरो वि भरन्ते गृहेगृहे ।|
      block |अग्निर्दूतो अभवद्धव्यवाहनोऽग्निं वृणाना वृणते कविक्रतुम् ॥|
      block |तुभ्येदमग्ने मधुमत्तमं वचस्तुभ्यं मनीषा इयमस्तु शं हृदे ।|
      block |त्वां गिरः सिन्धुमिवावनीर्महीरा पृणन्ति शवसा वर्धयन्ति च ॥|
      block |त्वामग्ने अङ्गिरसो गुहा हितमन्वविन्दञ्छिश्रियाणं वनेवने ।|
      block |स जायसे मथ्यमानः सहो महत्त्वामाहुः सहसस्पुत्रमङ्गिरः ॥|
    block |ऋग्वेदः सूक्तं|
      block |प्राग्नये बृहते यज्ञियाय ऋतस्य वृष्णे असुराय मन्म ।|
      block |घृतं न यज्ञ आस्ये सुपूतं गिरं भरे वृषभाय प्रतीचीम् ॥|
      block |ऋतं चिकित्व ऋतमिच्चिकिद्ध्यृतस्य धारा अनु तृन्धि पूर्वीः ।|
      block |नाहं यातुं सहसा न द्वयेन ऋतं सपाम्यरुषस्य वृष्णः ॥|
      block |कया नो अग्न ऋतयन्नृतेन भुवो नवेदा उचथस्य नव्यः ।|
      block |वेदा मे देव ऋतुपा ऋतूनां नाहं पतिं सनितुरस्य रायः ॥|
      block |के ते अग्ने रिपवे बन्धनासः के पायवः सनिषन्त द्युमन्तः ।|
      block |के धासिमग्ने अनृतस्य पान्ति क आसतो वचसः सन्ति गोपाः ॥|
      block |सखायस्ते विषुणा अग्न एते शिवासः सन्तो अशिवा अभूवन् ।|
      block |अधूर्षत स्वयमेते वचोभिरृजूयते वृजिनानि ब्रुवन्तः ॥|
      block |यस्ते अग्ने नमसा यज्ञमीट्ट ऋतं स पात्यरुषस्य वृष्णः ।|
      block |तस्य क्षयः पृथुरा साधुरेतु प्रसर्स्राणस्य नहुषस्य शेषः ॥|
    block |ऋग्वेदः सूक्तं|
      block |अर्चन्तस्त्वा हवामहेऽर्चन्तः समिधीमहि ।|
      block |अग्ने अर्चन्त ऊतये ॥|
      block |अग्ने स्तोमं मनामहे सिध्रमद्य दिविस्पृशः ।|
      block |देवस्य द्रविणस्यवः ॥|
      block |अग्निर्जुषत नो गिरो होता यो मानुषेष्वा ।|
      block |स यक्षद्दैव्यं जनम् ॥|
      block |त्वमग्ने सप्रथा असि जुष्टो होता वरेण्यः ।|
      block |त्वया यज्ञं वि तन्वते ॥|
      block |त्वामग्ने वाजसातमं विप्रा वर्धन्ति सुष्टुतम् ।|
      block |स नो रास्व सुवीर्यम् ॥|
      block |अग्ने नेमिरराँ इव देवाँस्त्वं परिभूरसि ।|
      block |आ राधश्चित्रमृञ्जसे ॥|
    block |ऋग्वेदः सूक्तं|
      block |अग्निं स्तोमेन बोधय समिधानो अमर्त्यम् ।|
      block |हव्या देवेषु नो दधत् ॥|
      block |तमध्वरेष्वीळते देवं मर्ता अमर्त्यम् ।|
      block |यजिष्ठं मानुषे जने ॥|
      block |तं हि शश्वन्त ईळते स्रुचा देवं घृतश्चुता ।|
      block |अग्निं हव्याय वोळ्हवे ॥|
      block |अग्निर्जातो अरोचत घ्नन्दस्यूञ्ज्योतिषा तमः ।|
      block |अविन्दद्गा अपः स्वः ॥|
      block |अग्निमीळेन्यं कविं घृतपृष्ठं सपर्यत ।|
      block |वेतु मे शृणवद्धवम् ॥|
      block |अग्निं घृतेन वावृधु स्तोमेभिर्विश्वचर्षणिम् ।|
      block |स्वाधीभिर्वचस्युभिः ॥|
    block |ऋग्वेदः सूक्तं|
      block |प्र वेधसे कवये वेद्याय गिरं भरे यशसे पूर्व्याय ।|
      block |घृतप्रसत्तो असुरः सुशेवो रायो धर्ता धरुणो वस्वो अग्निः ॥|
      block |ऋतेन ऋतं धरुणं धारयन्त यज्ञस्य शाके परमे व्योमन् ।|
      block |दिवो धर्मन्धरुणे सेदुषो नॄञ्जातैरजाताँ अभि ये ननक्षुः ॥|
      block |अङ्होयुवस्तन्वस्तन्वते वि वयो महद्दुष्टरं पूर्व्याय ।|
      block |स संवतो नवजातस्तुतुर्यात्सिङ्हं न क्रुद्धमभितः परि ष्ठुः ॥|
      block |मातेव यद्भरसे पप्रथानो जनंजनं धायसे चक्षसे च ।|
      block |वयोवयो जरसे यद्दधानः परि त्मना विषुरूपो जिगासि ॥|
      block |वाजो नु ते शवसस्पात्वन्तमुरुं दोघं धरुणं देव रायः ।|
      block |पदं न तायुर्गुहा दधानो महो राये चितयन्नत्रिमस्पः ॥|
    block |ऋग्वेदः सूक्तं|
      block |बृहद्वयो हि भानवेऽर्चा देवायाग्नये ।|
      block |यं मित्रं न प्रशस्तिभिर्मर्तासो दधिरे पुरः ॥|
      block |स हि द्युभिर्जनानां होता दक्षस्य बाह्वोः ।|
      block |वि हव्यमग्निरानुषग्भगो न वारमृण्वति ॥|
      block |अस्य स्तोमे मघोनः सख्ये वृद्धशोचिषः ।|
      block |विश्वा यस्मिन्तुविष्वणि समर्ये शुष्ममादधुः ॥|
      block |अधा ह्यग्न एषां सुवीर्यस्य मंहना ।|
      block |तमिद्यह्वं न रोदसी परि श्रवो बभूवतुः ॥|
      block |नू न एहि वार्यमग्ने गृणान आ भर ।|
      block |ये वयं ये च सूरयः स्वस्ति धामहे सचोतैधि पृत्सु नो वृधे ॥|
    block |ऋग्वेदः सूक्तं|
      block |आ यज्ञैर्देव मर्त्य इत्था तव्यांसमूतये ।|
      block |अग्निं कृते स्वध्वरे पूरुरीळीतावसे ॥|
      block |अस्य हि स्वयशस्तर आसा विधर्मन्मन्यसे ।|
      block |तं नाकं चित्रशोचिषं मन्द्रं परो मनीषया ॥|
      block |अस्य वासा उ अर्चिषा य आयुक्त तुजा गिरा ।|
      block |दिवो न यस्य रेतसा बृहच्छोचन्त्यर्चयः ॥|
      block |अस्य क्रत्वा विचेतसो दस्मस्य वसु रथ आ ।|
      block |अधा विश्वासु हव्योऽग्निर्विक्षु प्र शस्यते ॥|
      block |नू न इद्धि वार्यमासा सचन्त सूरयः ।|
      block |ऊर्जो नपादभिष्टये पाहि शग्धि स्वस्तय उतैधि पृत्सु नो वृधे ॥|
    block |ऋग्वेदः सूक्तं|
      block |प्रातरग्निः पुरुप्रियो विश स्तवेतातिथिः ।|
      block |विश्वानि यो अमर्त्यो हव्या मर्तेषु रण्यति ॥|
      block |द्विताय मृक्तवाहसे स्वस्य दक्षस्य मंहना ।|
      block |इन्दुं स धत्त आनुषक्स्तोता चित्ते अमर्त्य ॥|
      block |तं वो दीर्घायुशोचिषं गिरा हुवे मघोनाम् ।|
      block |अरिष्टो येषां रथो व्यश्वदावन्नीयते ॥|
      block |चित्रा वा येषु दीधितिरासन्नुक्था पान्ति ये ।|
      block |स्तीर्णं बर्हिः स्वर्णरे श्रवांसि दधिरे परि ॥|
      block |ये मे पञ्चाशतं ददुरश्वानां सधस्तुति ।|
      block |द्युमदग्ने महि श्रवो बृहत्कृधि मघोनां नृवदमृत नृणाम् ॥|
    block |ऋग्वेदः सूक्तं|
      block |अभ्यवस्थाः प्र जायन्ते प्र वव्रेर्वव्रिश्चिकेत ।|
      block |उपस्थे मातुर्वि चष्टे ॥|
      block |जुहुरे वि चितयन्तोऽनिमिषं नृम्णं पान्ति ।|
      block |आ दृळ्हां पुरं विविशुः ॥|
      block |आ श्वैत्रेयस्य जन्तवो द्युमद्वर्धन्त कृष्टयः ।|
      block |निष्कग्रीवो बृहदुक्थ एना मध्वा न वाजयुः ॥|
      block |प्रियं दुग्धं न काम्यमजामि जाम्योः सचा ।|
      block |घर्मो न वाजजठरोऽदब्धः शश्वतो दभः ॥|
      block |क्रीळन्नो रश्म आ भुवः सं भस्मना वायुना वेविदानः ।|
      block |ता अस्य सन्धृषजो न तिग्माः सुसंशिता वक्ष्यो वक्षणेस्थाः ॥|
    block |ऋग्वेदः सूक्तं|
      block |यमग्ने वाजसातम त्वं चिन्मन्यसे रयिम् ।|
      block |तं नो गीर्भिः श्रवाय्यं देवत्रा पनया युजम् ॥|
      block |ये अग्ने नेरयन्ति ते वृद्धा उग्रस्य शवसः ।|
      block |अप द्वेषो अप ह्वरोऽन्यव्रतस्य सश्चिरे ॥|
      block |होतारं त्वा वृणीमहेऽग्ने दक्षस्य साधनम् ।|
      block |यज्ञेषु पूर्व्यं गिरा प्रयस्वन्तो हवामहे ॥|
      block |इत्था यथा त ऊतये सहसावन्दिवेदिवे ।|
      block |राय ऋताय सुक्रतो गोभिः ष्याम सधमादो वीरैः स्याम सधमादः ॥|
    block |ऋग्वेदः सूक्तं|
      block |मनुष्वत्त्वा नि धीमहि मनुष्वत्समिधीमहि ।|
      block |अग्ने मनुष्वदङ्गिरो देवान्देवयते यज ॥|
      block |त्वं हि मानुषे जनेऽग्ने सुप्रीत इध्यसे ।|
      block |स्रुचस्त्वा यन्त्यानुषक्सुजात सर्पिरासुते ॥|
      block |त्वां विश्वे सजोषसो देवासो दूतमक्रत ।|
      block |सपर्यन्तस्त्वा कवे यज्ञेषु देवमीळते ॥|
      block |देवं वो देवयज्ययाग्निमीळीत मर्त्यः ।|
      block |समिद्धः शुक्र दीदिह्यृतस्य योनिमासदः ससस्य योनिमासदः ॥|
    block |ऋग्वेदः सूक्तं|
      block |प्र विश्वसामन्नत्रिवदर्चा पावकशोचिषे ।|
      block |यो अध्वरेष्वीड्यो होता मन्द्रतमो विशि ॥|
      block |न्यग्निं जातवेदसं दधाता देवमृत्विजम् ।|
      block |प्र यज्ञ एत्वानुषगद्या देवव्यचस्तमः ॥|
      block |चिकित्विन्मनसं त्वा देवं मर्तास ऊतये ।|
      block |वरेण्यस्य तेऽवस इयानासो अमन्महि ॥|
      block |अग्ने चिकिद्ध्यस्य न इदं वचः सहस्य ।|
      block |तं त्वा सुशिप्र दम्पते स्तोमैर्वर्धन्त्यत्रयो गीर्भिः शुम्भन्त्यत्रयः ॥|
    block |ऋग्वेदः सूक्तं|
      block |अग्ने सहन्तमा भर द्युम्नस्य प्रासहा रयिम् ।|
      block |विश्वा यश्चर्षणीरभ्यासा वाजेषु सासहत् ॥|
      block |तमग्ने पृतनाषहं रयिं सहस्व आ भर ।|
      block |त्वं हि सत्यो अद्भुतो दाता वाजस्य गोमतः ॥|
      block |विश्वे हि त्वा सजोषसो जनासो वृक्तबर्हिषः ।|
      block |होतारं सद्मसु प्रियं व्यन्ति वार्या पुरु ॥|
      block |स हि ष्मा विश्वचर्षणिरभिमाति सहो दधे ।|
      block |अग्न एषु क्षयेष्वा रेवन्नः शुक्र दीदिहि द्युमत्पावक दीदिहि ॥|
    block |ऋग्वेदः सूक्तं|
      block |अग्ने त्वं नो अन्तम उत त्राता शिवो भवा वरूथ्यः ॥|
      block |वसुरग्निर्वसुश्रवा अच्छा नक्षि द्युमत्तमं रयिं दाः ॥|
      block |स नो बोधि श्रुधी हवमुरुष्या णो अघायतः समस्मात् ॥|
      block |तं त्वा शोचिष्ठ दीदिवः सुम्नाय नूनमीमहे सखिभ्यः ॥|
    block |ऋग्वेदः सूक्तं|
      block |अच्छा वो अग्निमवसे देवं गासि स नो वसुः ।|
      block |रासत्पुत्र ऋषूणामृतावा पर्षति द्विषः ॥|
      block |स हि सत्यो यं पूर्वे चिद्देवासश्चिद्यमीधिरे ।|
      block |होतारं मन्द्रजिह्वमित्सुदीतिभिर्विभावसुम् ॥|
      block |स नो धीती वरिष्ठया श्रेष्ठया च सुमत्या ।|
      block |अग्ने रायो दिदीहि नः सुवृक्तिभिर्वरेण्य ॥|
      block |अग्निर्देवेषु राजत्यग्निर्मर्तेष्वाविशन् ।|
      block |अग्निर्नो हव्यवाहनोऽग्निं धीभिः सपर्यत ॥|
      block |अग्निस्तुविश्रवस्तमं तुविब्रह्माणमुत्तमम् ।|
      block |अतूर्तं श्रावयत्पतिं पुत्रं ददाति दाशुषे ॥|
      block |अग्निर्ददाति सत्पतिं सासाह यो युधा नृभिः ।|
      block |अग्निरत्यं रघुष्यदं जेतारमपराजितम् ॥|
      block |यद्वाहिष्ठं तदग्नये बृहदर्च विभावसो ।|
      block |महिषीव त्वद्रयिस्त्वद्वाजा उदीरते ॥|
      block |तव द्युमन्तो अर्चयो ग्रावेवोच्यते बृहत् ।|
      block |उतो ते तन्यतुर्यथा स्वानो अर्त त्मना दिवः ॥|
      block |एवाँ अग्निं वसूयवः सहसानं ववन्दिम ।|
      block |स नो विश्वा अति द्विषः पर्षन्नावेव सुक्रतुः ॥|
    block |ऋग्वेदः सूक्तं|
      block |अग्ने पावक रोचिषा मन्द्रया देव जिह्वया ।|
      block |आ देवान्वक्षि यक्षि च ॥|
      block |तं त्वा घृतस्नवीमहे चित्रभानो स्वर्दृशम् ।|
      block |देवाँ आ वीतये वह ॥|
      block |वीतिहोत्रं त्वा कवे द्युमन्तं समिधीमहि ।|
      block |अग्ने बृहन्तमध्वरे ॥|
      block |अग्ने विश्वेभिरा गहि देवेभिर्हव्यदातये ।|
      block |होतारं त्वा वृणीमहे ॥|
      block |यजमानाय सुन्वत आग्ने सुवीर्यं वह ।|
      block |देवैरा सत्सि बर्हिषि ॥|
      block |समिधानः सहस्रजिदग्ने धर्माणि पुष्यसि ।|
      block |देवानां दूत उक्थ्यः ॥|
      block |न्यग्निं जातवेदसं होत्रवाहं यविष्ठ्यम् ।|
      block |दधाता देवमृत्विजम् ॥|
      block |प्र यज्ञ एत्वानुषगद्या देवव्यचस्तमः ।|
      block |स्तृणीत बर्हिरासदे ॥|
      block |एदं मरुतो अश्विना मित्रः सीदन्तु वरुणः ।|
      block |देवासः सर्वया विशा ॥|
    block |ऋग्वेदः सूक्तं|
      block |अनस्वन्ता सत्पतिर्मामहे मे गावा चेतिष्ठो असुरो मघोनः ।|
      block |त्रैवृष्णो अग्ने दशभिः सहस्रैर्वैश्वानर त्र्यरुणश्चिकेत ॥|
      block |यो मे शता च विंशतिं च गोनां हरी च युक्ता सुधुरा ददाति ।|
      block |वैश्वानर सुष्टुतो वावृधानोऽग्ने यच्छ त्र्यरुणाय शर्म ॥|
      block |एवा ते अग्ने सुमतिं चकानो नविष्ठाय नवमं त्रसदस्युः ।|
      block |यो मे गिरस्तुविजातस्य पूर्वीर्युक्तेनाभि त्र्यरुणो गृणाति ॥|
      block |यो म इति प्रवोचत्यश्वमेधाय सूरये ।|
      block |दददृचा सनिं यते ददन्मेधामृतायते ॥|
      block |यस्य मा परुषाः शतमुद्धर्षयन्त्युक्षणः ।|
      block |अश्वमेधस्य दानाः सोमा इव त्र्याशिरः ॥|
      block |इन्द्राग्नी शतदाव्न्यश्वमेधे सुवीर्यम् ।|
      block |क्षत्रं धारयतं बृहद्दिवि सूर्यमिवाजरम् ॥|
    block |ऋग्वेदः सूक्तं|
      block |समिद्धो अग्निर्दिवि शोचिरश्रेत्प्रत्यङ्ङुषसमुर्विया वि भाति ।|
      block |एति प्राची विश्ववारा नमोभिर्देवाँ ईळाना हविषा घृताची ॥|
      block |समिध्यमानो अमृतस्य राजसि हविष्कृण्वन्तं सचसे स्वस्तये ।|
      block |विश्वं स धत्ते द्रविणं यमिन्वस्यातिथ्यमग्ने नि च धत्त इत्पुरः ॥|
      block |अग्ने शर्ध महते सौभगाय तव द्युम्नान्युत्तमानि सन्तु ।|
      block |सं जास्पत्यं सुयममा कृणुष्व शत्रूयतामभि तिष्ठा महांसि ॥|
      block |समिद्धस्य प्रमहसोऽग्ने वन्दे तव श्रियम् ।|
      block |वृषभो द्युम्नवाँ असि समध्वरेष्विध्यसे ॥|
      block |समिद्धो अग्न आहुत देवान्यक्षि स्वध्वर ।|
      block |त्वं हि हव्यवाळसि ॥|
      block |आ जुहोता दुवस्यताग्निं प्रयत्यध्वरे ।|
      block |वृणीध्वं हव्यवाहनम् ॥|
    block |ऋग्वेदः सूक्तं|
      block |त्र्यर्यमा मनुषो देवताता त्री रोचना दिव्या धारयन्त ।|
      block |अर्चन्ति त्वा मरुतः पूतदक्षास्त्वमेषामृषिरिन्द्रासि धीरः ॥|
      block |अनु यदीं मरुतो मन्दसानमार्चन्निन्द्रं पपिवांसं सुतस्य ।|
      block |आदत्त वज्रमभि यदहिं हन्नपो यह्वीरसृजत्सर्तवा उ ॥|
      block |उत ब्रह्माणो मरुतो मे अस्येन्द्रः सोमस्य सुषुतस्य पेयाः ।|
      block |तद्धि हव्यं मनुषे गा अविन्ददहन्नहिं पपिवाँ इन्द्रो अस्य ॥|
      block |आद्रोदसी वितरं वि ष्कभायत्संविव्यानश्चिद्भियसे मृगं कः ।|
      block |जिगर्तिमिन्द्रो अपजर्गुराणः प्रति श्वसन्तमव दानवं हन् ॥|
      block |अध क्रत्वा मघवन्तुभ्यं देवा अनु विश्वे अददुः सोमपेयम् ।|
      block |यत्सूर्यस्य हरितः पतन्तीः पुरः सतीरुपरा एतशे कः ॥|
      block |नव यदस्य नवतिं च भोगान्साकं वज्रेण मघवा विवृश्चत् ।|
      block |अर्चन्तीन्द्रं मरुतः सधस्थे त्रैष्टुभेन वचसा बाधत द्याम् ॥|
      block |सखा सख्ये अपचत्तूयमग्निरस्य क्रत्वा महिषा त्री शतानि ।|
      block |त्री साकमिन्द्रो मनुषः सरांसि सुतं पिबद्वृत्रहत्याय सोमम् ॥|
      block |त्री यच्छता महिषाणामघो मास्त्री सरांसि मघवा सोम्यापाः ।|
      block |कारं न विश्वे अह्वन्त देवा भरमिन्द्राय यदहिं जघान ॥|
      block |उशना यत्सहस्यैरयातं गृहमिन्द्र जूजुवानेभिरश्वैः ।|
      block |वन्वानो अत्र सरथं ययाथ कुत्सेन देवैरवनोर्ह शुष्णम् ॥|
      block |प्रान्यच्चक्रमवृहः सूर्यस्य कुत्सायान्यद्वरिवो यातवेऽकः ।|
      block |अनासो दस्यूँरमृणो वधेन नि दुर्योण आवृणङ्मृध्रवाचः ॥|
      block |स्तोमासस्त्वा गौरिवीतेरवर्धन्नरन्धयो वैदथिनाय पिप्रुम् ।|
      block |आ त्वामृजिश्वा सख्याय चक्रे पचन्पक्तीरपिबः सोममस्य ॥|
      block |नवग्वासः सुतसोमास इन्द्रं दशग्वासो अभ्यर्चन्त्यर्कैः ।|
      block |गव्यं चिदूर्वमपिधानवन्तं तं चिन्नरः शशमाना अप व्रन् ॥|
      block |कथो नु ते परि चराणि विद्वान्वीर्या मघवन्या चकर्थ ।|
      block |या चो नु नव्या कृणवः शविष्ठ प्रेदु ता ते विदथेषु ब्रवाम ॥|
      block |एता विश्वा चकृवाँ इन्द्र भूर्यपरीतो जनुषा वीर्येण ।|
      block |या चिन्नु वज्रिन्कृणवो दधृष्वान्न ते वर्ता तविष्या अस्ति तस्याः ॥|
      block |इन्द्र ब्रह्म क्रियमाणा जुषस्व या ते शविष्ठ नव्या अकर्म ।|
      block |वस्त्रेव भद्रा सुकृता वसूयू रथं न धीरः स्वपा अतक्षम् ॥|
    block |ऋग्वेदः सूक्तं|
      block |क्व स्य वीरः को अपश्यदिन्द्रं सुखरथमीयमानं हरिभ्याम् ।|
      block |यो राया वज्री सुतसोममिच्छन्तदोको गन्ता पुरुहूत ऊती ॥|
      block |अवाचचक्षं पदमस्य सस्वरुग्रं निधातुरन्वायमिच्छन् ।|
      block |अपृच्छमन्याँ उत ते म आहुरिन्द्रं नरो बुबुधाना अशेम ॥|
      block |प्र नु वयं सुते या ते कृतानीन्द्र ब्रवाम यानि नो जुजोषः ।|
      block |वेददविद्वाञ्छृणवच्च विद्वान्वहतेऽयं मघवा सर्वसेनः ॥|
      block |स्थिरं मनश्चकृषे जात इन्द्र वेषीदेको युधये भूयसश्चित् ।|
      block |अश्मानं चिच्छवसा दिद्युतो वि विदो गवामूर्वमुस्रियाणाम् ॥|
      block |परो यत्त्वं परम आजनिष्ठाः परावति श्रुत्यं नाम बिभ्रत् ।|
      block |अतश्चिदिन्द्रादभयन्त देवा विश्वा अपो अजयद्दासपत्नीः ॥|
      block |तुभ्येदेते मरुतः सुशेवा अर्चन्त्यर्कं सुन्वन्त्यन्धः ।|
      block |अहिमोहानमप आशयानं प्र मायाभिर्मायिनं सक्षदिन्द्रः ॥|
      block |वि षू मृधो जनुषा दानमिन्वन्नहन्गवा मघवन्संचकानः ।|
      block |अत्रा दासस्य नमुचेः शिरो यदवर्तयो मनवे गातुमिच्छन् ॥|
      block |युजं हि मामकृथा आदिदिन्द्र शिरो दासस्य नमुचेर्मथायन् ।|
      block |अश्मानं चित्स्वर्यं वर्तमानं प्र चक्रियेव रोदसी मरुद्भ्यः ॥|
      block |स्त्रियो हि दास आयुधानि चक्रे किं मा करन्नबला अस्य सेनाः ।|
      block |अन्तर्ह्यख्यदुभे अस्य धेने अथोप प्रैद्युधये दस्युमिन्द्रः ॥|
      block |समत्र गावोऽभितोऽनवन्तेहेह वत्सैर्वियुता यदासन् ।|
      block |सं ता इन्द्रो असृजदस्य शाकैर्यदीं सोमासः सुषुता अमन्दन् ॥|
      block |यदीं सोमा बभ्रुधूता अमन्दन्नरोरवीद्वृषभः सादनेषु ।|
      block |पुरंदरः पपिवाँ इन्द्रो अस्य पुनर्गवामददादुस्रियाणाम् ॥|
      block |भद्रमिदं रुशमा अग्ने अक्रन्गवां चत्वारि ददतः सहस्रा ।|
      block |ऋणंचयस्य प्रयता मघानि प्रत्यग्रभीष्म नृतमस्य नृणाम् ॥|
      block |सुपेशसं माव सृजन्त्यस्तं गवां सहस्रै रुशमासो अग्ने ।|
      block |तीव्रा इन्द्रमममन्दुः सुतासोऽक्तोर्व्युष्टौ परितक्म्यायाः ॥|
      block |औच्छत्सा रात्री परितक्म्या याँ ऋणंचये राजनि रुशमानाम् ।|
      block |अत्यो न वाजी रघुरज्यमानो बभ्रुश्चत्वार्यसनत्सहस्रा ॥|
      block |चतुःसहस्रं गव्यस्य पश्वः प्रत्यग्रभीष्म रुशमेष्वग्ने ।|
      block |घर्मश्चित्तप्तः प्रवृजे य आसीदयस्मयस्तम्वादाम विप्राः ॥|
    block |ऋग्वेदः सूक्तं|
      block |इन्द्रो रथाय प्रवतं कृणोति यमध्यस्थान्मघवा वाजयन्तम् ।|
      block |यूथेव पश्वो व्युनोति गोपा अरिष्टो याति प्रथमः सिषासन् ॥|
      block |आ प्र द्रव हरिवो मा वि वेनः पिशङ्गराते अभि नः सचस्व ।|
      block |नहि त्वदिन्द्र वस्यो अन्यदस्त्यमेनाँश्चिज्जनिवतश्चकर्थ ॥|
      block |उद्यत्सहः सहस आजनिष्ट देदिष्ट इन्द्र इन्द्रियाणि विश्वा ।|
      block |प्राचोदयत्सुदुघा वव्रे अन्तर्वि ज्योतिषा संववृत्वत्तमोऽवः ॥|
      block |अनवस्ते रथमश्वाय तक्षन्त्वष्टा वज्रं पुरुहूत द्युमन्तम् ।|
      block |ब्रह्माण इन्द्रं महयन्तो अर्कैरवर्धयन्नहये हन्तवा उ ॥|
      block |वृष्णे यत्ते वृषणो अर्कमर्चानिन्द्र ग्रावाणो अदितिः सजोषाः ।|
      block |अनश्वासो ये पवयोऽरथा इन्द्रेषिता अभ्यवर्तन्त दस्यून् ॥|
      block |प्र ते पूर्वाणि करणानि वोचं प्र नूतना मघवन्या चकर्थ ।|
      block |शक्तीवो यद्विभरा रोदसी उभे जयन्नपो मनवे दानुचित्राः ॥|
      block |तदिन्नु ते करणं दस्म विप्राहिं यद्घ्नन्नोजो अत्रामिमीथाः ।|
      block |शुष्णस्य चित्परि माया अगृभ्णाः प्रपित्वं यन्नप दस्यूँरसेधः ॥|
      block |त्वमपो यदवे तुर्वशायारमयः सुदुघाः पार इन्द्र ।|
      block |उग्रमयातमवहो ह कुत्सं सं ह यद्वामुशनारन्त देवाः ॥|
      block |इन्द्राकुत्सा वहमाना रथेना वामत्या अपि कर्णे वहन्तु ।|
      block |निः षीमद्भ्यो धमथो निः षधस्थान्मघोनो हृदो वरथस्तमांसि ॥|
      block |वातस्य युक्तान्सुयुजश्चिदश्वान्कविश्चिदेषो अजगन्नवस्युः ।|
      block |विश्वे ते अत्र मरुतः सखाय इन्द्र ब्रह्माणि तविषीमवर्धन् ॥|
      block |सूरश्चिद्रथं परितक्म्यायां पूर्वं करदुपरं जूजुवांसम् ।|
      block |भरच्चक्रमेतशः सं रिणाति पुरो दधत्सनिष्यति क्रतुं नः ॥|
      block |आयं जना अभिचक्षे जगामेन्द्रः सखायं सुतसोममिच्छन् ।|
      block |वदन्ग्रावाव वेदिं भ्रियाते यस्य जीरमध्वर्यवश्चरन्ति ॥|
      block |ये चाकनन्त चाकनन्त नू ते मर्ता अमृत मो ते अंह आरन् ।|
      block |वावन्धि यज्यूँरुत तेषु धेह्योजो जनेषु येषु ते स्याम ॥|
    block |ऋग्वेदः सूक्तं|
      block |अदर्दरुत्समसृजो वि खानि त्वमर्णवान्बद्बधानाँ अरम्णाः ।|
      block |महान्तमिन्द्र पर्वतं वि यद्वः सृजो वि धारा अव दानवं हन् ॥|
      block |त्वमुत्साँ ऋतुभिर्बद्बधानाँ अरंह ऊधः पर्वतस्य वज्रिन् ।|
      block |अहिं चिदुग्र प्रयुतं शयानं जघन्वाँ इन्द्र तविषीमधत्थाः ॥|
      block |त्यस्य चिन्महतो निर्मृगस्य वधर्जघान तविषीभिरिन्द्रः ।|
      block |य एक इदप्रतिर्मन्यमान आदस्मादन्यो अजनिष्ट तव्यान् ॥|
      block |त्यं चिदेषां स्वधया मदन्तं मिहो नपातं सुवृधं तमोगाम् ।|
      block |वृषप्रभर्मा दानवस्य भामं वज्रेण वज्री नि जघान शुष्णम् ॥|
      block |त्यं चिदस्य क्रतुभिर्निषत्तममर्मणो विददिदस्य मर्म ।|
      block |यदीं सुक्षत्र प्रभृता मदस्य युयुत्सन्तं तमसि हर्म्ये धाः ॥|
      block |त्यं चिदित्था कत्पयं शयानमसूर्ये तमसि वावृधानम् ।|
      block |तं चिन्मन्दानो वृषभः सुतस्योच्चैरिन्द्रो अपगूर्या जघान ॥|
      block |उद्यदिन्द्रो महते दानवाय वधर्यमिष्ट सहो अप्रतीतम् ।|
      block |यदीं वज्रस्य प्रभृतौ ददाभ विश्वस्य जन्तोरधमं चकार ॥|
      block |त्यं चिदर्णं मधुपं शयानमसिन्वं वव्रं मह्याददुग्रः ।|
      block |अपादमत्रं महता वधेन नि दुर्योण आवृणङ्मृध्रवाचम् ॥|
      block |को अस्य शुष्मं तविषीं वरात एको धना भरते अप्रतीतः ।|
      block |इमे चिदस्य ज्रयसो नु देवी इन्द्रस्यौजसो भियसा जिहाते ॥|
      block |न्यस्मै देवी स्वधितिर्जिहीत इन्द्राय गातुरुशतीव येमे ।|
      block |सं यदोजो युवते विश्वमाभिरनु स्वधाव्ने क्षितयो नमन्त ॥|
      block |एकं नु त्वा सत्पतिं पाञ्चजन्यं जातं शृणोमि यशसं जनेषु ।|
      block |तं मे जगृभ्र आशसो नविष्ठं दोषा वस्तोर्हवमानास इन्द्रम् ॥|
      block |एवा हि त्वामृतुथा यातयन्तं मघा विप्रेभ्यो ददतं शृणोमि ।|
      block |किं ते ब्रह्माणो गृहते सखायो ये त्वाया निदधुः काममिन्द्र ॥|
    block |ऋग्वेदः सूक्तं|
      block |महि महे तवसे दीध्ये नॄनिन्द्रायेत्था तवसे अतव्यान् ।|
      block |यो अस्मै सुमतिं वाजसातौ स्तुतो जने समर्यश्चिकेत ॥|
      block |स त्वं न इन्द्र धियसानो अर्कैर्हरीणां वृषन्योक्त्रमश्रेः ।|
      block |या इत्था मघवन्ननु जोषं वक्षो अभि प्रार्यः सक्षि जनान् ॥|
      block |न ते त इन्द्राभ्यस्मदृष्वायुक्तासो अब्रह्मता यदसन् ।|
      block |तिष्ठा रथमधि तं वज्रहस्ता रश्मिं देव यमसे स्वश्वः ॥|
      block |पुरू यत्त इन्द्र सन्त्युक्था गवे चकर्थोर्वरासु युध्यन् ।|
      block |ततक्षे सूर्याय चिदोकसि स्वे वृषा समत्सु दासस्य नाम चित् ॥|
      block |वयं ते त इन्द्र ये च नरः शर्धो जज्ञाना याताश्च रथाः ।|
      block |आस्माञ्जगम्यादहिशुष्म सत्वा भगो न हव्यः प्रभृथेषु चारुः ॥|
      block |पपृक्षेण्यमिन्द्र त्वे ह्योजो नृम्णानि च नृतमानो अमर्तः ।|
      block |स न एनीं वसवानो रयिं दाः प्रार्य स्तुषे तुविमघस्य दानम् ॥|
      block |एवा न इन्द्रोतिभिरव पाहि गृणतः शूर कारून् ।|
      block |उत त्वचं ददतो वाजसातौ पिप्रीहि मध्वः सुषुतस्य चारोः ॥|
      block |उत त्ये मा पौरुकुत्स्यस्य सूरेस्त्रसदस्योर्हिरणिनो रराणाः ।|
      block |वहन्तु मा दश श्येतासो अस्य गैरिक्षितस्य क्रतुभिर्नु सश्चे ॥|
      block |उत त्ये मा मारुताश्वस्य शोणाः क्रत्वामघासो विदथस्य रातौ ।|
      block |सहस्रा मे च्यवतानो ददान आनूकमर्यो वपुषे नार्चत् ॥|
      block |उत त्ये मा ध्वन्यस्य जुष्टा लक्ष्मण्यस्य सुरुचो यतानाः ।|
      block |मह्ना रायः संवरणस्य ऋषेर्व्रजं न गावः प्रयता अपि ग्मन् ॥|
    block |ऋग्वेदः सूक्तं|
      block |अजातशत्रुमजरा स्वर्वत्यनु स्वधामिता दस्ममीयते ।|
      block |सुनोतन पचत ब्रह्मवाहसे पुरुष्टुताय प्रतरं दधातन ॥|
      block |आ यः सोमेन जठरमपिप्रतामन्दत मघवा मध्वो अन्धसः ।|
      block |यदीं मृगाय हन्तवे महावधः सहस्रभृष्टिमुशना वधं यमत् ॥|
      block |यो अस्मै घ्रंस उत वा य ऊधनि सोमं सुनोति भवति द्युमाँ अह ।|
      block |अपाप शक्रस्ततनुष्टिमूहति तनूशुभ्रं मघवा यः कवासखः ॥|
      block |यस्यावधीत्पितरं यस्य मातरं यस्य शक्रो भ्रातरं नात ईषते ।|
      block |वेतीद्वस्य प्रयता यतंकरो न किल्बिषादीषते वस्व आकरः ॥|
      block |न पञ्चभिर्दशभिर्वष्ट्यारभं नासुन्वता सचते पुष्यता चन ।|
      block |जिनाति वेदमुया हन्ति वा धुनिरा देवयुं भजति गोमति व्रजे ॥|
      block |वित्वक्षणः समृतौ चक्रमासजोऽसुन्वतो विषुणः सुन्वतो वृधः ।|
      block |इन्द्रो विश्वस्य दमिता विभीषणो यथावशं नयति दासमार्यः ॥|
      block |समीं पणेरजति भोजनं मुषे वि दाशुषे भजति सूनरं वसु ।|
      block |दुर्गे चन ध्रियते विश्व आ पुरु जनो यो अस्य तविषीमचुक्रुधत् ॥|
      block |सं यज्जनौ सुधनौ विश्वशर्धसाववेदिन्द्रो मघवा गोषु शुभ्रिषु ।|
      block |युजं ह्यन्यमकृत प्रवेपन्युदीं गव्यं सृजते सत्वभिर्धुनिः ॥|
      block |सहस्रसामाग्निवेशिं गृणीषे शत्रिमग्न उपमां केतुमर्यः ।|
      block |तस्मा आपः संयतः पीपयन्त तस्मिन्क्षत्रममवत्त्वेषमस्तु ॥|
    block |ऋग्वेदः सूक्तं|
      block |यस्ते साधिष्ठोऽवस इन्द्र क्रतुष्टमा भर ।|
      block |अस्मभ्यं चर्षणीसहं सस्निं वाजेषु दुष्टरम् ॥|
      block |यदिन्द्र ते चतस्रो यच्छूर सन्ति तिस्रः ।|
      block |यद्वा पञ्च क्षितीनामवस्तत्सु न आ भर ॥|
      block |आ तेऽवो वरेण्यं वृषन्तमस्य हूमहे ।|
      block |वृषजूतिर्हि जज्ञिष आभूभिरिन्द्र तुर्वणिः ॥|
      block |वृषा ह्यसि राधसे जज्ञिषे वृष्णि ते शवः ।|
      block |स्वक्षत्रं ते धृषन्मनः सत्राहमिन्द्र पौंस्यम् ॥|
      block |त्वं तमिन्द्र मर्त्यममित्रयन्तमद्रिवः ।|
      block |सर्वरथा शतक्रतो नि याहि शवसस्पते ॥|
      block |त्वामिद्वृत्रहन्तम जनासो वृक्तबर्हिषः ।|
      block |उग्रं पूर्वीषु पूर्व्यं हवन्ते वाजसातये ॥|
      block |अस्माकमिन्द्र दुष्टरं पुरोयावानमाजिषु ।|
      block |सयावानं धनेधने वाजयन्तमवा रथम् ॥|
      block |अस्माकमिन्द्रेहि नो रथमवा पुरंध्या ।|
      block |वयं शविष्ठ वार्यं दिवि श्रवो दधीमहि दिवि स्तोमं मनामहे ॥|
    block |ऋग्वेदः सूक्तं|
      block |स आ गमदिन्द्रो यो वसूनां चिकेतद्दातुं दामनो रयीणाम् ।|
      block |धन्वचरो न वंसगस्तृषाणश्चकमानः पिबतु दुग्धमंशुम् ॥|
      block |आ ते हनू हरिवः शूर शिप्रे रुहत्सोमो न पर्वतस्य पृष्ठे ।|
      block |अनु त्वा राजन्नर्वतो न हिन्वन्गीर्भिर्मदेम पुरुहूत विश्वे ॥|
      block |चक्रं न वृत्तं पुरुहूत वेपते मनो भिया मे अमतेरिदद्रिवः ।|
      block |रथादधि त्वा जरिता सदावृध कुविन्नु स्तोषन्मघवन्पुरूवसुः ॥|
      block |एष ग्रावेव जरिता त इन्द्रेयर्ति वाचं बृहदाशुषाणः ।|
      block |प्र सव्येन मघवन्यंसि रायः प्र दक्षिणिद्धरिवो मा वि वेनः ॥|
      block |वृषा त्वा वृषणं वर्धतु द्यौर्वृषा वृषभ्यां वहसे हरिभ्याम् ।|
      block |स नो वृषा वृषरथः सुशिप्र वृषक्रतो वृषा वज्रिन्भरे धाः ॥|
      block |यो रोहितौ वाजिनौ वाजिनीवान्त्रिभिः शतैः सचमानावदिष्ट ।|
      block |यूने समस्मै क्षितयो नमन्तां श्रुतरथाय मरुतो दुवोया ॥|
    block |ऋग्वेदः सूक्तं|
      block |सं भानुना यतते सूर्यस्याजुह्वानो घृतपृष्ठः स्वञ्चाः ।|
      block |तस्मा अमृध्रा उषसो व्युच्छान्य इन्द्राय सुनवामेत्याह ॥|
      block |समिद्धाग्निर्वनवत्स्तीर्णबर्हिर्युक्तग्रावा सुतसोमो जराते ।|
      block |ग्रावाणो यस्येषिरं वदन्त्ययदध्वर्युर्हविषाव सिन्धुम् ॥|
      block |वधूरियं पतिमिच्छन्त्येति य ईं वहाते महिषीमिषिराम् ।|
      block |आस्य श्रवस्याद्रथ आ च घोषात्पुरू सहस्रा परि वर्तयाते ॥|
      block |न स राजा व्यथते यस्मिन्निन्द्रस्तीव्रं सोमं पिबति गोसखायम् ।|
      block |आ सत्वनैरजति हन्ति वृत्रं क्षेति क्षितीः सुभगो नाम पुष्यन् ॥|
      block |पुष्यात्क्षेमे अभि योगे भवात्युभे वृतौ संयती सं जयाति ।|
      block |प्रियः सूर्ये प्रियो अग्ना भवाति य इन्द्राय सुतसोमो ददाशत् ॥|
    block |ऋग्वेदः सूक्तं|
      block |उरोष्ट इन्द्र राधसो विभ्वी रातिः शतक्रतो ।|
      block |अधा नो विश्वचर्षणे द्युम्ना सुक्षत्र मंहय ॥|
      block |यदीमिन्द्र श्रवाय्यमिषं शविष्ठ दधिषे ।|
      block |पप्रथे दीर्घश्रुत्तमं हिरण्यवर्ण दुष्टरम् ॥|
      block |शुष्मासो ये ते अद्रिवो मेहना केतसापः ।|
      block |उभा देवावभिष्टये दिवश्च ग्मश्च राजथः ॥|
      block |उतो नो अस्य कस्य चिद्दक्षस्य तव वृत्रहन् ।|
      block |अस्मभ्यं नृम्णमा भरास्मभ्यं नृमणस्यसे ॥|
      block |नू त आभिरभिष्टिभिस्तव शर्मञ्छतक्रतो ।|
      block |इन्द्र स्याम सुगोपाः शूर स्याम सुगोपाः ॥|
    block |ऋग्वेदः सूक्तं|
      block |यदिन्द्र चित्र मेहनास्ति त्वादातमद्रिवः ।|
      block |राधस्तन्नो विदद्वस उभयाहस्त्या भर ॥|
      block |यन्मन्यसे वरेण्यमिन्द्र द्युक्षं तदा भर ।|
      block |विद्याम तस्य ते वयमकूपारस्य दावने ॥|
      block |यत्ते दित्सु प्रराध्यं मनो अस्ति श्रुतं बृहत् ।|
      block |तेन दृळ्हा चिदद्रिव आ वाजं दर्षि सातये ॥|
      block |मंहिष्ठं वो मघोनां राजानं चर्षणीनाम् ।|
      block |इन्द्रमुप प्रशस्तये पूर्वीभिर्जुजुषे गिरः ॥|
      block |अस्मा इत्काव्यं वच उक्थमिन्द्राय शंस्यम् ।|
      block |तस्मा उ ब्रह्मवाहसे गिरो वर्धन्त्यत्रयो गिरः शुम्भन्त्यत्रयः ॥|
    block |ऋग्वेदः सूक्तं|
      block |आ याह्यद्रिभिः सुतं सोमं सोमपते पिब ।|
      block |वृषन्निन्द्र वृषभिर्वृत्रहन्तम ॥|
      block |वृषा ग्रावा वृषा मदो वृषा सोमो अयं सुतः ।|
      block |वृषन्निन्द्र वृषभिर्वृत्रहन्तम ॥|
      block |वृषा त्वा वृषणं हुवे वज्रिञ्चित्राभिरूतिभिः ।|
      block |वृषन्निन्द्र वृषभिर्वृत्रहन्तम ॥|
      block |ऋजीषी वज्री वृषभस्तुराषाट् छुष्मी राजा वृत्रहा सोमपावा ।|
      block |युक्त्वा हरिभ्यामुप यासदर्वाङ्माध्यंदिने सवने मत्सदिन्द्रः ॥|
      block |यत्त्वा सूर्य स्वर्भानुस्तमसाविध्यदासुरः ।|
      block |अक्षेत्रविद्यथा मुग्धो भुवनान्यदीधयुः ॥|
      block |स्वर्भानोरध यदिन्द्र माया अवो दिवो वर्तमाना अवाहन् ।|
      block |गूळ्हं सूर्यं तमसापव्रतेन तुरीयेण ब्रह्मणाविन्ददत्रिः ॥|
      block |मा मामिमं तव सन्तमत्र इरस्या द्रुग्धो भियसा नि गारीत् ।|
      block |त्वं मित्रो असि सत्यराधास्तौ मेहावतं वरुणश्च राजा ॥|
      block |ग्राव्णो ब्रह्मा युयुजानः सपर्यन्कीरिणा देवान्नमसोपशिक्षन् ।|
      block |अत्रिः सूर्यस्य दिवि चक्षुराधात्स्वर्भानोरप माया अघुक्षत् ॥|
      block |यं वै सूर्यं स्वर्भानुस्तमसाविध्यदासुरः ।|
      block |अत्रयस्तमन्वविन्दन्नह्यन्ये अशक्नुवन् ॥|
    block |ऋग्वेदः सूक्तं|
      block |को नु वां मित्रावरुणावृतायन्दिवो वा महः पार्थिवस्य वा दे ।|
      block |ऋतस्य वा सदसि त्रासीथां नो यज्ञायते वा पशुषो न वाजान् ॥|
      block |ते नो मित्रो वरुणो अर्यमायुरिन्द्र ऋभुक्षा मरुतो जुषन्त ।|
      block |नमोभिर्वा ये दधते सुवृक्तिं स्तोमं रुद्राय मीळ्हुषे सजोषाः ॥|
      block |आ वां येष्ठाश्विना हुवध्यै वातस्य पत्मन्रथ्यस्य पुष्टौ ।|
      block |उत वा दिवो असुराय मन्म प्रान्धांसीव यज्यवे भरध्वम् ॥|
      block |प्र सक्षणो दिव्यः कण्वहोता त्रितो दिवः सजोषा वातो अग्निः ।|
      block |पूषा भगः प्रभृथे विश्वभोजा आजिं न जग्मुराश्वश्वतमाः ॥|
      block |प्र वो रयिं युक्ताश्वं भरध्वं राय एषेऽवसे दधीत धीः ।|
      block |सुशेव एवैरौशिजस्य होता ये व एवा मरुतस्तुराणाम् ॥|
      block |प्र वो वायुं रथयुजं कृणुध्वं प्र देवं विप्रं पनितारमर्कैः ।|
      block |इषुध्यव ऋतसापः पुरंधीर्वस्वीर्नो अत्र पत्नीरा धिये धुः ॥|
      block |उप व एषे वन्द्येभिः शूषैः प्र यह्वी दिवश्चितयद्भिरर्कैः ।|
      block |उषासानक्ता विदुषीव विश्वमा हा वहतो मर्त्याय यज्ञम् ॥|
      block |अभि वो अर्चे पोष्यावतो नॄन्वास्तोष्पतिं त्वष्टारं रराणः ।|
      block |धन्या सजोषा धिषणा नमोभिर्वनस्पतीँरोषधी राय एषे ॥|
      block |तुजे नस्तने पर्वताः सन्तु स्वैतवो ये वसवो न वीराः ।|
      block |पनित आप्त्यो यजतः सदा नो वर्धान्नः शंसं नर्यो अभिष्टौ ॥|
      block |वृष्णो अस्तोषि भूम्यस्य गर्भं त्रितो नपातमपां सुवृक्ति ।|
      block |गृणीते अग्निरेतरी न शूषैः शोचिष्केशो नि रिणाति वना ॥|
      block |कथा महे रुद्रियाय ब्रवाम कद्राये चिकितुषे भगाय ।|
      block |आप ओषधीरुत नोऽवन्तु द्यौर्वना गिरयो वृक्षकेशाः ॥|
      block |शृणोतु न ऊर्जां पतिर्गिरः स नभस्तरीयाँ इषिरः परिज्मा ।|
      block |शृण्वन्त्वापः पुरो न शुभ्राः परि स्रुचो बबृहाणस्याद्रेः ॥|
      block |विदा चिन्नु महान्तो ये व एवा ब्रवाम दस्मा वार्यं दधानाः ।|
      block |वयश्चन सुभ्व आव यन्ति क्षुभा मर्तमनुयतं वधस्नैः ॥|
      block |आ दैव्यानि पार्थिवानि जन्मापश्चाच्छा सुमखाय वोचम् ।|
      block |वर्धन्तां द्यावो गिरश्चन्द्राग्रा उदा वर्धन्तामभिषाता अर्णाः ॥|
      block |पदेपदे मे जरिमा नि धायि वरूत्री वा शक्रा या पायुभिश्च ।|
      block |सिषक्तु माता मही रसा नः स्मत्सूरिभिरृजुहस्त ऋजुवनिः ॥|
      block |कथा दाशेम नमसा सुदानूनेवया मरुतो अच्छोक्तौ प्रश्रवसो मरुतो अच्छोक्तौ ।|
      block |मा नोऽहिर्बुध्न्यो रिषे धादस्माकं भूदुपमातिवनिः ॥|
      block |इति चिन्नु प्रजायै पशुमत्यै देवासो वनते मर्त्यो व आ देवासो वनते मर्त्यो वः ।|
      block |अत्रा शिवां तन्वो धासिमस्या जरां चिन्मे निरृतिर्जग्रसीत ॥|
      block |तां वो देवाः सुमतिमूर्जयन्तीमिषमश्याम वसवः शसा गोः ।|
      block |सा नः सुदानुर्मृळयन्ती देवी प्रति द्रवन्ती सुविताय गम्याः ॥|
      block |अभि न इळा यूथस्य माता स्मन्नदीभिरुर्वशी वा गृणातु ।|
      block |उर्वशी वा बृहद्दिवा गृणानाभ्यूर्ण्वाना प्रभृथस्यायोः ॥|
      block |सिषक्तु न ऊर्जव्यस्य पुष्टेः ॥|
    block |ऋग्वेदः सूक्तं|
      block |प्र शंतमा वरुणं दीधिती गीर्मित्रं भगमदितिं नूनमश्याः ।|
      block |पृषद्योनिः पञ्चहोता शृणोत्वतूर्तपन्था असुरो मयोभुः ॥|
      block |प्रति मे स्तोममदितिर्जगृभ्यात्सूनुं न माता हृद्यं सुशेवम् ।|
      block |ब्रह्म प्रियं देवहितं यदस्त्यहं मित्रे वरुणे यन्मयोभु ॥|
      block |उदीरय कवितमं कवीनामुनत्तैनमभि मध्वा घृतेन ।|
      block |स नो वसूनि प्रयता हितानि चन्द्राणि देवः सविता सुवाति ॥|
      block |समिन्द्र णो मनसा नेषि गोभिः सं सूरिभिर्हरिवः सं स्वस्ति ।|
      block |सं ब्रह्मणा देवहितं यदस्ति सं देवानां सुमत्या यज्ञियानाम् ॥|
      block |देवो भगः सविता रायो अंश इन्द्रो वृत्रस्य संजितो धनानाम् ।|
      block |ऋभुक्षा वाज उत वा पुरंधिरवन्तु नो अमृतासस्तुरासः ॥|
      block |मरुत्वतो अप्रतीतस्य जिष्णोरजूर्यतः प्र ब्रवामा कृतानि ।|
      block |न ते पूर्वे मघवन्नापरासो न वीर्यं नूतनः कश्चनाप ॥|
      block |उप स्तुहि प्रथमं रत्नधेयं बृहस्पतिं सनितारं धनानाम् ।|
      block |यः शंसते स्तुवते शम्भविष्ठः पुरूवसुरागमज्जोहुवानम् ॥|
      block |तवोतिभिः सचमाना अरिष्टा बृहस्पते मघवानः सुवीराः ।|
      block |ये अश्वदा उत वा सन्ति गोदा ये वस्त्रदाः सुभगास्तेषु रायः ॥|
      block |विसर्माणं कृणुहि वित्तमेषां ये भुञ्जते अपृणन्तो न उक्थैः ।|
      block |अपव्रतान्प्रसवे वावृधानान्ब्रह्मद्विषः सूर्याद्यावयस्व ॥|
      block |य ओहते रक्षसो देववीतावचक्रेभिस्तं मरुतो नि यात ।|
      block |यो वः शमीं शशमानस्य निन्दात्तुच्छ्यान्कामान्करते सिष्विदानः ॥|
      block |तमु ष्टुहि यः स्विषुः सुधन्वा यो विश्वस्य क्षयति भेषजस्य ।|
      block |यक्ष्वा महे सौमनसाय रुद्रं नमोभिर्देवमसुरं दुवस्य ॥|
      block |दमूनसो अपसो ये सुहस्ता वृष्णः पत्नीर्नद्यो विभ्वतष्टाः ।|
      block |सरस्वती बृहद्दिवोत राका दशस्यन्तीर्वरिवस्यन्तु शुभ्राः ॥|
      block |प्र सू महे सुशरणाय मेधां गिरं भरे नव्यसीं जायमानाम् ।|
      block |य आहना दुहितुर्वक्षणासु रूपा मिनानो अकृणोदिदं नः ॥|
      block |प्र सुष्टुति स्तनयन्तं रुवन्तमिळस्पतिं जरितर्नूनमश्याः ।|
      block |यो अब्दिमाँ उदनिमाँ इयर्ति प्र विद्युता रोदसी उक्षमाणः ॥|
      block |एष स्तोमो मारुतं शर्धो अच्छा रुद्रस्य सूनूँर्युवन्यूँरुदश्याः ।|
      block |कामो राये हवते मा स्वस्त्युप स्तुहि पृषदश्वाँ अयासः ॥|
      block |प्रैष स्तोमः पृथिवीमन्तरिक्षं वनस्पतीँरोषधी राये अश्याः ।|
      block |देवोदेवः सुहवो भूतु मह्यं मा नो माता पृथिवी दुर्मतौ धात् ॥|
      block |उरौ देवा अनिबाधे स्याम ॥|
      block |समश्विनोरवसा नूतनेन मयोभुवा सुप्रणीती गमेम ।|
      block |आ नो रयिं वहतमोत वीराना विश्वान्यमृता सौभगानि ॥|
    block |ऋग्वेदः सूक्तं|
      block |आ धेनवः पयसा तूर्ण्यर्था अमर्धन्तीरुप नो यन्तु मध्वा ।|
      block |महो राये बृहतीः सप्त विप्रो मयोभुवो जरिता जोहवीति ॥|
      block |आ सुष्टुती नमसा वर्तयध्यै द्यावा वाजाय पृथिवी अमृध्रे ।|
      block |पिता माता मधुवचाः सुहस्ता भरेभरे नो यशसावविष्टाम् ॥|
      block |अध्वर्यवश्चकृवांसो मधूनि प्र वायवे भरत चारु शुक्रम् ।|
      block |होतेव नः प्रथमः पाह्यस्य देव मध्वो ररिमा ते मदाय ॥|
      block |दश क्षिपो युञ्जते बाहू अद्रिं सोमस्य या शमितारा सुहस्ता ।|
      block |मध्वो रसं सुगभस्तिर्गिरिष्ठां चनिश्चदद्दुदुहे शुक्रमंशुः ॥|
      block |असावि ते जुजुषाणाय सोमः क्रत्वे दक्षाय बृहते मदाय ।|
      block |हरी रथे सुधुरा योगे अर्वागिन्द्र प्रिया कृणुहि हूयमानः ॥|
      block |आ नो महीमरमतिं सजोषा ग्नां देवीं नमसा रातहव्याम् ।|
      block |मधोर्मदाय बृहतीमृतज्ञामाग्ने वह पथिभिर्देवयानैः ॥|
      block |अञ्जन्ति यं प्रथयन्तो न विप्रा वपावन्तं नाग्निना तपन्तः ।|
      block |पितुर्न पुत्र उपसि प्रेष्ठ आ घर्मो अग्निमृतयन्नसादि ॥|
      block |अच्छा मही बृहती शंतमा गीर्दूतो न गन्त्वश्विना हुवध्यै ।|
      block |मयोभुवा सरथा यातमर्वाग्गन्तं निधिं धुरमाणिर्न नाभिम् ॥|
      block |प्र तव्यसो नमउक्तिं तुरस्याहं पूष्ण उत वायोरदिक्षि ।|
      block |या राधसा चोदितारा मतीनां या वाजस्य द्रविणोदा उत त्मन् ॥|
      block |आ नामभिर्मरुतो वक्षि विश्वाना रूपेभिर्जातवेदो हुवानः ।|
      block |यज्ञं गिरो जरितुः सुष्टुतिं च विश्वे गन्त मरुतो विश्व ऊती ॥|
      block |आ नो दिवो बृहतः पर्वतादा सरस्वती यजता गन्तु यज्ञम् ।|
      block |हवं देवी जुजुषाणा घृताची शग्मां नो वाचमुशती शृणोतु ॥|
      block |आ वेधसं नीलपृष्ठं बृहन्तं बृहस्पतिं सदने सादयध्वम् ।|
      block |सादद्योनिं दम आ दीदिवांसं हिरण्यवर्णमरुषं सपेम ॥|
      block |आ धर्णसिर्बृहद्दिवो रराणो विश्वेभिर्गन्त्वोमभिर्हुवानः ।|
      block |ग्ना वसान ओषधीरमृध्रस्त्रिधातुशृङ्गो वृषभो वयोधाः ॥|
      block |मातुष्पदे परमे शुक्र आयोर्विपन्यवो रास्पिरासो अग्मन् ।|
      block |सुशेव्यं नमसा रातहव्याः शिशुं मृजन्त्यायवो न वासे ॥|
      block |बृहद्वयो बृहते तुभ्यमग्ने धियाजुरो मिथुनासः सचन्त ।|
      block |देवोदेवः सुहवो भूतु मह्यं मा नो माता पृथिवी दुर्मतौ धात् ॥|
      block |उरौ देवा अनिबाधे स्याम ॥|
      block |समश्विनोरवसा नूतनेन मयोभुवा सुप्रणीती गमेम ।|
      block |आ नो रयिं वहतमोत वीराना विश्वान्यमृता सौभगानि ॥|
    block |ऋग्वेदः सूक्तं|
      block |तं प्रत्नथा पूर्वथा विश्वथेमथा ज्येष्ठतातिं बर्हिषदं स्वर्विदम् ।|
      block |प्रतीचीनं वृजनं दोहसे गिराशुं जयन्तमनु यासु वर्धसे ॥|
      block |श्रिये सुदृशीरुपरस्य याः स्वर्विरोचमानः ककुभामचोदते ।|
      block |सुगोपा असि न दभाय सुक्रतो परो मायाभिरृत आस नाम ते ॥|
      block |अत्यं हविः सचते सच्च धातु चारिष्टगातुः स होता सहोभरिः ।|
      block |प्रसर्स्राणो अनु बर्हिर्वृषा शिशुर्मध्ये युवाजरो विस्रुहा हितः ॥|
      block |प्र व एते सुयुजो यामन्निष्टये नीचीरमुष्मै यम्य ऋतावृधः ।|
      block |सुयन्तुभिः सर्वशासैरभीशुभिः क्रिविर्नामानि प्रवणे मुषायति ॥|
      block |संजर्भुराणस्तरुभिः सुतेगृभं वयाकिनं चित्तगर्भासु सुस्वरुः ।|
      block |धारवाकेष्वृजुगाथ शोभसे वर्धस्व पत्नीरभि जीवो अध्वरे ॥|
      block |यादृगेव ददृशे तादृगुच्यते सं छायया दधिरे सिध्रयाप्स्वा ।|
      block |महीमस्मभ्यमुरुषामुरु ज्रयो बृहत्सुवीरमनपच्युतं सहः ॥|
      block |वेत्यग्रुर्जनिवान्वा अति स्पृधः समर्यता मनसा सूर्यः कविः ।|
      block |घ्रंसं रक्षन्तं परि विश्वतो गयमस्माकं शर्म वनवत्स्वावसुः ॥|
      block |ज्यायांसमस्य यतुनस्य केतुन ऋषिस्वरं चरति यासु नाम ते ।|
      block |यादृश्मिन्धायि तमपस्यया विदद्य उ स्वयं वहते सो अरं करत् ॥|
      block |समुद्रमासामव तस्थे अग्रिमा न रिष्यति सवनं यस्मिन्नायता ।|
      block |अत्रा न हार्दि क्रवणस्य रेजते यत्रा मतिर्विद्यते पूतबन्धनी ॥|
      block |स हि क्षत्रस्य मनसस्य चित्तिभिरेवावदस्य यजतस्य सध्रेः ।|
      block |अवत्सारस्य स्पृणवाम रण्वभिः शविष्ठं वाजं विदुषा चिदर्ध्यम् ॥|
      block |श्येन आसामदितिः कक्ष्यो मदो विश्ववारस्य यजतस्य मायिनः ।|
      block |समन्यमन्यमर्थयन्त्येतवे विदुर्विषाणं परिपानमन्ति ते ॥|
      block |सदापृणो यजतो वि द्विषो वधीद्बाहुवृक्तः श्रुतवित्तर्यो वः सचा ।|
      block |उभा स वरा प्रत्येति भाति च यदीं गणं भजते सुप्रयावभिः ॥|
      block |सुतम्भरो यजमानस्य सत्पतिर्विश्वासामूधः स धियामुदञ्चनः ।|
      block |भरद्धेनू रसवच्छिश्रिये पयोऽनुब्रुवाणो अध्येति न स्वपन् ॥|
      block |यो जागार तमृचः कामयन्ते यो जागार तमु सामानि यन्ति ।|
      block |यो जागार तमयं सोम आह तवाहमस्मि सख्ये न्योकाः ॥|
      block |अग्निर्जागार तमृचः कामयन्तेऽग्निर्जागार तमु सामानि यन्ति ।|
      block |अग्निर्जागार तमयं सोम आह तवाहमस्मि सख्ये न्योकाः ॥|
    block |ऋग्वेदः सूक्तं|
      block |विदा दिवो विष्यन्नद्रिमुक्थैरायत्या उषसो अर्चिनो गुः ।|
      block |अपावृत व्रजिनीरुत्स्वर्गाद्वि दुरो मानुषीर्देव आवः ॥|
      block |वि सूर्यो अमतिं न श्रियं सादोर्वाद्गवां माता जानती गात् ।|
      block |धन्वर्णसो नद्यः खादोअर्णा स्थूणेव सुमिता दृंहत द्यौः ॥|
      block |अस्मा उक्थाय पर्वतस्य गर्भो महीनां जनुषे पूर्व्याय ।|
      block |वि पर्वतो जिहीत साधत द्यौराविवासन्तो दसयन्त भूम ॥|
      block |सूक्तेभिर्वो वचोभिर्देवजुष्टैरिन्द्रा न्वग्नी अवसे हुवध्यै ।|
      block |उक्थेभिर्हि ष्मा कवयः सुयज्ञा आविवासन्तो मरुतो यजन्ति ॥|
      block |एतो न्वद्य सुध्यो भवाम प्र दुच्छुना मिनवामा वरीयः ।|
      block |आरे द्वेषांसि सनुतर्दधामायाम प्राञ्चो यजमानमच्छ ॥|
      block |एता धियं कृणवामा सखायोऽप या माताँ ऋणुत व्रजं गोः ।|
      block |यया मनुर्विशिशिप्रं जिगाय यया वणिग्वङ्कुरापा पुरीषम् ॥|
      block |अनूनोदत्र हस्तयतो अद्रिरार्चन्येन दश मासो नवग्वाः ।|
      block |ऋतं यती सरमा गा अविन्दद्विश्वानि सत्याङ्गिराश्चकार ॥|
      block |विश्वे अस्या व्युषि माहिनायाः सं यद्गोभिरङ्गिरसो नवन्त ।|
      block |उत्स आसां परमे सधस्थ ऋतस्य पथा सरमा विदद्गाः ॥|
      block |आ सूर्यो यातु सप्ताश्वः क्षेत्रं यदस्योर्विया दीर्घयाथे ।|
      block |रघुः श्येनः पतयदन्धो अच्छा युवा कविर्दीदयद्गोषु गच्छन् ॥|
      block |आ सूर्यो अरुहच्छुक्रमर्णोऽयुक्त यद्धरितो वीतपृष्ठाः ।|
      block |उद्ना न नावमनयन्त धीरा आशृण्वतीरापो अर्वागतिष्ठन् ॥|
      block |धियं वो अप्सु दधिषे स्वर्षां ययातरन्दश मासो नवग्वाः ।|
      block |अया धिया स्याम देवगोपा अया धिया तुतुर्यामात्यंहः ॥|
    block |ऋग्वेदः सूक्तं|
      block |हयो न विद्वाँ अयुजि स्वयं धुरि तां वहामि प्रतरणीमवस्युवम् ।|
      block |नास्या वश्मि विमुचं नावृतं पुनर्विद्वान्पथः पुरएत ऋजु नेषति ॥|
      block |अग्न इन्द्र वरुण मित्र देवाः शर्धः प्र यन्त मारुतोत विष्णो ।|
      block |उभा नासत्या रुद्रो अध ग्नाः पूषा भगः सरस्वती जुषन्त ॥|
      block |इन्द्राग्नी मित्रावरुणादितिं स्वः पृथिवीं द्यां मरुतः पर्वताँ अपः ।|
      block |हुवे विष्णुं पूषणं ब्रह्मणस्पतिं भगं नु शंसं सवितारमूतये ॥|
      block |उत नो विष्णुरुत वातो अस्रिधो द्रविणोदा उत सोमो मयस्करत् ।|
      block |उत ऋभव उत राये नो अश्विनोत त्वष्टोत विभ्वानु मंसते ॥|
      block |उत त्यन्नो मारुतं शर्ध आ गमद्दिविक्षयं यजतं बर्हिरासदे ।|
      block |बृहस्पतिः शर्म पूषोत नो यमद्वरूथ्यं वरुणो मित्रो अर्यमा ॥|
      block |उत त्ये नः पर्वतासः सुशस्तयः सुदीतयो नद्यस्त्रामणे भुवन् ।|
      block |भगो विभक्ता शवसावसा गमदुरुव्यचा अदितिः श्रोतु मे हवम् ॥|
      block |देवानां पत्नीरुशतीरवन्तु नः प्रावन्तु नस्तुजये वाजसातये ।|
      block |याः पार्थिवासो या अपामपि व्रते ता नो देवीः सुहवाः शर्म यच्छत ॥|
      block |उत ग्ना व्यन्तु देवपत्नीरिन्द्राण्यग्नाय्यश्विनी राट् ।|
      block |आ रोदसी वरुणानी शृणोतु व्यन्तु देवीर्य ऋतुर्जनीनाम् ॥|
    block |ऋग्वेदः सूक्तं|
      block |प्रयुञ्जती दिव एति ब्रुवाणा मही माता दुहितुर्बोधयन्ती ।|
      block |आविवासन्ती युवतिर्मनीषा पितृभ्य आ सदने जोहुवाना ॥|
      block |अजिरासस्तदप ईयमाना आतस्थिवांसो अमृतस्य नाभिम् ।|
      block |अनन्तास उरवो विश्वतः सीं परि द्यावापृथिवी यन्ति पन्थाः ॥|
      block |उक्षा समुद्रो अरुषः सुपर्णः पूर्वस्य योनिं पितुरा विवेश ।|
      block |मध्ये दिवो निहितः पृश्निरश्मा वि चक्रमे रजसस्पात्यन्तौ ॥|
      block |चत्वार ईं बिभ्रति क्षेमयन्तो दश गर्भं चरसे धापयन्ते ।|
      block |त्रिधातवः परमा अस्य गावो दिवश्चरन्ति परि सद्यो अन्तान् ॥|
      block |इदं वपुर्निवचनं जनासश्चरन्ति यन्नद्यस्तस्थुरापः ।|
      block |द्वे यदीं बिभृतो मातुरन्ये इहेह जाते यम्या सबन्धू ॥|
      block |वि तन्वते धियो अस्मा अपांसि वस्त्रा पुत्राय मातरो वयन्ति ।|
      block |उपप्रक्षे वृषणो मोदमाना दिवस्पथा वध्वो यन्त्यच्छ ॥|
      block |तदस्तु मित्रावरुणा तदग्ने शं योरस्मभ्यमिदमस्तु शस्तम् ।|
      block |अशीमहि गाधमुत प्रतिष्ठां नमो दिवे बृहते सादनाय ॥|
    block |ऋग्वेदः सूक्तं|
      block |कदु प्रियाय धाम्ने मनामहे स्वक्षत्राय स्वयशसे महे वयम् ।|
      block |आमेन्यस्य रजसो यदभ्र आँ अपो वृणाना वितनोति मायिनी ॥|
      block |ता अत्नत वयुनं वीरवक्षणं समान्या वृतया विश्वमा रजः ।|
      block |अपो अपाचीरपरा अपेजते प्र पूर्वाभिस्तिरते देवयुर्जनः ॥|
      block |आ ग्रावभिरहन्येभिरक्तुभिर्वरिष्ठं वज्रमा जिघर्ति मायिनि ।|
      block |शतं वा यस्य प्रचरन्स्वे दमे संवर्तयन्तो वि च वर्तयन्नहा ॥|
      block |तामस्य रीतिं परशोरिव प्रत्यनीकमख्यं भुजे अस्य वर्पसः ।|
      block |सचा यदि पितुमन्तमिव क्षयं रत्नं दधाति भरहूतये विशे ॥|
      block |स जिह्वया चतुरनीक ऋञ्जते चारु वसानो वरुणो यतन्नरिम् ।|
      block |न तस्य विद्म पुरुषत्वता वयं यतो भगः सविता दाति वार्यम् ॥|
    block |ऋग्वेदः सूक्तं|
      block |देवं वो अद्य सवितारमेषे भगं च रत्नं विभजन्तमायोः ।|
      block |आ वां नरा पुरुभुजा ववृत्यां दिवेदिवे चिदश्विना सखीयन् ॥|
      block |प्रति प्रयाणमसुरस्य विद्वान्सूक्तैर्देवं सवितारं दुवस्य ।|
      block |उप ब्रुवीत नमसा विजानञ्ज्येष्ठं च रत्नं विभजन्तमायोः ॥|
      block |अदत्रया दयते वार्याणि पूषा भगो अदितिर्वस्त उस्रः ।|
      block |इन्द्रो विष्णुर्वरुणो मित्रो अग्निरहानि भद्रा जनयन्त दस्माः ॥|
      block |तन्नो अनर्वा सविता वरूथं तत्सिन्धव इषयन्तो अनु ग्मन् ।|
      block |उप यद्वोचे अध्वरस्य होता रायः स्याम पतयो वाजरत्नाः ॥|
      block |प्र ये वसुभ्य ईवदा नमो दुर्ये मित्रे वरुणे सूक्तवाचः ।|
      block |अवैत्वभ्वं कृणुता वरीयो दिवस्पृथिव्योरवसा मदेम ॥|
    block |ऋग्वेदः सूक्तं|
      block |विश्वो देवस्य नेतुर्मर्तो वुरीत सख्यम् ।|
      block |विश्वो राय इषुध्यति द्युम्नं वृणीत पुष्यसे ॥|
      block |ते ते देव नेतर्ये चेमाँ अनुशसे ।|
      block |ते राया ते ह्यापृचे सचेमहि सचथ्यैः ॥|
      block |अतो न आ नॄनतिथीनतः पत्नीर्दशस्यत ।|
      block |आरे विश्वं पथेष्ठां द्विषो युयोतु यूयुविः ॥|
      block |यत्र वह्निरभिहितो दुद्रवद्द्रोण्यः पशुः ।|
      block |नृमणा वीरपस्त्योऽर्णा धीरेव सनिता ॥|
      block |एष ते देव नेता रथस्पतिः शं रयिः ।|
      block |शं राये शं स्वस्तय इषस्तुतो मनामहे देवस्तुतो मनामहे ॥|
    block |ऋग्वेदः सूक्तं|
      block |अग्ने सुतस्य पीतये विश्वैरूमेभिरा गहि ।|
      block |देवेभिर्हव्यदातये ॥|
      block |ऋतधीतय आ गत सत्यधर्माणो अध्वरम् ।|
      block |अग्नेः पिबत जिह्वया ॥|
      block |विप्रेभिर्विप्र सन्त्य प्रातर्यावभिरा गहि ।|
      block |देवेभिः सोमपीतये ॥|
      block |अयं सोमश्चमू सुतोऽमत्रे परि षिच्यते ।|
      block |प्रिय इन्द्राय वायवे ॥|
      block |वायवा याहि वीतये जुषाणो हव्यदातये ।|
      block |पिबा सुतस्यान्धसो अभि प्रयः ॥|
      block |इन्द्रश्च वायवेषां सुतानां पीतिमर्हथः ।|
      block |ताञ्जुषेथामरेपसावभि प्रयः ॥|
      block |सुता इन्द्राय वायवे सोमासो दध्याशिरः ।|
      block |निम्नं न यन्ति सिन्धवोऽभि प्रयः ॥|
      block |सजूर्विश्वेभिर्देवेभिरश्विभ्यामुषसा सजूः ।|
      block |आ याह्यग्ने अत्रिवत्सुते रण ॥|
      block |सजूर्मित्रावरुणाभ्यां सजूः सोमेन विष्णुना ।|
      block |आ याह्यग्ने अत्रिवत्सुते रण ॥|
      block |सजूरादित्यैर्वसुभिः सजूरिन्द्रेण वायुना ।|
      block |आ याह्यग्ने अत्रिवत्सुते रण ॥|
      block |स्वस्ति नो मिमीतामश्विना भगः स्वस्ति देव्यदितिरनर्वणः ।|
      block |स्वस्ति पूषा असुरो दधातु नः स्वस्ति द्यावापृथिवी सुचेतुना ॥|
      block |स्वस्तये वायुमुप ब्रवामहै सोमं स्वस्ति भुवनस्य यस्पतिः ।|
      block |बृहस्पतिं सर्वगणं स्वस्तये स्वस्तय आदित्यासो भवन्तु नः ॥|
      block |विश्वे देवा नो अद्या स्वस्तये वैश्वानरो वसुरग्निः स्वस्तये ।|
      block |देवा अवन्त्वृभवः स्वस्तये स्वस्ति नो रुद्रः पात्वंहसः ॥|
      block |स्वस्ति मित्रावरुणा स्वस्ति पथ्ये रेवति ।|
      block |स्वस्ति न इन्द्रश्चाग्निश्च स्वस्ति नो अदिते कृधि ॥|
      block |स्वस्ति पन्थामनु चरेम सूर्याचन्द्रमसाविव ।|
      block |पुनर्ददताघ्नता जानता सं गमेमहि ॥|
    block |ऋग्वेदः सूक्तं|
      block |प्र श्यावाश्व धृष्णुयार्चा मरुद्भिरृक्वभिः ।|
      block |ये अद्रोघमनुष्वधं श्रवो मदन्ति यज्ञियाः ॥|
      block |ते हि स्थिरस्य शवसः सखायः सन्ति धृष्णुया ।|
      block |ते यामन्ना धृषद्विनस्त्मना पान्ति शश्वतः ॥|
      block |ते स्यन्द्रासो नोक्षणोऽति ष्कन्दन्ति शर्वरीः ।|
      block |मरुतामधा महो दिवि क्षमा च मन्महे ॥|
      block |मरुत्सु वो दधीमहि स्तोमं यज्ञं च धृष्णुया ।|
      block |विश्वे ये मानुषा युगा पान्ति मर्त्यं रिषः ॥|
      block |अर्हन्तो ये सुदानवो नरो असामिशवसः ।|
      block |प्र यज्ञं यज्ञियेभ्यो दिवो अर्चा मरुद्भ्यः ॥|
      block |आ रुक्मैरा युधा नर ऋष्वा ऋष्टीरसृक्षत ।|
      block |अन्वेनाँ अह विद्युतो मरुतो जज्झतीरिव भानुरर्त त्मना दिवः ॥|
      block |ये वावृधन्त पार्थिवा य उरावन्तरिक्ष आ ।|
      block |वृजने वा नदीनां सधस्थे वा महो दिवः ॥|
      block |शर्धो मारुतमुच्छंस सत्यशवसमृभ्वसम् ।|
      block |उत स्म ते शुभे नरः प्र स्यन्द्रा युजत त्मना ॥|
      block |उत स्म ते परुष्ण्यामूर्णा वसत शुन्ध्यवः ।|
      block |उत पव्या रथानामद्रिं भिन्दन्त्योजसा ॥|
      block |आपथयो विपथयोऽन्तस्पथा अनुपथाः ।|
      block |एतेभिर्मह्यं नामभिर्यज्ञं विष्टार ओहते ॥|
      block |अधा नरो न्योहतेऽधा नियुत ओहते ।|
      block |अधा पारावता इति चित्रा रूपाणि दर्श्या ॥|
      block |छन्दस्तुभः कुभन्यव उत्समा कीरिणो नृतुः ।|
      block |ते मे के चिन्न तायव ऊमा आसन्दृशि त्विषे ॥|
      block |य ऋष्वा ऋष्टिविद्युतः कवयः सन्ति वेधसः ।|
      block |तमृषे मारुतं गणं नमस्या रमया गिरा ॥|
      block |अच्छ ऋषे मारुतं गणं दाना मित्रं न योषणा ।|
      block |दिवो वा धृष्णव ओजसा स्तुता धीभिरिषण्यत ॥|
      block |नू मन्वान एषां देवाँ अच्छा न वक्षणा ।|
      block |दाना सचेत सूरिभिर्यामश्रुतेभिरञ्जिभिः ॥|
      block |प्र ये मे बन्ध्वेषे गां वोचन्त सूरयः पृश्निं वोचन्त मातरम् ।|
      block |अधा पितरमिष्मिणं रुद्रं वोचन्त शिक्वसः ॥|
      block |सप्त मे सप्त शाकिन एकमेका शता ददुः ।|
      block |यमुनायामधि श्रुतमुद्राधो गव्यं मृजे नि राधो अश्व्यं मृजे ॥|
    block |ऋग्वेदः सूक्तं|
      block |को वेद जानमेषां को वा पुरा सुम्नेष्वास मरुताम् ।|
      block |यद्युयुज्रे किलास्यः ॥|
      block |ऐतान्रथेषु तस्थुषः कः शुश्राव कथा ययुः ।|
      block |कस्मै सस्रुः सुदासे अन्वापय इळाभिर्वृष्टयः सह ॥|
      block |ते म आहुर्य आययुरुप द्युभिर्विभिर्मदे ।|
      block |नरो मर्या अरेपस इमान्पश्यन्निति ष्टुहि ॥|
      block |ये अञ्जिषु ये वाशीषु स्वभानवः स्रक्षु रुक्मेषु खादिषु ।|
      block |श्राया रथेषु धन्वसु ॥|
      block |युष्माकं स्मा रथाँ अनु मुदे दधे मरुतो जीरदानवः ।|
      block |वृष्टी द्यावो यतीरिव ॥|
      block |आ यं नरः सुदानवो ददाशुषे दिवः कोशमचुच्यवुः ।|
      block |वि पर्जन्यं सृजन्ति रोदसी अनु धन्वना यन्ति वृष्टयः ॥|
      block |ततृदानाः सिन्धवः क्षोदसा रजः प्र सस्रुर्धेनवो यथा ।|
      block |स्यन्ना अश्वा इवाध्वनो विमोचने वि यद्वर्तन्त एन्यः ॥|
      block |आ यात मरुतो दिव आन्तरिक्षादमादुत ।|
      block |माव स्थात परावतः ॥|
      block |मा वो रसानितभा कुभा क्रुमुर्मा वः सिन्धुर्नि रीरमत् ।|
      block |मा वः परि ष्ठात्सरयुः पुरीषिण्यस्मे इत्सुम्नमस्तु वः ॥|
      block |तं वः शर्धं रथानां त्वेषं गणं मारुतं नव्यसीनाम् ।|
      block |अनु प्र यन्ति वृष्टयः ॥|
      block |शर्धंशर्धं व एषां व्रातंव्रातं गणंगणं सुशस्तिभिः ।|
      block |अनु क्रामेम धीतिभिः ॥|
      block |कस्मा अद्य सुजाताय रातहव्याय प्र ययुः ।|
      block |एना यामेन मरुतः ॥|
      block |येन तोकाय तनयाय धान्यं बीजं वहध्वे अक्षितम् ।|
      block |अस्मभ्यं तद्धत्तन यद्व ईमहे राधो विश्वायु सौभगम् ॥|
      block |अतीयाम निदस्तिरः स्वस्तिभिर्हित्वावद्यमरातीः ।|
      block |वृष्ट्वी शं योराप उस्रि भेषजं स्याम मरुतः सह ॥|
      block |सुदेवः समहासति सुवीरो नरो मरुतः स मर्त्यः ।|
      block |यं त्रायध्वे स्याम ते ॥|
      block |स्तुहि भोजान्स्तुवतो अस्य यामनि रणन्गावो न यवसे ।|
      block |यतः पूर्वाँ इव सखीँरनु ह्वय गिरा गृणीहि कामिनः ॥|
    block |ऋग्वेदः सूक्तं|
      block |प्र शर्धाय मारुताय स्वभानव इमां वाचमनजा पर्वतच्युते ।|
      block |घर्मस्तुभे दिव आ पृष्ठयज्वने द्युम्नश्रवसे महि नृम्णमर्चत ॥|
      block |प्र वो मरुतस्तविषा उदन्यवो वयोवृधो अश्वयुजः परिज्रयः ।|
      block |सं विद्युता दधति वाशति त्रितः स्वरन्त्यापोऽवना परिज्रयः ॥|
      block |विद्युन्महसो नरो अश्मदिद्यवो वातत्विषो मरुतः पर्वतच्युतः ।|
      block |अब्दया चिन्मुहुरा ह्रादुनीवृत स्तनयदमा रभसा उदोजसः ॥|
      block |व्यक्तून्रुद्रा व्यहानि शिक्वसो व्यन्तरिक्षं वि रजांसि धूतयः ।|
      block |वि यदज्राँ अजथ नाव ईं यथा वि दुर्गाणि मरुतो नाह रिष्यथ ॥|
      block |तद्वीर्यं वो मरुतो महित्वनं दीर्घं ततान सूर्यो न योजनम् ।|
      block |एता न यामे अगृभीतशोचिषोऽनश्वदां यन्न्ययातना गिरिम् ॥|
      block |अभ्राजि शर्धो मरुतो यदर्णसं मोषथा वृक्षं कपनेव वेधसः ।|
      block |अध स्मा नो अरमतिं सजोषसश्चक्षुरिव यन्तमनु नेषथा सुगम् ॥|
      block |न स जीयते मरुतो न हन्यते न स्रेधति न व्यथते न रिष्यति ।|
      block |नास्य राय उप दस्यन्ति नोतय ऋषिं वा यं राजानं वा सुषूदथ ॥|
      block |नियुत्वन्तो ग्रामजितो यथा नरोऽर्यमणो न मरुतः कबन्धिनः ।|
      block |पिन्वन्त्युत्सं यदिनासो अस्वरन्व्युन्दन्ति पृथिवीं मध्वो अन्धसा ॥|
      block |प्रवत्वतीयं पृथिवी मरुद्भ्यः प्रवत्वती द्यौर्भवति प्रयद्भ्यः ।|
      block |प्रवत्वतीः पथ्या अन्तरिक्ष्याः प्रवत्वन्तः पर्वता जीरदानवः ॥|
      block |यन्मरुतः सभरसः स्वर्णरः सूर्य उदिते मदथा दिवो नरः ।|
      block |न वोऽश्वाः श्रथयन्ताह सिस्रतः सद्यो अस्याध्वनः पारमश्नुथ ॥|
      block |अंसेषु व ऋष्टयः पत्सु खादयो वक्षस्सु रुक्मा मरुतो रथे शुभः ।|
      block |अग्निभ्राजसो विद्युतो गभस्त्योः शिप्राः शीर्षसु वितता हिरण्ययीः ॥|
      block |तं नाकमर्यो अगृभीतशोचिषं रुशत्पिप्पलं मरुतो वि धूनुथ ।|
      block |समच्यन्त वृजनातित्विषन्त यत्स्वरन्ति घोषं विततमृतायवः ॥|
      block |युष्मादत्तस्य मरुतो विचेतसो रायः स्याम रथ्यो वयस्वतः ।|
      block |न यो युच्छति तिष्यो यथा दिवोऽस्मे रारन्त मरुतः सहस्रिणम् ॥|
      block |यूयं रयिं मरुत स्पार्हवीरं यूयमृषिमवथ सामविप्रम् ।|
      block |यूयमर्वन्तं भरताय वाजं यूयं धत्थ राजानं श्रुष्टिमन्तम् ॥|
      block |तद्वो यामि द्रविणं सद्यऊतयो येना स्वर्ण ततनाम नॄँरभि ।|
      block |इदं सु मे मरुतो हर्यता वचो यस्य तरेम तरसा शतं हिमाः ॥|
    block |ऋग्वेदः सूक्तं|
      block |प्रयज्यवो मरुतो भ्राजदृष्टयो बृहद्वयो दधिरे रुक्मवक्षसः ।|
      block |ईयन्ते अश्वैः सुयमेभिराशुभिः शुभं यातामनु रथा अवृत्सत ॥|
      block |स्वयं दधिध्वे तविषीं यथा विद बृहन्महान्त उर्विया वि राजथ ।|
      block |उतान्तरिक्षं ममिरे व्योजसा शुभं यातामनु रथा अवृत्सत ॥|
      block |साकं जाताः सुभ्वः साकमुक्षिताः श्रिये चिदा प्रतरं वावृधुर्नरः ।|
      block |विरोकिणः सूर्यस्येव रश्मयः शुभं यातामनु रथा अवृत्सत ॥|
      block |आभूषेण्यं वो मरुतो महित्वनं दिदृक्षेण्यं सूर्यस्येव चक्षणम् ।|
      block |उतो अस्माँ अमृतत्वे दधातन शुभं यातामनु रथा अवृत्सत ॥|
      block |उदीरयथा मरुतः समुद्रतो यूयं वृष्टिं वर्षयथा पुरीषिणः ।|
      block |न वो दस्रा उप दस्यन्ति धेनवः शुभं यातामनु रथा अवृत्सत ॥|
      block |यदश्वान्धूर्षु पृषतीरयुग्ध्वं हिरण्ययान्प्रत्यत्काँ अमुग्ध्वम् ।|
      block |विश्वा इत्स्पृधो मरुतो व्यस्यथ शुभं यातामनु रथा अवृत्सत ॥|
      block |न पर्वता न नद्यो वरन्त वो यत्राचिध्वं मरुतो गच्छथेदु तत् ।|
      block |उत द्यावापृथिवी याथना परि शुभं यातामनु रथा अवृत्सत ॥|
      block |यत्पूर्व्यं मरुतो यच्च नूतनं यदुद्यते वसवो यच्च शस्यते ।|
      block |विश्वस्य तस्य भवथा नवेदसः शुभं यातामनु रथा अवृत्सत ॥|
      block |मृळत नो मरुतो मा वधिष्टनास्मभ्यं शर्म बहुलं वि यन्तन ।|
      block |अधि स्तोत्रस्य सख्यस्य गातन शुभं यातामनु रथा अवृत्सत ॥|
      block |यूयमस्मान्नयत वस्यो अच्छा निरंहतिभ्यो मरुतो गृणानाः ।|
      block |जुषध्वं नो हव्यदातिं यजत्रा वयं स्याम पतयो रयीणाम् ॥|
    block |ऋग्वेदः सूक्तं|
      block |अग्ने शर्धन्तमा गणं पिष्टं रुक्मेभिरञ्जिभिः ।|
      block |विशो अद्य मरुतामव ह्वये दिवश्चिद्रोचनादधि ॥|
      block |यथा चिन्मन्यसे हृदा तदिन्मे जग्मुराशसः ।|
      block |ये ते नेदिष्ठं हवनान्यागमन्तान्वर्ध भीमसंदृशः ॥|
      block |मीळ्हुष्मतीव पृथिवी पराहता मदन्त्येत्यस्मदा ।|
      block |ऋक्षो न वो मरुतः शिमीवाँ अमो दुध्रो गौरिव भीमयुः ॥|
      block |नि ये रिणन्त्योजसा वृथा गावो न दुर्धुरः ।|
      block |अश्मानं चित्स्वर्यं पर्वतं गिरिं प्र च्यावयन्ति यामभिः ॥|
      block |उत्तिष्ठ नूनमेषां स्तोमैः समुक्षितानाम् ।|
      block |मरुतां पुरुतममपूर्व्यं गवां सर्गमिव ह्वये ॥|
      block |युङ्ग्ध्वं ह्यरुषी रथे युङ्ग्ध्वं रथेषु रोहितः ।|
      block |युङ्ग्ध्वं हरी अजिरा धुरि वोळ्हवे वहिष्ठा धुरि वोळ्हवे ॥|
      block |उत स्य वाज्यरुषस्तुविष्वणिरिह स्म धायि दर्शतः ।|
      block |मा वो यामेषु मरुतश्चिरं करत्प्र तं रथेषु चोदत ॥|
      block |रथं नु मारुतं वयं श्रवस्युमा हुवामहे ।|
      block |आ यस्मिन्तस्थौ सुरणानि बिभ्रती सचा मरुत्सु रोदसी ॥|
      block |तं वः शर्धं रथेशुभं त्वेषं पनस्युमा हुवे ।|
      block |यस्मिन्सुजाता सुभगा महीयते सचा मरुत्सु मीळ्हुषी ॥|
    block |ऋग्वेदः सूक्तं|
      block |आ रुद्रास इन्द्रवन्तः सजोषसो हिरण्यरथाः सुविताय गन्तन ।|
      block |इयं वो अस्मत्प्रति हर्यते मतिस्तृष्णजे न दिव उत्सा उदन्यवे ॥|
      block |वाशीमन्त ऋष्टिमन्तो मनीषिणः सुधन्वान इषुमन्तो निषङ्गिणः ।|
      block |स्वश्वा स्थ सुरथाः पृश्निमातरः स्वायुधा मरुतो याथना शुभम् ॥|
      block |धूनुथ द्यां पर्वतान्दाशुषे वसु नि वो वना जिहते यामनो भिया ।|
      block |कोपयथ पृथिवीं पृश्निमातरः शुभे यदुग्राः पृषतीरयुग्ध्वम् ॥|
      block |वातत्विषो मरुतो वर्षनिर्णिजो यमा इव सुसदृशः सुपेशसः ।|
      block |पिशङ्गाश्वा अरुणाश्वा अरेपसः प्रत्वक्षसो महिना द्यौरिवोरवः ॥|
      block |पुरुद्रप्सा अञ्जिमन्तः सुदानवस्त्वेषसंदृशो अनवभ्रराधसः ।|
      block |सुजातासो जनुषा रुक्मवक्षसो दिवो अर्का अमृतं नाम भेजिरे ॥|
      block |ऋष्टयो वो मरुतो अंसयोरधि सह ओजो बाह्वोर्वो बलं हितम् ।|
      block |नृम्णा शीर्षस्वायुधा रथेषु वो विश्वा वः श्रीरधि तनूषु पिपिशे ॥|
      block |गोमदश्वावद्रथवत्सुवीरं चन्द्रवद्राधो मरुतो ददा नः ।|
      block |प्रशस्तिं नः कृणुत रुद्रियासो भक्षीय वोऽवसो दैव्यस्य ॥|
      block |हये नरो मरुतो मृळता नस्तुवीमघासो अमृता ऋतज्ञाः ।|
      block |सत्यश्रुतः कवयो युवानो बृहद्गिरयो बृहदुक्षमाणाः ॥|
    block |ऋग्वेदः सूक्तं|
      block |तमु नूनं तविषीमन्तमेषां स्तुषे गणं मारुतं नव्यसीनाम् ।|
      block |य आश्वश्वा अमवद्वहन्त उतेशिरे अमृतस्य स्वराजः ॥|
      block |त्वेषं गणं तवसं खादिहस्तं धुनिव्रतं मायिनं दातिवारम् ।|
      block |मयोभुवो ये अमिता महित्वा वन्दस्व विप्र तुविराधसो नॄन् ॥|
      block |आ वो यन्तूदवाहासो अद्य वृष्टिं ये विश्वे मरुतो जुनन्ति ।|
      block |अयं यो अग्निर्मरुतः समिद्ध एतं जुषध्वं कवयो युवानः ॥|
      block |यूयं राजानमिर्यं जनाय विभ्वतष्टं जनयथा यजत्राः ।|
      block |युष्मदेति मुष्टिहा बाहुजूतो युष्मत्सदश्वो मरुतः सुवीरः ॥|
      block |अरा इवेदचरमा अहेव प्रप्र जायन्ते अकवा महोभिः ।|
      block |पृश्नेः पुत्रा उपमासो रभिष्ठाः स्वया मत्या मरुतः सं मिमिक्षुः ॥|
      block |यत्प्रायासिष्ट पृषतीभिरश्वैर्वीळुपविभिर्मरुतो रथेभिः ।|
      block |क्षोदन्त आपो रिणते वनान्यवोस्रियो वृषभः क्रन्दतु द्यौः ॥|
      block |प्रथिष्ट यामन्पृथिवी चिदेषां भर्तेव गर्भं स्वमिच्छवो धुः ।|
      block |वातान्ह्यश्वान्धुर्यायुयुज्रे वर्षं स्वेदं चक्रिरे रुद्रियासः ॥|
      block |हये नरो मरुतो मृळता नस्तुवीमघासो अमृता ऋतज्ञाः ।|
      block |सत्यश्रुतः कवयो युवानो बृहद्गिरयो बृहदुक्षमाणाः ॥|
    block |ऋग्वेदः सूक्तं|
      block |प्र व स्पळक्रन्सुविताय दावनेऽर्चा दिवे प्र पृथिव्या ऋतं भरे ।|
      block |उक्षन्ते अश्वान्तरुषन्त आ रजोऽनु स्वं भानुं श्रथयन्ते अर्णवैः ॥|
      block |अमादेषां भियसा भूमिरेजति नौर्न पूर्णा क्षरति व्यथिर्यती ।|
      block |दूरेदृशो ये चितयन्त एमभिरन्तर्महे विदथे येतिरे नरः ॥|
      block |गवामिव श्रियसे शृङ्गमुत्तमं सूर्यो न चक्षू रजसो विसर्जने ।|
      block |अत्या इव सुभ्वश्चारव स्थन मर्या इव श्रियसे चेतथा नरः ॥|
      block |को वो महान्ति महतामुदश्नवत्कस्काव्या मरुतः को ह पौंस्या ।|
      block |यूयं ह भूमिं किरणं न रेजथ प्र यद्भरध्वे सुविताय दावने ॥|
      block |अश्वा इवेदरुषासः सबन्धवः शूरा इव प्रयुधः प्रोत युयुधुः ।|
      block |मर्या इव सुवृधो वावृधुर्नरः सूर्यस्य चक्षुः प्र मिनन्ति वृष्टिभिः ॥|
      block |ते अज्येष्ठा अकनिष्ठास उद्भिदोऽमध्यमासो महसा वि वावृधुः ।|
      block |सुजातासो जनुषा पृश्निमातरो दिवो मर्या आ नो अच्छा जिगातन ॥|
      block |वयो न ये श्रेणीः पप्तुरोजसान्तान्दिवो बृहतः सानुनस्परि ।|
      block |अश्वास एषामुभये यथा विदुः प्र पर्वतस्य नभनूँरचुच्यवुः ॥|
      block |मिमातु द्यौरदितिर्वीतये नः सं दानुचित्रा उषसो यतन्ताम् ।|
      block |आचुच्यवुर्दिव्यं कोशमेत ऋषे रुद्रस्य मरुतो गृणानाः ॥|
    block |ऋग्वेदः सूक्तं|
      block |ईळे अग्निं स्ववसं नमोभिरिह प्रसत्तो वि चयत्कृतं नः ।|
      block |रथैरिव प्र भरे वाजयद्भिः प्रदक्षिणिन्मरुतां स्तोममृध्याम् ॥|
      block |आ ये तस्थुः पृषतीषु श्रुतासु सुखेषु रुद्रा मरुतो रथेषु ।|
      block |वना चिदुग्रा जिहते नि वो भिया पृथिवी चिद्रेजते पर्वतश्चित् ॥|
      block |पर्वतश्चिन्महि वृद्धो बिभाय दिवश्चित्सानु रेजत स्वने वः ।|
      block |यत्क्रीळथ मरुत ऋष्टिमन्त आप इव सध्र्यञ्चो धवध्वे ॥|
      block |वरा इवेद्रैवतासो हिरण्यैरभि स्वधाभिस्तन्वः पिपिश्रे ।|
      block |श्रिये श्रेयांसस्तवसो रथेषु सत्रा महांसि चक्रिरे तनूषु ॥|
      block |अज्येष्ठासो अकनिष्ठास एते सं भ्रातरो वावृधुः सौभगाय ।|
      block |युवा पिता स्वपा रुद्र एषां सुदुघा पृश्निः सुदिना मरुद्भ्यः ॥|
      block |यदुत्तमे मरुतो मध्यमे वा यद्वावमे सुभगासो दिवि ष्ठ ।|
      block |अतो नो रुद्रा उत वा न्वस्याग्ने वित्ताद्धविषो यद्यजाम ॥|
      block |अग्निश्च यन्मरुतो विश्ववेदसो दिवो वहध्व उत्तरादधि ष्णुभिः ।|
      block |ते मन्दसाना धुनयो रिशादसो वामं धत्त यजमानाय सुन्वते ॥|
      block |अग्ने मरुद्भिः शुभयद्भिरृक्वभिः सोमं पिब मन्दसानो गणश्रिभिः ।|
      block |पावकेभिर्विश्वमिन्वेभिरायुभिर्वैश्वानर प्रदिवा केतुना सजूः ॥|
    block |ऋग्वेदः सूक्तं|
      block |के ष्ठा नरः श्रेष्ठतमा य एकएक आयय ।|
      block |परमस्याः परावतः ॥|
      block |क्व वोऽश्वाः क्वाभीशवः कथं शेक कथा यय ।|
      block |पृष्ठे सदो नसोर्यमः ॥|
      block |जघने चोद एषां वि सक्थानि नरो यमुः ।|
      block |पुत्रकृथे न जनयः ॥|
      block |परा वीरास एतन मर्यासो भद्रजानयः ।|
      block |अग्नितपो यथासथ ॥|
      block |सनत्साश्व्यं पशुमुत गव्यं शतावयम् ।|
      block |श्यावाश्वस्तुताय या दोर्वीरायोपबर्बृहत् ॥|
      block |उत त्वा स्त्री शशीयसी पुंसो भवति वस्यसी ।|
      block |अदेवत्रादराधसः ॥|
      block |वि या जानाति जसुरिं वि तृष्यन्तं वि कामिनम् ।|
      block |देवत्रा कृणुते मनः ॥|
      block |उत घा नेमो अस्तुतः पुमाँ इति ब्रुवे पणिः ।|
      block |स वैरदेय इत्समः ॥|
      block |उत मेऽरपद्युवतिर्ममन्दुषी प्रति श्यावाय वर्तनिम् ।|
      block |वि रोहिता पुरुमीळ्हाय येमतुर्विप्राय दीर्घयशसे ॥|
      block |यो मे धेनूनां शतं वैददश्विर्यथा ददत् ।|
      block |तरन्त इव मंहना ॥|
      block |य ईं वहन्त आशुभिः पिबन्तो मदिरं मधु ।|
      block |अत्र श्रवांसि दधिरे ॥|
      block |येषां श्रियाधि रोदसी विभ्राजन्ते रथेष्वा ।|
      block |दिवि रुक्म इवोपरि ॥|
      block |युवा स मारुतो गणस्त्वेषरथो अनेद्यः ।|
      block |शुभंयावाप्रतिष्कुतः ॥|
      block |को वेद नूनमेषां यत्रा मदन्ति धूतयः ।|
      block |ऋतजाता अरेपसः ॥|
      block |यूयं मर्तं विपन्यवः प्रणेतार इत्था धिया ।|
      block |श्रोतारो यामहूतिषु ॥|
      block |ते नो वसूनि काम्या पुरुश्चन्द्रा रिशादसः ।|
      block |आ यज्ञियासो ववृत्तन ॥|
      block |एतं मे स्तोममूर्म्ये दार्भ्याय परा वह ।|
      block |गिरो देवि रथीरिव ॥|
      block |उत मे वोचतादिति सुतसोमे रथवीतौ ।|
      block |न कामो अप वेति मे ॥|
      block |एष क्षेति रथवीतिर्मघवा गोमतीरनु ।|
      block |पर्वतेष्वपश्रितः ॥|
    block |ऋग्वेदः सूक्तं|
      block |ऋतेन ऋतमपिहितं ध्रुवं वां सूर्यस्य यत्र विमुचन्त्यश्वान् ।|
      block |दश शता सह तस्थुस्तदेकं देवानां श्रेष्ठं वपुषामपश्यम् ॥|
      block |तत्सु वां मित्रावरुणा महित्वमीर्मा तस्थुषीरहभिर्दुदुह्रे ।|
      block |विश्वाः पिन्वथः स्वसरस्य धेना अनु वामेकः पविरा ववर्त ॥|
      block |अधारयतं पृथिवीमुत द्यां मित्रराजाना वरुणा महोभिः ।|
      block |वर्धयतमोषधीः पिन्वतं गा अव वृष्टिं सृजतं जीरदानू ॥|
      block |आ वामश्वासः सुयुजो वहन्तु यतरश्मय उप यन्त्वर्वाक् ।|
      block |घृतस्य निर्णिगनु वर्तते वामुप सिन्धवः प्रदिवि क्षरन्ति ॥|
      block |अनु श्रुताममतिं वर्धदुर्वीं बर्हिरिव यजुषा रक्षमाणा ।|
      block |नमस्वन्ता धृतदक्षाधि गर्ते मित्रासाथे वरुणेळास्वन्तः ॥|
      block |अक्रविहस्ता सुकृते परस्पा यं त्रासाथे वरुणेळास्वन्तः ।|
      block |राजाना क्षत्रमहृणीयमाना सहस्रस्थूणं बिभृथः सह द्वौ ॥|
      block |हिरण्यनिर्णिगयो अस्य स्थूणा वि भ्राजते दिव्यश्वाजनीव ।|
      block |भद्रे क्षेत्रे निमिता तिल्विले वा सनेम मध्वो अधिगर्त्यस्य ॥|
      block |हिरण्यरूपमुषसो व्युष्टावयस्थूणमुदिता सूर्यस्य ।|
      block |आ रोहथो वरुण मित्र गर्तमतश्चक्षाथे अदितिं दितिं च ॥|
      block |यद्बंहिष्ठं नातिविधे सुदानू अच्छिद्रं शर्म भुवनस्य गोपा ।|
      block |तेन नो मित्रावरुणावविष्टं सिषासन्तो जिगीवांसः स्याम ॥|
    block |ऋग्वेदः सूक्तं|
      block |ऋतस्य गोपावधि तिष्ठथो रथं सत्यधर्माणा परमे व्योमनि ।|
      block |यमत्र मित्रावरुणावथो युवं तस्मै वृष्टिर्मधुमत्पिन्वते दिवः ॥|
      block |सम्राजावस्य भुवनस्य राजथो मित्रावरुणा विदथे स्वर्दृशा ।|
      block |वृष्टिं वां राधो अमृतत्वमीमहे द्यावापृथिवी वि चरन्ति तन्यवः ॥|
      block |सम्राजा उग्रा वृषभा दिवस्पती पृथिव्या मित्रावरुणा विचर्षणी ।|
      block |चित्रेभिरभ्रैरुप तिष्ठथो रवं द्यां वर्षयथो असुरस्य मायया ॥|
      block |माया वां मित्रावरुणा दिवि श्रिता सूर्यो ज्योतिश्चरति चित्रमायुधम् ।|
      block |तमभ्रेण वृष्ट्या गूहथो दिवि पर्जन्य द्रप्सा मधुमन्त ईरते ॥|
      block |रथं युञ्जते मरुतः शुभे सुखं शूरो न मित्रावरुणा गविष्टिषु ।|
      block |रजांसि चित्रा वि चरन्ति तन्यवो दिवः सम्राजा पयसा न उक्षतम् ॥|
      block |वाचं सु मित्रावरुणाविरावतीं पर्जन्यश्चित्रां वदति त्विषीमतीम् ।|
      block |अभ्रा वसत मरुतः सु मायया द्यां वर्षयतमरुणामरेपसम् ॥|
      block |धर्मणा मित्रावरुणा विपश्चिता व्रता रक्षेथे असुरस्य मायया ।|
      block |ऋतेन विश्वं भुवनं वि राजथः सूर्यमा धत्थो दिवि चित्र्यं रथम् ॥|
    block |ऋग्वेदः सूक्तं|
      block |वरुणं वो रिशादसमृचा मित्रं हवामहे ।|
      block |परि व्रजेव बाह्वोर्जगन्वांसा स्वर्णरम् ॥|
      block |ता बाहवा सुचेतुना प्र यन्तमस्मा अर्चते ।|
      block |शेवं हि जार्यं वां विश्वासु क्षासु जोगुवे ॥|
      block |यन्नूनमश्यां गतिं मित्रस्य यायां पथा ।|
      block |अस्य प्रियस्य शर्मण्यहिंसानस्य सश्चिरे ॥|
      block |युवाभ्यां मित्रावरुणोपमं धेयामृचा ।|
      block |यद्ध क्षये मघोनां स्तोतॄणां च स्पूर्धसे ॥|
      block |आ नो मित्र सुदीतिभिर्वरुणश्च सधस्थ आ ।|
      block |स्वे क्षये मघोनां सखीनां च वृधसे ॥|
      block |युवं नो येषु वरुण क्षत्रं बृहच्च बिभृथः ।|
      block |उरु णो वाजसातये कृतं राये स्वस्तये ॥|
      block |उच्छन्त्यां मे यजता देवक्षत्रे रुशद्गवि ।|
      block |सुतं सोमं न हस्तिभिरा पड्भिर्धावतं नरा बिभ्रतावर्चनानसम् ॥|
    block |ऋग्वेदः सूक्तं|
      block |यश्चिकेत स सुक्रतुर्देवत्रा स ब्रवीतु नः ।|
      block |वरुणो यस्य दर्शतो मित्रो वा वनते गिरः ॥|
      block |ता हि श्रेष्ठवर्चसा राजाना दीर्घश्रुत्तमा ।|
      block |ता सत्पती ऋतावृध ऋतावाना जनेजने ॥|
      block |ता वामियानोऽवसे पूर्वा उप ब्रुवे सचा ।|
      block |स्वश्वासः सु चेतुना वाजाँ अभि प्र दावने ॥|
      block |मित्रो अंहोश्चिदादुरु क्षयाय गातुं वनते ।|
      block |मित्रस्य हि प्रतूर्वतः सुमतिरस्ति विधतः ॥|
      block |वयं मित्रस्यावसि स्याम सप्रथस्तमे ।|
      block |अनेहसस्त्वोतयः सत्रा वरुणशेषसः ॥|
      block |युवं मित्रेमं जनं यतथः सं च नयथः ।|
      block |मा मघोनः परि ख्यतं मो अस्माकमृषीणां गोपीथे न उरुष्यतम् ॥|
    block |ऋग्वेदः सूक्तं|
      block |आ चिकितान सुक्रतू देवौ मर्त रिशादसा ।|
      block |वरुणाय ऋतपेशसे दधीत प्रयसे महे ॥|
      block |ता हि क्षत्रमविह्रुतं सम्यगसुर्यमाशाते ।|
      block |अध व्रतेव मानुषं स्वर्ण धायि दर्शतम् ॥|
      block |ता वामेषे रथानामुर्वीं गव्यूतिमेषाम् ।|
      block |रातहव्यस्य सुष्टुतिं दधृक्स्तोमैर्मनामहे ॥|
      block |अधा हि काव्या युवं दक्षस्य पूर्भिरद्भुता ।|
      block |नि केतुना जनानां चिकेथे पूतदक्षसा ॥|
      block |तदृतं पृथिवि बृहच्छ्रवएष ऋषीणाम् ।|
      block |ज्रयसानावरं पृथ्वति क्षरन्ति यामभिः ॥|
      block |आ यद्वामीयचक्षसा मित्र वयं च सूरयः ।|
      block |व्यचिष्ठे बहुपाय्ये यतेमहि स्वराज्ये ॥|
    block |ऋग्वेदः सूक्तं|
      block |बळित्था देव निष्कृतमादित्या यजतं बृहत् ।|
      block |वरुण मित्रार्यमन्वर्षिष्ठं क्षत्रमाशाथे ॥|
      block |आ यद्योनिं हिरण्ययं वरुण मित्र सदथः ।|
      block |धर्तारा चर्षणीनां यन्तं सुम्नं रिशादसा ॥|
      block |विश्वे हि विश्ववेदसो वरुणो मित्रो अर्यमा ।|
      block |व्रता पदेव सश्चिरे पान्ति मर्त्यं रिषः ॥|
      block |ते हि सत्या ऋतस्पृश ऋतावानो जनेजने ।|
      block |सुनीथासः सुदानवोऽंहोश्चिदुरुचक्रयः ॥|
      block |को नु वां मित्रास्तुतो वरुणो वा तनूनाम् ।|
      block |तत्सु वामेषते मतिरत्रिभ्य एषते मतिः ॥|
    block |ऋग्वेदः सूक्तं|
      block |प्र वो मित्राय गायत वरुणाय विपा गिरा ।|
      block |महिक्षत्रावृतं बृहत् ॥|
      block |सम्राजा या घृतयोनी मित्रश्चोभा वरुणश्च ।|
      block |देवा देवेषु प्रशस्ता ॥|
      block |ता नः शक्तं पार्थिवस्य महो रायो दिव्यस्य ।|
      block |महि वां क्षत्रं देवेषु ॥|
      block |ऋतमृतेन सपन्तेषिरं दक्षमाशाते ।|
      block |अद्रुहा देवौ वर्धेते ॥|
      block |वृष्टिद्यावा रीत्यापेषस्पती दानुमत्याः ।|
      block |बृहन्तं गर्तमाशाते ॥|
    block |ऋग्वेदः सूक्तं|
      block |त्री रोचना वरुण त्रीँरुत द्यून्त्रीणि मित्र धारयथो रजांसि ।|
      block |वावृधानावमतिं क्षत्रियस्यानु व्रतं रक्षमाणावजुर्यम् ॥|
      block |इरावतीर्वरुण धेनवो वां मधुमद्वां सिन्धवो मित्र दुह्रे ।|
      block |त्रयस्तस्थुर्वृषभासस्तिसृणां धिषणानां रेतोधा वि द्युमन्तः ॥|
      block |प्रातर्देवीमदितिं जोहवीमि मध्यंदिन उदिता सूर्यस्य ।|
      block |राये मित्रावरुणा सर्वतातेळे तोकाय तनयाय शं योः ॥|
      block |या धर्तारा रजसो रोचनस्योतादित्या दिव्या पार्थिवस्य ।|
      block |न वां देवा अमृता आ मिनन्ति व्रतानि मित्रावरुणा ध्रुवाणि ॥|
    block |ऋग्वेदः सूक्तं|
      block |पुरूरुणा चिद्ध्यस्त्यवो नूनं वां वरुण ।|
      block |मित्र वंसि वां सुमतिम् ॥|
      block |ता वां सम्यगद्रुह्वाणेषमश्याम धायसे ।|
      block |वयं ते रुद्रा स्याम ॥|
      block |पातं नो रुद्रा पायुभिरुत त्रायेथां सुत्रात्रा ।|
      block |तुर्याम दस्यून्तनूभिः ॥|
      block |मा कस्याद्भुतक्रतू यक्षं भुजेमा तनूभिः ।|
      block |मा शेषसा मा तनसा ॥|
    block |ऋग्वेदः सूक्तं|
      block |आ नो गन्तं रिशादसा वरुण मित्र बर्हणा ।|
      block |उपेमं चारुमध्वरम् ॥|
      block |विश्वस्य हि प्रचेतसा वरुण मित्र राजथः ।|
      block |ईशाना पिप्यतं धियः ॥|
      block |उप नः सुतमा गतं वरुण मित्र दाशुषः ।|
      block |अस्य सोमस्य पीतये ॥|
    block |ऋग्वेदः सूक्तं|
      block |आ मित्रे वरुणे वयं गीर्भिर्जुहुमो अत्रिवत् ।|
      block |नि बर्हिषि सदतं सोमपीतये ॥|
      block |व्रतेन स्थो ध्रुवक्षेमा धर्मणा यातयज्जना ।|
      block |नि बर्हिषि सदतं सोमपीतये ॥|
      block |मित्रश्च नो वरुणश्च जुषेतां यज्ञमिष्टये ।|
      block |नि बर्हिषि सदतां सोमपीतये ॥|
    block |ऋग्वेदः सूक्तं|
      block |यदद्य स्थः परावति यदर्वावत्यश्विना ।|
      block |यद्वा पुरू पुरुभुजा यदन्तरिक्ष आ गतम् ॥|
      block |इह त्या पुरुभूतमा पुरू दंसांसि बिभ्रता ।|
      block |वरस्या याम्यध्रिगू हुवे तुविष्टमा भुजे ॥|
      block |ईर्मान्यद्वपुषे वपुश्चक्रं रथस्य येमथुः ।|
      block |पर्यन्या नाहुषा युगा मह्ना रजांसि दीयथः ॥|
      block |तदू षु वामेना कृतं विश्वा यद्वामनु ष्टवे ।|
      block |नाना जातावरेपसा समस्मे बन्धुमेयथुः ॥|
      block |आ यद्वां सूर्या रथं तिष्ठद्रघुष्यदं सदा ।|
      block |परि वामरुषा वयो घृणा वरन्त आतपः ॥|
      block |युवोरत्रिश्चिकेतति नरा सुम्नेन चेतसा ।|
      block |घर्मं यद्वामरेपसं नासत्यास्ना भुरण्यति ॥|
      block |उग्रो वां ककुहो ययिः शृण्वे यामेषु संतनिः ।|
      block |यद्वां दंसोभिरश्विनात्रिर्नराववर्तति ॥|
      block |मध्व ऊ षु मधूयुवा रुद्रा सिषक्ति पिप्युषी ।|
      block |यत्समुद्राति पर्षथः पक्वाः पृक्षो भरन्त वाम् ॥|
      block |सत्यमिद्वा उ अश्विना युवामाहुर्मयोभुवा ।|
      block |ता यामन्यामहूतमा यामन्ना मृळयत्तमा ॥|
      block |इमा ब्रह्माणि वर्धनाश्विभ्यां सन्तु शंतमा ।|
      block |या तक्षाम रथाँ इवावोचाम बृहन्नमः ॥|
    block |ऋग्वेदः सूक्तं|
      block |कूष्ठो देवावश्विनाद्या दिवो मनावसू ।|
      block |तच्छ्रवथो वृषण्वसू अत्रिर्वामा विवासति ॥|
      block |कुह त्या कुह नु श्रुता दिवि देवा नासत्या ।|
      block |कस्मिन्ना यतथो जने को वां नदीनां सचा ॥|
      block |कं याथः कं ह गच्छथः कमच्छा युञ्जाथे रथम् ।|
      block |कस्य ब्रह्माणि रण्यथो वयं वामुश्मसीष्टये ॥|
      block |पौरं चिद्ध्युदप्रुतं पौर पौराय जिन्वथः ।|
      block |यदीं गृभीततातये सिंहमिव द्रुहस्पदे ॥|
      block |प्र च्यवानाज्जुजुरुषो वव्रिमत्कं न मुञ्चथः ।|
      block |युवा यदी कृथः पुनरा काममृण्वे वध्वः ॥|
      block |अस्ति हि वामिह स्तोता स्मसि वां संदृशि श्रिये ।|
      block |नू श्रुतं म आ गतमवोभिर्वाजिनीवसू ॥|
      block |को वामद्य पुरूणामा वव्ने मर्त्यानाम् ।|
      block |को विप्रो विप्रवाहसा को यज्ञैर्वाजिनीवसू ॥|
      block |आ वां रथो रथानां येष्ठो यात्वश्विना ।|
      block |पुरू चिदस्मयुस्तिर आङ्गूषो मर्त्येष्वा ॥|
      block |शमू षु वां मधूयुवास्माकमस्तु चर्कृतिः ।|
      block |अर्वाचीना विचेतसा विभिः श्येनेव दीयतम् ॥|
      block |अश्विना यद्ध कर्हि चिच्छुश्रूयातमिमं हवम् ।|
      block |वस्वीरू षु वां भुजः पृञ्चन्ति सु वां पृचः ॥|
    block |ऋग्वेदः सूक्तं|
      block |प्रति प्रियतमं रथं वृषणं वसुवाहनम् ।|
      block |स्तोता वामश्विनावृषि स्तोमेन प्रति भूषति माध्वी मम श्रुतं हवम् ॥|
      block |अत्यायातमश्विना तिरो विश्वा अहं सना ।|
      block |दस्रा हिरण्यवर्तनी सुषुम्ना सिन्धुवाहसा माध्वी मम श्रुतं हवम् ॥|
      block |आ नो रत्नानि बिभ्रतावश्विना गच्छतं युवम् ।|
      block |रुद्रा हिरण्यवर्तनी जुषाणा वाजिनीवसू माध्वी मम श्रुतं हवम् ॥|
      block |सुष्टुभो वां वृषण्वसू रथे वाणीच्याहिता ।|
      block |उत वां ककुहो मृगः पृक्षः कृणोति वापुषो माध्वी मम श्रुतं हवम् ॥|
      block |बोधिन्मनसा रथ्येषिरा हवनश्रुता ।|
      block |विभिश्च्यवानमश्विना नि याथो अद्वयाविनं माध्वी मम श्रुतं हवम् ॥|
      block |आ वां नरा मनोयुजोऽश्वासः प्रुषितप्सवः ।|
      block |वयो वहन्तु पीतये सह सुम्नेभिरश्विना माध्वी मम श्रुतं हवम् ॥|
      block |अश्विनावेह गच्छतं नासत्या मा वि वेनतम् ।|
      block |तिरश्चिदर्यया परि वर्तिर्यातमदाभ्या माध्वी मम श्रुतं हवम् ॥|
      block |अस्मिन्यज्ञे अदाभ्या जरितारं शुभस्पती ।|
      block |अवस्युमश्विना युवं गृणन्तमुप भूषथो माध्वी मम श्रुतं हवम् ॥|
      block |अभूदुषा रुशत्पशुराग्निरधाय्यृत्वियः ।|
      block |अयोजि वां वृषण्वसू रथो दस्रावमर्त्यो माध्वी मम श्रुतं हवम् ॥|
    block |ऋग्वेदः सूक्तं|
      block |आ भात्यग्निरुषसामनीकमुद्विप्राणां देवया वाचो अस्थुः ।|
      block |अर्वाञ्चा नूनं रथ्येह यातं पीपिवांसमश्विना घर्ममच्छ ॥|
      block |न संस्कृतं प्र मिमीतो गमिष्ठान्ति नूनमश्विनोपस्तुतेह ।|
      block |दिवाभिपित्वेऽवसागमिष्ठा प्रत्यवर्तिं दाशुषे शम्भविष्ठा ॥|
      block |उता यातं संगवे प्रातरह्नो मध्यंदिन उदिता सूर्यस्य ।|
      block |दिवा नक्तमवसा शंतमेन नेदानीं पीतिरश्विना ततान ॥|
      block |इदं हि वां प्रदिवि स्थानमोक इमे गृहा अश्विनेदं दुरोणम् ।|
      block |आ नो दिवो बृहतः पर्वतादाद्भ्यो यातमिषमूर्जं वहन्ता ॥|
      block |समश्विनोरवसा नूतनेन मयोभुवा सुप्रणीती गमेम ।|
      block |आ नो रयिं वहतमोत वीराना विश्वान्यमृता सौभगानि ॥|
    block |ऋग्वेदः सूक्तं|
      block |प्रातर्यावाणा प्रथमा यजध्वं पुरा गृध्रादररुषः पिबातः ।|
      block |प्रातर्हि यज्ञमश्विना दधाते प्र शंसन्ति कवयः पूर्वभाजः ॥|
      block |प्रातर्यजध्वमश्विना हिनोत न सायमस्ति देवया अजुष्टम् ।|
      block |उतान्यो अस्मद्यजते वि चावः पूर्वःपूर्वो यजमानो वनीयान् ॥|
      block |हिरण्यत्वङ्मधुवर्णो घृतस्नुः पृक्षो वहन्ना रथो वर्तते वाम् ।|
      block |मनोजवा अश्विना वातरंहा येनातियाथो दुरितानि विश्वा ॥|
      block |यो भूयिष्ठं नासत्याभ्यां विवेष चनिष्ठं पित्वो ररते विभागे ।|
      block |स तोकमस्य पीपरच्छमीभिरनूर्ध्वभासः सदमित्तुतुर्यात् ॥|
      block |समश्विनोरवसा नूतनेन मयोभुवा सुप्रणीती गमेम ।|
      block |आ नो रयिं वहतमोत वीराना विश्वान्यमृता सौभगानि ॥|
    block |ऋग्वेदः सूक्तं|
      block |अश्विनावेह गच्छतं नासत्या मा वि वेनतम् ।|
      block |हंसाविव पततमा सुताँ उप ॥|
      block |अश्विना हरिणाविव गौराविवानु यवसम् ।|
      block |हंसाविव पततमा सुताँ उप ॥|
      block |अश्विना वाजिनीवसू जुषेथां यज्ञमिष्टये ।|
      block |हंसाविव पततमा सुताँ उप ॥|
      block |अत्रिर्यद्वामवरोहन्नृबीसमजोहवीन्नाधमानेव योषा ।|
      block |श्येनस्य चिज्जवसा नूतनेनागच्छतमश्विना शंतमेन ॥|
      block |वि जिहीष्व वनस्पते योनिः सूष्यन्त्या इव ।|
      block |श्रुतं मे अश्विना हवं सप्तवध्रिं च मुञ्चतम् ॥|
      block |भीताय नाधमानाय ऋषये सप्तवध्रये ।|
      block |मायाभिरश्विना युवं वृक्षं सं च वि चाचथः ॥|
      block |यथा वातः पुष्करिणीं समिङ्गयति सर्वतः ।|
      block |एवा ते गर्भ एजतु निरैतु दशमास्यः ॥|
      block |यथा वातो यथा वनं यथा समुद्र एजति ।|
      block |एवा त्वं दशमास्य सहावेहि जरायुणा ॥|
      block |दश मासाञ्छशयानः कुमारो अधि मातरि ।|
      block |निरैतु जीवो अक्षतो जीवो जीवन्त्या अधि ॥|
    block |ऋग्वेदः सूक्तं|
      block |महे नो अद्य बोधयोषो राये दिवित्मती ।|
      block |यथा चिन्नो अबोधयः सत्यश्रवसि वाय्ये सुजाते अश्वसूनृते ॥|
      block |या सुनीथे शौचद्रथे व्यौच्छो दुहितर्दिवः ।|
      block |सा व्युच्छ सहीयसि सत्यश्रवसि वाय्ये सुजाते अश्वसूनृते ॥|
      block |सा नो अद्याभरद्वसुर्व्युच्छा दुहितर्दिवः ।|
      block |यो व्यौच्छः सहीयसि सत्यश्रवसि वाय्ये सुजाते अश्वसूनृते ॥|
      block |अभि ये त्वा विभावरि स्तोमैर्गृणन्ति वह्नयः ।|
      block |मघैर्मघोनि सुश्रियो दामन्वन्तः सुरातयः सुजाते अश्वसूनृते ॥|
      block |यच्चिद्धि ते गणा इमे छदयन्ति मघत्तये ।|
      block |परि चिद्वष्टयो दधुर्ददतो राधो अह्रयं सुजाते अश्वसूनृते ॥|
      block |ऐषु धा वीरवद्यश उषो मघोनि सूरिषु ।|
      block |ये नो राधांस्यह्रया मघवानो अरासत सुजाते अश्वसूनृते ॥|
      block |तेभ्यो द्युम्नं बृहद्यश उषो मघोन्या वह ।|
      block |ये नो राधांस्यश्व्या गव्या भजन्त सूरयः सुजाते अश्वसूनृते ॥|
      block |उत नो गोमतीरिष आ वहा दुहितर्दिवः ।|
      block |साकं सूर्यस्य रश्मिभिः शुक्रैः शोचद्भिरर्चिभिः सुजाते अश्वसूनृते ॥|
      block |व्युच्छा दुहितर्दिवो मा चिरं तनुथा अपः ।|
      block |नेत्त्वा स्तेनं यथा रिपुं तपाति सूरो अर्चिषा सुजाते अश्वसूनृते ॥|
      block |एतावद्वेदुषस्त्वं भूयो वा दातुमर्हसि ।|
      block |या स्तोतृभ्यो विभावर्युच्छन्ती न प्रमीयसे सुजाते अश्वसूनृते ॥|
    block |ऋग्वेदः सूक्तं|
      block |द्युतद्यामानं बृहतीमृतेन ऋतावरीमरुणप्सुं विभातीम् ।|
      block |देवीमुषसं स्वरावहन्तीं प्रति विप्रासो मतिभिर्जरन्ते ॥|
      block |एषा जनं दर्शता बोधयन्ती सुगान्पथः कृण्वती यात्यग्रे ।|
      block |बृहद्रथा बृहती विश्वमिन्वोषा ज्योतिर्यच्छत्यग्रे अह्नाम् ॥|
      block |एषा गोभिररुणेभिर्युजानास्रेधन्ती रयिमप्रायु चक्रे ।|
      block |पथो रदन्ती सुविताय देवी पुरुष्टुता विश्ववारा वि भाति ॥|
      block |एषा व्येनी भवति द्विबर्हा आविष्कृण्वाना तन्वं पुरस्तात् ।|
      block |ऋतस्य पन्थामन्वेति साधु प्रजानतीव न दिशो मिनाति ॥|
      block |एषा शुभ्रा न तन्वो विदानोर्ध्वेव स्नाती दृशये नो अस्थात् ।|
      block |अप द्वेषो बाधमाना तमांस्युषा दिवो दुहिता ज्योतिषागात् ॥|
      block |एषा प्रतीची दुहिता दिवो नॄन्योषेव भद्रा नि रिणीते अप्सः ।|
      block |व्यूर्ण्वती दाशुषे वार्याणि पुनर्ज्योतिर्युवतिः पूर्वथाकः ॥|
    block |ऋग्वेदः सूक्तं|
      block |युञ्जते मन उत युञ्जते धियो विप्रा विप्रस्य बृहतो विपश्चितः ।|
      block |वि होत्रा दधे वयुनाविदेक इन्मही देवस्य सवितुः परिष्टुतिः ॥|
      block |विश्वा रूपाणि प्रति मुञ्चते कविः प्रासावीद्भद्रं द्विपदे चतुष्पदे ।|
      block |वि नाकमख्यत्सविता वरेण्योऽनु प्रयाणमुषसो वि राजति ॥|
      block |यस्य प्रयाणमन्वन्य इद्ययुर्देवा देवस्य महिमानमोजसा ।|
      block |यः पार्थिवानि विममे स एतशो रजांसि देवः सविता महित्वना ॥|
      block |उत यासि सवितस्त्रीणि रोचनोत सूर्यस्य रश्मिभिः समुच्यसि ।|
      block |उत रात्रीमुभयतः परीयस उत मित्रो भवसि देव धर्मभिः ॥|
      block |उतेशिषे प्रसवस्य त्वमेक इदुत पूषा भवसि देव यामभिः ।|
      block |उतेदं विश्वं भुवनं वि राजसि श्यावाश्वस्ते सवित स्तोममानशे ॥|
    block |ऋग्वेदः सूक्तं|
      block |तत्सवितुर्वृणीमहे वयं देवस्य भोजनम् ।|
      block |श्रेष्ठं सर्वधातमं तुरं भगस्य धीमहि ॥|
      block |अस्य हि स्वयशस्तरं सवितुः कच्चन प्रियम् ।|
      block |न मिनन्ति स्वराज्यम् ॥|
      block |स हि रत्नानि दाशुषे सुवाति सविता भगः ।|
      block |तं भागं चित्रमीमहे ॥|
      block |अद्या नो देव सवितः प्रजावत्सावीः सौभगम् ।|
      block |परा दुष्वप्न्यं सुव ॥|
      block |विश्वानि देव सवितर्दुरितानि परा सुव ।|
      block |यद्भद्रं तन्न आ सुव ॥|
      block |अनागसो अदितये देवस्य सवितुः सवे ।|
      block |विश्वा वामानि धीमहि ॥|
      block |आ विश्वदेवं सत्पतिं सूक्तैरद्या वृणीमहे ।|
      block |सत्यसवं सवितारम् ॥|
      block |य इमे उभे अहनी पुर एत्यप्रयुच्छन् ।|
      block |स्वाधीर्देवः सविता ॥|
      block |य इमा विश्वा जातान्याश्रावयति श्लोकेन ।|
      block |प्र च सुवाति सविता ॥|
    block |ऋग्वेदः सूक्तं|
      block |अच्छा वद तवसं गीर्भिराभि स्तुहि पर्जन्यं नमसा विवास ।|
      block |कनिक्रदद्वृषभो जीरदानू रेतो दधात्योषधीषु गर्भम् ॥|
      block |वि वृक्षान्हन्त्युत हन्ति रक्षसो विश्वं बिभाय भुवनं महावधात् ।|
      block |उतानागा ईषते वृष्ण्यावतो यत्पर्जन्य स्तनयन्हन्ति दुष्कृतः ॥|
      block |रथीव कशयाश्वाँ अभिक्षिपन्नाविर्दूतान्कृणुते वर्ष्याँ अह ।|
      block |दूरात्सिंहस्य स्तनथा उदीरते यत्पर्जन्यः कृणुते वर्ष्यं नभः ॥|
      block |प्र वाता वान्ति पतयन्ति विद्युत उदोषधीर्जिहते पिन्वते स्वः ।|
      block |इरा विश्वस्मै भुवनाय जायते यत्पर्जन्यः पृथिवीं रेतसावति ॥|
      block |यस्य व्रते पृथिवी नन्नमीति यस्य व्रते शफवज्जर्भुरीति ।|
      block |यस्य व्रत ओषधीर्विश्वरूपाः स नः पर्जन्य महि शर्म यच्छ ॥|
      block |दिवो नो वृष्टिं मरुतो ररीध्वं प्र पिन्वत वृष्णो अश्वस्य धाराः ।|
      block |अर्वाङेतेन स्तनयित्नुनेह्यपो निषिञ्चन्नसुरः पिता नः ॥|
      block |अभि क्रन्द स्तनय गर्भमा धा उदन्वता परि दीया रथेन ।|
      block |दृतिं सु कर्ष विषितं न्यञ्चं समा भवन्तूद्वतो निपादाः ॥|
      block |महान्तं कोशमुदचा नि षिञ्च स्यन्दन्तां कुल्या विषिताः पुरस्तात् ।|
      block |घृतेन द्यावापृथिवी व्युन्धि सुप्रपाणं भवत्वघ्न्याभ्यः ॥|
      block |यत्पर्जन्य कनिक्रदत्स्तनयन्हंसि दुष्कृतः ।|
      block |प्रतीदं विश्वं मोदते यत्किं च पृथिव्यामधि ॥|
      block |अवर्षीर्वर्षमुदु षू गृभायाकर्धन्वान्यत्येतवा उ ।|
      block |अजीजन ओषधीर्भोजनाय कमुत प्रजाभ्योऽविदो मनीषाम् ॥|
    block |ऋग्वेदः सूक्तं|
      block |बळित्था पर्वतानां खिद्रं बिभर्षि पृथिवि ।|
      block |प्र या भूमिं प्रवत्वति मह्ना जिनोषि महिनि ॥|
      block |स्तोमासस्त्वा विचारिणि प्रति ष्टोभन्त्यक्तुभिः ।|
      block |प्र या वाजं न हेषन्तं पेरुमस्यस्यर्जुनि ॥|
      block |दृळ्हा चिद्या वनस्पतीन्क्ष्मया दर्धर्ष्योजसा ।|
      block |यत्ते अभ्रस्य विद्युतो दिवो वर्षन्ति वृष्टयः ॥|
    block |ऋग्वेदः सूक्तं|
      block |प्र सम्राजे बृहदर्चा गभीरं ब्रह्म प्रियं वरुणाय श्रुताय ।|
      block |वि यो जघान शमितेव चर्मोपस्तिरे पृथिवीं सूर्याय ॥|
      block |वनेषु व्यन्तरिक्षं ततान वाजमर्वत्सु पय उस्रियासु ।|
      block |हृत्सु क्रतुं वरुणो अप्स्वग्निं दिवि सूर्यमदधात्सोममद्रौ ॥|
      block |नीचीनबारं वरुणः कवन्धं प्र ससर्ज रोदसी अन्तरिक्षम् ।|
      block |तेन विश्वस्य भुवनस्य राजा यवं न वृष्टिर्व्युनत्ति भूम ॥|
      block |उनत्ति भूमिं पृथिवीमुत द्यां यदा दुग्धं वरुणो वष्ट्यादित् ।|
      block |समभ्रेण वसत पर्वतासस्तविषीयन्तः श्रथयन्त वीराः ॥|
      block |इमामू ष्वासुरस्य श्रुतस्य महीं मायां वरुणस्य प्र वोचम् ।|
      block |मानेनेव तस्थिवाँ अन्तरिक्षे वि यो ममे पृथिवीं सूर्येण ॥|
      block |इमामू नु कवितमस्य मायां महीं देवस्य नकिरा दधर्ष ।|
      block |एकं यदुद्ना न पृणन्त्येनीरासिञ्चन्तीरवनयः समुद्रम् ॥|
      block |अर्यम्यं वरुण मित्र्यं वा सखायं वा सदमिद्भ्रातरं वा ।|
      block |वेशं वा नित्यं वरुणारणं वा यत्सीमागश्चकृमा शिश्रथस्तत् ॥|
      block |कितवासो यद्रिरिपुर्न दीवि यद्वा घा सत्यमुत यन्न विद्म ।|
      block |सर्वा ता वि ष्य शिथिरेव देवाधा ते स्याम वरुण प्रियासः ॥|
    block |ऋग्वेदः सूक्तं|
      block |इन्द्राग्नी यमवथ उभा वाजेषु मर्त्यम् ।|
      block |दृळ्हा चित्स प्र भेदति द्युम्ना वाणीरिव त्रितः ॥|
      block |या पृतनासु दुष्टरा या वाजेषु श्रवाय्या ।|
      block |या पञ्च चर्षणीरभीन्द्राग्नी ता हवामहे ॥|
      block |तयोरिदमवच्छवस्तिग्मा दिद्युन्मघोनोः ।|
      block |प्रति द्रुणा गभस्त्योर्गवां वृत्रघ्न एषते ॥|
      block |ता वामेषे रथानामिन्द्राग्नी हवामहे ।|
      block |पती तुरस्य राधसो विद्वांसा गिर्वणस्तमा ॥|
      block |ता वृधन्तावनु द्यून्मर्ताय देवावदभा ।|
      block |अर्हन्ता चित्पुरो दधेऽंशेव देवावर्वते ॥|
      block |एवेन्द्राग्निभ्यामहावि हव्यं शूष्यं घृतं न पूतमद्रिभिः ।|
      block |ता सूरिषु श्रवो बृहद्रयिं गृणत्सु दिधृतमिषं गृणत्सु दिधृतम् ॥|
    block |ऋग्वेदः सूक्तं|
      block |प्र वो महे मतयो यन्तु विष्णवे मरुत्वते गिरिजा एवयामरुत् ।|
      block |प्र शर्धाय प्रयज्यवे सुखादये तवसे भन्ददिष्टये धुनिव्रताय शवसे ॥|
      block |प्र ये जाता महिना ये च नु स्वयं प्र विद्मना ब्रुवत एवयामरुत् ।|
      block |क्रत्वा तद्वो मरुतो नाधृषे शवो दाना मह्ना तदेषामधृष्टासो नाद्रयः ॥|
      block |प्र ये दिवो बृहतः शृण्विरे गिरा सुशुक्वानः सुभ्व एवयामरुत् ।|
      block |न येषामिरी सधस्थ ईष्ट आँ अग्नयो न स्वविद्युतः प्र स्यन्द्रासो धुनीनाम् ॥|
      block |स चक्रमे महतो निरुरुक्रमः समानस्मात्सदस एवयामरुत् ।|
      block |यदायुक्त त्मना स्वादधि ष्णुभिर्विष्पर्धसो विमहसो जिगाति शेवृधो नृभिः ॥|
      block |स्वनो न वोऽमवान्रेजयद्वृषा त्वेषो ययिस्तविष एवयामरुत् ।|
      block |येना सहन्त ऋञ्जत स्वरोचिष स्थारश्मानो हिरण्ययाः स्वायुधास इष्मिणः ॥|
      block |अपारो वो महिमा वृद्धशवसस्त्वेषं शवोऽवत्वेवयामरुत् ।|
      block |स्थातारो हि प्रसितौ संदृशि स्थन ते न उरुष्यता निदः शुशुक्वांसो नाग्नयः ॥|
      block |ते रुद्रासः सुमखा अग्नयो यथा तुविद्युम्ना अवन्त्वेवयामरुत् ।|
      block |दीर्घं पृथु पप्रथे सद्म पार्थिवं येषामज्मेष्वा महः शर्धांस्यद्भुतैनसाम् ॥|
      block |अद्वेषो नो मरुतो गातुमेतन श्रोता हवं जरितुरेवयामरुत् ।|
      block |विष्णोर्महः समन्यवो युयोतन स्मद्रथ्यो न दंसनाप द्वेषांसि सनुतः ॥|
      block |गन्ता नो यज्ञं यज्ञियाः सुशमि श्रोता हवमरक्ष एवयामरुत् ।|
      block |ज्येष्ठासो न पर्वतासो व्योमनि यूयं तस्य प्रचेतसः स्यात दुर्धर्तवो निदः ॥|

  block |ऋग्वेदः मण्डल ६|
    block |ऋग्वेदः सूक्तं|
      block |त्वं ह्यग्ने प्रथमो मनोतास्या धियो अभवो दस्म होता ।|
      block |त्वं सीं वृषन्नकृणोर्दुष्टरीतु सहो विश्वस्मै सहसे सहध्यै ॥|
      block |अधा होता न्यसीदो यजीयानिळस्पद इषयन्नीड्यः सन् ।|
      block |तं त्वा नरः प्रथमं देवयन्तो महो राये चितयन्तो अनु ग्मन् ॥|
      block |वृतेव यन्तं बहुभिर्वसव्यैस्त्वे रयिं जागृवांसो अनु ग्मन् ।|
      block |रुशन्तमग्निं दर्शतं बृहन्तं वपावन्तं विश्वहा दीदिवांसम् ॥|
      block |पदं देवस्य नमसा व्यन्तः श्रवस्यवः श्रव आपन्नमृक्तम् ।|
      block |नामानि चिद्दधिरे यज्ञियानि भद्रायां ते रणयन्त संदृष्टौ ॥|
      block |त्वां वर्धन्ति क्षितयः पृथिव्यां त्वां राय उभयासो जनानाम् ।|
      block |त्वं त्राता तरणे चेत्यो भूः पिता माता सदमिन्मानुषाणाम् ॥|
      block |सपर्येण्यः स प्रियो विक्ष्वग्निर्होता मन्द्रो नि षसादा यजीयान् ।|
      block |तं त्वा वयं दम आ दीदिवांसमुप ज्ञुबाधो नमसा सदेम ॥|
      block |तं त्वा वयं सुध्यो नव्यमग्ने सुम्नायव ईमहे देवयन्तः ।|
      block |त्वं विशो अनयो दीद्यानो दिवो अग्ने बृहता रोचनेन ॥|
      block |विशां कविं विश्पतिं शश्वतीनां नितोशनं वृषभं चर्षणीनाम् ।|
      block |प्रेतीषणिमिषयन्तं पावकं राजन्तमग्निं यजतं रयीणाम् ॥|
      block |सो अग्न ईजे शशमे च मर्तो यस्त आनट् समिधा हव्यदातिम् ।|
      block |य आहुतिं परि वेदा नमोभिर्विश्वेत्स वामा दधते त्वोतः ॥|
      block |अस्मा उ ते महि महे विधेम नमोभिरग्ने समिधोत हव्यैः ।|
      block |वेदी सूनो सहसो गीर्भिरुक्थैरा ते भद्रायां सुमतौ यतेम ॥|
      block |आ यस्ततन्थ रोदसी वि भासा श्रवोभिश्च श्रवस्यस्तरुत्रः ।|
      block |बृहद्भिर्वाजै स्थविरेभिरस्मे रेवद्भिरग्ने वितरं वि भाहि ॥|
      block |नृवद्वसो सदमिद्धेह्यस्मे भूरि तोकाय तनयाय पश्वः ।|
      block |पूर्वीरिषो बृहतीरारेअघा अस्मे भद्रा सौश्रवसानि सन्तु ॥|
      block |पुरूण्यग्ने पुरुधा त्वाया वसूनि राजन्वसुता ते अश्याम् ।|
      block |पुरूणि हि त्वे पुरुवार सन्त्यग्ने वसु विधते राजनि त्वे ॥|
    block |ऋग्वेदः सूक्तं|
      block |त्वं हि क्षैतवद्यशोऽग्ने मित्रो न पत्यसे ।|
      block |त्वं विचर्षणे श्रवो वसो पुष्टिं न पुष्यसि ॥|
      block |त्वां हि ष्मा चर्षणयो यज्ञेभिर्गीर्भिरीळते ।|
      block |त्वां वाजी यात्यवृको रजस्तूर्विश्वचर्षणिः ॥|
      block |सजोषस्त्वा दिवो नरो यज्ञस्य केतुमिन्धते ।|
      block |यद्ध स्य मानुषो जनः सुम्नायुर्जुह्वे अध्वरे ॥|
      block |ऋधद्यस्ते सुदानवे धिया मर्तः शशमते ।|
      block |ऊती ष बृहतो दिवो द्विषो अंहो न तरति ॥|
      block |समिधा यस्त आहुतिं निशितिं मर्त्यो नशत् ।|
      block |वयावन्तं स पुष्यति क्षयमग्ने शतायुषम् ॥|
      block |त्वेषस्ते धूम ऋण्वति दिवि षञ्छुक्र आततः ।|
      block |सूरो न हि द्युता त्वं कृपा पावक रोचसे ॥|
      block |अधा हि विक्ष्वीड्योऽसि प्रियो नो अतिथिः ।|
      block |रण्वः पुरीव जूर्यः सूनुर्न त्रययाय्यः ॥|
      block |क्रत्वा हि द्रोणे अज्यसेऽग्ने वाजी न कृत्व्यः ।|
      block |परिज्मेव स्वधा गयोऽत्यो न ह्वार्यः शिशुः ॥|
      block |त्वं त्या चिदच्युताग्ने पशुर्न यवसे ।|
      block |धामा ह यत्ते अजर वना वृश्चन्ति शिक्वसः ॥|
      block |वेषि ह्यध्वरीयतामग्ने होता दमे विशाम् ।|
      block |समृधो विश्पते कृणु जुषस्व हव्यमङ्गिरः ॥|
      block |अच्छा नो मित्रमहो देव देवानग्ने वोचः सुमतिं रोदस्योः ।|
      block |वीहि स्वस्तिं सुक्षितिं दिवो नॄन्द्विषो अंहांसि दुरिता तरेम ता तरेम तवावसा तरेम ॥|
    block |ऋग्वेदः सूक्तं|
      block |अग्ने स क्षेषदृतपा ऋतेजा उरु ज्योतिर्नशते देवयुष्टे ।|
      block |यं त्वं मित्रेण वरुणः सजोषा देव पासि त्यजसा मर्तमंहः ॥|
      block |ईजे यज्ञेभिः शशमे शमीभिरृधद्वारायाग्नये ददाश ।|
      block |एवा चन तं यशसामजुष्टिर्नांहो मर्तं नशते न प्रदृप्तिः ॥|
      block |सूरो न यस्य दृशतिररेपा भीमा यदेति शुचतस्त आ धीः ।|
      block |हेषस्वतः शुरुधो नायमक्तोः कुत्रा चिद्रण्वो वसतिर्वनेजाः ॥|
      block |तिग्मं चिदेम महि वर्पो अस्य भसदश्वो न यमसान आसा ।|
      block |विजेहमानः परशुर्न जिह्वां द्रविर्न द्रावयति दारु धक्षत् ॥|
      block |स इदस्तेव प्रति धादसिष्यञ्छिशीत तेजोऽयसो न धाराम् ।|
      block |चित्रध्रजतिररतिर्यो अक्तोर्वेर्न द्रुषद्वा रघुपत्मजंहाः ॥|
      block |स ईं रेभो न प्रति वस्त उस्राः शोचिषा रारपीति मित्रमहाः ।|
      block |नक्तं य ईमरुषो यो दिवा नॄनमर्त्यो अरुषो यो दिवा नॄन् ॥|
      block |दिवो न यस्य विधतो नवीनोद्वृषा रुक्ष ओषधीषु नूनोत् ।|
      block |घृणा न यो ध्रजसा पत्मना यन्ना रोदसी वसुना दं सुपत्नी ॥|
      block |धायोभिर्वा यो युज्येभिरर्कैर्विद्युन्न दविद्योत्स्वेभिः शुष्मैः ।|
      block |शर्धो वा यो मरुतां ततक्ष ऋभुर्न त्वेषो रभसानो अद्यौत् ॥|
    block |ऋग्वेदः सूक्तं|
      block |यथा होतर्मनुषो देवताता यज्ञेभिः सूनो सहसो यजासि ।|
      block |एवा नो अद्य समना समानानुशन्नग्न उशतो यक्षि देवान् ॥|
      block |स नो विभावा चक्षणिर्न वस्तोरग्निर्वन्दारु वेद्यश्चनो धात् ।|
      block |विश्वायुर्यो अमृतो मर्त्येषूषर्भुद्भूदतिथिर्जातवेदाः ॥|
      block |द्यावो न यस्य पनयन्त्यभ्वं भासांसि वस्ते सूर्यो न शुक्रः ।|
      block |वि य इनोत्यजरः पावकोऽश्नस्य चिच्छिश्नथत्पूर्व्याणि ॥|
      block |वद्मा हि सूनो अस्यद्मसद्वा चक्रे अग्निर्जनुषाज्मान्नम् ।|
      block |स त्वं न ऊर्जसन ऊर्जं धा राजेव जेरवृके क्षेष्यन्तः ॥|
      block |नितिक्ति यो वारणमन्नमत्ति वायुर्न राष्ट्र्यत्येत्यक्तून् ।|
      block |तुर्याम यस्त आदिशामरातीरत्यो न ह्रुतः पततः परिह्रुत् ॥|
      block |आ सूर्यो न भानुमद्भिरर्कैरग्ने ततन्थ रोदसी वि भासा ।|
      block |चित्रो नयत्परि तमांस्यक्तः शोचिषा पत्मन्नौशिजो न दीयन् ॥|
      block |त्वां हि मन्द्रतममर्कशोकैर्ववृमहे महि नः श्रोष्यग्ने ।|
      block |इन्द्रं न त्वा शवसा देवता वायुं पृणन्ति राधसा नृतमाः ॥|
      block |नू नो अग्नेऽवृकेभिः स्वस्ति वेषि रायः पथिभिः पर्ष्यंहः ।|
      block |ता सूरिभ्यो गृणते रासि सुम्नं मदेम शतहिमाः सुवीराः ॥|
    block |ऋग्वेदः सूक्तं|
      block |हुवे वः सूनुं सहसो युवानमद्रोघवाचं मतिभिर्यविष्ठम् ।|
      block |य इन्वति द्रविणानि प्रचेता विश्ववाराणि पुरुवारो अध्रुक् ॥|
      block |त्वे वसूनि पुर्वणीक होतर्दोषा वस्तोरेरिरे यज्ञियासः ।|
      block |क्षामेव विश्वा भुवनानि यस्मिन्सं सौभगानि दधिरे पावके ॥|
      block |त्वं विक्षु प्रदिवः सीद आसु क्रत्वा रथीरभवो वार्याणाम् ।|
      block |अत इनोषि विधते चिकित्वो व्यानुषग्जातवेदो वसूनि ॥|
      block |यो नः सनुत्यो अभिदासदग्ने यो अन्तरो मित्रमहो वनुष्यात् ।|
      block |तमजरेभिर्वृषभिस्तव स्वैस्तपा तपिष्ठ तपसा तपस्वान् ॥|
      block |यस्ते यज्ञेन समिधा य उक्थैरर्केभिः सूनो सहसो ददाशत् ।|
      block |स मर्त्येष्वमृत प्रचेता राया द्युम्नेन श्रवसा वि भाति ॥|
      block |स तत्कृधीषितस्तूयमग्ने स्पृधो बाधस्व सहसा सहस्वान् ।|
      block |यच्छस्यसे द्युभिरक्तो वचोभिस्तज्जुषस्व जरितुर्घोषि मन्म ॥|
      block |अश्याम तं काममग्ने तवोती अश्याम रयिं रयिवः सुवीरम् ।|
      block |अश्याम वाजमभि वाजयन्तोऽश्याम द्युम्नमजराजरं ते ॥|
    block |ऋग्वेदः सूक्तं|
      block |प्र नव्यसा सहसः सूनुमच्छा यज्ञेन गातुमव इच्छमानः ।|
      block |वृश्चद्वनं कृष्णयामं रुशन्तं वीती होतारं दिव्यं जिगाति ॥|
      block |स श्वितानस्तन्यतू रोचनस्था अजरेभिर्नानदद्भिर्यविष्ठः ।|
      block |यः पावकः पुरुतमः पुरूणि पृथून्यग्निरनुयाति भर्वन् ॥|
      block |वि ते विष्वग्वातजूतासो अग्ने भामासः शुचे शुचयश्चरन्ति ।|
      block |तुविम्रक्षासो दिव्या नवग्वा वना वनन्ति धृषता रुजन्तः ॥|
      block |ये ते शुक्रासः शुचयः शुचिष्मः क्षां वपन्ति विषितासो अश्वाः ।|
      block |अध भ्रमस्त उर्विया वि भाति यातयमानो अधि सानु पृश्नेः ॥|
      block |अध जिह्वा पापतीति प्र वृष्णो गोषुयुधो नाशनिः सृजाना ।|
      block |शूरस्येव प्रसितिः क्षातिरग्नेर्दुर्वर्तुर्भीमो दयते वनानि ॥|
      block |आ भानुना पार्थिवानि ज्रयांसि महस्तोदस्य धृषता ततन्थ ।|
      block |स बाधस्वाप भया सहोभि स्पृधो वनुष्यन्वनुषो नि जूर्व ॥|
      block |स चित्र चित्रं चितयन्तमस्मे चित्रक्षत्र चित्रतमं वयोधाम् ।|
      block |चन्द्रं रयिं पुरुवीरं बृहन्तं चन्द्र चन्द्राभिर्गृणते युवस्व ॥|
    block |ऋग्वेदः सूक्तं|
      block |मूर्धानं दिवो अरतिं पृथिव्या वैश्वानरमृत आ जातमग्निम् ।|
      block |कविं सम्राजमतिथिं जनानामासन्ना पात्रं जनयन्त देवाः ॥|
      block |नाभिं यज्ञानां सदनं रयीणां महामाहावमभि सं नवन्त ।|
      block |वैश्वानरं रथ्यमध्वराणां यज्ञस्य केतुं जनयन्त देवाः ॥|
      block |त्वद्विप्रो जायते वाज्यग्ने त्वद्वीरासो अभिमातिषाहः ।|
      block |वैश्वानर त्वमस्मासु धेहि वसूनि राजन्स्पृहयाय्याणि ॥|
      block |त्वां विश्वे अमृत जायमानं शिशुं न देवा अभि सं नवन्ते ।|
      block |तव क्रतुभिरमृतत्वमायन्वैश्वानर यत्पित्रोरदीदेः ॥|
      block |वैश्वानर तव तानि व्रतानि महान्यग्ने नकिरा दधर्ष ।|
      block |यज्जायमानः पित्रोरुपस्थेऽविन्दः केतुं वयुनेष्वह्नाम् ॥|
      block |वैश्वानरस्य विमितानि चक्षसा सानूनि दिवो अमृतस्य केतुना ।|
      block |तस्येदु विश्वा भुवनाधि मूर्धनि वया इव रुरुहुः सप्त विस्रुहः ॥|
      block |वि यो रजांस्यमिमीत सुक्रतुर्वैश्वानरो वि दिवो रोचना कविः ।|
      block |परि यो विश्वा भुवनानि पप्रथेऽदब्धो गोपा अमृतस्य रक्षिता ॥|
    block |ऋग्वेदः सूक्तं|
      block |पृक्षस्य वृष्णो अरुषस्य नू सहः प्र नु वोचं विदथा जातवेदसः ।|
      block |वैश्वानराय मतिर्नव्यसी शुचिः सोम इव पवते चारुरग्नये ॥|
      block |स जायमानः परमे व्योमनि व्रतान्यग्निर्व्रतपा अरक्षत ।|
      block |व्यन्तरिक्षममिमीत सुक्रतुर्वैश्वानरो महिना नाकमस्पृशत् ॥|
      block |व्यस्तभ्नाद्रोदसी मित्रो अद्भुतोऽन्तर्वावदकृणोज्ज्योतिषा तमः ।|
      block |वि चर्मणीव धिषणे अवर्तयद्वैश्वानरो विश्वमधत्त वृष्ण्यम् ॥|
      block |अपामुपस्थे महिषा अगृभ्णत विशो राजानमुप तस्थुरृग्मियम् ।|
      block |आ दूतो अग्निमभरद्विवस्वतो वैश्वानरं मातरिश्वा परावतः ॥|
      block |युगेयुगे विदथ्यं गृणद्भ्योऽग्ने रयिं यशसं धेहि नव्यसीम् ।|
      block |पव्येव राजन्नघशंसमजर नीचा नि वृश्च वनिनं न तेजसा ॥|
      block |अस्माकमग्ने मघवत्सु धारयाऽनामि क्षत्रमजरं सुवीर्यम् ।|
      block |वयं जयेम शतिनं सहस्रिणं वैश्वानर वाजमग्ने तवोतिभिः ॥|
      block |अदब्धेभिस्तव गोपाभिरिष्टेऽस्माकं पाहि त्रिषधस्थ सूरीन् ।|
      block |रक्षा च नो ददुषां शर्धो अग्ने वैश्वानर प्र च तारी स्तवानः ॥|
    block |ऋग्वेदः सूक्तं|
      block |अहश्च कृष्णमहरर्जुनं च वि वर्तेते रजसी वेद्याभिः ।|
      block |वैश्वानरो जायमानो न राजावातिरज्ज्योतिषाग्निस्तमांसि ॥|
      block |नाहं तन्तुं न वि जानाम्योतुं न यं वयन्ति समरेऽतमानाः ।|
      block |कस्य स्वित्पुत्र इह वक्त्वानि परो वदात्यवरेण पित्रा ॥|
      block |स इत्तन्तुं स वि जानात्योतुं स वक्त्वान्यृतुथा वदाति ।|
      block |य ईं चिकेतदमृतस्य गोपा अवश्चरन्परो अन्येन पश्यन् ॥|
      block |अयं होता प्रथमः पश्यतेममिदं ज्योतिरमृतं मर्त्येषु ।|
      block |अयं स जज्ञे ध्रुव आ निषत्तोऽमर्त्यस्तन्वा वर्धमानः ॥|
      block |ध्रुवं ज्योतिर्निहितं दृशये कं मनो जविष्ठं पतयत्स्वन्तः ।|
      block |विश्वे देवाः समनसः सकेता एकं क्रतुमभि वि यन्ति साधु ॥|
      block |वि मे कर्णा पतयतो वि चक्षुर्वीदं ज्योतिर्हृदय आहितं यत् ।|
      block |वि मे मनश्चरति दूरआधीः किं स्विद्वक्ष्यामि किमु नू मनिष्ये ॥|
      block |विश्वे देवा अनमस्यन्भियानास्त्वामग्ने तमसि तस्थिवांसम् ।|
      block |वैश्वानरोऽवतूतये नोऽमर्त्योऽवतूतये नः ॥|
    block |ऋग्वेदः सूक्तं|
      block |पुरो वो मन्द्रं दिव्यं सुवृक्तिं प्रयति यज्ञे अग्निमध्वरे दधिध्वम् ।|
      block |पुर उक्थेभिः स हि नो विभावा स्वध्वरा करति जातवेदाः ॥|
      block |तमु द्युमः पुर्वणीक होतरग्ने अग्निभिर्मनुष इधानः ।|
      block |स्तोमं यमस्मै ममतेव शूषं घृतं न शुचि मतयः पवन्ते ॥|
      block |पीपाय स श्रवसा मर्त्येषु यो अग्नये ददाश विप्र उक्थैः ।|
      block |चित्राभिस्तमूतिभिश्चित्रशोचिर्व्रजस्य साता गोमतो दधाति ॥|
      block |आ यः पप्रौ जायमान उर्वी दूरेदृशा भासा कृष्णाध्वा ।|
      block |अध बहु चित्तम ऊर्म्यायास्तिरः शोचिषा ददृशे पावकः ॥|
      block |नू नश्चित्रं पुरुवाजाभिरूती अग्ने रयिं मघवद्भ्यश्च धेहि ।|
      block |ये राधसा श्रवसा चात्यन्यान्सुवीर्येभिश्चाभि सन्ति जनान् ॥|
      block |इमं यज्ञं चनो धा अग्न उशन्यं त आसानो जुहुते हविष्मान् ।|
      block |भरद्वाजेषु दधिषे सुवृक्तिमवीर्वाजस्य गध्यस्य सातौ ॥|
      block |वि द्वेषांसीनुहि वर्धयेळां मदेम शतहिमाः सुवीराः ॥|
    block |ऋग्वेदः सूक्तं|
      block |यजस्व होतरिषितो यजीयानग्ने बाधो मरुतां न प्रयुक्ति ।|
      block |आ नो मित्रावरुणा नासत्या द्यावा होत्राय पृथिवी ववृत्याः ॥|
      block |त्वं होता मन्द्रतमो नो अध्रुगन्तर्देवो विदथा मर्त्येषु ।|
      block |पावकया जुह्वा वह्निरासाग्ने यजस्व तन्वं तव स्वाम् ॥|
      block |धन्या चिद्धि त्वे धिषणा वष्टि प्र देवाञ्जन्म गृणते यजध्यै ।|
      block |वेपिष्ठो अङ्गिरसां यद्ध विप्रो मधुच्छन्दो भनति रेभ इष्टौ ॥|
      block |अदिद्युतत्स्वपाको विभावाग्ने यजस्व रोदसी उरूची ।|
      block |आयुं न यं नमसा रातहव्या अञ्जन्ति सुप्रयसं पञ्च जनाः ॥|
      block |वृञ्जे ह यन्नमसा बर्हिरग्नावयामि स्रुग्घृतवती सुवृक्तिः ।|
      block |अम्यक्षि सद्म सदने पृथिव्या अश्रायि यज्ञः सूर्ये न चक्षुः ॥|
      block |दशस्या नः पुर्वणीक होतर्देवेभिरग्ने अग्निभिरिधानः ।|
      block |रायः सूनो सहसो वावसाना अति स्रसेम वृजनं नांहः ॥|
    block |ऋग्वेदः सूक्तं|
      block |मध्ये होता दुरोणे बर्हिषो राळग्निस्तोदस्य रोदसी यजध्यै ।|
      block |अयं स सूनुः सहस ऋतावा दूरात्सूर्यो न शोचिषा ततान ॥|
      block |आ यस्मिन्त्वे स्वपाके यजत्र यक्षद्राजन्सर्वतातेव नु द्यौः ।|
      block |त्रिषधस्थस्ततरुषो न जंहो हव्या मघानि मानुषा यजध्यै ॥|
      block |तेजिष्ठा यस्यारतिर्वनेराट् तोदो अध्वन्न वृधसानो अद्यौत् ।|
      block |अद्रोघो न द्रविता चेतति त्मन्नमर्त्योऽवर्त्र ओषधीषु ॥|
      block |सास्माकेभिरेतरी न शूषैरग्नि ष्टवे दम आ जातवेदाः ।|
      block |द्र्वन्नो वन्वन्क्रत्वा नार्वोस्रः पितेव जारयायि यज्ञैः ॥|
      block |अध स्मास्य पनयन्ति भासो वृथा यत्तक्षदनुयाति पृथ्वीम् ।|
      block |सद्यो यः स्यन्द्रो विषितो धवीयानृणो न तायुरति धन्वा राट् ॥|
      block |स त्वं नो अर्वन्निदाया विश्वेभिरग्ने अग्निभिरिधानः ।|
      block |वेषि रायो वि यासि दुच्छुना मदेम शतहिमाः सुवीराः ॥|
    block |ऋग्वेदः सूक्तं|
      block |त्वद्विश्वा सुभग सौभगान्यग्ने वि यन्ति वनिनो न वयाः ।|
      block |श्रुष्टी रयिर्वाजो वृत्रतूर्ये दिवो वृष्टिरीड्यो रीतिरपाम् ॥|
      block |त्वं भगो न आ हि रत्नमिषे परिज्मेव क्षयसि दस्मवर्चाः ।|
      block |अग्ने मित्रो न बृहत ऋतस्यासि क्षत्ता वामस्य देव भूरेः ॥|
      block |स सत्पतिः शवसा हन्ति वृत्रमग्ने विप्रो वि पणेर्भर्ति वाजम् ।|
      block |यं त्वं प्रचेत ऋतजात राया सजोषा नप्त्रापां हिनोषि ॥|
      block |यस्ते सूनो सहसो गीर्भिरुक्थैर्यज्ञैर्मर्तो निशितिं वेद्यानट् ।|
      block |विश्वं स देव प्रति वारमग्ने धत्ते धान्यं पत्यते वसव्यैः ॥|
      block |ता नृभ्य आ सौश्रवसा सुवीराग्ने सूनो सहसः पुष्यसे धाः ।|
      block |कृणोषि यच्छवसा भूरि पश्वो वयो वृकायारये जसुरये ॥|
      block |वद्मा सूनो सहसो नो विहाया अग्ने तोकं तनयं वाजि नो दाः ।|
      block |विश्वाभिर्गीर्भिरभि पूर्तिमश्यां मदेम शतहिमाः सुवीराः ॥|
    block |ऋग्वेदः सूक्तं|
      block |अग्ना यो मर्त्यो दुवो धियं जुजोष धीतिभिः ।|
      block |भसन्नु ष प्र पूर्व्य इषं वुरीतावसे ॥|
      block |अग्निरिद्धि प्रचेता अग्निर्वेधस्तम ऋषिः ।|
      block |अग्निं होतारमीळते यज्ञेषु मनुषो विशः ॥|
      block |नाना ह्यग्नेऽवसे स्पर्धन्ते रायो अर्यः ।|
      block |तूर्वन्तो दस्युमायवो व्रतैः सीक्षन्तो अव्रतम् ॥|
      block |अग्निरप्सामृतीषहं वीरं ददाति सत्पतिम् ।|
      block |यस्य त्रसन्ति शवसः संचक्षि शत्रवो भिया ॥|
      block |अग्निर्हि विद्मना निदो देवो मर्तमुरुष्यति ।|
      block |सहावा यस्यावृतो रयिर्वाजेष्ववृतः ॥|
      block |अच्छा नो मित्रमहो देव देवानग्ने वोचः सुमतिं रोदस्योः ।|
      block |वीहि स्वस्तिं सुक्षितिं दिवो नॄन्द्विषो अंहांसि दुरिता तरेम ता तरेम तवावसा तरेम ॥|
    block |ऋग्वेदः सूक्तं|
      block |इममू षु वो अतिथिमुषर्बुधं विश्वासां विशां पतिमृञ्जसे गिरा ।|
      block |वेतीद्दिवो जनुषा कच्चिदा शुचिर्ज्योक्चिदत्ति गर्भो यदच्युतम् ॥|
      block |मित्रं न यं सुधितं भृगवो दधुर्वनस्पतावीड्यमूर्ध्वशोचिषम् ।|
      block |स त्वं सुप्रीतो वीतहव्ये अद्भुत प्रशस्तिभिर्महयसे दिवेदिवे ॥|
      block |स त्वं दक्षस्यावृको वृधो भूरर्यः परस्यान्तरस्य तरुषः ।|
      block |रायः सूनो सहसो मर्त्येष्वा छर्दिर्यच्छ वीतहव्याय सप्रथो भरद्वाजाय सप्रथः ॥|
      block |द्युतानं वो अतिथिं स्वर्णरमग्निं होतारं मनुषः स्वध्वरम् ।|
      block |विप्रं न द्युक्षवचसं सुवृक्तिभिर्हव्यवाहमरतिं देवमृञ्जसे ॥|
      block |पावकया यश्चितयन्त्या कृपा क्षामन्रुरुच उषसो न भानुना ।|
      block |तूर्वन्न यामन्नेतशस्य नू रण आ यो घृणे न ततृषाणो अजरः ॥|
      block |अग्निमग्निं वः समिधा दुवस्यत प्रियम्प्रियं वो अतिथिं गृणीषणि ।|
      block |उप वो गीर्भिरमृतं विवासत देवो देवेषु वनते हि वार्यं देवो देवेषु वनते हि नो दुवः ॥|
      block |समिद्धमग्निं समिधा गिरा गृणे शुचिं पावकं पुरो अध्वरे ध्रुवम् ।|
      block |विप्रं होतारं पुरुवारमद्रुहं कविं सुम्नैरीमहे जातवेदसम् ॥|
      block |त्वां दूतमग्ने अमृतं युगेयुगे हव्यवाहं दधिरे पायुमीड्यम् ।|
      block |देवासश्च मर्तासश्च जागृविं विभुं विश्पतिं नमसा नि षेदिरे ॥|
      block |विभूषन्नग्न उभयाँ अनु व्रता दूतो देवानां रजसी समीयसे ।|
      block |यत्ते धीतिं सुमतिमावृणीमहेऽध स्मा नस्त्रिवरूथः शिवो भव ॥|
      block |तं सुप्रतीकं सुदृशं स्वञ्चमविद्वांसो विदुष्टरं सपेम ।|
      block |स यक्षद्विश्वा वयुनानि विद्वान्प्र हव्यमग्निरमृतेषु वोचत् ॥|
      block |तमग्ने पास्युत तं पिपर्षि यस्त आनट् कवये शूर धीतिम् ।|
      block |यज्ञस्य वा निशितिं वोदितिं वा तमित्पृणक्षि शवसोत राया ॥|
      block |त्वमग्ने वनुष्यतो नि पाहि त्वमु नः सहसावन्नवद्यात् ।|
      block |सं त्वा ध्वस्मन्वदभ्येतु पाथः सं रयि स्पृहयाय्यः सहस्री ॥|
      block |अग्निर्होता गृहपतिः स राजा विश्वा वेद जनिमा जातवेदाः ।|
      block |देवानामुत यो मर्त्यानां यजिष्ठः स प्र यजतामृतावा ॥|
      block |अग्ने यदद्य विशो अध्वरस्य होतः पावकशोचे वेष्ट्वं हि यज्वा ।|
      block |ऋता यजासि महिना वि यद्भूर्हव्या वह यविष्ठ या ते अद्य ॥|
      block |अभि प्रयांसि सुधितानि हि ख्यो नि त्वा दधीत रोदसी यजध्यै ।|
      block |अवा नो मघवन्वाजसातावग्ने विश्वानि दुरिता तरेम ता तरेम तवावसा तरेम ॥|
      block |अग्ने विश्वेभिः स्वनीक देवैरूर्णावन्तं प्रथमः सीद योनिम् ।|
      block |कुलायिनं घृतवन्तं सवित्रे यज्ञं नय यजमानाय साधु ॥|
      block |इममु त्यमथर्ववदग्निं मन्थन्ति वेधसः ।|
      block |यमङ्कूयन्तमानयन्नमूरं श्याव्याभ्यः ॥|
      block |जनिष्वा देववीतये सर्वताता स्वस्तये ।|
      block |आ देवान्वक्ष्यमृताँ ऋतावृधो यज्ञं देवेषु पिस्पृशः ॥|
      block |वयमु त्वा गृहपते जनानामग्ने अकर्म समिधा बृहन्तम् ।|
      block |अस्थूरि नो गार्हपत्यानि सन्तु तिग्मेन नस्तेजसा सं शिशाधि ॥|
    block |ऋग्वेदः सूक्तं|
      block |त्वमग्ने यज्ञानां होता विश्वेषां हितः ।|
      block |देवेभिर्मानुषे जने ॥|
      block |स नो मन्द्राभिरध्वरे जिह्वाभिर्यजा महः ।|
      block |आ देवान्वक्षि यक्षि च ॥|
      block |वेत्था हि वेधो अध्वनः पथश्च देवाञ्जसा ।|
      block |अग्ने यज्ञेषु सुक्रतो ॥|
      block |त्वामीळे अध द्विता भरतो वाजिभिः शुनम् ।|
      block |ईजे यज्ञेषु यज्ञियम् ॥|
      block |त्वमिमा वार्या पुरु दिवोदासाय सुन्वते ।|
      block |भरद्वाजाय दाशुषे ॥|
      block |त्वं दूतो अमर्त्य आ वहा दैव्यं जनम् ।|
      block |शृण्वन्विप्रस्य सुष्टुतिम् ॥|
      block |त्वामग्ने स्वाध्यो मर्तासो देववीतये ।|
      block |यज्ञेषु देवमीळते ॥|
      block |तव प्र यक्षि संदृशमुत क्रतुं सुदानवः ।|
      block |विश्वे जुषन्त कामिनः ॥|
      block |त्वं होता मनुर्हितो वह्निरासा विदुष्टरः ।|
      block |अग्ने यक्षि दिवो विशः ॥|
      block |अग्न आ याहि वीतये गृणानो हव्यदातये ।|
      block |नि होता सत्सि बर्हिषि ॥|
      block |तं त्वा समिद्भिरङ्गिरो घृतेन वर्धयामसि ।|
      block |बृहच्छोचा यविष्ठ्य ॥|
      block |स नः पृथु श्रवाय्यमच्छा देव विवाससि ।|
      block |बृहदग्ने सुवीर्यम् ॥|
      block |त्वामग्ने पुष्करादध्यथर्वा निरमन्थत ।|
      block |मूर्ध्नो विश्वस्य वाघतः ॥|
      block |तमु त्वा दध्यङ्ङृषिः पुत्र ईधे अथर्वणः ।|
      block |वृत्रहणं पुरंदरम् ॥|
      block |तमु त्वा पाथ्यो वृषा समीधे दस्युहन्तमम् ।|
      block |धनंजयं रणेरणे ॥|
      block |एह्यू षु ब्रवाणि तेऽग्न इत्थेतरा गिरः ।|
      block |एभिर्वर्धास इन्दुभिः ॥|
      block |यत्र क्व च ते मनो दक्षं दधस उत्तरम् ।|
      block |तत्रा सदः कृणवसे ॥|
      block |नहि ते पूर्तमक्षिपद्भुवन्नेमानां वसो ।|
      block |अथा दुवो वनवसे ॥|
      block |आग्निरगामि भारतो वृत्रहा पुरुचेतनः ।|
      block |दिवोदासस्य सत्पतिः ॥|
      block |स हि विश्वाति पार्थिवा रयिं दाशन्महित्वना ।|
      block |वन्वन्नवातो अस्तृतः ॥|
      block |स प्रत्नवन्नवीयसाग्ने द्युम्नेन संयता ।|
      block |बृहत्ततन्थ भानुना ॥|
      block |प्र वः सखायो अग्नये स्तोमं यज्ञं च धृष्णुया ।|
      block |अर्च गाय च वेधसे ॥|
      block |स हि यो मानुषा युगा सीदद्धोता कविक्रतुः ।|
      block |दूतश्च हव्यवाहनः ॥|
      block |ता राजाना शुचिव्रतादित्यान्मारुतं गणम् ।|
      block |वसो यक्षीह रोदसी ॥|
      block |वस्वी ते अग्ने संदृष्टिरिषयते मर्त्याय ।|
      block |ऊर्जो नपादमृतस्य ॥|
      block |क्रत्वा दा अस्तु श्रेष्ठोऽद्य त्वा वन्वन्सुरेक्णाः ।|
      block |मर्त आनाश सुवृक्तिम् ॥|
      block |ते ते अग्ने त्वोता इषयन्तो विश्वमायुः ।|
      block |तरन्तो अर्यो अरातीर्वन्वन्तो अर्यो अरातीः ॥|
      block |अग्निस्तिग्मेन शोचिषा यासद्विश्वं न्यत्रिणम् ।|
      block |अग्निर्नो वनते रयिम् ॥|
      block |सुवीरं रयिमा भर जातवेदो विचर्षणे ।|
      block |जहि रक्षांसि सुक्रतो ॥|
      block |त्वं नः पाह्यंहसो जातवेदो अघायतः ।|
      block |रक्षा णो ब्रह्मणस्कवे ॥|
      block |यो नो अग्ने दुरेव आ मर्तो वधाय दाशति ।|
      block |तस्मान्नः पाह्यंहसः ॥|
      block |त्वं तं देव जिह्वया परि बाधस्व दुष्कृतम् ।|
      block |मर्तो यो नो जिघांसति ॥|
      block |भरद्वाजाय सप्रथः शर्म यच्छ सहन्त्य ।|
      block |अग्ने वरेण्यं वसु ॥|
      block |अग्निर्वृत्राणि जङ्घनद्द्रविणस्युर्विपन्यया ।|
      block |समिद्धः शुक्र आहुतः ॥|
      block |गर्भे मातुः पितुष्पिता विदिद्युतानो अक्षरे ।|
      block |सीदन्नृतस्य योनिमा ॥|
      block |ब्रह्म प्रजावदा भर जातवेदो विचर्षणे ।|
      block |अग्ने यद्दीदयद्दिवि ॥|
      block |उप त्वा रण्वसंदृशं प्रयस्वन्तः सहस्कृत ।|
      block |अग्ने ससृज्महे गिरः ॥|
      block |उप च्छायामिव घृणेरगन्म शर्म ते वयम् ।|
      block |अग्ने हिरण्यसंदृशः ॥|
      block |य उग्र इव शर्यहा तिग्मशृङ्गो न वंसगः ।|
      block |अग्ने पुरो रुरोजिथ ॥|
      block |आ यं हस्ते न खादिनं शिशुं जातं न बिभ्रति ।|
      block |विशामग्निं स्वध्वरम् ॥|
      block |प्र देवं देववीतये भरता वसुवित्तमम् ।|
      block |आ स्वे योनौ नि षीदतु ॥|
      block |आ जातं जातवेदसि प्रियं शिशीतातिथिम् ।|
      block |स्योन आ गृहपतिम् ॥|
      block |अग्ने युक्ष्वा हि ये तवाश्वासो देव साधवः ।|
      block |अरं वहन्ति मन्यवे ॥|
      block |अच्छा नो याह्या वहाभि प्रयांसि वीतये ।|
      block |आ देवान्सोमपीतये ॥|
      block |उदग्ने भारत द्युमदजस्रेण दविद्युतत् ।|
      block |शोचा वि भाह्यजर ॥|
      block |वीती यो देवं मर्तो दुवस्येदग्निमीळीताध्वरे हविष्मान् ।|
      block |होतारं सत्ययजं रोदस्योरुत्तानहस्तो नमसा विवासेत् ॥|
      block |आ ते अग्न ऋचा हविर्हृदा तष्टं भरामसि ।|
      block |ते ते भवन्तूक्षण ऋषभासो वशा उत ॥|
      block |अग्निं देवासो अग्रियमिन्धते वृत्रहन्तमम् ।|
      block |येना वसून्याभृता तृळ्हा रक्षांसि वाजिना ॥|
    block |ऋग्वेदः सूक्तं|
      block |पिबा सोममभि यमुग्र तर्द ऊर्वं गव्यं महि गृणान इन्द्र ।|
      block |वि यो धृष्णो वधिषो वज्रहस्त विश्वा वृत्रममित्रिया शवोभिः ॥|
      block |स ईं पाहि य ऋजीषी तरुत्रो यः शिप्रवान्वृषभो यो मतीनाम् ।|
      block |यो गोत्रभिद्वज्रभृद्यो हरिष्ठाः स इन्द्र चित्राँ अभि तृन्धि वाजान् ॥|
      block |एवा पाहि प्रत्नथा मन्दतु त्वा श्रुधि ब्रह्म वावृधस्वोत गीर्भिः ।|
      block |आविः सूर्यं कृणुहि पीपिहीषो जहि शत्रूँरभि गा इन्द्र तृन्धि ॥|
      block |ते त्वा मदा बृहदिन्द्र स्वधाव इमे पीता उक्षयन्त द्युमन्तम् ।|
      block |महामनूनं तवसं विभूतिं मत्सरासो जर्हृषन्त प्रसाहम् ॥|
      block |येभिः सूर्यमुषसं मन्दसानोऽवासयोऽप दृळ्हानि दर्द्रत् ।|
      block |महामद्रिं परि गा इन्द्र सन्तं नुत्था अच्युतं सदसस्परि स्वात् ॥|
      block |तव क्रत्वा तव तद्दंसनाभिरामासु पक्वं शच्या नि दीधः ।|
      block |और्णोर्दुर उस्रियाभ्यो वि दृळ्होदूर्वाद्गा असृजो अङ्गिरस्वान् ॥|
      block |पप्राथ क्षां महि दंसो व्युर्वीमुप द्यामृष्वो बृहदिन्द्र स्तभायः ।|
      block |अधारयो रोदसी देवपुत्रे प्रत्ने मातरा यह्वी ऋतस्य ॥|
      block |अध त्वा विश्वे पुर इन्द्र देवा एकं तवसं दधिरे भराय ।|
      block |अदेवो यदभ्यौहिष्ट देवान्स्वर्षाता वृणत इन्द्रमत्र ॥|
      block |अध द्यौश्चित्ते अप सा नु वज्राद्द्वितानमद्भियसा स्वस्य मन्योः ।|
      block |अहिं यदिन्द्रो अभ्योहसानं नि चिद्विश्वायुः शयथे जघान ॥|
      block |अध त्वष्टा ते मह उग्र वज्रं सहस्रभृष्टिं ववृतच्छताश्रिम् ।|
      block |निकाममरमणसं येन नवन्तमहिं सं पिणगृजीषिन् ॥|
      block |वर्धान्यं विश्वे मरुतः सजोषाः पचच्छतं महिषाँ इन्द्र तुभ्यम् ।|
      block |पूषा विष्णुस्त्रीणि सरांसि धावन्वृत्रहणं मदिरमंशुमस्मै ॥|
      block |आ क्षोदो महि वृतं नदीनां परिष्ठितमसृज ऊर्मिमपाम् ।|
      block |तासामनु प्रवत इन्द्र पन्थां प्रार्दयो नीचीरपसः समुद्रम् ॥|
      block |एवा ता विश्वा चकृवांसमिन्द्रं महामुग्रमजुर्यं सहोदाम् ।|
      block |सुवीरं त्वा स्वायुधं सुवज्रमा ब्रह्म नव्यमवसे ववृत्यात् ॥|
      block |स नो वाजाय श्रवस इषे च राये धेहि द्युमत इन्द्र विप्रान् ।|
      block |भरद्वाजे नृवत इन्द्र सूरीन्दिवि च स्मैधि पार्ये न इन्द्र ॥|
      block |अया वाजं देवहितं सनेम मदेम शतहिमाः सुवीराः ॥|
    block |ऋग्वेदः सूक्तं|
      block |तमु ष्टुहि यो अभिभूत्योजा वन्वन्नवातः पुरुहूत इन्द्रः ।|
      block |अषाळ्हमुग्रं सहमानमाभिर्गीर्भिर्वर्ध वृषभं चर्षणीनाम् ॥|
      block |स युध्मः सत्वा खजकृत्समद्वा तुविम्रक्षो नदनुमाँ ऋजीषी ।|
      block |बृहद्रेणुश्च्यवनो मानुषीणामेकः कृष्टीनामभवत्सहावा ॥|
      block |त्वं ह नु त्यददमायो दस्यूँरेकः कृष्टीरवनोरार्याय ।|
      block |अस्ति स्विन्नु वीर्यं तत्त इन्द्र न स्विदस्ति तदृतुथा वि वोचः ॥|
      block |सदिद्धि ते तुविजातस्य मन्ये सहः सहिष्ठ तुरतस्तुरस्य ।|
      block |उग्रमुग्रस्य तवसस्तवीयोऽरध्रस्य रध्रतुरो बभूव ॥|
      block |तन्नः प्रत्नं सख्यमस्तु युष्मे इत्था वदद्भिर्वलमङ्गिरोभिः ।|
      block |हन्नच्युतच्युद्दस्मेषयन्तमृणोः पुरो वि दुरो अस्य विश्वाः ॥|
      block |स हि धीभिर्हव्यो अस्त्युग्र ईशानकृन्महति वृत्रतूर्ये ।|
      block |स तोकसाता तनये स वज्री वितन्तसाय्यो अभवत्समत्सु ॥|
      block |स मज्मना जनिम मानुषाणाममर्त्येन नाम्नाति प्र सर्स्रे ।|
      block |स द्युम्नेन स शवसोत राया स वीर्येण नृतमः समोकाः ॥|
      block |स यो न मुहे न मिथू जनो भूत्सुमन्तुनामा चुमुरिं धुनिं च ।|
      block |वृणक्पिप्रुं शम्बरं शुष्णमिन्द्रः पुरां च्यौत्नाय शयथाय नू चित् ॥|
      block |उदावता त्वक्षसा पन्यसा च वृत्रहत्याय रथमिन्द्र तिष्ठ ।|
      block |धिष्व वज्रं हस्त आ दक्षिणत्राभि प्र मन्द पुरुदत्र मायाः ॥|
      block |अग्निर्न शुष्कं वनमिन्द्र हेती रक्षो नि धक्ष्यशनिर्न भीमा ।|
      block |गम्भीरय ऋष्वया यो रुरोजाध्वानयद्दुरिता दम्भयच्च ॥|
      block |आ सहस्रं पथिभिरिन्द्र राया तुविद्युम्न तुविवाजेभिरर्वाक् ।|
      block |याहि सूनो सहसो यस्य नू चिददेव ईशे पुरुहूत योतोः ॥|
      block |प्र तुविद्युम्नस्य स्थविरस्य घृष्वेर्दिवो ररप्शे महिमा पृथिव्याः ।|
      block |नास्य शत्रुर्न प्रतिमानमस्ति न प्रतिष्ठिः पुरुमायस्य सह्योः ॥|
      block |प्र तत्ते अद्या करणं कृतं भूत्कुत्सं यदायुमतिथिग्वमस्मै ।|
      block |पुरू सहस्रा नि शिशा अभि क्षामुत्तूर्वयाणं धृषता निनेथ ॥|
      block |अनु त्वाहिघ्ने अध देव देवा मदन्विश्वे कवितमं कवीनाम् ।|
      block |करो यत्र वरिवो बाधिताय दिवे जनाय तन्वे गृणानः ॥|
      block |अनु द्यावापृथिवी तत्त ओजोऽमर्त्या जिहत इन्द्र देवाः ।|
      block |कृष्वा कृत्नो अकृतं यत्ते अस्त्युक्थं नवीयो जनयस्व यज्ञैः ॥|
    block |ऋग्वेदः सूक्तं|
      block |महाँ इन्द्रो नृवदा चर्षणिप्रा उत द्विबर्हा अमिनः सहोभिः ।|
      block |अस्मद्र्यग्वावृधे वीर्यायोरुः पृथुः सुकृतः कर्तृभिर्भूत् ॥|
      block |इन्द्रमेव धिषणा सातये धाद्बृहन्तमृष्वमजरं युवानम् ।|
      block |अषाळ्हेन शवसा शूशुवांसं सद्यश्चिद्यो वावृधे असामि ॥|
      block |पृथू करस्ना बहुला गभस्ती अस्मद्र्यक्सं मिमीहि श्रवांसि ।|
      block |यूथेव पश्वः पशुपा दमूना अस्माँ इन्द्राभ्या ववृत्स्वाजौ ॥|
      block |तं व इन्द्रं चतिनमस्य शाकैरिह नूनं वाजयन्तो हुवेम ।|
      block |यथा चित्पूर्वे जरितार आसुरनेद्या अनवद्या अरिष्टाः ॥|
      block |धृतव्रतो धनदाः सोमवृद्धः स हि वामस्य वसुनः पुरुक्षुः ।|
      block |सं जग्मिरे पथ्या रायो अस्मिन्समुद्रे न सिन्धवो यादमानाः ॥|
      block |शविष्ठं न आ भर शूर शव ओजिष्ठमोजो अभिभूत उग्रम् ।|
      block |विश्वा द्युम्ना वृष्ण्या मानुषाणामस्मभ्यं दा हरिवो मादयध्यै ॥|
      block |यस्ते मदः पृतनाषाळमृध्र इन्द्र तं न आ भर शूशुवांसम् ।|
      block |येन तोकस्य तनयस्य सातौ मंसीमहि जिगीवांसस्त्वोताः ॥|
      block |आ नो भर वृषणं शुष्ममिन्द्र धनस्पृतं शूशुवांसं सुदक्षम् ।|
      block |येन वंसाम पृतनासु शत्रून्तवोतिभिरुत जामीँरजामीन् ॥|
      block |आ ते शुष्मो वृषभ एतु पश्चादोत्तरादधरादा पुरस्तात् ।|
      block |आ विश्वतो अभि समेत्वर्वाङिन्द्र द्युम्नं स्वर्वद्धेह्यस्मे ॥|
      block |नृवत्त इन्द्र नृतमाभिरूती वंसीमहि वामं श्रोमतेभिः ।|
      block |ईक्षे हि वस्व उभयस्य राजन्धा रत्नं महि स्थूरं बृहन्तम् ॥|
      block |मरुत्वन्तं वृषभं वावृधानमकवारिं दिव्यं शासमिन्द्रम् ।|
      block |विश्वासाहमवसे नूतनायोग्रं सहोदामिह तं हुवेम ॥|
      block |जनं वज्रिन्महि चिन्मन्यमानमेभ्यो नृभ्यो रन्धया येष्वस्मि ।|
      block |अधा हि त्वा पृथिव्यां शूरसातौ हवामहे तनये गोष्वप्सु ॥|
      block |वयं त एभिः पुरुहूत सख्यैः शत्रोःशत्रोरुत्तर इत्स्याम ।|
      block |घ्नन्तो वृत्राण्युभयानि शूर राया मदेम बृहता त्वोताः ॥|
    block |ऋग्वेदः सूक्तं|
      block |द्यौर्न य इन्द्राभि भूमार्यस्तस्थौ रयिः शवसा पृत्सु जनान् ।|
      block |तं नः सहस्रभरमुर्वरासां दद्धि सूनो सहसो वृत्रतुरम् ॥|
      block |दिवो न तुभ्यमन्विन्द्र सत्रासुर्यं देवेभिर्धायि विश्वम् ।|
      block |अहिं यद्वृत्रमपो वव्रिवांसं हन्नृजीषिन्विष्णुना सचानः ॥|
      block |तूर्वन्नोजीयान्तवसस्तवीयान्कृतब्रह्मेन्द्रो वृद्धमहाः ।|
      block |राजाभवन्मधुनः सोम्यस्य विश्वासां यत्पुरां दर्त्नुमावत् ॥|
      block |शतैरपद्रन्पणय इन्द्रात्र दशोणये कवयेऽर्कसातौ ।|
      block |वधैः शुष्णस्याशुषस्य मायाः पित्वो नारिरेचीत्किं चन प्र ॥|
      block |महो द्रुहो अप विश्वायु धायि वज्रस्य यत्पतने पादि शुष्णः ।|
      block |उरु ष सरथं सारथये करिन्द्रः कुत्साय सूर्यस्य सातौ ॥|
      block |प्र श्येनो न मदिरमंशुमस्मै शिरो दासस्य नमुचेर्मथायन् ।|
      block |प्रावन्नमीं साप्यं ससन्तं पृणग्राया समिषा सं स्वस्ति ॥|
      block |वि पिप्रोरहिमायस्य दृळ्हाः पुरो वज्रिञ्छवसा न दर्दः ।|
      block |सुदामन्तद्रेक्णो अप्रमृष्यमृजिश्वने दात्रं दाशुषे दाः ॥|
      block |स वेतसुं दशमायं दशोणिं तूतुजिमिन्द्रः स्वभिष्टिसुम्नः ।|
      block |आ तुग्रं शश्वदिभं द्योतनाय मातुर्न सीमुप सृजा इयध्यै ॥|
      block |स ईं स्पृधो वनते अप्रतीतो बिभ्रद्वज्रं वृत्रहणं गभस्तौ ।|
      block |तिष्ठद्धरी अध्यस्तेव गर्ते वचोयुजा वहत इन्द्रमृष्वम् ॥|
      block |सनेम तेऽवसा नव्य इन्द्र प्र पूरव स्तवन्त एना यज्ञैः ।|
      block |सप्त यत्पुरः शर्म शारदीर्दर्द्धन्दासीः पुरुकुत्साय शिक्षन् ॥|
      block |त्वं वृध इन्द्र पूर्व्यो भूर्वरिवस्यन्नुशने काव्याय ।|
      block |परा नववास्त्वमनुदेयं महे पित्रे ददाथ स्वं नपातम् ॥|
      block |त्वं धुनिरिन्द्र धुनिमतीरृणोरपः सीरा न स्रवन्तीः ।|
      block |प्र यत्समुद्रमति शूर पर्षि पारया तुर्वशं यदुं स्वस्ति ॥|
      block |तव ह त्यदिन्द्र विश्वमाजौ सस्तो धुनीचुमुरी या ह सिष्वप् ।|
      block |दीदयदित्तुभ्यं सोमेभिः सुन्वन्दभीतिरिध्मभृतिः पक्थ्यर्कैः ॥|
    block |ऋग्वेदः सूक्तं|
      block |इमा उ त्वा पुरुतमस्य कारोर्हव्यं वीर हव्या हवन्ते ।|
      block |धियो रथेष्ठामजरं नवीयो रयिर्विभूतिरीयते वचस्या ॥|
      block |तमु स्तुष इन्द्रं यो विदानो गिर्वाहसं गीर्भिर्यज्ञवृद्धम् ।|
      block |यस्य दिवमति मह्ना पृथिव्याः पुरुमायस्य रिरिचे महित्वम् ॥|
      block |स इत्तमोऽवयुनं ततन्वत्सूर्येण वयुनवच्चकार ।|
      block |कदा ते मर्ता अमृतस्य धामेयक्षन्तो न मिनन्ति स्वधावः ॥|
      block |यस्ता चकार स कुह स्विदिन्द्रः कमा जनं चरति कासु विक्षु ।|
      block |कस्ते यज्ञो मनसे शं वराय को अर्क इन्द्र कतमः स होता ॥|
      block |इदा हि ते वेविषतः पुराजाः प्रत्नास आसुः पुरुकृत्सखायः ।|
      block |ये मध्यमास उत नूतनास उतावमस्य पुरुहूत बोधि ॥|
      block |तं पृच्छन्तोऽवरासः पराणि प्रत्ना त इन्द्र श्रुत्यानु येमुः ।|
      block |अर्चामसि वीर ब्रह्मवाहो यादेव विद्म तात्त्वा महान्तम् ॥|
      block |अभि त्वा पाजो रक्षसो वि तस्थे महि जज्ञानमभि तत्सु तिष्ठ ।|
      block |तव प्रत्नेन युज्येन सख्या वज्रेण धृष्णो अप ता नुदस्व ॥|
      block |स तु श्रुधीन्द्र नूतनस्य ब्रह्मण्यतो वीर कारुधायः ।|
      block |त्वं ह्यापिः प्रदिवि पितॄणां शश्वद्बभूथ सुहव एष्टौ ॥|
      block |प्रोतये वरुणं मित्रमिन्द्रं मरुतः कृष्वावसे नो अद्य ।|
      block |प्र पूषणं विष्णुमग्निं पुरंधिं सवितारमोषधीः पर्वताँश्च ॥|
      block |इम उ त्वा पुरुशाक प्रयज्यो जरितारो अभ्यर्चन्त्यर्कैः ।|
      block |श्रुधी हवमा हुवतो हुवानो न त्वावाँ अन्यो अमृत त्वदस्ति ॥|
      block |नू म आ वाचमुप याहि विद्वान्विश्वेभिः सूनो सहसो यजत्रैः ।|
      block |ये अग्निजिह्वा ऋतसाप आसुर्ये मनुं चक्रुरुपरं दसाय ॥|
      block |स नो बोधि पुरएता सुगेषूत दुर्गेषु पथिकृद्विदानः ।|
      block |ये अश्रमास उरवो वहिष्ठास्तेभिर्न इन्द्राभि वक्षि वाजम् ॥|
    block |ऋग्वेदः सूक्तं|
      block |य एक इद्धव्यश्चर्षणीनामिन्द्रं तं गीर्भिरभ्यर्च आभिः ।|
      block |यः पत्यते वृषभो वृष्ण्यावान्सत्यः सत्वा पुरुमायः सहस्वान् ॥|
      block |तमु नः पूर्वे पितरो नवग्वाः सप्त विप्रासो अभि वाजयन्तः ।|
      block |नक्षद्दाभं ततुरिं पर्वतेष्ठामद्रोघवाचं मतिभिः शविष्ठम् ॥|
      block |तमीमह इन्द्रमस्य रायः पुरुवीरस्य नृवतः पुरुक्षोः ।|
      block |यो अस्कृधोयुरजरः स्वर्वान्तमा भर हरिवो मादयध्यै ॥|
      block |तन्नो वि वोचो यदि ते पुरा चिज्जरितार आनशुः सुम्नमिन्द्र ।|
      block |कस्ते भागः किं वयो दुध्र खिद्वः पुरुहूत पुरूवसोऽसुरघ्नः ॥|
      block |तं पृच्छन्ती वज्रहस्तं रथेष्ठामिन्द्रं वेपी वक्वरी यस्य नू गीः ।|
      block |तुविग्राभं तुविकूर्मिं रभोदां गातुमिषे नक्षते तुम्रमच्छ ॥|
      block |अया ह त्यं मायया वावृधानं मनोजुवा स्वतवः पर्वतेन ।|
      block |अच्युता चिद्वीळिता स्वोजो रुजो वि दृळ्हा धृषता विरप्शिन् ॥|
      block |तं वो धिया नव्यस्या शविष्ठं प्रत्नं प्रत्नवत्परितंसयध्यै ।|
      block |स नो वक्षदनिमानः सुवह्मेन्द्रो विश्वान्यति दुर्गहाणि ॥|
      block |आ जनाय द्रुह्वणे पार्थिवानि दिव्यानि दीपयोऽन्तरिक्षा ।|
      block |तपा वृषन्विश्वतः शोचिषा तान्ब्रह्मद्विषे शोचय क्षामपश्च ॥|
      block |भुवो जनस्य दिव्यस्य राजा पार्थिवस्य जगतस्त्वेषसंदृक् ।|
      block |धिष्व वज्रं दक्षिण इन्द्र हस्ते विश्वा अजुर्य दयसे वि मायाः ॥|
      block |आ संयतमिन्द्र णः स्वस्तिं शत्रुतूर्याय बृहतीममृध्राम् ।|
      block |यया दासान्यार्याणि वृत्रा करो वज्रिन्सुतुका नाहुषाणि ॥|
      block |स नो नियुद्भिः पुरुहूत वेधो विश्ववाराभिरा गहि प्रयज्यो ।|
      block |न या अदेवो वरते न देव आभिर्याहि तूयमा मद्र्यद्रिक् ॥|
    block |ऋग्वेदः सूक्तं|
      block |सुत इत्त्वं निमिश्ल इन्द्र सोमे स्तोमे ब्रह्मणि शस्यमान उक्थे ।|
      block |यद्वा युक्ताभ्यां मघवन्हरिभ्यां बिभ्रद्वज्रं बाह्वोरिन्द्र यासि ॥|
      block |यद्वा दिवि पार्ये सुष्विमिन्द्र वृत्रहत्येऽवसि शूरसातौ ।|
      block |यद्वा दक्षस्य बिभ्युषो अबिभ्यदरन्धयः शर्धत इन्द्र दस्यून् ॥|
      block |पाता सुतमिन्द्रो अस्तु सोमं प्रणेनीरुग्रो जरितारमूती ।|
      block |कर्ता वीराय सुष्वय उ लोकं दाता वसु स्तुवते कीरये चित् ॥|
      block |गन्तेयान्ति सवना हरिभ्यां बभ्रिर्वज्रं पपिः सोमं ददिर्गाः ।|
      block |कर्ता वीरं नर्यं सर्ववीरं श्रोता हवं गृणत स्तोमवाहाः ॥|
      block |अस्मै वयं यद्वावान तद्विविष्म इन्द्राय यो नः प्रदिवो अपस्कः ।|
      block |सुते सोमे स्तुमसि शंसदुक्थेन्द्राय ब्रह्म वर्धनं यथासत् ॥|
      block |ब्रह्माणि हि चकृषे वर्धनानि तावत्त इन्द्र मतिभिर्विविष्मः ।|
      block |सुते सोमे सुतपाः शंतमानि राण्ड्या क्रियास्म वक्षणानि यज्ञैः ॥|
      block |स नो बोधि पुरोळाशं रराणः पिबा तु सोमं गोऋजीकमिन्द्र ।|
      block |एदं बर्हिर्यजमानस्य सीदोरुं कृधि त्वायत उ लोकम् ॥|
      block |स मन्दस्वा ह्यनु जोषमुग्र प्र त्वा यज्ञास इमे अश्नुवन्तु ।|
      block |प्रेमे हवासः पुरुहूतमस्मे आ त्वेयं धीरवस इन्द्र यम्याः ॥|
      block |तं वः सखायः सं यथा सुतेषु सोमेभिरीं पृणता भोजमिन्द्रम् ।|
      block |कुवित्तस्मा असति नो भराय न सुष्विमिन्द्रोऽवसे मृधाति ॥|
      block |एवेदिन्द्रः सुते अस्तावि सोमे भरद्वाजेषु क्षयदिन्मघोनः ।|
      block |असद्यथा जरित्र उत सूरिरिन्द्रो रायो विश्ववारस्य दाता ॥|
    block |ऋग्वेदः सूक्तं|
      block |वृषा मद इन्द्रे श्लोक उक्था सचा सोमेषु सुतपा ऋजीषी ।|
      block |अर्चत्र्यो मघवा नृभ्य उक्थैर्द्युक्षो राजा गिरामक्षितोतिः ॥|
      block |ततुरिर्वीरो नर्यो विचेताः श्रोता हवं गृणत उर्व्यूतिः ।|
      block |वसुः शंसो नरां कारुधाया वाजी स्तुतो विदथे दाति वाजम् ॥|
      block |अक्षो न चक्र्योः शूर बृहन्प्र ते मह्ना रिरिचे रोदस्योः ।|
      block |वृक्षस्य नु ते पुरुहूत वया व्यूतयो रुरुहुरिन्द्र पूर्वीः ॥|
      block |शचीवतस्ते पुरुशाक शाका गवामिव स्रुतयः संचरणीः ।|
      block |वत्सानां न तन्तयस्त इन्द्र दामन्वन्तो अदामानः सुदामन् ॥|
      block |अन्यदद्य कर्वरमन्यदु श्वोऽसच्च सन्मुहुराचक्रिरिन्द्रः ।|
      block |मित्रो नो अत्र वरुणश्च पूषार्यो वशस्य पर्येतास्ति ॥|
      block |वि त्वदापो न पर्वतस्य पृष्ठादुक्थेभिरिन्द्रानयन्त यज्ञैः ।|
      block |तं त्वाभिः सुष्टुतिभिर्वाजयन्त आजिं न जग्मुर्गिर्वाहो अश्वाः ॥|
      block |न यं जरन्ति शरदो न मासा न द्याव इन्द्रमवकर्शयन्ति ।|
      block |वृद्धस्य चिद्वर्धतामस्य तनू स्तोमेभिरुक्थैश्च शस्यमाना ॥|
      block |न वीळवे नमते न स्थिराय न शर्धते दस्युजूताय स्तवान् ।|
      block |अज्रा इन्द्रस्य गिरयश्चिदृष्वा गम्भीरे चिद्भवति गाधमस्मै ॥|
      block |गम्भीरेण न उरुणामत्रिन्प्रेषो यन्धि सुतपावन्वाजान् ।|
      block |स्था ऊ षु ऊर्ध्व ऊती अरिषण्यन्नक्तोर्व्युष्टौ परितक्म्यायाम् ॥|
      block |सचस्व नायमवसे अभीक इतो वा तमिन्द्र पाहि रिषः ।|
      block |अमा चैनमरण्ये पाहि रिषो मदेम शतहिमाः सुवीराः ॥|
    block |ऋग्वेदः सूक्तं|
      block |या त ऊतिरवमा या परमा या मध्यमेन्द्र शुष्मिन्नस्ति ।|
      block |ताभिरू षु वृत्रहत्येऽवीर्न एभिश्च वाजैर्महान्न उग्र ॥|
      block |आभि स्पृधो मिथतीररिषण्यन्नमित्रस्य व्यथया मन्युमिन्द्र ।|
      block |आभिर्विश्वा अभियुजो विषूचीरार्याय विशोऽव तारीर्दासीः ॥|
      block |इन्द्र जामय उत येऽजामयोऽर्वाचीनासो वनुषो युयुज्रे ।|
      block |त्वमेषां विथुरा शवांसि जहि वृष्ण्यानि कृणुही पराचः ॥|
      block |शूरो वा शूरं वनते शरीरैस्तनूरुचा तरुषि यत्कृण्वैते ।|
      block |तोके वा गोषु तनये यदप्सु वि क्रन्दसी उर्वरासु ब्रवैते ॥|
      block |नहि त्वा शूरो न तुरो न धृष्णुर्न त्वा योधो मन्यमानो युयोध ।|
      block |इन्द्र नकिष्ट्वा प्रत्यस्त्येषां विश्वा जातान्यभ्यसि तानि ॥|
      block |स पत्यत उभयोर्नृम्णमयोर्यदी वेधसः समिथे हवन्ते ।|
      block |वृत्रे वा महो नृवति क्षये वा व्यचस्वन्ता यदि वितन्तसैते ॥|
      block |अध स्मा ते चर्षणयो यदेजानिन्द्र त्रातोत भवा वरूता ।|
      block |अस्माकासो ये नृतमासो अर्य इन्द्र सूरयो दधिरे पुरो नः ॥|
      block |अनु ते दायि मह इन्द्रियाय सत्रा ते विश्वमनु वृत्रहत्ये ।|
      block |अनु क्षत्रमनु सहो यजत्रेन्द्र देवेभिरनु ते नृषह्ये ॥|
      block |एवा न स्पृधः समजा समत्स्विन्द्र रारन्धि मिथतीरदेवीः ।|
      block |विद्याम वस्तोरवसा गृणन्तो भरद्वाजा उत त इन्द्र नूनम् ॥|
    block |ऋग्वेदः सूक्तं|
      block |श्रुधी न इन्द्र ह्वयामसि त्वा महो वाजस्य सातौ वावृषाणाः ।|
      block |सं यद्विशोऽयन्त शूरसाता उग्रं नोऽवः पार्ये अहन्दाः ॥|
      block |त्वां वाजी हवते वाजिनेयो महो वाजस्य गध्यस्य सातौ ।|
      block |त्वां वृत्रेष्विन्द्र सत्पतिं तरुत्रं त्वां चष्टे मुष्टिहा गोषु युध्यन् ॥|
      block |त्वं कविं चोदयोऽर्कसातौ त्वं कुत्साय शुष्णं दाशुषे वर्क् ।|
      block |त्वं शिरो अमर्मणः पराहन्नतिथिग्वाय शंस्यं करिष्यन् ॥|
      block |त्वं रथं प्र भरो योधमृष्वमावो युध्यन्तं वृषभं दशद्युम् ।|
      block |त्वं तुग्रं वेतसवे सचाहन्त्वं तुजिं गृणन्तमिन्द्र तूतोः ॥|
      block |त्वं तदुक्थमिन्द्र बर्हणा कः प्र यच्छता सहस्रा शूर दर्षि ।|
      block |अव गिरेर्दासं शम्बरं हन्प्रावो दिवोदासं चित्राभिरूती ॥|
      block |त्वं श्रद्धाभिर्मन्दसानः सोमैर्दभीतये चुमुरिमिन्द्र सिष्वप् ।|
      block |त्वं रजिं पिठीनसे दशस्यन्षष्टिं सहस्रा शच्या सचाहन् ॥|
      block |अहं चन तत्सूरिभिरानश्यां तव ज्याय इन्द्र सुम्नमोजः ।|
      block |त्वया यत्स्तवन्ते सधवीर वीरास्त्रिवरूथेन नहुषा शविष्ठ ॥|
      block |वयं ते अस्यामिन्द्र द्युम्नहूतौ सखायः स्याम महिन प्रेष्ठाः ।|
      block |प्रातर्दनिः क्षत्रश्रीरस्तु श्रेष्ठो घने वृत्राणां सनये धनानाम् ॥|
    block |ऋग्वेदः सूक्तं|
      block |किमस्य मदे किम्वस्य पीताविन्द्रः किमस्य सख्ये चकार ।|
      block |रणा वा ये निषदि किं ते अस्य पुरा विविद्रे किमु नूतनासः ॥|
      block |सदस्य मदे सद्वस्य पीताविन्द्रः सदस्य सख्ये चकार ।|
      block |रणा वा ये निषदि सत्ते अस्य पुरा विविद्रे सदु नूतनासः ॥|
      block |नहि नु ते महिमनः समस्य न मघवन्मघवत्त्वस्य विद्म ।|
      block |न राधसोराधसो नूतनस्येन्द्र नकिर्ददृश इन्द्रियं ते ॥|
      block |एतत्त्यत्त इन्द्रियमचेति येनावधीर्वरशिखस्य शेषः ।|
      block |वज्रस्य यत्ते निहतस्य शुष्मात्स्वनाच्चिदिन्द्र परमो ददार ॥|
      block |वधीदिन्द्रो वरशिखस्य शेषोऽभ्यावर्तिने चायमानाय शिक्षन् ।|
      block |वृचीवतो यद्धरियूपीयायां हन्पूर्वे अर्धे भियसापरो दर्त् ॥|
      block |त्रिंशच्छतं वर्मिण इन्द्र साकं यव्यावत्यां पुरुहूत श्रवस्या ।|
      block |वृचीवन्तः शरवे पत्यमानाः पात्रा भिन्दाना न्यर्थान्यायन् ॥|
      block |यस्य गावावरुषा सूयवस्यू अन्तरू षु चरतो रेरिहाणा ।|
      block |स सृञ्जयाय तुर्वशं परादाद्वृचीवतो दैववाताय शिक्षन् ॥|
      block |द्वयाँ अग्ने रथिनो विंशतिं गा वधूमतो मघवा मह्यं सम्राट् ।|
      block |अभ्यावर्ती चायमानो ददाति दूणाशेयं दक्षिणा पार्थवानाम् ॥|
    block |ऋग्वेदः सूक्तं|
      block |आ गावो अग्मन्नुत भद्रमक्रन्सीदन्तु गोष्ठे रणयन्त्वस्मे ।|
      block |प्रजावतीः पुरुरूपा इह स्युरिन्द्राय पूर्वीरुषसो दुहानाः ॥|
      block |इन्द्रो यज्वने पृणते च शिक्षत्युपेद्ददाति न स्वं मुषायति ।|
      block |भूयोभूयो रयिमिदस्य वर्धयन्नभिन्ने खिल्ये नि दधाति देवयुम् ॥|
      block |न ता नशन्ति न दभाति तस्करो नासामामित्रो व्यथिरा दधर्षति ।|
      block |देवाँश्च याभिर्यजते ददाति च ज्योगित्ताभिः सचते गोपतिः सह ॥|
      block |न ता अर्वा रेणुककाटो अश्नुते न संस्कृतत्रमुप यन्ति ता अभि ।|
      block |उरुगायमभयं तस्य ता अनु गावो मर्तस्य वि चरन्ति यज्वनः ॥|
      block |गावो भगो गाव इन्द्रो मे अच्छान्गावः सोमस्य प्रथमस्य भक्षः ।|
      block |इमा या गावः स जनास इन्द्र इच्छामीद्धृदा मनसा चिदिन्द्रम् ॥|
      block |यूयं गावो मेदयथा कृशं चिदश्रीरं चित्कृणुथा सुप्रतीकम् ।|
      block |भद्रं गृहं कृणुथ भद्रवाचो बृहद्वो वय उच्यते सभासु ॥|
      block |प्रजावतीः सूयवसं रिशन्तीः शुद्धा अपः सुप्रपाणे पिबन्तीः ।|
      block |मा व स्तेन ईशत माघशंसः परि वो हेती रुद्रस्य वृज्याः ॥|
      block |उपेदमुपपर्चनमासु गोषूप पृच्यताम् ।|
      block |उप ऋषभस्य रेतस्युपेन्द्र तव वीर्ये ॥|
    block |ऋग्वेदः सूक्तं|
      block |इन्द्रं वो नरः सख्याय सेपुर्महो यन्तः सुमतये चकानाः ।|
      block |महो हि दाता वज्रहस्तो अस्ति महामु रण्वमवसे यजध्वम् ॥|
      block |आ यस्मिन्हस्ते नर्या मिमिक्षुरा रथे हिरण्यये रथेष्ठाः ।|
      block |आ रश्मयो गभस्त्यो स्थूरयोराध्वन्नश्वासो वृषणो युजानाः ॥|
      block |श्रिये ते पादा दुव आ मिमिक्षुर्धृष्णुर्वज्री शवसा दक्षिणावान् ।|
      block |वसानो अत्कं सुरभिं दृशे कं स्वर्ण नृतविषिरो बभूथ ॥|
      block |स सोम आमिश्लतमः सुतो भूद्यस्मिन्पक्तिः पच्यते सन्ति धानाः ।|
      block |इन्द्रं नर स्तुवन्तो ब्रह्मकारा उक्था शंसन्तो देववाततमाः ॥|
      block |न ते अन्तः शवसो धाय्यस्य वि तु बाबधे रोदसी महित्वा ।|
      block |आ ता सूरिः पृणति तूतुजानो यूथेवाप्सु समीजमान ऊती ॥|
      block |एवेदिन्द्रः सुहव ऋष्वो अस्तूती अनूती हिरिशिप्रः सत्वा ।|
      block |एवा हि जातो असमात्योजाः पुरू च वृत्रा हनति नि दस्यून् ॥|
    block |ऋग्वेदः सूक्तं|
      block |भूय इद्वावृधे वीर्यायँ एको अजुर्यो दयते वसूनि ।|
      block |प्र रिरिचे दिव इन्द्रः पृथिव्या अर्धमिदस्य प्रति रोदसी उभे ॥|
      block |अधा मन्ये बृहदसुर्यमस्य यानि दाधार नकिरा मिनाति ।|
      block |दिवेदिवे सूर्यो दर्शतो भूद्वि सद्मान्युर्विया सुक्रतुर्धात् ॥|
      block |अद्या चिन्नू चित्तदपो नदीनां यदाभ्यो अरदो गातुमिन्द्र ।|
      block |नि पर्वता अद्मसदो न सेदुस्त्वया दृळ्हानि सुक्रतो रजांसि ॥|
      block |सत्यमित्तन्न त्वावाँ अन्यो अस्तीन्द्र देवो न मर्त्यो ज्यायान् ।|
      block |अहन्नहिं परिशयानमर्णोऽवासृजो अपो अच्छा समुद्रम् ॥|
      block |त्वमपो वि दुरो विषूचीरिन्द्र दृळ्हमरुजः पर्वतस्य ।|
      block |राजाभवो जगतश्चर्षणीनां साकं सूर्यं जनयन्द्यामुषासम् ॥|
    block |ऋग्वेदः सूक्तं|
      block |अभूरेको रयिपते रयीणामा हस्तयोरधिथा इन्द्र कृष्टीः ।|
      block |वि तोके अप्सु तनये च सूरेऽवोचन्त चर्षणयो विवाचः ॥|
      block |त्वद्भियेन्द्र पार्थिवानि विश्वाच्युता चिच्च्यावयन्ते रजांसि ।|
      block |द्यावाक्षामा पर्वतासो वनानि विश्वं दृळ्हं भयते अज्मन्ना ते ॥|
      block |त्वं कुत्सेनाभि शुष्णमिन्द्राशुषं युध्य कुयवं गविष्टौ ।|
      block |दश प्रपित्वे अध सूर्यस्य मुषायश्चक्रमविवे रपांसि ॥|
      block |त्वं शतान्यव शम्बरस्य पुरो जघन्थाप्रतीनि दस्योः ।|
      block |अशिक्षो यत्र शच्या शचीवो दिवोदासाय सुन्वते सुतक्रे भरद्वाजाय गृणते वसूनि ॥|
      block |स सत्यसत्वन्महते रणाय रथमा तिष्ठ तुविनृम्ण भीमम् ।|
      block |याहि प्रपथिन्नवसोप मद्रिक्प्र च श्रुत श्रावय चर्षणिभ्यः ॥|
    block |ऋग्वेदः सूक्तं|
      block |अपूर्व्या पुरुतमान्यस्मै महे वीराय तवसे तुराय ।|
      block |विरप्शिने वज्रिणे शंतमानि वचांस्यासा स्थविराय तक्षम् ॥|
      block |स मातरा सूर्येणा कवीनामवासयद्रुजदद्रिं गृणानः ।|
      block |स्वाधीभिरृक्वभिर्वावशान उदुस्रियाणामसृजन्निदानम् ॥|
      block |स वह्निभिरृक्वभिर्गोषु शश्वन्मितज्ञुभिः पुरुकृत्वा जिगाय ।|
      block |पुरः पुरोहा सखिभिः सखीयन्दृळ्हा रुरोज कविभिः कविः सन् ॥|
      block |स नीव्याभिर्जरितारमच्छा महो वाजेभिर्महद्भिश्च शुष्मैः ।|
      block |पुरुवीराभिर्वृषभ क्षितीनामा गिर्वणः सुविताय प्र याहि ॥|
      block |स सर्गेण शवसा तक्तो अत्यैरप इन्द्रो दक्षिणतस्तुराषाट् ।|
      block |इत्था सृजाना अनपावृदर्थं दिवेदिवे विविषुरप्रमृष्यम् ॥|
    block |ऋग्वेदः सूक्तं|
      block |य ओजिष्ठ इन्द्र तं सु नो दा मदो वृषन्स्वभिष्टिर्दास्वान् ।|
      block |सौवश्व्यं यो वनवत्स्वश्वो वृत्रा समत्सु सासहदमित्रान् ॥|
      block |त्वां हीन्द्रावसे विवाचो हवन्ते चर्षणयः शूरसातौ ।|
      block |त्वं विप्रेभिर्वि पणीँरशायस्त्वोत इत्सनिता वाजमर्वा ॥|
      block |त्वं ताँ इन्द्रोभयाँ अमित्रान्दासा वृत्राण्यार्या च शूर ।|
      block |वधीर्वनेव सुधितेभिरत्कैरा पृत्सु दर्षि नृणां नृतम ॥|
      block |स त्वं न इन्द्राकवाभिरूती सखा विश्वायुरविता वृधे भूः ।|
      block |स्वर्षाता यद्ध्वयामसि त्वा युध्यन्तो नेमधिता पृत्सु शूर ॥|
      block |नूनं न इन्द्रापराय च स्या भवा मृळीक उत नो अभिष्टौ ।|
      block |इत्था गृणन्तो महिनस्य शर्मन्दिवि ष्याम पार्ये गोषतमाः ॥|
    block |ऋग्वेदः सूक्तं|
      block |सं च त्वे जग्मुर्गिर इन्द्र पूर्वीर्वि च त्वद्यन्ति विभ्वो मनीषाः ।|
      block |पुरा नूनं च स्तुतय ऋषीणां पस्पृध्र इन्द्रे अध्युक्थार्का ॥|
      block |पुरुहूतो यः पुरुगूर्त ऋभ्वाँ एकः पुरुप्रशस्तो अस्ति यज्ञैः ।|
      block |रथो न महे शवसे युजानोऽस्माभिरिन्द्रो अनुमाद्यो भूत् ॥|
      block |न यं हिंसन्ति धीतयो न वाणीरिन्द्रं नक्षन्तीदभि वर्धयन्तीः ।|
      block |यदि स्तोतारः शतं यत्सहस्रं गृणन्ति गिर्वणसं शं तदस्मै ॥|
      block |अस्मा एतद्दिव्यर्चेव मासा मिमिक्ष इन्द्रे न्ययामि सोमः ।|
      block |जनं न धन्वन्नभि सं यदापः सत्रा वावृधुर्हवनानि यज्ञैः ॥|
      block |अस्मा एतन्मह्याङ्गूषमस्मा इन्द्राय स्तोत्रं मतिभिरवाचि ।|
      block |असद्यथा महति वृत्रतूर्य इन्द्रो विश्वायुरविता वृधश्च ॥|
    block |ऋग्वेदः सूक्तं|
      block |कदा भुवन्रथक्षयाणि ब्रह्म कदा स्तोत्रे सहस्रपोष्यं दाः ।|
      block |कदा स्तोमं वासयोऽस्य राया कदा धियः करसि वाजरत्नाः ॥|
      block |कर्हि स्वित्तदिन्द्र यन्नृभिर्नॄन्वीरैर्वीरान्नीळयासे जयाजीन् ।|
      block |त्रिधातु गा अधि जयासि गोष्विन्द्र द्युम्नं स्वर्वद्धेह्यस्मे ॥|
      block |कर्हि स्वित्तदिन्द्र यज्जरित्रे विश्वप्सु ब्रह्म कृणवः शविष्ठ ।|
      block |कदा धियो न नियुतो युवासे कदा गोमघा हवनानि गच्छाः ॥|
      block |स गोमघा जरित्रे अश्वश्चन्द्रा वाजश्रवसो अधि धेहि पृक्षः ।|
      block |पीपिहीषः सुदुघामिन्द्र धेनुं भरद्वाजेषु सुरुचो रुरुच्याः ॥|
      block |तमा नूनं वृजनमन्यथा चिच्छूरो यच्छक्र वि दुरो गृणीषे ।|
      block |मा निररं शुक्रदुघस्य धेनोराङ्गिरसान्ब्रह्मणा विप्र जिन्व ॥|
    block |ऋग्वेदः सूक्तं|
      block |सत्रा मदासस्तव विश्वजन्याः सत्रा रायोऽध ये पार्थिवासः ।|
      block |सत्रा वाजानामभवो विभक्ता यद्देवेषु धारयथा असुर्यम् ॥|
      block |अनु प्र येजे जन ओजो अस्य सत्रा दधिरे अनु वीर्याय ।|
      block |स्यूमगृभे दुधयेऽर्वते च क्रतुं वृञ्जन्त्यपि वृत्रहत्ये ॥|
      block |तं सध्रीचीरूतयो वृष्ण्यानि पौंस्यानि नियुतः सश्चुरिन्द्रम् ।|
      block |समुद्रं न सिन्धव उक्थशुष्मा उरुव्यचसं गिर आ विशन्ति ॥|
      block |स रायस्खामुप सृजा गृणानः पुरुश्चन्द्रस्य त्वमिन्द्र वस्वः ।|
      block |पतिर्बभूथासमो जनानामेको विश्वस्य भुवनस्य राजा ॥|
      block |स तु श्रुधि श्रुत्या यो दुवोयुर्द्यौर्न भूमाभि रायो अर्यः ।|
      block |असो यथा नः शवसा चकानो युगेयुगे वयसा चेकितानः ॥|
    block |ऋग्वेदः सूक्तं|
      block |अर्वाग्रथं विश्ववारं त उग्रेन्द्र युक्तासो हरयो वहन्तु ।|
      block |कीरिश्चिद्धि त्वा हवते स्वर्वानृधीमहि सधमादस्ते अद्य ॥|
      block |प्रो द्रोणे हरयः कर्माग्मन्पुनानास ऋज्यन्तो अभूवन् ।|
      block |इन्द्रो नो अस्य पूर्व्यः पपीयाद्द्युक्षो मदस्य सोम्यस्य राजा ॥|
      block |आसस्राणासः शवसानमच्छेन्द्रं सुचक्रे रथ्यासो अश्वाः ।|
      block |अभि श्रव ऋज्यन्तो वहेयुर्नू चिन्नु वायोरमृतं वि दस्येत् ॥|
      block |वरिष्ठो अस्य दक्षिणामियर्तीन्द्रो मघोनां तुविकूर्मितमः ।|
      block |यया वज्रिवः परियास्यंहो मघा च धृष्णो दयसे वि सूरीन् ॥|
      block |इन्द्रो वाजस्य स्थविरस्य दातेन्द्रो गीर्भिर्वर्धतां वृद्धमहाः ।|
      block |इन्द्रो वृत्रं हनिष्ठो अस्तु सत्वा ता सूरिः पृणति तूतुजानः ॥|
    block |ऋग्वेदः सूक्तं|
      block |अपादित उदु नश्चित्रतमो महीं भर्षद्द्युमतीमिन्द्रहूतिम् ।|
      block |पन्यसीं धीतिं दैव्यस्य यामञ्जनस्य रातिं वनते सुदानुः ॥|
      block |दूराच्चिदा वसतो अस्य कर्णा घोषादिन्द्रस्य तन्यति ब्रुवाणः ।|
      block |एयमेनं देवहूतिर्ववृत्यान्मद्र्यगिन्द्रमियमृच्यमाना ॥|
      block |तं वो धिया परमया पुराजामजरमिन्द्रमभ्यनूष्यर्कैः ।|
      block |ब्रह्मा च गिरो दधिरे समस्मिन्महाँश्च स्तोमो अधि वर्धदिन्द्रे ॥|
      block |वर्धाद्यं यज्ञ उत सोम इन्द्रं वर्धाद्ब्रह्म गिर उक्था च मन्म ।|
      block |वर्धाहैनमुषसो यामन्नक्तोर्वर्धान्मासाः शरदो द्याव इन्द्रम् ॥|
      block |एवा जज्ञानं सहसे असामि वावृधानं राधसे च श्रुताय ।|
      block |महामुग्रमवसे विप्र नूनमा विवासेम वृत्रतूर्येषु ॥|
    block |ऋग्वेदः सूक्तं|
      block |मन्द्रस्य कवेर्दिव्यस्य वह्नेर्विप्रमन्मनो वचनस्य मध्वः ।|
      block |अपा नस्तस्य सचनस्य देवेषो युवस्व गृणते गोअग्राः ॥|
      block |अयमुशानः पर्यद्रिमुस्रा ऋतधीतिभिरृतयुग्युजानः ।|
      block |रुजदरुग्णं वि वलस्य सानुं पणीँर्वचोभिरभि योधदिन्द्रः ॥|
      block |अयं द्योतयदद्युतो व्यक्तून्दोषा वस्तोः शरद इन्दुरिन्द्र ।|
      block |इमं केतुमदधुर्नू चिदह्नां शुचिजन्मन उषसश्चकार ॥|
      block |अयं रोचयदरुचो रुचानोऽयं वासयद्व्यृतेन पूर्वीः ।|
      block |अयमीयत ऋतयुग्भिरश्वैः स्वर्विदा नाभिना चर्षणिप्राः ॥|
      block |नू गृणानो गृणते प्रत्न राजन्निषः पिन्व वसुदेयाय पूर्वीः ।|
      block |अप ओषधीरविषा वनानि गा अर्वतो नॄनृचसे रिरीहि ॥|
    block |ऋग्वेदः सूक्तं|
      block |इन्द्र पिब तुभ्यं सुतो मदायाव स्य हरी वि मुचा सखाया ।|
      block |उत प्र गाय गण आ निषद्याथा यज्ञाय गृणते वयो धाः ॥|
      block |अस्य पिब यस्य जज्ञान इन्द्र मदाय क्रत्वे अपिबो विरप्शिन् ।|
      block |तमु ते गावो नर आपो अद्रिरिन्दुं समह्यन्पीतये समस्मै ॥|
      block |समिद्धे अग्नौ सुत इन्द्र सोम आ त्वा वहन्तु हरयो वहिष्ठाः ।|
      block |त्वायता मनसा जोहवीमीन्द्रा याहि सुविताय महे नः ॥|
      block |आ याहि शश्वदुशता ययाथेन्द्र महा मनसा सोमपेयम् ।|
      block |उप ब्रह्माणि शृणव इमा नोऽथा ते यज्ञस्तन्वे वयो धात् ॥|
      block |यदिन्द्र दिवि पार्ये यदृधग्यद्वा स्वे सदने यत्र वासि ।|
      block |अतो नो यज्ञमवसे नियुत्वान्सजोषाः पाहि गिर्वणो मरुद्भिः ॥|
    block |ऋग्वेदः सूक्तं|
      block |अहेळमान उप याहि यज्ञं तुभ्यं पवन्त इन्दवः सुतासः ।|
      block |गावो न वज्रिन्स्वमोको अच्छेन्द्रा गहि प्रथमो यज्ञियानाम् ॥|
      block |या ते काकुत्सुकृता या वरिष्ठा यया शश्वत्पिबसि मध्व ऊर्मिम् ।|
      block |तया पाहि प्र ते अध्वर्युरस्थात्सं ते वज्रो वर्ततामिन्द्र गव्युः ॥|
      block |एष द्रप्सो वृषभो विश्वरूप इन्द्राय वृष्णे समकारि सोमः ।|
      block |एतं पिब हरिव स्थातरुग्र यस्येशिषे प्रदिवि यस्ते अन्नम् ॥|
      block |सुतः सोमो असुतादिन्द्र वस्यानयं श्रेयाञ्चिकितुषे रणाय ।|
      block |एतं तितिर्व उप याहि यज्ञं तेन विश्वास्तविषीरा पृणस्व ॥|
      block |ह्वयामसि त्वेन्द्र याह्यर्वाङरं ते सोमस्तन्वे भवाति ।|
      block |शतक्रतो मादयस्वा सुतेषु प्रास्माँ अव पृतनासु प्र विक्षु ॥|
    block |ऋग्वेदः सूक्तं|
      block |प्रत्यस्मै पिपीषते विश्वानि विदुषे भर ।|
      block |अरंगमाय जग्मयेऽपश्चाद्दघ्वने नरे ॥|
      block |एमेनं प्रत्येतन सोमेभिः सोमपातमम् ।|
      block |अमत्रेभिरृजीषिणमिन्द्रं सुतेभिरिन्दुभिः ॥|
      block |यदी सुतेभिरिन्दुभिः सोमेभिः प्रतिभूषथ ।|
      block |वेदा विश्वस्य मेधिरो धृषत्तंतमिदेषते ॥|
      block |अस्माअस्मा इदन्धसोऽध्वर्यो प्र भरा सुतम् ।|
      block |कुवित्समस्य जेन्यस्य शर्धतोऽभिशस्तेरवस्परत् ॥|
    block |ऋग्वेदः सूक्तं|
      block |यस्य त्यच्छम्बरं मदे दिवोदासाय रन्धयः ।|
      block |अयं स सोम इन्द्र ते सुतः पिब ॥|
      block |यस्य तीव्रसुतं मदं मध्यमन्तं च रक्षसे ।|
      block |अयं स सोम इन्द्र ते सुतः पिब ॥|
      block |यस्य गा अन्तरश्मनो मदे दृळ्हा अवासृजः ।|
      block |अयं स सोम इन्द्र ते सुतः पिब ॥|
      block |यस्य मन्दानो अन्धसो माघोनं दधिषे शवः ।|
      block |अयं स सोम इन्द्र ते सुतः पिब ॥|
    block |ऋग्वेदः सूक्तं|
      block |यो रयिवो रयिंतमो यो द्युम्नैर्द्युम्नवत्तमः ।|
      block |सोमः सुतः स इन्द्र तेऽस्ति स्वधापते मदः ॥|
      block |यः शग्मस्तुविशग्म ते रायो दामा मतीनाम् ।|
      block |सोमः सुतः स इन्द्र तेऽस्ति स्वधापते मदः ॥|
      block |येन वृद्धो न शवसा तुरो न स्वाभिरूतिभिः ।|
      block |सोमः सुतः स इन्द्र तेऽस्ति स्वधापते मदः ॥|
      block |त्यमु वो अप्रहणं गृणीषे शवसस्पतिम् ।|
      block |इन्द्रं विश्वासाहं नरं मंहिष्ठं विश्वचर्षणिम् ॥|
      block |यं वर्धयन्तीद्गिरः पतिं तुरस्य राधसः ।|
      block |तमिन्न्वस्य रोदसी देवी शुष्मं सपर्यतः ॥|
      block |तद्व उक्थस्य बर्हणेन्द्रायोपस्तृणीषणि ।|
      block |विपो न यस्योतयो वि यद्रोहन्ति सक्षितः ॥|
      block |अविदद्दक्षं मित्रो नवीयान्पपानो देवेभ्यो वस्यो अचैत् ।|
      block |ससवान्स्तौलाभिर्धौतरीभिरुरुष्या पायुरभवत्सखिभ्यः ॥|
      block |ऋतस्य पथि वेधा अपायि श्रिये मनांसि देवासो अक्रन् ।|
      block |दधानो नाम महो वचोभिर्वपुर्दृशये वेन्यो व्यावः ॥|
      block |द्युमत्तमं दक्षं धेह्यस्मे सेधा जनानां पूर्वीररातीः ।|
      block |वर्षीयो वयः कृणुहि शचीभिर्धनस्य सातावस्माँ अविड्ढि ॥|
      block |इन्द्र तुभ्यमिन्मघवन्नभूम वयं दात्रे हरिवो मा वि वेनः ।|
      block |नकिरापिर्ददृशे मर्त्यत्रा किमङ्ग रध्रचोदनं त्वाहुः ॥|
      block |मा जस्वने वृषभ नो ररीथा मा ते रेवतः सख्ये रिषाम ।|
      block |पूर्वीष्ट इन्द्र निष्षिधो जनेषु जह्यसुष्वीन्प्र वृहापृणतः ॥|
      block |उदभ्राणीव स्तनयन्नियर्तीन्द्रो राधांस्यश्व्यानि गव्या ।|
      block |त्वमसि प्रदिवः कारुधाया मा त्वादामान आ दभन्मघोनः ॥|
      block |अध्वर्यो वीर प्र महे सुतानामिन्द्राय भर स ह्यस्य राजा ।|
      block |यः पूर्व्याभिरुत नूतनाभिर्गीर्भिर्वावृधे गृणतामृषीणाम् ॥|
      block |अस्य मदे पुरु वर्पांसि विद्वानिन्द्रो वृत्राण्यप्रती जघान ।|
      block |तमु प्र होषि मधुमन्तमस्मै सोमं वीराय शिप्रिणे पिबध्यै ॥|
      block |पाता सुतमिन्द्रो अस्तु सोमं हन्ता वृत्रं वज्रेण मन्दसानः ।|
      block |गन्ता यज्ञं परावतश्चिदच्छा वसुर्धीनामविता कारुधायाः ॥|
      block |इदं त्यत्पात्रमिन्द्रपानमिन्द्रस्य प्रियममृतमपायि ।|
      block |मत्सद्यथा सौमनसाय देवं व्यस्मद्द्वेषो युयवद्व्यंहः ॥|
      block |एना मन्दानो जहि शूर शत्रूञ्जामिमजामिं मघवन्नमित्रान् ।|
      block |अभिषेणाँ अभ्यादेदिशानान्पराच इन्द्र प्र मृणा जही च ॥|
      block |आसु ष्मा णो मघवन्निन्द्र पृत्स्वस्मभ्यं महि वरिवः सुगं कः ।|
      block |अपां तोकस्य तनयस्य जेष इन्द्र सूरीन्कृणुहि स्मा नो अर्धम् ॥|
      block |आ त्वा हरयो वृषणो युजाना वृषरथासो वृषरश्मयोऽत्याः ।|
      block |अस्मत्राञ्चो वृषणो वज्रवाहो वृष्णे मदाय सुयुजो वहन्तु ॥|
      block |आ ते वृषन्वृषणो द्रोणमस्थुर्घृतप्रुषो नोर्मयो मदन्तः ।|
      block |इन्द्र प्र तुभ्यं वृषभिः सुतानां वृष्णे भरन्ति वृषभाय सोमम् ॥|
      block |वृषासि दिवो वृषभः पृथिव्या वृषा सिन्धूनां वृषभ स्तियानाम् ।|
      block |वृष्णे त इन्दुर्वृषभ पीपाय स्वादू रसो मधुपेयो वराय ॥|
      block |अयं देवः सहसा जायमान इन्द्रेण युजा पणिमस्तभायत् ।|
      block |अयं स्वस्य पितुरायुधानीन्दुरमुष्णादशिवस्य मायाः ॥|
      block |अयमकृणोदुषसः सुपत्नीरयं सूर्ये अदधाज्ज्योतिरन्तः ।|
      block |अयं त्रिधातु दिवि रोचनेषु त्रितेषु विन्ददमृतं निगूळ्हम् ॥|
      block |अयं द्यावापृथिवी वि ष्कभायदयं रथमयुनक्सप्तरश्मिम् ।|
      block |अयं गोषु शच्या पक्वमन्तः सोमो दाधार दशयन्त्रमुत्सम् ॥|
    block |ऋग्वेदः सूक्तं|
      block |य आनयत्परावतः सुनीती तुर्वशं यदुम् ।|
      block |इन्द्रः स नो युवा सखा ॥|
      block |अविप्रे चिद्वयो दधदनाशुना चिदर्वता ।|
      block |इन्द्रो जेता हितं धनम् ॥|
      block |महीरस्य प्रणीतयः पूर्वीरुत प्रशस्तयः ।|
      block |नास्य क्षीयन्त ऊतयः ॥|
      block |सखायो ब्रह्मवाहसेऽर्चत प्र च गायत ।|
      block |स हि नः प्रमतिर्मही ॥|
      block |त्वमेकस्य वृत्रहन्नविता द्वयोरसि ।|
      block |उतेदृशे यथा वयम् ॥|
      block |नयसीद्वति द्विषः कृणोष्युक्थशंसिनः ।|
      block |नृभिः सुवीर उच्यसे ॥|
      block |ब्रह्माणं ब्रह्मवाहसं गीर्भिः सखायमृग्मियम् ।|
      block |गां न दोहसे हुवे ॥|
      block |यस्य विश्वानि हस्तयोरूचुर्वसूनि नि द्विता ।|
      block |वीरस्य पृतनाषहः ॥|
      block |वि दृळ्हानि चिदद्रिवो जनानां शचीपते ।|
      block |वृह माया अनानत ॥|
      block |तमु त्वा सत्य सोमपा इन्द्र वाजानां पते ।|
      block |अहूमहि श्रवस्यवः ॥|
      block |तमु त्वा यः पुरासिथ यो वा नूनं हिते धने ।|
      block |हव्यः स श्रुधी हवम् ॥|
      block |धीभिरर्वद्भिरर्वतो वाजाँ इन्द्र श्रवाय्यान् ।|
      block |त्वया जेष्म हितं धनम् ॥|
      block |अभूरु वीर गिर्वणो महाँ इन्द्र धने हिते ।|
      block |भरे वितन्तसाय्यः ॥|
      block |या त ऊतिरमित्रहन्मक्षूजवस्तमासति ।|
      block |तया नो हिनुही रथम् ॥|
      block |स रथेन रथीतमोऽस्माकेनाभियुग्वना ।|
      block |जेषि जिष्णो हितं धनम् ॥|
      block |य एक इत्तमु ष्टुहि कृष्टीनां विचर्षणिः ।|
      block |पतिर्जज्ञे वृषक्रतुः ॥|
      block |यो गृणतामिदासिथापिरूती शिवः सखा ।|
      block |स त्वं न इन्द्र मृळय ॥|
      block |धिष्व वज्रं गभस्त्यो रक्षोहत्याय वज्रिवः ।|
      block |सासहीष्ठा अभि स्पृधः ॥|
      block |प्रत्नं रयीणां युजं सखायं कीरिचोदनम् ।|
      block |ब्रह्मवाहस्तमं हुवे ॥|
      block |स हि विश्वानि पार्थिवाँ एको वसूनि पत्यते ।|
      block |गिर्वणस्तमो अध्रिगुः ॥|
      block |स नो नियुद्भिरा पृण कामं वाजेभिरश्विभिः ।|
      block |गोमद्भिर्गोपते धृषत् ॥|
      block |तद्वो गाय सुते सचा पुरुहूताय सत्वने ।|
      block |शं यद्गवे न शाकिने ॥|
      block |न घा वसुर्नि यमते दानं वाजस्य गोमतः ।|
      block |यत्सीमुप श्रवद्गिरः ॥|
      block |कुवित्सस्य प्र हि व्रजं गोमन्तं दस्युहा गमत् ।|
      block |शचीभिरप नो वरत् ॥|
      block |इमा उ त्वा शतक्रतोऽभि प्र णोनुवुर्गिरः ।|
      block |इन्द्र वत्सं न मातरः ॥|
      block |दूणाशं सख्यं तव गौरसि वीर गव्यते ।|
      block |अश्वो अश्वायते भव ॥|
      block |स मन्दस्वा ह्यन्धसो राधसे तन्वा महे ।|
      block |न स्तोतारं निदे करः ॥|
      block |इमा उ त्वा सुतेसुते नक्षन्ते गिर्वणो गिरः ।|
      block |वत्सं गावो न धेनवः ॥|
      block |पुरूतमं पुरूणां स्तोतॄणां विवाचि ।|
      block |वाजेभिर्वाजयताम् ॥|
      block |अस्माकमिन्द्र भूतु ते स्तोमो वाहिष्ठो अन्तमः ।|
      block |अस्मान्राये महे हिनु ॥|
      block |अधि बृबुः पणीनां वर्षिष्ठे मूर्धन्नस्थात् ।|
      block |उरुः कक्षो न गाङ्ग्यः ॥|
      block |यस्य वायोरिव द्रवद्भद्रा रातिः सहस्रिणी ।|
      block |सद्यो दानाय मंहते ॥|
      block |तत्सु नो विश्वे अर्य आ सदा गृणन्ति कारवः ।|
      block |बृबुं सहस्रदातमं सूरिं सहस्रसातमम् ॥|
    block |ऋग्वेदः सूक्तं|
      block |त्वामिद्धि हवामहे साता वाजस्य कारवः ।|
      block |त्वां वृत्रेष्विन्द्र सत्पतिं नरस्त्वां काष्ठास्वर्वतः ॥|
      block |स त्वं नश्चित्र वज्रहस्त धृष्णुया मह स्तवानो अद्रिवः ।|
      block |गामश्वं रथ्यमिन्द्र सं किर सत्रा वाजं न जिग्युषे ॥|
      block |यः सत्राहा विचर्षणिरिन्द्रं तं हूमहे वयम् ।|
      block |सहस्रमुष्क तुविनृम्ण सत्पते भवा समत्सु नो वृधे ॥|
      block |बाधसे जनान्वृषभेव मन्युना घृषौ मीळ्ह ऋचीषम ।|
      block |अस्माकं बोध्यविता महाधने तनूष्वप्सु सूर्ये ॥|
      block |इन्द्र ज्येष्ठं न आ भरँ ओजिष्ठं पपुरि श्रवः ।|
      block |येनेमे चित्र वज्रहस्त रोदसी ओभे सुशिप्र प्राः ॥|
      block |त्वामुग्रमवसे चर्षणीसहं राजन्देवेषु हूमहे ।|
      block |विश्वा सु नो विथुरा पिब्दना वसोऽमित्रान्सुषहान्कृधि ॥|
      block |यदिन्द्र नाहुषीष्वाँ ओजो नृम्णं च कृष्टिषु ।|
      block |यद्वा पञ्च क्षितीनां द्युम्नमा भर सत्रा विश्वानि पौंस्या ॥|
      block |यद्वा तृक्षौ मघवन्द्रुह्यावा जने यत्पूरौ कच्च वृष्ण्यम् ।|
      block |अस्मभ्यं तद्रिरीहि सं नृषाह्येऽमित्रान्पृत्सु तुर्वणे ॥|
      block |इन्द्र त्रिधातु शरणं त्रिवरूथं स्वस्तिमत् ।|
      block |छर्दिर्यच्छ मघवद्भ्यश्च मह्यं च यावया दिद्युमेभ्यः ॥|
      block |ये गव्यता मनसा शत्रुमादभुरभिप्रघ्नन्ति धृष्णुया ।|
      block |अध स्मा नो मघवन्निन्द्र गिर्वणस्तनूपा अन्तमो भव ॥|
      block |अध स्मा नो वृधे भवेन्द्र नायमवा युधि ।|
      block |यदन्तरिक्षे पतयन्ति पर्णिनो दिद्यवस्तिग्ममूर्धानः ॥|
      block |यत्र शूरासस्तन्वो वितन्वते प्रिया शर्म पितॄणाम् ।|
      block |अध स्मा यच्छ तन्वे तने च छर्दिरचित्तं यावय द्वेषः ॥|
      block |यदिन्द्र सर्गे अर्वतश्चोदयासे महाधने ।|
      block |असमने अध्वनि वृजिने पथि श्येनाँ इव श्रवस्यतः ॥|
      block |सिन्धूँरिव प्रवण आशुया यतो यदि क्लोशमनु ष्वणि ।|
      block |आ ये वयो न वर्वृतत्यामिषि गृभीता बाह्वोर्गवि ॥|
    block |ऋग्वेदः सूक्तं|
      block |स्वादुष्किलायं मधुमाँ उतायं तीव्रः किलायं रसवाँ उतायम् ।|
      block |उतो न्वस्य पपिवांसमिन्द्रं न कश्चन सहत आहवेषु ॥|
      block |अयं स्वादुरिह मदिष्ठ आस यस्येन्द्रो वृत्रहत्ये ममाद ।|
      block |पुरूणि यश्च्यौत्ना शम्बरस्य वि नवतिं नव च देह्यो हन् ॥|
      block |अयं मे पीत उदियर्ति वाचमयं मनीषामुशतीमजीगः ।|
      block |अयं षळुर्वीरमिमीत धीरो न याभ्यो भुवनं कच्चनारे ॥|
      block |अयं स यो वरिमाणं पृथिव्या वर्ष्माणं दिवो अकृणोदयं सः ।|
      block |अयं पीयूषं तिसृषु प्रवत्सु सोमो दाधारोर्वन्तरिक्षम् ॥|
      block |अयं विदच्चित्रदृशीकमर्णः शुक्रसद्मनामुषसामनीके ।|
      block |अयं महान्महता स्कम्भनेनोद्द्यामस्तभ्नाद्वृषभो मरुत्वान् ॥|
      block |धृषत्पिब कलशे सोममिन्द्र वृत्रहा शूर समरे वसूनाम् ।|
      block |माध्यंदिने सवन आ वृषस्व रयिस्थानो रयिमस्मासु धेहि ॥|
      block |इन्द्र प्र णः पुरएतेव पश्य प्र नो नय प्रतरं वस्यो अच्छ ।|
      block |भवा सुपारो अतिपारयो नो भवा सुनीतिरुत वामनीतिः ॥|
      block |उरुं नो लोकमनु नेषि विद्वान्स्वर्वज्ज्योतिरभयं स्वस्ति ।|
      block |ऋष्वा त इन्द्र स्थविरस्य बाहू उप स्थेयाम शरणा बृहन्ता ॥|
      block |वरिष्ठे न इन्द्र वन्धुरे धा वहिष्ठयोः शतावन्नश्वयोरा ।|
      block |इषमा वक्षीषां वर्षिष्ठां मा नस्तारीन्मघवन्रायो अर्यः ॥|
      block |इन्द्र मृळ मह्यं जीवातुमिच्छ चोदय धियमयसो न धाराम् ।|
      block |यत्किं चाहं त्वायुरिदं वदामि तज्जुषस्व कृधि मा देववन्तम् ॥|
      block |त्रातारमिन्द्रमवितारमिन्द्रं हवेहवे सुहवं शूरमिन्द्रम् ।|
      block |ह्वयामि शक्रं पुरुहूतमिन्द्रं स्वस्ति नो मघवा धात्विन्द्रः ॥|
      block |इन्द्रः सुत्रामा स्ववाँ अवोभिः सुमृळीको भवतु विश्ववेदाः ।|
      block |बाधतां द्वेषो अभयं कृणोतु सुवीर्यस्य पतयः स्याम ॥|
      block |तस्य वयं सुमतौ यज्ञियस्यापि भद्रे सौमनसे स्याम ।|
      block |स सुत्रामा स्ववाँ इन्द्रो अस्मे आराच्चिद्द्वेषः सनुतर्युयोतु ॥|
      block |अव त्वे इन्द्र प्रवतो नोर्मिर्गिरो ब्रह्माणि नियुतो धवन्ते ।|
      block |उरू न राधः सवना पुरूण्यपो गा वज्रिन्युवसे समिन्दून् ॥|
      block |क ईं स्तवत्कः पृणात्को यजाते यदुग्रमिन्मघवा विश्वहावेत् ।|
      block |पादाविव प्रहरन्नन्यमन्यं कृणोति पूर्वमपरं शचीभिः ॥|
      block |शृण्वे वीर उग्रमुग्रं दमायन्नन्यमन्यमतिनेनीयमानः ।|
      block |एधमानद्विळुभयस्य राजा चोष्कूयते विश इन्द्रो मनुष्यान् ॥|
      block |परा पूर्वेषां सख्या वृणक्ति वितर्तुराणो अपरेभिरेति ।|
      block |अनानुभूतीरवधून्वानः पूर्वीरिन्द्रः शरदस्तर्तरीति ॥|
      block |रूपंरूपं प्रतिरूपो बभूव तदस्य रूपं प्रतिचक्षणाय ।|
      block |इन्द्रो मायाभिः पुरुरूप ईयते युक्ता ह्यस्य हरयः शता दश ॥|
      block |युजानो हरिता रथे भूरि त्वष्टेह राजति ।|
      block |को विश्वाहा द्विषतः पक्ष आसत उतासीनेषु सूरिषु ॥|
      block |अगव्यूति क्षेत्रमागन्म देवा उर्वी सती भूमिरंहूरणाभूत् ।|
      block |बृहस्पते प्र चिकित्सा गविष्टावित्था सते जरित्र इन्द्र पन्थाम् ॥|
      block |दिवेदिवे सदृशीरन्यमर्धं कृष्णा असेधदप सद्मनो जाः ।|
      block |अहन्दासा वृषभो वस्नयन्तोदव्रजे वर्चिनं शम्बरं च ॥|
      block |प्रस्तोक इन्नु राधसस्त इन्द्र दश कोशयीर्दश वाजिनोऽदात् ।|
      block |दिवोदासादतिथिग्वस्य राधः शाम्बरं वसु प्रत्यग्रभीष्म ॥|
      block |दशाश्वान्दश कोशान्दश वस्त्राधिभोजना ।|
      block |दशो हिरण्यपिण्डान्दिवोदासादसानिषम् ॥|
      block |दश रथान्प्रष्टिमतः शतं गा अथर्वभ्यः ।|
      block |अश्वथः पायवेऽदात् ॥|
      block |महि राधो विश्वजन्यं दधानान्भरद्वाजान्सार्ञ्जयो अभ्ययष्ट ॥|
      block |वनस्पते वीड्वङ्गो हि भूया अस्मत्सखा प्रतरणः सुवीरः ।|
      block |गोभिः संनद्धो असि वीळयस्वास्थाता ते जयतु जेत्वानि ॥|
      block |दिवस्पृथिव्याः पर्योज उद्भृतं वनस्पतिभ्यः पर्याभृतं सहः ।|
      block |अपामोज्मानं परि गोभिरावृतमिन्द्रस्य वज्रं हविषा रथं यज ॥|
      block |इन्द्रस्य वज्रो मरुतामनीकं मित्रस्य गर्भो वरुणस्य नाभिः ।|
      block |सेमां नो हव्यदातिं जुषाणो देव रथ प्रति हव्या गृभाय ॥|
      block |उप श्वासय पृथिवीमुत द्यां पुरुत्रा ते मनुतां विष्ठितं जगत् ।|
      block |स दुन्दुभे सजूरिन्द्रेण देवैर्दूराद्दवीयो अप सेध शत्रून् ॥|
      block |आ क्रन्दय बलमोजो न आ धा नि ष्टनिहि दुरिता बाधमानः ।|
      block |अप प्रोथ दुन्दुभे दुच्छुना इत इन्द्रस्य मुष्टिरसि वीळयस्व ॥|
      block |आमूरज प्रत्यावर्तयेमाः केतुमद्दुन्दुभिर्वावदीति ।|
      block |समश्वपर्णाश्चरन्ति नो नरोऽस्माकमिन्द्र रथिनो जयन्तु ॥|
    block |ऋग्वेदः सूक्तं|
      block |यज्ञायज्ञा वो अग्नये गिरागिरा च दक्षसे ।|
      block |प्रप्र वयममृतं जातवेदसं प्रियं मित्रं न शंसिषम् ॥|
      block |ऊर्जो नपातं स हिनायमस्मयुर्दाशेम हव्यदातये ।|
      block |भुवद्वाजेष्वविता भुवद्वृध उत त्राता तनूनाम् ॥|
      block |वृषा ह्यग्ने अजरो महान्विभास्यर्चिषा ।|
      block |अजस्रेण शोचिषा शोशुचच्छुचे सुदीतिभिः सु दीदिहि ॥|
      block |महो देवान्यजसि यक्ष्यानुषक्तव क्रत्वोत दंसना ।|
      block |अर्वाचः सीं कृणुह्यग्नेऽवसे रास्व वाजोत वंस्व ॥|
      block |यमापो अद्रयो वना गर्भमृतस्य पिप्रति ।|
      block |सहसा यो मथितो जायते नृभिः पृथिव्या अधि सानवि ॥|
      block |आ यः पप्रौ भानुना रोदसी उभे धूमेन धावते दिवि ।|
      block |तिरस्तमो ददृश ऊर्म्यास्वा श्यावास्वरुषो वृषा श्यावा अरुषो वृषा ॥|
      block |बृहद्भिरग्ने अर्चिभिः शुक्रेण देव शोचिषा ।|
      block |भरद्वाजे समिधानो यविष्ठ्य रेवन्नः शुक्र दीदिहि द्युमत्पावक दीदिहि ॥|
      block |विश्वासां गृहपतिर्विशामसि त्वमग्ने मानुषीणाम् ।|
      block |शतं पूर्भिर्यविष्ठ पाह्यंहसः समेद्धारं शतं हिमा स्तोतृभ्यो ये च ददति ॥|
      block |त्वं नश्चित्र ऊत्या वसो राधांसि चोदय ।|
      block |अस्य रायस्त्वमग्ने रथीरसि विदा गाधं तुचे तु नः ॥|
      block |पर्षि तोकं तनयं पर्तृभिष्ट्वमदब्धैरप्रयुत्वभिः ।|
      block |अग्ने हेळांसि दैव्या युयोधि नोऽदेवानि ह्वरांसि च ॥|
      block |आ सखायः सबर्दुघां धेनुमजध्वमुप नव्यसा वचः ।|
      block |सृजध्वमनपस्फुराम् ॥|
      block |या शर्धाय मारुताय स्वभानवे श्रवोऽमृत्यु धुक्षत ।|
      block |या मृळीके मरुतां तुराणां या सुम्नैरेवयावरी ॥|
      block |भरद्वाजायाव धुक्षत द्विता ।|
      block |धेनुं च विश्वदोहसमिषं च विश्वभोजसम् ॥|
      block |तं व इन्द्रं न सुक्रतुं वरुणमिव मायिनम् ।|
      block |अर्यमणं न मन्द्रं सृप्रभोजसं विष्णुं न स्तुष आदिशे ॥|
      block |त्वेषं शर्धो न मारुतं तुविष्वण्यनर्वाणं पूषणं सं यथा शता ।|
      block |सं सहस्रा कारिषच्चर्षणिभ्य आँ आविर्गूळ्हा वसू करत्सुवेदा नो वसू करत् ॥|
      block |आ मा पूषन्नुप द्रव शंसिषं नु ते अपिकर्ण आघृणे ।|
      block |अघा अर्यो अरातयः ॥|
      block |मा काकम्बीरमुद्वृहो वनस्पतिमशस्तीर्वि हि नीनशः ।|
      block |मोत सूरो अह एवा चन ग्रीवा आदधते वेः ॥|
      block |दृतेरिव तेऽवृकमस्तु सख्यम् ।|
      block |अच्छिद्रस्य दधन्वतः सुपूर्णस्य दधन्वतः ॥|
      block |परो हि मर्त्यैरसि समो देवैरुत श्रिया ।|
      block |अभि ख्यः पूषन्पृतनासु नस्त्वमवा नूनं यथा पुरा ॥|
      block |वामी वामस्य धूतयः प्रणीतिरस्तु सूनृता ।|
      block |देवस्य वा मरुतो मर्त्यस्य वेजानस्य प्रयज्यवः ॥|
      block |सद्यश्चिद्यस्य चर्कृतिः परि द्यां देवो नैति सूर्यः ।|
      block |त्वेषं शवो दधिरे नाम यज्ञियं मरुतो वृत्रहं शवो ज्येष्ठं वृत्रहं शवः ॥|
      block |सकृद्ध द्यौरजायत सकृद्भूमिरजायत ।|
      block |पृश्न्या दुग्धं सकृत्पयस्तदन्यो नानु जायते ॥|
    block |ऋग्वेदः सूक्तं|
      block |स्तुषे जनं सुव्रतं नव्यसीभिर्गीर्भिर्मित्रावरुणा सुम्नयन्ता ।|
      block |त आ गमन्तु त इह श्रुवन्तु सुक्षत्रासो वरुणो मित्रो अग्निः ॥|
      block |विशोविश ईड्यमध्वरेष्वदृप्तक्रतुमरतिं युवत्योः ।|
      block |दिवः शिशुं सहसः सूनुमग्निं यज्ञस्य केतुमरुषं यजध्यै ॥|
      block |अरुषस्य दुहितरा विरूपे स्तृभिरन्या पिपिशे सूरो अन्या ।|
      block |मिथस्तुरा विचरन्ती पावके मन्म श्रुतं नक्षत ऋच्यमाने ॥|
      block |प्र वायुमच्छा बृहती मनीषा बृहद्रयिं विश्ववारं रथप्राम् ।|
      block |द्युतद्यामा नियुतः पत्यमानः कविः कविमियक्षसि प्रयज्यो ॥|
      block |स मे वपुश्छदयदश्विनोर्यो रथो विरुक्मान्मनसा युजानः ।|
      block |येन नरा नासत्येषयध्यै वर्तिर्याथस्तनयाय त्मने च ॥|
      block |पर्जन्यवाता वृषभा पृथिव्याः पुरीषाणि जिन्वतमप्यानि ।|
      block |सत्यश्रुतः कवयो यस्य गीर्भिर्जगत स्थातर्जगदा कृणुध्वम् ॥|
      block |पावीरवी कन्या चित्रायुः सरस्वती वीरपत्नी धियं धात् ।|
      block |ग्नाभिरच्छिद्रं शरणं सजोषा दुराधर्षं गृणते शर्म यंसत् ॥|
      block |पथस्पथः परिपतिं वचस्या कामेन कृतो अभ्यानळर्कम् ।|
      block |स नो रासच्छुरुधश्चन्द्राग्रा धियंधियं सीषधाति प्र पूषा ॥|
      block |प्रथमभाजं यशसं वयोधां सुपाणिं देवं सुगभस्तिमृभ्वम् ।|
      block |होता यक्षद्यजतं पस्त्यानामग्निस्त्वष्टारं सुहवं विभावा ॥|
      block |भुवनस्य पितरं गीर्भिराभी रुद्रं दिवा वर्धया रुद्रमक्तौ ।|
      block |बृहन्तमृष्वमजरं सुषुम्नमृधग्घुवेम कविनेषितासः ॥|
      block |आ युवानः कवयो यज्ञियासो मरुतो गन्त गृणतो वरस्याम् ।|
      block |अचित्रं चिद्धि जिन्वथा वृधन्त इत्था नक्षन्तो नरो अङ्गिरस्वत् ॥|
      block |प्र वीराय प्र तवसे तुरायाजा यूथेव पशुरक्षिरस्तम् ।|
      block |स पिस्पृशति तन्वि श्रुतस्य स्तृभिर्न नाकं वचनस्य विपः ॥|
      block |यो रजांसि विममे पार्थिवानि त्रिश्चिद्विष्णुर्मनवे बाधिताय ।|
      block |तस्य ते शर्मन्नुपदद्यमाने राया मदेम तन्वा तना च ॥|
      block |तन्नोऽहिर्बुध्न्यो अद्भिरर्कैस्तत्पर्वतस्तत्सविता चनो धात् ।|
      block |तदोषधीभिरभि रातिषाचो भगः पुरंधिर्जिन्वतु प्र राये ॥|
      block |नु नो रयिं रथ्यं चर्षणिप्रां पुरुवीरं मह ऋतस्य गोपाम् ।|
      block |क्षयं दाताजरं येन जनान्स्पृधो अदेवीरभि च क्रमाम विश आदेवीरभ्यश्नवाम ॥|
    block |ऋग्वेदः सूक्तं|
      block |हुवे वो देवीमदितिं नमोभिर्मृळीकाय वरुणं मित्रमग्निम् ।|
      block |अभिक्षदामर्यमणं सुशेवं त्रातॄन्देवान्सवितारं भगं च ॥|
      block |सुज्योतिषः सूर्य दक्षपितॄननागास्त्वे सुमहो वीहि देवान् ।|
      block |द्विजन्मानो य ऋतसापः सत्याः स्वर्वन्तो यजता अग्निजिह्वाः ॥|
      block |उत द्यावापृथिवी क्षत्रमुरु बृहद्रोदसी शरणं सुषुम्ने ।|
      block |महस्करथो वरिवो यथा नोऽस्मे क्षयाय धिषणे अनेहः ॥|
      block |आ नो रुद्रस्य सूनवो नमन्तामद्या हूतासो वसवोऽधृष्टाः ।|
      block |यदीमर्भे महति वा हितासो बाधे मरुतो अह्वाम देवान् ॥|
      block |मिम्यक्ष येषु रोदसी नु देवी सिषक्ति पूषा अभ्यर्धयज्वा ।|
      block |श्रुत्वा हवं मरुतो यद्ध याथ भूमा रेजन्ते अध्वनि प्रविक्ते ॥|
      block |अभि त्यं वीरं गिर्वणसमर्चेन्द्रं ब्रह्मणा जरितर्नवेन ।|
      block |श्रवदिद्धवमुप च स्तवानो रासद्वाजाँ उप महो गृणानः ॥|
      block |ओमानमापो मानुषीरमृक्तं धात तोकाय तनयाय शं योः ।|
      block |यूयं हि ष्ठा भिषजो मातृतमा विश्वस्य स्थातुर्जगतो जनित्रीः ॥|
      block |आ नो देवः सविता त्रायमाणो हिरण्यपाणिर्यजतो जगम्यात् ।|
      block |यो दत्रवाँ उषसो न प्रतीकं व्यूर्णुते दाशुषे वार्याणि ॥|
      block |उत त्वं सूनो सहसो नो अद्या देवाँ अस्मिन्नध्वरे ववृत्याः ।|
      block |स्यामहं ते सदमिद्रातौ तव स्यामग्नेऽवसा सुवीरः ॥|
      block |उत त्या मे हवमा जग्म्यातं नासत्या धीभिर्युवमङ्ग विप्रा ।|
      block |अत्रिं न महस्तमसोऽमुमुक्तं तूर्वतं नरा दुरितादभीके ॥|
      block |ते नो रायो द्युमतो वाजवतो दातारो भूत नृवतः पुरुक्षोः ।|
      block |दशस्यन्तो दिव्याः पार्थिवासो गोजाता अप्या मृळता च देवाः ॥|
      block |ते नो रुद्रः सरस्वती सजोषा मीळ्हुष्मन्तो विष्णुर्मृळन्तु वायुः ।|
      block |ऋभुक्षा वाजो दैव्यो विधाता पर्जन्यावाता पिप्यतामिषं नः ॥|
      block |उत स्य देवः सविता भगो नोऽपां नपादवतु दानु पप्रिः ।|
      block |त्वष्टा देवेभिर्जनिभिः सजोषा द्यौर्देवेभिः पृथिवी समुद्रैः ॥|
      block |उत नोऽहिर्बुध्न्यः शृणोत्वज एकपात्पृथिवी समुद्रः ।|
      block |विश्वे देवा ऋतावृधो हुवाना स्तुता मन्त्राः कविशस्ता अवन्तु ॥|
      block |एवा नपातो मम तस्य धीभिर्भरद्वाजा अभ्यर्चन्त्यर्कैः ।|
      block |ग्ना हुतासो वसवोऽधृष्टा विश्वे स्तुतासो भूता यजत्राः ॥|
    block |ऋग्वेदः सूक्तं|
      block |उदु त्यच्चक्षुर्महि मित्रयोराँ एति प्रियं वरुणयोरदब्धम् ।|
      block |ऋतस्य शुचि दर्शतमनीकं रुक्मो न दिव उदिता व्यद्यौत् ॥|
      block |वेद यस्त्रीणि विदथान्येषां देवानां जन्म सनुतरा च विप्रः ।|
      block |ऋजु मर्तेषु वृजिना च पश्यन्नभि चष्टे सूरो अर्य एवान् ॥|
      block |स्तुष उ वो मह ऋतस्य गोपानदितिं मित्रं वरुणं सुजातान् ।|
      block |अर्यमणं भगमदब्धधीतीनच्छा वोचे सधन्यः पावकान् ॥|
      block |रिशादसः सत्पतीँरदब्धान्महो राज्ञः सुवसनस्य दातॄन् ।|
      block |यूनः सुक्षत्रान्क्षयतो दिवो नॄनादित्यान्याम्यदितिं दुवोयु ॥|
      block |द्यौष्पितः पृथिवि मातरध्रुगग्ने भ्रातर्वसवो मृळता नः ।|
      block |विश्व आदित्या अदिते सजोषा अस्मभ्यं शर्म बहुलं वि यन्त ॥|
      block |मा नो वृकाय वृक्ये समस्मा अघायते रीरधता यजत्राः ।|
      block |यूयं हि ष्ठा रथ्यो नस्तनूनां यूयं दक्षस्य वचसो बभूव ॥|
      block |मा व एनो अन्यकृतं भुजेम मा तत्कर्म वसवो यच्चयध्वे ।|
      block |विश्वस्य हि क्षयथ विश्वदेवाः स्वयं रिपुस्तन्वं रीरिषीष्ट ॥|
      block |नम इदुग्रं नम आ विवासे नमो दाधार पृथिवीमुत द्याम् ।|
      block |नमो देवेभ्यो नम ईश एषां कृतं चिदेनो नमसा विवासे ॥|
      block |ऋतस्य वो रथ्यः पूतदक्षानृतस्य पस्त्यसदो अदब्धान् ।|
      block |ताँ आ नमोभिरुरुचक्षसो नॄन्विश्वान्व आ नमे महो यजत्राः ॥|
      block |ते हि श्रेष्ठवर्चसस्त उ नस्तिरो विश्वानि दुरिता नयन्ति ।|
      block |सुक्षत्रासो वरुणो मित्रो अग्निरृतधीतयो वक्मराजसत्याः ॥|
      block |ते न इन्द्रः पृथिवी क्षाम वर्धन्पूषा भगो अदितिः पञ्च जनाः ।|
      block |सुशर्माणः स्ववसः सुनीथा भवन्तु नः सुत्रात्रासः सुगोपाः ॥|
      block |नू सद्मानं दिव्यं नंशि देवा भारद्वाजः सुमतिं याति होता ।|
      block |आसानेभिर्यजमानो मियेधैर्देवानां जन्म वसूयुर्ववन्द ॥|
      block |अप त्यं वृजिनं रिपुं स्तेनमग्ने दुराध्यम् ।|
      block |दविष्ठमस्य सत्पते कृधी सुगम् ॥|
      block |ग्रावाणः सोम नो हि कं सखित्वनाय वावशुः ।|
      block |जही न्यत्रिणं पणिं वृको हि षः ॥|
      block |यूयं हि ष्ठा सुदानव इन्द्रज्येष्ठा अभिद्यवः ।|
      block |कर्ता नो अध्वन्ना सुगं गोपा अमा ॥|
      block |अपि पन्थामगन्महि स्वस्तिगामनेहसम् ।|
      block |येन विश्वाः परि द्विषो वृणक्ति विन्दते वसु ॥|
    block |ऋग्वेदः सूक्तं|
      block |न तद्दिवा न पृथिव्यानु मन्ये न यज्ञेन नोत शमीभिराभिः ।|
      block |उब्जन्तु तं सुभ्वः पर्वतासो नि हीयतामतियाजस्य यष्टा ॥|
      block |अति वा यो मरुतो मन्यते नो ब्रह्म वा यः क्रियमाणं निनित्सात् ।|
      block |तपूंषि तस्मै वृजिनानि सन्तु ब्रह्मद्विषमभि तं शोचतु द्यौः ॥|
      block |किमङ्ग त्वा ब्रह्मणः सोम गोपां किमङ्ग त्वाहुरभिशस्तिपां नः ।|
      block |किमङ्ग नः पश्यसि निद्यमानान्ब्रह्मद्विषे तपुषिं हेतिमस्य ॥|
      block |अवन्तु मामुषसो जायमाना अवन्तु मा सिन्धवः पिन्वमानाः ।|
      block |अवन्तु मा पर्वतासो ध्रुवासोऽवन्तु मा पितरो देवहूतौ ॥|
      block |विश्वदानीं सुमनसः स्याम पश्येम नु सूर्यमुच्चरन्तम् ।|
      block |तथा करद्वसुपतिर्वसूनां देवाँ ओहानोऽवसागमिष्ठः ॥|
      block |इन्द्रो नेदिष्ठमवसागमिष्ठः सरस्वती सिन्धुभिः पिन्वमाना ।|
      block |पर्जन्यो न ओषधीभिर्मयोभुरग्निः सुशंसः सुहवः पितेव ॥|
      block |विश्वे देवास आ गत शृणुता म इमं हवम् ।|
      block |एदं बर्हिर्नि षीदत ॥|
      block |यो वो देवा घृतस्नुना हव्येन प्रतिभूषति ।|
      block |तं विश्व उप गच्छथ ॥|
      block |उप नः सूनवो गिरः शृण्वन्त्वमृतस्य ये ।|
      block |सुमृळीका भवन्तु नः ॥|
      block |विश्वे देवा ऋतावृध ऋतुभिर्हवनश्रुतः ।|
      block |जुषन्तां युज्यं पयः ॥|
      block |स्तोत्रमिन्द्रो मरुद्गणस्त्वष्टृमान्मित्रो अर्यमा ।|
      block |इमा हव्या जुषन्त नः ॥|
      block |इमं नो अग्ने अध्वरं होतर्वयुनशो यज ।|
      block |चिकित्वान्दैव्यं जनम् ॥|
      block |विश्वे देवाः शृणुतेमं हवं मे ये अन्तरिक्षे य उप द्यवि ष्ठ ।|
      block |ये अग्निजिह्वा उत वा यजत्रा आसद्यास्मिन्बर्हिषि मादयध्वम् ॥|
      block |विश्वे देवा मम शृण्वन्तु यज्ञिया उभे रोदसी अपां नपाच्च मन्म ।|
      block |मा वो वचांसि परिचक्ष्याणि वोचं सुम्नेष्विद्वो अन्तमा मदेम ॥|
      block |ये के च ज्मा महिनो अहिमाया दिवो जज्ञिरे अपां सधस्थे ।|
      block |ते अस्मभ्यमिषये विश्वमायुः क्षप उस्रा वरिवस्यन्तु देवाः ॥|
      block |अग्नीपर्जन्याववतं धियं मेऽस्मिन्हवे सुहवा सुष्टुतिं नः ।|
      block |इळामन्यो जनयद्गर्भमन्यः प्रजावतीरिष आ धत्तमस्मे ॥|
      block |स्तीर्णे बर्हिषि समिधाने अग्नौ सूक्तेन महा नमसा विवासे ।|
      block |अस्मिन्नो अद्य विदथे यजत्रा विश्वे देवा हविषि मादयध्वम् ॥|
    block |ऋग्वेदः सूक्तं|
      block |वयमु त्वा पथस्पते रथं न वाजसातये ।|
      block |धिये पूषन्नयुज्महि ॥|
      block |अभि नो नर्यं वसु वीरं प्रयतदक्षिणम् ।|
      block |वामं गृहपतिं नय ॥|
      block |अदित्सन्तं चिदाघृणे पूषन्दानाय चोदय ।|
      block |पणेश्चिद्वि म्रदा मनः ॥|
      block |वि पथो वाजसातये चिनुहि वि मृधो जहि ।|
      block |साधन्तामुग्र नो धियः ॥|
      block |परि तृन्धि पणीनामारया हृदया कवे ।|
      block |अथेमस्मभ्यं रन्धय ॥|
      block |वि पूषन्नारया तुद पणेरिच्छ हृदि प्रियम् ।|
      block |अथेमस्मभ्यं रन्धय ॥|
      block |आ रिख किकिरा कृणु पणीनां हृदया कवे ।|
      block |अथेमस्मभ्यं रन्धय ॥|
      block |यां पूषन्ब्रह्मचोदनीमारां बिभर्ष्याघृणे ।|
      block |तया समस्य हृदयमा रिख किकिरा कृणु ॥|
      block |या ते अष्ट्रा गोपशाघृणे पशुसाधनी ।|
      block |तस्यास्ते सुम्नमीमहे ॥|
      block |उत नो गोषणिं धियमश्वसां वाजसामुत ।|
      block |नृवत्कृणुहि वीतये ॥|
    block |ऋग्वेदः सूक्तं|
      block |सं पूषन्विदुषा नय यो अञ्जसानुशासति ।|
      block |य एवेदमिति ब्रवत् ॥|
      block |समु पूष्णा गमेमहि यो गृहाँ अभिशासति ।|
      block |इम एवेति च ब्रवत् ॥|
      block |पूष्णश्चक्रं न रिष्यति न कोशोऽव पद्यते ।|
      block |नो अस्य व्यथते पविः ॥|
      block |यो अस्मै हविषाविधन्न तं पूषापि मृष्यते ।|
      block |प्रथमो विन्दते वसु ॥|
      block |पूषा गा अन्वेतु नः पूषा रक्षत्वर्वतः ।|
      block |पूषा वाजं सनोतु नः ॥|
      block |पूषन्ननु प्र गा इहि यजमानस्य सुन्वतः ।|
      block |अस्माकं स्तुवतामुत ॥|
      block |माकिर्नेशन्माकीं रिषन्माकीं सं शारि केवटे ।|
      block |अथारिष्टाभिरा गहि ॥|
      block |शृण्वन्तं पूषणं वयमिर्यमनष्टवेदसम् ।|
      block |ईशानं राय ईमहे ॥|
      block |पूषन्तव व्रते वयं न रिष्येम कदा चन ।|
      block |स्तोतारस्त इह स्मसि ॥|
      block |परि पूषा परस्ताद्धस्तं दधातु दक्षिणम् ।|
      block |पुनर्नो नष्टमाजतु ॥|
    block |ऋग्वेदः सूक्तं|
      block |एहि वां विमुचो नपादाघृणे सं सचावहै ।|
      block |रथीरृतस्य नो भव ॥|
      block |रथीतमं कपर्दिनमीशानं राधसो महः ।|
      block |रायः सखायमीमहे ॥|
      block |रायो धारास्याघृणे वसो राशिरजाश्व ।|
      block |धीवतोधीवतः सखा ॥|
      block |पूषणं न्वजाश्वमुप स्तोषाम वाजिनम् ।|
      block |स्वसुर्यो जार उच्यते ॥|
      block |मातुर्दिधिषुमब्रवं स्वसुर्जारः शृणोतु नः ।|
      block |भ्रातेन्द्रस्य सखा मम ॥|
      block |आजासः पूषणं रथे निशृम्भास्ते जनश्रियम् ।|
      block |देवं वहन्तु बिभ्रतः ॥|
    block |ऋग्वेदः सूक्तं|
      block |य एनमादिदेशति करम्भादिति पूषणम् ।|
      block |न तेन देव आदिशे ॥|
      block |उत घा स रथीतमः सख्या सत्पतिर्युजा ।|
      block |इन्द्रो वृत्राणि जिघ्नते ॥|
      block |उतादः परुषे गवि सूरश्चक्रं हिरण्ययम् ।|
      block |न्यैरयद्रथीतमः ॥|
      block |यदद्य त्वा पुरुष्टुत ब्रवाम दस्र मन्तुमः ।|
      block |तत्सु नो मन्म साधय ॥|
      block |इमं च नो गवेषणं सातये सीषधो गणम् ।|
      block |आरात्पूषन्नसि श्रुतः ॥|
      block |आ ते स्वस्तिमीमह आरेअघामुपावसुम् ।|
      block |अद्या च सर्वतातये श्वश्च सर्वतातये ॥|
    block |ऋग्वेदः सूक्तं|
      block |इन्द्रा नु पूषणा वयं सख्याय स्वस्तये ।|
      block |हुवेम वाजसातये ॥|
      block |सोममन्य उपासदत्पातवे चम्वोः सुतम् ।|
      block |करम्भमन्य इच्छति ॥|
      block |अजा अन्यस्य वह्नयो हरी अन्यस्य सम्भृता ।|
      block |ताभ्यां वृत्राणि जिघ्नते ॥|
      block |यदिन्द्रो अनयद्रितो महीरपो वृषन्तमः ।|
      block |तत्र पूषाभवत्सचा ॥|
      block |तां पूष्णः सुमतिं वयं वृक्षस्य प्र वयामिव ।|
      block |इन्द्रस्य चा रभामहे ॥|
      block |उत्पूषणं युवामहेऽभीशूँरिव सारथिः ।|
      block |मह्या इन्द्रं स्वस्तये ॥|
    block |ऋग्वेदः सूक्तं|
      block |शुक्रं ते अन्यद्यजतं ते अन्यद्विषुरूपे अहनी द्यौरिवासि ।|
      block |विश्वा हि माया अवसि स्वधावो भद्रा ते पूषन्निह रातिरस्तु ॥|
      block |अजाश्वः पशुपा वाजपस्त्यो धियंजिन्वो भुवने विश्वे अर्पितः ।|
      block |अष्ट्रां पूषा शिथिरामुद्वरीवृजत्संचक्षाणो भुवना देव ईयते ॥|
      block |यास्ते पूषन्नावो अन्तः समुद्रे हिरण्ययीरन्तरिक्षे चरन्ति ।|
      block |ताभिर्यासि दूत्यां सूर्यस्य कामेन कृत श्रव इच्छमानः ॥|
      block |पूषा सुबन्धुर्दिव आ पृथिव्या इळस्पतिर्मघवा दस्मवर्चाः ।|
      block |यं देवासो अददुः सूर्यायै कामेन कृतं तवसं स्वञ्चम् ॥|
    block |ऋग्वेदः सूक्तं|
      block |प्र नु वोचा सुतेषु वां वीर्या यानि चक्रथुः ।|
      block |हतासो वां पितरो देवशत्रव इन्द्राग्नी जीवथो युवम् ॥|
      block |बळित्था महिमा वामिन्द्राग्नी पनिष्ठ आ ।|
      block |समानो वां जनिता भ्रातरा युवं यमाविहेहमातरा ॥|
      block |ओकिवांसा सुते सचाँ अश्वा सप्ती इवादने ।|
      block |इन्द्रा न्वग्नी अवसेह वज्रिणा वयं देवा हवामहे ॥|
      block |य इन्द्राग्नी सुतेषु वां स्तवत्तेष्वृतावृधा ।|
      block |जोषवाकं वदतः पज्रहोषिणा न देवा भसथश्चन ॥|
      block |इन्द्राग्नी को अस्य वां देवौ मर्तश्चिकेतति ।|
      block |विषूचो अश्वान्युयुजान ईयत एकः समान आ रथे ॥|
      block |इन्द्राग्नी अपादियं पूर्वागात्पद्वतीभ्यः ।|
      block |हित्वी शिरो जिह्वया वावदच्चरत्त्रिंशत्पदा न्यक्रमीत् ॥|
      block |इन्द्राग्नी आ हि तन्वते नरो धन्वानि बाह्वोः ।|
      block |मा नो अस्मिन्महाधने परा वर्क्तं गविष्टिषु ॥|
      block |इन्द्राग्नी तपन्ति माघा अर्यो अरातयः ।|
      block |अप द्वेषांस्या कृतं युयुतं सूर्यादधि ॥|
      block |इन्द्राग्नी युवोरपि वसु दिव्यानि पार्थिवा ।|
      block |आ न इह प्र यच्छतं रयिं विश्वायुपोषसम् ॥|
      block |इन्द्राग्नी उक्थवाहसा स्तोमेभिर्हवनश्रुता ।|
      block |विश्वाभिर्गीर्भिरा गतमस्य सोमस्य पीतये ॥|
    block |ऋग्वेदः सूक्तं|
      block |श्नथद्वृत्रमुत सनोति वाजमिन्द्रा यो अग्नी सहुरी सपर्यात् ।|
      block |इरज्यन्ता वसव्यस्य भूरेः सहस्तमा सहसा वाजयन्ता ॥|
      block |ता योधिष्टमभि गा इन्द्र नूनमपः स्वरुषसो अग्न ऊळ्हाः ।|
      block |दिशः स्वरुषस इन्द्र चित्रा अपो गा अग्ने युवसे नियुत्वान् ॥|
      block |आ वृत्रहणा वृत्रहभिः शुष्मैरिन्द्र यातं नमोभिरग्ने अर्वाक् ।|
      block |युवं राधोभिरकवेभिरिन्द्राग्ने अस्मे भवतमुत्तमेभिः ॥|
      block |ता हुवे ययोरिदं पप्ने विश्वं पुरा कृतम् ।|
      block |इन्द्राग्नी न मर्धतः ॥|
      block |उग्रा विघनिना मृध इन्द्राग्नी हवामहे ।|
      block |ता नो मृळात ईदृशे ॥|
      block |हतो वृत्राण्यार्या हतो दासानि सत्पती ।|
      block |हतो विश्वा अप द्विषः ॥|
      block |इन्द्राग्नी युवामिमेऽभि स्तोमा अनूषत ।|
      block |पिबतं शम्भुवा सुतम् ॥|
      block |या वां सन्ति पुरुस्पृहो नियुतो दाशुषे नरा ।|
      block |इन्द्राग्नी ताभिरा गतम् ॥|
      block |ताभिरा गच्छतं नरोपेदं सवनं सुतम् ।|
      block |इन्द्राग्नी सोमपीतये ॥|
      block |तमीळिष्व यो अर्चिषा वना विश्वा परिष्वजत् ।|
      block |कृष्णा कृणोति जिह्वया ॥|
      block |य इद्ध आविवासति सुम्नमिन्द्रस्य मर्त्यः ।|
      block |द्युम्नाय सुतरा अपः ॥|
      block |ता नो वाजवतीरिष आशून्पिपृतमर्वतः ।|
      block |इन्द्रमग्निं च वोळ्हवे ॥|
      block |उभा वामिन्द्राग्नी आहुवध्या उभा राधसः सह मादयध्यै ।|
      block |उभा दाताराविषां रयीणामुभा वाजस्य सातये हुवे वाम् ॥|
      block |आ नो गव्येभिरश्व्यैर्वसव्यैरुप गच्छतम् ।|
      block |सखायौ देवौ सख्याय शम्भुवेन्द्राग्नी ता हवामहे ॥|
      block |इन्द्राग्नी शृणुतं हवं यजमानस्य सुन्वतः ।|
      block |वीतं हव्यान्या गतं पिबतं सोम्यं मधु ॥|
    block |ऋग्वेदः सूक्तं|
      block |इयमददाद्रभसमृणच्युतं दिवोदासं वध्र्यश्वाय दाशुषे ।|
      block |या शश्वन्तमाचखादावसं पणिं ता ते दात्राणि तविषा सरस्वति ॥|
      block |इयं शुष्मेभिर्बिसखा इवारुजत्सानु गिरीणां तविषेभिरूर्मिभिः ।|
      block |पारावतघ्नीमवसे सुवृक्तिभिः सरस्वतीमा विवासेम धीतिभिः ॥|
      block |सरस्वति देवनिदो नि बर्हय प्रजां विश्वस्य बृसयस्य मायिनः ।|
      block |उत क्षितिभ्योऽवनीरविन्दो विषमेभ्यो अस्रवो वाजिनीवति ॥|
      block |प्र णो देवी सरस्वती वाजेभिर्वाजिनीवती ।|
      block |धीनामवित्र्यवतु ॥|
      block |यस्त्वा देवि सरस्वत्युपब्रूते धने हिते ।|
      block |इन्द्रं न वृत्रतूर्ये ॥|
      block |त्वं देवि सरस्वत्यवा वाजेषु वाजिनि ।|
      block |रदा पूषेव नः सनिम् ॥|
      block |उत स्या नः सरस्वती घोरा हिरण्यवर्तनिः ।|
      block |वृत्रघ्नी वष्टि सुष्टुतिम् ॥|
      block |यस्या अनन्तो अह्रुतस्त्वेषश्चरिष्णुरर्णवः ।|
      block |अमश्चरति रोरुवत् ॥|
      block |सा नो विश्वा अति द्विषः स्वसॄरन्या ऋतावरी ।|
      block |अतन्नहेव सूर्यः ॥|
      block |उत नः प्रिया प्रियासु सप्तस्वसा सुजुष्टा ।|
      block |सरस्वती स्तोम्या भूत् ॥|
      block |आपप्रुषी पार्थिवान्युरु रजो अन्तरिक्षम् ।|
      block |सरस्वती निदस्पातु ॥|
      block |त्रिषधस्था सप्तधातुः पञ्च जाता वर्धयन्ती ।|
      block |वाजेवाजे हव्या भूत् ॥|
      block |प्र या महिम्ना महिनासु चेकिते द्युम्नेभिरन्या अपसामपस्तमा ।|
      block |रथ इव बृहती विभ्वने कृतोपस्तुत्या चिकितुषा सरस्वती ॥|
      block |सरस्वत्यभि नो नेषि वस्यो माप स्फरीः पयसा मा न आ धक् ।|
      block |जुषस्व नः सख्या वेश्या च मा त्वत्क्षेत्राण्यरणानि गन्म ॥|
    block |ऋग्वेदः सूक्तं|
      block |स्तुषे नरा दिवो अस्य प्रसन्ताश्विना हुवे जरमाणो अर्कैः ।|
      block |या सद्य उस्रा व्युषि ज्मो अन्तान्युयूषतः पर्युरू वरांसि ॥|
      block |ता यज्ञमा शुचिभिश्चक्रमाणा रथस्य भानुं रुरुचू रजोभिः ।|
      block |पुरू वरांस्यमिता मिमानापो धन्वान्यति याथो अज्रान् ॥|
      block |ता ह त्यद्वर्तिर्यदरध्रमुग्रेत्था धिय ऊहथुः शश्वदश्वैः ।|
      block |मनोजवेभिरिषिरैः शयध्यै परि व्यथिर्दाशुषो मर्त्यस्य ॥|
      block |ता नव्यसो जरमाणस्य मन्मोप भूषतो युयुजानसप्ती ।|
      block |शुभं पृक्षमिषमूर्जं वहन्ता होता यक्षत्प्रत्नो अध्रुग्युवाना ॥|
      block |ता वल्गू दस्रा पुरुशाकतमा प्रत्ना नव्यसा वचसा विवासे ।|
      block |या शंसते स्तुवते शम्भविष्ठा बभूवतुर्गृणते चित्रराती ॥|
      block |ता भुज्युं विभिरद्भ्यः समुद्रात्तुग्रस्य सूनुमूहथू रजोभिः ।|
      block |अरेणुभिर्योजनेभिर्भुजन्ता पतत्रिभिरर्णसो निरुपस्थात् ॥|
      block |वि जयुषा रथ्या यातमद्रिं श्रुतं हवं वृषणा वध्रिमत्याः ।|
      block |दशस्यन्ता शयवे पिप्यथुर्गामिति च्यवाना सुमतिं भुरण्यू ॥|
      block |यद्रोदसी प्रदिवो अस्ति भूमा हेळो देवानामुत मर्त्यत्रा ।|
      block |तदादित्या वसवो रुद्रियासो रक्षोयुजे तपुरघं दधात ॥|
      block |य ईं राजानावृतुथा विदधद्रजसो मित्रो वरुणश्चिकेतत् ।|
      block |गम्भीराय रक्षसे हेतिमस्य द्रोघाय चिद्वचस आनवाय ॥|
      block |अन्तरैश्चक्रैस्तनयाय वर्तिर्द्युमता यातं नृवता रथेन ।|
      block |सनुत्येन त्यजसा मर्त्यस्य वनुष्यतामपि शीर्षा ववृक्तम् ॥|
      block |आ परमाभिरुत मध्यमाभिर्नियुद्भिर्यातमवमाभिरर्वाक् ।|
      block |दृळ्हस्य चिद्गोमतो वि व्रजस्य दुरो वर्तं गृणते चित्रराती ॥|
    block |ऋग्वेदः सूक्तं|
      block |क्व त्या वल्गू पुरुहूताद्य दूतो न स्तोमोऽविदन्नमस्वान् ।|
      block |आ यो अर्वाङ्नासत्या ववर्त प्रेष्ठा ह्यसथो अस्य मन्मन् ॥|
      block |अरं मे गन्तं हवनायास्मै गृणाना यथा पिबाथो अन्धः ।|
      block |परि ह त्यद्वर्तिर्याथो रिषो न यत्परो नान्तरस्तुतुर्यात् ॥|
      block |अकारि वामन्धसो वरीमन्नस्तारि बर्हिः सुप्रायणतमम् ।|
      block |उत्तानहस्तो युवयुर्ववन्दा वां नक्षन्तो अद्रय आञ्जन् ॥|
      block |ऊर्ध्वो वामग्निरध्वरेष्वस्थात्प्र रातिरेति जूर्णिनी घृताची ।|
      block |प्र होता गूर्तमना उराणोऽयुक्त यो नासत्या हवीमन् ॥|
      block |अधि श्रिये दुहिता सूर्यस्य रथं तस्थौ पुरुभुजा शतोतिम् ।|
      block |प्र मायाभिर्मायिना भूतमत्र नरा नृतू जनिमन्यज्ञियानाम् ॥|
      block |युवं श्रीभिर्दर्शताभिराभिः शुभे पुष्टिमूहथुः सूर्यायाः ।|
      block |प्र वां वयो वपुषेऽनु पप्तन्नक्षद्वाणी सुष्टुता धिष्ण्या वाम् ॥|
      block |आ वां वयोऽश्वासो वहिष्ठा अभि प्रयो नासत्या वहन्तु ।|
      block |प्र वां रथो मनोजवा असर्जीषः पृक्ष इषिधो अनु पूर्वीः ॥|
      block |पुरु हि वां पुरुभुजा देष्णं धेनुं न इषं पिन्वतमसक्राम् ।|
      block |स्तुतश्च वां माध्वी सुष्टुतिश्च रसाश्च ये वामनु रातिमग्मन् ॥|
      block |उत म ऋज्रे पुरयस्य रघ्वी सुमीळ्हे शतं पेरुके च पक्वा ।|
      block |शाण्डो दाद्धिरणिनः स्मद्दिष्टीन्दश वशासो अभिषाच ऋष्वान् ॥|
      block |सं वां शता नासत्या सहस्राश्वानां पुरुपन्था गिरे दात् ।|
      block |भरद्वाजाय वीर नू गिरे दाद्धता रक्षांसि पुरुदंससा स्युः ॥|
      block |आ वां सुम्ने वरिमन्सूरिभिः ष्याम् ॥|
    block |ऋग्वेदः सूक्तं|
      block |उदु श्रिय उषसो रोचमाना अस्थुरपां नोर्मयो रुशन्तः ।|
      block |कृणोति विश्वा सुपथा सुगान्यभूदु वस्वी दक्षिणा मघोनी ॥|
      block |भद्रा ददृक्ष उर्विया वि भास्युत्ते शोचिर्भानवो द्यामपप्तन् ।|
      block |आविर्वक्षः कृणुषे शुम्भमानोषो देवि रोचमाना महोभिः ॥|
      block |वहन्ति सीमरुणासो रुशन्तो गावः सुभगामुर्विया प्रथानाम् ।|
      block |अपेजते शूरो अस्तेव शत्रून्बाधते तमो अजिरो न वोळ्हा ॥|
      block |सुगोत ते सुपथा पर्वतेष्ववाते अपस्तरसि स्वभानो ।|
      block |सा न आ वह पृथुयामन्नृष्वे रयिं दिवो दुहितरिषयध्यै ॥|
      block |सा वह योक्षभिरवातोषो वरं वहसि जोषमनु ।|
      block |त्वं दिवो दुहितर्या ह देवी पूर्वहूतौ मंहना दर्शता भूः ॥|
      block |उत्ते वयश्चिद्वसतेरपप्तन्नरश्च ये पितुभाजो व्युष्टौ ।|
      block |अमा सते वहसि भूरि वाममुषो देवि दाशुषे मर्त्याय ॥|
    block |ऋग्वेदः सूक्तं|
      block |एषा स्या नो दुहिता दिवोजाः क्षितीरुच्छन्ती मानुषीरजीगः ।|
      block |या भानुना रुशता राम्यास्वज्ञायि तिरस्तमसश्चिदक्तून् ॥|
      block |वि तद्ययुररुणयुग्भिरश्वैश्चित्रं भान्त्युषसश्चन्द्ररथाः ।|
      block |अग्रं यज्ञस्य बृहतो नयन्तीर्वि ता बाधन्ते तम ऊर्म्यायाः ॥|
      block |श्रवो वाजमिषमूर्जं वहन्तीर्नि दाशुष उषसो मर्त्याय ।|
      block |मघोनीर्वीरवत्पत्यमाना अवो धात विधते रत्नमद्य ॥|
      block |इदा हि वो विधते रत्नमस्तीदा वीराय दाशुष उषासः ।|
      block |इदा विप्राय जरते यदुक्था नि ष्म मावते वहथा पुरा चित् ॥|
      block |इदा हि त उषो अद्रिसानो गोत्रा गवामङ्गिरसो गृणन्ति ।|
      block |व्यर्केण बिभिदुर्ब्रह्मणा च सत्या नृणामभवद्देवहूतिः ॥|
      block |उच्छा दिवो दुहितः प्रत्नवन्नो भरद्वाजवद्विधते मघोनि ।|
      block |सुवीरं रयिं गृणते रिरीह्युरुगायमधि धेहि श्रवो नः ॥|
    block |ऋग्वेदः सूक्तं|
      block |वपुर्नु तच्चिकितुषे चिदस्तु समानं नाम धेनु पत्यमानम् ।|
      block |मर्तेष्वन्यद्दोहसे पीपाय सकृच्छुक्रं दुदुहे पृश्निरूधः ॥|
      block |ये अग्नयो न शोशुचन्निधाना द्विर्यत्त्रिर्मरुतो वावृधन्त ।|
      block |अरेणवो हिरण्ययास एषां साकं नृम्णैः पौंस्येभिश्च भूवन् ॥|
      block |रुद्रस्य ये मीळ्हुषः सन्ति पुत्रा याँश्चो नु दाधृविर्भरध्यै ।|
      block |विदे हि माता महो मही षा सेत्पृश्निः सुभ्वे गर्भमाधात् ॥|
      block |न य ईषन्ते जनुषोऽया न्वन्तः सन्तोऽवद्यानि पुनानाः ।|
      block |निर्यद्दुह्रे शुचयोऽनु जोषमनु श्रिया तन्वमुक्षमाणाः ॥|
      block |मक्षू न येषु दोहसे चिदया आ नाम धृष्णु मारुतं दधानाः ।|
      block |न ये स्तौना अयासो मह्ना नू चित्सुदानुरव यासदुग्रान् ॥|
      block |त इदुग्राः शवसा धृष्णुषेणा उभे युजन्त रोदसी सुमेके ।|
      block |अध स्मैषु रोदसी स्वशोचिरामवत्सु तस्थौ न रोकः ॥|
      block |अनेनो वो मरुतो यामो अस्त्वनश्वश्चिद्यमजत्यरथीः ।|
      block |अनवसो अनभीशू रजस्तूर्वि रोदसी पथ्या याति साधन् ॥|
      block |नास्य वर्ता न तरुता न्वस्ति मरुतो यमवथ वाजसातौ ।|
      block |तोके वा गोषु तनये यमप्सु स व्रजं दर्ता पार्ये अध द्योः ॥|
      block |प्र चित्रमर्कं गृणते तुराय मारुताय स्वतवसे भरध्वम् ।|
      block |ये सहांसि सहसा सहन्ते रेजते अग्ने पृथिवी मखेभ्यः ॥|
      block |त्विषीमन्तो अध्वरस्येव दिद्युत्तृषुच्यवसो जुह्वो नाग्नेः ।|
      block |अर्चत्रयो धुनयो न वीरा भ्राजज्जन्मानो मरुतो अधृष्टाः ॥|
      block |तं वृधन्तं मारुतं भ्राजदृष्टिं रुद्रस्य सूनुं हवसा विवासे ।|
      block |दिवः शर्धाय शुचयो मनीषा गिरयो नाप उग्रा अस्पृध्रन् ॥|
    block |ऋग्वेदः सूक्तं|
      block |विश्वेषां वः सतां ज्येष्ठतमा गीर्भिर्मित्रावरुणा वावृधध्यै ।|
      block |सं या रश्मेव यमतुर्यमिष्ठा द्वा जनाँ असमा बाहुभिः स्वैः ॥|
      block |इयं मद्वां प्र स्तृणीते मनीषोप प्रिया नमसा बर्हिरच्छ ।|
      block |यन्तं नो मित्रावरुणावधृष्टं छर्दिर्यद्वां वरूथ्यं सुदानू ॥|
      block |आ यातं मित्रावरुणा सुशस्त्युप प्रिया नमसा हूयमाना ।|
      block |सं यावप्नस्थो अपसेव जनाञ्छ्रुधीयतश्चिद्यतथो महित्वा ॥|
      block |अश्वा न या वाजिना पूतबन्धू ऋता यद्गर्भमदितिर्भरध्यै ।|
      block |प्र या महि महान्ता जायमाना घोरा मर्ताय रिपवे नि दीधः ॥|
      block |विश्वे यद्वां मंहना मन्दमानाः क्षत्रं देवासो अदधुः सजोषाः ।|
      block |परि यद्भूथो रोदसी चिदुर्वी सन्ति स्पशो अदब्धासो अमूराः ॥|
      block |ता हि क्षत्रं धारयेथे अनु द्यून्दृंहेथे सानुमुपमादिव द्योः ।|
      block |दृळ्हो नक्षत्र उत विश्वदेवो भूमिमातान्द्यां धासिनायोः ॥|
      block |ता विग्रं धैथे जठरं पृणध्या आ यत्सद्म सभृतयः पृणन्ति ।|
      block |न मृष्यन्ते युवतयोऽवाता वि यत्पयो विश्वजिन्वा भरन्ते ॥|
      block |ता जिह्वया सदमेदं सुमेधा आ यद्वां सत्यो अरतिरृते भूत् ।|
      block |तद्वां महित्वं घृतान्नावस्तु युवं दाशुषे वि चयिष्टमंहः ॥|
      block |प्र यद्वां मित्रावरुणा स्पूर्धन्प्रिया धाम युवधिता मिनन्ति ।|
      block |न ये देवास ओहसा न मर्ता अयज्ञसाचो अप्यो न पुत्राः ॥|
      block |वि यद्वाचं कीस्तासो भरन्ते शंसन्ति के चिन्निविदो मनानाः ।|
      block |आद्वां ब्रवाम सत्यान्युक्था नकिर्देवेभिर्यतथो महित्वा ॥|
      block |अवोरित्था वां छर्दिषो अभिष्टौ युवोर्मित्रावरुणावस्कृधोयु ।|
      block |अनु यद्गाव स्फुरानृजिप्यं धृष्णुं यद्रणे वृषणं युनजन् ॥|
    block |ऋग्वेदः सूक्तं|
      block |श्रुष्टी वां यज्ञ उद्यतः सजोषा मनुष्वद्वृक्तबर्हिषो यजध्यै ।|
      block |आ य इन्द्रावरुणाविषे अद्य महे सुम्नाय मह आववर्तत् ॥|
      block |ता हि श्रेष्ठा देवताता तुजा शूराणां शविष्ठा ता हि भूतम् ।|
      block |मघोनां मंहिष्ठा तुविशुष्म ऋतेन वृत्रतुरा सर्वसेना ॥|
      block |ता गृणीहि नमस्येभिः शूषैः सुम्नेभिरिन्द्रावरुणा चकाना ।|
      block |वज्रेणान्यः शवसा हन्ति वृत्रं सिषक्त्यन्यो वृजनेषु विप्रः ॥|
      block |ग्नाश्च यन्नरश्च वावृधन्त विश्वे देवासो नरां स्वगूर्ताः ।|
      block |प्रैभ्य इन्द्रावरुणा महित्वा द्यौश्च पृथिवि भूतमुर्वी ॥|
      block |स इत्सुदानुः स्ववाँ ऋतावेन्द्रा यो वां वरुण दाशति त्मन् ।|
      block |इषा स द्विषस्तरेद्दास्वान्वंसद्रयिं रयिवतश्च जनान् ॥|
      block |यं युवं दाश्वध्वराय देवा रयिं धत्थो वसुमन्तं पुरुक्षुम् ।|
      block |अस्मे स इन्द्रावरुणावपि ष्यात्प्र यो भनक्ति वनुषामशस्तीः ॥|
      block |उत नः सुत्रात्रो देवगोपाः सूरिभ्य इन्द्रावरुणा रयिः ष्यात् ।|
      block |येषां शुष्मः पृतनासु साह्वान्प्र सद्यो द्युम्ना तिरते ततुरिः ॥|
      block |नू न इन्द्रावरुणा गृणाना पृङ्क्तं रयिं सौश्रवसाय देवा ।|
      block |इत्था गृणन्तो महिनस्य शर्धोऽपो न नावा दुरिता तरेम ॥|
      block |प्र सम्राजे बृहते मन्म नु प्रियमर्च देवाय वरुणाय सप्रथः ।|
      block |अयं य उर्वी महिना महिव्रतः क्रत्वा विभात्यजरो न शोचिषा ॥|
      block |इन्द्रावरुणा सुतपाविमं सुतं सोमं पिबतं मद्यं धृतव्रता ।|
      block |युवो रथो अध्वरं देववीतये प्रति स्वसरमुप याति पीतये ॥|
      block |इन्द्रावरुणा मधुमत्तमस्य वृष्णः सोमस्य वृषणा वृषेथाम् ।|
      block |इदं वामन्धः परिषिक्तमस्मे आसद्यास्मिन्बर्हिषि मादयेथाम् ॥|
    block |ऋग्वेदः सूक्तं|
      block |सं वां कर्मणा समिषा हिनोमीन्द्राविष्णू अपसस्पारे अस्य ।|
      block |जुषेथां यज्ञं द्रविणं च धत्तमरिष्टैर्नः पथिभिः पारयन्ता ॥|
      block |या विश्वासां जनितारा मतीनामिन्द्राविष्णू कलशा सोमधाना ।|
      block |प्र वां गिरः शस्यमाना अवन्तु प्र स्तोमासो गीयमानासो अर्कैः ॥|
      block |इन्द्राविष्णू मदपती मदानामा सोमं यातं द्रविणो दधाना ।|
      block |सं वामञ्जन्त्वक्तुभिर्मतीनां सं स्तोमासः शस्यमानास उक्थैः ॥|
      block |आ वामश्वासो अभिमातिषाह इन्द्राविष्णू सधमादो वहन्तु ।|
      block |जुषेथां विश्वा हवना मतीनामुप ब्रह्माणि शृणुतं गिरो मे ॥|
      block |इन्द्राविष्णू तत्पनयाय्यं वां सोमस्य मद उरु चक्रमाथे ।|
      block |अकृणुतमन्तरिक्षं वरीयोऽप्रथतं जीवसे नो रजांसि ॥|
      block |इन्द्राविष्णू हविषा वावृधानाग्राद्वाना नमसा रातहव्या ।|
      block |घृतासुती द्रविणं धत्तमस्मे समुद्र स्थः कलशः सोमधानः ॥|
      block |इन्द्राविष्णू पिबतं मध्वो अस्य सोमस्य दस्रा जठरं पृणेथाम् ।|
      block |आ वामन्धांसि मदिराण्यग्मन्नुप ब्रह्माणि शृणुतं हवं मे ॥|
      block |उभा जिग्यथुर्न परा जयेथे न परा जिग्ये कतरश्चनैनोः ।|
      block |इन्द्रश्च विष्णो यदपस्पृधेथां त्रेधा सहस्रं वि तदैरयेथाम् ॥|
    block |ऋग्वेदः सूक्तं|
      block |घृतवती भुवनानामभिश्रियोर्वी पृथ्वी मधुदुघे सुपेशसा ।|
      block |द्यावापृथिवी वरुणस्य धर्मणा विष्कभिते अजरे भूरिरेतसा ॥|
      block |असश्चन्ती भूरिधारे पयस्वती घृतं दुहाते सुकृते शुचिव्रते ।|
      block |राजन्ती अस्य भुवनस्य रोदसी अस्मे रेतः सिञ्चतं यन्मनुर्हितम् ॥|
      block |यो वामृजवे क्रमणाय रोदसी मर्तो ददाश धिषणे स साधति ।|
      block |प्र प्रजाभिर्जायते धर्मणस्परि युवोः सिक्ता विषुरूपाणि सव्रता ॥|
      block |घृतेन द्यावापृथिवी अभीवृते घृतश्रिया घृतपृचा घृतावृधा ।|
      block |उर्वी पृथ्वी होतृवूर्ये पुरोहिते ते इद्विप्रा ईळते सुम्नमिष्टये ॥|
      block |मधु नो द्यावापृथिवी मिमिक्षतां मधुश्चुता मधुदुघे मधुव्रते ।|
      block |दधाने यज्ञं द्रविणं च देवता महि श्रवो वाजमस्मे सुवीर्यम् ॥|
      block |ऊर्जं नो द्यौश्च पृथिवी च पिन्वतां पिता माता विश्वविदा सुदंससा ।|
      block |संरराणे रोदसी विश्वशम्भुवा सनिं वाजं रयिमस्मे समिन्वताम् ॥|
    block |ऋग्वेदः सूक्तं|
      block |उदु ष्य देवः सविता हिरण्यया बाहू अयंस्त सवनाय सुक्रतुः ।|
      block |घृतेन पाणी अभि प्रुष्णुते मखो युवा सुदक्षो रजसो विधर्मणि ॥|
      block |देवस्य वयं सवितुः सवीमनि श्रेष्ठे स्याम वसुनश्च दावने ।|
      block |यो विश्वस्य द्विपदो यश्चतुष्पदो निवेशने प्रसवे चासि भूमनः ॥|
      block |अदब्धेभिः सवितः पायुभिष्ट्वं शिवेभिरद्य परि पाहि नो गयम् ।|
      block |हिरण्यजिह्वः सुविताय नव्यसे रक्षा माकिर्नो अघशंस ईशत ॥|
      block |उदु ष्य देवः सविता दमूना हिरण्यपाणिः प्रतिदोषमस्थात् ।|
      block |अयोहनुर्यजतो मन्द्रजिह्व आ दाशुषे सुवति भूरि वामम् ॥|
      block |उदू अयाँ उपवक्तेव बाहू हिरण्यया सविता सुप्रतीका ।|
      block |दिवो रोहांस्यरुहत्पृथिव्या अरीरमत्पतयत्कच्चिदभ्वम् ॥|
      block |वाममद्य सवितर्वाममु श्वो दिवेदिवे वाममस्मभ्यं सावीः ।|
      block |वामस्य हि क्षयस्य देव भूरेरया धिया वामभाजः स्याम ॥|
    block |ऋग्वेदः सूक्तं|
      block |इन्द्रासोमा महि तद्वां महित्वं युवं महानि प्रथमानि चक्रथुः ।|
      block |युवं सूर्यं विविदथुर्युवं स्वर्विश्वा तमांस्यहतं निदश्च ॥|
      block |इन्द्रासोमा वासयथ उषासमुत्सूर्यं नयथो ज्योतिषा सह ।|
      block |उप द्यां स्कम्भथु स्कम्भनेनाप्रथतं पृथिवीं मातरं वि ॥|
      block |इन्द्रासोमावहिमपः परिष्ठां हथो वृत्रमनु वां द्यौरमन्यत ।|
      block |प्रार्णांस्यैरयतं नदीनामा समुद्राणि पप्रथुः पुरूणि ॥|
      block |इन्द्रासोमा पक्वमामास्वन्तर्नि गवामिद्दधथुर्वक्षणासु ।|
      block |जगृभथुरनपिनद्धमासु रुशच्चित्रासु जगतीष्वन्तः ॥|
      block |इन्द्रासोमा युवमङ्ग तरुत्रमपत्यसाचं श्रुत्यं रराथे ।|
      block |युवं शुष्मं नर्यं चर्षणिभ्यः सं विव्यथुः पृतनाषाहमुग्रा ॥|
    block |ऋग्वेदः सूक्तं|
      block |यो अद्रिभित्प्रथमजा ऋतावा बृहस्पतिराङ्गिरसो हविष्मान् ।|
      block |द्विबर्हज्मा प्राघर्मसत्पिता न आ रोदसी वृषभो रोरवीति ॥|
      block |जनाय चिद्य ईवत उ लोकं बृहस्पतिर्देवहूतौ चकार ।|
      block |घ्नन्वृत्राणि वि पुरो दर्दरीति जयञ्छत्रूँरमित्रान्पृत्सु साहन् ॥|
      block |बृहस्पतिः समजयद्वसूनि महो व्रजान्गोमतो देव एषः ।|
      block |अपः सिषासन्स्वरप्रतीतो बृहस्पतिर्हन्त्यमित्रमर्कैः ॥|
    block |ऋग्वेदः सूक्तं|
      block |सोमारुद्रा धारयेथामसुर्यं प्र वामिष्टयोऽरमश्नुवन्तु ।|
      block |दमेदमे सप्त रत्ना दधाना शं नो भूतं द्विपदे शं चतुष्पदे ॥|
      block |सोमारुद्रा वि वृहतं विषूचीममीवा या नो गयमाविवेश ।|
      block |आरे बाधेथां निरृतिं पराचैरस्मे भद्रा सौश्रवसानि सन्तु ॥|
      block |सोमारुद्रा युवमेतान्यस्मे विश्वा तनूषु भेषजानि धत्तम् ।|
      block |अव स्यतं मुञ्चतं यन्नो अस्ति तनूषु बद्धं कृतमेनो अस्मत् ॥|
      block |तिग्मायुधौ तिग्महेती सुशेवौ सोमारुद्राविह सु मृळतं नः ।|
      block |प्र नो मुञ्चतं वरुणस्य पाशाद्गोपायतं नः सुमनस्यमाना ॥|
    block |ऋग्वेदः सूक्तं|
      block |जीमूतस्येव भवति प्रतीकं यद्वर्मी याति समदामुपस्थे ।|
      block |अनाविद्धया तन्वा जय त्वं स त्वा वर्मणो महिमा पिपर्तु ॥|
      block |धन्वना गा धन्वनाजिं जयेम धन्वना तीव्राः समदो जयेम ।|
      block |धनुः शत्रोरपकामं कृणोति धन्वना सर्वाः प्रदिशो जयेम ॥|
      block |वक्ष्यन्तीवेदा गनीगन्ति कर्णं प्रियं सखायं परिषस्वजाना ।|
      block |योषेव शिङ्क्ते वितताधि धन्वञ्ज्या इयं समने पारयन्ती ॥|
      block |ते आचरन्ती समनेव योषा मातेव पुत्रं बिभृतामुपस्थे ।|
      block |अप शत्रून्विध्यतां संविदाने आर्त्नी इमे विष्फुरन्ती अमित्रान् ॥|
      block |बह्वीनां पिता बहुरस्य पुत्रश्चिश्चा कृणोति समनावगत्य ।|
      block |इषुधिः सङ्काः पृतनाश्च सर्वाः पृष्ठे निनद्धो जयति प्रसूतः ॥|
      block |रथे तिष्ठन्नयति वाजिनः पुरो यत्रयत्र कामयते सुषारथिः ।|
      block |अभीशूनां महिमानं पनायत मनः पश्चादनु यच्छन्ति रश्मयः ॥|
      block |तीव्रान्घोषान्कृण्वते वृषपाणयोऽश्वा रथेभिः सह वाजयन्तः ।|
      block |अवक्रामन्तः प्रपदैरमित्रान्क्षिणन्ति शत्रूँरनपव्ययन्तः ॥|
      block |रथवाहनं हविरस्य नाम यत्रायुधं निहितमस्य वर्म ।|
      block |तत्रा रथमुप शग्मं सदेम विश्वाहा वयं सुमनस्यमानाः ॥|
      block |स्वादुषंसदः पितरो वयोधाः कृच्छ्रेश्रितः शक्तीवन्तो गभीराः ।|
      block |चित्रसेना इषुबला अमृध्राः सतोवीरा उरवो व्रातसाहाः ॥|
      block |ब्राह्मणासः पितरः सोम्यासः शिवे नो द्यावापृथिवी अनेहसा ।|
      block |पूषा नः पातु दुरितादृतावृधो रक्षा माकिर्नो अघशंस ईशत ॥|
      block |सुपर्णं वस्ते मृगो अस्या दन्तो गोभिः संनद्धा पतति प्रसूता ।|
      block |यत्रा नरः सं च वि च द्रवन्ति तत्रास्मभ्यमिषवः शर्म यंसन् ॥|
      block |ऋजीते परि वृङ्धि नोऽश्मा भवतु नस्तनूः ।|
      block |सोमो अधि ब्रवीतु नोऽदितिः शर्म यच्छतु ॥|
      block |आ जङ्घन्ति सान्वेषां जघनाँ उप जिघ्नते ।|
      block |अश्वाजनि प्रचेतसोऽश्वान्समत्सु चोदय ॥|
      block |अहिरिव भोगैः पर्येति बाहुं ज्याया हेतिं परिबाधमानः ।|
      block |हस्तघ्नो विश्वा वयुनानि विद्वान्पुमान्पुमांसं परि पातु विश्वतः ॥|
      block |आलाक्ता या रुरुशीर्ष्ण्यथो यस्या अयो मुखम् ।|
      block |इदं पर्जन्यरेतस इष्वै देव्यै बृहन्नमः ॥|
      block |अवसृष्टा परा पत शरव्ये ब्रह्मसंशिते ।|
      block |गच्छामित्रान्प्र पद्यस्व मामीषां कं चनोच्छिषः ॥|
      block |यत्र बाणाः सम्पतन्ति कुमारा विशिखा इव ।|
      block |तत्रा नो ब्रह्मणस्पतिरदितिः शर्म यच्छतु विश्वाहा शर्म यच्छतु ॥|
      block |मर्माणि ते वर्मणा छादयामि सोमस्त्वा राजामृतेनानु वस्ताम् ।|
      block |उरोर्वरीयो वरुणस्ते कृणोतु जयन्तं त्वानु देवा मदन्तु ॥|
      block |यो नः स्वो अरणो यश्च निष्ट्यो जिघांसति ।|
      block |देवास्तं सर्वे धूर्वन्तु ब्रह्म वर्म ममान्तरम् ॥|

  block |ऋग्वेदः मण्डल ७|
    block |ऋग्वेदः सूक्तं|
      block |अग्निं नरो दीधितिभिररण्योर्हस्तच्युती जनयन्त प्रशस्तम् ।|
      block |दूरेदृशं गृहपतिमथर्युम् ॥|
      block |तमग्निमस्ते वसवो न्यृण्वन्सुप्रतिचक्षमवसे कुतश्चित् ।|
      block |दक्षाय्यो यो दम आस नित्यः ॥|
      block |प्रेद्धो अग्ने दीदिहि पुरो नोऽजस्रया सूर्म्या यविष्ठ ।|
      block |त्वां शश्वन्त उप यन्ति वाजाः ॥|
      block |प्र ते अग्नयोऽग्निभ्यो वरं निः सुवीरासः शोशुचन्त द्युमन्तः ।|
      block |यत्रा नरः समासते सुजाताः ॥|
      block |दा नो अग्ने धिया रयिं सुवीरं स्वपत्यं सहस्य प्रशस्तम् ।|
      block |न यं यावा तरति यातुमावान् ॥|
      block |उप यमेति युवतिः सुदक्षं दोषा वस्तोर्हविष्मती घृताची ।|
      block |उप स्वैनमरमतिर्वसूयुः ॥|
      block |विश्वा अग्नेऽप दहारातीर्येभिस्तपोभिरदहो जरूथम् ।|
      block |प्र निस्वरं चातयस्वामीवाम् ॥|
      block |आ यस्ते अग्न इधते अनीकं वसिष्ठ शुक्र दीदिवः पावक ।|
      block |उतो न एभि स्तवथैरिह स्याः ॥|
      block |वि ये ते अग्ने भेजिरे अनीकं मर्ता नरः पित्र्यासः पुरुत्रा ।|
      block |उतो न एभिः सुमना इह स्याः ॥|
      block |इमे नरो वृत्रहत्येषु शूरा विश्वा अदेवीरभि सन्तु मायाः ।|
      block |ये मे धियं पनयन्त प्रशस्ताम् ॥|
      block |मा शूने अग्ने नि षदाम नृणां माशेषसोऽवीरता परि त्वा ।|
      block |प्रजावतीषु दुर्यासु दुर्य ॥|
      block |यमश्वी नित्यमुपयाति यज्ञं प्रजावन्तं स्वपत्यं क्षयं नः ।|
      block |स्वजन्मना शेषसा वावृधानम् ॥|
      block |पाहि नो अग्ने रक्षसो अजुष्टात्पाहि धूर्तेरररुषो अघायोः ।|
      block |त्वा युजा पृतनायूँरभि ष्याम् ॥|
      block |सेदग्निरग्नीँरत्यस्त्वन्यान्यत्र वाजी तनयो वीळुपाणिः ।|
      block |सहस्रपाथा अक्षरा समेति ॥|
      block |सेदग्निर्यो वनुष्यतो निपाति समेद्धारमंहस उरुष्यात् ।|
      block |सुजातासः परि चरन्ति वीराः ॥|
      block |अयं सो अग्निराहुतः पुरुत्रा यमीशानः समिदिन्धे हविष्मान् ।|
      block |परि यमेत्यध्वरेषु होता ॥|
      block |त्वे अग्न आहवनानि भूरीशानास आ जुहुयाम नित्या ।|
      block |उभा कृण्वन्तो वहतू मियेधे ॥|
      block |इमो अग्ने वीततमानि हव्याजस्रो वक्षि देवतातिमच्छ ।|
      block |प्रति न ईं सुरभीणि व्यन्तु ॥|
      block |मा नो अग्नेऽवीरते परा दा दुर्वाससेऽमतये मा नो अस्यै ।|
      block |मा नः क्षुधे मा रक्षस ऋतावो मा नो दमे मा वन आ जुहूर्थाः ॥|
      block |नू मे ब्रह्माण्यग्न उच्छशाधि त्वं देव मघवद्भ्यः सुषूदः ।|
      block |रातौ स्यामोभयास आ ते यूयं पात स्वस्तिभिः सदा नः ॥|
      block |त्वमग्ने सुहवो रण्वसंदृक्सुदीती सूनो सहसो दिदीहि ।|
      block |मा त्वे सचा तनये नित्य आ धङ्मा वीरो अस्मन्नर्यो वि दासीत् ॥|
      block |मा नो अग्ने दुर्भृतये सचैषु देवेद्धेष्वग्निषु प्र वोचः ।|
      block |मा ते अस्मान्दुर्मतयो भृमाच्चिद्देवस्य सूनो सहसो नशन्त ॥|
      block |स मर्तो अग्ने स्वनीक रेवानमर्त्ये य आजुहोति हव्यम् ।|
      block |स देवता वसुवनिं दधाति यं सूरिरर्थी पृच्छमान एति ॥|
      block |महो नो अग्ने सुवितस्य विद्वान्रयिं सूरिभ्य आ वहा बृहन्तम् ।|
      block |येन वयं सहसावन्मदेमाविक्षितास आयुषा सुवीराः ॥|
      block |नू मे ब्रह्माण्यग्न उच्छशाधि त्वं देव मघवद्भ्यः सुषूदः ।|
      block |रातौ स्यामोभयास आ ते यूयं पात स्वस्तिभिः सदा नः ॥|
    block |ऋग्वेदः सूक्तं|
      block |जुषस्व नः समिधमग्ने अद्य शोचा बृहद्यजतं धूममृण्वन् ।|
      block |उप स्पृश दिव्यं सानु स्तूपैः सं रश्मिभिस्ततनः सूर्यस्य ॥|
      block |नराशंसस्य महिमानमेषामुप स्तोषाम यजतस्य यज्ञैः ।|
      block |ये सुक्रतवः शुचयो धियंधाः स्वदन्ति देवा उभयानि हव्या ॥|
      block |ईळेन्यं वो असुरं सुदक्षमन्तर्दूतं रोदसी सत्यवाचम् ।|
      block |मनुष्वदग्निं मनुना समिद्धं समध्वराय सदमिन्महेम ॥|
      block |सपर्यवो भरमाणा अभिज्ञु प्र वृञ्जते नमसा बर्हिरग्नौ ।|
      block |आजुह्वाना घृतपृष्ठं पृषद्वदध्वर्यवो हविषा मर्जयध्वम् ॥|
      block |स्वाध्यो वि दुरो देवयन्तोऽशिश्रयू रथयुर्देवताता ।|
      block |पूर्वी शिशुं न मातरा रिहाणे समग्रुवो न समनेष्वञ्जन् ॥|
      block |उत योषणे दिव्ये मही न उषासानक्ता सुदुघेव धेनुः ।|
      block |बर्हिषदा पुरुहूते मघोनी आ यज्ञिये सुविताय श्रयेताम् ॥|
      block |विप्रा यज्ञेषु मानुषेषु कारू मन्ये वां जातवेदसा यजध्यै ।|
      block |ऊर्ध्वं नो अध्वरं कृतं हवेषु ता देवेषु वनथो वार्याणि ॥|
      block |आ भारती भारतीभिः सजोषा इळा देवैर्मनुष्येभिरग्निः ।|
      block |सरस्वती सारस्वतेभिरर्वाक्तिस्रो देवीर्बर्हिरेदं सदन्तु ॥|
      block |तन्नस्तुरीपमध पोषयित्नु देव त्वष्टर्वि रराणः स्यस्व ।|
      block |यतो वीरः कर्मण्यः सुदक्षो युक्तग्रावा जायते देवकामः ॥|
      block |वनस्पतेऽव सृजोप देवानग्निर्हविः शमिता सूदयाति ।|
      block |सेदु होता सत्यतरो यजाति यथा देवानां जनिमानि वेद ॥|
      block |आ याह्यग्ने समिधानो अर्वाङिन्द्रेण देवैः सरथं तुरेभिः ।|
      block |बर्हिर्न आस्तामदितिः सुपुत्रा स्वाहा देवा अमृता मादयन्ताम् ॥|
    block |ऋग्वेदः सूक्तं|
      block |अग्निं वो देवमग्निभिः सजोषा यजिष्ठं दूतमध्वरे कृणुध्वम् ।|
      block |यो मर्त्येषु निध्रुविरृतावा तपुर्मूर्धा घृतान्नः पावकः ॥|
      block |प्रोथदश्वो न यवसेऽविष्यन्यदा महः संवरणाद्व्यस्थात् ।|
      block |आदस्य वातो अनु वाति शोचिरध स्म ते व्रजनं कृष्णमस्ति ॥|
      block |उद्यस्य ते नवजातस्य वृष्णोऽग्ने चरन्त्यजरा इधानाः ।|
      block |अच्छा द्यामरुषो धूम एति सं दूतो अग्न ईयसे हि देवान् ॥|
      block |वि यस्य ते पृथिव्यां पाजो अश्रेत्तृषु यदन्ना समवृक्त जम्भैः ।|
      block |सेनेव सृष्टा प्रसितिष्ट एति यवं न दस्म जुह्वा विवेक्षि ॥|
      block |तमिद्दोषा तमुषसि यविष्ठमग्निमत्यं न मर्जयन्त नरः ।|
      block |निशिशाना अतिथिमस्य योनौ दीदाय शोचिराहुतस्य वृष्णः ॥|
      block |सुसंदृक्ते स्वनीक प्रतीकं वि यद्रुक्मो न रोचस उपाके ।|
      block |दिवो न ते तन्यतुरेति शुष्मश्चित्रो न सूरः प्रति चक्षि भानुम् ॥|
      block |यथा वः स्वाहाग्नये दाशेम परीळाभिर्घृतवद्भिश्च हव्यैः ।|
      block |तेभिर्नो अग्ने अमितैर्महोभिः शतं पूर्भिरायसीभिर्नि पाहि ॥|
      block |या वा ते सन्ति दाशुषे अधृष्टा गिरो वा याभिर्नृवतीरुरुष्याः ।|
      block |ताभिर्नः सूनो सहसो नि पाहि स्मत्सूरीञ्जरितॄञ्जातवेदः ॥|
      block |निर्यत्पूतेव स्वधितिः शुचिर्गात्स्वया कृपा तन्वा रोचमानः ।|
      block |आ यो मात्रोरुशेन्यो जनिष्ट देवयज्याय सुक्रतुः पावकः ॥|
      block |एता नो अग्ने सौभगा दिदीह्यपि क्रतुं सुचेतसं वतेम ।|
      block |विश्वा स्तोतृभ्यो गृणते च सन्तु यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्र वः शुक्राय भानवे भरध्वं हव्यं मतिं चाग्नये सुपूतम् ।|
      block |यो दैव्यानि मानुषा जनूंष्यन्तर्विश्वानि विद्मना जिगाति ॥|
      block |स गृत्सो अग्निस्तरुणश्चिदस्तु यतो यविष्ठो अजनिष्ट मातुः ।|
      block |सं यो वना युवते शुचिदन्भूरि चिदन्ना समिदत्ति सद्यः ॥|
      block |अस्य देवस्य संसद्यनीके यं मर्तासः श्येतं जगृभ्रे ।|
      block |नि यो गृभं पौरुषेयीमुवोच दुरोकमग्निरायवे शुशोच ॥|
      block |अयं कविरकविषु प्रचेता मर्तेष्वग्निरमृतो नि धायि ।|
      block |स मा नो अत्र जुहुरः सहस्वः सदा त्वे सुमनसः स्याम ॥|
      block |आ यो योनिं देवकृतं ससाद क्रत्वा ह्यग्निरमृताँ अतारीत् ।|
      block |तमोषधीश्च वनिनश्च गर्भं भूमिश्च विश्वधायसं बिभर्ति ॥|
      block |ईशे ह्यग्निरमृतस्य भूरेरीशे रायः सुवीर्यस्य दातोः ।|
      block |मा त्वा वयं सहसावन्नवीरा माप्सवः परि षदाम मादुवः ॥|
      block |परिषद्यं ह्यरणस्य रेक्णो नित्यस्य रायः पतयः स्याम ।|
      block |न शेषो अग्ने अन्यजातमस्त्यचेतानस्य मा पथो वि दुक्षः ॥|
      block |नहि ग्रभायारणः सुशेवोऽन्योदर्यो मनसा मन्तवा उ ।|
      block |अधा चिदोकः पुनरित्स एत्या नो वाज्यभीषाळेतु नव्यः ॥|
      block |त्वमग्ने वनुष्यतो नि पाहि त्वमु नः सहसावन्नवद्यात् ।|
      block |सं त्वा ध्वस्मन्वदभ्येतु पाथः सं रयि स्पृहयाय्यः सहस्री ॥|
      block |एता नो अग्ने सौभगा दिदीह्यपि क्रतुं सुचेतसं वतेम ।|
      block |विश्वा स्तोतृभ्यो गृणते च सन्तु यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्राग्नये तवसे भरध्वं गिरं दिवो अरतये पृथिव्याः ।|
      block |यो विश्वेषाममृतानामुपस्थे वैश्वानरो वावृधे जागृवद्भिः ॥|
      block |पृष्टो दिवि धाय्यग्निः पृथिव्यां नेता सिन्धूनां वृषभ स्तियानाम् ।|
      block |स मानुषीरभि विशो वि भाति वैश्वानरो वावृधानो वरेण ॥|
      block |त्वद्भिया विश आयन्नसिक्नीरसमना जहतीर्भोजनानि ।|
      block |वैश्वानर पूरवे शोशुचानः पुरो यदग्ने दरयन्नदीदेः ॥|
      block |तव त्रिधातु पृथिवी उत द्यौर्वैश्वानर व्रतमग्ने सचन्त ।|
      block |त्वं भासा रोदसी आ ततन्थाजस्रेण शोचिषा शोशुचानः ॥|
      block |त्वामग्ने हरितो वावशाना गिरः सचन्ते धुनयो घृताचीः ।|
      block |पतिं कृष्टीनां रथ्यं रयीणां वैश्वानरमुषसां केतुमह्नाम् ॥|
      block |त्वे असुर्यं वसवो न्यृण्वन्क्रतुं हि ते मित्रमहो जुषन्त ।|
      block |त्वं दस्यूँरोकसो अग्न आज उरु ज्योतिर्जनयन्नार्याय ॥|
      block |स जायमानः परमे व्योमन्वायुर्न पाथः परि पासि सद्यः ।|
      block |त्वं भुवना जनयन्नभि क्रन्नपत्याय जातवेदो दशस्यन् ॥|
      block |तामग्ने अस्मे इषमेरयस्व वैश्वानर द्युमतीं जातवेदः ।|
      block |यया राधः पिन्वसि विश्ववार पृथु श्रवो दाशुषे मर्त्याय ॥|
      block |तं नो अग्ने मघवद्भ्यः पुरुक्षुं रयिं नि वाजं श्रुत्यं युवस्व ।|
      block |वैश्वानर महि नः शर्म यच्छ रुद्रेभिरग्ने वसुभिः सजोषाः ॥|
    block |ऋग्वेदः सूक्तं|
      block |प्र सम्राजो असुरस्य प्रशस्तिं पुंसः कृष्टीनामनुमाद्यस्य ।|
      block |इन्द्रस्येव प्र तवसस्कृतानि वन्दे दारुं वन्दमानो विवक्मि ॥|
      block |कविं केतुं धासिं भानुमद्रेर्हिन्वन्ति शं राज्यं रोदस्योः ।|
      block |पुरंदरस्य गीर्भिरा विवासेऽग्नेर्व्रतानि पूर्व्या महानि ॥|
      block |न्यक्रतून्ग्रथिनो मृध्रवाचः पणीँरश्रद्धाँ अवृधाँ अयज्ञान् ।|
      block |प्रप्र तान्दस्यूँरग्निर्विवाय पूर्वश्चकारापराँ अयज्यून् ॥|
      block |यो अपाचीने तमसि मदन्तीः प्राचीश्चकार नृतमः शचीभिः ।|
      block |तमीशानं वस्वो अग्निं गृणीषेऽनानतं दमयन्तं पृतन्यून् ॥|
      block |यो देह्यो अनमयद्वधस्नैर्यो अर्यपत्नीरुषसश्चकार ।|
      block |स निरुध्या नहुषो यह्वो अग्निर्विशश्चक्रे बलिहृतः सहोभिः ॥|
      block |यस्य शर्मन्नुप विश्वे जनास एवैस्तस्थुः सुमतिं भिक्षमाणाः ।|
      block |वैश्वानरो वरमा रोदस्योराग्निः ससाद पित्रोरुपस्थम् ॥|
      block |आ देवो ददे बुध्न्या वसूनि वैश्वानर उदिता सूर्यस्य ।|
      block |आ समुद्रादवरादा परस्मादाग्निर्ददे दिव आ पृथिव्याः ॥|
    block |ऋग्वेदः सूक्तं|
      block |प्र वो देवं चित्सहसानमग्निमश्वं न वाजिनं हिषे नमोभिः ।|
      block |भवा नो दूतो अध्वरस्य विद्वान्त्मना देवेषु विविदे मितद्रुः ॥|
      block |आ याह्यग्ने पथ्या अनु स्वा मन्द्रो देवानां सख्यं जुषाणः ।|
      block |आ सानु शुष्मैर्नदयन्पृथिव्या जम्भेभिर्विश्वमुशधग्वनानि ॥|
      block |प्राचीनो यज्ञः सुधितं हि बर्हिः प्रीणीते अग्निरीळितो न होता ।|
      block |आ मातरा विश्ववारे हुवानो यतो यविष्ठ जज्ञिषे सुशेवः ॥|
      block |सद्यो अध्वरे रथिरं जनन्त मानुषासो विचेतसो य एषाम् ।|
      block |विशामधायि विश्पतिर्दुरोणेऽग्निर्मन्द्रो मधुवचा ऋतावा ॥|
      block |असादि वृतो वह्निराजगन्वानग्निर्ब्रह्मा नृषदने विधर्ता ।|
      block |द्यौश्च यं पृथिवी वावृधाते आ यं होता यजति विश्ववारम् ॥|
      block |एते द्युम्नेभिर्विश्वमातिरन्त मन्त्रं ये वारं नर्या अतक्षन् ।|
      block |प्र ये विशस्तिरन्त श्रोषमाणा आ ये मे अस्य दीधयन्नृतस्य ॥|
      block |नू त्वामग्न ईमहे वसिष्ठा ईशानं सूनो सहसो वसूनाम् ।|
      block |इषं स्तोतृभ्यो मघवद्भ्य आनड्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |इन्धे राजा समर्यो नमोभिर्यस्य प्रतीकमाहुतं घृतेन ।|
      block |नरो हव्येभिरीळते सबाध आग्निरग्र उषसामशोचि ॥|
      block |अयमु ष्य सुमहाँ अवेदि होता मन्द्रो मनुषो यह्वो अग्निः ।|
      block |वि भा अकः ससृजानः पृथिव्यां कृष्णपविरोषधीभिर्ववक्षे ॥|
      block |कया नो अग्ने वि वसः सुवृक्तिं कामु स्वधामृणवः शस्यमानः ।|
      block |कदा भवेम पतयः सुदत्र रायो वन्तारो दुष्टरस्य साधोः ॥|
      block |प्रप्रायमग्निर्भरतस्य शृण्वे वि यत्सूर्यो न रोचते बृहद्भाः ।|
      block |अभि यः पूरुं पृतनासु तस्थौ द्युतानो दैव्यो अतिथिः शुशोच ॥|
      block |असन्नित्त्वे आहवनानि भूरि भुवो विश्वेभिः सुमना अनीकैः ।|
      block |स्तुतश्चिदग्ने शृण्विषे गृणानः स्वयं वर्धस्व तन्वं सुजात ॥|
      block |इदं वचः शतसाः संसहस्रमुदग्नये जनिषीष्ट द्विबर्हाः ।|
      block |शं यत्स्तोतृभ्य आपये भवाति द्युमदमीवचातनं रक्षोहा ॥|
      block |नू त्वामग्न ईमहे वसिष्ठा ईशानं सूनो सहसो वसूनाम् ।|
      block |इषं स्तोतृभ्यो मघवद्भ्य आनड्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |अबोधि जार उषसामुपस्थाद्धोता मन्द्रः कवितमः पावकः ।|
      block |दधाति केतुमुभयस्य जन्तोर्हव्या देवेषु द्रविणं सुकृत्सु ॥|
      block |स सुक्रतुर्यो वि दुरः पणीनां पुनानो अर्कं पुरुभोजसं नः ।|
      block |होता मन्द्रो विशां दमूनास्तिरस्तमो ददृशे राम्याणाम् ॥|
      block |अमूरः कविरदितिर्विवस्वान्सुसंसन्मित्रो अतिथिः शिवो नः ।|
      block |चित्रभानुरुषसां भात्यग्रेऽपां गर्भः प्रस्व आ विवेश ॥|
      block |ईळेन्यो वो मनुषो युगेषु समनगा अशुचज्जातवेदाः ।|
      block |सुसंदृशा भानुना यो विभाति प्रति गावः समिधानं बुधन्त ॥|
      block |अग्ने याहि दूत्यं मा रिषण्यो देवाँ अच्छा ब्रह्मकृता गणेन ।|
      block |सरस्वतीं मरुतो अश्विनापो यक्षि देवान्रत्नधेयाय विश्वान् ॥|
      block |त्वामग्ने समिधानो वसिष्ठो जरूथं हन्यक्षि राये पुरंधिम् ।|
      block |पुरुणीथा जातवेदो जरस्व यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उषो न जारः पृथु पाजो अश्रेद्दविद्युतद्दीद्यच्छोशुचानः ।|
      block |वृषा हरिः शुचिरा भाति भासा धियो हिन्वान उशतीरजीगः ॥|
      block |स्वर्ण वस्तोरुषसामरोचि यज्ञं तन्वाना उशिजो न मन्म ।|
      block |अग्निर्जन्मानि देव आ वि विद्वान्द्रवद्दूतो देवयावा वनिष्ठः ॥|
      block |अच्छा गिरो मतयो देवयन्तीरग्निं यन्ति द्रविणं भिक्षमाणाः ।|
      block |सुसंदृशं सुप्रतीकं स्वञ्चं हव्यवाहमरतिं मानुषाणाम् ॥|
      block |इन्द्रं नो अग्ने वसुभिः सजोषा रुद्रं रुद्रेभिरा वहा बृहन्तम् ।|
      block |आदित्येभिरदितिं विश्वजन्यां बृहस्पतिमृक्वभिर्विश्ववारम् ॥|
      block |मन्द्रं होतारमुशिजो यविष्ठमग्निं विश ईळते अध्वरेषु ।|
      block |स हि क्षपावाँ अभवद्रयीणामतन्द्रो दूतो यजथाय देवान् ॥|
    block |ऋग्वेदः सूक्तं|
      block |महाँ अस्यध्वरस्य प्रकेतो न ऋते त्वदमृता मादयन्ते ।|
      block |आ विश्वेभिः सरथं याहि देवैर्न्यग्ने होता प्रथमः सदेह ॥|
      block |त्वामीळते अजिरं दूत्याय हविष्मन्तः सदमिन्मानुषासः ।|
      block |यस्य देवैरासदो बर्हिरग्नेऽहान्यस्मै सुदिना भवन्ति ॥|
      block |त्रिश्चिदक्तोः प्र चिकितुर्वसूनि त्वे अन्तर्दाशुषे मर्त्याय ।|
      block |मनुष्वदग्न इह यक्षि देवान्भवा नो दूतो अभिशस्तिपावा ॥|
      block |अग्निरीशे बृहतो अध्वरस्याग्निर्विश्वस्य हविषः कृतस्य ।|
      block |क्रतुं ह्यस्य वसवो जुषन्ताथा देवा दधिरे हव्यवाहम् ॥|
      block |आग्ने वह हविरद्याय देवानिन्द्रज्येष्ठास इह मादयन्ताम् ।|
      block |इमं यज्ञं दिवि देवेषु धेहि यूयं पात स्वस्तिभिः सदा नः ॥|
    block |ऋग्वेदः सूक्तं|
      block |अगन्म महा नमसा यविष्ठं यो दीदाय समिद्धः स्वे दुरोणे ।|
      block |चित्रभानुं रोदसी अन्तरुर्वी स्वाहुतं विश्वतः प्रत्यञ्चम् ॥|
      block |स मह्ना विश्वा दुरितानि साह्वानग्नि ष्टवे दम आ जातवेदाः ।|
      block |स नो रक्षिषद्दुरितादवद्यादस्मान्गृणत उत नो मघोनः ॥|
      block |त्वं वरुण उत मित्रो अग्ने त्वां वर्धन्ति मतिभिर्वसिष्ठाः ।|
      block |त्वे वसु सुषणनानि सन्तु यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्राग्नये विश्वशुचे धियंधेऽसुरघ्ने मन्म धीतिं भरध्वम् ।|
      block |भरे हविर्न बर्हिषि प्रीणानो वैश्वानराय यतये मतीनाम् ॥|
      block |त्वमग्ने शोचिषा शोशुचान आ रोदसी अपृणा जायमानः ।|
      block |त्वं देवाँ अभिशस्तेरमुञ्चो वैश्वानर जातवेदो महित्वा ॥|
      block |जातो यदग्ने भुवना व्यख्यः पशून्न गोपा इर्यः परिज्मा ।|
      block |वैश्वानर ब्रह्मणे विन्द गातुं यूयं पात स्वस्तिभिः सदा नः ॥|
    block |ऋग्वेदः सूक्तं|
      block |समिधा जातवेदसे देवाय देवहूतिभिः ।|
      block |हविर्भिः शुक्रशोचिषे नमस्विनो वयं दाशेमाग्नये ॥|
      block |वयं ते अग्ने समिधा विधेम वयं दाशेम सुष्टुती यजत्र ।|
      block |वयं घृतेनाध्वरस्य होतर्वयं देव हविषा भद्रशोचे ॥|
      block |आ नो देवेभिरुप देवहूतिमग्ने याहि वषट्कृतिं जुषाणः ।|
      block |तुभ्यं देवाय दाशतः स्याम यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उपसद्याय मीळ्हुष आस्ये जुहुता हविः ।|
      block |यो नो नेदिष्ठमाप्यम् ॥|
      block |यः पञ्च चर्षणीरभि निषसाद दमेदमे ।|
      block |कविर्गृहपतिर्युवा ॥|
      block |स नो वेदो अमात्यमग्नी रक्षतु विश्वतः ।|
      block |उतास्मान्पात्वंहसः ॥|
      block |नवं नु स्तोममग्नये दिवः श्येनाय जीजनम् ।|
      block |वस्वः कुविद्वनाति नः ॥|
      block |स्पार्हा यस्य श्रियो दृशे रयिर्वीरवतो यथा ।|
      block |अग्रे यज्ञस्य शोचतः ॥|
      block |सेमां वेतु वषट्कृतिमग्निर्जुषत नो गिरः ।|
      block |यजिष्ठो हव्यवाहनः ॥|
      block |नि त्वा नक्ष्य विश्पते द्युमन्तं देव धीमहि ।|
      block |सुवीरमग्न आहुत ॥|
      block |क्षप उस्रश्च दीदिहि स्वग्नयस्त्वया वयम् ।|
      block |सुवीरस्त्वमस्मयुः ॥|
      block |उप त्वा सातये नरो विप्रासो यन्ति धीतिभिः ।|
      block |उपाक्षरा सहस्रिणी ॥|
      block |अग्नी रक्षांसि सेधति शुक्रशोचिरमर्त्यः ।|
      block |शुचिः पावक ईड्यः ॥|
      block |स नो राधांस्या भरेशानः सहसो यहो ।|
      block |भगश्च दातु वार्यम् ॥|
      block |त्वमग्ने वीरवद्यशो देवश्च सविता भगः ।|
      block |दितिश्च दाति वार्यम् ॥|
      block |अग्ने रक्षा णो अंहसः प्रति ष्म देव रीषतः ।|
      block |तपिष्ठैरजरो दह ॥|
      block |अधा मही न आयस्यनाधृष्टो नृपीतये ।|
      block |पूर्भवा शतभुजिः ॥|
      block |त्वं नः पाह्यंहसो दोषावस्तरघायतः ।|
      block |दिवा नक्तमदाभ्य ॥|
    block |ऋग्वेदः सूक्तं|
      block |एना वो अग्निं नमसोर्जो नपातमा हुवे ।|
      block |प्रियं चेतिष्ठमरतिं स्वध्वरं विश्वस्य दूतममृतम् ॥|
      block |स योजते अरुषा विश्वभोजसा स दुद्रवत्स्वाहुतः ।|
      block |सुब्रह्मा यज्ञः सुशमी वसूनां देवं राधो जनानाम् ॥|
      block |उदस्य शोचिरस्थादाजुह्वानस्य मीळ्हुषः ।|
      block |उद्धूमासो अरुषासो दिविस्पृशः समग्निमिन्धते नरः ॥|
      block |तं त्वा दूतं कृण्महे यशस्तमं देवाँ आ वीतये वह ।|
      block |विश्वा सूनो सहसो मर्तभोजना रास्व तद्यत्त्वेमहे ॥|
      block |त्वमग्ने गृहपतिस्त्वं होता नो अध्वरे ।|
      block |त्वं पोता विश्ववार प्रचेता यक्षि वेषि च वार्यम् ॥|
      block |कृधि रत्नं यजमानाय सुक्रतो त्वं हि रत्नधा असि ।|
      block |आ न ऋते शिशीहि विश्वमृत्विजं सुशंसो यश्च दक्षते ॥|
      block |त्वे अग्ने स्वाहुत प्रियासः सन्तु सूरयः ।|
      block |यन्तारो ये मघवानो जनानामूर्वान्दयन्त गोनाम् ॥|
      block |येषामिळा घृतहस्ता दुरोण आँ अपि प्राता निषीदति ।|
      block |ताँस्त्रायस्व सहस्य द्रुहो निदो यच्छा नः शर्म दीर्घश्रुत् ॥|
      block |स मन्द्रया च जिह्वया वह्निरासा विदुष्टरः ।|
      block |अग्ने रयिं मघवद्भ्यो न आ वह हव्यदातिं च सूदय ॥|
      block |ये राधांसि ददत्यश्व्या मघा कामेन श्रवसो महः ।|
      block |ताँ अंहसः पिपृहि पर्तृभिष्ट्वं शतं पूर्भिर्यविष्ठ्य ॥|
      block |देवो वो द्रविणोदाः पूर्णां विवष्ट्यासिचम् ।|
      block |उद्वा सिञ्चध्वमुप वा पृणध्वमादिद्वो देव ओहते ॥|
      block |तं होतारमध्वरस्य प्रचेतसं वह्निं देवा अकृण्वत ।|
      block |दधाति रत्नं विधते सुवीर्यमग्निर्जनाय दाशुषे ॥|
    block |ऋग्वेदः सूक्तं|
      block |अग्ने भव सुषमिधा समिद्ध उत बर्हिरुर्विया वि स्तृणीताम् ॥|
      block |उत द्वार उशतीर्वि श्रयन्तामुत देवाँ उशत आ वहेह ॥|
      block |अग्ने वीहि हविषा यक्षि देवान्स्वध्वरा कृणुहि जातवेदः ॥|
      block |स्वध्वरा करति जातवेदा यक्षद्देवाँ अमृतान्पिप्रयच्च ॥|
      block |वंस्व विश्वा वार्याणि प्रचेतः सत्या भवन्त्वाशिषो नो अद्य ॥|
      block |त्वामु ते दधिरे हव्यवाहं देवासो अग्न ऊर्ज आ नपातम् ॥|
      block |ते ते देवाय दाशतः स्याम महो नो रत्ना वि दध इयानः ॥|
    block |ऋग्वेदः सूक्तं|
      block |त्वे ह यत्पितरश्चिन्न इन्द्र विश्वा वामा जरितारो असन्वन् ।|
      block |त्वे गावः सुदुघास्त्वे ह्यश्वास्त्वं वसु देवयते वनिष्ठः ॥|
      block |राजेव हि जनिभिः क्षेष्येवाव द्युभिरभि विदुष्कविः सन् ।|
      block |पिशा गिरो मघवन्गोभिरश्वैस्त्वायतः शिशीहि राये अस्मान् ॥|
      block |इमा उ त्वा पस्पृधानासो अत्र मन्द्रा गिरो देवयन्तीरुप स्थुः ।|
      block |अर्वाची ते पथ्या राय एतु स्याम ते सुमताविन्द्र शर्मन् ॥|
      block |धेनुं न त्वा सूयवसे दुदुक्षन्नुप ब्रह्माणि ससृजे वसिष्ठः ।|
      block |त्वामिन्मे गोपतिं विश्व आहा न इन्द्रः सुमतिं गन्त्वच्छ ॥|
      block |अर्णांसि चित्पप्रथाना सुदास इन्द्रो गाधान्यकृणोत्सुपारा ।|
      block |शर्धन्तं शिम्युमुचथस्य नव्यः शापं सिन्धूनामकृणोदशस्तीः ॥|
      block |पुरोळा इत्तुर्वशो यक्षुरासीद्राये मत्स्यासो निशिता अपीव ।|
      block |श्रुष्टिं चक्रुर्भृगवो द्रुह्यवश्च सखा सखायमतरद्विषूचोः ॥|
      block |आ पक्थासो भलानसो भनन्तालिनासो विषाणिनः शिवासः ।|
      block |आ योऽनयत्सधमा आर्यस्य गव्या तृत्सुभ्यो अजगन्युधा नॄन् ॥|
      block |दुराध्यो अदितिं स्रेवयन्तोऽचेतसो वि जगृभ्रे परुष्णीम् ।|
      block |मह्नाविव्यक्पृथिवीं पत्यमानः पशुष्कविरशयच्चायमानः ॥|
      block |ईयुरर्थं न न्यर्थं परुष्णीमाशुश्चनेदभिपित्वं जगाम ।|
      block |सुदास इन्द्रः सुतुकाँ अमित्रानरन्धयन्मानुषे वध्रिवाचः ॥|
      block |ईयुर्गावो न यवसादगोपा यथाकृतमभि मित्रं चितासः ।|
      block |पृश्निगावः पृश्निनिप्रेषितासः श्रुष्टिं चक्रुर्नियुतो रन्तयश्च ॥|
      block |एकं च यो विंशतिं च श्रवस्या वैकर्णयोर्जनान्राजा न्यस्तः ।|
      block |दस्मो न सद्मन्नि शिशाति बर्हिः शूरः सर्गमकृणोदिन्द्र एषाम् ॥|
      block |अध श्रुतं कवषं वृद्धमप्स्वनु द्रुह्युं नि वृणग्वज्रबाहुः ।|
      block |वृणाना अत्र सख्याय सख्यं त्वायन्तो ये अमदन्ननु त्वा ॥|
      block |वि सद्यो विश्वा दृंहितान्येषामिन्द्रः पुरः सहसा सप्त दर्दः ।|
      block |व्यानवस्य तृत्सवे गयं भाग्जेष्म पूरुं विदथे मृध्रवाचम् ॥|
      block |नि गव्यवोऽनवो द्रुह्यवश्च षष्टिः शता सुषुपुः षट् सहस्रा ।|
      block |षष्टिर्वीरासो अधि षड्दुवोयु विश्वेदिन्द्रस्य वीर्या कृतानि ॥|
      block |इन्द्रेणैते तृत्सवो वेविषाणा आपो न सृष्टा अधवन्त नीचीः ।|
      block |दुर्मित्रासः प्रकलविन्मिमाना जहुर्विश्वानि भोजना सुदासे ॥|
      block |अर्धं वीरस्य शृतपामनिन्द्रं परा शर्धन्तं नुनुदे अभि क्षाम् ।|
      block |इन्द्रो मन्युं मन्युम्यो मिमाय भेजे पथो वर्तनिं पत्यमानः ॥|
      block |आध्रेण चित्तद्वेकं चकार सिंह्यं चित्पेत्वेना जघान ।|
      block |अव स्रक्तीर्वेश्यावृश्चदिन्द्रः प्रायच्छद्विश्वा भोजना सुदासे ॥|
      block |शश्वन्तो हि शत्रवो रारधुष्टे भेदस्य चिच्छर्धतो विन्द रन्धिम् ।|
      block |मर्ताँ एन स्तुवतो यः कृणोति तिग्मं तस्मिन्नि जहि वज्रमिन्द्र ॥|
      block |आवदिन्द्रं यमुना तृत्सवश्च प्रात्र भेदं सर्वताता मुषायत् ।|
      block |अजासश्च शिग्रवो यक्षवश्च बलिं शीर्षाणि जभ्रुरश्व्यानि ॥|
      block |न त इन्द्र सुमतयो न रायः संचक्षे पूर्वा उषसो न नूत्नाः ।|
      block |देवकं चिन्मान्यमानं जघन्थाव त्मना बृहतः शम्बरं भेत् ॥|
      block |प्र ये गृहादममदुस्त्वाया पराशरः शतयातुर्वसिष्ठः ।|
      block |न ते भोजस्य सख्यं मृषन्ताधा सूरिभ्यः सुदिना व्युच्छान् ॥|
      block |द्वे नप्तुर्देववतः शते गोर्द्वा रथा वधूमन्ता सुदासः ।|
      block |अर्हन्नग्ने पैजवनस्य दानं होतेव सद्म पर्येमि रेभन् ॥|
      block |चत्वारो मा पैजवनस्य दानाः स्मद्दिष्टयः कृशनिनो निरेके ।|
      block |ऋज्रासो मा पृथिविष्ठाः सुदासस्तोकं तोकाय श्रवसे वहन्ति ॥|
      block |यस्य श्रवो रोदसी अन्तरुर्वी शीर्ष्णेशीर्ष्णे विबभाजा विभक्ता ।|
      block |सप्तेदिन्द्रं न स्रवतो गृणन्ति नि युध्यामधिमशिशादभीके ॥|
      block |इमं नरो मरुतः सश्चतानु दिवोदासं न पितरं सुदासः ।|
      block |अविष्टना पैजवनस्य केतं दूणाशं क्षत्रमजरं दुवोयु ॥|
    block |ऋग्वेदः सूक्तं|
      block |यस्तिग्मशृङ्गो वृषभो न भीम एकः कृष्टीश्च्यावयति प्र विश्वाः ।|
      block |यः शश्वतो अदाशुषो गयस्य प्रयन्तासि सुष्वितराय वेदः ॥|
      block |त्वं ह त्यदिन्द्र कुत्समावः शुश्रूषमाणस्तन्वा समर्ये ।|
      block |दासं यच्छुष्णं कुयवं न्यस्मा अरन्धय आर्जुनेयाय शिक्षन् ॥|
      block |त्वं धृष्णो धृषता वीतहव्यं प्रावो विश्वाभिरूतिभिः सुदासम् ।|
      block |प्र पौरुकुत्सिं त्रसदस्युमावः क्षेत्रसाता वृत्रहत्येषु पूरुम् ॥|
      block |त्वं नृभिर्नृमणो देववीतौ भूरीणि वृत्रा हर्यश्व हंसि ।|
      block |त्वं नि दस्युं चुमुरिं धुनिं चास्वापयो दभीतये सुहन्तु ॥|
      block |तव च्यौत्नानि वज्रहस्त तानि नव यत्पुरो नवतिं च सद्यः ।|
      block |निवेशने शततमाविवेषीरहञ्च वृत्रं नमुचिमुताहन् ॥|
      block |सना ता त इन्द्र भोजनानि रातहव्याय दाशुषे सुदासे ।|
      block |वृष्णे ते हरी वृषणा युनज्मि व्यन्तु ब्रह्माणि पुरुशाक वाजम् ॥|
      block |मा ते अस्यां सहसावन्परिष्टावघाय भूम हरिवः परादै ।|
      block |त्रायस्व नोऽवृकेभिर्वरूथैस्तव प्रियासः सूरिषु स्याम ॥|
      block |प्रियास इत्ते मघवन्नभिष्टौ नरो मदेम शरणे सखायः ।|
      block |नि तुर्वशं नि याद्वं शिशीह्यतिथिग्वाय शंस्यं करिष्यन् ॥|
      block |सद्यश्चिन्नु ते मघवन्नभिष्टौ नरः शंसन्त्युक्थशास उक्था ।|
      block |ये ते हवेभिर्वि पणीँरदाशन्नस्मान्वृणीष्व युज्याय तस्मै ॥|
      block |एते स्तोमा नरां नृतम तुभ्यमस्मद्र्यञ्चो ददतो मघानि ।|
      block |तेषामिन्द्र वृत्रहत्ये शिवो भूः सखा च शूरोऽविता च नृणाम् ॥|
      block |नू इन्द्र शूर स्तवमान ऊती ब्रह्मजूतस्तन्वा वावृधस्व ।|
      block |उप नो वाजान्मिमीह्युप स्तीन्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उग्रो जज्ञे वीर्याय स्वधावाञ्चक्रिरपो नर्यो यत्करिष्यन् ।|
      block |जग्मिर्युवा नृषदनमवोभिस्त्राता न इन्द्र एनसो महश्चित् ॥|
      block |हन्ता वृत्रमिन्द्रः शूशुवानः प्रावीन्नु वीरो जरितारमूती ।|
      block |कर्ता सुदासे अह वा उ लोकं दाता वसु मुहुरा दाशुषे भूत् ॥|
      block |युध्मो अनर्वा खजकृत्समद्वा शूरः सत्राषाड्जनुषेमषाळ्हः ।|
      block |व्यास इन्द्रः पृतनाः स्वोजा अधा विश्वं शत्रूयन्तं जघान ॥|
      block |उभे चिदिन्द्र रोदसी महित्वा पप्राथ तविषीभिस्तुविष्मः ।|
      block |नि वज्रमिन्द्रो हरिवान्मिमिक्षन्समन्धसा मदेषु वा उवोच ॥|
      block |वृषा जजान वृषणं रणाय तमु चिन्नारी नर्यं ससूव ।|
      block |प्र यः सेनानीरध नृभ्यो अस्तीनः सत्वा गवेषणः स धृष्णुः ॥|
      block |नू चित्स भ्रेषते जनो न रेषन्मनो यो अस्य घोरमाविवासात् ।|
      block |यज्ञैर्य इन्द्रे दधते दुवांसि क्षयत्स राय ऋतपा ऋतेजाः ॥|
      block |यदिन्द्र पूर्वो अपराय शिक्षन्नयज्ज्यायान्कनीयसो देष्णम् ।|
      block |अमृत इत्पर्यासीत दूरमा चित्र चित्र्यं भरा रयिं नः ॥|
      block |यस्त इन्द्र प्रियो जनो ददाशदसन्निरेके अद्रिवः सखा ते ।|
      block |वयं ते अस्यां सुमतौ चनिष्ठाः स्याम वरूथे अघ्नतो नृपीतौ ॥|
      block |एष स्तोमो अचिक्रदद्वृषा त उत स्तामुर्मघवन्नक्रपिष्ट ।|
      block |रायस्कामो जरितारं त आगन्त्वमङ्ग शक्र वस्व आ शको नः ॥|
      block |स न इन्द्र त्वयताया इषे धास्त्मना च ये मघवानो जुनन्ति ।|
      block |वस्वी षु ते जरित्रे अस्तु शक्तिर्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |असावि देवं गोऋजीकमन्धो न्यस्मिन्निन्द्रो जनुषेमुवोच ।|
      block |बोधामसि त्वा हर्यश्व यज्ञैर्बोधा न स्तोममन्धसो मदेषु ॥|
      block |प्र यन्ति यज्ञं विपयन्ति बर्हिः सोममादो विदथे दुध्रवाचः ।|
      block |न्यु भ्रियन्ते यशसो गृभादा दूरउपब्दो वृषणो नृषाचः ॥|
      block |त्वमिन्द्र स्रवितवा अपस्कः परिष्ठिता अहिना शूर पूर्वीः ।|
      block |त्वद्वावक्रे रथ्यो न धेना रेजन्ते विश्वा कृत्रिमाणि भीषा ॥|
      block |भीमो विवेषायुधेभिरेषामपांसि विश्वा नर्याणि विद्वान् ।|
      block |इन्द्रः पुरो जर्हृषाणो वि दूधोद्वि वज्रहस्तो महिना जघान ॥|
      block |न यातव इन्द्र जूजुवुर्नो न वन्दना शविष्ठ वेद्याभिः ।|
      block |स शर्धदर्यो विषुणस्य जन्तोर्मा शिश्नदेवा अपि गुरृतं नः ॥|
      block |अभि क्रत्वेन्द्र भूरध ज्मन्न ते विव्यङ्महिमानं रजांसि ।|
      block |स्वेना हि वृत्रं शवसा जघन्थ न शत्रुरन्तं विविदद्युधा ते ॥|
      block |देवाश्चित्ते असुर्याय पूर्वेऽनु क्षत्राय ममिरे सहांसि ।|
      block |इन्द्रो मघानि दयते विषह्येन्द्रं वाजस्य जोहुवन्त सातौ ॥|
      block |कीरिश्चिद्धि त्वामवसे जुहावेशानमिन्द्र सौभगस्य भूरेः ।|
      block |अवो बभूथ शतमूते अस्मे अभिक्षत्तुस्त्वावतो वरूता ॥|
      block |सखायस्त इन्द्र विश्वह स्याम नमोवृधासो महिना तरुत्र ।|
      block |वन्वन्तु स्मा तेऽवसा समीकेऽभीतिमर्यो वनुषां शवांसि ॥|
      block |स न इन्द्र त्वयताया इषे धास्त्मना च ये मघवानो जुनन्ति ।|
      block |वस्वी षु ते जरित्रे अस्तु शक्तिर्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |पिबा सोममिन्द्र मन्दतु त्वा यं ते सुषाव हर्यश्वाद्रिः ।|
      block |सोतुर्बाहुभ्यां सुयतो नार्वा ॥|
      block |यस्ते मदो युज्यश्चारुरस्ति येन वृत्राणि हर्यश्व हंसि ।|
      block |स त्वामिन्द्र प्रभूवसो ममत्तु ॥|
      block |बोधा सु मे मघवन्वाचमेमां यां ते वसिष्ठो अर्चति प्रशस्तिम् ।|
      block |इमा ब्रह्म सधमादे जुषस्व ॥|
      block |श्रुधी हवं विपिपानस्याद्रेर्बोधा विप्रस्यार्चतो मनीषाम् ।|
      block |कृष्वा दुवांस्यन्तमा सचेमा ॥|
      block |न ते गिरो अपि मृष्ये तुरस्य न सुष्टुतिमसुर्यस्य विद्वान् ।|
      block |सदा ते नाम स्वयशो विवक्मि ॥|
      block |भूरि हि ते सवना मानुषेषु भूरि मनीषी हवते त्वामित् ।|
      block |मारे अस्मन्मघवञ्ज्योक्कः ॥|
      block |तुभ्येदिमा सवना शूर विश्वा तुभ्यं ब्रह्माणि वर्धना कृणोमि ।|
      block |त्वं नृभिर्हव्यो विश्वधासि ॥|
      block |नू चिन्नु ते मन्यमानस्य दस्मोदश्नुवन्ति महिमानमुग्र ।|
      block |न वीर्यमिन्द्र ते न राधः ॥|
      block |ये च पूर्व ऋषयो ये च नूत्ना इन्द्र ब्रह्माणि जनयन्त विप्राः ।|
      block |अस्मे ते सन्तु सख्या शिवानि यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उदु ब्रह्माण्यैरत श्रवस्येन्द्रं समर्ये महया वसिष्ठ ।|
      block |आ यो विश्वानि शवसा ततानोपश्रोता म ईवतो वचांसि ॥|
      block |अयामि घोष इन्द्र देवजामिरिरज्यन्त यच्छुरुधो विवाचि ।|
      block |नहि स्वमायुश्चिकिते जनेषु तानीदंहांस्यति पर्ष्यस्मान् ॥|
      block |युजे रथं गवेषणं हरिभ्यामुप ब्रह्माणि जुजुषाणमस्थुः ।|
      block |वि बाधिष्ट स्य रोदसी महित्वेन्द्रो वृत्राण्यप्रती जघन्वान् ॥|
      block |आपश्चित्पिप्यु स्तर्यो न गावो नक्षन्नृतं जरितारस्त इन्द्र ।|
      block |याहि वायुर्न नियुतो नो अच्छा त्वं हि धीभिर्दयसे वि वाजान् ॥|
      block |ते त्वा मदा इन्द्र मादयन्तु शुष्मिणं तुविराधसं जरित्रे ।|
      block |एको देवत्रा दयसे हि मर्तानस्मिञ्छूर सवने मादयस्व ॥|
      block |एवेदिन्द्रं वृषणं वज्रबाहुं वसिष्ठासो अभ्यर्चन्त्यर्कैः ।|
      block |स न स्तुतो वीरवद्धातु गोमद्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |योनिष्ट इन्द्र सदने अकारि तमा नृभिः पुरुहूत प्र याहि ।|
      block |असो यथा नोऽविता वृधे च ददो वसूनि ममदश्च सोमैः ॥|
      block |गृभीतं ते मन इन्द्र द्विबर्हाः सुतः सोमः परिषिक्ता मधूनि ।|
      block |विसृष्टधेना भरते सुवृक्तिरियमिन्द्रं जोहुवती मनीषा ॥|
      block |आ नो दिव आ पृथिव्या ऋजीषिन्निदं बर्हिः सोमपेयाय याहि ।|
      block |वहन्तु त्वा हरयो मद्र्यञ्चमाङ्गूषमच्छा तवसं मदाय ॥|
      block |आ नो विश्वाभिरूतिभिः सजोषा ब्रह्म जुषाणो हर्यश्व याहि ।|
      block |वरीवृजत्स्थविरेभिः सुशिप्रास्मे दधद्वृषणं शुष्ममिन्द्र ॥|
      block |एष स्तोमो मह उग्राय वाहे धुरीवात्यो न वाजयन्नधायि ।|
      block |इन्द्र त्वायमर्क ईट्टे वसूनां दिवीव द्यामधि नः श्रोमतं धाः ॥|
      block |एवा न इन्द्र वार्यस्य पूर्धि प्र ते महीं सुमतिं वेविदाम ।|
      block |इषं पिन्व मघवद्भ्यः सुवीरां यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आ ते मह इन्द्रोत्युग्र समन्यवो यत्समरन्त सेनाः ।|
      block |पताति दिद्युन्नर्यस्य बाह्वोर्मा ते मनो विष्वद्र्यग्वि चारीत् ॥|
      block |नि दुर्ग इन्द्र श्नथिह्यमित्राँ अभि ये नो मर्तासो अमन्ति ।|
      block |आरे तं शंसं कृणुहि निनित्सोरा नो भर सम्भरणं वसूनाम् ॥|
      block |शतं ते शिप्रिन्नूतयः सुदासे सहस्रं शंसा उत रातिरस्तु ।|
      block |जहि वधर्वनुषो मर्त्यस्यास्मे द्युम्नमधि रत्नं च धेहि ॥|
      block |त्वावतो हीन्द्र क्रत्वे अस्मि त्वावतोऽवितुः शूर रातौ ।|
      block |विश्वेदहानि तविषीव उग्रँ ओकः कृणुष्व हरिवो न मर्धीः ॥|
      block |कुत्सा एते हर्यश्वाय शूषमिन्द्रे सहो देवजूतमियानाः ।|
      block |सत्रा कृधि सुहना शूर वृत्रा वयं तरुत्राः सनुयाम वाजम् ॥|
      block |एवा न इन्द्र वार्यस्य पूर्धि प्र ते महीं सुमतिं वेविदाम ।|
      block |इषं पिन्व मघवद्भ्यः सुवीरां यूयं पात स्वस्तिभिः सदा नः ॥|
    block |ऋग्वेदः सूक्तं|
      block |न सोम इन्द्रमसुतो ममाद नाब्रह्माणो मघवानं सुतासः ।|
      block |तस्मा उक्थं जनये यज्जुजोषन्नृवन्नवीयः शृणवद्यथा नः ॥|
      block |उक्थौक्थे सोम इन्द्रं ममाद नीथेनीथे मघवानं सुतासः ।|
      block |यदीं सबाधः पितरं न पुत्राः समानदक्षा अवसे हवन्ते ॥|
      block |चकार ता कृणवन्नूनमन्या यानि ब्रुवन्ति वेधसः सुतेषु ।|
      block |जनीरिव पतिरेकः समानो नि मामृजे पुर इन्द्रः सु सर्वाः ॥|
      block |एवा तमाहुरुत शृण्व इन्द्र एको विभक्ता तरणिर्मघानाम् ।|
      block |मिथस्तुर ऊतयो यस्य पूर्वीरस्मे भद्राणि सश्चत प्रियाणि ॥|
      block |एवा वसिष्ठ इन्द्रमूतये नॄन्कृष्टीनां वृषभं सुते गृणाति ।|
      block |सहस्रिण उप नो माहि वाजान्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |इन्द्रं नरो नेमधिता हवन्ते यत्पार्या युनजते धियस्ताः ।|
      block |शूरो नृषाता शवसश्चकान आ गोमति व्रजे भजा त्वं नः ॥|
      block |य इन्द्र शुष्मो मघवन्ते अस्ति शिक्षा सखिभ्यः पुरुहूत नृभ्यः ।|
      block |त्वं हि दृळ्हा मघवन्विचेता अपा वृधि परिवृतं न राधः ॥|
      block |इन्द्रो राजा जगतश्चर्षणीनामधि क्षमि विषुरूपं यदस्ति ।|
      block |ततो ददाति दाशुषे वसूनि चोदद्राध उपस्तुतश्चिदर्वाक् ॥|
      block |नू चिन्न इन्द्रो मघवा सहूती दानो वाजं नि यमते न ऊती ।|
      block |अनूना यस्य दक्षिणा पीपाय वामं नृभ्यो अभिवीता सखिभ्यः ॥|
      block |नू इन्द्र राये वरिवस्कृधी न आ ते मनो ववृत्याम मघाय ।|
      block |गोमदश्वावद्रथवद्व्यन्तो यूयं पात स्वस्तिभिः सदा नः ॥|
    block |ऋग्वेदः सूक्तं|
      block |ब्रह्मा ण इन्द्रोप याहि विद्वानर्वाञ्चस्ते हरयः सन्तु युक्ताः ।|
      block |विश्वे चिद्धि त्वा विहवन्त मर्ता अस्माकमिच्छृणुहि विश्वमिन्व ॥|
      block |हवं त इन्द्र महिमा व्यानड्ब्रह्म यत्पासि शवसिन्नृषीणाम् ।|
      block |आ यद्वज्रं दधिषे हस्त उग्र घोरः सन्क्रत्वा जनिष्ठा अषाळ्हः ॥|
      block |तव प्रणीतीन्द्र जोहुवानान्सं यन्नॄन्न रोदसी निनेथ ।|
      block |महे क्षत्राय शवसे हि जज्ञेऽतूतुजिं चित्तूतुजिरशिश्नत् ॥|
      block |एभिर्न इन्द्राहभिर्दशस्य दुर्मित्रासो हि क्षितयः पवन्ते ।|
      block |प्रति यच्चष्टे अनृतमनेना अव द्विता वरुणो मायी नः सात् ॥|
      block |वोचेमेदिन्द्रं मघवानमेनं महो रायो राधसो यद्ददन्नः ।|
      block |यो अर्चतो ब्रह्मकृतिमविष्ठो यूयं पात स्वस्तिभिः सदा नः ॥|
    block |ऋग्वेदः सूक्तं|
      block |अयं सोम इन्द्र तुभ्यं सुन्व आ तु प्र याहि हरिवस्तदोकाः ।|
      block |पिबा त्वस्य सुषुतस्य चारोर्ददो मघानि मघवन्नियानः ॥|
      block |ब्रह्मन्वीर ब्रह्मकृतिं जुषाणोऽर्वाचीनो हरिभिर्याहि तूयम् ।|
      block |अस्मिन्नू षु सवने मादयस्वोप ब्रह्माणि शृणव इमा नः ॥|
      block |का ते अस्त्यरंकृतिः सूक्तैः कदा नूनं ते मघवन्दाशेम ।|
      block |विश्वा मतीरा ततने त्वायाधा म इन्द्र शृणवो हवेमा ॥|
      block |उतो घा ते पुरुष्या इदासन्येषां पूर्वेषामशृणोरृषीणाम् ।|
      block |अधाहं त्वा मघवञ्जोहवीमि त्वं न इन्द्रासि प्रमतिः पितेव ॥|
      block |वोचेमेदिन्द्रं मघवानमेनं महो रायो राधसो यद्ददन्नः ।|
      block |यो अर्चतो ब्रह्मकृतिमविष्ठो यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आ नो देव शवसा याहि शुष्मिन्भवा वृध इन्द्र रायो अस्य ।|
      block |महे नृम्णाय नृपते सुवज्र महि क्षत्राय पौंस्याय शूर ॥|
      block |हवन्त उ त्वा हव्यं विवाचि तनूषु शूराः सूर्यस्य सातौ ।|
      block |त्वं विश्वेषु सेन्यो जनेषु त्वं वृत्राणि रन्धया सुहन्तु ॥|
      block |अहा यदिन्द्र सुदिना व्युच्छान्दधो यत्केतुमुपमं समत्सु ।|
      block |न्यग्निः सीददसुरो न होता हुवानो अत्र सुभगाय देवान् ॥|
      block |वयं ते त इन्द्र ये च देव स्तवन्त शूर ददतो मघानि ।|
      block |यच्छा सूरिभ्य उपमं वरूथं स्वाभुवो जरणामश्नवन्त ॥|
      block |वोचेमेदिन्द्रं मघवानमेनं महो रायो राधसो यद्ददन्नः ।|
      block |यो अर्चतो ब्रह्मकृतिमविष्ठो यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्र व इन्द्राय मादनं हर्यश्वाय गायत ।|
      block |सखायः सोमपाव्ने ॥|
      block |शंसेदुक्थं सुदानव उत द्युक्षं यथा नरः ।|
      block |चकृमा सत्यराधसे ॥|
      block |त्वं न इन्द्र वाजयुस्त्वं गव्युः शतक्रतो ।|
      block |त्वं हिरण्ययुर्वसो ॥|
      block |वयमिन्द्र त्वायवोऽभि प्र णोनुमो वृषन् ।|
      block |विद्धी त्वस्य नो वसो ॥|
      block |मा नो निदे च वक्तवेऽर्यो रन्धीरराव्णे ।|
      block |त्वे अपि क्रतुर्मम ॥|
      block |त्वं वर्मासि सप्रथः पुरोयोधश्च वृत्रहन् ।|
      block |त्वया प्रति ब्रुवे युजा ॥|
      block |महाँ उतासि यस्य तेऽनु स्वधावरी सहः ।|
      block |मम्नाते इन्द्र रोदसी ॥|
      block |तं त्वा मरुत्वती परि भुवद्वाणी सयावरी ।|
      block |नक्षमाणा सह द्युभिः ॥|
      block |ऊर्ध्वासस्त्वान्विन्दवो भुवन्दस्ममुप द्यवि ।|
      block |सं ते नमन्त कृष्टयः ॥|
      block |प्र वो महे महिवृधे भरध्वं प्रचेतसे प्र सुमतिं कृणुध्वम् ।|
      block |विशः पूर्वीः प्र चरा चर्षणिप्राः ॥|
      block |उरुव्यचसे महिने सुवृक्तिमिन्द्राय ब्रह्म जनयन्त विप्राः ।|
      block |तस्य व्रतानि न मिनन्ति धीराः ॥|
      block |इन्द्रं वाणीरनुत्तमन्युमेव सत्रा राजानं दधिरे सहध्यै ।|
      block |हर्यश्वाय बर्हया समापीन् ॥|
    block |ऋग्वेदः सूक्तं|
      block |मो षु त्वा वाघतश्चनारे अस्मन्नि रीरमन् ।|
      block |आरात्ताच्चित्सधमादं न आ गहीह वा सन्नुप श्रुधि ॥|
      block |इमे हि ते ब्रह्मकृतः सुते सचा मधौ न मक्ष आसते ।|
      block |इन्द्रे कामं जरितारो वसूयवो रथे न पादमा दधुः ॥|
      block |रायस्कामो वज्रहस्तं सुदक्षिणं पुत्रो न पितरं हुवे ॥|
      block |इम इन्द्राय सुन्विरे सोमासो दध्याशिरः ।|
      block |ताँ आ मदाय वज्रहस्त पीतये हरिभ्यां याह्योक आ ॥|
      block |श्रवच्छ्रुत्कर्ण ईयते वसूनां नू चिन्नो मर्धिषद्गिरः ।|
      block |सद्यश्चिद्यः सहस्राणि शता ददन्नकिर्दित्सन्तमा मिनत् ॥|
      block |स वीरो अप्रतिष्कुत इन्द्रेण शूशुवे नृभिः ।|
      block |यस्ते गभीरा सवनानि वृत्रहन्सुनोत्या च धावति ॥|
      block |भवा वरूथं मघवन्मघोनां यत्समजासि शर्धतः ।|
      block |वि त्वाहतस्य वेदनं भजेमह्या दूणाशो भरा गयम् ॥|
      block |सुनोता सोमपाव्ने सोममिन्द्राय वज्रिणे ।|
      block |पचता पक्तीरवसे कृणुध्वमित्पृणन्नित्पृणते मयः ॥|
      block |मा स्रेधत सोमिनो दक्षता महे कृणुध्वं राय आतुजे ।|
      block |तरणिरिज्जयति क्षेति पुष्यति न देवासः कवत्नवे ॥|
      block |नकिः सुदासो रथं पर्यास न रीरमत् ।|
      block |इन्द्रो यस्याविता यस्य मरुतो गमत्स गोमति व्रजे ॥|
      block |गमद्वाजं वाजयन्निन्द्र मर्त्यो यस्य त्वमविता भुवः ।|
      block |अस्माकं बोध्यविता रथानामस्माकं शूर नृणाम् ॥|
      block |उदिन्न्वस्य रिच्यतेऽंशो धनं न जिग्युषः ।|
      block |य इन्द्रो हरिवान्न दभन्ति तं रिपो दक्षं दधाति सोमिनि ॥|
      block |मन्त्रमखर्वं सुधितं सुपेशसं दधात यज्ञियेष्वा ।|
      block |पूर्वीश्चन प्रसितयस्तरन्ति तं य इन्द्रे कर्मणा भुवत् ॥|
      block |कस्तमिन्द्र त्वावसुमा मर्त्यो दधर्षति ।|
      block |श्रद्धा इत्ते मघवन्पार्ये दिवि वाजी वाजं सिषासति ॥|
      block |मघोनः स्म वृत्रहत्येषु चोदय ये ददति प्रिया वसु ।|
      block |तव प्रणीती हर्यश्व सूरिभिर्विश्वा तरेम दुरिता ॥|
      block |तवेदिन्द्रावमं वसु त्वं पुष्यसि मध्यमम् ।|
      block |सत्रा विश्वस्य परमस्य राजसि नकिष्ट्वा गोषु वृण्वते ॥|
      block |त्वं विश्वस्य धनदा असि श्रुतो य ईं भवन्त्याजयः ।|
      block |तवायं विश्वः पुरुहूत पार्थिवोऽवस्युर्नाम भिक्षते ॥|
      block |यदिन्द्र यावतस्त्वमेतावदहमीशीय ।|
      block |स्तोतारमिद्दिधिषेय रदावसो न पापत्वाय रासीय ॥|
      block |शिक्षेयमिन्महयते दिवेदिवे राय आ कुहचिद्विदे ।|
      block |नहि त्वदन्यन्मघवन्न आप्यं वस्यो अस्ति पिता चन ॥|
      block |तरणिरित्सिषासति वाजं पुरंध्या युजा ।|
      block |आ व इन्द्रं पुरुहूतं नमे गिरा नेमिं तष्टेव सुद्र्वम् ॥|
      block |न दुष्टुती मर्त्यो विन्दते वसु न स्रेधन्तं रयिर्नशत् ।|
      block |सुशक्तिरिन्मघवन्तुभ्यं मावते देष्णं यत्पार्ये दिवि ॥|
    block |ऋग्वेदः सूक्तं|
      block |श्वित्यञ्चो मा दक्षिणतस्कपर्दा धियंजिन्वासो अभि हि प्रमन्दुः ।|
      block |उत्तिष्ठन्वोचे परि बर्हिषो नॄन्न मे दूरादवितवे वसिष्ठाः ॥|
      block |दूरादिन्द्रमनयन्ना सुतेन तिरो वैशन्तमति पान्तमुग्रम् ।|
      block |पाशद्युम्नस्य वायतस्य सोमात्सुतादिन्द्रोऽवृणीता वसिष्ठान् ॥|
      block |एवेन्नु कं सिन्धुमेभिस्ततारेवेन्नु कं भेदमेभिर्जघान ।|
      block |एवेन्नु कं दाशराज्ञे सुदासं प्रावदिन्द्रो ब्रह्मणा वो वसिष्ठाः ॥|
      block |जुष्टी नरो ब्रह्मणा वः पितॄणामक्षमव्ययं न किला रिषाथ ।|
      block |यच्छक्वरीषु बृहता रवेणेन्द्रे शुष्ममदधाता वसिष्ठाः ॥|
      block |उद्द्यामिवेत्तृष्णजो नाथितासोऽदीधयुर्दाशराज्ञे वृतासः ।|
      block |वसिष्ठस्य स्तुवत इन्द्रो अश्रोदुरुं तृत्सुभ्यो अकृणोदु लोकम् ॥|
      block |दण्डा इवेद्गोअजनास आसन्परिच्छिन्ना भरता अर्भकासः ।|
      block |अभवच्च पुरएता वसिष्ठ आदित्तृत्सूनां विशो अप्रथन्त ॥|
      block |त्रयः कृण्वन्ति भुवनेषु रेतस्तिस्रः प्रजा आर्या ज्योतिरग्राः ।|
      block |त्रयो घर्मास उषसं सचन्ते सर्वाँ इत्ताँ अनु विदुर्वसिष्ठाः ॥|
      block |सूर्यस्येव वक्षथो ज्योतिरेषां समुद्रस्येव महिमा गभीरः ।|
      block |वातस्येव प्रजवो नान्येन स्तोमो वसिष्ठा अन्वेतवे वः ॥|
      block |त इन्निण्यं हृदयस्य प्रकेतैः सहस्रवल्शमभि सं चरन्ति ।|
      block |यमेन ततं परिधिं वयन्तोऽप्सरस उप सेदुर्वसिष्ठाः ॥|
      block |विद्युतो ज्योतिः परि संजिहानं मित्रावरुणा यदपश्यतां त्वा ।|
      block |तत्ते जन्मोतैकं वसिष्ठागस्त्यो यत्त्वा विश आजभार ॥|
      block |उतासि मैत्रावरुणो वसिष्ठोर्वश्या ब्रह्मन्मनसोऽधि जातः ।|
      block |द्रप्सं स्कन्नं ब्रह्मणा दैव्येन विश्वे देवाः पुष्करे त्वाददन्त ॥|
      block |स प्रकेत उभयस्य प्रविद्वान्सहस्रदान उत वा सदानः ।|
      block |यमेन ततं परिधिं वयिष्यन्नप्सरसः परि जज्ञे वसिष्ठः ॥|
      block |सत्रे ह जाताविषिता नमोभिः कुम्भे रेतः सिषिचतुः समानम् ।|
      block |ततो ह मान उदियाय मध्यात्ततो जातमृषिमाहुर्वसिष्ठम् ॥|
      block |उक्थभृतं सामभृतं बिभर्ति ग्रावाणं बिभ्रत्प्र वदात्यग्रे ।|
      block |उपैनमाध्वं सुमनस्यमाना आ वो गच्छाति प्रतृदो वसिष्ठः ॥|
    block |ऋग्वेदः सूक्तं|
      block |प्र शुक्रैतु देवी मनीषा अस्मत्सुतष्टो रथो न वाजी ॥|
      block |विदुः पृथिव्या दिवो जनित्रं शृण्वन्त्यापो अध क्षरन्तीः ॥|
      block |आपश्चिदस्मै पिन्वन्त पृथ्वीर्वृत्रेषु शूरा मंसन्त उग्राः ॥|
      block |आ धूर्ष्वस्मै दधाताश्वानिन्द्रो न वज्री हिरण्यबाहुः ॥|
      block |अभि प्र स्थाताहेव यज्ञं यातेव पत्मन्त्मना हिनोत ॥|
      block |त्मना समत्सु हिनोत यज्ञं दधात केतुं जनाय वीरम् ॥|
      block |उदस्य शुष्माद्भानुर्नार्त बिभर्ति भारं पृथिवी न भूम ॥|
      block |ह्वयामि देवाँ अयातुरग्ने साधन्नृतेन धियं दधामि ॥|
      block |अभि वो देवीं धियं दधिध्वं प्र वो देवत्रा वाचं कृणुध्वम् ॥|
      block |आ चष्ट आसां पाथो नदीनां वरुण उग्रः सहस्रचक्षाः ॥|
      block |राजा राष्ट्रानां पेशो नदीनामनुत्तमस्मै क्षत्रं विश्वायु ॥|
      block |अविष्टो अस्मान्विश्वासु विक्ष्वद्युं कृणोत शंसं निनित्सोः ॥|
      block |व्येतु दिद्युद्द्विषामशेवा युयोत विष्वग्रपस्तनूनाम् ॥|
      block |अवीन्नो अग्निर्हव्यान्नमोभिः प्रेष्ठो अस्मा अधायि स्तोमः ॥|
      block |सजूर्देवेभिरपां नपातं सखायं कृध्वं शिवो नो अस्तु ॥|
      block |अब्जामुक्थैरहिं गृणीषे बुध्ने नदीनां रजस्सु षीदन् ॥|
      block |मा नोऽहिर्बुध्न्यो रिषे धान्मा यज्ञो अस्य स्रिधदृतायोः ॥|
      block |उत न एषु नृषु श्रवो धुः प्र राये यन्तु शर्धन्तो अर्यः ॥|
      block |तपन्ति शत्रुं स्वर्ण भूमा महासेनासो अमेभिरेषाम् ॥|
      block |आ यन्नः पत्नीर्गमन्त्यच्छा त्वष्टा सुपाणिर्दधातु वीरान् ॥|
      block |प्रति न स्तोमं त्वष्टा जुषेत स्यादस्मे अरमतिर्वसूयुः ॥|
      block |ता नो रासन्रातिषाचो वसून्या रोदसी वरुणानी शृणोतु ।|
      block |वरूत्रीभिः सुशरणो नो अस्तु त्वष्टा सुदत्रो वि दधातु रायः ॥|
      block |तन्नो रायः पर्वतास्तन्न आपस्तद्रातिषाच ओषधीरुत द्यौः ।|
      block |वनस्पतिभिः पृथिवी सजोषा उभे रोदसी परि पासतो नः ॥|
      block |अनु तदुर्वी रोदसी जिहातामनु द्युक्षो वरुण इन्द्रसखा ।|
      block |अनु विश्वे मरुतो ये सहासो रायः स्याम धरुणं धियध्यै ॥|
      block |तन्न इन्द्रो वरुणो मित्रो अग्निराप ओषधीर्वनिनो जुषन्त ।|
      block |शर्मन्स्याम मरुतामुपस्थे यूयं पात स्वस्तिभिः सदा नः ॥|
    block |ऋग्वेदः सूक्तं|
      block |शं न इन्द्राग्नी भवतामवोभिः शं न इन्द्रावरुणा रातहव्या ।|
      block |शमिन्द्रासोमा सुविताय शं योः शं न इन्द्रापूषणा वाजसातौ ॥|
      block |शं नो भगः शमु नः शंसो अस्तु शं नः पुरंधिः शमु सन्तु रायः ।|
      block |शं नः सत्यस्य सुयमस्य शंसः शं नो अर्यमा पुरुजातो अस्तु ॥|
      block |शं नो धाता शमु धर्ता नो अस्तु शं न उरूची भवतु स्वधाभिः ।|
      block |शं रोदसी बृहती शं नो अद्रिः शं नो देवानां सुहवानि सन्तु ॥|
      block |शं नो अग्निर्ज्योतिरनीको अस्तु शं नो मित्रावरुणावश्विना शम् ।|
      block |शं नः सुकृतां सुकृतानि सन्तु शं न इषिरो अभि वातु वातः ॥|
      block |शं नो द्यावापृथिवी पूर्वहूतौ शमन्तरिक्षं दृशये नो अस्तु ।|
      block |शं न ओषधीर्वनिनो भवन्तु शं नो रजसस्पतिरस्तु जिष्णुः ॥|
      block |शं न इन्द्रो वसुभिर्देवो अस्तु शमादित्येभिर्वरुणः सुशंसः ।|
      block |शं नो रुद्रो रुद्रेभिर्जलाषः शं नस्त्वष्टा ग्नाभिरिह शृणोतु ॥|
      block |शं नः सोमो भवतु ब्रह्म शं नः शं नो ग्रावाणः शमु सन्तु यज्ञाः ।|
      block |शं नः स्वरूणां मितयो भवन्तु शं नः प्रस्वः शम्वस्तु वेदिः ॥|
      block |शं नः सूर्य उरुचक्षा उदेतु शं नश्चतस्रः प्रदिशो भवन्तु ।|
      block |शं नः पर्वता ध्रुवयो भवन्तु शं नः सिन्धवः शमु सन्त्वापः ॥|
      block |शं नो अदितिर्भवतु व्रतेभिः शं नो भवन्तु मरुतः स्वर्काः ।|
      block |शं नो विष्णुः शमु पूषा नो अस्तु शं नो भवित्रं शम्वस्तु वायुः ॥|
      block |शं नो देवः सविता त्रायमाणः शं नो भवन्तूषसो विभातीः ।|
      block |शं नः पर्जन्यो भवतु प्रजाभ्यः शं नः क्षेत्रस्य पतिरस्तु शम्भुः ॥|
      block |शं नो देवा विश्वदेवा भवन्तु शं सरस्वती सह धीभिरस्तु ।|
      block |शमभिषाचः शमु रातिषाचः शं नो दिव्याः पार्थिवाः शं नो अप्याः ॥|
      block |शं नः सत्यस्य पतयो भवन्तु शं नो अर्वन्तः शमु सन्तु गावः ।|
      block |शं न ऋभवः सुकृतः सुहस्ताः शं नो भवन्तु पितरो हवेषु ॥|
      block |शं नो अज एकपाद्देवो अस्तु शं नोऽहिर्बुध्न्यः शं समुद्रः ।|
      block |शं नो अपां नपात्पेरुरस्तु शं नः पृश्निर्भवतु देवगोपा ॥|
      block |आदित्या रुद्रा वसवो जुषन्तेदं ब्रह्म क्रियमाणं नवीयः ।|
      block |शृण्वन्तु नो दिव्याः पार्थिवासो गोजाता उत ये यज्ञियासः ॥|
      block |ये देवानां यज्ञिया यज्ञियानां मनोर्यजत्रा अमृता ऋतज्ञाः ।|
      block |ते नो रासन्तामुरुगायमद्य यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्र ब्रह्मैतु सदनादृतस्य वि रश्मिभिः ससृजे सूर्यो गाः ।|
      block |वि सानुना पृथिवी सस्र उर्वी पृथु प्रतीकमध्येधे अग्निः ॥|
      block |इमां वां मित्रावरुणा सुवृक्तिमिषं न कृण्वे असुरा नवीयः ।|
      block |इनो वामन्यः पदवीरदब्धो जनं च मित्रो यतति ब्रुवाणः ॥|
      block |आ वातस्य ध्रजतो रन्त इत्या अपीपयन्त धेनवो न सूदाः ।|
      block |महो दिवः सदने जायमानोऽचिक्रदद्वृषभः सस्मिन्नूधन् ॥|
      block |गिरा य एता युनजद्धरी त इन्द्र प्रिया सुरथा शूर धायू ।|
      block |प्र यो मन्युं रिरिक्षतो मिनात्या सुक्रतुमर्यमणं ववृत्याम् ॥|
      block |यजन्ते अस्य सख्यं वयश्च नमस्विनः स्व ऋतस्य धामन् ।|
      block |वि पृक्षो बाबधे नृभि स्तवान इदं नमो रुद्राय प्रेष्ठम् ॥|
      block |आ यत्साकं यशसो वावशानाः सरस्वती सप्तथी सिन्धुमाता ।|
      block |याः सुष्वयन्त सुदुघाः सुधारा अभि स्वेन पयसा पीप्यानाः ॥|
      block |उत त्ये नो मरुतो मन्दसाना धियं तोकं च वाजिनोऽवन्तु ।|
      block |मा नः परि ख्यदक्षरा चरन्त्यवीवृधन्युज्यं ते रयिं नः ॥|
      block |प्र वो महीमरमतिं कृणुध्वं प्र पूषणं विदथ्यं न वीरम् ।|
      block |भगं धियोऽवितारं नो अस्याः सातौ वाजं रातिषाचं पुरंधिम् ॥|
      block |अच्छायं वो मरुतः श्लोक एत्वच्छा विष्णुं निषिक्तपामवोभिः ।|
      block |उत प्रजायै गृणते वयो धुर्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आ वो वाहिष्ठो वहतु स्तवध्यै रथो वाजा ऋभुक्षणो अमृक्तः ।|
      block |अभि त्रिपृष्ठैः सवनेषु सोमैर्मदे सुशिप्रा महभिः पृणध्वम् ॥|
      block |यूयं ह रत्नं मघवत्सु धत्थ स्वर्दृश ऋभुक्षणो अमृक्तम् ।|
      block |सं यज्ञेषु स्वधावन्तः पिबध्वं वि नो राधांसि मतिभिर्दयध्वम् ॥|
      block |उवोचिथ हि मघवन्देष्णं महो अर्भस्य वसुनो विभागे ।|
      block |उभा ते पूर्णा वसुना गभस्ती न सूनृता नि यमते वसव्या ॥|
      block |त्वमिन्द्र स्वयशा ऋभुक्षा वाजो न साधुरस्तमेष्यृक्वा ।|
      block |वयं नु ते दाश्वांसः स्याम ब्रह्म कृण्वन्तो हरिवो वसिष्ठाः ॥|
      block |सनितासि प्रवतो दाशुषे चिद्याभिर्विवेषो हर्यश्व धीभिः ।|
      block |ववन्मा नु ते युज्याभिरूती कदा न इन्द्र राय आ दशस्येः ॥|
      block |वासयसीव वेधसस्त्वं नः कदा न इन्द्र वचसो बुबोधः ।|
      block |अस्तं तात्या धिया रयिं सुवीरं पृक्षो नो अर्वा न्युहीत वाजी ॥|
      block |अभि यं देवी निरृतिश्चिदीशे नक्षन्त इन्द्रं शरदः सुपृक्षः ।|
      block |उप त्रिबन्धुर्जरदष्टिमेत्यस्ववेशं यं कृणवन्त मर्ताः ॥|
      block |आ नो राधांसि सवित स्तवध्या आ रायो यन्तु पर्वतस्य रातौ ।|
      block |सदा नो दिव्यः पायुः सिषक्तु यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उदु ष्य देवः सविता ययाम हिरण्ययीममतिं यामशिश्रेत् ।|
      block |नूनं भगो हव्यो मानुषेभिर्वि यो रत्ना पुरूवसुर्दधाति ॥|
      block |उदु तिष्ठ सवितः श्रुध्यस्य हिरण्यपाणे प्रभृतावृतस्य ।|
      block |व्युर्वीं पृथ्वीममतिं सृजान आ नृभ्यो मर्तभोजनं सुवानः ॥|
      block |अपि ष्टुतः सविता देवो अस्तु यमा चिद्विश्वे वसवो गृणन्ति ।|
      block |स न स्तोमान्नमस्यश्चनो धाद्विश्वेभिः पातु पायुभिर्नि सूरीन् ॥|
      block |अभि यं देव्यदितिर्गृणाति सवं देवस्य सवितुर्जुषाणा ।|
      block |अभि सम्राजो वरुणो गृणन्त्यभि मित्रासो अर्यमा सजोषाः ॥|
      block |अभि ये मिथो वनुषः सपन्ते रातिं दिवो रातिषाचः पृथिव्याः ।|
      block |अहिर्बुध्न्य उत नः शृणोतु वरूत्र्येकधेनुभिर्नि पातु ॥|
      block |अनु तन्नो जास्पतिर्मंसीष्ट रत्नं देवस्य सवितुरियानः ।|
      block |भगमुग्रोऽवसे जोहवीति भगमनुग्रो अध याति रत्नम् ॥|
      block |शं नो भवन्तु वाजिनो हवेषु देवताता मितद्रवः स्वर्काः ।|
      block |जम्भयन्तोऽहिं वृकं रक्षांसि सनेम्यस्मद्युयवन्नमीवाः ॥|
      block |वाजेवाजेऽवत वाजिनो नो धनेषु विप्रा अमृता ऋतज्ञाः ।|
      block |अस्य मध्वः पिबत मादयध्वं तृप्ता यात पथिभिर्देवयानैः ॥|
    block |ऋग्वेदः सूक्तं|
      block |ऊर्ध्वो अग्निः सुमतिं वस्वो अश्रेत्प्रतीची जूर्णिर्देवतातिमेति ।|
      block |भेजाते अद्री रथ्येव पन्थामृतं होता न इषितो यजाति ॥|
      block |प्र वावृजे सुप्रया बर्हिरेषामा विश्पतीव बीरिट इयाते ।|
      block |विशामक्तोरुषसः पूर्वहूतौ वायुः पूषा स्वस्तये नियुत्वान् ॥|
      block |ज्मया अत्र वसवो रन्त देवा उरावन्तरिक्षे मर्जयन्त शुभ्राः ।|
      block |अर्वाक्पथ उरुज्रयः कृणुध्वं श्रोता दूतस्य जग्मुषो नो अस्य ॥|
      block |ते हि यज्ञेषु यज्ञियास ऊमाः सधस्थं विश्वे अभि सन्ति देवाः ।|
      block |ताँ अध्वर उशतो यक्ष्यग्ने श्रुष्टी भगं नासत्या पुरंधिम् ॥|
      block |आग्ने गिरो दिव आ पृथिव्या मित्रं वह वरुणमिन्द्रमग्निम् ।|
      block |आर्यमणमदितिं विष्णुमेषां सरस्वती मरुतो मादयन्ताम् ॥|
      block |ररे हव्यं मतिभिर्यज्ञियानां नक्षत्कामं मर्त्यानामसिन्वन् ।|
      block |धाता रयिमविदस्यं सदासां सक्षीमहि युज्येभिर्नु देवैः ॥|
      block |नू रोदसी अभिष्टुते वसिष्ठैरृतावानो वरुणो मित्रो अग्निः ।|
      block |यच्छन्तु चन्द्रा उपमं नो अर्कं यूयं पात स्वस्तिभिः सदा नः ॥|
    block |ऋग्वेदः सूक्तं|
      block |ओ श्रुष्टिर्विदथ्या समेतु प्रति स्तोमं दधीमहि तुराणाम् ।|
      block |यदद्य देवः सविता सुवाति स्यामास्य रत्निनो विभागे ॥|
      block |मित्रस्तन्नो वरुणो रोदसी च द्युभक्तमिन्द्रो अर्यमा ददातु ।|
      block |दिदेष्टु देव्यदिती रेक्णो वायुश्च यन्नियुवैते भगश्च ॥|
      block |सेदुग्रो अस्तु मरुतः स शुष्मी यं मर्त्यं पृषदश्वा अवाथ ।|
      block |उतेमग्निः सरस्वती जुनन्ति न तस्य रायः पर्येतास्ति ॥|
      block |अयं हि नेता वरुण ऋतस्य मित्रो राजानो अर्यमापो धुः ।|
      block |सुहवा देव्यदितिरनर्वा ते नो अंहो अति पर्षन्नरिष्टान् ॥|
      block |अस्य देवस्य मीळ्हुषो वया विष्णोरेषस्य प्रभृथे हविर्भिः ।|
      block |विदे हि रुद्रो रुद्रियं महित्वं यासिष्टं वर्तिरश्विनाविरावत् ॥|
      block |मात्र पूषन्नाघृण इरस्यो वरूत्री यद्रातिषाचश्च रासन् ।|
      block |मयोभुवो नो अर्वन्तो नि पान्तु वृष्टिं परिज्मा वातो ददातु ॥|
      block |नू रोदसी अभिष्टुते वसिष्ठैरृतावानो वरुणो मित्रो अग्निः ।|
      block |यच्छन्तु चन्द्रा उपमं नो अर्कं यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्रातरग्निं प्रातरिन्द्रं हवामहे प्रातर्मित्रावरुणा प्रातरश्विना ।|
      block |प्रातर्भगं पूषणं ब्रह्मणस्पतिं प्रातः सोममुत रुद्रं हुवेम ॥|
      block |प्रातर्जितं भगमुग्रं हुवेम वयं पुत्रमदितेर्यो विधर्ता ।|
      block |आध्रश्चिद्यं मन्यमानस्तुरश्चिद्राजा चिद्यं भगं भक्षीत्याह ॥|
      block |भग प्रणेतर्भग सत्यराधो भगेमां धियमुदवा ददन्नः ।|
      block |भग प्र णो जनय गोभिरश्वैर्भग प्र नृभिर्नृवन्तः स्याम ॥|
      block |उतेदानीं भगवन्तः स्यामोत प्रपित्व उत मध्ये अह्नाम् ।|
      block |उतोदिता मघवन्सूर्यस्य वयं देवानां सुमतौ स्याम ॥|
      block |भग एव भगवाँ अस्तु देवास्तेन वयं भगवन्तः स्याम ।|
      block |तं त्वा भग सर्व इज्जोहवीति स नो भग पुरएता भवेह ॥|
      block |समध्वरायोषसो नमन्त दधिक्रावेव शुचये पदाय ।|
      block |अर्वाचीनं वसुविदं भगं नो रथमिवाश्वा वाजिन आ वहन्तु ॥|
      block |अश्वावतीर्गोमतीर्न उषासो वीरवतीः सदमुच्छन्तु भद्राः ।|
      block |घृतं दुहाना विश्वतः प्रपीता यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्र ब्रह्माणो अङ्गिरसो नक्षन्त प्र क्रन्दनुर्नभन्यस्य वेतु ।|
      block |प्र धेनव उदप्रुतो नवन्त युज्यातामद्री अध्वरस्य पेशः ॥|
      block |सुगस्ते अग्ने सनवित्तो अध्वा युक्ष्वा सुते हरितो रोहितश्च ।|
      block |ये वा सद्मन्नरुषा वीरवाहो हुवे देवानां जनिमानि सत्तः ॥|
      block |समु वो यज्ञं महयन्नमोभिः प्र होता मन्द्रो रिरिच उपाके ।|
      block |यजस्व सु पुर्वणीक देवाना यज्ञियामरमतिं ववृत्याः ॥|
      block |यदा वीरस्य रेवतो दुरोणे स्योनशीरतिथिराचिकेतत् ।|
      block |सुप्रीतो अग्निः सुधितो दम आ स विशे दाति वार्यमियत्यै ॥|
      block |इमं नो अग्ने अध्वरं जुषस्व मरुत्स्विन्द्रे यशसं कृधी नः ।|
      block |आ नक्ता बर्हिः सदतामुषासोशन्ता मित्रावरुणा यजेह ॥|
      block |एवाग्निं सहस्यं वसिष्ठो रायस्कामो विश्वप्स्न्यस्य स्तौत् ।|
      block |इषं रयिं पप्रथद्वाजमस्मे यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्र वो यज्ञेषु देवयन्तो अर्चन्द्यावा नमोभिः पृथिवी इषध्यै ।|
      block |येषां ब्रह्माण्यसमानि विप्रा विष्वग्वियन्ति वनिनो न शाखाः ॥|
      block |प्र यज्ञ एतु हेत्वो न सप्तिरुद्यच्छध्वं समनसो घृताचीः ।|
      block |स्तृणीत बर्हिरध्वराय साधूर्ध्वा शोचींषि देवयून्यस्थुः ॥|
      block |आ पुत्रासो न मातरं विभृत्राः सानौ देवासो बर्हिषः सदन्तु ।|
      block |आ विश्वाची विदथ्यामनक्त्वग्ने मा नो देवताता मृधस्कः ॥|
      block |ते सीषपन्त जोषमा यजत्रा ऋतस्य धाराः सुदुघा दुहानाः ।|
      block |ज्येष्ठं वो अद्य मह आ वसूनामा गन्तन समनसो यति ष्ठ ॥|
      block |एवा नो अग्ने विक्ष्वा दशस्य त्वया वयं सहसावन्नास्क्राः ।|
      block |राया युजा सधमादो अरिष्टा यूयं पात स्वस्तिभिः सदा नः ॥|
    block |ऋग्वेदः सूक्तं|
      block |दधिक्रां वः प्रथममश्विनोषसमग्निं समिद्धं भगमूतये हुवे ।|
      block |इन्द्रं विष्णुं पूषणं ब्रह्मणस्पतिमादित्यान्द्यावापृथिवी अपः स्वः ॥|
      block |दधिक्रामु नमसा बोधयन्त उदीराणा यज्ञमुपप्रयन्तः ।|
      block |इळां देवीं बर्हिषि सादयन्तोऽश्विना विप्रा सुहवा हुवेम ॥|
      block |दधिक्रावाणं बुबुधानो अग्निमुप ब्रुव उषसं सूर्यं गाम् ।|
      block |ब्रध्नं माँश्चतोर्वरुणस्य बभ्रुं ते विश्वास्मद्दुरिता यावयन्तु ॥|
      block |दधिक्रावा प्रथमो वाज्यर्वाग्रे रथानां भवति प्रजानन् ।|
      block |संविदान उषसा सूर्येणादित्येभिर्वसुभिरङ्गिरोभिः ॥|
      block |आ नो दधिक्राः पथ्यामनक्त्वृतस्य पन्थामन्वेतवा उ ।|
      block |शृणोतु नो दैव्यं शर्धो अग्निः शृण्वन्तु विश्वे महिषा अमूराः ॥|
    block |ऋग्वेदः सूक्तं|
      block |आ देवो यातु सविता सुरत्नोऽन्तरिक्षप्रा वहमानो अश्वैः ।|
      block |हस्ते दधानो नर्या पुरूणि निवेशयञ्च प्रसुवञ्च भूम ॥|
      block |उदस्य बाहू शिथिरा बृहन्ता हिरण्यया दिवो अन्ताँ अनष्टाम् ।|
      block |नूनं सो अस्य महिमा पनिष्ट सूरश्चिदस्मा अनु दादपस्याम् ॥|
      block |स घा नो देवः सविता सहावा साविषद्वसुपतिर्वसूनि ।|
      block |विश्रयमाणो अमतिमुरूचीं मर्तभोजनमध रासते नः ॥|
      block |इमा गिरः सवितारं सुजिह्वं पूर्णगभस्तिमीळते सुपाणिम् ।|
      block |चित्रं वयो बृहदस्मे दधातु यूयं पात स्वस्तिभिः सदा नः ॥|
    block |ऋग्वेदः सूक्तं|
      block |इमा रुद्राय स्थिरधन्वने गिरः क्षिप्रेषवे देवाय स्वधाव्ने ।|
      block |अषाळ्हाय सहमानाय वेधसे तिग्मायुधाय भरता शृणोतु नः ॥|
      block |स हि क्षयेण क्षम्यस्य जन्मनः साम्राज्येन दिव्यस्य चेतति ।|
      block |अवन्नवन्तीरुप नो दुरश्चरानमीवो रुद्र जासु नो भव ॥|
      block |या ते दिद्युदवसृष्टा दिवस्परि क्ष्मया चरति परि सा वृणक्तु नः ।|
      block |सहस्रं ते स्वपिवात भेषजा मा नस्तोकेषु तनयेषु रीरिषः ॥|
      block |मा नो वधी रुद्र मा परा दा मा ते भूम प्रसितौ हीळितस्य ।|
      block |आ नो भज बर्हिषि जीवशंसे यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आपो यं वः प्रथमं देवयन्त इन्द्रपानमूर्मिमकृण्वतेळः ।|
      block |तं वो वयं शुचिमरिप्रमद्य घृतप्रुषं मधुमन्तं वनेम ॥|
      block |तमूर्मिमापो मधुमत्तमं वोऽपां नपादवत्वाशुहेमा ।|
      block |यस्मिन्निन्द्रो वसुभिर्मादयाते तमश्याम देवयन्तो वो अद्य ॥|
      block |शतपवित्राः स्वधया मदन्तीर्देवीर्देवानामपि यन्ति पाथः ।|
      block |ता इन्द्रस्य न मिनन्ति व्रतानि सिन्धुभ्यो हव्यं घृतवज्जुहोत ॥|
      block |याः सूर्यो रश्मिभिराततान याभ्य इन्द्रो अरदद्गातुमूर्मिम् ।|
      block |ते सिन्धवो वरिवो धातना नो यूयं पात स्वस्तिभिः सदा नः ॥|
    block |ऋग्वेदः सूक्तं|
      block |ऋभुक्षणो वाजा मादयध्वमस्मे नरो मघवानः सुतस्य ।|
      block |आ वोऽर्वाचः क्रतवो न यातां विभ्वो रथं नर्यं वर्तयन्तु ॥|
      block |ऋभुरृभुभिरभि वः स्याम विभ्वो विभुभिः शवसा शवांसि ।|
      block |वाजो अस्माँ अवतु वाजसाताविन्द्रेण युजा तरुषेम वृत्रम् ॥|
      block |ते चिद्धि पूर्वीरभि सन्ति शासा विश्वाँ अर्य उपरताति वन्वन् ।|
      block |इन्द्रो विभ्वाँ ऋभुक्षा वाजो अर्यः शत्रोर्मिथत्या कृणवन्वि नृम्णम् ॥|
      block |नू देवासो वरिवः कर्तना नो भूत नो विश्वेऽवसे सजोषाः ।|
      block |समस्मे इषं वसवो ददीरन्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |समुद्रज्येष्ठाः सलिलस्य मध्यात्पुनाना यन्त्यनिविशमानाः ।|
      block |इन्द्रो या वज्री वृषभो रराद ता आपो देवीरिह मामवन्तु ॥|
      block |या आपो दिव्या उत वा स्रवन्ति खनित्रिमा उत वा याः स्वयंजाः ।|
      block |समुद्रार्था याः शुचयः पावकास्ता आपो देवीरिह मामवन्तु ॥|
      block |यासां राजा वरुणो याति मध्ये सत्यानृते अवपश्यञ्जनानाम् ।|
      block |मधुश्चुतः शुचयो याः पावकास्ता आपो देवीरिह मामवन्तु ॥|
      block |यासु राजा वरुणो यासु सोमो विश्वे देवा यासूर्जं मदन्ति ।|
      block |वैश्वानरो यास्वग्निः प्रविष्टस्ता आपो देवीरिह मामवन्तु ॥|
    block |ऋग्वेदः सूक्तं|
      block |आ मां मित्रावरुणेह रक्षतं कुलाययद्विश्वयन्मा न आ गन् ।|
      block |अजकावं दुर्दृशीकं तिरो दधे मा मां पद्येन रपसा विदत्त्सरुः ॥|
      block |यद्विजामन्परुषि वन्दनं भुवदष्ठीवन्तौ परि कुल्फौ च देहत् ।|
      block |अग्निष्टच्छोचन्नप बाधतामितो मा मां पद्येन रपसा विदत्त्सरुः ॥|
      block |यच्छल्मलौ भवति यन्नदीषु यदोषधीभ्यः परि जायते विषम् ।|
      block |विश्वे देवा निरितस्तत्सुवन्तु मा मां पद्येन रपसा विदत्त्सरुः ॥|
      block |याः प्रवतो निवत उद्वत उदन्वतीरनुदकाश्च याः ।|
      block |ता अस्मभ्यं पयसा पिन्वमानाः शिवा देवीरशिपदा भवन्तु सर्वा नद्यो अशिमिदा भवन्तु ॥|
    block |ऋग्वेदः सूक्तं|
      block |आदित्यानामवसा नूतनेन सक्षीमहि शर्मणा शंतमेन ।|
      block |अनागास्त्वे अदितित्वे तुरास इमं यज्ञं दधतु श्रोषमाणाः ॥|
      block |आदित्यासो अदितिर्मादयन्तां मित्रो अर्यमा वरुणो रजिष्ठाः ।|
      block |अस्माकं सन्तु भुवनस्य गोपाः पिबन्तु सोममवसे नो अद्य ॥|
      block |आदित्या विश्वे मरुतश्च विश्वे देवाश्च विश्व ऋभवश्च विश्वे ।|
      block |इन्द्रो अग्निरश्विना तुष्टुवाना यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आदित्यासो अदितयः स्याम पूर्देवत्रा वसवो मर्त्यत्रा ।|
      block |सनेम मित्रावरुणा सनन्तो भवेम द्यावापृथिवी भवन्तः ॥|
      block |मित्रस्तन्नो वरुणो मामहन्त शर्म तोकाय तनयाय गोपाः ।|
      block |मा वो भुजेमान्यजातमेनो मा तत्कर्म वसवो यच्चयध्वे ॥|
      block |तुरण्यवोऽङ्गिरसो नक्षन्त रत्नं देवस्य सवितुरियानाः ।|
      block |पिता च तन्नो महान्यजत्रो विश्वे देवाः समनसो जुषन्त ॥|
    block |ऋग्वेदः सूक्तं|
      block |प्र द्यावा यज्ञैः पृथिवी नमोभिः सबाध ईळे बृहती यजत्रे ।|
      block |ते चिद्धि पूर्वे कवयो गृणन्तः पुरो मही दधिरे देवपुत्रे ॥|
      block |प्र पूर्वजे पितरा नव्यसीभिर्गीर्भिः कृणुध्वं सदने ऋतस्य ।|
      block |आ नो द्यावापृथिवी दैव्येन जनेन यातं महि वां वरूथम् ॥|
      block |उतो हि वां रत्नधेयानि सन्ति पुरूणि द्यावापृथिवी सुदासे ।|
      block |अस्मे धत्तं यदसदस्कृधोयु यूयं पात स्वस्तिभिः सदा नः ॥|
    block |ऋग्वेदः सूक्तं|
      block |वास्तोष्पते प्रति जानीह्यस्मान्स्वावेशो अनमीवो भवा नः ।|
      block |यत्त्वेमहे प्रति तन्नो जुषस्व शं नो भव द्विपदे शं चतुष्पदे ॥|
      block |वास्तोष्पते प्रतरणो न एधि गयस्फानो गोभिरश्वेभिरिन्दो ।|
      block |अजरासस्ते सख्ये स्याम पितेव पुत्रान्प्रति नो जुषस्व ॥|
      block |वास्तोष्पते शग्मया संसदा ते सक्षीमहि रण्वया गातुमत्या ।|
      block |पाहि क्षेम उत योगे वरं नो यूयं पात स्वस्तिभिः सदा नः ॥|
    block |ऋग्वेदः सूक्तं|
      block |अमीवहा वास्तोष्पते विश्वा रूपाण्याविशन् ।|
      block |सखा सुशेव एधि नः ॥|
      block |यदर्जुन सारमेय दतः पिशङ्ग यच्छसे ।|
      block |वीव भ्राजन्त ऋष्टय उप स्रक्वेषु बप्सतो नि षु स्वप ॥|
      block |स्तेनं राय सारमेय तस्करं वा पुनःसर ।|
      block |स्तोतॄनिन्द्रस्य रायसि किमस्मान्दुच्छुनायसे नि षु स्वप ॥|
      block |त्वं सूकरस्य दर्दृहि तव दर्दर्तु सूकरः ।|
      block |स्तोतॄनिन्द्रस्य रायसि किमस्मान्दुच्छुनायसे नि षु स्वप ॥|
      block |सस्तु माता सस्तु पिता सस्तु श्वा सस्तु विश्पतिः ।|
      block |ससन्तु सर्वे ज्ञातयः सस्त्वयमभितो जनः ॥|
      block |य आस्ते यश्च चरति यश्च पश्यति नो जनः ।|
      block |तेषां सं हन्मो अक्षाणि यथेदं हर्म्यं तथा ॥|
      block |सहस्रशृङ्गो वृषभो यः समुद्रादुदाचरत् ।|
      block |तेना सहस्येना वयं नि जनान्स्वापयामसि ॥|
      block |प्रोष्ठेशया वह्येशया नारीर्यास्तल्पशीवरीः ।|
      block |स्त्रियो याः पुण्यगन्धास्ताः सर्वाः स्वापयामसि ॥|
    block |ऋग्वेदः सूक्तं|
      block |क ईं व्यक्ता नरः सनीळा रुद्रस्य मर्या अध स्वश्वाः ॥|
      block |नकिर्ह्येषां जनूंषि वेद ते अङ्ग विद्रे मिथो जनित्रम् ॥|
      block |अभि स्वपूभिर्मिथो वपन्त वातस्वनसः श्येना अस्पृध्रन् ॥|
      block |एतानि धीरो निण्या चिकेत पृश्निर्यदूधो मही जभार ॥|
      block |सा विट् सुवीरा मरुद्भिरस्तु सनात्सहन्ती पुष्यन्ती नृम्णम् ॥|
      block |यामं येष्ठाः शुभा शोभिष्ठाः श्रिया सम्मिश्ला ओजोभिरुग्राः ॥|
      block |उग्रं व ओज स्थिरा शवांस्यधा मरुद्भिर्गणस्तुविष्मान् ॥|
      block |शुभ्रो वः शुष्मः क्रुध्मी मनांसि धुनिर्मुनिरिव शर्धस्य धृष्णोः ॥|
      block |सनेम्यस्मद्युयोत दिद्युं मा वो दुर्मतिरिह प्रणङ्नः ॥|
      block |प्रिया वो नाम हुवे तुराणामा यत्तृपन्मरुतो वावशानाः ॥|
      block |स्वायुधास इष्मिणः सुनिष्का उत स्वयं तन्वः शुम्भमानाः ॥|
      block |शुची वो हव्या मरुतः शुचीनां शुचिं हिनोम्यध्वरं शुचिभ्यः ।|
      block |ऋतेन सत्यमृतसाप आयञ्छुचिजन्मानः शुचयः पावकाः ॥|
      block |अंसेष्वा मरुतः खादयो वो वक्षस्सु रुक्मा उपशिश्रियाणाः ।|
      block |वि विद्युतो न वृष्टिभी रुचाना अनु स्वधामायुधैर्यच्छमानाः ॥|
      block |प्र बुध्न्या व ईरते महांसि प्र नामानि प्रयज्यवस्तिरध्वम् ।|
      block |सहस्रियं दम्यं भागमेतं गृहमेधीयं मरुतो जुषध्वम् ॥|
      block |यदि स्तुतस्य मरुतो अधीथेत्था विप्रस्य वाजिनो हवीमन् ।|
      block |मक्षू रायः सुवीर्यस्य दात नू चिद्यमन्य आदभदरावा ॥|
      block |अत्यासो न ये मरुतः स्वञ्चो यक्षदृशो न शुभयन्त मर्याः ।|
      block |ते हर्म्येष्ठाः शिशवो न शुभ्रा वत्सासो न प्रक्रीळिनः पयोधाः ॥|
      block |दशस्यन्तो नो मरुतो मृळन्तु वरिवस्यन्तो रोदसी सुमेके ।|
      block |आरे गोहा नृहा वधो वो अस्तु सुम्नेभिरस्मे वसवो नमध्वम् ॥|
      block |आ वो होता जोहवीति सत्तः सत्राचीं रातिं मरुतो गृणानः ।|
      block |य ईवतो वृषणो अस्ति गोपाः सो अद्वयावी हवते व उक्थैः ॥|
      block |इमे तुरं मरुतो रामयन्तीमे सहः सहस आ नमन्ति ।|
      block |इमे शंसं वनुष्यतो नि पान्ति गुरु द्वेषो अररुषे दधन्ति ॥|
      block |इमे रध्रं चिन्मरुतो जुनन्ति भृमिं चिद्यथा वसवो जुषन्त ।|
      block |अप बाधध्वं वृषणस्तमांसि धत्त विश्वं तनयं तोकमस्मे ॥|
      block |मा वो दात्रान्मरुतो निरराम मा पश्चाद्दघ्म रथ्यो विभागे ।|
      block |आ न स्पार्हे भजतना वसव्ये यदीं सुजातं वृषणो वो अस्ति ॥|
      block |सं यद्धनन्त मन्युभिर्जनासः शूरा यह्वीष्वोषधीषु विक्षु ।|
      block |अध स्मा नो मरुतो रुद्रियासस्त्रातारो भूत पृतनास्वर्यः ॥|
      block |भूरि चक्र मरुतः पित्र्याण्युक्थानि या वः शस्यन्ते पुरा चित् ।|
      block |मरुद्भिरुग्रः पृतनासु साळ्हा मरुद्भिरित्सनिता वाजमर्वा ॥|
      block |अस्मे वीरो मरुतः शुष्म्यस्तु जनानां यो असुरो विधर्ता ।|
      block |अपो येन सुक्षितये तरेमाध स्वमोको अभि वः स्याम ॥|
      block |तन्न इन्द्रो वरुणो मित्रो अग्निराप ओषधीर्वनिनो जुषन्त ।|
      block |शर्मन्स्याम मरुतामुपस्थे यूयं पात स्वस्तिभिः सदा नः ॥|
    block |ऋग्वेदः सूक्तं|
      block |मध्वो वो नाम मारुतं यजत्राः प्र यज्ञेषु शवसा मदन्ति ।|
      block |ये रेजयन्ति रोदसी चिदुर्वी पिन्वन्त्युत्सं यदयासुरुग्राः ॥|
      block |निचेतारो हि मरुतो गृणन्तं प्रणेतारो यजमानस्य मन्म ।|
      block |अस्माकमद्य विदथेषु बर्हिरा वीतये सदत पिप्रियाणाः ॥|
      block |नैतावदन्ये मरुतो यथेमे भ्राजन्ते रुक्मैरायुधैस्तनूभिः ।|
      block |आ रोदसी विश्वपिशः पिशानाः समानमञ्ज्यञ्जते शुभे कम् ॥|
      block |ऋधक्सा वो मरुतो दिद्युदस्तु यद्व आगः पुरुषता कराम ।|
      block |मा वस्तस्यामपि भूमा यजत्रा अस्मे वो अस्तु सुमतिश्चनिष्ठा ॥|
      block |कृते चिदत्र मरुतो रणन्तानवद्यासः शुचयः पावकाः ।|
      block |प्र णोऽवत सुमतिभिर्यजत्राः प्र वाजेभिस्तिरत पुष्यसे नः ॥|
      block |उत स्तुतासो मरुतो व्यन्तु विश्वेभिर्नामभिर्नरो हवींषि ।|
      block |ददात नो अमृतस्य प्रजायै जिगृत रायः सूनृता मघानि ॥|
      block |आ स्तुतासो मरुतो विश्व ऊती अच्छा सूरीन्सर्वताता जिगात ।|
      block |ये नस्त्मना शतिनो वर्धयन्ति यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्र साकमुक्षे अर्चता गणाय यो दैव्यस्य धाम्नस्तुविष्मान् ।|
      block |उत क्षोदन्ति रोदसी महित्वा नक्षन्ते नाकं निरृतेरवंशात् ॥|
      block |जनूश्चिद्वो मरुतस्त्वेष्येण भीमासस्तुविमन्यवोऽयासः ।|
      block |प्र ये महोभिरोजसोत सन्ति विश्वो वो यामन्भयते स्वर्दृक् ॥|
      block |बृहद्वयो मघवद्भ्यो दधात जुजोषन्निन्मरुतः सुष्टुतिं नः ।|
      block |गतो नाध्वा वि तिराति जन्तुं प्र ण स्पार्हाभिरूतिभिस्तिरेत ॥|
      block |युष्मोतो विप्रो मरुतः शतस्वी युष्मोतो अर्वा सहुरिः सहस्री ।|
      block |युष्मोतः सम्राळुत हन्ति वृत्रं प्र तद्वो अस्तु धूतयो देष्णम् ॥|
      block |ताँ आ रुद्रस्य मीळ्हुषो विवासे कुविन्नंसन्ते मरुतः पुनर्नः ।|
      block |यत्सस्वर्ता जिहीळिरे यदाविरव तदेन ईमहे तुराणाम् ॥|
      block |प्र सा वाचि सुष्टुतिर्मघोनामिदं सूक्तं मरुतो जुषन्त ।|
      block |आराच्चिद्द्वेषो वृषणो युयोत यूयं पात स्वस्तिभिः सदा नः ॥|
    block |ऋग्वेदः सूक्तं|
      block |यं त्रायध्व इदमिदं देवासो यं च नयथ ।|
      block |तस्मा अग्ने वरुण मित्रार्यमन्मरुतः शर्म यच्छत ॥|
      block |युष्माकं देवा अवसाहनि प्रिय ईजानस्तरति द्विषः ।|
      block |प्र स क्षयं तिरते वि महीरिषो यो वो वराय दाशति ॥|
      block |नहि वश्चरमं चन वसिष्ठः परिमंसते ।|
      block |अस्माकमद्य मरुतः सुते सचा विश्वे पिबत कामिनः ॥|
      block |नहि व ऊतिः पृतनासु मर्धति यस्मा अराध्वं नरः ।|
      block |अभि व आवर्त्सुमतिर्नवीयसी तूयं यात पिपीषवः ॥|
      block |ओ षु घृष्विराधसो यातनान्धांसि पीतये ।|
      block |इमा वो हव्या मरुतो ररे हि कं मो ष्वन्यत्र गन्तन ॥|
      block |आ च नो बर्हिः सदताविता च न स्पार्हाणि दातवे वसु ।|
      block |अस्रेधन्तो मरुतः सोम्ये मधौ स्वाहेह मादयाध्वै ॥|
      block |सस्वश्चिद्धि तन्वः शुम्भमाना आ हंसासो नीलपृष्ठा अपप्तन् ।|
      block |विश्वं शर्धो अभितो मा नि षेद नरो न रण्वाः सवने मदन्तः ॥|
      block |यो नो मरुतो अभि दुर्हृणायुस्तिरश्चित्तानि वसवो जिघांसति ।|
      block |द्रुहः पाशान्प्रति स मुचीष्ट तपिष्ठेन हन्मना हन्तना तम् ॥|
      block |सांतपना इदं हविर्मरुतस्तज्जुजुष्टन ।|
      block |युष्माकोती रिशादसः ॥|
      block |गृहमेधास आ गत मरुतो माप भूतन ।|
      block |युष्माकोती सुदानवः ॥|
      block |इहेह वः स्वतवसः कवयः सूर्यत्वचः ।|
      block |यज्ञं मरुत आ वृणे ॥|
      block |त्र्यम्बकं यजामहे सुगन्धिं पुष्टिवर्धनम् ।|
      block |उर्वारुकमिव बन्धनान्मृत्योर्मुक्षीय मामृतात् ॥|
    block |ऋग्वेदः सूक्तं|
      block |यदद्य सूर्य ब्रवोऽनागा उद्यन्मित्राय वरुणाय सत्यम् ।|
      block |वयं देवत्रादिते स्याम तव प्रियासो अर्यमन्गृणन्तः ॥|
      block |एष स्य मित्रावरुणा नृचक्षा उभे उदेति सूर्यो अभि ज्मन् ।|
      block |विश्वस्य स्थातुर्जगतश्च गोपा ऋजु मर्तेषु वृजिना च पश्यन् ॥|
      block |अयुक्त सप्त हरितः सधस्थाद्या ईं वहन्ति सूर्यं घृताचीः ।|
      block |धामानि मित्रावरुणा युवाकुः सं यो यूथेव जनिमानि चष्टे ॥|
      block |उद्वां पृक्षासो मधुमन्तो अस्थुरा सूर्यो अरुहच्छुक्रमर्णः ।|
      block |यस्मा आदित्या अध्वनो रदन्ति मित्रो अर्यमा वरुणः सजोषाः ॥|
      block |इमे चेतारो अनृतस्य भूरेर्मित्रो अर्यमा वरुणो हि सन्ति ।|
      block |इम ऋतस्य वावृधुर्दुरोणे शग्मासः पुत्रा अदितेरदब्धाः ॥|
      block |इमे मित्रो वरुणो दूळभासोऽचेतसं चिच्चितयन्ति दक्षैः ।|
      block |अपि क्रतुं सुचेतसं वतन्तस्तिरश्चिदंहः सुपथा नयन्ति ॥|
      block |इमे दिवो अनिमिषा पृथिव्याश्चिकित्वांसो अचेतसं नयन्ति ।|
      block |प्रव्राजे चिन्नद्यो गाधमस्ति पारं नो अस्य विष्पितस्य पर्षन् ॥|
      block |यद्गोपावददितिः शर्म भद्रं मित्रो यच्छन्ति वरुणः सुदासे ।|
      block |तस्मिन्ना तोकं तनयं दधाना मा कर्म देवहेळनं तुरासः ॥|
      block |अव वेदिं होत्राभिर्यजेत रिपः काश्चिद्वरुणध्रुतः सः ।|
      block |परि द्वेषोभिरर्यमा वृणक्तूरुं सुदासे वृषणा उ लोकम् ॥|
      block |सस्वश्चिद्धि समृतिस्त्वेष्येषामपीच्येन सहसा सहन्ते ।|
      block |युष्मद्भिया वृषणो रेजमाना दक्षस्य चिन्महिना मृळता नः ॥|
      block |यो ब्रह्मणे सुमतिमायजाते वाजस्य सातौ परमस्य रायः ।|
      block |सीक्षन्त मन्युं मघवानो अर्य उरु क्षयाय चक्रिरे सुधातु ॥|
      block |इयं देव पुरोहितिर्युवभ्यां यज्ञेषु मित्रावरुणावकारि ।|
      block |विश्वानि दुर्गा पिपृतं तिरो नो यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उद्वां चक्षुर्वरुण सुप्रतीकं देवयोरेति सूर्यस्ततन्वान् ।|
      block |अभि यो विश्वा भुवनानि चष्टे स मन्युं मर्त्येष्वा चिकेत ॥|
      block |प्र वां स मित्रावरुणावृतावा विप्रो मन्मानि दीर्घश्रुदियर्ति ।|
      block |यस्य ब्रह्माणि सुक्रतू अवाथ आ यत्क्रत्वा न शरदः पृणैथे ॥|
      block |प्रोरोर्मित्रावरुणा पृथिव्याः प्र दिव ऋष्वाद्बृहतः सुदानू ।|
      block |स्पशो दधाथे ओषधीषु विक्ष्वृधग्यतो अनिमिषं रक्षमाणा ॥|
      block |शंसा मित्रस्य वरुणस्य धाम शुष्मो रोदसी बद्बधे महित्वा ।|
      block |अयन्मासा अयज्वनामवीराः प्र यज्ञमन्मा वृजनं तिराते ॥|
      block |अमूरा विश्वा वृषणाविमा वां न यासु चित्रं ददृशे न यक्षम् ।|
      block |द्रुहः सचन्ते अनृता जनानां न वां निण्यान्यचिते अभूवन् ॥|
      block |समु वां यज्ञं महयं नमोभिर्हुवे वां मित्रावरुणा सबाधः ।|
      block |प्र वां मन्मान्यृचसे नवानि कृतानि ब्रह्म जुजुषन्निमानि ॥|
      block |इयं देव पुरोहितिर्युवभ्यां यज्ञेषु मित्रावरुणावकारि ।|
      block |विश्वानि दुर्गा पिपृतं तिरो नो यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उत्सूर्यो बृहदर्चींष्यश्रेत्पुरु विश्वा जनिम मानुषाणाम् ।|
      block |समो दिवा ददृशे रोचमानः क्रत्वा कृतः सुकृतः कर्तृभिर्भूत् ॥|
      block |स सूर्य प्रति पुरो न उद्गा एभि स्तोमेभिरेतशेभिरेवैः ।|
      block |प्र नो मित्राय वरुणाय वोचोऽनागसो अर्यम्णे अग्नये च ॥|
      block |वि नः सहस्रं शुरुधो रदन्त्वृतावानो वरुणो मित्रो अग्निः ।|
      block |यच्छन्तु चन्द्रा उपमं नो अर्कमा नः कामं पूपुरन्तु स्तवानाः ॥|
      block |द्यावाभूमी अदिते त्रासीथां नो ये वां जज्ञुः सुजनिमान ऋष्वे ।|
      block |मा हेळे भूम वरुणस्य वायोर्मा मित्रस्य प्रियतमस्य नृणाम् ॥|
      block |प्र बाहवा सिसृतं जीवसे न आ नो गव्यूतिमुक्षतं घृतेन ।|
      block |आ नो जने श्रवयतं युवाना श्रुतं मे मित्रावरुणा हवेमा ॥|
      block |नू मित्रो वरुणो अर्यमा नस्त्मने तोकाय वरिवो दधन्तु ।|
      block |सुगा नो विश्वा सुपथानि सन्तु यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उद्वेति सुभगो विश्वचक्षाः साधारणः सूर्यो मानुषाणाम् ।|
      block |चक्षुर्मित्रस्य वरुणस्य देवश्चर्मेव यः समविव्यक्तमांसि ॥|
      block |उद्वेति प्रसवीता जनानां महान्केतुरर्णवः सूर्यस्य ।|
      block |समानं चक्रं पर्याविवृत्सन्यदेतशो वहति धूर्षु युक्तः ॥|
      block |विभ्राजमान उषसामुपस्थाद्रेभैरुदेत्यनुमद्यमानः ।|
      block |एष मे देवः सविता चच्छन्द यः समानं न प्रमिनाति धाम ॥|
      block |दिवो रुक्म उरुचक्षा उदेति दूरेअर्थस्तरणिर्भ्राजमानः ।|
      block |नूनं जनाः सूर्येण प्रसूता अयन्नर्थानि कृणवन्नपांसि ॥|
      block |यत्रा चक्रुरमृता गातुमस्मै श्येनो न दीयन्नन्वेति पाथः ।|
      block |प्रति वां सूर उदिते विधेम नमोभिर्मित्रावरुणोत हव्यैः ॥|
      block |नू मित्रो वरुणो अर्यमा नस्त्मने तोकाय वरिवो दधन्तु ।|
      block |सुगा नो विश्वा सुपथानि सन्तु यूयं पात स्वस्तिभिः सदा नः ॥|
    block |ऋग्वेदः सूक्तं|
      block |दिवि क्षयन्ता रजसः पृथिव्यां प्र वां घृतस्य निर्णिजो ददीरन् ।|
      block |हव्यं नो मित्रो अर्यमा सुजातो राजा सुक्षत्रो वरुणो जुषन्त ॥|
      block |आ राजाना मह ऋतस्य गोपा सिन्धुपती क्षत्रिया यातमर्वाक् ।|
      block |इळां नो मित्रावरुणोत वृष्टिमव दिव इन्वतं जीरदानू ॥|
      block |मित्रस्तन्नो वरुणो देवो अर्यः प्र साधिष्ठेभिः पथिभिर्नयन्तु ।|
      block |ब्रवद्यथा न आदरिः सुदास इषा मदेम सह देवगोपाः ॥|
      block |यो वां गर्तं मनसा तक्षदेतमूर्ध्वां धीतिं कृणवद्धारयच्च ।|
      block |उक्षेथां मित्रावरुणा घृतेन ता राजाना सुक्षितीस्तर्पयेथाम् ॥|
      block |एष स्तोमो वरुण मित्र तुभ्यं सोमः शुक्रो न वायवेऽयामि ।|
      block |अविष्टं धियो जिगृतं पुरंधीर्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्रति वां सूर उदिते सूक्तैर्मित्रं हुवे वरुणं पूतदक्षम् ।|
      block |ययोरसुर्यमक्षितं ज्येष्ठं विश्वस्य यामन्नाचिता जिगत्नु ॥|
      block |ता हि देवानामसुरा तावर्या ता नः क्षितीः करतमूर्जयन्तीः ।|
      block |अश्याम मित्रावरुणा वयं वां द्यावा च यत्र पीपयन्नहा च ॥|
      block |ता भूरिपाशावनृतस्य सेतू दुरत्येतू रिपवे मर्त्याय ।|
      block |ऋतस्य मित्रावरुणा पथा वामपो न नावा दुरिता तरेम ॥|
      block |आ नो मित्रावरुणा हव्यजुष्टिं घृतैर्गव्यूतिमुक्षतमिळाभिः ।|
      block |प्रति वामत्र वरमा जनाय पृणीतमुद्नो दिव्यस्य चारोः ॥|
      block |एष स्तोमो वरुण मित्र तुभ्यं सोमः शुक्रो न वायवेऽयामि ।|
      block |अविष्टं धियो जिगृतं पुरंधीर्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्र मित्रयोर्वरुणयो स्तोमो न एतु शूष्यः ।|
      block |नमस्वान्तुविजातयोः ॥|
      block |या धारयन्त देवाः सुदक्षा दक्षपितरा ।|
      block |असुर्याय प्रमहसा ॥|
      block |ता न स्तिपा तनूपा वरुण जरितॄणाम् ।|
      block |मित्र साधयतं धियः ॥|
      block |यदद्य सूर उदितेऽनागा मित्रो अर्यमा ।|
      block |सुवाति सविता भगः ॥|
      block |सुप्रावीरस्तु स क्षयः प्र नु यामन्सुदानवः ।|
      block |ये नो अंहोऽतिपिप्रति ॥|
      block |उत स्वराजो अदितिरदब्धस्य व्रतस्य ये ।|
      block |महो राजान ईशते ॥|
      block |प्रति वां सूर उदिते मित्रं गृणीषे वरुणम् ।|
      block |अर्यमणं रिशादसम् ॥|
      block |राया हिरण्यया मतिरियमवृकाय शवसे ।|
      block |इयं विप्रा मेधसातये ॥|
      block |ते स्याम देव वरुण ते मित्र सूरिभिः सह ।|
      block |इषं स्वश्च धीमहि ॥|
      block |बहवः सूरचक्षसोऽग्निजिह्वा ऋतावृधः ।|
      block |त्रीणि ये येमुर्विदथानि धीतिभिर्विश्वानि परिभूतिभिः ॥|
      block |वि ये दधुः शरदं मासमादहर्यज्ञमक्तुं चादृचम् ।|
      block |अनाप्यं वरुणो मित्रो अर्यमा क्षत्रं राजान आशत ॥|
      block |तद्वो अद्य मनामहे सूक्तैः सूर उदिते ।|
      block |यदोहते वरुणो मित्रो अर्यमा यूयमृतस्य रथ्यः ॥|
      block |ऋतावान ऋतजाता ऋतावृधो घोरासो अनृतद्विषः ।|
      block |तेषां वः सुम्ने सुच्छर्दिष्टमे नरः स्याम ये च सूरयः ॥|
      block |उदु त्यद्दर्शतं वपुर्दिव एति प्रतिह्वरे ।|
      block |यदीमाशुर्वहति देव एतशो विश्वस्मै चक्षसे अरम् ॥|
      block |शीर्ष्णःशीर्ष्णो जगतस्तस्थुषस्पतिं समया विश्वमा रजः ।|
      block |सप्त स्वसारः सुविताय सूर्यं वहन्ति हरितो रथे ॥|
      block |तच्चक्षुर्देवहितं शुक्रमुच्चरत् ।|
      block |पश्येम शरदः शतं जीवेम शरदः शतम् ॥|
      block |काव्येभिरदाभ्या यातं वरुण द्युमत् ।|
      block |मित्रश्च सोमपीतये ॥|
      block |दिवो धामभिर्वरुण मित्रश्चा यातमद्रुहा ।|
      block |पिबतं सोममातुजी ॥|
      block |आ यातं मित्रावरुणा जुषाणावाहुतिं नरा ।|
      block |पातं सोममृतावृधा ॥|
    block |ऋग्वेदः सूक्तं|
      block |प्रति वां रथं नृपती जरध्यै हविष्मता मनसा यज्ञियेन ।|
      block |यो वां दूतो न धिष्ण्यावजीगरच्छा सूनुर्न पितरा विवक्मि ॥|
      block |अशोच्यग्निः समिधानो अस्मे उपो अदृश्रन्तमसश्चिदन्ताः ।|
      block |अचेति केतुरुषसः पुरस्ताच्छ्रिये दिवो दुहितुर्जायमानः ॥|
      block |अभि वां नूनमश्विना सुहोता स्तोमैः सिषक्ति नासत्या विवक्वान् ।|
      block |पूर्वीभिर्यातं पथ्याभिरर्वाक्स्वर्विदा वसुमता रथेन ॥|
      block |अवोर्वां नूनमश्विना युवाकुर्हुवे यद्वां सुते माध्वी वसूयुः ।|
      block |आ वां वहन्तु स्थविरासो अश्वाः पिबाथो अस्मे सुषुता मधूनि ॥|
      block |प्राचीमु देवाश्विना धियं मेऽमृध्रां सातये कृतं वसूयुम् ।|
      block |विश्वा अविष्टं वाज आ पुरंधीस्ता नः शक्तं शचीपती शचीभिः ॥|
      block |अविष्टं धीष्वश्विना न आसु प्रजावद्रेतो अह्रयं नो अस्तु ।|
      block |आ वां तोके तनये तूतुजानाः सुरत्नासो देववीतिं गमेम ॥|
      block |एष स्य वां पूर्वगत्वेव सख्ये निधिर्हितो माध्वी रातो अस्मे ।|
      block |अहेळता मनसा यातमर्वागश्नन्ता हव्यं मानुषीषु विक्षु ॥|
      block |एकस्मिन्योगे भुरणा समाने परि वां सप्त स्रवतो रथो गात् ।|
      block |न वायन्ति सुभ्वो देवयुक्ता ये वां धूर्षु तरणयो वहन्ति ॥|
      block |असश्चता मघवद्भ्यो हि भूतं ये राया मघदेयं जुनन्ति ।|
      block |प्र ये बन्धुं सूनृताभिस्तिरन्ते गव्या पृञ्चन्तो अश्व्या मघानि ॥|
      block |नू मे हवमा शृणुतं युवाना यासिष्टं वर्तिरश्विनाविरावत् ।|
      block |धत्तं रत्नानि जरतं च सूरीन्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आ शुभ्रा यातमश्विना स्वश्वा गिरो दस्रा जुजुषाणा युवाकोः ।|
      block |हव्यानि च प्रतिभृता वीतं नः ॥|
      block |प्र वामन्धांसि मद्यान्यस्थुररं गन्तं हविषो वीतये मे ।|
      block |तिरो अर्यो हवनानि श्रुतं नः ॥|
      block |प्र वां रथो मनोजवा इयर्ति तिरो रजांस्यश्विना शतोतिः ।|
      block |अस्मभ्यं सूर्यावसू इयानः ॥|
      block |अयं ह यद्वां देवया उ अद्रिरूर्ध्वो विवक्ति सोमसुद्युवभ्याम् ।|
      block |आ वल्गू विप्रो ववृतीत हव्यैः ॥|
      block |चित्रं ह यद्वां भोजनं न्वस्ति न्यत्रये महिष्वन्तं युयोतम् ।|
      block |यो वामोमानं दधते प्रियः सन् ॥|
      block |उत त्यद्वां जुरते अश्विना भूच्च्यवानाय प्रतीत्यं हविर्दे ।|
      block |अधि यद्वर्प इतऊति धत्थः ॥|
      block |उत त्यं भुज्युमश्विना सखायो मध्ये जहुर्दुरेवासः समुद्रे ।|
      block |निरीं पर्षदरावा यो युवाकुः ॥|
      block |वृकाय चिज्जसमानाय शक्तमुत श्रुतं शयवे हूयमाना ।|
      block |यावघ्न्यामपिन्वतमपो न स्तर्यं चिच्छक्त्यश्विना शचीभिः ॥|
      block |एष स्य कारुर्जरते सूक्तैरग्रे बुधान उषसां सुमन्मा ।|
      block |इषा तं वर्धदघ्न्या पयोभिर्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आ वां रथो रोदसी बद्बधानो हिरण्ययो वृषभिर्यात्वश्वैः ।|
      block |घृतवर्तनिः पविभी रुचान इषां वोळ्हा नृपतिर्वाजिनीवान् ॥|
      block |स पप्रथानो अभि पञ्च भूमा त्रिवन्धुरो मनसा यातु युक्तः ।|
      block |विशो येन गच्छथो देवयन्तीः कुत्रा चिद्याममश्विना दधाना ॥|
      block |स्वश्वा यशसा यातमर्वाग्दस्रा निधिं मधुमन्तं पिबाथः ।|
      block |वि वां रथो वध्वा यादमानोऽन्तान्दिवो बाधते वर्तनिभ्याम् ॥|
      block |युवोः श्रियं परि योषावृणीत सूरो दुहिता परितक्म्यायाम् ।|
      block |यद्देवयन्तमवथः शचीभिः परि घ्रंसमोमना वां वयो गात् ॥|
      block |यो ह स्य वां रथिरा वस्त उस्रा रथो युजानः परियाति वर्तिः ।|
      block |तेन नः शं योरुषसो व्युष्टौ न्यश्विना वहतं यज्ञे अस्मिन् ॥|
      block |नरा गौरेव विद्युतं तृषाणास्माकमद्य सवनोप यातम् ।|
      block |पुरुत्रा हि वां मतिभिर्हवन्ते मा वामन्ये नि यमन्देवयन्तः ॥|
      block |युवं भुज्युमवविद्धं समुद्र उदूहथुरर्णसो अस्रिधानैः ।|
      block |पतत्रिभिरश्रमैरव्यथिभिर्दंसनाभिरश्विना पारयन्ता ॥|
      block |नू मे हवमा शृणुतं युवाना यासिष्टं वर्तिरश्विनाविरावत् ।|
      block |धत्तं रत्नानि जरतं च सूरीन्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आ विश्ववाराश्विना गतं नः प्र तत्स्थानमवाचि वां पृथिव्याम् ।|
      block |अश्वो न वाजी शुनपृष्ठो अस्थादा यत्सेदथुर्ध्रुवसे न योनिम् ॥|
      block |सिषक्ति सा वां सुमतिश्चनिष्ठातापि घर्मो मनुषो दुरोणे ।|
      block |यो वां समुद्रान्सरितः पिपर्त्येतग्वा चिन्न सुयुजा युजानः ॥|
      block |यानि स्थानान्यश्विना दधाथे दिवो यह्वीष्वोषधीषु विक्षु ।|
      block |नि पर्वतस्य मूर्धनि सदन्तेषं जनाय दाशुषे वहन्ता ॥|
      block |चनिष्टं देवा ओषधीष्वप्सु यद्योग्या अश्नवैथे ऋषीणाम् ।|
      block |पुरूणि रत्ना दधतौ न्यस्मे अनु पूर्वाणि चख्यथुर्युगानि ॥|
      block |शुश्रुवांसा चिदश्विना पुरूण्यभि ब्रह्माणि चक्षाथे ऋषीणाम् ।|
      block |प्रति प्र यातं वरमा जनायास्मे वामस्तु सुमतिश्चनिष्ठा ॥|
      block |यो वां यज्ञो नासत्या हविष्मान्कृतब्रह्मा समर्यो भवाति ।|
      block |उप प्र यातं वरमा वसिष्ठमिमा ब्रह्माण्यृच्यन्ते युवभ्याम् ॥|
      block |इयं मनीषा इयमश्विना गीरिमां सुवृक्तिं वृषणा जुषेथाम् ।|
      block |इमा ब्रह्माणि युवयून्यग्मन्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |अप स्वसुरुषसो नग्जिहीते रिणक्ति कृष्णीररुषाय पन्थाम् ।|
      block |अश्वामघा गोमघा वां हुवेम दिवा नक्तं शरुमस्मद्युयोतम् ॥|
      block |उपायातं दाशुषे मर्त्याय रथेन वाममश्विना वहन्ता ।|
      block |युयुतमस्मदनिराममीवां दिवा नक्तं माध्वी त्रासीथां नः ॥|
      block |आ वां रथमवमस्यां व्युष्टौ सुम्नायवो वृषणो वर्तयन्तु ।|
      block |स्यूमगभस्तिमृतयुग्भिरश्वैराश्विना वसुमन्तं वहेथाम् ॥|
      block |यो वां रथो नृपती अस्ति वोळ्हा त्रिवन्धुरो वसुमाँ उस्रयामा ।|
      block |आ न एना नासत्योप यातमभि यद्वां विश्वप्स्न्यो जिगाति ॥|
      block |युवं च्यवानं जरसोऽमुमुक्तं नि पेदव ऊहथुराशुमश्वम् ।|
      block |निरंहसस्तमस स्पर्तमत्रिं नि जाहुषं शिथिरे धातमन्तः ॥|
      block |इयं मनीषा इयमश्विना गीरिमां सुवृक्तिं वृषणा जुषेथाम् ।|
      block |इमा ब्रह्माणि युवयून्यग्मन्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आ गोमता नासत्या रथेनाश्वावता पुरुश्चन्द्रेण यातम् ।|
      block |अभि वां विश्वा नियुतः सचन्ते स्पार्हया श्रिया तन्वा शुभाना ॥|
      block |आ नो देवेभिरुप यातमर्वाक्सजोषसा नासत्या रथेन ।|
      block |युवोर्हि नः सख्या पित्र्याणि समानो बन्धुरुत तस्य वित्तम् ॥|
      block |उदु स्तोमासो अश्विनोरबुध्रञ्जामि ब्रह्माण्युषसश्च देवीः ।|
      block |आविवासन्रोदसी धिष्ण्येमे अच्छा विप्रो नासत्या विवक्ति ॥|
      block |वि चेदुच्छन्त्यश्विना उषासः प्र वां ब्रह्माणि कारवो भरन्ते ।|
      block |ऊर्ध्वं भानुं सविता देवो अश्रेद्बृहदग्नयः समिधा जरन्ते ॥|
      block |आ पश्चातान्नासत्या पुरस्तादाश्विना यातमधरादुदक्तात् ।|
      block |आ विश्वतः पाञ्चजन्येन राया यूयं पात स्वस्तिभिः सदा नः ॥|
    block |ऋग्वेदः सूक्तं|
      block |अतारिष्म तमसस्पारमस्य प्रति स्तोमं देवयन्तो दधानाः ।|
      block |पुरुदंसा पुरुतमा पुराजामर्त्या हवते अश्विना गीः ॥|
      block |न्यु प्रियो मनुषः सादि होता नासत्या यो यजते वन्दते च ।|
      block |अश्नीतं मध्वो अश्विना उपाक आ वां वोचे विदथेषु प्रयस्वान् ॥|
      block |अहेम यज्ञं पथामुराणा इमां सुवृक्तिं वृषणा जुषेथाम् ।|
      block |श्रुष्टीवेव प्रेषितो वामबोधि प्रति स्तोमैर्जरमाणो वसिष्ठः ॥|
      block |उप त्या वह्नी गमतो विशं नो रक्षोहणा सम्भृता वीळुपाणी ।|
      block |समन्धांस्यग्मत मत्सराणि मा नो मर्धिष्टमा गतं शिवेन ॥|
      block |आ पश्चातान्नासत्या पुरस्तादाश्विना यातमधरादुदक्तात् ।|
      block |आ विश्वतः पाञ्चजन्येन राया यूयं पात स्वस्तिभिः सदा नः ॥|
    block |ऋग्वेदः सूक्तं|
      block |इमा उ वां दिविष्टय उस्रा हवन्ते अश्विना ।|
      block |अयं वामह्वेऽवसे शचीवसू विशंविशं हि गच्छथः ॥|
      block |युवं चित्रं ददथुर्भोजनं नरा चोदेथां सूनृतावते ।|
      block |अर्वाग्रथं समनसा नि यच्छतं पिबतं सोम्यं मधु ॥|
      block |आ यातमुप भूषतं मध्वः पिबतमश्विना ।|
      block |दुग्धं पयो वृषणा जेन्यावसू मा नो मर्धिष्टमा गतम् ॥|
      block |अश्वासो ये वामुप दाशुषो गृहं युवां दीयन्ति बिभ्रतः ।|
      block |मक्षूयुभिर्नरा हयेभिरश्विना देवा यातमस्मयू ॥|
      block |अधा ह यन्तो अश्विना पृक्षः सचन्त सूरयः ।|
      block |ता यंसतो मघवद्भ्यो ध्रुवं यशश्छर्दिरस्मभ्यं नासत्या ॥|
      block |प्र ये ययुरवृकासो रथा इव नृपातारो जनानाम् ।|
      block |उत स्वेन शवसा शूशुवुर्नर उत क्षियन्ति सुक्षितिम् ॥|
    block |ऋग्वेदः सूक्तं|
      block |व्युषा आवो दिविजा ऋतेनाविष्कृण्वाना महिमानमागात् ।|
      block |अप द्रुहस्तम आवरजुष्टमङ्गिरस्तमा पथ्या अजीगः ॥|
      block |महे नो अद्य सुविताय बोध्युषो महे सौभगाय प्र यन्धि ।|
      block |चित्रं रयिं यशसं धेह्यस्मे देवि मर्तेषु मानुषि श्रवस्युम् ॥|
      block |एते त्ये भानवो दर्शतायाश्चित्रा उषसो अमृतास आगुः ।|
      block |जनयन्तो दैव्यानि व्रतान्यापृणन्तो अन्तरिक्षा व्यस्थुः ॥|
      block |एषा स्या युजाना पराकात्पञ्च क्षितीः परि सद्यो जिगाति ।|
      block |अभिपश्यन्ती वयुना जनानां दिवो दुहिता भुवनस्य पत्नी ॥|
      block |वाजिनीवती सूर्यस्य योषा चित्रामघा राय ईशे वसूनाम् ।|
      block |ऋषिष्टुता जरयन्ती मघोन्युषा उच्छति वह्निभिर्गृणाना ॥|
      block |प्रति द्युतानामरुषासो अश्वाश्चित्रा अदृश्रन्नुषसं वहन्तः ।|
      block |याति शुभ्रा विश्वपिशा रथेन दधाति रत्नं विधते जनाय ॥|
      block |सत्या सत्येभिर्महती महद्भिर्देवी देवेभिर्यजता यजत्रैः ।|
      block |रुजद्दृळ्हानि दददुस्रियाणां प्रति गाव उषसं वावशन्त ॥|
      block |नू नो गोमद्वीरवद्धेहि रत्नमुषो अश्वावत्पुरुभोजो अस्मे ।|
      block |मा नो बर्हिः पुरुषता निदे कर्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उदु ज्योतिरमृतं विश्वजन्यं विश्वानरः सविता देवो अश्रेत् ।|
      block |क्रत्वा देवानामजनिष्ट चक्षुराविरकर्भुवनं विश्वमुषाः ॥|
      block |प्र मे पन्था देवयाना अदृश्रन्नमर्धन्तो वसुभिरिष्कृतासः ।|
      block |अभूदु केतुरुषसः पुरस्तात्प्रतीच्यागादधि हर्म्येभ्यः ॥|
      block |तानीदहानि बहुलान्यासन्या प्राचीनमुदिता सूर्यस्य ।|
      block |यतः परि जार इवाचरन्त्युषो ददृक्षे न पुनर्यतीव ॥|
      block |त इद्देवानां सधमाद आसन्नृतावानः कवयः पूर्व्यासः ।|
      block |गूळ्हं ज्योतिः पितरो अन्वविन्दन्सत्यमन्त्रा अजनयन्नुषासम् ॥|
      block |समान ऊर्वे अधि संगतासः सं जानते न यतन्ते मिथस्ते ।|
      block |ते देवानां न मिनन्ति व्रतान्यमर्धन्तो वसुभिर्यादमानाः ॥|
      block |प्रति त्वा स्तोमैरीळते वसिष्ठा उषर्बुधः सुभगे तुष्टुवांसः ।|
      block |गवां नेत्री वाजपत्नी न उच्छोषः सुजाते प्रथमा जरस्व ॥|
      block |एषा नेत्री राधसः सूनृतानामुषा उच्छन्ती रिभ्यते वसिष्ठैः ।|
      block |दीर्घश्रुतं रयिमस्मे दधाना यूयं पात स्वस्तिभिः सदा नः ॥|
    block |ऋग्वेदः सूक्तं|
      block |उपो रुरुचे युवतिर्न योषा विश्वं जीवं प्रसुवन्ती चरायै ।|
      block |अभूदग्निः समिधे मानुषाणामकर्ज्योतिर्बाधमाना तमांसि ॥|
      block |विश्वं प्रतीची सप्रथा उदस्थाद्रुशद्वासो बिभ्रती शुक्रमश्वैत् ।|
      block |हिरण्यवर्णा सुदृशीकसंदृग्गवां माता नेत्र्यह्नामरोचि ॥|
      block |देवानां चक्षुः सुभगा वहन्ती श्वेतं नयन्ती सुदृशीकमश्वम् ।|
      block |उषा अदर्शि रश्मिभिर्व्यक्ता चित्रामघा विश्वमनु प्रभूता ॥|
      block |अन्तिवामा दूरे अमित्रमुच्छोर्वीं गव्यूतिमभयं कृधी नः ।|
      block |यावय द्वेष आ भरा वसूनि चोदय राधो गृणते मघोनि ॥|
      block |अस्मे श्रेष्ठेभिर्भानुभिर्वि भाह्युषो देवि प्रतिरन्ती न आयुः ।|
      block |इषं च नो दधती विश्ववारे गोमदश्वावद्रथवच्च राधः ॥|
      block |यां त्वा दिवो दुहितर्वर्धयन्त्युषः सुजाते मतिभिर्वसिष्ठाः ।|
      block |सास्मासु धा रयिमृष्वं बृहन्तं यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्रति केतवः प्रथमा अदृश्रन्नूर्ध्वा अस्या अञ्जयो वि श्रयन्ते ।|
      block |उषो अर्वाचा बृहता रथेन ज्योतिष्मता वाममस्मभ्यं वक्षि ॥|
      block |प्रति षीमग्निर्जरते समिद्धः प्रति विप्रासो मतिभिर्गृणन्तः ।|
      block |उषा याति ज्योतिषा बाधमाना विश्वा तमांसि दुरिताप देवी ॥|
      block |एता उ त्याः प्रत्यदृश्रन्पुरस्ताज्ज्योतिर्यच्छन्तीरुषसो विभातीः ।|
      block |अजीजनन्सूर्यं यज्ञमग्निमपाचीनं तमो अगादजुष्टम् ॥|
      block |अचेति दिवो दुहिता मघोनी विश्वे पश्यन्त्युषसं विभातीम् ।|
      block |आस्थाद्रथं स्वधया युज्यमानमा यमश्वासः सुयुजो वहन्ति ॥|
      block |प्रति त्वाद्य सुमनसो बुधन्तास्माकासो मघवानो वयं च ।|
      block |तिल्विलायध्वमुषसो विभातीर्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |व्युषा आवः पथ्या जनानां पञ्च क्षितीर्मानुषीर्बोधयन्ती ।|
      block |सुसंदृग्भिरुक्षभिर्भानुमश्रेद्वि सूर्यो रोदसी चक्षसावः ॥|
      block |व्यञ्जते दिवो अन्तेष्वक्तून्विशो न युक्ता उषसो यतन्ते ।|
      block |सं ते गावस्तम आ वर्तयन्ति ज्योतिर्यच्छन्ति सवितेव बाहू ॥|
      block |अभूदुषा इन्द्रतमा मघोन्यजीजनत्सुविताय श्रवांसि ।|
      block |वि दिवो देवी दुहिता दधात्यङ्गिरस्तमा सुकृते वसूनि ॥|
      block |तावदुषो राधो अस्मभ्यं रास्व यावत्स्तोतृभ्यो अरदो गृणाना ।|
      block |यां त्वा जज्ञुर्वृषभस्या रवेण वि दृळ्हस्य दुरो अद्रेरौर्णोः ॥|
      block |देवंदेवं राधसे चोदयन्त्यस्मद्र्यक्सूनृता ईरयन्ती ।|
      block |व्युच्छन्ती नः सनये धियो धा यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्रति स्तोमेभिरुषसं वसिष्ठा गीर्भिर्विप्रासः प्रथमा अबुध्रन् ।|
      block |विवर्तयन्तीं रजसी समन्ते आविष्कृण्वतीं भुवनानि विश्वा ॥|
      block |एषा स्या नव्यमायुर्दधाना गूढ्वी तमो ज्योतिषोषा अबोधि ।|
      block |अग्र एति युवतिरह्रयाणा प्राचिकितत्सूर्यं यज्ञमग्निम् ॥|
      block |अश्वावतीर्गोमतीर्न उषासो वीरवतीः सदमुच्छन्तु भद्राः ।|
      block |घृतं दुहाना विश्वतः प्रपीता यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्रत्यु अदर्श्यायत्युच्छन्ती दुहिता दिवः ।|
      block |अपो महि व्ययति चक्षसे तमो ज्योतिष्कृणोति सूनरी ॥|
      block |उदुस्रियाः सृजते सूर्यः सचाँ उद्यन्नक्षत्रमर्चिवत् ।|
      block |तवेदुषो व्युषि सूर्यस्य च सं भक्तेन गमेमहि ॥|
      block |प्रति त्वा दुहितर्दिव उषो जीरा अभुत्स्महि ।|
      block |या वहसि पुरु स्पार्हं वनन्वति रत्नं न दाशुषे मयः ॥|
      block |उच्छन्ती या कृणोषि मंहना महि प्रख्यै देवि स्वर्दृशे ।|
      block |तस्यास्ते रत्नभाज ईमहे वयं स्याम मातुर्न सूनवः ॥|
      block |तच्चित्रं राध आ भरोषो यद्दीर्घश्रुत्तमम् ।|
      block |यत्ते दिवो दुहितर्मर्तभोजनं तद्रास्व भुनजामहै ॥|
      block |श्रवः सूरिभ्यो अमृतं वसुत्वनं वाजाँ अस्मभ्यं गोमतः ।|
      block |चोदयित्री मघोनः सूनृतावत्युषा उच्छदप स्रिधः ॥|
    block |ऋग्वेदः सूक्तं|
      block |इन्द्रावरुणा युवमध्वराय नो विशे जनाय महि शर्म यच्छतम् ।|
      block |दीर्घप्रयज्युमति यो वनुष्यति वयं जयेम पृतनासु दूढ्यः ॥|
      block |सम्राळन्यः स्वराळन्य उच्यते वां महान्ताविन्द्रावरुणा महावसू ।|
      block |विश्वे देवासः परमे व्योमनि सं वामोजो वृषणा सं बलं दधुः ॥|
      block |अन्वपां खान्यतृन्तमोजसा सूर्यमैरयतं दिवि प्रभुम् ।|
      block |इन्द्रावरुणा मदे अस्य मायिनोऽपिन्वतमपितः पिन्वतं धियः ॥|
      block |युवामिद्युत्सु पृतनासु वह्नयो युवां क्षेमस्य प्रसवे मितज्ञवः ।|
      block |ईशाना वस्व उभयस्य कारव इन्द्रावरुणा सुहवा हवामहे ॥|
      block |इन्द्रावरुणा यदिमानि चक्रथुर्विश्वा जातानि भुवनस्य मज्मना ।|
      block |क्षेमेण मित्रो वरुणं दुवस्यति मरुद्भिरुग्रः शुभमन्य ईयते ॥|
      block |महे शुल्काय वरुणस्य नु त्विष ओजो मिमाते ध्रुवमस्य यत्स्वम् ।|
      block |अजामिमन्यः श्नथयन्तमातिरद्दभ्रेभिरन्यः प्र वृणोति भूयसः ॥|
      block |न तमंहो न दुरितानि मर्त्यमिन्द्रावरुणा न तपः कुतश्चन ।|
      block |यस्य देवा गच्छथो वीथो अध्वरं न तं मर्तस्य नशते परिह्वृतिः ॥|
      block |अर्वाङ्नरा दैव्येनावसा गतं शृणुतं हवं यदि मे जुजोषथः ।|
      block |युवोर्हि सख्यमुत वा यदाप्यं मार्डीकमिन्द्रावरुणा नि यच्छतम् ॥|
      block |अस्माकमिन्द्रावरुणा भरेभरे पुरोयोधा भवतं कृष्ट्योजसा ।|
      block |यद्वां हवन्त उभये अध स्पृधि नरस्तोकस्य तनयस्य सातिषु ॥|
      block |अस्मे इन्द्रो वरुणो मित्रो अर्यमा द्युम्नं यच्छन्तु महि शर्म सप्रथः ।|
      block |अवध्रं ज्योतिरदितेरृतावृधो देवस्य श्लोकं सवितुर्मनामहे ॥|
    block |ऋग्वेदः सूक्तं|
      block |युवां नरा पश्यमानास आप्यं प्राचा गव्यन्तः पृथुपर्शवो ययुः ।|
      block |दासा च वृत्रा हतमार्याणि च सुदासमिन्द्रावरुणावसावतम् ॥|
      block |यत्रा नरः समयन्ते कृतध्वजो यस्मिन्नाजा भवति किं चन प्रियम् ।|
      block |यत्रा भयन्ते भुवना स्वर्दृशस्तत्रा न इन्द्रावरुणाधि वोचतम् ॥|
      block |सं भूम्या अन्ता ध्वसिरा अदृक्षतेन्द्रावरुणा दिवि घोष आरुहत् ।|
      block |अस्थुर्जनानामुप मामरातयोऽर्वागवसा हवनश्रुता गतम् ॥|
      block |इन्द्रावरुणा वधनाभिरप्रति भेदं वन्वन्ता प्र सुदासमावतम् ।|
      block |ब्रह्माण्येषां शृणुतं हवीमनि सत्या तृत्सूनामभवत्पुरोहितिः ॥|
      block |इन्द्रावरुणावभ्या तपन्ति माघान्यर्यो वनुषामरातयः ।|
      block |युवं हि वस्व उभयस्य राजथोऽध स्मा नोऽवतं पार्ये दिवि ॥|
      block |युवां हवन्त उभयास आजिष्विन्द्रं च वस्वो वरुणं च सातये ।|
      block |यत्र राजभिर्दशभिर्निबाधितं प्र सुदासमावतं तृत्सुभिः सह ॥|
      block |दश राजानः समिता अयज्यवः सुदासमिन्द्रावरुणा न युयुधुः ।|
      block |सत्या नृणामद्मसदामुपस्तुतिर्देवा एषामभवन्देवहूतिषु ॥|
      block |दाशराज्ञे परियत्ताय विश्वतः सुदास इन्द्रावरुणावशिक्षतम् ।|
      block |श्वित्यञ्चो यत्र नमसा कपर्दिनो धिया धीवन्तो असपन्त तृत्सवः ॥|
      block |वृत्राण्यन्यः समिथेषु जिघ्नते व्रतान्यन्यो अभि रक्षते सदा ।|
      block |हवामहे वां वृषणा सुवृक्तिभिरस्मे इन्द्रावरुणा शर्म यच्छतम् ॥|
      block |अस्मे इन्द्रो वरुणो मित्रो अर्यमा द्युम्नं यच्छन्तु महि शर्म सप्रथः ।|
      block |अवध्रं ज्योतिरदितेरृतावृधो देवस्य श्लोकं सवितुर्मनामहे ॥|
    block |ऋग्वेदः सूक्तं|
      block |आ वां राजानावध्वरे ववृत्यां हव्येभिरिन्द्रावरुणा नमोभिः ।|
      block |प्र वां घृताची बाह्वोर्दधाना परि त्मना विषुरूपा जिगाति ॥|
      block |युवो राष्ट्रं बृहदिन्वति द्यौर्यौ सेतृभिररज्जुभिः सिनीथः ।|
      block |परि नो हेळो वरुणस्य वृज्या उरुं न इन्द्रः कृणवदु लोकम् ॥|
      block |कृतं नो यज्ञं विदथेषु चारुं कृतं ब्रह्माणि सूरिषु प्रशस्ता ।|
      block |उपो रयिर्देवजूतो न एतु प्र ण स्पार्हाभिरूतिभिस्तिरेतम् ॥|
      block |अस्मे इन्द्रावरुणा विश्ववारं रयिं धत्तं वसुमन्तं पुरुक्षुम् ।|
      block |प्र य आदित्यो अनृता मिनात्यमिता शूरो दयते वसूनि ॥|
      block |इयमिन्द्रं वरुणमष्ट मे गीः प्रावत्तोके तनये तूतुजाना ।|
      block |सुरत्नासो देववीतिं गमेम यूयं पात स्वस्तिभिः सदा नः ॥|
    block |ऋग्वेदः सूक्तं|
      block |पुनीषे वामरक्षसं मनीषां सोममिन्द्राय वरुणाय जुह्वत् ।|
      block |घृतप्रतीकामुषसं न देवीं ता नो यामन्नुरुष्यतामभीके ॥|
      block |स्पर्धन्ते वा उ देवहूये अत्र येषु ध्वजेषु दिद्यवः पतन्ति ।|
      block |युवं ताँ इन्द्रावरुणावमित्रान्हतं पराचः शर्वा विषूचः ॥|
      block |आपश्चिद्धि स्वयशसः सदस्सु देवीरिन्द्रं वरुणं देवता धुः ।|
      block |कृष्टीरन्यो धारयति प्रविक्ता वृत्राण्यन्यो अप्रतीनि हन्ति ॥|
      block |स सुक्रतुरृतचिदस्तु होता य आदित्य शवसा वां नमस्वान् ।|
      block |आववर्तदवसे वां हविष्मानसदित्स सुविताय प्रयस्वान् ॥|
      block |इयमिन्द्रं वरुणमष्ट मे गीः प्रावत्तोके तनये तूतुजाना ।|
      block |सुरत्नासो देववीतिं गमेम यूयं पात स्वस्तिभिः सदा नः ॥|
    block |ऋग्वेदः सूक्तं|
      block |धीरा त्वस्य महिना जनूंषि वि यस्तस्तम्भ रोदसी चिदुर्वी ।|
      block |प्र नाकमृष्वं नुनुदे बृहन्तं द्विता नक्षत्रं पप्रथच्च भूम ॥|
      block |उत स्वया तन्वा सं वदे तत्कदा न्वन्तर्वरुणे भुवानि ।|
      block |किं मे हव्यमहृणानो जुषेत कदा मृळीकं सुमना अभि ख्यम् ॥|
      block |पृच्छे तदेनो वरुण दिदृक्षूपो एमि चिकितुषो विपृच्छम् ।|
      block |समानमिन्मे कवयश्चिदाहुरयं ह तुभ्यं वरुणो हृणीते ॥|
      block |किमाग आस वरुण ज्येष्ठं यत्स्तोतारं जिघांससि सखायम् ।|
      block |प्र तन्मे वोचो दूळभ स्वधावोऽव त्वानेना नमसा तुर इयाम् ॥|
      block |अव द्रुग्धानि पित्र्या सृजा नोऽव या वयं चकृमा तनूभिः ।|
      block |अव राजन्पशुतृपं न तायुं सृजा वत्सं न दाम्नो वसिष्ठम् ॥|
      block |न स स्वो दक्षो वरुण ध्रुतिः सा सुरा मन्युर्विभीदको अचित्तिः ।|
      block |अस्ति ज्यायान्कनीयस उपारे स्वप्नश्चनेदनृतस्य प्रयोता ॥|
      block |अरं दासो न मीळ्हुषे कराण्यहं देवाय भूर्णयेऽनागाः ।|
      block |अचेतयदचितो देवो अर्यो गृत्सं राये कवितरो जुनाति ॥|
      block |अयं सु तुभ्यं वरुण स्वधावो हृदि स्तोम उपश्रितश्चिदस्तु ।|
      block |शं नः क्षेमे शमु योगे नो अस्तु यूयं पात स्वस्तिभिः सदा नः ॥|
    block |ऋग्वेदः सूक्तं|
      block |रदत्पथो वरुणः सूर्याय प्रार्णांसि समुद्रिया नदीनाम् ।|
      block |सर्गो न सृष्टो अर्वतीरृतायञ्चकार महीरवनीरहभ्यः ॥|
      block |आत्मा ते वातो रज आ नवीनोत्पशुर्न भूर्णिर्यवसे ससवान् ।|
      block |अन्तर्मही बृहती रोदसीमे विश्वा ते धाम वरुण प्रियाणि ॥|
      block |परि स्पशो वरुणस्य स्मदिष्टा उभे पश्यन्ति रोदसी सुमेके ।|
      block |ऋतावानः कवयो यज्ञधीराः प्रचेतसो य इषयन्त मन्म ॥|
      block |उवाच मे वरुणो मेधिराय त्रिः सप्त नामाघ्न्या बिभर्ति ।|
      block |विद्वान्पदस्य गुह्या न वोचद्युगाय विप्र उपराय शिक्षन् ॥|
      block |तिस्रो द्यावो निहिता अन्तरस्मिन्तिस्रो भूमीरुपराः षड्विधानाः ।|
      block |गृत्सो राजा वरुणश्चक्र एतं दिवि प्रेङ्खं हिरण्ययं शुभे कम् ॥|
      block |अव सिन्धुं वरुणो द्यौरिव स्थाद्द्रप्सो न श्वेतो मृगस्तुविष्मान् ।|
      block |गम्भीरशंसो रजसो विमानः सुपारक्षत्रः सतो अस्य राजा ॥|
      block |यो मृळयाति चक्रुषे चिदागो वयं स्याम वरुणे अनागाः ।|
      block |अनु व्रतान्यदितेरृधन्तो यूयं पात स्वस्तिभिः सदा नः ॥|
    block |ऋग्वेदः सूक्तं|
      block |प्र शुन्ध्युवं वरुणाय प्रेष्ठां मतिं वसिष्ठ मीळ्हुषे भरस्व ।|
      block |य ईमर्वाञ्चं करते यजत्रं सहस्रामघं वृषणं बृहन्तम् ॥|
      block |अधा न्वस्य संदृशं जगन्वानग्नेरनीकं वरुणस्य मंसि ।|
      block |स्वर्यदश्मन्नधिपा उ अन्धोऽभि मा वपुर्दृशये निनीयात् ॥|
      block |आ यद्रुहाव वरुणश्च नावं प्र यत्समुद्रमीरयाव मध्यम् ।|
      block |अधि यदपां स्नुभिश्चराव प्र प्रेङ्ख ईङ्खयावहै शुभे कम् ॥|
      block |वसिष्ठं ह वरुणो नाव्याधादृषिं चकार स्वपा महोभिः ।|
      block |स्तोतारं विप्रः सुदिनत्वे अह्नां यान्नु द्यावस्ततनन्यादुषासः ॥|
      block |क्व त्यानि नौ सख्या बभूवुः सचावहे यदवृकं पुरा चित् ।|
      block |बृहन्तं मानं वरुण स्वधावः सहस्रद्वारं जगमा गृहं ते ॥|
      block |य आपिर्नित्यो वरुण प्रियः सन्त्वामागांसि कृणवत्सखा ते ।|
      block |मा त एनस्वन्तो यक्षिन्भुजेम यन्धि ष्मा विप्र स्तुवते वरूथम् ॥|
      block |ध्रुवासु त्वासु क्षितिषु क्षियन्तो व्यस्मत्पाशं वरुणो मुमोचत् ।|
      block |अवो वन्वाना अदितेरुपस्थाद्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |मो षु वरुण मृन्मयं गृहं राजन्नहं गमम् ।|
      block |मृळा सुक्षत्र मृळय ॥|
      block |यदेमि प्रस्फुरन्निव दृतिर्न ध्मातो अद्रिवः ।|
      block |मृळा सुक्षत्र मृळय ॥|
      block |क्रत्वः समह दीनता प्रतीपं जगमा शुचे ।|
      block |मृळा सुक्षत्र मृळय ॥|
      block |अपां मध्ये तस्थिवांसं तृष्णाविदज्जरितारम् ।|
      block |मृळा सुक्षत्र मृळय ॥|
      block |यत्किं चेदं वरुण दैव्ये जनेऽभिद्रोहं मनुष्याश्चरामसि ।|
      block |अचित्ती यत्तव धर्मा युयोपिम मा नस्तस्मादेनसो देव रीरिषः ॥|
    block |ऋग्वेदः सूक्तं|
      block |प्र वीरया शुचयो दद्रिरे वामध्वर्युभिर्मधुमन्तः सुतासः ।|
      block |वह वायो नियुतो याह्यच्छा पिबा सुतस्यान्धसो मदाय ॥|
      block |ईशानाय प्रहुतिं यस्त आनट् छुचिं सोमं शुचिपास्तुभ्यं वायो ।|
      block |कृणोषि तं मर्त्येषु प्रशस्तं जातोजातो जायते वाज्यस्य ॥|
      block |राये नु यं जज्ञतू रोदसीमे राये देवी धिषणा धाति देवम् ।|
      block |अध वायुं नियुतः सश्चत स्वा उत श्वेतं वसुधितिं निरेके ॥|
      block |उच्छन्नुषसः सुदिना अरिप्रा उरु ज्योतिर्विविदुर्दीध्यानाः ।|
      block |गव्यं चिदूर्वमुशिजो वि वव्रुस्तेषामनु प्रदिवः सस्रुरापः ॥|
      block |ते सत्येन मनसा दीध्यानाः स्वेन युक्तासः क्रतुना वहन्ति ।|
      block |इन्द्रवायू वीरवाहं रथं वामीशानयोरभि पृक्षः सचन्ते ॥|
      block |ईशानासो ये दधते स्वर्णो गोभिरश्वेभिर्वसुभिर्हिरण्यैः ।|
      block |इन्द्रवायू सूरयो विश्वमायुरर्वद्भिर्वीरैः पृतनासु सह्युः ॥|
      block |अर्वन्तो न श्रवसो भिक्षमाणा इन्द्रवायू सुष्टुतिभिर्वसिष्ठाः ।|
      block |वाजयन्तः स्ववसे हुवेम यूयं पात स्वस्तिभिः सदा नः ॥|
    block |ऋग्वेदः सूक्तं|
      block |कुविदङ्ग नमसा ये वृधासः पुरा देवा अनवद्यास आसन् ।|
      block |ते वायवे मनवे बाधितायावासयन्नुषसं सूर्येण ॥|
      block |उशन्ता दूता न दभाय गोपा मासश्च पाथः शरदश्च पूर्वीः ।|
      block |इन्द्रवायू सुष्टुतिर्वामियाना मार्डीकमीट्टे सुवितं च नव्यम् ॥|
      block |पीवोअन्नाँ रयिवृधः सुमेधाः श्वेतः सिषक्ति नियुतामभिश्रीः ।|
      block |ते वायवे समनसो वि तस्थुर्विश्वेन्नरः स्वपत्यानि चक्रुः ॥|
      block |यावत्तरस्तन्वो यावदोजो यावन्नरश्चक्षसा दीध्यानाः ।|
      block |शुचिं सोमं शुचिपा पातमस्मे इन्द्रवायू सदतं बर्हिरेदम् ॥|
      block |नियुवाना नियुत स्पार्हवीरा इन्द्रवायू सरथं यातमर्वाक् ।|
      block |इदं हि वां प्रभृतं मध्वो अग्रमध प्रीणाना वि मुमुक्तमस्मे ॥|
      block |या वां शतं नियुतो याः सहस्रमिन्द्रवायू विश्ववाराः सचन्ते ।|
      block |आभिर्यातं सुविदत्राभिरर्वाक्पातं नरा प्रतिभृतस्य मध्वः ॥|
      block |अर्वन्तो न श्रवसो भिक्षमाणा इन्द्रवायू सुष्टुतिभिर्वसिष्ठाः ।|
      block |वाजयन्तः स्ववसे हुवेम यूयं पात स्वस्तिभिः सदा नः ॥|
    block |ऋग्वेदः सूक्तं|
      block |आ वायो भूष शुचिपा उप नः सहस्रं ते नियुतो विश्ववार ।|
      block |उपो ते अन्धो मद्यमयामि यस्य देव दधिषे पूर्वपेयम् ॥|
      block |प्र सोता जीरो अध्वरेष्वस्थात्सोममिन्द्राय वायवे पिबध्यै ।|
      block |प्र यद्वां मध्वो अग्रियं भरन्त्यध्वर्यवो देवयन्तः शचीभिः ॥|
      block |प्र याभिर्यासि दाश्वांसमच्छा नियुद्भिर्वायविष्टये दुरोणे ।|
      block |नि नो रयिं सुभोजसं युवस्व नि वीरं गव्यमश्व्यं च राधः ॥|
      block |ये वायव इन्द्रमादनास आदेवासो नितोशनासो अर्यः ।|
      block |घ्नन्तो वृत्राणि सूरिभिः ष्याम सासह्वांसो युधा नृभिरमित्रान् ॥|
      block |आ नो नियुद्भिः शतिनीभिरध्वरं सहस्रिणीभिरुप याहि यज्ञम् ।|
      block |वायो अस्मिन्सवने मादयस्व यूयं पात स्वस्तिभिः सदा नः ॥|
    block |ऋग्वेदः सूक्तं|
      block |शुचिं नु स्तोमं नवजातमद्येन्द्राग्नी वृत्रहणा जुषेथाम् ।|
      block |उभा हि वां सुहवा जोहवीमि ता वाजं सद्य उशते धेष्ठा ॥|
      block |ता सानसी शवसाना हि भूतं साकंवृधा शवसा शूशुवांसा ।|
      block |क्षयन्तौ रायो यवसस्य भूरेः पृङ्क्तं वाजस्य स्थविरस्य घृष्वेः ॥|
      block |उपो ह यद्विदथं वाजिनो गुर्धीभिर्विप्राः प्रमतिमिच्छमानाः ।|
      block |अर्वन्तो न काष्ठां नक्षमाणा इन्द्राग्नी जोहुवतो नरस्ते ॥|
      block |गीर्भिर्विप्रः प्रमतिमिच्छमान ईट्टे रयिं यशसं पूर्वभाजम् ।|
      block |इन्द्राग्नी वृत्रहणा सुवज्रा प्र नो नव्येभिस्तिरतं देष्णैः ॥|
      block |सं यन्मही मिथती स्पर्धमाने तनूरुचा शूरसाता यतैते ।|
      block |अदेवयुं विदथे देवयुभिः सत्रा हतं सोमसुता जनेन ॥|
      block |इमामु षु सोमसुतिमुप न एन्द्राग्नी सौमनसाय यातम् ।|
      block |नू चिद्धि परिमम्नाथे अस्माना वां शश्वद्भिर्ववृतीय वाजैः ॥|
      block |सो अग्न एना नमसा समिद्धोऽच्छा मित्रं वरुणमिन्द्रं वोचेः ।|
      block |यत्सीमागश्चकृमा तत्सु मृळ तदर्यमादितिः शिश्रथन्तु ॥|
      block |एता अग्न आशुषाणास इष्टीर्युवोः सचाभ्यश्याम वाजान् ।|
      block |मेन्द्रो नो विष्णुर्मरुतः परि ख्यन्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |इयं वामस्य मन्मन इन्द्राग्नी पूर्व्यस्तुतिः ।|
      block |अभ्राद्वृष्टिरिवाजनि ॥|
      block |शृणुतं जरितुर्हवमिन्द्राग्नी वनतं गिरः ।|
      block |ईशाना पिप्यतं धियः ॥|
      block |मा पापत्वाय नो नरेन्द्राग्नी माभिशस्तये ।|
      block |मा नो रीरधतं निदे ॥|
      block |इन्द्रे अग्ना नमो बृहत्सुवृक्तिमेरयामहे ।|
      block |धिया धेना अवस्यवः ॥|
      block |ता हि शश्वन्त ईळत इत्था विप्रास ऊतये ।|
      block |सबाधो वाजसातये ॥|
      block |ता वां गीर्भिर्विपन्यवः प्रयस्वन्तो हवामहे ।|
      block |मेधसाता सनिष्यवः ॥|
      block |इन्द्राग्नी अवसा गतमस्मभ्यं चर्षणीसहा ।|
      block |मा नो दुःशंस ईशत ॥|
      block |मा कस्य नो अररुषो धूर्तिः प्रणङ्मर्त्यस्य ।|
      block |इन्द्राग्नी शर्म यच्छतम् ॥|
      block |गोमद्धिरण्यवद्वसु यद्वामश्वावदीमहे ।|
      block |इन्द्राग्नी तद्वनेमहि ॥|
      block |यत्सोम आ सुते नर इन्द्राग्नी अजोहवुः ।|
      block |सप्तीवन्ता सपर्यवः ॥|
      block |उक्थेभिर्वृत्रहन्तमा या मन्दाना चिदा गिरा ।|
      block |आङ्गूषैराविवासतः ॥|
      block |ताविद्दुःशंसं मर्त्यं दुर्विद्वांसं रक्षस्विनम् ।|
      block |आभोगं हन्मना हतमुदधिं हन्मना हतम् ॥|
    block |ऋग्वेदः सूक्तं|
      block |प्र क्षोदसा धायसा सस्र एषा सरस्वती धरुणमायसी पूः ।|
      block |प्रबाबधाना रथ्येव याति विश्वा अपो महिना सिन्धुरन्याः ॥|
      block |एकाचेतत्सरस्वती नदीनां शुचिर्यती गिरिभ्य आ समुद्रात् ।|
      block |रायश्चेतन्ती भुवनस्य भूरेर्घृतं पयो दुदुहे नाहुषाय ॥|
      block |स वावृधे नर्यो योषणासु वृषा शिशुर्वृषभो यज्ञियासु ।|
      block |स वाजिनं मघवद्भ्यो दधाति वि सातये तन्वं मामृजीत ॥|
      block |उत स्या नः सरस्वती जुषाणोप श्रवत्सुभगा यज्ञे अस्मिन् ।|
      block |मितज्ञुभिर्नमस्यैरियाना राया युजा चिदुत्तरा सखिभ्यः ॥|
      block |इमा जुह्वाना युष्मदा नमोभिः प्रति स्तोमं सरस्वति जुषस्व ।|
      block |तव शर्मन्प्रियतमे दधाना उप स्थेयाम शरणं न वृक्षम् ॥|
      block |अयमु ते सरस्वति वसिष्ठो द्वारावृतस्य सुभगे व्यावः ।|
      block |वर्ध शुभ्रे स्तुवते रासि वाजान्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |बृहदु गायिषे वचोऽसुर्या नदीनाम् ।|
      block |सरस्वतीमिन्महया सुवृक्तिभि स्तोमैर्वसिष्ठ रोदसी ॥|
      block |उभे यत्ते महिना शुभ्रे अन्धसी अधिक्षियन्ति पूरवः ।|
      block |सा नो बोध्यवित्री मरुत्सखा चोद राधो मघोनाम् ॥|
      block |भद्रमिद्भद्रा कृणवत्सरस्वत्यकवारी चेतति वाजिनीवती ।|
      block |गृणाना जमदग्निवत्स्तुवाना च वसिष्ठवत् ॥|
      block |जनीयन्तो न्वग्रवः पुत्रीयन्तः सुदानवः ।|
      block |सरस्वन्तं हवामहे ॥|
      block |ये ते सरस्व ऊर्मयो मधुमन्तो घृतश्चुतः ।|
      block |तेभिर्नोऽविता भव ॥|
      block |पीपिवांसं सरस्वत स्तनं यो विश्वदर्शतः ।|
      block |भक्षीमहि प्रजामिषम् ॥|
    block |ऋग्वेदः सूक्तं|
      block |यज्ञे दिवो नृषदने पृथिव्या नरो यत्र देवयवो मदन्ति ।|
      block |इन्द्राय यत्र सवनानि सुन्वे गमन्मदाय प्रथमं वयश्च ॥|
      block |आ दैव्या वृणीमहेऽवांसि बृहस्पतिर्नो मह आ सखायः ।|
      block |यथा भवेम मीळ्हुषे अनागा यो नो दाता परावतः पितेव ॥|
      block |तमु ज्येष्ठं नमसा हविर्भिः सुशेवं ब्रह्मणस्पतिं गृणीषे ।|
      block |इन्द्रं श्लोको महि दैव्यः सिषक्तु यो ब्रह्मणो देवकृतस्य राजा ॥|
      block |स आ नो योनिं सदतु प्रेष्ठो बृहस्पतिर्विश्ववारो यो अस्ति ।|
      block |कामो रायः सुवीर्यस्य तं दात्पर्षन्नो अति सश्चतो अरिष्टान् ॥|
      block |तमा नो अर्कममृताय जुष्टमिमे धासुरमृतासः पुराजाः ।|
      block |शुचिक्रन्दं यजतं पस्त्यानां बृहस्पतिमनर्वाणं हुवेम ॥|
      block |तं शग्मासो अरुषासो अश्वा बृहस्पतिं सहवाहो वहन्ति ।|
      block |सहश्चिद्यस्य नीलवत्सधस्थं नभो न रूपमरुषं वसानाः ॥|
      block |स हि शुचिः शतपत्रः स शुन्ध्युर्हिरण्यवाशीरिषिरः स्वर्षाः ।|
      block |बृहस्पतिः स स्वावेश ऋष्वः पुरू सखिभ्य आसुतिं करिष्ठः ॥|
      block |देवी देवस्य रोदसी जनित्री बृहस्पतिं वावृधतुर्महित्वा ।|
      block |दक्षाय्याय दक्षता सखायः करद्ब्रह्मणे सुतरा सुगाधा ॥|
      block |इयं वां ब्रह्मणस्पते सुवृक्तिर्ब्रह्मेन्द्राय वज्रिणे अकारि ।|
      block |अविष्टं धियो जिगृतं पुरंधीर्जजस्तमर्यो वनुषामरातीः ॥|
      block |बृहस्पते युवमिन्द्रश्च वस्वो दिव्यस्येशाथे उत पार्थिवस्य ।|
      block |धत्तं रयिं स्तुवते कीरये चिद्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |अध्वर्यवोऽरुणं दुग्धमंशुं जुहोतन वृषभाय क्षितीनाम् ।|
      block |गौराद्वेदीयाँ अवपानमिन्द्रो विश्वाहेद्याति सुतसोममिच्छन् ॥|
      block |यद्दधिषे प्रदिवि चार्वन्नं दिवेदिवे पीतिमिदस्य वक्षि ।|
      block |उत हृदोत मनसा जुषाण उशन्निन्द्र प्रस्थितान्पाहि सोमान् ॥|
      block |जज्ञानः सोमं सहसे पपाथ प्र ते माता महिमानमुवाच ।|
      block |एन्द्र पप्राथोर्वन्तरिक्षं युधा देवेभ्यो वरिवश्चकर्थ ॥|
      block |यद्योधया महतो मन्यमानान्साक्षाम तान्बाहुभिः शाशदानान् ।|
      block |यद्वा नृभिर्वृत इन्द्राभियुध्यास्तं त्वयाजिं सौश्रवसं जयेम ॥|
      block |प्रेन्द्रस्य वोचं प्रथमा कृतानि प्र नूतना मघवा या चकार ।|
      block |यदेददेवीरसहिष्ट माया अथाभवत्केवलः सोमो अस्य ॥|
      block |तवेदं विश्वमभितः पशव्यं यत्पश्यसि चक्षसा सूर्यस्य ।|
      block |गवामसि गोपतिरेक इन्द्र भक्षीमहि ते प्रयतस्य वस्वः ॥|
      block |बृहस्पते युवमिन्द्रश्च वस्वो दिव्यस्येशाथे उत पार्थिवस्य ।|
      block |धत्तं रयिं स्तुवते कीरये चिद्यूयं पात स्वस्तिभिः सदा नः ॥|
    block |ऋग्वेदः सूक्तं|
      block |परो मात्रया तन्वा वृधान न ते महित्वमन्वश्नुवन्ति ।|
      block |उभे ते विद्म रजसी पृथिव्या विष्णो देव त्वं परमस्य वित्से ॥|
      block |न ते विष्णो जायमानो न जातो देव महिम्नः परमन्तमाप ।|
      block |उदस्तभ्ना नाकमृष्वं बृहन्तं दाधर्थ प्राचीं ककुभं पृथिव्याः ॥|
      block |इरावती धेनुमती हि भूतं सूयवसिनी मनुषे दशस्या ।|
      block |व्यस्तभ्ना रोदसी विष्णवेते दाधर्थ पृथिवीमभितो मयूखैः ॥|
      block |उरुं यज्ञाय चक्रथुरु लोकं जनयन्ता सूर्यमुषासमग्निम् ।|
      block |दासस्य चिद्वृषशिप्रस्य माया जघ्नथुर्नरा पृतनाज्येषु ॥|
      block |इन्द्राविष्णू दृंहिताः शम्बरस्य नव पुरो नवतिं च श्नथिष्टम् ।|
      block |शतं वर्चिनः सहस्रं च साकं हथो अप्रत्यसुरस्य वीरान् ॥|
      block |इयं मनीषा बृहती बृहन्तोरुक्रमा तवसा वर्धयन्ती ।|
      block |ररे वां स्तोमं विदथेषु विष्णो पिन्वतमिषो वृजनेष्विन्द्र ॥|
      block |वषट् ते विष्णवास आ कृणोमि तन्मे जुषस्व शिपिविष्ट हव्यम् ।|
      block |वर्धन्तु त्वा सुष्टुतयो गिरो मे यूयं पात स्वस्तिभिः सदा नः ॥|
    block |ऋग्वेदः सूक्तं|
      block |नू मर्तो दयते सनिष्यन्यो विष्णव उरुगायाय दाशत् ।|
      block |प्र यः सत्राचा मनसा यजात एतावन्तं नर्यमाविवासात् ॥|
      block |त्वं विष्णो सुमतिं विश्वजन्यामप्रयुतामेवयावो मतिं दाः ।|
      block |पर्चो यथा नः सुवितस्य भूरेरश्वावतः पुरुश्चन्द्रस्य रायः ॥|
      block |त्रिर्देवः पृथिवीमेष एतां वि चक्रमे शतर्चसं महित्वा ।|
      block |प्र विष्णुरस्तु तवसस्तवीयान्त्वेषं ह्यस्य स्थविरस्य नाम ॥|
      block |वि चक्रमे पृथिवीमेष एतां क्षेत्राय विष्णुर्मनुषे दशस्यन् ।|
      block |ध्रुवासो अस्य कीरयो जनास उरुक्षितिं सुजनिमा चकार ॥|
      block |प्र तत्ते अद्य शिपिविष्ट नामार्यः शंसामि वयुनानि विद्वान् ।|
      block |तं त्वा गृणामि तवसमतव्यान्क्षयन्तमस्य रजसः पराके ॥|
      block |किमित्ते विष्णो परिचक्ष्यं भूत्प्र यद्ववक्षे शिपिविष्टो अस्मि ।|
      block |मा वर्पो अस्मदप गूह एतद्यदन्यरूपः समिथे बभूथ ॥|
      block |वषट् ते विष्णवास आ कृणोमि तन्मे जुषस्व शिपिविष्ट हव्यम् ।|
      block |वर्धन्तु त्वा सुष्टुतयो गिरो मे यूयं पात स्वस्तिभिः सदा नः ॥|
    block |ऋग्वेदः सूक्तं|
      block |तिस्रो वाचः प्र वद ज्योतिरग्रा या एतद्दुह्रे मधुदोघमूधः ।|
      block |स वत्सं कृण्वन्गर्भमोषधीनां सद्यो जातो वृषभो रोरवीति ॥|
      block |यो वर्धन ओषधीनां यो अपां यो विश्वस्य जगतो देव ईशे ।|
      block |स त्रिधातु शरणं शर्म यंसत्त्रिवर्तु ज्योतिः स्वभिष्ट्यस्मे ॥|
      block |स्तरीरु त्वद्भवति सूत उ त्वद्यथावशं तन्वं चक्र एषः ।|
      block |पितुः पयः प्रति गृभ्णाति माता तेन पिता वर्धते तेन पुत्रः ॥|
      block |यस्मिन्विश्वानि भुवनानि तस्थुस्तिस्रो द्यावस्त्रेधा सस्रुरापः ।|
      block |त्रयः कोशास उपसेचनासो मध्व श्चोतन्त्यभितो विरप्शम् ॥|
      block |इदं वचः पर्जन्याय स्वराजे हृदो अस्त्वन्तरं तज्जुजोषत् ।|
      block |मयोभुवो वृष्टयः सन्त्वस्मे सुपिप्पला ओषधीर्देवगोपाः ॥|
      block |स रेतोधा वृषभः शश्वतीनां तस्मिन्नात्मा जगतस्तस्थुषश्च ।|
      block |तन्म ऋतं पातु शतशारदाय यूयं पात स्वस्तिभिः सदा नः ॥|
    block |ऋग्वेदः सूक्तं|
      block |पर्जन्याय प्र गायत दिवस्पुत्राय मीळ्हुषे ।|
      block |स नो यवसमिच्छतु ॥|
      block |यो गर्भमोषधीनां गवां कृणोत्यर्वताम् ।|
      block |पर्जन्यः पुरुषीणाम् ॥|
      block |तस्मा इदास्ये हविर्जुहोता मधुमत्तमम् ।|
      block |इळां नः संयतं करत् ॥|
    block |ऋग्वेदः सूक्तं|
      block |संवत्सरं शशयाना ब्राह्मणा व्रतचारिणः ।|
      block |वाचं पर्जन्यजिन्वितां प्र मण्डूका अवादिषुः ॥|
      block |दिव्या आपो अभि यदेनमायन्दृतिं न शुष्कं सरसी शयानम् ।|
      block |गवामह न मायुर्वत्सिनीनां मण्डूकानां वग्नुरत्रा समेति ॥|
      block |यदीमेनाँ उशतो अभ्यवर्षीत्तृष्यावतः प्रावृष्यागतायाम् ।|
      block |अख्खलीकृत्या पितरं न पुत्रो अन्यो अन्यमुप वदन्तमेति ॥|
      block |अन्यो अन्यमनु गृभ्णात्येनोरपां प्रसर्गे यदमन्दिषाताम् ।|
      block |मण्डूको यदभिवृष्टः कनिष्कन्पृश्निः सम्पृङ्क्ते हरितेन वाचम् ॥|
      block |यदेषामन्यो अन्यस्य वाचं शाक्तस्येव वदति शिक्षमाणः ।|
      block |सर्वं तदेषां समृधेव पर्व यत्सुवाचो वदथनाध्यप्सु ॥|
      block |गोमायुरेको अजमायुरेकः पृश्निरेको हरित एक एषाम् ।|
      block |समानं नाम बिभ्रतो विरूपाः पुरुत्रा वाचं पिपिशुर्वदन्तः ॥|
      block |ब्राह्मणासो अतिरात्रे न सोमे सरो न पूर्णमभितो वदन्तः ।|
      block |संवत्सरस्य तदहः परि ष्ठ यन्मण्डूकाः प्रावृषीणं बभूव ॥|
      block |ब्राह्मणासः सोमिनो वाचमक्रत ब्रह्म कृण्वन्तः परिवत्सरीणम् ।|
      block |अध्वर्यवो घर्मिणः सिष्विदाना आविर्भवन्ति गुह्या न के चित् ॥|
      block |देवहितिं जुगुपुर्द्वादशस्य ऋतुं नरो न प्र मिनन्त्येते ।|
      block |संवत्सरे प्रावृष्यागतायां तप्ता घर्मा अश्नुवते विसर्गम् ॥|
      block |गोमायुरदादजमायुरदात्पृश्निरदाद्धरितो नो वसूनि ।|
      block |गवां मण्डूका ददतः शतानि सहस्रसावे प्र तिरन्त आयुः ॥|
    block |ऋग्वेदः सूक्तं|
      block |इन्द्रासोमा तपतं रक्ष उब्जतं न्यर्पयतं वृषणा तमोवृधः ।|
      block |परा शृणीतमचितो न्योषतं हतं नुदेथां नि शिशीतमत्रिणः ॥|
      block |इन्द्रासोमा समघशंसमभ्यघं तपुर्ययस्तु चरुरग्निवाँ इव ।|
      block |ब्रह्मद्विषे क्रव्यादे घोरचक्षसे द्वेषो धत्तमनवायं किमीदिने ॥|
      block |इन्द्रासोमा दुष्कृतो वव्रे अन्तरनारम्भणे तमसि प्र विध्यतम् ।|
      block |यथा नातः पुनरेकश्चनोदयत्तद्वामस्तु सहसे मन्युमच्छवः ॥|
      block |इन्द्रासोमा वर्तयतं दिवो वधं सं पृथिव्या अघशंसाय तर्हणम् ।|
      block |उत्तक्षतं स्वर्यं पर्वतेभ्यो येन रक्षो वावृधानं निजूर्वथः ॥|
      block |इन्द्रासोमा वर्तयतं दिवस्पर्यग्नितप्तेभिर्युवमश्महन्मभिः ।|
      block |तपुर्वधेभिरजरेभिरत्रिणो नि पर्शाने विध्यतं यन्तु निस्वरम् ॥|
      block |इन्द्रासोमा परि वां भूतु विश्वत इयं मतिः कक्ष्याश्वेव वाजिना ।|
      block |यां वां होत्रां परिहिनोमि मेधयेमा ब्रह्माणि नृपतीव जिन्वतम् ॥|
      block |प्रति स्मरेथां तुजयद्भिरेवैर्हतं द्रुहो रक्षसो भङ्गुरावतः ।|
      block |इन्द्रासोमा दुष्कृते मा सुगं भूद्यो नः कदा चिदभिदासति द्रुहा ॥|
      block |यो मा पाकेन मनसा चरन्तमभिचष्टे अनृतेभिर्वचोभिः ।|
      block |आप इव काशिना संगृभीता असन्नस्त्वासत इन्द्र वक्ता ॥|
      block |ये पाकशंसं विहरन्त एवैर्ये वा भद्रं दूषयन्ति स्वधाभिः ।|
      block |अहये वा तान्प्रददातु सोम आ वा दधातु निरृतेरुपस्थे ॥|
      block |यो नो रसं दिप्सति पित्वो अग्ने यो अश्वानां यो गवां यस्तनूनाम् ।|
      block |रिपु स्तेन स्तेयकृद्दभ्रमेतु नि ष हीयतां तन्वा तना च ॥|
      block |परः सो अस्तु तन्वा तना च तिस्रः पृथिवीरधो अस्तु विश्वाः ।|
      block |प्रति शुष्यतु यशो अस्य देवा यो नो दिवा दिप्सति यश्च नक्तम् ॥|
      block |सुविज्ञानं चिकितुषे जनाय सच्चासच्च वचसी पस्पृधाते ।|
      block |तयोर्यत्सत्यं यतरदृजीयस्तदित्सोमोऽवति हन्त्यासत् ॥|
      block |न वा उ सोमो वृजिनं हिनोति न क्षत्रियं मिथुया धारयन्तम् ।|
      block |हन्ति रक्षो हन्त्यासद्वदन्तमुभाविन्द्रस्य प्रसितौ शयाते ॥|
      block |यदि वाहमनृतदेव आस मोघं वा देवाँ अप्यूहे अग्ने ।|
      block |किमस्मभ्यं जातवेदो हृणीषे द्रोघवाचस्ते निरृथं सचन्ताम् ॥|
      block |अद्या मुरीय यदि यातुधानो अस्मि यदि वायुस्ततप पूरुषस्य ।|
      block |अधा स वीरैर्दशभिर्वि यूया यो मा मोघं यातुधानेत्याह ॥|
      block |यो मायातुं यातुधानेत्याह यो वा रक्षाः शुचिरस्मीत्याह ।|
      block |इन्द्रस्तं हन्तु महता वधेन विश्वस्य जन्तोरधमस्पदीष्ट ॥|
      block |प्र या जिगाति खर्गलेव नक्तमप द्रुहा तन्वं गूहमाना ।|
      block |वव्राँ अनन्ताँ अव सा पदीष्ट ग्रावाणो घ्नन्तु रक्षस उपब्दैः ॥|
      block |वि तिष्ठध्वं मरुतो विक्ष्विच्छत गृभायत रक्षसः सं पिनष्टन ।|
      block |वयो ये भूत्वी पतयन्ति नक्तभिर्ये वा रिपो दधिरे देवे अध्वरे ॥|
      block |प्र वर्तय दिवो अश्मानमिन्द्र सोमशितं मघवन्सं शिशाधि ।|
      block |प्राक्तादपाक्तादधरादुदक्तादभि जहि रक्षसः पर्वतेन ॥|
      block |एत उ त्ये पतयन्ति श्वयातव इन्द्रं दिप्सन्ति दिप्सवोऽदाभ्यम् ।|
      block |शिशीते शक्रः पिशुनेभ्यो वधं नूनं सृजदशनिं यातुमद्भ्यः ॥|
      block |इन्द्रो यातूनामभवत्पराशरो हविर्मथीनामभ्याविवासताम् ।|
      block |अभीदु शक्रः परशुर्यथा वनं पात्रेव भिन्दन्सत एति रक्षसः ॥|
      block |उलूकयातुं शुशुलूकयातुं जहि श्वयातुमुत कोकयातुम् ।|
      block |सुपर्णयातुमुत गृध्रयातुं दृषदेव प्र मृण रक्ष इन्द्र ॥|
      block |मा नो रक्षो अभि नड्यातुमावतामपोच्छतु मिथुना या किमीदिना ।|
      block |पृथिवी नः पार्थिवात्पात्वंहसोऽन्तरिक्षं दिव्यात्पात्वस्मान् ॥|
      block |इन्द्र जहि पुमांसं यातुधानमुत स्त्रियं मायया शाशदानाम् ।|
      block |विग्रीवासो मूरदेवा ऋदन्तु मा ते दृशन्सूर्यमुच्चरन्तम् ॥|
      block |प्रति चक्ष्व वि चक्ष्वेन्द्रश्च सोम जागृतम् ।|
      block |रक्षोभ्यो वधमस्यतमशनिं यातुमद्भ्यः ॥|

  block |ऋग्वेदः मण्डल ८|
    block |ऋग्वेदः सूक्तं|
      block |मा चिदन्यद्वि शंसत सखायो मा रिषण्यत ।|
      block |इन्द्रमित्स्तोता वृषणं सचा सुते मुहुरुक्था च शंसत ॥|
      block |अवक्रक्षिणं वृषभं यथाजुरं गां न चर्षणीसहम् ।|
      block |विद्वेषणं संवननोभयंकरं मंहिष्ठमुभयाविनम् ॥|
      block |यच्चिद्धि त्वा जना इमे नाना हवन्त ऊतये ।|
      block |अस्माकं ब्रह्मेदमिन्द्र भूतु तेऽहा विश्वा च वर्धनम् ॥|
      block |वि तर्तूर्यन्ते मघवन्विपश्चितोऽर्यो विपो जनानाम् ।|
      block |उप क्रमस्व पुरुरूपमा भर वाजं नेदिष्ठमूतये ॥|
      block |महे चन त्वामद्रिवः परा शुल्काय देयाम् ।|
      block |न सहस्राय नायुताय वज्रिवो न शताय शतामघ ॥|
      block |वस्याँ इन्द्रासि मे पितुरुत भ्रातुरभुञ्जतः ।|
      block |माता च मे छदयथः समा वसो वसुत्वनाय राधसे ॥|
      block |क्वेयथ क्वेदसि पुरुत्रा चिद्धि ते मनः ।|
      block |अलर्षि युध्म खजकृत्पुरंदर प्र गायत्रा अगासिषुः ॥|
      block |प्रास्मै गायत्रमर्चत वावातुर्यः पुरंदरः ।|
      block |याभिः काण्वस्योप बर्हिरासदं यासद्वज्री भिनत्पुरः ॥|
      block |ये ते सन्ति दशग्विनः शतिनो ये सहस्रिणः ।|
      block |अश्वासो ये ते वृषणो रघुद्रुवस्तेभिर्नस्तूयमा गहि ॥|
      block |आ त्वद्य सबर्दुघां हुवे गायत्रवेपसम् ।|
      block |इन्द्रं धेनुं सुदुघामन्यामिषमुरुधारामरंकृतम् ॥|
      block |यत्तुदत्सूर एतशं वङ्कू वातस्य पर्णिना ।|
      block |वहत्कुत्समार्जुनेयं शतक्रतुः त्सरद्गन्धर्वमस्तृतम् ॥|
      block |य ऋते चिदभिश्रिषः पुरा जत्रुभ्य आतृदः ।|
      block |संधाता संधिं मघवा पुरूवसुरिष्कर्ता विह्रुतं पुनः ॥|
      block |मा भूम निष्ट्या इवेन्द्र त्वदरणा इव ।|
      block |वनानि न प्रजहितान्यद्रिवो दुरोषासो अमन्महि ॥|
      block |अमन्महीदनाशवोऽनुग्रासश्च वृत्रहन् ।|
      block |सकृत्सु ते महता शूर राधसा अनु स्तोमं मुदीमहि ॥|
      block |यदि स्तोमं मम श्रवदस्माकमिन्द्रमिन्दवः ।|
      block |तिरः पवित्रं ससृवांस आशवो मन्दन्तु तुग्र्यावृधः ॥|
      block |आ त्वद्य सधस्तुतिं वावातुः सख्युरा गहि ।|
      block |उपस्तुतिर्मघोनां प्र त्वावत्वधा ते वश्मि सुष्टुतिम् ॥|
      block |सोता हि सोममद्रिभिरेमेनमप्सु धावत ।|
      block |गव्या वस्त्रेव वासयन्त इन्नरो निर्धुक्षन्वक्षणाभ्यः ॥|
      block |अध ज्मो अध वा दिवो बृहतो रोचनादधि ।|
      block |अया वर्धस्व तन्वा गिरा ममा जाता सुक्रतो पृण ॥|
      block |इन्द्राय सु मदिन्तमं सोमं सोता वरेण्यम् ।|
      block |शक्र एणं पीपयद्विश्वया धिया हिन्वानं न वाजयुम् ॥|
      block |मा त्वा सोमस्य गल्दया सदा याचन्नहं गिरा ।|
      block |भूर्णिं मृगं न सवनेषु चुक्रुधं क ईशानं न याचिषत् ॥|
      block |मदेनेषितं मदमुग्रमुग्रेण शवसा ।|
      block |विश्वेषां तरुतारं मदच्युतं मदे हि ष्मा ददाति नः ॥|
      block |शेवारे वार्या पुरु देवो मर्ताय दाशुषे ।|
      block |स सुन्वते च स्तुवते च रासते विश्वगूर्तो अरिष्टुतः ॥|
      block |एन्द्र याहि मत्स्व चित्रेण देव राधसा ।|
      block |सरो न प्रास्युदरं सपीतिभिरा सोमेभिरुरु स्फिरम् ॥|
      block |आ त्वा सहस्रमा शतं युक्ता रथे हिरण्यये ।|
      block |ब्रह्मयुजो हरय इन्द्र केशिनो वहन्तु सोमपीतये ॥|
      block |आ त्वा रथे हिरण्यये हरी मयूरशेप्या ।|
      block |शितिपृष्ठा वहतां मध्वो अन्धसो विवक्षणस्य पीतये ॥|
      block |पिबा त्वस्य गिर्वणः सुतस्य पूर्वपा इव ।|
      block |परिष्कृतस्य रसिन इयमासुतिश्चारुर्मदाय पत्यते ॥|
      block |य एको अस्ति दंसना महाँ उग्रो अभि व्रतैः ।|
      block |गमत्स शिप्री न स योषदा गमद्धवं न परि वर्जति ॥|
      block |त्वं पुरं चरिष्ण्वं वधैः शुष्णस्य सं पिणक् ।|
      block |त्वं भा अनु चरो अध द्विता यदिन्द्र हव्यो भुवः ॥|
      block |मम त्वा सूर उदिते मम मध्यंदिने दिवः ।|
      block |मम प्रपित्वे अपिशर्वरे वसवा स्तोमासो अवृत्सत ॥|
      block |स्तुहि स्तुहीदेते घा ते मंहिष्ठासो मघोनाम् ।|
      block |निन्दिताश्वः प्रपथी परमज्या मघस्य मेध्यातिथे ॥|
      block |आ यदश्वान्वनन्वतः श्रद्धयाहं रथे रुहम् ।|
      block |उत वामस्य वसुनश्चिकेतति यो अस्ति याद्वः पशुः ॥|
      block |य ऋज्रा मह्यं मामहे सह त्वचा हिरण्यया ।|
      block |एष विश्वान्यभ्यस्तु सौभगासङ्गस्य स्वनद्रथः ॥|
      block |अध प्लायोगिरति दासदन्यानासङ्गो अग्ने दशभिः सहस्रैः ।|
      block |अधोक्षणो दश मह्यं रुशन्तो नळा इव सरसो निरतिष्ठन् ॥|
      block |अन्वस्य स्थूरं ददृशे पुरस्तादनस्थ ऊरुरवरम्बमाणः ।|
      block |शश्वती नार्यभिचक्ष्याह सुभद्रमर्य भोजनं बिभर्षि ॥|
    block |ऋग्वेदः सूक्तं|
      block |इदं वसो सुतमन्धः पिबा सुपूर्णमुदरम् ।|
      block |अनाभयिन्ररिमा ते ॥|
      block |नृभिर्धूतः सुतो अश्नैरव्यो वारैः परिपूतः ।|
      block |अश्वो न निक्तो नदीषु ॥|
      block |तं ते यवं यथा गोभिः स्वादुमकर्म श्रीणन्तः ।|
      block |इन्द्र त्वास्मिन्सधमादे ॥|
      block |इन्द्र इत्सोमपा एक इन्द्रः सुतपा विश्वायुः ।|
      block |अन्तर्देवान्मर्त्याँश्च ॥|
      block |न यं शुक्रो न दुराशीर्न तृप्रा उरुव्यचसम् ।|
      block |अपस्पृण्वते सुहार्दम् ॥|
      block |गोभिर्यदीमन्ये अस्मन्मृगं न व्रा मृगयन्ते ।|
      block |अभित्सरन्ति धेनुभिः ॥|
      block |त्रय इन्द्रस्य सोमाः सुतासः सन्तु देवस्य ।|
      block |स्वे क्षये सुतपाव्नः ॥|
      block |त्रयः कोशास श्चोतन्ति तिस्रश्चम्वः सुपूर्णाः ।|
      block |समाने अधि भार्मन् ॥|
      block |शुचिरसि पुरुनिष्ठाः क्षीरैर्मध्यत आशीर्तः ।|
      block |दध्ना मन्दिष्ठः शूरस्य ॥|
      block |इमे त इन्द्र सोमास्तीव्रा अस्मे सुतासः ।|
      block |शुक्रा आशिरं याचन्ते ॥|
      block |ताँ आशिरं पुरोळाशमिन्द्रेमं सोमं श्रीणीहि ।|
      block |रेवन्तं हि त्वा शृणोमि ॥|
      block |हृत्सु पीतासो युध्यन्ते दुर्मदासो न सुरायाम् ।|
      block |ऊधर्न नग्ना जरन्ते ॥|
      block |रेवाँ इद्रेवत स्तोता स्यात्त्वावतो मघोनः ।|
      block |प्रेदु हरिवः श्रुतस्य ॥|
      block |उक्थं चन शस्यमानमगोररिरा चिकेत ।|
      block |न गायत्रं गीयमानम् ॥|
      block |मा न इन्द्र पीयत्नवे मा शर्धते परा दाः ।|
      block |शिक्षा शचीवः शचीभिः ॥|
      block |वयमु त्वा तदिदर्था इन्द्र त्वायन्तः सखायः ।|
      block |कण्वा उक्थेभिर्जरन्ते ॥|
      block |न घेमन्यदा पपन वज्रिन्नपसो नविष्टौ ।|
      block |तवेदु स्तोमं चिकेत ॥|
      block |इच्छन्ति देवाः सुन्वन्तं न स्वप्नाय स्पृहयन्ति ।|
      block |यन्ति प्रमादमतन्द्राः ॥|
      block |ओ षु प्र याहि वाजेभिर्मा हृणीथा अभ्यस्मान् ।|
      block |महाँ इव युवजानिः ॥|
      block |मो ष्वद्य दुर्हणावान्सायं करदारे अस्मत् ।|
      block |अश्रीर इव जामाता ॥|
      block |विद्मा ह्यस्य वीरस्य भूरिदावरीं सुमतिम् ।|
      block |त्रिषु जातस्य मनांसि ॥|
      block |आ तू षिञ्च कण्वमन्तं न घा विद्म शवसानात् ।|
      block |यशस्तरं शतमूतेः ॥|
      block |ज्येष्ठेन सोतरिन्द्राय सोमं वीराय शक्राय ।|
      block |भरा पिबन्नर्याय ॥|
      block |यो वेदिष्ठो अव्यथिष्वश्वावन्तं जरितृभ्यः ।|
      block |वाजं स्तोतृभ्यो गोमन्तम् ॥|
      block |पन्यम्पन्यमित्सोतार आ धावत मद्याय ।|
      block |सोमं वीराय शूराय ॥|
      block |पाता वृत्रहा सुतमा घा गमन्नारे अस्मत् ।|
      block |नि यमते शतमूतिः ॥|
      block |एह हरी ब्रह्मयुजा शग्मा वक्षतः सखायम् ।|
      block |गीर्भिः श्रुतं गिर्वणसम् ॥|
      block |स्वादवः सोमा आ याहि श्रीताः सोमा आ याहि ।|
      block |शिप्रिन्नृषीवः शचीवो नायमच्छा सधमादम् ॥|
      block |स्तुतश्च यास्त्वा वर्धन्ति महे राधसे नृम्णाय ।|
      block |इन्द्र कारिणं वृधन्तः ॥|
      block |गिरश्च यास्ते गिर्वाह उक्था च तुभ्यं तानि ।|
      block |सत्रा दधिरे शवांसि ॥|
      block |एवेदेष तुविकूर्मिर्वाजाँ एको वज्रहस्तः ।|
      block |सनादमृक्तो दयते ॥|
      block |हन्ता वृत्रं दक्षिणेनेन्द्रः पुरू पुरुहूतः ।|
      block |महान्महीभिः शचीभिः ॥|
      block |यस्मिन्विश्वाश्चर्षणय उत च्यौत्ना ज्रयांसि च ।|
      block |अनु घेन्मन्दी मघोनः ॥|
      block |एष एतानि चकारेन्द्रो विश्वा योऽति शृण्वे ।|
      block |वाजदावा मघोनाम् ॥|
      block |प्रभर्ता रथं गव्यन्तमपाकाच्चिद्यमवति ।|
      block |इनो वसु स हि वोळ्हा ॥|
      block |सनिता विप्रो अर्वद्भिर्हन्ता वृत्रं नृभिः शूरः ।|
      block |सत्योऽविता विधन्तम् ॥|
      block |यजध्वैनं प्रियमेधा इन्द्रं सत्राचा मनसा ।|
      block |यो भूत्सोमैः सत्यमद्वा ॥|
      block |गाथश्रवसं सत्पतिं श्रवस्कामं पुरुत्मानम् ।|
      block |कण्वासो गात वाजिनम् ॥|
      block |य ऋते चिद्गास्पदेभ्यो दात्सखा नृभ्यः शचीवान् ।|
      block |ये अस्मिन्काममश्रियन् ॥|
      block |इत्था धीवन्तमद्रिवः काण्वं मेध्यातिथिम् ।|
      block |मेषो भूतोऽभि यन्नयः ॥|
      block |शिक्षा विभिन्दो अस्मै चत्वार्ययुता ददत् ।|
      block |अष्टा परः सहस्रा ॥|
      block |उत सु त्ये पयोवृधा माकी रणस्य नप्त्या ।|
      block |जनित्वनाय मामहे ॥|
    block |ऋग्वेदः सूक्तं|
      block |पिबा सुतस्य रसिनो मत्स्वा न इन्द्र गोमतः ।|
      block |आपिर्नो बोधि सधमाद्यो वृधेऽस्माँ अवन्तु ते धियः ॥|
      block |भूयाम ते सुमतौ वाजिनो वयं मा न स्तरभिमातये ।|
      block |अस्माञ्चित्राभिरवतादभिष्टिभिरा नः सुम्नेषु यामय ॥|
      block |इमा उ त्वा पुरूवसो गिरो वर्धन्तु या मम ।|
      block |पावकवर्णाः शुचयो विपश्चितोऽभि स्तोमैरनूषत ॥|
      block |अयं सहस्रमृषिभिः सहस्कृतः समुद्र इव पप्रथे ।|
      block |सत्यः सो अस्य महिमा गृणे शवो यज्ञेषु विप्रराज्ये ॥|
      block |इन्द्रमिद्देवतातय इन्द्रं प्रयत्यध्वरे ।|
      block |इन्द्रं समीके वनिनो हवामह इन्द्रं धनस्य सातये ॥|
      block |इन्द्रो मह्ना रोदसी पप्रथच्छव इन्द्रः सूर्यमरोचयत् ।|
      block |इन्द्रे ह विश्वा भुवनानि येमिर इन्द्रे सुवानास इन्दवः ॥|
      block |अभि त्वा पूर्वपीतय इन्द्र स्तोमेभिरायवः ।|
      block |समीचीनास ऋभवः समस्वरन्रुद्रा गृणन्त पूर्व्यम् ॥|
      block |अस्येदिन्द्रो वावृधे वृष्ण्यं शवो मदे सुतस्य विष्णवि ।|
      block |अद्या तमस्य महिमानमायवोऽनु ष्टुवन्ति पूर्वथा ॥|
      block |तत्त्वा यामि सुवीर्यं तद्ब्रह्म पूर्वचित्तये ।|
      block |येना यतिभ्यो भृगवे धने हिते येन प्रस्कण्वमाविथ ॥|
      block |येना समुद्रमसृजो महीरपस्तदिन्द्र वृष्णि ते शवः ।|
      block |सद्यः सो अस्य महिमा न संनशे यं क्षोणीरनुचक्रदे ॥|
      block |शग्धी न इन्द्र यत्त्वा रयिं यामि सुवीर्यम् ।|
      block |शग्धि वाजाय प्रथमं सिषासते शग्धि स्तोमाय पूर्व्य ॥|
      block |शग्धी नो अस्य यद्ध पौरमाविथ धिय इन्द्र सिषासतः ।|
      block |शग्धि यथा रुशमं श्यावकं कृपमिन्द्र प्रावः स्वर्णरम् ॥|
      block |कन्नव्यो अतसीनां तुरो गृणीत मर्त्यः ।|
      block |नही न्वस्य महिमानमिन्द्रियं स्वर्गृणन्त आनशुः ॥|
      block |कदु स्तुवन्त ऋतयन्त देवत ऋषिः को विप्र ओहते ।|
      block |कदा हवं मघवन्निन्द्र सुन्वतः कदु स्तुवत आ गमः ॥|
      block |उदु त्ये मधुमत्तमा गिर स्तोमास ईरते ।|
      block |सत्राजितो धनसा अक्षितोतयो वाजयन्तो रथा इव ॥|
      block |कण्वा इव भृगवः सूर्या इव विश्वमिद्धीतमानशुः ।|
      block |इन्द्रं स्तोमेभिर्महयन्त आयवः प्रियमेधासो अस्वरन् ॥|
      block |युक्ष्वा हि वृत्रहन्तम हरी इन्द्र परावतः ।|
      block |अर्वाचीनो मघवन्सोमपीतय उग्र ऋष्वेभिरा गहि ॥|
      block |इमे हि ते कारवो वावशुर्धिया विप्रासो मेधसातये ।|
      block |स त्वं नो मघवन्निन्द्र गिर्वणो वेनो न शृणुधी हवम् ॥|
      block |निरिन्द्र बृहतीभ्यो वृत्रं धनुभ्यो अस्फुरः ।|
      block |निरर्बुदस्य मृगयस्य मायिनो निः पर्वतस्य गा आजः ॥|
      block |निरग्नयो रुरुचुर्निरु सूर्यो निः सोम इन्द्रियो रसः ।|
      block |निरन्तरिक्षादधमो महामहिं कृषे तदिन्द्र पौंस्यम् ॥|
      block |यं मे दुरिन्द्रो मरुतः पाकस्थामा कौरयाणः ।|
      block |विश्वेषां त्मना शोभिष्ठमुपेव दिवि धावमानम् ॥|
      block |रोहितं मे पाकस्थामा सुधुरं कक्ष्यप्राम् ।|
      block |अदाद्रायो विबोधनम् ॥|
      block |यस्मा अन्ये दश प्रति धुरं वहन्ति वह्नयः ।|
      block |अस्तं वयो न तुग्र्यम् ॥|
      block |आत्मा पितुस्तनूर्वास ओजोदा अभ्यञ्जनम् ।|
      block |तुरीयमिद्रोहितस्य पाकस्थामानं भोजं दातारमब्रवम् ॥|
    block |ऋग्वेदः सूक्तं|
      block |यदिन्द्र प्रागपागुदङ्न्यग्वा हूयसे नृभिः ।|
      block |सिमा पुरू नृषूतो अस्यानवेऽसि प्रशर्ध तुर्वशे ॥|
      block |यद्वा रुमे रुशमे श्यावके कृप इन्द्र मादयसे सचा ।|
      block |कण्वासस्त्वा ब्रह्मभि स्तोमवाहस इन्द्रा यच्छन्त्या गहि ॥|
      block |यथा गौरो अपा कृतं तृष्यन्नेत्यवेरिणम् ।|
      block |आपित्वे नः प्रपित्वे तूयमा गहि कण्वेषु सु सचा पिब ॥|
      block |मन्दन्तु त्वा मघवन्निन्द्रेन्दवो राधोदेयाय सुन्वते ।|
      block |आमुष्या सोममपिबश्चमू सुतं ज्येष्ठं तद्दधिषे सहः ॥|
      block |प्र चक्रे सहसा सहो बभञ्ज मन्युमोजसा ।|
      block |विश्वे त इन्द्र पृतनायवो यहो नि वृक्षा इव येमिरे ॥|
      block |सहस्रेणेव सचते यवीयुधा यस्त आनळुपस्तुतिम् ।|
      block |पुत्रं प्रावर्गं कृणुते सुवीर्ये दाश्नोति नमउक्तिभिः ॥|
      block |मा भेम मा श्रमिष्मोग्रस्य सख्ये तव ।|
      block |महत्ते वृष्णो अभिचक्ष्यं कृतं पश्येम तुर्वशं यदुम् ॥|
      block |सव्यामनु स्फिग्यं वावसे वृषा न दानो अस्य रोषति ।|
      block |मध्वा सम्पृक्ताः सारघेण धेनवस्तूयमेहि द्रवा पिब ॥|
      block |अश्वी रथी सुरूप इद्गोमाँ इदिन्द्र ते सखा ।|
      block |श्वात्रभाजा वयसा सचते सदा चन्द्रो याति सभामुप ॥|
      block |ऋश्यो न तृष्यन्नवपानमा गहि पिबा सोमं वशाँ अनु ।|
      block |निमेघमानो मघवन्दिवेदिव ओजिष्ठं दधिषे सहः ॥|
      block |अध्वर्यो द्रावया त्वं सोममिन्द्रः पिपासति ।|
      block |उप नूनं युयुजे वृषणा हरी आ च जगाम वृत्रहा ॥|
      block |स्वयं चित्स मन्यते दाशुरिर्जनो यत्रा सोमस्य तृम्पसि ।|
      block |इदं ते अन्नं युज्यं समुक्षितं तस्येहि प्र द्रवा पिब ॥|
      block |रथेष्ठायाध्वर्यवः सोममिन्द्राय सोतन ।|
      block |अधि ब्रध्नस्याद्रयो वि चक्षते सुन्वन्तो दाश्वध्वरम् ॥|
      block |उप ब्रध्नं वावाता वृषणा हरी इन्द्रमपसु वक्षतः ।|
      block |अर्वाञ्चं त्वा सप्तयोऽध्वरश्रियो वहन्तु सवनेदुप ॥|
      block |प्र पूषणं वृणीमहे युज्याय पुरूवसुम् ।|
      block |स शक्र शिक्ष पुरुहूत नो धिया तुजे राये विमोचन ॥|
      block |सं नः शिशीहि भुरिजोरिव क्षुरं रास्व रायो विमोचन ।|
      block |त्वे तन्नः सुवेदमुस्रियं वसु यं त्वं हिनोषि मर्त्यम् ॥|
      block |वेमि त्वा पूषन्नृञ्जसे वेमि स्तोतव आघृणे ।|
      block |न तस्य वेम्यरणं हि तद्वसो स्तुषे पज्राय साम्ने ॥|
      block |परा गावो यवसं कच्चिदाघृणे नित्यं रेक्णो अमर्त्य ।|
      block |अस्माकं पूषन्नविता शिवो भव मंहिष्ठो वाजसातये ॥|
      block |स्थूरं राधः शताश्वं कुरुङ्गस्य दिविष्टिषु ।|
      block |राज्ञस्त्वेषस्य सुभगस्य रातिषु तुर्वशेष्वमन्महि ॥|
      block |धीभिः सातानि काण्वस्य वाजिनः प्रियमेधैरभिद्युभिः ।|
      block |षष्टिं सहस्रानु निर्मजामजे निर्यूथानि गवामृषिः ॥|
      block |वृक्षाश्चिन्मे अभिपित्वे अरारणुः ।|
      block |गां भजन्त मेहनाश्वं भजन्त मेहना ॥|
    block |ऋग्वेदः सूक्तं|
      block |दूरादिहेव यत्सत्यरुणप्सुरशिश्वितत् ।|
      block |वि भानुं विश्वधातनत् ॥|
      block |नृवद्दस्रा मनोयुजा रथेन पृथुपाजसा ।|
      block |सचेथे अश्विनोषसम् ॥|
      block |युवाभ्यां वाजिनीवसू प्रति स्तोमा अदृक्षत ।|
      block |वाचं दूतो यथोहिषे ॥|
      block |पुरुप्रिया ण ऊतये पुरुमन्द्रा पुरूवसू ।|
      block |स्तुषे कण्वासो अश्विना ॥|
      block |मंहिष्ठा वाजसातमेषयन्ता शुभस्पती ।|
      block |गन्तारा दाशुषो गृहम् ॥|
      block |ता सुदेवाय दाशुषे सुमेधामवितारिणीम् ।|
      block |घृतैर्गव्यूतिमुक्षतम् ॥|
      block |आ न स्तोममुप द्रवत्तूयं श्येनेभिराशुभिः ।|
      block |यातमश्वेभिरश्विना ॥|
      block |येभिस्तिस्रः परावतो दिवो विश्वानि रोचना ।|
      block |त्रीँरक्तून्परिदीयथः ॥|
      block |उत नो गोमतीरिष उत सातीरहर्विदा ।|
      block |वि पथः सातये सितम् ॥|
      block |आ नो गोमन्तमश्विना सुवीरं सुरथं रयिम् ।|
      block |वोळ्हमश्वावतीरिषः ॥|
      block |वावृधाना शुभस्पती दस्रा हिरण्यवर्तनी ।|
      block |पिबतं सोम्यं मधु ॥|
      block |अस्मभ्यं वाजिनीवसू मघवद्भ्यश्च सप्रथः ।|
      block |छर्दिर्यन्तमदाभ्यम् ॥|
      block |नि षु ब्रह्म जनानां याविष्टं तूयमा गतम् ।|
      block |मो ष्वन्याँ उपारतम् ॥|
      block |अस्य पिबतमश्विना युवं मदस्य चारुणः ।|
      block |मध्वो रातस्य धिष्ण्या ॥|
      block |अस्मे आ वहतं रयिं शतवन्तं सहस्रिणम् ।|
      block |पुरुक्षुं विश्वधायसम् ॥|
      block |पुरुत्रा चिद्धि वां नरा विह्वयन्ते मनीषिणः ।|
      block |वाघद्भिरश्विना गतम् ॥|
      block |जनासो वृक्तबर्हिषो हविष्मन्तो अरंकृतः ।|
      block |युवां हवन्ते अश्विना ॥|
      block |अस्माकमद्य वामयं स्तोमो वाहिष्ठो अन्तमः ।|
      block |युवाभ्यां भूत्वश्विना ॥|
      block |यो ह वां मधुनो दृतिराहितो रथचर्षणे ।|
      block |ततः पिबतमश्विना ॥|
      block |तेन नो वाजिनीवसू पश्वे तोकाय शं गवे ।|
      block |वहतं पीवरीरिषः ॥|
      block |उत नो दिव्या इष उत सिन्धूँरहर्विदा ।|
      block |अप द्वारेव वर्षथः ॥|
      block |कदा वां तौग्र्यो विधत्समुद्रे जहितो नरा ।|
      block |यद्वां रथो विभिष्पतात् ॥|
      block |युवं कण्वाय नासत्या ऋपिरिप्ताय हर्म्ये ।|
      block |शश्वदूतीर्दशस्यथः ॥|
      block |ताभिरा यातमूतिभिर्नव्यसीभिः सुशस्तिभिः ।|
      block |यद्वां वृषण्वसू हुवे ॥|
      block |यथा चित्कण्वमावतं प्रियमेधमुपस्तुतम् ।|
      block |अत्रिं शिञ्जारमश्विना ॥|
      block |यथोत कृत्व्ये धनेऽंशुं गोष्वगस्त्यम् ।|
      block |यथा वाजेषु सोभरिम् ॥|
      block |एतावद्वां वृषण्वसू अतो वा भूयो अश्विना ।|
      block |गृणन्तः सुम्नमीमहे ॥|
      block |रथं हिरण्यवन्धुरं हिरण्याभीशुमश्विना ।|
      block |आ हि स्थाथो दिविस्पृशम् ॥|
      block |हिरण्ययी वां रभिरीषा अक्षो हिरण्ययः ।|
      block |उभा चक्रा हिरण्यया ॥|
      block |तेन नो वाजिनीवसू परावतश्चिदा गतम् ।|
      block |उपेमां सुष्टुतिं मम ॥|
      block |आ वहेथे पराकात्पूर्वीरश्नन्तावश्विना ।|
      block |इषो दासीरमर्त्या ॥|
      block |आ नो द्युम्नैरा श्रवोभिरा राया यातमश्विना ।|
      block |पुरुश्चन्द्रा नासत्या ॥|
      block |एह वां प्रुषितप्सवो वयो वहन्तु पर्णिनः ।|
      block |अच्छा स्वध्वरं जनम् ॥|
      block |रथं वामनुगायसं य इषा वर्तते सह ।|
      block |न चक्रमभि बाधते ॥|
      block |हिरण्ययेन रथेन द्रवत्पाणिभिरश्वैः ।|
      block |धीजवना नासत्या ॥|
      block |युवं मृगं जागृवांसं स्वदथो वा वृषण्वसू ।|
      block |ता नः पृङ्क्तमिषा रयिम् ॥|
      block |ता मे अश्विना सनीनां विद्यातं नवानाम् ।|
      block |यथा चिच्चैद्यः कशुः शतमुष्ट्रानां ददत्सहस्रा दश गोनाम् ॥|
      block |यो मे हिरण्यसंदृशो दश राज्ञो अमंहत ।|
      block |अधस्पदा इच्चैद्यस्य कृष्टयश्चर्मम्ना अभितो जनाः ॥|
      block |माकिरेना पथा गाद्येनेमे यन्ति चेदयः ।|
      block |अन्यो नेत्सूरिरोहते भूरिदावत्तरो जनः ॥|
    block |ऋग्वेदः सूक्तं|
      block |महाँ इन्द्रो य ओजसा पर्जन्यो वृष्टिमाँ इव ।|
      block |स्तोमैर्वत्सस्य वावृधे ॥|
      block |प्रजामृतस्य पिप्रतः प्र यद्भरन्त वह्नयः ।|
      block |विप्रा ऋतस्य वाहसा ॥|
      block |कण्वा इन्द्रं यदक्रत स्तोमैर्यज्ञस्य साधनम् ।|
      block |जामि ब्रुवत आयुधम् ॥|
      block |समस्य मन्यवे विशो विश्वा नमन्त कृष्टयः ।|
      block |समुद्रायेव सिन्धवः ॥|
      block |ओजस्तदस्य तित्विष उभे यत्समवर्तयत् ।|
      block |इन्द्रश्चर्मेव रोदसी ॥|
      block |वि चिद्वृत्रस्य दोधतो वज्रेण शतपर्वणा ।|
      block |शिरो बिभेद वृष्णिना ॥|
      block |इमा अभि प्र णोनुमो विपामग्रेषु धीतयः ।|
      block |अग्नेः शोचिर्न दिद्युतः ॥|
      block |गुहा सतीरुप त्मना प्र यच्छोचन्त धीतयः ।|
      block |कण्वा ऋतस्य धारया ॥|
      block |प्र तमिन्द्र नशीमहि रयिं गोमन्तमश्विनम् ।|
      block |प्र ब्रह्म पूर्वचित्तये ॥|
      block |अहमिद्धि पितुष्परि मेधामृतस्य जग्रभ ।|
      block |अहं सूर्य इवाजनि ॥|
      block |अहं प्रत्नेन मन्मना गिरः शुम्भामि कण्ववत् ।|
      block |येनेन्द्रः शुष्ममिद्दधे ॥|
      block |ये त्वामिन्द्र न तुष्टुवुरृषयो ये च तुष्टुवुः ।|
      block |ममेद्वर्धस्व सुष्टुतः ॥|
      block |यदस्य मन्युरध्वनीद्वि वृत्रं पर्वशो रुजन् ।|
      block |अपः समुद्रमैरयत् ॥|
      block |नि शुष्ण इन्द्र धर्णसिं वज्रं जघन्थ दस्यवि ।|
      block |वृषा ह्युग्र शृण्विषे ॥|
      block |न द्याव इन्द्रमोजसा नान्तरिक्षाणि वज्रिणम् ।|
      block |न विव्यचन्त भूमयः ॥|
      block |यस्त इन्द्र महीरप स्तभूयमान आशयत् ।|
      block |नि तं पद्यासु शिश्नथः ॥|
      block |य इमे रोदसी मही समीची समजग्रभीत् ।|
      block |तमोभिरिन्द्र तं गुहः ॥|
      block |य इन्द्र यतयस्त्वा भृगवो ये च तुष्टुवुः ।|
      block |ममेदुग्र श्रुधी हवम् ॥|
      block |इमास्त इन्द्र पृश्नयो घृतं दुहत आशिरम् ।|
      block |एनामृतस्य पिप्युषीः ॥|
      block |या इन्द्र प्रस्वस्त्वासा गर्भमचक्रिरन् ।|
      block |परि धर्मेव सूर्यम् ॥|
      block |त्वामिच्छवसस्पते कण्वा उक्थेन वावृधुः ।|
      block |त्वां सुतास इन्दवः ॥|
      block |तवेदिन्द्र प्रणीतिषूत प्रशस्तिरद्रिवः ।|
      block |यज्ञो वितन्तसाय्यः ॥|
      block |आ न इन्द्र महीमिषं पुरं न दर्षि गोमतीम् ।|
      block |उत प्रजां सुवीर्यम् ॥|
      block |उत त्यदाश्वश्व्यं यदिन्द्र नाहुषीष्वा ।|
      block |अग्रे विक्षु प्रदीदयत् ॥|
      block |अभि व्रजं न तत्निषे सूर उपाकचक्षसम् ।|
      block |यदिन्द्र मृळयासि नः ॥|
      block |यदङ्ग तविषीयस इन्द्र प्रराजसि क्षितीः ।|
      block |महाँ अपार ओजसा ॥|
      block |तं त्वा हविष्मतीर्विश उप ब्रुवत ऊतये ।|
      block |उरुज्रयसमिन्दुभिः ॥|
      block |उपह्वरे गिरीणां संगथे च नदीनाम् ।|
      block |धिया विप्रो अजायत ॥|
      block |अतः समुद्रमुद्वतश्चिकित्वाँ अव पश्यति ।|
      block |यतो विपान एजति ॥|
      block |आदित्प्रत्नस्य रेतसो ज्योतिष्पश्यन्ति वासरम् ।|
      block |परो यदिध्यते दिवा ॥|
      block |कण्वास इन्द्र ते मतिं विश्वे वर्धन्ति पौंस्यम् ।|
      block |उतो शविष्ठ वृष्ण्यम् ॥|
      block |इमां म इन्द्र सुष्टुतिं जुषस्व प्र सु मामव ।|
      block |उत प्र वर्धया मतिम् ॥|
      block |उत ब्रह्मण्या वयं तुभ्यं प्रवृद्ध वज्रिवः ।|
      block |विप्रा अतक्ष्म जीवसे ॥|
      block |अभि कण्वा अनूषतापो न प्रवता यतीः ।|
      block |इन्द्रं वनन्वती मतिः ॥|
      block |इन्द्रमुक्थानि वावृधुः समुद्रमिव सिन्धवः ।|
      block |अनुत्तमन्युमजरम् ॥|
      block |आ नो याहि परावतो हरिभ्यां हर्यताभ्याम् ।|
      block |इममिन्द्र सुतं पिब ॥|
      block |त्वामिद्वृत्रहन्तम जनासो वृक्तबर्हिषः ।|
      block |हवन्ते वाजसातये ॥|
      block |अनु त्वा रोदसी उभे चक्रं न वर्त्येतशम् ।|
      block |अनु सुवानास इन्दवः ॥|
      block |मन्दस्वा सु स्वर्णर उतेन्द्र शर्यणावति ।|
      block |मत्स्वा विवस्वतो मती ॥|
      block |वावृधान उप द्यवि वृषा वज्र्यरोरवीत् ।|
      block |वृत्रहा सोमपातमः ॥|
      block |ऋषिर्हि पूर्वजा अस्येक ईशान ओजसा ।|
      block |इन्द्र चोष्कूयसे वसु ॥|
      block |अस्माकं त्वा सुताँ उप वीतपृष्ठा अभि प्रयः ।|
      block |शतं वहन्तु हरयः ॥|
      block |इमां सु पूर्व्यां धियं मधोर्घृतस्य पिप्युषीम् ।|
      block |कण्वा उक्थेन वावृधुः ॥|
      block |इन्द्रमिद्विमहीनां मेधे वृणीत मर्त्यः ।|
      block |इन्द्रं सनिष्युरूतये ॥|
      block |अर्वाञ्चं त्वा पुरुष्टुत प्रियमेधस्तुता हरी ।|
      block |सोमपेयाय वक्षतः ॥|
      block |शतमहं तिरिन्दिरे सहस्रं पर्शावा ददे ।|
      block |राधांसि याद्वानाम् ॥|
      block |त्रीणि शतान्यर्वतां सहस्रा दश गोनाम् ।|
      block |ददुष्पज्राय साम्ने ॥|
      block |उदानट् ककुहो दिवमुष्ट्राञ्चतुर्युजो ददत् ।|
      block |श्रवसा याद्वं जनम् ॥|
    block |ऋग्वेदः सूक्तं|
      block |प्र यद्वस्त्रिष्टुभमिषं मरुतो विप्रो अक्षरत् ।|
      block |वि पर्वतेषु राजथ ॥|
      block |यदङ्ग तविषीयवो यामं शुभ्रा अचिध्वम् ।|
      block |नि पर्वता अहासत ॥|
      block |उदीरयन्त वायुभिर्वाश्रासः पृश्निमातरः ।|
      block |धुक्षन्त पिप्युषीमिषम् ॥|
      block |वपन्ति मरुतो मिहं प्र वेपयन्ति पर्वतान् ।|
      block |यद्यामं यान्ति वायुभिः ॥|
      block |नि यद्यामाय वो गिरिर्नि सिन्धवो विधर्मणे ।|
      block |महे शुष्माय येमिरे ॥|
      block |युष्माँ उ नक्तमूतये युष्मान्दिवा हवामहे ।|
      block |युष्मान्प्रयत्यध्वरे ॥|
      block |उदु त्ये अरुणप्सवश्चित्रा यामेभिरीरते ।|
      block |वाश्रा अधि ष्णुना दिवः ॥|
      block |सृजन्ति रश्मिमोजसा पन्थां सूर्याय यातवे ।|
      block |ते भानुभिर्वि तस्थिरे ॥|
      block |इमां मे मरुतो गिरमिमं स्तोममृभुक्षणः ।|
      block |इमं मे वनता हवम् ॥|
      block |त्रीणि सरांसि पृश्नयो दुदुह्रे वज्रिणे मधु ।|
      block |उत्सं कवन्धमुद्रिणम् ॥|
      block |मरुतो यद्ध वो दिवः सुम्नायन्तो हवामहे ।|
      block |आ तू न उप गन्तन ॥|
      block |यूयं हि ष्ठा सुदानवो रुद्रा ऋभुक्षणो दमे ।|
      block |उत प्रचेतसो मदे ॥|
      block |आ नो रयिं मदच्युतं पुरुक्षुं विश्वधायसम् ।|
      block |इयर्ता मरुतो दिवः ॥|
      block |अधीव यद्गिरीणां यामं शुभ्रा अचिध्वम् ।|
      block |सुवानैर्मन्दध्व इन्दुभिः ॥|
      block |एतावतश्चिदेषां सुम्नं भिक्षेत मर्त्यः ।|
      block |अदाभ्यस्य मन्मभिः ॥|
      block |ये द्रप्सा इव रोदसी धमन्त्यनु वृष्टिभिः ।|
      block |उत्सं दुहन्तो अक्षितम् ॥|
      block |उदु स्वानेभिरीरत उद्रथैरुदु वायुभिः ।|
      block |उत्स्तोमैः पृश्निमातरः ॥|
      block |येनाव तुर्वशं यदुं येन कण्वं धनस्पृतम् ।|
      block |राये सु तस्य धीमहि ॥|
      block |इमा उ वः सुदानवो घृतं न पिप्युषीरिषः ।|
      block |वर्धान्काण्वस्य मन्मभिः ॥|
      block |क्व नूनं सुदानवो मदथा वृक्तबर्हिषः ।|
      block |ब्रह्मा को वः सपर्यति ॥|
      block |नहि ष्म यद्ध वः पुरा स्तोमेभिर्वृक्तबर्हिषः ।|
      block |शर्धाँ ऋतस्य जिन्वथ ॥|
      block |समु त्ये महतीरपः सं क्षोणी समु सूर्यम् ।|
      block |सं वज्रं पर्वशो दधुः ॥|
      block |वि वृत्रं पर्वशो ययुर्वि पर्वताँ अराजिनः ।|
      block |चक्राणा वृष्णि पौंस्यम् ॥|
      block |अनु त्रितस्य युध्यतः शुष्ममावन्नुत क्रतुम् ।|
      block |अन्विन्द्रं वृत्रतूर्ये ॥|
      block |विद्युद्धस्ता अभिद्यवः शिप्राः शीर्षन्हिरण्ययीः ।|
      block |शुभ्रा व्यञ्जत श्रिये ॥|
      block |उशना यत्परावत उक्ष्णो रन्ध्रमयातन ।|
      block |द्यौर्न चक्रदद्भिया ॥|
      block |आ नो मखस्य दावनेऽश्वैर्हिरण्यपाणिभिः ।|
      block |देवास उप गन्तन ॥|
      block |यदेषां पृषती रथे प्रष्टिर्वहति रोहितः ।|
      block |यान्ति शुभ्रा रिणन्नपः ॥|
      block |सुषोमे शर्यणावत्यार्जीके पस्त्यावति ।|
      block |ययुर्निचक्रया नरः ॥|
      block |कदा गच्छाथ मरुत इत्था विप्रं हवमानम् ।|
      block |मार्डीकेभिर्नाधमानम् ॥|
      block |कद्ध नूनं कधप्रियो यदिन्द्रमजहातन ।|
      block |को वः सखित्व ओहते ॥|
      block |सहो षु णो वज्रहस्तैः कण्वासो अग्निं मरुद्भिः ।|
      block |स्तुषे हिरण्यवाशीभिः ॥|
      block |ओ षु वृष्णः प्रयज्यूना नव्यसे सुविताय ।|
      block |ववृत्यां चित्रवाजान् ॥|
      block |गिरयश्चिन्नि जिहते पर्शानासो मन्यमानाः ।|
      block |पर्वताश्चिन्नि येमिरे ॥|
      block |आक्ष्णयावानो वहन्त्यन्तरिक्षेण पततः ।|
      block |धातार स्तुवते वयः ॥|
      block |अग्निर्हि जानि पूर्व्यश्छन्दो न सूरो अर्चिषा ।|
      block |ते भानुभिर्वि तस्थिरे ॥|
    block |ऋग्वेदः सूक्तं|
      block |आ नो विश्वाभिरूतिभिरश्विना गच्छतं युवम् ।|
      block |दस्रा हिरण्यवर्तनी पिबतं सोम्यं मधु ॥|
      block |आ नूनं यातमश्विना रथेन सूर्यत्वचा ।|
      block |भुजी हिरण्यपेशसा कवी गम्भीरचेतसा ॥|
      block |आ यातं नहुषस्पर्यान्तरिक्षात्सुवृक्तिभिः ।|
      block |पिबाथो अश्विना मधु कण्वानां सवने सुतम् ॥|
      block |आ नो यातं दिवस्पर्यान्तरिक्षादधप्रिया ।|
      block |पुत्रः कण्वस्य वामिह सुषाव सोम्यं मधु ॥|
      block |आ नो यातमुपश्रुत्यश्विना सोमपीतये ।|
      block |स्वाहा स्तोमस्य वर्धना प्र कवी धीतिभिर्नरा ॥|
      block |यच्चिद्धि वां पुर ऋषयो जुहूरेऽवसे नरा ।|
      block |आ यातमश्विना गतमुपेमां सुष्टुतिं मम ॥|
      block |दिवश्चिद्रोचनादध्या नो गन्तं स्वर्विदा ।|
      block |धीभिर्वत्सप्रचेतसा स्तोमेभिर्हवनश्रुता ॥|
      block |किमन्ये पर्यासतेऽस्मत्स्तोमेभिरश्विना ।|
      block |पुत्रः कण्वस्य वामृषिर्गीर्भिर्वत्सो अवीवृधत् ॥|
      block |आ वां विप्र इहावसेऽह्वत्स्तोमेभिरश्विना ।|
      block |अरिप्रा वृत्रहन्तमा ता नो भूतं मयोभुवा ॥|
      block |आ यद्वां योषणा रथमतिष्ठद्वाजिनीवसू ।|
      block |विश्वान्यश्विना युवं प्र धीतान्यगच्छतम् ॥|
      block |अतः सहस्रनिर्णिजा रथेना यातमश्विना ।|
      block |वत्सो वां मधुमद्वचोऽशंसीत्काव्यः कविः ॥|
      block |पुरुमन्द्रा पुरूवसू मनोतरा रयीणाम् ।|
      block |स्तोमं मे अश्विनाविममभि वह्नी अनूषाताम् ॥|
      block |आ नो विश्वान्यश्विना धत्तं राधांस्यह्रया ।|
      block |कृतं न ऋत्वियावतो मा नो रीरधतं निदे ॥|
      block |यन्नासत्या परावति यद्वा स्थो अध्यम्बरे ।|
      block |अतः सहस्रनिर्णिजा रथेना यातमश्विना ॥|
      block |यो वां नासत्यावृषिर्गीर्भिर्वत्सो अवीवृधत् ।|
      block |तस्मै सहस्रनिर्णिजमिषं धत्तं घृतश्चुतम् ॥|
      block |प्रास्मा ऊर्जं घृतश्चुतमश्विना यच्छतं युवम् ।|
      block |यो वां सुम्नाय तुष्टवद्वसूयाद्दानुनस्पती ॥|
      block |आ नो गन्तं रिशादसेमं स्तोमं पुरुभुजा ।|
      block |कृतं नः सुश्रियो नरेमा दातमभिष्टये ॥|
      block |आ वां विश्वाभिरूतिभिः प्रियमेधा अहूषत ।|
      block |राजन्तावध्वराणामश्विना यामहूतिषु ॥|
      block |आ नो गन्तं मयोभुवाश्विना शम्भुवा युवम् ।|
      block |यो वां विपन्यू धीतिभिर्गीर्भिर्वत्सो अवीवृधत् ॥|
      block |याभिः कण्वं मेधातिथिं याभिर्वशं दशव्रजम् ।|
      block |याभिर्गोशर्यमावतं ताभिर्नोऽवतं नरा ॥|
      block |याभिर्नरा त्रसदस्युमावतं कृत्व्ये धने ।|
      block |ताभिः ष्वस्माँ अश्विना प्रावतं वाजसातये ॥|
      block |प्र वां स्तोमाः सुवृक्तयो गिरो वर्धन्त्वश्विना ।|
      block |पुरुत्रा वृत्रहन्तमा ता नो भूतं पुरुस्पृहा ॥|
      block |त्रीणि पदान्यश्विनोराविः सान्ति गुहा परः ।|
      block |कवी ऋतस्य पत्मभिरर्वाग्जीवेभ्यस्परि ॥|
    block |ऋग्वेदः सूक्तं|
      block |आ नूनमश्विना युवं वत्सस्य गन्तमवसे ।|
      block |प्रास्मै यच्छतमवृकं पृथु च्छर्दिर्युयुतं या अरातयः ॥|
      block |यदन्तरिक्षे यद्दिवि यत्पञ्च मानुषाँ अनु ।|
      block |नृम्णं तद्धत्तमश्विना ॥|
      block |ये वां दंसांस्यश्विना विप्रासः परिमामृशुः ।|
      block |एवेत्काण्वस्य बोधतम् ॥|
      block |अयं वां घर्मो अश्विना स्तोमेन परि षिच्यते ।|
      block |अयं सोमो मधुमान्वाजिनीवसू येन वृत्रं चिकेतथः ॥|
      block |यदप्सु यद्वनस्पतौ यदोषधीषु पुरुदंससा कृतम् ।|
      block |तेन माविष्टमश्विना ॥|
      block |यन्नासत्या भुरण्यथो यद्वा देव भिषज्यथः ।|
      block |अयं वां वत्सो मतिभिर्न विन्धते हविष्मन्तं हि गच्छथः ॥|
      block |आ नूनमश्विनोरृषि स्तोमं चिकेत वामया ।|
      block |आ सोमं मधुमत्तमं घर्मं सिञ्चादथर्वणि ॥|
      block |आ नूनं रघुवर्तनिं रथं तिष्ठाथो अश्विना ।|
      block |आ वां स्तोमा इमे मम नभो न चुच्यवीरत ॥|
      block |यदद्य वां नासत्योक्थैराचुच्युवीमहि ।|
      block |यद्वा वाणीभिरश्विनेवेत्काण्वस्य बोधतम् ॥|
      block |यद्वां कक्षीवाँ उत यद्व्यश्व ऋषिर्यद्वां दीर्घतमा जुहाव ।|
      block |पृथी यद्वां वैन्यः सादनेष्वेवेदतो अश्विना चेतयेथाम् ॥|
      block |यातं छर्दिष्पा उत नः परस्पा भूतं जगत्पा उत नस्तनूपा ।|
      block |वर्तिस्तोकाय तनयाय यातम् ॥|
      block |यदिन्द्रेण सरथं याथो अश्विना यद्वा वायुना भवथः समोकसा ।|
      block |यदादित्येभिरृभुभिः सजोषसा यद्वा विष्णोर्विक्रमणेषु तिष्ठथः ॥|
      block |यदद्याश्विनावहं हुवेय वाजसातये ।|
      block |यत्पृत्सु तुर्वणे सहस्तच्छ्रेष्ठमश्विनोरवः ॥|
      block |आ नूनं यातमश्विनेमा हव्यानि वां हिता ।|
      block |इमे सोमासो अधि तुर्वशे यदाविमे कण्वेषु वामथ ॥|
      block |यन्नासत्या पराके अर्वाके अस्ति भेषजम् ।|
      block |तेन नूनं विमदाय प्रचेतसा छर्दिर्वत्साय यच्छतम् ॥|
      block |अभुत्स्यु प्र देव्या साकं वाचाहमश्विनोः ।|
      block |व्यावर्देव्या मतिं वि रातिं मर्त्येभ्यः ॥|
      block |प्र बोधयोषो अश्विना प्र देवि सूनृते महि ।|
      block |प्र यज्ञहोतरानुषक्प्र मदाय श्रवो बृहत् ॥|
      block |यदुषो यासि भानुना सं सूर्येण रोचसे ।|
      block |आ हायमश्विनो रथो वर्तिर्याति नृपाय्यम् ॥|
      block |यदापीतासो अंशवो गावो न दुह्र ऊधभिः ।|
      block |यद्वा वाणीरनूषत प्र देवयन्तो अश्विना ॥|
      block |प्र द्युम्नाय प्र शवसे प्र नृषाह्याय शर्मणे ।|
      block |प्र दक्षाय प्रचेतसा ॥|
      block |यन्नूनं धीभिरश्विना पितुर्योना निषीदथः ।|
      block |यद्वा सुम्नेभिरुक्थ्या ॥|
    block |ऋग्वेदः सूक्तं|
      block |यत्स्थो दीर्घप्रसद्मनि यद्वादो रोचने दिवः ।|
      block |यद्वा समुद्रे अध्याकृते गृहेऽत आ यातमश्विना ॥|
      block |यद्वा यज्ञं मनवे सम्मिमिक्षथुरेवेत्काण्वस्य बोधतम् ।|
      block |बृहस्पतिं विश्वान्देवाँ अहं हुव इन्द्राविष्णू अश्विनावाशुहेषसा ॥|
      block |त्या न्वश्विना हुवे सुदंससा गृभे कृता ।|
      block |ययोरस्ति प्र णः सख्यं देवेष्वध्याप्यम् ॥|
      block |ययोरधि प्र यज्ञा असूरे सन्ति सूरयः ।|
      block |ता यज्ञस्याध्वरस्य प्रचेतसा स्वधाभिर्या पिबतः सोम्यं मधु ॥|
      block |यदद्याश्विनावपाग्यत्प्राक्स्थो वाजिनीवसू ।|
      block |यद्द्रुह्यव्यनवि तुर्वशे यदौ हुवे वामथ मा गतम् ॥|
      block |यदन्तरिक्षे पतथः पुरुभुजा यद्वेमे रोदसी अनु ।|
      block |यद्वा स्वधाभिरधितिष्ठथो रथमत आ यातमश्विना ॥|
    block |ऋग्वेदः सूक्तं|
      block |त्वमग्ने व्रतपा असि देव आ मर्त्येष्वा ।|
      block |त्वं यज्ञेष्वीड्यः ॥|
      block |त्वमसि प्रशस्यो विदथेषु सहन्त्य ।|
      block |अग्ने रथीरध्वराणाम् ॥|
      block |स त्वमस्मदप द्विषो युयोधि जातवेदः ।|
      block |अदेवीरग्ने अरातीः ॥|
      block |अन्ति चित्सन्तमह यज्ञं मर्तस्य रिपोः ।|
      block |नोप वेषि जातवेदः ॥|
      block |मर्ता अमर्त्यस्य ते भूरि नाम मनामहे ।|
      block |विप्रासो जातवेदसः ॥|
      block |विप्रं विप्रासोऽवसे देवं मर्तास ऊतये ।|
      block |अग्निं गीर्भिर्हवामहे ॥|
      block |आ ते वत्सो मनो यमत्परमाच्चित्सधस्थात् ।|
      block |अग्ने त्वांकामया गिरा ॥|
      block |पुरुत्रा हि सदृङ्ङसि विशो विश्वा अनु प्रभुः ।|
      block |समत्सु त्वा हवामहे ॥|
      block |समत्स्वग्निमवसे वाजयन्तो हवामहे ।|
      block |वाजेषु चित्रराधसम् ॥|
      block |प्रत्नो हि कमीड्यो अध्वरेषु सनाच्च होता नव्यश्च सत्सि ।|
      block |स्वां चाग्ने तन्वं पिप्रयस्वास्मभ्यं च सौभगमा यजस्व ॥|
    block |ऋग्वेदः सूक्तं|
      block |य इन्द्र सोमपातमो मदः शविष्ठ चेतति ।|
      block |येना हंसि न्यत्रिणं तमीमहे ॥|
      block |येना दशग्वमध्रिगुं वेपयन्तं स्वर्णरम् ।|
      block |येना समुद्रमाविथा तमीमहे ॥|
      block |येन सिन्धुं महीरपो रथाँ इव प्रचोदयः ।|
      block |पन्थामृतस्य यातवे तमीमहे ॥|
      block |इमं स्तोममभिष्टये घृतं न पूतमद्रिवः ।|
      block |येना नु सद्य ओजसा ववक्षिथ ॥|
      block |इमं जुषस्व गिर्वणः समुद्र इव पिन्वते ।|
      block |इन्द्र विश्वाभिरूतिभिर्ववक्षिथ ॥|
      block |यो नो देवः परावतः सखित्वनाय मामहे ।|
      block |दिवो न वृष्टिं प्रथयन्ववक्षिथ ॥|
      block |ववक्षुरस्य केतवो उत वज्रो गभस्त्योः ।|
      block |यत्सूर्यो न रोदसी अवर्धयत् ॥|
      block |यदि प्रवृद्ध सत्पते सहस्रं महिषाँ अघः ।|
      block |आदित्त इन्द्रियं महि प्र वावृधे ॥|
      block |इन्द्रः सूर्यस्य रश्मिभिर्न्यर्शसानमोषति ।|
      block |अग्निर्वनेव सासहिः प्र वावृधे ॥|
      block |इयं त ऋत्वियावती धीतिरेति नवीयसी ।|
      block |सपर्यन्ती पुरुप्रिया मिमीत इत् ॥|
      block |गर्भो यज्ञस्य देवयुः क्रतुं पुनीत आनुषक् ।|
      block |स्तोमैरिन्द्रस्य वावृधे मिमीत इत् ॥|
      block |सनिर्मित्रस्य पप्रथ इन्द्रः सोमस्य पीतये ।|
      block |प्राची वाशीव सुन्वते मिमीत इत् ॥|
      block |यं विप्रा उक्थवाहसोऽभिप्रमन्दुरायवः ।|
      block |घृतं न पिप्य आसन्यृतस्य यत् ॥|
      block |उत स्वराजे अदिति स्तोममिन्द्राय जीजनत् ।|
      block |पुरुप्रशस्तमूतय ऋतस्य यत् ॥|
      block |अभि वह्नय ऊतयेऽनूषत प्रशस्तये ।|
      block |न देव विव्रता हरी ऋतस्य यत् ॥|
      block |यत्सोममिन्द्र विष्णवि यद्वा घ त्रित आप्त्ये ।|
      block |यद्वा मरुत्सु मन्दसे समिन्दुभिः ॥|
      block |यद्वा शक्र परावति समुद्रे अधि मन्दसे ।|
      block |अस्माकमित्सुते रणा समिन्दुभिः ॥|
      block |यद्वासि सुन्वतो वृधो यजमानस्य सत्पते ।|
      block |उक्थे वा यस्य रण्यसि समिन्दुभिः ॥|
      block |देवंदेवं वोऽवस इन्द्रमिन्द्रं गृणीषणि ।|
      block |अधा यज्ञाय तुर्वणे व्यानशुः ॥|
      block |यज्ञेभिर्यज्ञवाहसं सोमेभिः सोमपातमम् ।|
      block |होत्राभिरिन्द्रं वावृधुर्व्यानशुः ॥|
      block |महीरस्य प्रणीतयः पूर्वीरुत प्रशस्तयः ।|
      block |विश्वा वसूनि दाशुषे व्यानशुः ॥|
      block |इन्द्रं वृत्राय हन्तवे देवासो दधिरे पुरः ।|
      block |इन्द्रं वाणीरनूषता समोजसे ॥|
      block |महान्तं महिना वयं स्तोमेभिर्हवनश्रुतम् ।|
      block |अर्कैरभि प्र णोनुमः समोजसे ॥|
      block |न यं विविक्तो रोदसी नान्तरिक्षाणि वज्रिणम् ।|
      block |अमादिदस्य तित्विषे समोजसः ॥|
      block |यदिन्द्र पृतनाज्ये देवास्त्वा दधिरे पुरः ।|
      block |आदित्ते हर्यता हरी ववक्षतुः ॥|
      block |यदा वृत्रं नदीवृतं शवसा वज्रिन्नवधीः ।|
      block |आदित्ते हर्यता हरी ववक्षतुः ॥|
      block |यदा ते विष्णुरोजसा त्रीणि पदा विचक्रमे ।|
      block |आदित्ते हर्यता हरी ववक्षतुः ॥|
      block |यदा ते हर्यता हरी वावृधाते दिवेदिवे ।|
      block |आदित्ते विश्वा भुवनानि येमिरे ॥|
      block |यदा ते मारुतीर्विशस्तुभ्यमिन्द्र नियेमिरे ।|
      block |आदित्ते विश्वा भुवनानि येमिरे ॥|
      block |यदा सूर्यममुं दिवि शुक्रं ज्योतिरधारयः ।|
      block |आदित्ते विश्वा भुवनानि येमिरे ॥|
      block |इमां त इन्द्र सुष्टुतिं विप्र इयर्ति धीतिभिः ।|
      block |जामिं पदेव पिप्रतीं प्राध्वरे ॥|
      block |यदस्य धामनि प्रिये समीचीनासो अस्वरन् ।|
      block |नाभा यज्ञस्य दोहना प्राध्वरे ॥|
      block |सुवीर्यं स्वश्व्यं सुगव्यमिन्द्र दद्धि नः ।|
      block |होतेव पूर्वचित्तये प्राध्वरे ॥|
    block |ऋग्वेदः सूक्तं|
      block |इन्द्रः सुतेषु सोमेषु क्रतुं पुनीत उक्थ्यम् ।|
      block |विदे वृधस्य दक्षसो महान्हि षः ॥|
      block |स प्रथमे व्योमनि देवानां सदने वृधः ।|
      block |सुपारः सुश्रवस्तमः समप्सुजित् ॥|
      block |तमह्वे वाजसातय इन्द्रं भराय शुष्मिणम् ।|
      block |भवा नः सुम्ने अन्तमः सखा वृधे ॥|
      block |इयं त इन्द्र गिर्वणो रातिः क्षरति सुन्वतः ।|
      block |मन्दानो अस्य बर्हिषो वि राजसि ॥|
      block |नूनं तदिन्द्र दद्धि नो यत्त्वा सुन्वन्त ईमहे ।|
      block |रयिं नश्चित्रमा भरा स्वर्विदम् ॥|
      block |स्तोता यत्ते विचर्षणिरतिप्रशर्धयद्गिरः ।|
      block |वया इवानु रोहते जुषन्त यत् ॥|
      block |प्रत्नवज्जनया गिरः शृणुधी जरितुर्हवम् ।|
      block |मदेमदे ववक्षिथा सुकृत्वने ॥|
      block |क्रीळन्त्यस्य सूनृता आपो न प्रवता यतीः ।|
      block |अया धिया य उच्यते पतिर्दिवः ॥|
      block |उतो पतिर्य उच्यते कृष्टीनामेक इद्वशी ।|
      block |नमोवृधैरवस्युभिः सुते रण ॥|
      block |स्तुहि श्रुतं विपश्चितं हरी यस्य प्रसक्षिणा ।|
      block |गन्तारा दाशुषो गृहं नमस्विनः ॥|
      block |तूतुजानो महेमतेऽश्वेभिः प्रुषितप्सुभिः ।|
      block |आ याहि यज्ञमाशुभिः शमिद्धि ते ॥|
      block |इन्द्र शविष्ठ सत्पते रयिं गृणत्सु धारय ।|
      block |श्रवः सूरिभ्यो अमृतं वसुत्वनम् ॥|
      block |हवे त्वा सूर उदिते हवे मध्यंदिने दिवः ।|
      block |जुषाण इन्द्र सप्तिभिर्न आ गहि ॥|
      block |आ तू गहि प्र तु द्रव मत्स्वा सुतस्य गोमतः ।|
      block |तन्तुं तनुष्व पूर्व्यं यथा विदे ॥|
      block |यच्छक्रासि परावति यदर्वावति वृत्रहन् ।|
      block |यद्वा समुद्रे अन्धसोऽवितेदसि ॥|
      block |इन्द्रं वर्धन्तु नो गिर इन्द्रं सुतास इन्दवः ।|
      block |इन्द्रे हविष्मतीर्विशो अराणिषुः ॥|
      block |तमिद्विप्रा अवस्यवः प्रवत्वतीभिरूतिभिः ।|
      block |इन्द्रं क्षोणीरवर्धयन्वया इव ॥|
      block |त्रिकद्रुकेषु चेतनं देवासो यज्ञमत्नत ।|
      block |तमिद्वर्धन्तु नो गिरः सदावृधम् ॥|
      block |स्तोता यत्ते अनुव्रत उक्थान्यृतुथा दधे ।|
      block |शुचिः पावक उच्यते सो अद्भुतः ॥|
      block |तदिद्रुद्रस्य चेतति यह्वं प्रत्नेषु धामसु ।|
      block |मनो यत्रा वि तद्दधुर्विचेतसः ॥|
      block |यदि मे सख्यमावर इमस्य पाह्यन्धसः ।|
      block |येन विश्वा अति द्विषो अतारिम ॥|
      block |कदा त इन्द्र गिर्वण स्तोता भवाति शंतमः ।|
      block |कदा नो गव्ये अश्व्ये वसौ दधः ॥|
      block |उत ते सुष्टुता हरी वृषणा वहतो रथम् ।|
      block |अजुर्यस्य मदिन्तमं यमीमहे ॥|
      block |तमीमहे पुरुष्टुतं यह्वं प्रत्नाभिरूतिभिः ।|
      block |नि बर्हिषि प्रिये सददध द्विता ॥|
      block |वर्धस्वा सु पुरुष्टुत ऋषिष्टुताभिरूतिभिः ।|
      block |धुक्षस्व पिप्युषीमिषमवा च नः ॥|
      block |इन्द्र त्वमवितेदसीत्था स्तुवतो अद्रिवः ।|
      block |ऋतादियर्मि ते धियं मनोयुजम् ॥|
      block |इह त्या सधमाद्या युजानः सोमपीतये ।|
      block |हरी इन्द्र प्रतद्वसू अभि स्वर ॥|
      block |अभि स्वरन्तु ये तव रुद्रासः सक्षत श्रियम् ।|
      block |उतो मरुत्वतीर्विशो अभि प्रयः ॥|
      block |इमा अस्य प्रतूर्तयः पदं जुषन्त यद्दिवि ।|
      block |नाभा यज्ञस्य सं दधुर्यथा विदे ॥|
      block |अयं दीर्घाय चक्षसे प्राचि प्रयत्यध्वरे ।|
      block |मिमीते यज्ञमानुषग्विचक्ष्य ॥|
      block |वृषायमिन्द्र ते रथ उतो ते वृषणा हरी ।|
      block |वृषा त्वं शतक्रतो वृषा हवः ॥|
      block |वृषा ग्रावा वृषा मदो वृषा सोमो अयं सुतः ।|
      block |वृषा यज्ञो यमिन्वसि वृषा हवः ॥|
      block |वृषा त्वा वृषणं हुवे वज्रिञ्चित्राभिरूतिभिः ।|
      block |वावन्थ हि प्रतिष्टुतिं वृषा हवः ॥|
    block |ऋग्वेदः सूक्तं|
      block |यदिन्द्राहं यथा त्वमीशीय वस्व एक इत् ।|
      block |स्तोता मे गोषखा स्यात् ॥|
      block |शिक्षेयमस्मै दित्सेयं शचीपते मनीषिणे ।|
      block |यदहं गोपतिः स्याम् ॥|
      block |धेनुष्ट इन्द्र सूनृता यजमानाय सुन्वते ।|
      block |गामश्वं पिप्युषी दुहे ॥|
      block |न ते वर्तास्ति राधस इन्द्र देवो न मर्त्यः ।|
      block |यद्दित्ससि स्तुतो मघम् ॥|
      block |यज्ञ इन्द्रमवर्धयद्यद्भूमिं व्यवर्तयत् ।|
      block |चक्राण ओपशं दिवि ॥|
      block |वावृधानस्य ते वयं विश्वा धनानि जिग्युषः ।|
      block |ऊतिमिन्द्रा वृणीमहे ॥|
      block |व्यन्तरिक्षमतिरन्मदे सोमस्य रोचना ।|
      block |इन्द्रो यदभिनद्वलम् ॥|
      block |उद्गा आजदङ्गिरोभ्य आविष्कृण्वन्गुहा सतीः ।|
      block |अर्वाञ्चं नुनुदे वलम् ॥|
      block |इन्द्रेण रोचना दिवो दृळ्हानि दृंहितानि च ।|
      block |स्थिराणि न पराणुदे ॥|
      block |अपामूर्मिर्मदन्निव स्तोम इन्द्राजिरायते ।|
      block |वि ते मदा अराजिषुः ॥|
      block |त्वं हि स्तोमवर्धन इन्द्रास्युक्थवर्धनः ।|
      block |स्तोतॄणामुत भद्रकृत् ॥|
      block |इन्द्रमित्केशिना हरी सोमपेयाय वक्षतः ।|
      block |उप यज्ञं सुराधसम् ॥|
      block |अपां फेनेन नमुचेः शिर इन्द्रोदवर्तयः ।$|
      block |विश्वा यदजय स्पृधः ॥|
      block |मायाभिरुत्सिसृप्सत इन्द्र द्यामारुरुक्षतः ।|
      block |अव दस्यूँरधूनुथाः ॥|
      block |असुन्वामिन्द्र संसदं विषूचीं व्यनाशयः ।|
      block |सोमपा उत्तरो भवन् ॥|
    block |ऋग्वेदः सूक्तं|
      block |तम्वभि प्र गायत पुरुहूतं पुरुष्टुतम् ।|
      block |इन्द्रं गीर्भिस्तविषमा विवासत ॥|
      block |यस्य द्विबर्हसो बृहत्सहो दाधार रोदसी ।|
      block |गिरीँरज्राँ अपः स्वर्वृषत्वना ॥|
      block |स राजसि पुरुष्टुतँ एको वृत्राणि जिघ्नसे ।|
      block |इन्द्र जैत्रा श्रवस्या च यन्तवे ॥|
      block |तं ते मदं गृणीमसि वृषणं पृत्सु सासहिम् ।|
      block |उ लोककृत्नुमद्रिवो हरिश्रियम् ॥|
      block |येन ज्योतींष्यायवे मनवे च विवेदिथ ।|
      block |मन्दानो अस्य बर्हिषो वि राजसि ॥|
      block |तदद्या चित्त उक्थिनोऽनु ष्टुवन्ति पूर्वथा ।|
      block |वृषपत्नीरपो जया दिवेदिवे ॥|
      block |तव त्यदिन्द्रियं बृहत्तव शुष्ममुत क्रतुम् ।|
      block |वज्रं शिशाति धिषणा वरेण्यम् ॥|
      block |तव द्यौरिन्द्र पौंस्यं पृथिवी वर्धति श्रवः ।|
      block |त्वामापः पर्वतासश्च हिन्विरे ॥|
      block |त्वां विष्णुर्बृहन्क्षयो मित्रो गृणाति वरुणः ।|
      block |त्वां शर्धो मदत्यनु मारुतम् ॥|
      block |त्वं वृषा जनानां मंहिष्ठ इन्द्र जज्ञिषे ।|
      block |सत्रा विश्वा स्वपत्यानि दधिषे ॥|
      block |सत्रा त्वं पुरुष्टुतँ एको वृत्राणि तोशसे ।|
      block |नान्य इन्द्रात्करणं भूय इन्वति ॥|
      block |यदिन्द्र मन्मशस्त्वा नाना हवन्त ऊतये ।|
      block |अस्माकेभिर्नृभिरत्रा स्वर्जय ॥|
      block |अरं क्षयाय नो महे विश्वा रूपाण्याविशन् ।|
      block |इन्द्रं जैत्राय हर्षया शचीपतिम् ॥|
    block |ऋग्वेदः सूक्तं|
      block |प्र सम्राजं चर्षणीनामिन्द्रं स्तोता नव्यं गीर्भिः ।|
      block |नरं नृषाहं मंहिष्ठम् ॥|
      block |यस्मिन्नुक्थानि रण्यन्ति विश्वानि च श्रवस्या ।|
      block |अपामवो न समुद्रे ॥|
      block |तं सुष्टुत्या विवासे ज्येष्ठराजं भरे कृत्नुम् ।|
      block |महो वाजिनं सनिभ्यः ॥|
      block |यस्यानूना गभीरा मदा उरवस्तरुत्राः ।|
      block |हर्षुमन्तः शूरसातौ ॥|
      block |तमिद्धनेषु हितेष्वधिवाकाय हवन्ते ।|
      block |येषामिन्द्रस्ते जयन्ति ॥|
      block |तमिच्च्यौत्नैरार्यन्ति तं कृतेभिश्चर्षणयः ।|
      block |एष इन्द्रो वरिवस्कृत् ॥|
      block |इन्द्रो ब्रह्मेन्द्र ऋषिरिन्द्रः पुरू पुरुहूतः ।|
      block |महान्महीभिः शचीभिः ॥|
      block |स स्तोम्यः स हव्यः सत्यः सत्वा तुविकूर्मिः ।|
      block |एकश्चित्सन्नभिभूतिः ॥|
      block |तमर्केभिस्तं सामभिस्तं गायत्रैश्चर्षणयः ।|
      block |इन्द्रं वर्धन्ति क्षितयः ॥|
      block |प्रणेतारं वस्यो अच्छा कर्तारं ज्योतिः समत्सु ।|
      block |सासह्वांसं युधामित्रान् ॥|
      block |स नः पप्रिः पारयाति स्वस्ति नावा पुरुहूतः ।|
      block |इन्द्रो विश्वा अति द्विषः ॥|
      block |स त्वं न इन्द्र वाजेभिर्दशस्या च गातुया च ।|
      block |अच्छा च नः सुम्नं नेषि ॥|
    block |ऋग्वेदः सूक्तं|
      block |आ याहि सुषुमा हि त इन्द्र सोमं पिबा इमम् ।|
      block |एदं बर्हिः सदो मम ॥|
      block |आ त्वा ब्रह्मयुजा हरी वहतामिन्द्र केशिना ।|
      block |उप ब्रह्माणि नः शृणु ॥|
      block |ब्रह्माणस्त्वा वयं युजा सोमपामिन्द्र सोमिनः ।|
      block |सुतावन्तो हवामहे ॥|
      block |आ नो याहि सुतावतोऽस्माकं सुष्टुतीरुप ।|
      block |पिबा सु शिप्रिन्नन्धसः ॥|
      block |आ ते सिञ्चामि कुक्ष्योरनु गात्रा वि धावतु ।|
      block |गृभाय जिह्वया मधु ॥|
      block |स्वादुष्टे अस्तु संसुदे मधुमान्तन्वे तव ।|
      block |सोमः शमस्तु ते हृदे ॥|
      block |अयमु त्वा विचर्षणे जनीरिवाभि संवृतः ।|
      block |प्र सोम इन्द्र सर्पतु ॥|
      block |तुविग्रीवो वपोदरः सुबाहुरन्धसो मदे ।|
      block |इन्द्रो वृत्राणि जिघ्नते ॥|
      block |इन्द्र प्रेहि पुरस्त्वं विश्वस्येशान ओजसा ।|
      block |वृत्राणि वृत्रहञ्जहि ॥|
      block |दीर्घस्ते अस्त्वङ्कुशो येना वसु प्रयच्छसि ।|
      block |यजमानाय सुन्वते ॥|
      block |अयं त इन्द्र सोमो निपूतो अधि बर्हिषि ।|
      block |एहीमस्य द्रवा पिब ॥|
      block |शाचिगो शाचिपूजनायं रणाय ते सुतः ।|
      block |आखण्डल प्र हूयसे ॥|
      block |यस्ते शृङ्गवृषो नपात्प्रणपात्कुण्डपाय्यः ।|
      block |न्यस्मिन्दध्र आ मनः ॥|
      block |वास्तोष्पते ध्रुवा स्थूणांसत्रं सोम्यानाम् ।|
      block |द्रप्सो भेत्ता पुरां शश्वतीनामिन्द्रो मुनीनां सखा ॥|
      block |पृदाकुसानुर्यजतो गवेषण एकः सन्नभि भूयसः ।|
      block |भूर्णिमश्वं नयत्तुजा पुरो गृभेन्द्रं सोमस्य पीतये ॥|
    block |ऋग्वेदः सूक्तं|
      block |इदं ह नूनमेषां सुम्नं भिक्षेत मर्त्यः ।|
      block |आदित्यानामपूर्व्यं सवीमनि ॥|
      block |अनर्वाणो ह्येषां पन्था आदित्यानाम् ।|
      block |अदब्धाः सन्ति पायवः सुगेवृधः ॥|
      block |तत्सु नः सविता भगो वरुणो मित्रो अर्यमा ।|
      block |शर्म यच्छन्तु सप्रथो यदीमहे ॥|
      block |देवेभिर्देव्यदितेऽरिष्टभर्मन्ना गहि ।|
      block |स्मत्सूरिभिः पुरुप्रिये सुशर्मभिः ॥|
      block |ते हि पुत्रासो अदितेर्विदुर्द्वेषांसि योतवे ।|
      block |अंहोश्चिदुरुचक्रयोऽनेहसः ॥|
      block |अदितिर्नो दिवा पशुमदितिर्नक्तमद्वयाः ।|
      block |अदितिः पात्वंहसः सदावृधा ॥|
      block |उत स्या नो दिवा मतिरदितिरूत्या गमत् ।|
      block |सा शंताति मयस्करदप स्रिधः ॥|
      block |उत त्या दैव्या भिषजा शं नः करतो अश्विना ।|
      block |युयुयातामितो रपो अप स्रिधः ॥|
      block |शमग्निरग्निभिः करच्छं नस्तपतु सूर्यः ।|
      block |शं वातो वात्वरपा अप स्रिधः ॥|
      block |अपामीवामप स्रिधमप सेधत दुर्मतिम् ।|
      block |आदित्यासो युयोतना नो अंहसः ॥|
      block |युयोता शरुमस्मदाँ आदित्यास उतामतिम् ।|
      block |ऋधग्द्वेषः कृणुत विश्ववेदसः ॥|
      block |तत्सु नः शर्म यच्छतादित्या यन्मुमोचति ।|
      block |एनस्वन्तं चिदेनसः सुदानवः ॥|
      block |यो नः कश्चिद्रिरिक्षति रक्षस्त्वेन मर्त्यः ।|
      block |स्वैः ष एवै रिरिषीष्ट युर्जनः ॥|
      block |समित्तमघमश्नवद्दुःशंसं मर्त्यं रिपुम् ।|
      block |यो अस्मत्रा दुर्हणावाँ उप द्वयुः ॥|
      block |पाकत्रा स्थन देवा हृत्सु जानीथ मर्त्यम् ।|
      block |उप द्वयुं चाद्वयुं च वसवः ॥|
      block |आ शर्म पर्वतानामोतापां वृणीमहे ।|
      block |द्यावाक्षामारे अस्मद्रपस्कृतम् ॥|
      block |ते नो भद्रेण शर्मणा युष्माकं नावा वसवः ।|
      block |अति विश्वानि दुरिता पिपर्तन ॥|
      block |तुचे तनाय तत्सु नो द्राघीय आयुर्जीवसे ।|
      block |आदित्यासः सुमहसः कृणोतन ॥|
      block |यज्ञो हीळो वो अन्तर आदित्या अस्ति मृळत ।|
      block |युष्मे इद्वो अपि ष्मसि सजात्ये ॥|
      block |बृहद्वरूथं मरुतां देवं त्रातारमश्विना ।|
      block |मित्रमीमहे वरुणं स्वस्तये ॥|
      block |अनेहो मित्रार्यमन्नृवद्वरुण शंस्यम् ।|
      block |त्रिवरूथं मरुतो यन्त नश्छर्दिः ॥|
      block |ये चिद्धि मृत्युबन्धव आदित्या मनवः स्मसि ।|
      block |प्र सू न आयुर्जीवसे तिरेतन ॥|
    block |ऋग्वेदः सूक्तं|
      block |तं गूर्धया स्वर्णरं देवासो देवमरतिं दधन्विरे ।|
      block |देवत्रा हव्यमोहिरे ॥|
      block |विभूतरातिं विप्र चित्रशोचिषमग्निमीळिष्व यन्तुरम् ।|
      block |अस्य मेधस्य सोम्यस्य सोभरे प्रेमध्वराय पूर्व्यम् ॥|
      block |यजिष्ठं त्वा ववृमहे देवं देवत्रा होतारममर्त्यम् ।|
      block |अस्य यज्ञस्य सुक्रतुम् ॥|
      block |ऊर्जो नपातं सुभगं सुदीदितिमग्निं श्रेष्ठशोचिषम् ।|
      block |स नो मित्रस्य वरुणस्य सो अपामा सुम्नं यक्षते दिवि ॥|
      block |यः समिधा य आहुती यो वेदेन ददाश मर्तो अग्नये ।|
      block |यो नमसा स्वध्वरः ॥|
      block |तस्येदर्वन्तो रंहयन्त आशवस्तस्य द्युम्नितमं यशः ।|
      block |न तमंहो देवकृतं कुतश्चन न मर्त्यकृतं नशत् ॥|
      block |स्वग्नयो वो अग्निभिः स्याम सूनो सहस ऊर्जां पते ।|
      block |सुवीरस्त्वमस्मयुः ॥|
      block |प्रशंसमानो अतिथिर्न मित्रियोऽग्नी रथो न वेद्यः ।|
      block |त्वे क्षेमासो अपि सन्ति साधवस्त्वं राजा रयीणाम् ॥|
      block |सो अद्धा दाश्वध्वरोऽग्ने मर्तः सुभग स प्रशंस्यः ।|
      block |स धीभिरस्तु सनिता ॥|
      block |यस्य त्वमूर्ध्वो अध्वराय तिष्ठसि क्षयद्वीरः स साधते ।|
      block |सो अर्वद्भिः सनिता स विपन्युभिः स शूरैः सनिता कृतम् ॥|
      block |यस्याग्निर्वपुर्गृहे स्तोमं चनो दधीत विश्ववार्यः ।|
      block |हव्या वा वेविषद्विषः ॥|
      block |विप्रस्य वा स्तुवतः सहसो यहो मक्षूतमस्य रातिषु ।|
      block |अवोदेवमुपरिमर्त्यं कृधि वसो विविदुषो वचः ॥|
      block |यो अग्निं हव्यदातिभिर्नमोभिर्वा सुदक्षमाविवासति ।|
      block |गिरा वाजिरशोचिषम् ॥|
      block |समिधा यो निशिती दाशददितिं धामभिरस्य मर्त्यः ।|
      block |विश्वेत्स धीभिः सुभगो जनाँ अति द्युम्नैरुद्न इव तारिषत् ॥|
      block |तदग्ने द्युम्नमा भर यत्सासहत्सदने कं चिदत्रिणम् ।|
      block |मन्युं जनस्य दूढ्यः ॥|
      block |येन चष्टे वरुणो मित्रो अर्यमा येन नासत्या भगः ।|
      block |वयं तत्ते शवसा गातुवित्तमा इन्द्रत्वोता विधेमहि ॥|
      block |ते घेदग्ने स्वाध्यो ये त्वा विप्र निदधिरे नृचक्षसम् ।|
      block |विप्रासो देव सुक्रतुम् ॥|
      block |त इद्वेदिं सुभग त आहुतिं ते सोतुं चक्रिरे दिवि ।|
      block |त इद्वाजेभिर्जिग्युर्महद्धनं ये त्वे कामं न्येरिरे ॥|
      block |भद्रो नो अग्निराहुतो भद्रा रातिः सुभग भद्रो अध्वरः ।|
      block |भद्रा उत प्रशस्तयः ॥|
      block |भद्रं मनः कृणुष्व वृत्रतूर्ये येना समत्सु सासहः ।|
      block |अव स्थिरा तनुहि भूरि शर्धतां वनेमा ते अभिष्टिभिः ॥|
      block |ईळे गिरा मनुर्हितं यं देवा दूतमरतिं न्येरिरे ।|
      block |यजिष्ठं हव्यवाहनम् ॥|
      block |तिग्मजम्भाय तरुणाय राजते प्रयो गायस्यग्नये ।|
      block |यः पिंशते सूनृताभिः सुवीर्यमग्निर्घृतेभिराहुतः ॥|
      block |यदी घृतेभिराहुतो वाशीमग्निर्भरत उच्चाव च ।|
      block |असुर इव निर्णिजम् ॥|
      block |यो हव्यान्यैरयता मनुर्हितो देव आसा सुगन्धिना ।|
      block |विवासते वार्याणि स्वध्वरो होता देवो अमर्त्यः ॥|
      block |यदग्ने मर्त्यस्त्वं स्यामहं मित्रमहो अमर्त्यः ।|
      block |सहसः सूनवाहुत ॥|
      block |न त्वा रासीयाभिशस्तये वसो न पापत्वाय सन्त्य ।|
      block |न मे स्तोतामतीवा न दुर्हितः स्यादग्ने न पापया ॥|
      block |पितुर्न पुत्रः सुभृतो दुरोण आ देवाँ एतु प्र णो हविः ॥|
      block |तवाहमग्न ऊतिभिर्नेदिष्ठाभिः सचेय जोषमा वसो ।|
      block |सदा देवस्य मर्त्यः ॥|
      block |तव क्रत्वा सनेयं तव रातिभिरग्ने तव प्रशस्तिभिः ।|
      block |त्वामिदाहुः प्रमतिं वसो ममाग्ने हर्षस्व दातवे ॥|
      block |प्र सो अग्ने तवोतिभिः सुवीराभिस्तिरते वाजभर्मभिः ।|
      block |यस्य त्वं सख्यमावरः ॥|
      block |तव द्रप्सो नीलवान्वाश ऋत्विय इन्धानः सिष्णवा ददे ।|
      block |त्वं महीनामुषसामसि प्रियः क्षपो वस्तुषु राजसि ॥|
      block |तमागन्म सोभरयः सहस्रमुष्कं स्वभिष्टिमवसे ।|
      block |सम्राजं त्रासदस्यवम् ॥|
      block |यस्य ते अग्ने अन्ये अग्नय उपक्षितो वया इव ।|
      block |विपो न द्युम्ना नि युवे जनानां तव क्षत्राणि वर्धयन् ॥|
      block |यमादित्यासो अद्रुहः पारं नयथ मर्त्यम् ।|
      block |मघोनां विश्वेषां सुदानवः ॥|
      block |यूयं राजानः कं चिच्चर्षणीसहः क्षयन्तं मानुषाँ अनु ।|
      block |वयं ते वो वरुण मित्रार्यमन्स्यामेदृतस्य रथ्यः ॥|
      block |अदान्मे पौरुकुत्स्यः पञ्चाशतं त्रसदस्युर्वधूनाम् ।|
      block |मंहिष्ठो अर्यः सत्पतिः ॥|
      block |उत मे प्रयियोर्वयियोः सुवास्त्वा अधि तुग्वनि ।|
      block |तिसॄणां सप्ततीनां श्यावः प्रणेता भुवद्वसुर्दियानां पतिः ॥|
    block |ऋग्वेदः सूक्तं|
      block |आ गन्ता मा रिषण्यत प्रस्थावानो माप स्थाता समन्यवः ।|
      block |स्थिरा चिन्नमयिष्णवः ॥|
      block |वीळुपविभिर्मरुत ऋभुक्षण आ रुद्रासः सुदीतिभिः ।|
      block |इषा नो अद्या गता पुरुस्पृहो यज्ञमा सोभरीयवः ॥|
      block |विद्मा हि रुद्रियाणां शुष्ममुग्रं मरुतां शिमीवताम् ।|
      block |विष्णोरेषस्य मीळ्हुषाम् ॥|
      block |वि द्वीपानि पापतन्तिष्ठद्दुच्छुनोभे युजन्त रोदसी ।|
      block |प्र धन्वान्यैरत शुभ्रखादयो यदेजथ स्वभानवः ॥|
      block |अच्युता चिद्वो अज्मन्ना नानदति पर्वतासो वनस्पतिः ।|
      block |भूमिर्यामेषु रेजते ॥|
      block |अमाय वो मरुतो यातवे द्यौर्जिहीत उत्तरा बृहत् ।|
      block |यत्रा नरो देदिशते तनूष्वा त्वक्षांसि बाह्वोजसः ॥|
      block |स्वधामनु श्रियं नरो महि त्वेषा अमवन्तो वृषप्सवः ।|
      block |वहन्ते अह्रुतप्सवः ॥|
      block |गोभिर्वाणो अज्यते सोभरीणां रथे कोशे हिरण्यये ।|
      block |गोबन्धवः सुजातास इषे भुजे महान्तो न स्परसे नु ॥|
      block |प्रति वो वृषदञ्जयो वृष्णे शर्धाय मारुताय भरध्वम् ।|
      block |हव्या वृषप्रयाव्णे ॥|
      block |वृषणश्वेन मरुतो वृषप्सुना रथेन वृषनाभिना ।|
      block |आ श्येनासो न पक्षिणो वृथा नरो हव्या नो वीतये गत ॥|
      block |समानमञ्ज्येषां वि भ्राजन्ते रुक्मासो अधि बाहुषु ।|
      block |दविद्युतत्यृष्टयः ॥|
      block |त उग्रासो वृषण उग्रबाहवो नकिष्टनूषु येतिरे ।|
      block |स्थिरा धन्वान्यायुधा रथेषु वोऽनीकेष्वधि श्रियः ॥|
      block |येषामर्णो न सप्रथो नाम त्वेषं शश्वतामेकमिद्भुजे ।|
      block |वयो न पित्र्यं सहः ॥|
      block |तान्वन्दस्व मरुतस्ताँ उप स्तुहि तेषां हि धुनीनाम् ।|
      block |अराणां न चरमस्तदेषां दाना मह्ना तदेषाम् ॥|
      block |सुभगः स व ऊतिष्वास पूर्वासु मरुतो व्युष्टिषु ।|
      block |यो वा नूनमुतासति ॥|
      block |यस्य वा यूयं प्रति वाजिनो नर आ हव्या वीतये गथ ।|
      block |अभि ष द्युम्नैरुत वाजसातिभिः सुम्ना वो धूतयो नशत् ॥|
      block |यथा रुद्रस्य सूनवो दिवो वशन्त्यसुरस्य वेधसः ।|
      block |युवानस्तथेदसत् ॥|
      block |ये चार्हन्ति मरुतः सुदानवः स्मन्मीळ्हुषश्चरन्ति ये ।|
      block |अतश्चिदा न उप वस्यसा हृदा युवान आ ववृध्वम् ॥|
      block |यून ऊ षु नविष्ठया वृष्णः पावकाँ अभि सोभरे गिरा ।|
      block |गाय गा इव चर्कृषत् ॥|
      block |साहा ये सन्ति मुष्टिहेव हव्यो विश्वासु पृत्सु होतृषु ।|
      block |वृष्णश्चन्द्रान्न सुश्रवस्तमान्गिरा वन्दस्व मरुतो अह ॥|
      block |गावश्चिद्घा समन्यवः सजात्येन मरुतः सबन्धवः ।|
      block |रिहते ककुभो मिथः ॥|
      block |मर्तश्चिद्वो नृतवो रुक्मवक्षस उप भ्रातृत्वमायति ।|
      block |अधि नो गात मरुतः सदा हि व आपित्वमस्ति निध्रुवि ॥|
      block |मरुतो मारुतस्य न आ भेषजस्य वहता सुदानवः ।|
      block |यूयं सखायः सप्तयः ॥|
      block |याभिः सिन्धुमवथ याभिस्तूर्वथ याभिर्दशस्यथा क्रिविम् ।|
      block |मयो नो भूतोतिभिर्मयोभुवः शिवाभिरसचद्विषः ॥|
      block |यत्सिन्धौ यदसिक्न्यां यत्समुद्रेषु मरुतः सुबर्हिषः ।|
      block |यत्पर्वतेषु भेषजम् ॥|
      block |विश्वं पश्यन्तो बिभृथा तनूष्वा तेना नो अधि वोचत ।|
      block |क्षमा रपो मरुत आतुरस्य न इष्कर्ता विह्रुतं पुनः ॥|
    block |ऋग्वेदः सूक्तं|
      block |वयमु त्वामपूर्व्य स्थूरं न कच्चिद्भरन्तोऽवस्यवः ।|
      block |वाजे चित्रं हवामहे ॥|
      block |उप त्वा कर्मन्नूतये स नो युवोग्रश्चक्राम यो धृषत् ।|
      block |त्वामिद्ध्यवितारं ववृमहे सखाय इन्द्र सानसिम् ॥|
      block |आ याहीम इन्दवोऽश्वपते गोपत उर्वरापते ।|
      block |सोमं सोमपते पिब ॥|
      block |वयं हि त्वा बन्धुमन्तमबन्धवो विप्रास इन्द्र येमिम ।|
      block |या ते धामानि वृषभ तेभिरा गहि विश्वेभिः सोमपीतये ॥|
      block |सीदन्तस्ते वयो यथा गोश्रीते मधौ मदिरे विवक्षणे ।|
      block |अभि त्वामिन्द्र नोनुमः ॥|
      block |अच्छा च त्वैना नमसा वदामसि किं मुहुश्चिद्वि दीधयः ।|
      block |सन्ति कामासो हरिवो ददिष्ट्वं स्मो वयं सन्ति नो धियः ॥|
      block |नूत्ना इदिन्द्र ते वयमूती अभूम नहि नू ते अद्रिवः ।|
      block |विद्मा पुरा परीणसः ॥|
      block |विद्मा सखित्वमुत शूर भोज्यमा ते ता वज्रिन्नीमहे ।|
      block |उतो समस्मिन्ना शिशीहि नो वसो वाजे सुशिप्र गोमति ॥|
      block |यो न इदमिदं पुरा प्र वस्य आनिनाय तमु व स्तुषे ।|
      block |सखाय इन्द्रमूतये ॥|
      block |हर्यश्वं सत्पतिं चर्षणीसहं स हि ष्मा यो अमन्दत ।|
      block |आ तु नः स वयति गव्यमश्व्यं स्तोतृभ्यो मघवा शतम् ॥|
      block |त्वया ह स्विद्युजा वयं प्रति श्वसन्तं वृषभ ब्रुवीमहि ।|
      block |संस्थे जनस्य गोमतः ॥|
      block |जयेम कारे पुरुहूत कारिणोऽभि तिष्ठेम दूढ्यः ।|
      block |नृभिर्वृत्रं हन्याम शूशुयाम चावेरिन्द्र प्र णो धियः ॥|
      block |अभ्रातृव्यो अना त्वमनापिरिन्द्र जनुषा सनादसि ।|
      block |युधेदापित्वमिच्छसे ॥|
      block |नकी रेवन्तं सख्याय विन्दसे पीयन्ति ते सुराश्वः ।|
      block |यदा कृणोषि नदनुं समूहस्यादित्पितेव हूयसे ॥|
      block |मा ते अमाजुरो यथा मूरास इन्द्र सख्ये त्वावतः ।|
      block |नि षदाम सचा सुते ॥|
      block |मा ते गोदत्र निरराम राधस इन्द्र मा ते गृहामहि ।|
      block |दृळ्हा चिदर्यः प्र मृशाभ्या भर न ते दामान आदभे ॥|
      block |इन्द्रो वा घेदियन्मघं सरस्वती वा सुभगा ददिर्वसु ।|
      block |त्वं वा चित्र दाशुषे ॥|
      block |चित्र इद्राजा राजका इदन्यके यके सरस्वतीमनु ।|
      block |पर्जन्य इव ततनद्धि वृष्ट्या सहस्रमयुता ददत् ॥|
    block |ऋग्वेदः सूक्तं|
      block |ओ त्यमह्व आ रथमद्या दंसिष्ठमूतये ।|
      block |यमश्विना सुहवा रुद्रवर्तनी आ सूर्यायै तस्थथुः ॥|
      block |पूर्वायुषं सुहवं पुरुस्पृहं भुज्युं वाजेषु पूर्व्यम् ।|
      block |सचनावन्तं सुमतिभिः सोभरे विद्वेषसमनेहसम् ॥|
      block |इह त्या पुरुभूतमा देवा नमोभिरश्विना ।|
      block |अर्वाचीना स्ववसे करामहे गन्तारा दाशुषो गृहम् ॥|
      block |युवो रथस्य परि चक्रमीयत ईर्मान्यद्वामिषण्यति ।|
      block |अस्माँ अच्छा सुमतिर्वां शुभस्पती आ धेनुरिव धावतु ॥|
      block |रथो यो वां त्रिवन्धुरो हिरण्याभीशुरश्विना ।|
      block |परि द्यावापृथिवी भूषति श्रुतस्तेन नासत्या गतम् ॥|
      block |दशस्यन्ता मनवे पूर्व्यं दिवि यवं वृकेण कर्षथः ।|
      block |ता वामद्य सुमतिभिः शुभस्पती अश्विना प्र स्तुवीमहि ॥|
      block |उप नो वाजिनीवसू यातमृतस्य पथिभिः ।|
      block |येभिस्तृक्षिं वृषणा त्रासदस्यवं महे क्षत्राय जिन्वथः ॥|
      block |अयं वामद्रिभिः सुतः सोमो नरा वृषण्वसू ।|
      block |आ यातं सोमपीतये पिबतं दाशुषो गृहे ॥|
      block |आ हि रुहतमश्विना रथे कोशे हिरण्यये वृषण्वसू ।|
      block |युञ्जाथां पीवरीरिषः ॥|
      block |याभिः पक्थमवथो याभिरध्रिगुं याभिर्बभ्रुं विजोषसम् ।|
      block |ताभिर्नो मक्षू तूयमश्विना गतं भिषज्यतं यदातुरम् ॥|
      block |यदध्रिगावो अध्रिगू इदा चिदह्नो अश्विना हवामहे ।|
      block |वयं गीर्भिर्विपन्यवः ॥|
      block |ताभिरा यातं वृषणोप मे हवं विश्वप्सुं विश्ववार्यम् ।|
      block |इषा मंहिष्ठा पुरुभूतमा नरा याभिः क्रिविं वावृधुस्ताभिरा गतम् ॥|
      block |ताविदा चिदहानां तावश्विना वन्दमान उप ब्रुवे ।|
      block |ता उ नमोभिरीमहे ॥|
      block |ताविद्दोषा ता उषसि शुभस्पती ता यामन्रुद्रवर्तनी ।|
      block |मा नो मर्ताय रिपवे वाजिनीवसू परो रुद्रावति ख्यतम् ॥|
      block |आ सुग्म्याय सुग्म्यं प्राता रथेनाश्विना वा सक्षणी ।|
      block |हुवे पितेव सोभरी ॥|
      block |मनोजवसा वृषणा मदच्युता मक्षुंगमाभिरूतिभिः ।|
      block |आरात्ताच्चिद्भूतमस्मे अवसे पूर्वीभिः पुरुभोजसा ॥|
      block |आ नो अश्वावदश्विना वर्तिर्यासिष्टं मधुपातमा नरा ।|
      block |गोमद्दस्रा हिरण्यवत् ॥|
      block |सुप्रावर्गं सुवीर्यं सुष्ठु वार्यमनाधृष्टं रक्षस्विना ।|
      block |अस्मिन्ना वामायाने वाजिनीवसू विश्वा वामानि धीमहि ॥|
    block |ऋग्वेदः सूक्तं|
      block |ईळिष्वा हि प्रतीव्यं यजस्व जातवेदसम् ।|
      block |चरिष्णुधूममगृभीतशोचिषम् ॥|
      block |दामानं विश्वचर्षणेऽग्निं विश्वमनो गिरा ।|
      block |उत स्तुषे विष्पर्धसो रथानाम् ॥|
      block |येषामाबाध ऋग्मिय इषः पृक्षश्च निग्रभे ।|
      block |उपविदा वह्निर्विन्दते वसु ॥|
      block |उदस्य शोचिरस्थाद्दीदियुषो व्यजरम् ।|
      block |तपुर्जम्भस्य सुद्युतो गणश्रियः ॥|
      block |उदु तिष्ठ स्वध्वर स्तवानो देव्या कृपा ।|
      block |अभिख्या भासा बृहता शुशुक्वनिः ॥|
      block |अग्ने याहि सुशस्तिभिर्हव्या जुह्वान आनुषक् ।|
      block |यथा दूतो बभूथ हव्यवाहनः ॥|
      block |अग्निं वः पूर्व्यं हुवे होतारं चर्षणीनाम् ।|
      block |तमया वाचा गृणे तमु व स्तुषे ॥|
      block |यज्ञेभिरद्भुतक्रतुं यं कृपा सूदयन्त इत् ।|
      block |मित्रं न जने सुधितमृतावनि ॥|
      block |ऋतावानमृतायवो यज्ञस्य साधनं गिरा ।|
      block |उपो एनं जुजुषुर्नमसस्पदे ॥|
      block |अच्छा नो अङ्गिरस्तमं यज्ञासो यन्तु संयतः ।|
      block |होता यो अस्ति विक्ष्वा यशस्तमः ॥|
      block |अग्ने तव त्ये अजरेन्धानासो बृहद्भाः ।|
      block |अश्वा इव वृषणस्तविषीयवः ॥|
      block |स त्वं न ऊर्जां पते रयिं रास्व सुवीर्यम् ।|
      block |प्राव नस्तोके तनये समत्स्वा ॥|
      block |यद्वा उ विश्पतिः शितः सुप्रीतो मनुषो विशि ।|
      block |विश्वेदग्निः प्रति रक्षांसि सेधति ॥|
      block |श्रुष्ट्यग्ने नवस्य मे स्तोमस्य वीर विश्पते ।|
      block |नि मायिनस्तपुषा रक्षसो दह ॥|
      block |न तस्य मायया चन रिपुरीशीत मर्त्यः ।|
      block |यो अग्नये ददाश हव्यदातिभिः ॥|
      block |व्यश्वस्त्वा वसुविदमुक्षण्युरप्रीणादृषिः ।|
      block |महो राये तमु त्वा समिधीमहि ॥|
      block |उशना काव्यस्त्वा नि होतारमसादयत् ।|
      block |आयजिं त्वा मनवे जातवेदसम् ॥|
      block |विश्वे हि त्वा सजोषसो देवासो दूतमक्रत ।|
      block |श्रुष्टी देव प्रथमो यज्ञियो भुवः ॥|
      block |इमं घा वीरो अमृतं दूतं कृण्वीत मर्त्यः ।|
      block |पावकं कृष्णवर्तनिं विहायसम् ॥|
      block |तं हुवेम यतस्रुचः सुभासं शुक्रशोचिषम् ।|
      block |विशामग्निमजरं प्रत्नमीड्यम् ॥|
      block |यो अस्मै हव्यदातिभिराहुतिं मर्तोऽविधत् ।|
      block |भूरि पोषं स धत्ते वीरवद्यशः ॥|
      block |प्रथमं जातवेदसमग्निं यज्ञेषु पूर्व्यम् ।|
      block |प्रति स्रुगेति नमसा हविष्मती ॥|
      block |आभिर्विधेमाग्नये ज्येष्ठाभिर्व्यश्ववत् ।|
      block |मंहिष्ठाभिर्मतिभिः शुक्रशोचिषे ॥|
      block |नूनमर्च विहायसे स्तोमेभि स्थूरयूपवत् ।|
      block |ऋषे वैयश्व दम्यायाग्नये ॥|
      block |अतिथिं मानुषाणां सूनुं वनस्पतीनाम् ।|
      block |विप्रा अग्निमवसे प्रत्नमीळते ॥|
      block |महो विश्वाँ अभि षतोऽभि हव्यानि मानुषा ।|
      block |अग्ने नि षत्सि नमसाधि बर्हिषि ॥|
      block |वंस्वा नो वार्या पुरु वंस्व रायः पुरुस्पृहः ।|
      block |सुवीर्यस्य प्रजावतो यशस्वतः ॥|
      block |त्वं वरो सुषाम्णेऽग्ने जनाय चोदय ।|
      block |सदा वसो रातिं यविष्ठ शश्वते ॥|
      block |त्वं हि सुप्रतूरसि त्वं नो गोमतीरिषः ।|
      block |महो रायः सातिमग्ने अपा वृधि ॥|
      block |अग्ने त्वं यशा अस्या मित्रावरुणा वह ।|
      block |ऋतावाना सम्राजा पूतदक्षसा ॥|
    block |ऋग्वेदः सूक्तं|
      block |सखाय आ शिषामहि ब्रह्मेन्द्राय वज्रिणे ।|
      block |स्तुष ऊ षु वो नृतमाय धृष्णवे ॥|
      block |शवसा ह्यसि श्रुतो वृत्रहत्येन वृत्रहा ।|
      block |मघैर्मघोनो अति शूर दाशसि ॥|
      block |स न स्तवान आ भर रयिं चित्रश्रवस्तमम् ।|
      block |निरेके चिद्यो हरिवो वसुर्ददिः ॥|
      block |आ निरेकमुत प्रियमिन्द्र दर्षि जनानाम् ।|
      block |धृषता धृष्णो स्तवमान आ भर ॥|
      block |न ते सव्यं न दक्षिणं हस्तं वरन्त आमुरः ।|
      block |न परिबाधो हरिवो गविष्टिषु ॥|
      block |आ त्वा गोभिरिव व्रजं गीर्भिरृणोम्यद्रिवः ।|
      block |आ स्मा कामं जरितुरा मनः पृण ॥|
      block |विश्वानि विश्वमनसो धिया नो वृत्रहन्तम ।|
      block |उग्र प्रणेतरधि षू वसो गहि ॥|
      block |वयं ते अस्य वृत्रहन्विद्याम शूर नव्यसः ।|
      block |वसो स्पार्हस्य पुरुहूत राधसः ॥|
      block |इन्द्र यथा ह्यस्ति तेऽपरीतं नृतो शवः ।|
      block |अमृक्ता रातिः पुरुहूत दाशुषे ॥|
      block |आ वृषस्व महामह महे नृतम राधसे ।|
      block |दृळ्हश्चिद्दृह्य मघवन्मघत्तये ॥|
      block |नू अन्यत्रा चिदद्रिवस्त्वन्नो जग्मुराशसः ।|
      block |मघवञ्छग्धि तव तन्न ऊतिभिः ॥|
      block |नह्यङ्ग नृतो त्वदन्यं विन्दामि राधसे ।|
      block |राये द्युम्नाय शवसे च गिर्वणः ॥|
      block |एन्दुमिन्द्राय सिञ्चत पिबाति सोम्यं मधु ।|
      block |प्र राधसा चोदयाते महित्वना ॥|
      block |उपो हरीणां पतिं दक्षं पृञ्चन्तमब्रवम् ।|
      block |नूनं श्रुधि स्तुवतो अश्व्यस्य ॥|
      block |नह्यङ्ग पुरा चन जज्ञे वीरतरस्त्वत् ।|
      block |नकी राया नैवथा न भन्दना ॥|
      block |एदु मध्वो मदिन्तरं सिञ्च वाध्वर्यो अन्धसः ।|
      block |एवा हि वीर स्तवते सदावृधः ॥|
      block |इन्द्र स्थातर्हरीणां नकिष्टे पूर्व्यस्तुतिम् ।|
      block |उदानंश शवसा न भन्दना ॥|
      block |तं वो वाजानां पतिमहूमहि श्रवस्यवः ।|
      block |अप्रायुभिर्यज्ञेभिर्वावृधेन्यम् ॥|
      block |एतो न्विन्द्रं स्तवाम सखाय स्तोम्यं नरम् ।|
      block |कृष्टीर्यो विश्वा अभ्यस्त्येक इत् ॥|
      block |अगोरुधाय गविषे द्युक्षाय दस्म्यं वचः ।|
      block |घृतात्स्वादीयो मधुनश्च वोचत ॥|
      block |यस्यामितानि वीर्या न राधः पर्येतवे ।|
      block |ज्योतिर्न विश्वमभ्यस्ति दक्षिणा ॥|
      block |स्तुहीन्द्रं व्यश्ववदनूर्मिं वाजिनं यमम् ।|
      block |अर्यो गयं मंहमानं वि दाशुषे ॥|
      block |एवा नूनमुप स्तुहि वैयश्व दशमं नवम् ।|
      block |सुविद्वांसं चर्कृत्यं चरणीनाम् ॥|
      block |वेत्था हि निरृतीनां वज्रहस्त परिवृजम् ।|
      block |अहरहः शुन्ध्युः परिपदामिव ॥|
      block |तदिन्द्राव आ भर येना दंसिष्ठ कृत्वने ।|
      block |द्विता कुत्साय शिश्नथो नि चोदय ॥|
      block |तमु त्वा नूनमीमहे नव्यं दंसिष्ठ सन्यसे ।|
      block |स त्वं नो विश्वा अभिमातीः सक्षणिः ॥|
      block |य ऋक्षादंहसो मुचद्यो वार्यात्सप्त सिन्धुषु ।|
      block |वधर्दासस्य तुविनृम्ण नीनमः ॥|
      block |यथा वरो सुषाम्णे सनिभ्य आवहो रयिम् ।|
      block |व्यश्वेभ्यः सुभगे वाजिनीवति ॥|
      block |आ नार्यस्य दक्षिणा व्यश्वाँ एतु सोमिनः ।|
      block |स्थूरं च राधः शतवत्सहस्रवत् ॥|
      block |यत्त्वा पृच्छादीजानः कुहया कुहयाकृते ।|
      block |एषो अपश्रितो वलो गोमतीमव तिष्ठति ॥|
    block |ऋग्वेदः सूक्तं|
      block |ता वां विश्वस्य गोपा देवा देवेषु यज्ञिया ।|
      block |ऋतावाना यजसे पूतदक्षसा ॥|
      block |मित्रा तना न रथ्या वरुणो यश्च सुक्रतुः ।|
      block |सनात्सुजाता तनया धृतव्रता ॥|
      block |ता माता विश्ववेदसासुर्याय प्रमहसा ।|
      block |मही जजानादितिरृतावरी ॥|
      block |महान्ता मित्रावरुणा सम्राजा देवावसुरा ।|
      block |ऋतावानावृतमा घोषतो बृहत् ॥|
      block |नपाता शवसो महः सूनू दक्षस्य सुक्रतू ।|
      block |सृप्रदानू इषो वास्त्वधि क्षितः ॥|
      block |सं या दानूनि येमथुर्दिव्याः पार्थिवीरिषः ।|
      block |नभस्वतीरा वां चरन्तु वृष्टयः ॥|
      block |अधि या बृहतो दिवोऽभि यूथेव पश्यतः ।|
      block |ऋतावाना सम्राजा नमसे हिता ॥|
      block |ऋतावाना नि षेदतुः साम्राज्याय सुक्रतू ।|
      block |धृतव्रता क्षत्रिया क्षत्रमाशतुः ॥|
      block |अक्ष्णश्चिद्गातुवित्तरानुल्बणेन चक्षसा ।|
      block |नि चिन्मिषन्ता निचिरा नि चिक्यतुः ॥|
      block |उत नो देव्यदितिरुरुष्यतां नासत्या ।|
      block |उरुष्यन्तु मरुतो वृद्धशवसः ॥|
      block |ते नो नावमुरुष्यत दिवा नक्तं सुदानवः ।|
      block |अरिष्यन्तो नि पायुभिः सचेमहि ॥|
      block |अघ्नते विष्णवे वयमरिष्यन्तः सुदानवे ।|
      block |श्रुधि स्वयावन्सिन्धो पूर्वचित्तये ॥|
      block |तद्वार्यं वृणीमहे वरिष्ठं गोपयत्यम् ।|
      block |मित्रो यत्पान्ति वरुणो यदर्यमा ॥|
      block |उत नः सिन्धुरपां तन्मरुतस्तदश्विना ।|
      block |इन्द्रो विष्णुर्मीढ्वांसः सजोषसः ॥|
      block |ते हि ष्मा वनुषो नरोऽभिमातिं कयस्य चित् ।|
      block |तिग्मं न क्षोदः प्रतिघ्नन्ति भूर्णयः ॥|
      block |अयमेक इत्था पुरूरु चष्टे वि विश्पतिः ।|
      block |तस्य व्रतान्यनु वश्चरामसि ॥|
      block |अनु पूर्वाण्योक्या साम्राज्यस्य सश्चिम ।|
      block |मित्रस्य व्रता वरुणस्य दीर्घश्रुत् ॥|
      block |परि यो रश्मिना दिवोऽन्तान्ममे पृथिव्याः ।|
      block |उभे आ पप्रौ रोदसी महित्वा ॥|
      block |उदु ष्य शरणे दिवो ज्योतिरयंस्त सूर्यः ।|
      block |अग्निर्न शुक्रः समिधान आहुतः ॥|
      block |वचो दीर्घप्रसद्मनीशे वाजस्य गोमतः ।|
      block |ईशे हि पित्वोऽविषस्य दावने ॥|
      block |तत्सूर्यं रोदसी उभे दोषा वस्तोरुप ब्रुवे ।|
      block |भोजेष्वस्माँ अभ्युच्चरा सदा ॥|
      block |ऋज्रमुक्षण्यायने रजतं हरयाणे ।|
      block |रथं युक्तमसनाम सुषामणि ॥|
      block |ता मे अश्व्यानां हरीणां नितोशना ।|
      block |उतो नु कृत्व्यानां नृवाहसा ॥|
      block |स्मदभीशू कशावन्ता विप्रा नविष्ठया मती ।|
      block |महो वाजिनावर्वन्ता सचासनम् ॥|
    block |ऋग्वेदः सूक्तं|
      block |युवोरु षू रथं हुवे सधस्तुत्याय सूरिषु ।|
      block |अतूर्तदक्षा वृषणा वृषण्वसू ॥|
      block |युवं वरो सुषाम्णे महे तने नासत्या ।|
      block |अवोभिर्याथो वृषणा वृषण्वसू ॥|
      block |ता वामद्य हवामहे हव्येभिर्वाजिनीवसू ।|
      block |पूर्वीरिष इषयन्तावति क्षपः ॥|
      block |आ वां वाहिष्ठो अश्विना रथो यातु श्रुतो नरा ।|
      block |उप स्तोमान्तुरस्य दर्शथः श्रिये ॥|
      block |जुहुराणा चिदश्विना मन्येथां वृषण्वसू ।|
      block |युवं हि रुद्रा पर्षथो अति द्विषः ॥|
      block |दस्रा हि विश्वमानुषङ्मक्षूभिः परिदीयथः ।|
      block |धियंजिन्वा मधुवर्णा शुभस्पती ॥|
      block |उप नो यातमश्विना राया विश्वपुषा सह ।|
      block |मघवाना सुवीरावनपच्युता ॥|
      block |आ मे अस्य प्रतीव्यमिन्द्रनासत्या गतम् ।|
      block |देवा देवेभिरद्य सचनस्तमा ॥|
      block |वयं हि वां हवामह उक्षण्यन्तो व्यश्ववत् ।|
      block |सुमतिभिरुप विप्राविहा गतम् ॥|
      block |अश्विना स्वृषे स्तुहि कुवित्ते श्रवतो हवम् ।|
      block |नेदीयसः कूळयातः पणीँरुत ॥|
      block |वैयश्वस्य श्रुतं नरोतो मे अस्य वेदथः ।|
      block |सजोषसा वरुणो मित्रो अर्यमा ॥|
      block |युवादत्तस्य धिष्ण्या युवानीतस्य सूरिभिः ।|
      block |अहरहर्वृषण मह्यं शिक्षतम् ॥|
      block |यो वां यज्ञेभिरावृतोऽधिवस्त्रा वधूरिव ।|
      block |सपर्यन्ता शुभे चक्राते अश्विना ॥|
      block |यो वामुरुव्यचस्तमं चिकेतति नृपाय्यम् ।|
      block |वर्तिरश्विना परि यातमस्मयू ॥|
      block |अस्मभ्यं सु वृषण्वसू यातं वर्तिर्नृपाय्यम् ।|
      block |विषुद्रुहेव यज्ञमूहथुर्गिरा ॥|
      block |वाहिष्ठो वां हवानां स्तोमो दूतो हुवन्नरा ।|
      block |युवाभ्यां भूत्वश्विना ॥|
      block |यददो दिवो अर्णव इषो वा मदथो गृहे ।|
      block |श्रुतमिन्मे अमर्त्या ॥|
      block |उत स्या श्वेतयावरी वाहिष्ठा वां नदीनाम् ।|
      block |सिन्धुर्हिरण्यवर्तनिः ॥|
      block |स्मदेतया सुकीर्त्याश्विना श्वेतया धिया ।|
      block |वहेथे शुभ्रयावाना ॥|
      block |युक्ष्वा हि त्वं रथासहा युवस्व पोष्या वसो ।|
      block |आन्नो वायो मधु पिबास्माकं सवना गहि ॥|
      block |तव वायवृतस्पते त्वष्टुर्जामातरद्भुत ।|
      block |अवांस्या वृणीमहे ॥|
      block |त्वष्टुर्जामातरं वयमीशानं राय ईमहे ।|
      block |सुतावन्तो वायुं द्युम्ना जनासः ॥|
      block |वायो याहि शिवा दिवो वहस्वा सु स्वश्व्यम् ।|
      block |वहस्व महः पृथुपक्षसा रथे ॥|
      block |त्वां हि सुप्सरस्तमं नृषदनेषु हूमहे ।|
      block |ग्रावाणं नाश्वपृष्ठं मंहना ॥|
      block |स त्वं नो देव मनसा वायो मन्दानो अग्रियः ।|
      block |कृधि वाजाँ अपो धियः ॥|
    block |ऋग्वेदः सूक्तं|
      block |अग्निरुक्थे पुरोहितो ग्रावाणो बर्हिरध्वरे ।|
      block |ऋचा यामि मरुतो ब्रह्मणस्पतिं देवाँ अवो वरेण्यम् ॥|
      block |आ पशुं गासि पृथिवीं वनस्पतीनुषासा नक्तमोषधीः ।|
      block |विश्वे च नो वसवो विश्ववेदसो धीनां भूत प्रावितारः ॥|
      block |प्र सू न एत्वध्वरोऽग्ना देवेषु पूर्व्यः ।|
      block |आदित्येषु प्र वरुणे धृतव्रते मरुत्सु विश्वभानुषु ॥|
      block |विश्वे हि ष्मा मनवे विश्ववेदसो भुवन्वृधे रिशादसः ।|
      block |अरिष्टेभिः पायुभिर्विश्ववेदसो यन्ता नोऽवृकं छर्दिः ॥|
      block |आ नो अद्य समनसो गन्ता विश्वे सजोषसः ।|
      block |ऋचा गिरा मरुतो देव्यदिते सदने पस्त्ये महि ॥|
      block |अभि प्रिया मरुतो या वो अश्व्या हव्या मित्र प्रयाथन ।|
      block |आ बर्हिरिन्द्रो वरुणस्तुरा नर आदित्यासः सदन्तु नः ॥|
      block |वयं वो वृक्तबर्हिषो हितप्रयस आनुषक् ।|
      block |सुतसोमासो वरुण हवामहे मनुष्वदिद्धाग्नयः ॥|
      block |आ प्र यात मरुतो विष्णो अश्विना पूषन्माकीनया धिया ।|
      block |इन्द्र आ यातु प्रथमः सनिष्युभिर्वृषा यो वृत्रहा गृणे ॥|
      block |वि नो देवासो अद्रुहोऽच्छिद्रं शर्म यच्छत ।|
      block |न यद्दूराद्वसवो नू चिदन्तितो वरूथमादधर्षति ॥|
      block |अस्ति हि वः सजात्यं रिशादसो देवासो अस्त्याप्यम् ।|
      block |प्र णः पूर्वस्मै सुविताय वोचत मक्षू सुम्नाय नव्यसे ॥|
      block |इदा हि व उपस्तुतिमिदा वामस्य भक्तये ।|
      block |उप वो विश्ववेदसो नमस्युराँ असृक्ष्यन्यामिव ॥|
      block |उदु ष्य वः सविता सुप्रणीतयोऽस्थादूर्ध्वो वरेण्यः ।|
      block |नि द्विपादश्चतुष्पादो अर्थिनोऽविश्रन्पतयिष्णवः ॥|
      block |देवंदेवं वोऽवसे देवंदेवमभिष्टये ।|
      block |देवंदेवं हुवेम वाजसातये गृणन्तो देव्या धिया ॥|
      block |देवासो हि ष्मा मनवे समन्यवो विश्वे साकं सरातयः ।|
      block |ते नो अद्य ते अपरं तुचे तु नो भवन्तु वरिवोविदः ॥|
      block |प्र वः शंसाम्यद्रुहः संस्थ उपस्तुतीनाम् ।|
      block |न तं धूर्तिर्वरुण मित्र मर्त्यं यो वो धामभ्योऽविधत् ॥|
      block |प्र स क्षयं तिरते वि महीरिषो यो वो वराय दाशति ।|
      block |प्र प्रजाभिर्जायते धर्मणस्पर्यरिष्टः सर्व एधते ॥|
      block |ऋते स विन्दते युधः सुगेभिर्यात्यध्वनः ।|
      block |अर्यमा मित्रो वरुणः सरातयो यं त्रायन्ते सजोषसः ॥|
      block |अज्रे चिदस्मै कृणुथा न्यञ्चनं दुर्गे चिदा सुसरणम् ।|
      block |एषा चिदस्मादशनिः परो नु सास्रेधन्ती वि नश्यतु ॥|
      block |यदद्य सूर्य उद्यति प्रियक्षत्रा ऋतं दध ।|
      block |यन्निम्रुचि प्रबुधि विश्ववेदसो यद्वा मध्यंदिने दिवः ॥|
      block |यद्वाभिपित्वे असुरा ऋतं यते छर्दिर्येम वि दाशुषे ।|
      block |वयं तद्वो वसवो विश्ववेदस उप स्थेयाम मध्य आ ॥|
      block |यदद्य सूर उदिते यन्मध्यंदिन आतुचि ।|
      block |वामं धत्थ मनवे विश्ववेदसो जुह्वानाय प्रचेतसे ॥|
      block |वयं तद्वः सम्राज आ वृणीमहे पुत्रो न बहुपाय्यम् ।|
      block |अश्याम तदादित्या जुह्वतो हविर्येन वस्योऽनशामहै ॥|
    block |ऋग्वेदः सूक्तं|
      block |ये त्रिंशति त्रयस्परो देवासो बर्हिरासदन् ।|
      block |विदन्नह द्वितासनन् ॥|
      block |वरुणो मित्रो अर्यमा स्मद्रातिषाचो अग्नयः ।|
      block |पत्नीवन्तो वषट्कृताः ॥|
      block |ते नो गोपा अपाच्यास्त उदक्त इत्था न्यक् ।|
      block |पुरस्तात्सर्वया विशा ॥|
      block |यथा वशन्ति देवास्तथेदसत्तदेषां नकिरा मिनत् ।|
      block |अरावा चन मर्त्यः ॥|
      block |सप्तानां सप्त ऋष्टयः सप्त द्युम्नान्येषाम् ।|
      block |सप्तो अधि श्रियो धिरे ॥|
    block |ऋग्वेदः सूक्तं|
      block |बभ्रुरेको विषुणः सूनरो युवाञ्ज्यङ्क्ते हिरण्ययम् ॥|
      block |योनिमेक आ ससाद द्योतनोऽन्तर्देवेषु मेधिरः ॥|
      block |वाशीमेको बिभर्ति हस्त आयसीमन्तर्देवेषु निध्रुविः ॥|
      block |वज्रमेको बिभर्ति हस्त आहितं तेन वृत्राणि जिघ्नते ॥|
      block |तिग्ममेको बिभर्ति हस्त आयुधं शुचिरुग्रो जलाषभेषजः ॥|
      block |पथ एकः पीपाय तस्करो यथाँ एष वेद निधीनाम् ॥|
      block |त्रीण्येक उरुगायो वि चक्रमे यत्र देवासो मदन्ति ॥|
      block |विभिर्द्वा चरत एकया सह प्र प्रवासेव वसतः ॥|
      block |सदो द्वा चक्राते उपमा दिवि सम्राजा सर्पिरासुती ॥|
      block |अर्चन्त एके महि साम मन्वत तेन सूर्यमरोचयन् ॥|
    block |ऋग्वेदः सूक्तं|
      block |नहि वो अस्त्यर्भको देवासो न कुमारकः ।|
      block |विश्वे सतोमहान्त इत् ॥|
      block |इति स्तुतासो असथा रिशादसो ये स्थ त्रयश्च त्रिंशच्च ।|
      block |मनोर्देवा यज्ञियासः ॥|
      block |ते नस्त्राध्वं तेऽवत त उ नो अधि वोचत ।|
      block |मा नः पथः पित्र्यान्मानवादधि दूरं नैष्ट परावतः ॥|
      block |ये देवास इह स्थन विश्वे वैश्वानरा उत ।|
      block |अस्मभ्यं शर्म सप्रथो गवेऽश्वाय यच्छत ॥|
    block |ऋग्वेदः सूक्तं|
      block |यो यजाति यजात इत्सुनवच्च पचाति च ।|
      block |ब्रह्मेदिन्द्रस्य चाकनत् ॥|
      block |पुरोळाशं यो अस्मै सोमं ररत आशिरम् ।|
      block |पादित्तं शक्रो अंहसः ॥|
      block |तस्य द्युमाँ असद्रथो देवजूतः स शूशुवत् ।|
      block |विश्वा वन्वन्नमित्रिया ॥|
      block |अस्य प्रजावती गृहेऽसश्चन्ती दिवेदिवे ।|
      block |इळा धेनुमती दुहे ॥|
      block |या दम्पती समनसा सुनुत आ च धावतः ।|
      block |देवासो नित्ययाशिरा ॥|
      block |प्रति प्राशव्याँ इतः सम्यञ्चा बर्हिराशाते ।|
      block |न ता वाजेषु वायतः ॥|
      block |न देवानामपि ह्नुतः सुमतिं न जुगुक्षतः ।|
      block |श्रवो बृहद्विवासतः ॥|
      block |पुत्रिणा ता कुमारिणा विश्वमायुर्व्यश्नुतः ।|
      block |उभा हिरण्यपेशसा ॥|
      block |वीतिहोत्रा कृतद्वसू दशस्यन्तामृताय कम् ।|
      block |समूधो रोमशं हतो देवेषु कृणुतो दुवः ॥|
      block |आ शर्म पर्वतानां वृणीमहे नदीनाम् ।|
      block |आ विष्णोः सचाभुवः ॥|
      block |ऐतु पूषा रयिर्भगः स्वस्ति सर्वधातमः ।|
      block |उरुरध्वा स्वस्तये ॥|
      block |अरमतिरनर्वणो विश्वो देवस्य मनसा ।|
      block |आदित्यानामनेह इत् ॥|
      block |यथा नो मित्रो अर्यमा वरुणः सन्ति गोपाः ।|
      block |सुगा ऋतस्य पन्थाः ॥|
      block |अग्निं वः पूर्व्यं गिरा देवमीळे वसूनाम् ।|
      block |सपर्यन्तः पुरुप्रियं मित्रं न क्षेत्रसाधसम् ॥|
      block |मक्षू देववतो रथः शूरो वा पृत्सु कासु चित् ।|
      block |देवानां य इन्मनो यजमान इयक्षत्यभीदयज्वनो भुवत् ॥|
      block |न यजमान रिष्यसि न सुन्वान न देवयो ।|
      block |देवानां य इन्मनो यजमान इयक्षत्यभीदयज्वनो भुवत् ॥|
      block |नकिष्टं कर्मणा नशन्न प्र योषन्न योषति ।|
      block |देवानां य इन्मनो यजमान इयक्षत्यभीदयज्वनो भुवत् ॥|
      block |असदत्र सुवीर्यमुत त्यदाश्वश्व्यम् ।|
      block |देवानां य इन्मनो यजमान इयक्षत्यभीदयज्वनो भुवत् ॥|
    block |ऋग्वेदः सूक्तं|
      block |प्र कृतान्यृजीषिणः कण्वा इन्द्रस्य गाथया ।|
      block |मदे सोमस्य वोचत ॥|
      block |यः सृबिन्दमनर्शनिं पिप्रुं दासमहीशुवम् ।|
      block |वधीदुग्रो रिणन्नपः ॥|
      block |न्यर्बुदस्य विष्टपं वर्ष्माणं बृहतस्तिर ।|
      block |कृषे तदिन्द्र पौंस्यम् ॥|
      block |प्रति श्रुताय वो धृषत्तूर्णाशं न गिरेरधि ।|
      block |हुवे सुशिप्रमूतये ॥|
      block |स गोरश्वस्य वि व्रजं मन्दानः सोम्येभ्यः ।|
      block |पुरं न शूर दर्षसि ॥|
      block |यदि मे रारणः सुत उक्थे वा दधसे चनः ।|
      block |आरादुप स्वधा गहि ॥|
      block |वयं घा ते अपि ष्मसि स्तोतार इन्द्र गिर्वणः ।|
      block |त्वं नो जिन्व सोमपाः ॥|
      block |उत नः पितुमा भर संरराणो अविक्षितम् ।|
      block |मघवन्भूरि ते वसु ॥|
      block |उत नो गोमतस्कृधि हिरण्यवतो अश्विनः ।|
      block |इळाभिः सं रभेमहि ॥|
      block |बृबदुक्थं हवामहे सृप्रकरस्नमूतये ।|
      block |साधु कृण्वन्तमवसे ॥|
      block |यः संस्थे चिच्छतक्रतुरादीं कृणोति वृत्रहा ।|
      block |जरितृभ्यः पुरूवसुः ॥|
      block |स नः शक्रश्चिदा शकद्दानवाँ अन्तराभरः ।|
      block |इन्द्रो विश्वाभिरूतिभिः ॥|
      block |यो रायोऽवनिर्महान्सुपारः सुन्वतः सखा ।|
      block |तमिन्द्रमभि गायत ॥|
      block |आयन्तारं महि स्थिरं पृतनासु श्रवोजितम् ।|
      block |भूरेरीशानमोजसा ॥|
      block |नकिरस्य शचीनां नियन्ता सूनृतानाम् ।|
      block |नकिर्वक्ता न दादिति ॥|
      block |न नूनं ब्रह्मणामृणं प्राशूनामस्ति सुन्वताम् ।|
      block |न सोमो अप्रता पपे ॥|
      block |पन्य इदुप गायत पन्य उक्थानि शंसत ।|
      block |ब्रह्मा कृणोत पन्य इत् ॥|
      block |पन्य आ दर्दिरच्छता सहस्रा वाज्यवृतः ।|
      block |इन्द्रो यो यज्वनो वृधः ॥|
      block |वि षू चर स्वधा अनु कृष्टीनामन्वाहुवः ।|
      block |इन्द्र पिब सुतानाम् ॥|
      block |पिब स्वधैनवानामुत यस्तुग्र्ये सचा ।|
      block |उतायमिन्द्र यस्तव ॥|
      block |अतीहि मन्युषाविणं सुषुवांसमुपारणे ।|
      block |इमं रातं सुतं पिब ॥|
      block |इहि तिस्रः परावत इहि पञ्च जनाँ अति ।|
      block |धेना इन्द्रावचाकशत् ॥|
      block |सूर्यो रश्मिं यथा सृजा त्वा यच्छन्तु मे गिरः ।|
      block |निम्नमापो न सध्र्यक् ॥|
      block |अध्वर्यवा तु हि षिञ्च सोमं वीराय शिप्रिणे ।|
      block |भरा सुतस्य पीतये ॥|
      block |य उद्नः फलिगं भिनन्न्यक्सिन्धूँरवासृजत् ।|
      block |यो गोषु पक्वं धारयत् ॥|
      block |अहन्वृत्रमृचीषम और्णवाभमहीशुवम् ।|
      block |हिमेनाविध्यदर्बुदम् ॥|
      block |प्र व उग्राय निष्टुरेऽषाळ्हाय प्रसक्षिणे ।|
      block |देवत्तं ब्रह्म गायत ॥|
      block |यो विश्वान्यभि व्रता सोमस्य मदे अन्धसः ।|
      block |इन्द्रो देवेषु चेतति ॥|
      block |इह त्या सधमाद्या हरी हिरण्यकेश्या ।|
      block |वोळ्हामभि प्रयो हितम् ॥|
      block |अर्वाञ्चं त्वा पुरुष्टुत प्रियमेधस्तुता हरी ।|
      block |सोमपेयाय वक्षतः ॥|
    block |ऋग्वेदः सूक्तं|
      block |वयं घ त्वा सुतावन्त आपो न वृक्तबर्हिषः ।|
      block |पवित्रस्य प्रस्रवणेषु वृत्रहन्परि स्तोतार आसते ॥|
      block |स्वरन्ति त्वा सुते नरो वसो निरेक उक्थिनः ।|
      block |कदा सुतं तृषाण ओक आ गम इन्द्र स्वब्दीव वंसगः ॥|
      block |कण्वेभिर्धृष्णवा धृषद्वाजं दर्षि सहस्रिणम् ।|
      block |पिशङ्गरूपं मघवन्विचर्षणे मक्षू गोमन्तमीमहे ॥|
      block |पाहि गायान्धसो मद इन्द्राय मेध्यातिथे ।|
      block |यः सम्मिश्लो हर्योर्यः सुते सचा वज्री रथो हिरण्ययः ॥|
      block |यः सुषव्यः सुदक्षिण इनो यः सुक्रतुर्गृणे ।|
      block |य आकरः सहस्रा यः शतामघ इन्द्रो यः पूर्भिदारितः ॥|
      block |यो धृषितो योऽवृतो यो अस्ति श्मश्रुषु श्रितः ।|
      block |विभूतद्युम्नश्च्यवनः पुरुष्टुतः क्रत्वा गौरिव शाकिनः ॥|
      block |क ईं वेद सुते सचा पिबन्तं कद्वयो दधे ।|
      block |अयं यः पुरो विभिनत्त्योजसा मन्दानः शिप्र्यन्धसः ॥|
      block |दाना मृगो न वारणः पुरुत्रा चरथं दधे ।|
      block |नकिष्ट्वा नि यमदा सुते गमो महाँश्चरस्योजसा ॥|
      block |य उग्रः सन्ननिष्टृत स्थिरो रणाय संस्कृतः ।|
      block |यदि स्तोतुर्मघवा शृणवद्धवं नेन्द्रो योषत्या गमत् ॥|
      block |सत्यमित्था वृषेदसि वृषजूतिर्नोऽवृतः ।|
      block |वृषा ह्युग्र शृण्विषे परावति वृषो अर्वावति श्रुतः ॥|
      block |वृषणस्ते अभीशवो वृषा कशा हिरण्ययी ।|
      block |वृषा रथो मघवन्वृषणा हरी वृषा त्वं शतक्रतो ॥|
      block |वृषा सोता सुनोतु ते वृषन्नृजीपिन्ना भर ।|
      block |वृषा दधन्वे वृषणं नदीष्वा तुभ्यं स्थातर्हरीणाम् ॥|
      block |एन्द्र याहि पीतये मधु शविष्ठ सोम्यम् ।|
      block |नायमच्छा मघवा शृणवद्गिरो ब्रह्मोक्था च सुक्रतुः ॥|
      block |वहन्तु त्वा रथेष्ठामा हरयो रथयुजः ।|
      block |तिरश्चिदर्यं सवनानि वृत्रहन्नन्येषां या शतक्रतो ॥|
      block |अस्माकमद्यान्तमं स्तोमं धिष्व महामह ।|
      block |अस्माकं ते सवना सन्तु शंतमा मदाय द्युक्ष सोमपाः ॥|
      block |नहि षस्तव नो मम शास्त्रे अन्यस्य रण्यति ।|
      block |यो अस्मान्वीर आनयत् ॥|
      block |इन्द्रश्चिद्घा तदब्रवीत्स्त्रिया अशास्यं मनः ।|
      block |उतो अह क्रतुं रघुम् ॥|
      block |सप्ती चिद्घा मदच्युता मिथुना वहतो रथम् ।|
      block |एवेद्धूर्वृष्ण उत्तरा ॥|
      block |अधः पश्यस्व मोपरि संतरां पादकौ हर ।|
      block |मा ते कशप्लकौ दृशन्स्त्री हि ब्रह्मा बभूविथ ॥|
    block |ऋग्वेदः सूक्तं|
      block |एन्द्र याहि हरिभिरुप कण्वस्य सुष्टुतिम् ।|
      block |दिवो अमुष्य शासतो दिवं यय दिवावसो ॥|
      block |आ त्वा ग्रावा वदन्निह सोमी घोषेण यच्छतु ।|
      block |दिवो अमुष्य शासतो दिवं यय दिवावसो ॥|
      block |अत्रा वि नेमिरेषामुरां न धूनुते वृकः ।|
      block |दिवो अमुष्य शासतो दिवं यय दिवावसो ॥|
      block |आ त्वा कण्वा इहावसे हवन्ते वाजसातये ।|
      block |दिवो अमुष्य शासतो दिवं यय दिवावसो ॥|
      block |दधामि ते सुतानां वृष्णे न पूर्वपाय्यम् ।|
      block |दिवो अमुष्य शासतो दिवं यय दिवावसो ॥|
      block |स्मत्पुरंधिर्न आ गहि विश्वतोधीर्न ऊतये ।|
      block |दिवो अमुष्य शासतो दिवं यय दिवावसो ॥|
      block |आ नो याहि महेमते सहस्रोते शतामघ ।|
      block |दिवो अमुष्य शासतो दिवं यय दिवावसो ॥|
      block |आ त्वा होता मनुर्हितो देवत्रा वक्षदीड्यः ।|
      block |दिवो अमुष्य शासतो दिवं यय दिवावसो ॥|
      block |आ त्वा मदच्युता हरी श्येनं पक्षेव वक्षतः ।|
      block |दिवो अमुष्य शासतो दिवं यय दिवावसो ॥|
      block |आ याह्यर्य आ परि स्वाहा सोमस्य पीतये ।|
      block |दिवो अमुष्य शासतो दिवं यय दिवावसो ॥|
      block |आ नो याह्युपश्रुत्युक्थेषु रणया इह ।|
      block |दिवो अमुष्य शासतो दिवं यय दिवावसो ॥|
      block |सरूपैरा सु नो गहि सम्भृतैः सम्भृताश्वः ।|
      block |दिवो अमुष्य शासतो दिवं यय दिवावसो ॥|
      block |आ याहि पर्वतेभ्यः समुद्रस्याधि विष्टपः ।|
      block |दिवो अमुष्य शासतो दिवं यय दिवावसो ॥|
      block |आ नो गव्यान्यश्व्या सहस्रा शूर दर्दृहि ।|
      block |दिवो अमुष्य शासतो दिवं यय दिवावसो ॥|
      block |आ नः सहस्रशो भरायुतानि शतानि च ।|
      block |दिवो अमुष्य शासतो दिवं यय दिवावसो ॥|
      block |आ यदिन्द्रश्च दद्वहे सहस्रं वसुरोचिषः ।|
      block |ओजिष्ठमश्व्यं पशुम् ॥|
      block |य ऋज्रा वातरंहसोऽरुषासो रघुष्यदः ।|
      block |भ्राजन्ते सूर्या इव ॥|
      block |पारावतस्य रातिषु द्रवच्चक्रेष्वाशुषु ।|
      block |तिष्ठं वनस्य मध्य आ ॥|
    block |ऋग्वेदः सूक्तं|
      block |अग्निनेन्द्रेण वरुणेन विष्णुनादित्यै रुद्रैर्वसुभिः सचाभुवा ।|
      block |सजोषसा उषसा सूर्येण च सोमं पिबतमश्विना ॥|
      block |विश्वाभिर्धीभिर्भुवनेन वाजिना दिवा पृथिव्याद्रिभिः सचाभुवा ।|
      block |सजोषसा उषसा सूर्येण च सोमं पिबतमश्विना ॥|
      block |विश्वैर्देवैस्त्रिभिरेकादशैरिहाद्भिर्मरुद्भिर्भृगुभिः सचाभुवा ।|
      block |सजोषसा उषसा सूर्येण च सोमं पिबतमश्विना ॥|
      block |जुषेथां यज्ञं बोधतं हवस्य मे विश्वेह देवौ सवनाव गच्छतम् ।|
      block |सजोषसा उषसा सूर्येण चेषं नो वोळ्हमश्विना ॥|
      block |स्तोमं जुषेथां युवशेव कन्यनां विश्वेह देवौ सवनाव गच्छतम् ।|
      block |सजोषसा उषसा सूर्येण चेषं नो वोळ्हमश्विना ॥|
      block |गिरो जुषेथामध्वरं जुषेथां विश्वेह देवौ सवनाव गच्छतम् ।|
      block |सजोषसा उषसा सूर्येण चेषं नो वोळ्हमश्विना ॥|
      block |हारिद्रवेव पतथो वनेदुप सोमं सुतं महिषेवाव गच्छथः ।|
      block |सजोषसा उषसा सूर्येण च त्रिर्वर्तिर्यातमश्विना ॥|
      block |हंसाविव पतथो अध्वगाविव सोमं सुतं महिषेवाव गच्छथः ।|
      block |सजोषसा उषसा सूर्येण च त्रिर्वर्तिर्यातमश्विना ॥|
      block |श्येनाविव पतथो हव्यदातये सोमं सुतं महिषेवाव गच्छथः ।|
      block |सजोषसा उषसा सूर्येण च त्रिर्वर्तिर्यातमश्विना ॥|
      block |पिबतं च तृप्णुतं चा च गच्छतं प्रजां च धत्तं द्रविणं च धत्तम् ।|
      block |सजोषसा उषसा सूर्येण चोर्जं नो धत्तमश्विना ॥|
      block |जयतं च प्र स्तुतं च प्र चावतं प्रजां च धत्तं द्रविणं च धत्तम् ।|
      block |सजोषसा उषसा सूर्येण चोर्जं नो धत्तमश्विना ॥|
      block |हतं च शत्रून्यततं च मित्रिणः प्रजां च धत्तं द्रविणं च धत्तम् ।|
      block |सजोषसा उषसा सूर्येण चोर्जं नो धत्तमश्विना ॥|
      block |मित्रावरुणवन्ता उत धर्मवन्ता मरुत्वन्ता जरितुर्गच्छथो हवम् ।|
      block |सजोषसा उषसा सूर्येण चादित्यैर्यातमश्विना ॥|
      block |अङ्गिरस्वन्ता उत विष्णुवन्ता मरुत्वन्ता जरितुर्गच्छथो हवम् ।|
      block |सजोषसा उषसा सूर्येण चादित्यैर्यातमश्विना ॥|
      block |ऋभुमन्ता वृषणा वाजवन्ता मरुत्वन्ता जरितुर्गच्छथो हवम् ।|
      block |सजोषसा उषसा सूर्येण चादित्यैर्यातमश्विना ॥|
      block |ब्रह्म जिन्वतमुत जिन्वतं धियो हतं रक्षांसि सेधतममीवाः ।|
      block |सजोषसा उषसा सूर्येण च सोमं सुन्वतो अश्विना ॥|
      block |क्षत्रं जिन्वतमुत जिन्वतं नॄन्हतं रक्षांसि सेधतममीवाः ।|
      block |सजोषसा उषसा सूर्येण च सोमं सुन्वतो अश्विना ॥|
      block |धेनूर्जिन्वतमुत जिन्वतं विशो हतं रक्षांसि सेधतममीवाः ।|
      block |सजोषसा उषसा सूर्येण च सोमं सुन्वतो अश्विना ॥|
      block |अत्रेरिव शृणुतं पूर्व्यस्तुतिं श्यावाश्वस्य सुन्वतो मदच्युता ।|
      block |सजोषसा उषसा सूर्येण चाश्विना तिरोअह्न्यम् ॥|
      block |सर्गाँ इव सृजतं सुष्टुतीरुप श्यावाश्वस्य सुन्वतो मदच्युता ।|
      block |सजोषसा उषसा सूर्येण चाश्विना तिरोअह्न्यम् ॥|
      block |रश्मीँरिव यच्छतमध्वराँ उप श्यावाश्वस्य सुन्वतो मदच्युता ।|
      block |सजोषसा उषसा सूर्येण चाश्विना तिरोअह्न्यम् ॥|
      block |अर्वाग्रथं नि यच्छतं पिबतं सोम्यं मधु ।|
      block |आ यातमश्विना गतमवस्युर्वामहं हुवे धत्तं रत्नानि दाशुषे ॥|
      block |नमोवाके प्रस्थिते अध्वरे नरा विवक्षणस्य पीतये ।|
      block |आ यातमश्विना गतमवस्युर्वामहं हुवे धत्तं रत्नानि दाशुषे ॥|
      block |स्वाहाकृतस्य तृम्पतं सुतस्य देवावन्धसः ।|
      block |आ यातमश्विना गतमवस्युर्वामहं हुवे धत्तं रत्नानि दाशुषे ॥|
    block |ऋग्वेदः सूक्तं|
      block |अवितासि सुन्वतो वृक्तबर्हिषः पिबा सोमं मदाय कं शतक्रतो ।|
      block |यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥|
      block |प्राव स्तोतारं मघवन्नव त्वां पिबा सोमं मदाय कं शतक्रतो ।|
      block |यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥|
      block |ऊर्जा देवाँ अवस्योजसा त्वां पिबा सोमं मदाय कं शतक्रतो ।|
      block |यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥|
      block |जनिता दिवो जनिता पृथिव्याः पिबा सोमं मदाय कं शतक्रतो ।|
      block |यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥|
      block |जनिताश्वानां जनिता गवामसि पिबा सोमं मदाय कं शतक्रतो ।|
      block |यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥|
      block |अत्रीणां स्तोममद्रिवो महस्कृधि पिबा सोमं मदाय कं शतक्रतो ।|
      block |यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥|
      block |श्यावाश्वस्य सुन्वतस्तथा शृणु यथाशृणोरत्रेः कर्माणि कृण्वतः ।|
      block |प्र त्रसदस्युमाविथ त्वमेक इन्नृषाह्य इन्द्र ब्रह्माणि वर्धयन् ॥|
    block |ऋग्वेदः सूक्तं|
      block |प्रेदं ब्रह्म वृत्रतूर्येष्वाविथ प्र सुन्वतः शचीपत इन्द्र विश्वाभिरूतिभिः ।|
      block |माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥|
      block |सेहान उग्र पृतना अभि द्रुहः शचीपत इन्द्र विश्वाभिरूतिभिः ।|
      block |माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥|
      block |एकराळस्य भुवनस्य राजसि शचीपत इन्द्र विश्वाभिरूतिभिः ।|
      block |माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥|
      block |सस्थावाना यवयसि त्वमेक इच्छचीपत इन्द्र विश्वाभिरूतिभिः ।|
      block |माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥|
      block |क्षेमस्य च प्रयुजश्च त्वमीशिषे शचीपत इन्द्र विश्वाभिरूतिभिः ।|
      block |माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥|
      block |क्षत्राय त्वमवसि न त्वमाविथ शचीपत इन्द्र विश्वाभिरूतिभिः ।|
      block |माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥|
      block |श्यावाश्वस्य रेभतस्तथा शृणु यथाशृणोरत्रेः कर्माणि कृण्वतः ।|
      block |प्र त्रसदस्युमाविथ त्वमेक इन्नृषाह्य इन्द्र क्षत्राणि वर्धयन् ॥|
    block |ऋग्वेदः सूक्तं|
      block |यज्ञस्य हि स्थ ऋत्विजा सस्नी वाजेषु कर्मसु ।|
      block |इन्द्राग्नी तस्य बोधतम् ॥|
      block |तोशासा रथयावाना वृत्रहणापराजिता ।|
      block |इन्द्राग्नी तस्य बोधतम् ॥|
      block |इदं वां मदिरं मध्वधुक्षन्नद्रिभिर्नरः ।|
      block |इन्द्राग्नी तस्य बोधतम् ॥|
      block |जुषेथां यज्ञमिष्टये सुतं सोमं सधस्तुती ।|
      block |इन्द्राग्नी आ गतं नरा ॥|
      block |इमा जुषेथां सवना येभिर्हव्यान्यूहथुः ।|
      block |इन्द्राग्नी आ गतं नरा ॥|
      block |इमां गायत्रवर्तनिं जुषेथां सुष्टुतिं मम ।|
      block |इन्द्राग्नी आ गतं नरा ॥|
      block |प्रातर्यावभिरा गतं देवेभिर्जेन्यावसू ।|
      block |इन्द्राग्नी सोमपीतये ॥|
      block |श्यावाश्वस्य सुन्वतोऽत्रीणां शृणुतं हवम् ।|
      block |इन्द्राग्नी सोमपीतये ॥|
      block |एवा वामह्व ऊतये यथाहुवन्त मेधिराः ।|
      block |इन्द्राग्नी सोमपीतये ॥|
      block |आहं सरस्वतीवतोरिन्द्राग्न्योरवो वृणे ।|
      block |याभ्यां गायत्रमृच्यते ॥|
    block |ऋग्वेदः सूक्तं|
      block |अग्निमस्तोष्यृग्मियमग्निमीळा यजध्यै ।|
      block |अग्निर्देवाँ अनक्तु न उभे हि विदथे कविरन्तश्चरति दूत्यं नभन्तामन्यके समे ॥|
      block |न्यग्ने नव्यसा वचस्तनूषु शंसमेषाम् ।|
      block |न्यराती रराव्णां विश्वा अर्यो अरातीरितो युच्छन्त्वामुरो नभन्तामन्यके समे ॥|
      block |अग्ने मन्मानि तुभ्यं कं घृतं न जुह्व आसनि ।|
      block |स देवेषु प्र चिकिद्धि त्वं ह्यसि पूर्व्यः शिवो दूतो विवस्वतो नभन्तामन्यके समे ॥|
      block |तत्तदग्निर्वयो दधे यथायथा कृपण्यति ।|
      block |ऊर्जाहुतिर्वसूनां शं च योश्च मयो दधे विश्वस्यै देवहूत्यै नभन्तामन्यके समे ॥|
      block |स चिकेत सहीयसाग्निश्चित्रेण कर्मणा ।|
      block |स होता शश्वतीनां दक्षिणाभिरभीवृत इनोति च प्रतीव्यं नभन्तामन्यके समे ॥|
      block |अग्निर्जाता देवानामग्निर्वेद मर्तानामपीच्यम् ।|
      block |अग्निः स द्रविणोदा अग्निर्द्वारा व्यूर्णुते स्वाहुतो नवीयसा नभन्तामन्यके समे ॥|
      block |अग्निर्देवेषु संवसुः स विक्षु यज्ञियास्वा ।|
      block |स मुदा काव्या पुरु विश्वं भूमेव पुष्यति देवो देवेषु यज्ञियो नभन्तामन्यके समे ॥|
      block |यो अग्निः सप्तमानुषः श्रितो विश्वेषु सिन्धुषु ।|
      block |तमागन्म त्रिपस्त्यं मन्धातुर्दस्युहन्तममग्निं यज्ञेषु पूर्व्यं नभन्तामन्यके समे ॥|
      block |अग्निस्त्रीणि त्रिधातून्या क्षेति विदथा कविः ।|
      block |स त्रीँरेकादशाँ इह यक्षच्च पिप्रयच्च नो विप्रो दूतः परिष्कृतो नभन्तामन्यके समे ॥|
      block |त्वं नो अग्न आयुषु त्वं देवेषु पूर्व्य वस्व एक इरज्यसि ।|
      block |त्वामापः परिस्रुतः परि यन्ति स्वसेतवो नभन्तामन्यके समे ॥|
    block |ऋग्वेदः सूक्तं|
      block |इन्द्राग्नी युवं सु नः सहन्ता दासथो रयिम् ।|
      block |येन दृळ्हा समत्स्वा वीळु चित्साहिषीमह्यग्निर्वनेव वात इन्नभन्तामन्यके समे ॥|
      block |नहि वां वव्रयामहेऽथेन्द्रमिद्यजामहे शविष्ठं नृणां नरम् ।|
      block |स नः कदा चिदर्वता गमदा वाजसातये गमदा मेधसातये नभन्तामन्यके समे ॥|
      block |ता हि मध्यं भराणामिन्द्राग्नी अधिक्षितः ।|
      block |ता उ कवित्वना कवी पृच्छ्यमाना सखीयते सं धीतमश्नुतं नरा नभन्तामन्यके समे ॥|
      block |अभ्यर्च नभाकवदिन्द्राग्नी यजसा गिरा ।|
      block |ययोर्विश्वमिदं जगदियं द्यौः पृथिवी मह्युपस्थे बिभृतो वसु नभन्तामन्यके समे ॥|
      block |प्र ब्रह्माणि नभाकवदिन्द्राग्निभ्यामिरज्यत ।|
      block |या सप्तबुध्नमर्णवं जिह्मबारमपोर्णुत इन्द्र ईशान ओजसा नभन्तामन्यके समे ॥|
      block |अपि वृश्च पुराणवद्व्रततेरिव गुष्पितमोजो दासस्य दम्भय ।|
      block |वयं तदस्य सम्भृतं वस्विन्द्रेण वि भजेमहि नभन्तामन्यके समे ॥|
      block |यदिन्द्राग्नी जना इमे विह्वयन्ते तना गिरा ।|
      block |अस्माकेभिर्नृभिर्वयं सासह्याम पृतन्यतो वनुयाम वनुष्यतो नभन्तामन्यके समे ॥|
      block |या नु श्वेताववो दिव उच्चरात उप द्युभिः ।|
      block |इन्द्राग्न्योरनु व्रतमुहाना यन्ति सिन्धवो यान्सीं बन्धादमुञ्चतां नभन्तामन्यके समे ॥|
      block |पूर्वीष्ट इन्द्रोपमातयः पूर्वीरुत प्रशस्तयः सूनो हिन्वस्य हरिवः ।|
      block |वस्वो वीरस्यापृचो या नु साधन्त नो धियो नभन्तामन्यके समे ॥|
      block |तं शिशीता सुवृक्तिभिस्त्वेषं सत्वानमृग्मियम् ।|
      block |उतो नु चिद्य ओजसा शुष्णस्याण्डानि भेदति जेषत्स्वर्वतीरपो नभन्तामन्यके समे ॥|
      block |तं शिशीता स्वध्वरं सत्यं सत्वानमृत्वियम् ।|
      block |उतो नु चिद्य ओहत आण्डा शुष्णस्य भेदत्यजैः स्वर्वतीरपो नभन्तामन्यके समे ॥|
      block |एवेन्द्राग्निभ्यां पितृवन्नवीयो मन्धातृवदङ्गिरस्वदवाचि ।|
      block |त्रिधातुना शर्मणा पातमस्मान्वयं स्याम पतयो रयीणाम् ॥|
    block |ऋग्वेदः सूक्तं|
      block |अस्मा ऊ षु प्रभूतये वरुणाय मरुद्भ्योऽर्चा विदुष्टरेभ्यः ।|
      block |यो धीता मानुषाणां पश्वो गा इव रक्षति नभन्तामन्यके समे ॥|
      block |तमू षु समना गिरा पितॄणां च मन्मभिः ।|
      block |नाभाकस्य प्रशस्तिभिर्यः सिन्धूनामुपोदये सप्तस्वसा स मध्यमो नभन्तामन्यके समे ॥|
      block |स क्षपः परि षस्वजे न्युस्रो मायया दधे स विश्वं परि दर्शतः ।|
      block |तस्य वेनीरनु व्रतमुषस्तिस्रो अवर्धयन्नभन्तामन्यके समे ॥|
      block |यः ककुभो निधारयः पृथिव्यामधि दर्शतः ।|
      block |स माता पूर्व्यं पदं तद्वरुणस्य सप्त्यं स हि गोपा इवेर्यो नभन्तामन्यके समे ॥|
      block |यो धर्ता भुवनानां य उस्राणामपीच्या वेद नामानि गुह्या ।|
      block |स कविः काव्या पुरु रूपं द्यौरिव पुष्यति नभन्तामन्यके समे ॥|
      block |यस्मिन्विश्वानि काव्या चक्रे नाभिरिव श्रिता ।|
      block |त्रितं जूती सपर्यत व्रजे गावो न संयुजे युजे अश्वाँ अयुक्षत नभन्तामन्यके समे ॥|
      block |य आस्वत्क आशये विश्वा जातान्येषाम् ।|
      block |परि धामानि मर्मृशद्वरुणस्य पुरो गये विश्वे देवा अनु व्रतं नभन्तामन्यके समे ॥|
      block |स समुद्रो अपीच्यस्तुरो द्यामिव रोहति नि यदासु यजुर्दधे ।|
      block |स माया अर्चिना पदास्तृणान्नाकमारुहन्नभन्तामन्यके समे ॥|
      block |यस्य श्वेता विचक्षणा तिस्रो भूमीरधिक्षितः ।|
      block |त्रिरुत्तराणि पप्रतुर्वरुणस्य ध्रुवं सदः स सप्तानामिरज्यति नभन्तामन्यके समे ॥|
      block |यः श्वेताँ अधिनिर्णिजश्चक्रे कृष्णाँ अनु व्रता ।|
      block |स धाम पूर्व्यं ममे य स्कम्भेन वि रोदसी अजो न द्यामधारयन्नभन्तामन्यके समे ॥|
    block |ऋग्वेदः सूक्तं|
      block |अस्तभ्नाद्द्यामसुरो विश्ववेदा अमिमीत वरिमाणं पृथिव्याः ।|
      block |आसीदद्विश्वा भुवनानि सम्राड्विश्वेत्तानि वरुणस्य व्रतानि ॥|
      block |एवा वन्दस्व वरुणं बृहन्तं नमस्या धीरममृतस्य गोपाम् ।|
      block |स नः शर्म त्रिवरूथं वि यंसत्पातं नो द्यावापृथिवी उपस्थे ॥|
      block |इमां धियं शिक्षमाणस्य देव क्रतुं दक्षं वरुण सं शिशाधि ।|
      block |ययाति विश्वा दुरिता तरेम सुतर्माणमधि नावं रुहेम ॥|
      block |आ वां ग्रावाणो अश्विना धीभिर्विप्रा अचुच्यवुः ।|
      block |नासत्या सोमपीतये नभन्तामन्यके समे ॥|
      block |यथा वामत्रिरश्विना गीर्भिर्विप्रो अजोहवीत् ।|
      block |नासत्या सोमपीतये नभन्तामन्यके समे ॥|
      block |एवा वामह्व ऊतये यथाहुवन्त मेधिराः ।|
      block |नासत्या सोमपीतये नभन्तामन्यके समे ॥|
    block |ऋग्वेदः सूक्तं|
      block |इमे विप्रस्य वेधसोऽग्नेरस्तृतयज्वनः ।|
      block |गिर स्तोमास ईरते ॥|
      block |अस्मै ते प्रतिहर्यते जातवेदो विचर्षणे ।|
      block |अग्ने जनामि सुष्टुतिम् ॥|
      block |आरोका इव घेदह तिग्मा अग्ने तव त्विषः ।|
      block |दद्भिर्वनानि बप्सति ॥|
      block |हरयो धूमकेतवो वातजूता उप द्यवि ।|
      block |यतन्ते वृथगग्नयः ॥|
      block |एते त्ये वृथगग्नय इद्धासः समदृक्षत ।|
      block |उषसामिव केतवः ॥|
      block |कृष्णा रजांसि पत्सुतः प्रयाणे जातवेदसः ।|
      block |अग्निर्यद्रोधति क्षमि ॥|
      block |धासिं कृण्वान ओषधीर्बप्सदग्निर्न वायति ।|
      block |पुनर्यन्तरुणीरपि ॥|
      block |जिह्वाभिरह नन्नमदर्चिषा जञ्जणाभवन् ।|
      block |अग्निर्वनेषु रोचते ॥|
      block |अप्स्वग्ने सधिष्टव सौषधीरनु रुध्यसे ।|
      block |गर्भे सञ्जायसे पुनः ॥|
      block |उदग्ने तव तद्घृतादर्ची रोचत आहुतम् ।|
      block |निंसानं जुह्वो मुखे ॥|
      block |उक्षान्नाय वशान्नाय सोमपृष्ठाय वेधसे ।|
      block |स्तोमैर्विधेमाग्नये ॥|
      block |उत त्वा नमसा वयं होतर्वरेण्यक्रतो ।|
      block |अग्ने समिद्भिरीमहे ॥|
      block |उत त्वा भृगुवच्छुचे मनुष्वदग्न आहुत ।|
      block |अङ्गिरस्वद्धवामहे ॥|
      block |त्वं ह्यग्ने अग्निना विप्रो विप्रेण सन्सता ।|
      block |सखा सख्या समिध्यसे ॥|
      block |स त्वं विप्राय दाशुषे रयिं देहि सहस्रिणम् ।|
      block |अग्ने वीरवतीमिषम् ॥|
      block |अग्ने भ्रातः सहस्कृत रोहिदश्व शुचिव्रत ।|
      block |इमं स्तोमं जुषस्व मे ॥|
      block |उत त्वाग्ने मम स्तुतो वाश्राय प्रतिहर्यते ।|
      block |गोष्ठं गाव इवाशत ॥|
      block |तुभ्यं ता अङ्गिरस्तम विश्वाः सुक्षितयः पृथक् ।|
      block |अग्ने कामाय येमिरे ॥|
      block |अग्निं धीभिर्मनीषिणो मेधिरासो विपश्चितः ।|
      block |अद्मसद्याय हिन्विरे ॥|
      block |तं त्वामज्मेषु वाजिनं तन्वाना अग्ने अध्वरम् ।|
      block |वह्निं होतारमीळते ॥|
      block |पुरुत्रा हि सदृङ्ङसि विशो विश्वा अनु प्रभुः ।|
      block |समत्सु त्वा हवामहे ॥|
      block |तमीळिष्व य आहुतोऽग्निर्विभ्राजते घृतैः ।|
      block |इमं नः शृणवद्धवम् ॥|
      block |तं त्वा वयं हवामहे शृण्वन्तं जातवेदसम् ।|
      block |अग्ने घ्नन्तमप द्विषः ॥|
      block |विशां राजानमद्भुतमध्यक्षं धर्मणामिमम् ।|
      block |अग्निमीळे स उ श्रवत् ॥|
      block |अग्निं विश्वायुवेपसं मर्यं न वाजिनं हितम् ।|
      block |सप्तिं न वाजयामसि ॥|
      block |घ्नन्मृध्राण्यप द्विषो दहन्रक्षांसि विश्वहा ।|
      block |अग्ने तिग्मेन दीदिहि ॥|
      block |यं त्वा जनास इन्धते मनुष्वदङ्गिरस्तम ।|
      block |अग्ने स बोधि मे वचः ॥|
      block |यदग्ने दिविजा अस्यप्सुजा वा सहस्कृत ।|
      block |तं त्वा गीर्भिर्हवामहे ॥|
      block |तुभ्यं घेत्ते जना इमे विश्वाः सुक्षितयः पृथक् ।|
      block |धासिं हिन्वन्त्यत्तवे ॥|
      block |ते घेदग्ने स्वाध्योऽहा विश्वा नृचक्षसः ।|
      block |तरन्तः स्याम दुर्गहा ॥|
      block |अग्निं मन्द्रं पुरुप्रियं शीरं पावकशोचिषम् ।|
      block |हृद्भिर्मन्द्रेभिरीमहे ॥|
      block |स त्वमग्ने विभावसुः सृजन्सूर्यो न रश्मिभिः ।|
      block |शर्धन्तमांसि जिघ्नसे ॥|
      block |तत्ते सहस्व ईमहे दात्रं यन्नोपदस्यति ।|
      block |त्वदग्ने वार्यं वसु ॥|
    block |ऋग्वेदः सूक्तं|
      block |समिधाग्निं दुवस्यत घृतैर्बोधयतातिथिम् ।|
      block |आस्मिन्हव्या जुहोतन ॥|
      block |अग्ने स्तोमं जुषस्व मे वर्धस्वानेन मन्मना ।|
      block |प्रति सूक्तानि हर्य नः ॥|
      block |अग्निं दूतं पुरो दधे हव्यवाहमुप ब्रुवे ।|
      block |देवाँ आ सादयादिह ॥|
      block |उत्ते बृहन्तो अर्चयः समिधानस्य दीदिवः ।|
      block |अग्ने शुक्रास ईरते ॥|
      block |उप त्वा जुह्वो मम घृताचीर्यन्तु हर्यत ।|
      block |अग्ने हव्या जुषस्व नः ॥|
      block |मन्द्रं होतारमृत्विजं चित्रभानुं विभावसुम् ।|
      block |अग्निमीळे स उ श्रवत् ॥|
      block |प्रत्नं होतारमीड्यं जुष्टमग्निं कविक्रतुम् ।|
      block |अध्वराणामभिश्रियम् ॥|
      block |जुषाणो अङ्गिरस्तमेमा हव्यान्यानुषक् ।|
      block |अग्ने यज्ञं नय ऋतुथा ॥|
      block |समिधान उ सन्त्य शुक्रशोच इहा वह ।|
      block |चिकित्वान्दैव्यं जनम् ॥|
      block |विप्रं होतारमद्रुहं धूमकेतुं विभावसुम् ।|
      block |यज्ञानां केतुमीमहे ॥|
      block |अग्ने नि पाहि नस्त्वं प्रति ष्म देव रीषतः ।|
      block |भिन्धि द्वेषः सहस्कृत ॥|
      block |अग्निः प्रत्नेन मन्मना शुम्भानस्तन्वं स्वाम् ।|
      block |कविर्विप्रेण वावृधे ॥|
      block |ऊर्जो नपातमा हुवेऽग्निं पावकशोचिषम् ।|
      block |अस्मिन्यज्ञे स्वध्वरे ॥|
      block |स नो मित्रमहस्त्वमग्ने शुक्रेण शोचिषा ।|
      block |देवैरा सत्सि बर्हिषि ॥|
      block |यो अग्निं तन्वो दमे देवं मर्तः सपर्यति ।|
      block |तस्मा इद्दीदयद्वसु ॥|
      block |अग्निर्मूर्धा दिवः ककुत्पतिः पृथिव्या अयम् ।|
      block |अपां रेतांसि जिन्वति ॥|
      block |उदग्ने शुचयस्तव शुक्रा भ्राजन्त ईरते ।|
      block |तव ज्योतींष्यर्चयः ॥|
      block |ईशिषे वार्यस्य हि दात्रस्याग्ने स्वर्पतिः ।|
      block |स्तोता स्यां तव शर्मणि ॥|
      block |त्वामग्ने मनीषिणस्त्वां हिन्वन्ति चित्तिभिः ।|
      block |त्वां वर्धन्तु नो गिरः ॥|
      block |अदब्धस्य स्वधावतो दूतस्य रेभतः सदा ।|
      block |अग्नेः सख्यं वृणीमहे ॥|
      block |अग्निः शुचिव्रततमः शुचिर्विप्रः शुचिः कविः ।|
      block |शुची रोचत आहुतः ॥|
      block |उत त्वा धीतयो मम गिरो वर्धन्तु विश्वहा ।|
      block |अग्ने सख्यस्य बोधि नः ॥|
      block |यदग्ने स्यामहं त्वं त्वं वा घा स्या अहम् ।|
      block |स्युष्टे सत्या इहाशिषः ॥|
      block |वसुर्वसुपतिर्हि कमस्यग्ने विभावसुः ।|
      block |स्याम ते सुमतावपि ॥|
      block |अग्ने धृतव्रताय ते समुद्रायेव सिन्धवः ।|
      block |गिरो वाश्रास ईरते ॥|
      block |युवानं विश्पतिं कविं विश्वादं पुरुवेपसम् ।|
      block |अग्निं शुम्भामि मन्मभिः ॥|
      block |यज्ञानां रथ्ये वयं तिग्मजम्भाय वीळवे ।|
      block |स्तोमैरिषेमाग्नये ॥|
      block |अयमग्ने त्वे अपि जरिता भूतु सन्त्य ।|
      block |तस्मै पावक मृळय ॥|
      block |धीरो ह्यस्यद्मसद्विप्रो न जागृविः सदा ।|
      block |अग्ने दीदयसि द्यवि ॥|
      block |पुराग्ने दुरितेभ्यः पुरा मृध्रेभ्यः कवे ।|
      block |प्र ण आयुर्वसो तिर ॥|
    block |ऋग्वेदः सूक्तं|
      block |आ घा ये अग्निमिन्धते स्तृणन्ति बर्हिरानुषक् ।|
      block |येषामिन्द्रो युवा सखा ॥|
      block |बृहन्निदिध्म एषां भूरि शस्तं पृथुः स्वरुः ।|
      block |येषामिन्द्रो युवा सखा ॥|
      block |अयुद्ध इद्युधा वृतं शूर आजति सत्वभिः ।|
      block |येषामिन्द्रो युवा सखा ॥|
      block |आ बुन्दं वृत्रहा ददे जातः पृच्छद्वि मातरम् ।|
      block |क उग्राः के ह शृण्विरे ॥|
      block |प्रति त्वा शवसी वदद्गिरावप्सो न योधिषत् ।|
      block |यस्ते शत्रुत्वमाचके ॥|
      block |उत त्वं मघवञ्छृणु यस्ते वष्टि ववक्षि तत् ।|
      block |यद्वीळयासि वीळु तत् ॥|
      block |यदाजिं यात्याजिकृदिन्द्रः स्वश्वयुरुप ।|
      block |रथीतमो रथीनाम् ॥|
      block |वि षु विश्वा अभियुजो वज्रिन्विष्वग्यथा वृह ।|
      block |भवा नः सुश्रवस्तमः ॥|
      block |अस्माकं सु रथं पुर इन्द्रः कृणोतु सातये ।|
      block |न यं धूर्वन्ति धूर्तयः ॥|
      block |वृज्याम ते परि द्विषोऽरं ते शक्र दावने ।|
      block |गमेमेदिन्द्र गोमतः ॥|
      block |शनैश्चिद्यन्तो अद्रिवोऽश्वावन्तः शतग्विनः ।|
      block |विवक्षणा अनेहसः ॥|
      block |ऊर्ध्वा हि ते दिवेदिवे सहस्रा सूनृता शता ।|
      block |जरितृभ्यो विमंहते ॥|
      block |विद्मा हि त्वा धनंजयमिन्द्र दृळ्हा चिदारुजम् ।|
      block |आदारिणं यथा गयम् ॥|
      block |ककुहं चित्त्वा कवे मन्दन्तु धृष्णविन्दवः ।|
      block |आ त्वा पणिं यदीमहे ॥|
      block |यस्ते रेवाँ अदाशुरिः प्रममर्ष मघत्तये ।|
      block |तस्य नो वेद आ भर ॥|
      block |इम उ त्वा वि चक्षते सखाय इन्द्र सोमिनः ।|
      block |पुष्टावन्तो यथा पशुम् ॥|
      block |उत त्वाबधिरं वयं श्रुत्कर्णं सन्तमूतये ।|
      block |दूरादिह हवामहे ॥|
      block |यच्छुश्रूया इमं हवं दुर्मर्षं चक्रिया उत ।|
      block |भवेरापिर्नो अन्तमः ॥|
      block |यच्चिद्धि ते अपि व्यथिर्जगन्वांसो अमन्महि ।|
      block |गोदा इदिन्द्र बोधि नः ॥|
      block |आ त्वा रम्भं न जिव्रयो ररभ्मा शवसस्पते ।|
      block |उश्मसि त्वा सधस्थ आ ॥|
      block |स्तोत्रमिन्द्राय गायत पुरुनृम्णाय सत्वने ।|
      block |नकिर्यं वृण्वते युधि ॥|
      block |अभि त्वा वृषभा सुते सुतं सृजामि पीतये ।|
      block |तृम्पा व्यश्नुही मदम् ॥|
      block |मा त्वा मूरा अविष्यवो मोपहस्वान आ दभन् ।|
      block |माकीं ब्रह्मद्विषो वनः ॥|
      block |इह त्वा गोपरीणसा महे मन्दन्तु राधसे ।|
      block |सरो गौरो यथा पिब ॥|
      block |या वृत्रहा परावति सना नवा च चुच्युवे ।|
      block |ता संसत्सु प्र वोचत ॥|
      block |अपिबत्कद्रुवः सुतमिन्द्रः सहस्रबाह्वे ।|
      block |अत्रादेदिष्ट पौंस्यम् ॥|
      block |सत्यं तत्तुर्वशे यदौ विदानो अह्नवाय्यम् ।|
      block |व्यानट् तुर्वणे शमि ॥|
      block |तरणिं वो जनानां त्रदं वाजस्य गोमतः ।|
      block |समानमु प्र शंसिषम् ॥|
      block |ऋभुक्षणं न वर्तव उक्थेषु तुग्र्यावृधम् ।|
      block |इन्द्रं सोमे सचा सुते ॥|
      block |यः कृन्तदिद्वि योन्यं त्रिशोकाय गिरिं पृथुम् ।|
      block |गोभ्यो गातुं निरेतवे ॥|
      block |यद्दधिषे मनस्यसि मन्दानः प्रेदियक्षसि ।|
      block |मा तत्करिन्द्र मृळय ॥|
      block |दभ्रं चिद्धि त्वावतः कृतं शृण्वे अधि क्षमि ।|
      block |जिगात्विन्द्र ते मनः ॥|
      block |तवेदु ताः सुकीर्तयोऽसन्नुत प्रशस्तयः ।|
      block |यदिन्द्र मृळयासि नः ॥|
      block |मा न एकस्मिन्नागसि मा द्वयोरुत त्रिषु ।|
      block |वधीर्मा शूर भूरिषु ॥|
      block |बिभया हि त्वावत उग्रादभिप्रभङ्गिणः ।|
      block |दस्मादहमृतीषहः ॥|
      block |मा सख्युः शूनमा विदे मा पुत्रस्य प्रभूवसो ।|
      block |आवृत्वद्भूतु ते मनः ॥|
      block |को नु मर्या अमिथितः सखा सखायमब्रवीत् ।|
      block |जहा को अस्मदीषते ॥|
      block |एवारे वृषभा सुतेऽसिन्वन्भूर्यावयः ।|
      block |श्वघ्नीव निवता चरन् ॥|
      block |आ त एता वचोयुजा हरी गृभ्णे सुमद्रथा ।|
      block |यदीं ब्रह्मभ्य इद्ददः ॥|
      block |भिन्धि विश्वा अप द्विषः परि बाधो जही मृधः ।|
      block |वसु स्पार्हं तदा भर ॥|
      block |यद्वीळाविन्द्र यत्स्थिरे यत्पर्शाने पराभृतम् ।|
      block |वसु स्पार्हं तदा भर ॥|
      block |यस्य ते विश्वमानुषो भूरेर्दत्तस्य वेदति ।|
      block |वसु स्पार्हं तदा भर ॥|
    block |ऋग्वेदः सूक्तं|
      block |त्वावतः पुरूवसो वयमिन्द्र प्रणेतः ।|
      block |स्मसि स्थातर्हरीणाम् ॥|
      block |त्वां हि सत्यमद्रिवो विद्म दातारमिषाम् ।|
      block |विद्म दातारं रयीणाम् ॥|
      block |आ यस्य ते महिमानं शतमूते शतक्रतो ।|
      block |गीर्भिर्गृणन्ति कारवः ॥|
      block |सुनीथो घा स मर्त्यो यं मरुतो यमर्यमा ।|
      block |मित्रः पान्त्यद्रुहः ॥|
      block |दधानो गोमदश्ववत्सुवीर्यमादित्यजूत एधते ।|
      block |सदा राया पुरुस्पृहा ॥|
      block |तमिन्द्रं दानमीमहे शवसानमभीर्वम् ।|
      block |ईशानं राय ईमहे ॥|
      block |तस्मिन्हि सन्त्यूतयो विश्वा अभीरवः सचा ।|
      block |तमा वहन्तु सप्तयः पुरूवसुं मदाय हरयः सुतम् ॥|
      block |यस्ते मदो वरेण्यो य इन्द्र वृत्रहन्तमः ।|
      block |य आददिः स्वर्नृभिर्यः पृतनासु दुष्टरः ॥|
      block |यो दुष्टरो विश्ववार श्रवाय्यो वाजेष्वस्ति तरुता ।|
      block |स नः शविष्ठ सवना वसो गहि गमेम गोमति व्रजे ॥|
      block |गव्यो षु णो यथा पुराश्वयोत रथया ।|
      block |वरिवस्य महामह ॥|
      block |नहि ते शूर राधसोऽन्तं विन्दामि सत्रा ।|
      block |दशस्या नो मघवन्नू चिदद्रिवो धियो वाजेभिराविथ ॥|
      block |य ऋष्वः श्रावयत्सखा विश्वेत्स वेद जनिमा पुरुष्टुतः ।|
      block |तं विश्वे मानुषा युगेन्द्रं हवन्ते तविषं यतस्रुचः ॥|
      block |स नो वाजेष्वविता पुरूवसुः पुरस्थाता मघवा वृत्रहा भुवत् ॥|
      block |अभि वो वीरमन्धसो मदेषु गाय गिरा महा विचेतसम् ।|
      block |इन्द्रं नाम श्रुत्यं शाकिनं वचो यथा ॥|
      block |ददी रेक्णस्तन्वे ददिर्वसु ददिर्वाजेषु पुरुहूत वाजिनम् ।|
      block |नूनमथ ॥|
      block |विश्वेषामिरज्यन्तं वसूनां सासह्वांसं चिदस्य वर्पसः ।|
      block |कृपयतो नूनमत्यथ ॥|
      block |महः सु वो अरमिषे स्तवामहे मीळ्हुषे अरंगमाय जग्मये ।|
      block |यज्ञेभिर्गीर्भिर्विश्वमनुषां मरुतामियक्षसि गाये त्वा नमसा गिरा ॥|
      block |ये पातयन्ते अज्मभिर्गिरीणां स्नुभिरेषाम् ।|
      block |यज्ञं महिष्वणीनां सुम्नं तुविष्वणीनां प्राध्वरे ॥|
      block |प्रभङ्गं दुर्मतीनामिन्द्र शविष्ठा भर ।|
      block |रयिमस्मभ्यं युज्यं चोदयन्मते ज्येष्ठं चोदयन्मते ॥|
      block |सनितः सुसनितरुग्र चित्र चेतिष्ठ सूनृत ।|
      block |प्रासहा सम्राट् सहुरिं सहन्तं भुज्युं वाजेषु पूर्व्यम् ॥|
      block |आ स एतु य ईवदाँ अदेवः पूर्तमाददे ।|
      block |यथा चिद्वशो अश्व्यः पृथुश्रवसि कानीतेऽस्या व्युष्याददे ॥|
      block |षष्टिं सहस्राश्व्यस्यायुतासनमुष्ट्रानां विंशतिं शता ।|
      block |दश श्यावीनां शता दश त्र्यरुषीणां दश गवां सहस्रा ॥|
      block |दश श्यावा ऋधद्रयो वीतवारास आशवः ।|
      block |मथ्रा नेमिं नि वावृतुः ॥|
      block |दानासः पृथुश्रवसः कानीतस्य सुराधसः ।|
      block |रथं हिरण्ययं ददन्मंहिष्ठः सूरिरभूद्वर्षिष्ठमकृत श्रवः ॥|
      block |आ नो वायो महे तने याहि मखाय पाजसे ।|
      block |वयं हि ते चकृमा भूरि दावने सद्यश्चिन्महि दावने ॥|
      block |यो अश्वेभिर्वहते वस्त उस्रास्त्रिः सप्त सप्ततीनाम् ।|
      block |एभिः सोमेभिः सोमसुद्भिः सोमपा दानाय शुक्रपूतपाः ॥|
      block |यो म इमं चिदु त्मनामन्दच्चित्रं दावने ।|
      block |अरट्वे अक्षे नहुषे सुकृत्वनि सुकृत्तराय सुक्रतुः ॥|
      block |उचथ्ये वपुषि यः स्वराळुत वायो घृतस्नाः ।|
      block |अश्वेषितं रजेषितं शुनेषितं प्राज्म तदिदं नु तत् ॥|
      block |अध प्रियमिषिराय षष्टिं सहस्रासनम् ।|
      block |अश्वानामिन्न वृष्णाम् ॥|
      block |गावो न यूथमुप यन्ति वध्रय उप मा यन्ति वध्रयः ॥|
      block |अध यच्चारथे गणे शतमुष्ट्राँ अचिक्रदत् ।|
      block |अध श्वित्नेषु विंशतिं शता ॥|
      block |शतं दासे बल्बूथे विप्रस्तरुक्ष आ ददे ।|
      block |ते ते वायविमे जना मदन्तीन्द्रगोपा मदन्ति देवगोपाः ॥|
      block |अध स्या योषणा मही प्रतीची वशमश्व्यम् ।|
      block |अधिरुक्मा वि नीयते ॥|
    block |ऋग्वेदः सूक्तं|
      block |महि वो महतामवो वरुण मित्र दाशुषे ।|
      block |यमादित्या अभि द्रुहो रक्षथा नेमघं नशदनेहसो व ऊतयः सुऊतयो व ऊतयः ॥|
      block |विदा देवा अघानामादित्यासो अपाकृतिम् ।|
      block |पक्षा वयो यथोपरि व्यस्मे शर्म यच्छतानेहसो व ऊतयः सुऊतयो व ऊतयः ॥|
      block |व्यस्मे अधि शर्म तत्पक्षा वयो न यन्तन ।|
      block |विश्वानि विश्ववेदसो वरूथ्या मनामहेऽनेहसो व ऊतयः सुऊतयो व ऊतयः ॥|
      block |यस्मा अरासत क्षयं जीवातुं च प्रचेतसः ।|
      block |मनोर्विश्वस्य घेदिम आदित्या राय ईशतेऽनेहसो व ऊतयः सुऊतयो व ऊतयः ॥|
      block |परि णो वृणजन्नघा दुर्गाणि रथ्यो यथा ।|
      block |स्यामेदिन्द्रस्य शर्मण्यादित्यानामुतावस्यनेहसो व ऊतयः सुऊतयो व ऊतयः ॥|
      block |परिह्वृतेदना जनो युष्मादत्तस्य वायति ।|
      block |देवा अदभ्रमाश वो यमादित्या अहेतनानेहसो व ऊतयः सुऊतयो व ऊतयः ॥|
      block |न तं तिग्मं चन त्यजो न द्रासदभि तं गुरु ।|
      block |यस्मा उ शर्म सप्रथ आदित्यासो अराध्वमनेहसो व ऊतयः सुऊतयो व ऊतयः ॥|
      block |युष्मे देवा अपि ष्मसि युध्यन्त इव वर्मसु ।|
      block |यूयं महो न एनसो यूयमर्भादुरुष्यतानेहसो व ऊतयः सुऊतयो व ऊतयः ॥|
      block |अदितिर्न उरुष्यत्वदितिः शर्म यच्छतु ।|
      block |माता मित्रस्य रेवतोऽर्यम्णो वरुणस्य चानेहसो व ऊतयः सुऊतयो व ऊतयः ॥|
      block |यद्देवाः शर्म शरणं यद्भद्रं यदनातुरम् ।|
      block |त्रिधातु यद्वरूथ्यं तदस्मासु वि यन्तनानेहसो व ऊतयः सुऊतयो व ऊतयः ॥|
      block |आदित्या अव हि ख्यताधि कूलादिव स्पशः ।|
      block |सुतीर्थमर्वतो यथानु नो नेषथा सुगमनेहसो व ऊतयः सुऊतयो व ऊतयः ॥|
      block |नेह भद्रं रक्षस्विने नावयै नोपया उत ।|
      block |गवे च भद्रं धेनवे वीराय च श्रवस्यतेऽनेहसो व ऊतयः सुऊतयो व ऊतयः ॥|
      block |यदाविर्यदपीच्यं देवासो अस्ति दुष्कृतम् ।|
      block |त्रिते तद्विश्वमाप्त्य आरे अस्मद्दधातनानेहसो व ऊतयः सुऊतयो व ऊतयः ॥|
      block |यच्च गोषु दुष्वप्न्यं यच्चास्मे दुहितर्दिवः ।|
      block |त्रिताय तद्विभावर्याप्त्याय परा वहानेहसो व ऊतयः सुऊतयो व ऊतयः ॥|
      block |निष्कं वा घा कृणवते स्रजं वा दुहितर्दिवः ।|
      block |त्रिते दुष्वप्न्यं सर्वमाप्त्ये परि दद्मस्यनेहसो व ऊतयः सुऊतयो व ऊतयः ॥|
      block |तदन्नाय तदपसे तं भागमुपसेदुषे ।|
      block |त्रिताय च द्विताय चोषो दुष्वप्न्यं वहानेहसो व ऊतयः सुऊतयो व ऊतयः ॥|
      block |यथा कलां यथा शफं यथ ऋणं संनयामसि ।*|
      block |एवा दुष्वप्न्यं सर्वमाप्त्ये सं नयामस्यनेहसो व ऊतयः सुऊतयो व ऊतयः ॥|
      block |अजैष्माद्यासनाम चाभूमानागसो वयम् ।|
      block |उषो यस्माद्दुष्वप्न्यादभैष्माप तदुच्छत्वनेहसो व ऊतयः सुऊतयो व ऊतयः ॥|
    block |ऋग्वेदः सूक्तं|
      block |स्वादोरभक्षि वयसः सुमेधाः स्वाध्यो वरिवोवित्तरस्य ।|
      block |विश्वे यं देवा उत मर्त्यासो मधु ब्रुवन्तो अभि संचरन्ति ॥|
      block |अन्तश्च प्रागा अदितिर्भवास्यवयाता हरसो दैव्यस्य ।|
      block |इन्दविन्द्रस्य सख्यं जुषाणः श्रौष्टीव धुरमनु राय ऋध्याः ॥|
      block |अपाम सोमममृता अभूमागन्म ज्योतिरविदाम देवान् ।|
      block |किं नूनमस्मान्कृणवदरातिः किमु धूर्तिरमृत मर्त्यस्य ॥|
      block |शं नो भव हृद आ पीत इन्दो पितेव सोम सूनवे सुशेवः ।|
      block |सखेव सख्य उरुशंस धीरः प्र ण आयुर्जीवसे सोम तारीः ॥|
      block |इमे मा पीता यशस उरुष्यवो रथं न गावः समनाह पर्वसु ।|
      block |ते मा रक्षन्तु विस्रसश्चरित्रादुत मा स्रामाद्यवयन्त्विन्दवः ॥|
      block |अग्निं न मा मथितं सं दिदीपः प्र चक्षय कृणुहि वस्यसो नः ।|
      block |अथा हि ते मद आ सोम मन्ये रेवाँ इव प्र चरा पुष्टिमच्छ ॥|
      block |इषिरेण ते मनसा सुतस्य भक्षीमहि पित्र्यस्येव रायः ।|
      block |सोम राजन्प्र ण आयूंषि तारीरहानीव सूर्यो वासराणि ॥|
      block |सोम राजन्मृळया नः स्वस्ति तव स्मसि व्रत्यास्तस्य विद्धि ।|
      block |अलर्ति दक्ष उत मन्युरिन्दो मा नो अर्यो अनुकामं परा दाः ॥|
      block |त्वं हि नस्तन्वः सोम गोपा गात्रेगात्रे निषसत्था नृचक्षाः ।|
      block |यत्ते वयं प्रमिनाम व्रतानि स नो मृळ सुषखा देव वस्यः ॥|
      block |ऋदूदरेण सख्या सचेय यो मा न रिष्येद्धर्यश्व पीतः ।|
      block |अयं यः सोमो न्यधाय्यस्मे तस्मा इन्द्रं प्रतिरमेम्यायुः ॥|
      block |अप त्या अस्थुरनिरा अमीवा निरत्रसन्तमिषीचीरभैषुः ।|
      block |आ सोमो अस्माँ अरुहद्विहाया अगन्म यत्र प्रतिरन्त आयुः ॥|
      block |यो न इन्दुः पितरो हृत्सु पीतोऽमर्त्यो मर्त्याँ आविवेश ।|
      block |तस्मै सोमाय हविषा विधेम मृळीके अस्य सुमतौ स्याम ॥|
      block |त्वं सोम पितृभिः संविदानोऽनु द्यावापृथिवी आ ततन्थ ।|
      block |तस्मै त इन्दो हविषा विधेम वयं स्याम पतयो रयीणाम् ॥|
      block |त्रातारो देवा अधि वोचता नो मा नो निद्रा ईशत मोत जल्पिः ।|
      block |वयं सोमस्य विश्वह प्रियासः सुवीरासो विदथमा वदेम ॥|
      block |त्वं नः सोम विश्वतो वयोधास्त्वं स्वर्विदा विशा नृचक्षाः ।|
      block |त्वं न इन्द ऊतिभिः सजोषाः पाहि पश्चातादुत वा पुरस्तात् ॥|
    block |ऋग्वेदः सूक्तं|
      block |अभि प्र वः सुराधसमिन्द्रमर्च यथा विदे ।|
      block |यो जरितृभ्यो मघवा पुरूवसुः सहस्रेणेव शिक्षति ॥|
      block |शतानीकेव प्र जिगाति धृष्णुया हन्ति वृत्राणि दाशुषे ।|
      block |गिरेरिव प्र रसा अस्य पिन्विरे दत्राणि पुरुभोजसः ॥|
      block |आ त्वा सुतास इन्दवो मदा य इन्द्र गिर्वणः ।|
      block |आपो न वज्रिन्नन्वोक्यं सरः पृणन्ति शूर राधसे ॥|
      block |अनेहसं प्रतरणं विवक्षणं मध्वः स्वादिष्ठमीं पिब ।|
      block |आ यथा मन्दसानः किरासि नः प्र क्षुद्रेव त्मना धृषत् ॥|
      block |आ न स्तोममुप द्रवद्धियानो अश्वो न सोतृभिः ।|
      block |यं ते स्वधावन्स्वदयन्ति धेनव इन्द्र कण्वेषु रातयः ॥|
      block |उग्रं न वीरं नमसोप सेदिम विभूतिमक्षितावसुम् ।|
      block |उद्रीव वज्रिन्नवतो न सिञ्चते क्षरन्तीन्द्र धीतयः ॥|
      block |यद्ध नूनं यद्वा यज्ञे यद्वा पृथिव्यामधि ।|
      block |अतो नो यज्ञमाशुभिर्महेमत उग्र उग्रेभिरा गहि ॥|
      block |अजिरासो हरयो ये त आशवो वाता इव प्रसक्षिणः ।|
      block |येभिरपत्यं मनुषः परीयसे येभिर्विश्वं स्वर्दृशे ॥|
      block |एतावतस्त ईमह इन्द्र सुम्नस्य गोमतः ।|
      block |यथा प्रावो मघवन्मेध्यातिथिं यथा नीपातिथिं धने ॥|
      block |यथा कण्वे मघवन्त्रसदस्यवि यथा पक्थे दशव्रजे ।|
      block |यथा गोशर्ये असनोरृजिश्वनीन्द्र गोमद्धिरण्यवत् ॥|
    block |ऋग्वेदः सूक्तं|
      block |प्र सु श्रुतं सुराधसमर्चा शक्रमभिष्टये ।|
      block |यः सुन्वते स्तुवते काम्यं वसु सहस्रेणेव मंहते ॥|
      block |शतानीका हेतयो अस्य दुष्टरा इन्द्रस्य समिषो महीः ।|
      block |गिरिर्न भुज्मा मघवत्सु पिन्वते यदीं सुता अमन्दिषुः ॥|
      block |यदीं सुतास इन्दवोऽभि प्रियममन्दिषुः ।|
      block |आपो न धायि सवनं म आ वसो दुघा इवोप दाशुषे ॥|
      block |अनेहसं वो हवमानमूतये मध्वः क्षरन्ति धीतयः ।|
      block |आ त्वा वसो हवमानास इन्दव उप स्तोत्रेषु दधिरे ॥|
      block |आ नः सोमे स्वध्वर इयानो अत्यो न तोशते ।|
      block |यं ते स्वदावन्स्वदन्ति गूर्तयः पौरे छन्दयसे हवम् ॥|
      block |प्र वीरमुग्रं विविचिं धनस्पृतं विभूतिं राधसो महः ।|
      block |उद्रीव वज्रिन्नवतो वसुत्वना सदा पीपेथ दाशुषे ॥|
      block |यद्ध नूनं परावति यद्वा पृथिव्यां दिवि ।|
      block |युजान इन्द्र हरिभिर्महेमत ऋष्व ऋष्वेभिरा गहि ॥|
      block |रथिरासो हरयो ये ते अस्रिध ओजो वातस्य पिप्रति ।|
      block |येभिर्नि दस्युं मनुषो निघोषयो येभिः स्वः परीयसे ॥|
      block |एतावतस्ते वसो विद्याम शूर नव्यसः ।|
      block |यथा प्राव एतशं कृत्व्ये धने यथा वशं दशव्रजे ॥|
      block |यथा कण्वे मघवन्मेधे अध्वरे दीर्घनीथे दमूनसि ।|
      block |यथा गोशर्ये असिषासो अद्रिवो मयि गोत्रं हरिश्रियम् ॥|
    block |ऋग्वेदः सूक्तं|
      block |यथा मनौ सांवरणौ सोममिन्द्रापिबः सुतम् ।|
      block |नीपातिथौ मघवन्मेध्यातिथौ पुष्टिगौ श्रुष्टिगौ सचा ॥|
      block |पार्षद्वाणः प्रस्कण्वं समसादयच्छयानं जिव्रिमुद्धितम् ।|
      block |सहस्राण्यसिषासद्गवामृषिस्त्वोतो दस्यवे वृकः ॥|
      block |य उक्थेभिर्न विन्धते चिकिद्य ऋषिचोदनः ।|
      block |इन्द्रं तमच्छा वद नव्यस्या मत्यरिष्यन्तं न भोजसे ॥|
      block |यस्मा अर्कं सप्तशीर्षाणमानृचुस्त्रिधातुमुत्तमे पदे ।|
      block |स त्विमा विश्वा भुवनानि चिक्रददादिज्जनिष्ट पौंस्यम् ॥|
      block |यो नो दाता वसूनामिन्द्रं तं हूमहे वयम् ।|
      block |विद्मा ह्यस्य सुमतिं नवीयसीं गमेम गोमति व्रजे ॥|
      block |यस्मै त्वं वसो दानाय शिक्षसि स रायस्पोषमश्नुते ।|
      block |तं त्वा वयं मघवन्निन्द्र गिर्वणः सुतावन्तो हवामहे ॥|
      block |कदा चन स्तरीरसि नेन्द्र सश्चसि दाशुषे ।|
      block |उपोपेन्नु मघवन्भूय इन्नु ते दानं देवस्य पृच्यते ॥|
      block |प्र यो ननक्षे अभ्योजसा क्रिविं वधैः शुष्णं निघोषयन् ।|
      block |यदेदस्तम्भीत्प्रथयन्नमूं दिवमादिज्जनिष्ट पार्थिवः ॥|
      block |यस्यायं विश्व आर्यो दासः शेवधिपा अरिः ।|
      block |तिरश्चिदर्ये रुशमे परीरवि तुभ्येत्सो अज्यते रयिः ॥|
      block |तुरण्यवो मधुमन्तं घृतश्चुतं विप्रासो अर्कमानृचुः ।|
      block |अस्मे रयिः पप्रथे वृष्ण्यं शवोऽस्मे सुवानास इन्दवः ॥|
    block |ऋग्वेदः सूक्तं|
      block |यथा मनौ विवस्वति सोमं शक्रापिबः सुतम् ।|
      block |यथा त्रिते छन्द इन्द्र जुजोषस्यायौ मादयसे सचा ॥|
      block |पृषध्रे मेध्ये मातरिश्वनीन्द्र सुवाने अमन्दथाः ।|
      block |यथा सोमं दशशिप्रे दशोण्ये स्यूमरश्मावृजूनसि ॥|
      block |य उक्था केवला दधे यः सोमं धृषितापिबत् ।|
      block |यस्मै विष्णुस्त्रीणि पदा विचक्रम उप मित्रस्य धर्मभिः ॥|
      block |यस्य त्वमिन्द्र स्तोमेषु चाकनो वाजे वाजिञ्छतक्रतो ।|
      block |तं त्वा वयं सुदुघामिव गोदुहो जुहूमसि श्रवस्यवः ॥|
      block |यो नो दाता स नः पिता महाँ उग्र ईशानकृत् ।|
      block |अयामन्नुग्रो मघवा पुरूवसुर्गोरश्वस्य प्र दातु नः ॥|
      block |यस्मै त्वं वसो दानाय मंहसे स रायस्पोषमिन्वति ।|
      block |वसूयवो वसुपतिं शतक्रतुं स्तोमैरिन्द्रं हवामहे ॥|
      block |कदा चन प्र युच्छस्युभे नि पासि जन्मनी ।|
      block |तुरीयादित्य हवनं त इन्द्रियमा तस्थावमृतं दिवि ॥|
      block |यस्मै त्वं मघवन्निन्द्र गिर्वणः शिक्षो शिक्षसि दाशुषे ।|
      block |अस्माकं गिर उत सुष्टुतिं वसो कण्ववच्छृणुधी हवम् ॥|
      block |अस्तावि मन्म पूर्व्यं ब्रह्मेन्द्राय वोचत ।|
      block |पूर्वीरृतस्य बृहतीरनूषत स्तोतुर्मेधा असृक्षत ॥|
      block |समिन्द्रो रायो बृहतीरधूनुत सं क्षोणी समु सूर्यम् ।|
      block |सं शुक्रासः शुचयः सं गवाशिरः सोमा इन्द्रममन्दिषुः ॥|
    block |ऋग्वेदः सूक्तं|
      block |उपमं त्वा मघोनां ज्येष्ठं च वृषभाणाम् ।|
      block |पूर्भित्तमं मघवन्निन्द्र गोविदमीशानं राय ईमहे ॥|
      block |य आयुं कुत्समतिथिग्वमर्दयो वावृधानो दिवेदिवे ।|
      block |तं त्वा वयं हर्यश्वं शतक्रतुं वाजयन्तो हवामहे ॥|
      block |आ नो विश्वेषां रसं मध्वः सिञ्चन्त्वद्रयः ।|
      block |ये परावति सुन्विरे जनेष्वा ये अर्वावतीन्दवः ॥|
      block |विश्वा द्वेषांसि जहि चाव चा कृधि विश्वे सन्वन्त्वा वसु ।|
      block |शीष्टेषु चित्ते मदिरासो अंशवो यत्रा सोमस्य तृम्पसि ॥|
      block |इन्द्र नेदीय एदिहि मितमेधाभिरूतिभिः ।|
      block |आ शंतम शंतमाभिरभिष्टिभिरा स्वापे स्वापिभिः ॥|
      block |आजितुरं सत्पतिं विश्वचर्षणिं कृधि प्रजास्वाभगम् ।|
      block |प्र सू तिरा शचीभिर्ये त उक्थिनः क्रतुं पुनत आनुषक् ॥|
      block |यस्ते साधिष्ठोऽवसे ते स्याम भरेषु ते ।|
      block |वयं होत्राभिरुत देवहूतिभिः ससवांसो मनामहे ॥|
      block |अहं हि ते हरिवो ब्रह्म वाजयुराजिं यामि सदोतिभिः ।|
      block |त्वामिदेव तममे समश्वयुर्गव्युरग्रे मथीनाम् ॥|
    block |ऋग्वेदः सूक्तं|
      block |एतत्त इन्द्र वीर्यं गीर्भिर्गृणन्ति कारवः ।|
      block |ते स्तोभन्त ऊर्जमावन्घृतश्चुतं पौरासो नक्षन्धीतिभिः ॥|
      block |नक्षन्त इन्द्रमवसे सुकृत्यया येषां सुतेषु मन्दसे ।|
      block |यथा संवर्ते अमदो यथा कृश एवास्मे इन्द्र मत्स्व ॥|
      block |आ नो विश्वे सजोषसो देवासो गन्तनोप नः ।|
      block |वसवो रुद्रा अवसे न आ गमञ्छृण्वन्तु मरुतो हवम् ॥|
      block |पूषा विष्णुर्हवनं मे सरस्वत्यवन्तु सप्त सिन्धवः ।|
      block |आपो वातः पर्वतासो वनस्पतिः शृणोतु पृथिवी हवम् ॥|
      block |यदिन्द्र राधो अस्ति ते माघोनं मघवत्तम ।|
      block |तेन नो बोधि सधमाद्यो वृधे भगो दानाय वृत्रहन् ॥|
      block |आजिपते नृपते त्वमिद्धि नो वाज आ वक्षि सुक्रतो ।|
      block |वीती होत्राभिरुत देववीतिभिः ससवांसो वि शृण्विरे ॥|
      block |सन्ति ह्यर्य आशिष इन्द्र आयुर्जनानाम् ।|
      block |अस्मान्नक्षस्व मघवन्नुपावसे धुक्षस्व पिप्युषीमिषम् ॥|
      block |वयं त इन्द्र स्तोमेभिर्विधेम त्वमस्माकं शतक्रतो ।|
      block |महि स्थूरं शशयं राधो अह्रयं प्रस्कण्वाय नि तोशय ॥|
    block |ऋग्वेदः सूक्तं|
      block |भूरीदिन्द्रस्य वीर्यं व्यख्यमभ्यायति ।|
      block |राधस्ते दस्यवे वृक ॥|
      block |शतं श्वेतास उक्षणो दिवि तारो न रोचन्ते ।|
      block |मह्ना दिवं न तस्तभुः ॥|
      block |शतं वेणूञ्छतं शुनः शतं चर्माणि म्लातानि ।|
      block |शतं मे बल्बजस्तुका अरुषीणां चतुःशतम् ॥|
      block |सुदेवा स्थ काण्वायना वयोवयो विचरन्तः ।|
      block |अश्वासो न चङ्क्रमत ॥|
      block |आदित्साप्तस्य चर्किरन्नानूनस्य महि श्रवः ।|
      block |श्यावीरतिध्वसन्पथश्चक्षुषा चन संनशे ॥|
    block |ऋग्वेदः सूक्तं|
      block |प्रति ते दस्यवे वृक राधो अदर्श्यह्रयम् ।|
      block |द्यौर्न प्रथिना शवः ॥|
      block |दश मह्यं पौतक्रतः सहस्रा दस्यवे वृकः ।|
      block |नित्याद्रायो अमंहत ॥|
      block |शतं मे गर्दभानां शतमूर्णावतीनाम् ।|
      block |शतं दासाँ अति स्रजः ॥|
      block |तत्रो अपि प्राणीयत पूतक्रतायै व्यक्ता ।|
      block |अश्वानामिन्न यूथ्याम् ॥|
      block |अचेत्यग्निश्चिकितुर्हव्यवाट् स सुमद्रथः ।|
      block |अग्निः शुक्रेण शोचिषा बृहत्सूरो अरोचत दिवि सूर्यो अरोचत ॥|
    block |ऋग्वेदः सूक्तं|
      block |युवं देवा क्रतुना पूर्व्येण युक्ता रथेन तविषं यजत्रा ।|
      block |आगच्छतं नासत्या शचीभिरिदं तृतीयं सवनं पिबाथः ॥|
      block |युवां देवास्त्रय एकादशासः सत्याः सत्यस्य ददृशे पुरस्तात् ।|
      block |अस्माकं यज्ञं सवनं जुषाणा पातं सोममश्विना दीद्यग्नी ॥|
      block |पनाय्यं तदश्विना कृतं वां वृषभो दिवो रजसः पृथिव्याः ।|
      block |सहस्रं शंसा उत ये गविष्टौ सर्वाँ इत्ताँ उप याता पिबध्यै ॥|
      block |अयं वां भागो निहितो यजत्रेमा गिरो नासत्योप यातम् ।|
      block |पिबतं सोमं मधुमन्तमस्मे प्र दाश्वांसमवतं शचीभिः ॥|
    block |ऋग्वेदः सूक्तं|
      block |यमृत्विजो बहुधा कल्पयन्तः सचेतसो यज्ञमिमं वहन्ति ।|
      block |यो अनूचानो ब्राह्मणो युक्त आसीत्का स्वित्तत्र यजमानस्य संवित् ॥|
      block |एक एवाग्निर्बहुधा समिद्ध एकः सूर्यो विश्वमनु प्रभूतः ।|
      block |एकैवोषाः सर्वमिदं वि भात्येकं वा इदं वि बभूव सर्वम् ॥|
      block |ज्योतिष्मन्तं केतुमन्तं त्रिचक्रं सुखं रथं सुषदं भूरिवारम् ।|
      block |चित्रामघा यस्य योगेऽधिजज्ञे तं वां हुवे अति रिक्तं पिबध्यै ॥|
    block |ऋग्वेदः सूक्तं|
      block |इमानि वां भागधेयानि सिस्रत इन्द्रावरुणा प्र महे सुतेषु वाम् ।|
      block |यज्ञेयज्ञे ह सवना भुरण्यथो यत्सुन्वते यजमानाय शिक्षथः ॥|
      block |निष्षिध्वरीरोषधीराप आस्तामिन्द्रावरुणा महिमानमाशत ।|
      block |या सिस्रतू रजसः पारे अध्वनो ययोः शत्रुर्नकिरादेव ओहते ॥|
      block |सत्यं तदिन्द्रावरुणा कृशस्य वां मध्व ऊर्मिं दुहते सप्त वाणीः ।|
      block |ताभिर्दाश्वांसमवतं शुभस्पती यो वामदब्धो अभि पाति चित्तिभिः ॥|
      block |घृतप्रुषः सौम्या जीरदानवः सप्त स्वसारः सदन ऋतस्य ।|
      block |या ह वामिन्द्रावरुणा घृतश्चुतस्ताभिर्धत्तं यजमानाय शिक्षतम् ॥|
      block |अवोचाम महते सौभगाय सत्यं त्वेषाभ्यां महिमानमिन्द्रियम् ।|
      block |अस्मान्स्विन्द्रावरुणा घृतश्चुतस्त्रिभिः साप्तेभिरवतं शुभस्पती ॥|
      block |इन्द्रावरुणा यदृषिभ्यो मनीषां वाचो मतिं श्रुतमदत्तमग्रे ।|
      block |यानि स्थानान्यसृजन्त धीरा यज्ञं तन्वानास्तपसाभ्यपश्यम् ॥|
      block |इन्द्रावरुणा सौमनसमदृप्तं रायस्पोषं यजमानेषु धत्तम् ।|
      block |प्रजां पुष्टिं भूतिमस्मासु धत्तं दीर्घायुत्वाय प्र तिरतं न आयुः ॥|
    block |ऋग्वेदः सूक्तं|
      block |अग्न आ याह्यग्निभिर्होतारं त्वा वृणीमहे ।|
      block |आ त्वामनक्तु प्रयता हविष्मती यजिष्ठं बर्हिरासदे ॥|
      block |अच्छा हि त्वा सहसः सूनो अङ्गिरः स्रुचश्चरन्त्यध्वरे ।|
      block |ऊर्जो नपातं घृतकेशमीमहेऽग्निं यज्ञेषु पूर्व्यम् ॥|
      block |अग्ने कविर्वेधा असि होता पावक यक्ष्यः ।|
      block |मन्द्रो यजिष्ठो अध्वरेष्वीड्यो विप्रेभिः शुक्र मन्मभिः ॥|
      block |अद्रोघमा वहोशतो यविष्ठ्य देवाँ अजस्र वीतये ।|
      block |अभि प्रयांसि सुधिता वसो गहि मन्दस्व धीतिभिर्हितः ॥|
      block |त्वमित्सप्रथा अस्यग्ने त्रातरृतस्कविः ।|
      block |त्वां विप्रासः समिधान दीदिव आ विवासन्ति वेधसः ॥|
      block |शोचा शोचिष्ठ दीदिहि विशे मयो रास्व स्तोत्रे महाँ असि ।|
      block |देवानां शर्मन्मम सन्तु सूरयः शत्रूषाहः स्वग्नयः ॥|
      block |यथा चिद्वृद्धमतसमग्ने संजूर्वसि क्षमि ।|
      block |एवा दह मित्रमहो यो अस्मध्रुग्दुर्मन्मा कश्च वेनति ॥|
      block |मा नो मर्ताय रिपवे रक्षस्विने माघशंसाय रीरधः ।|
      block |अस्रेधद्भिस्तरणिभिर्यविष्ठ्य शिवेभिः पाहि पायुभिः ॥|
      block |पाहि नो अग्न एकया पाह्युत द्वितीयया ।|
      block |पाहि गीर्भिस्तिसृभिरूर्जां पते पाहि चतसृभिर्वसो ॥|
      block |पाहि विश्वस्माद्रक्षसो अराव्णः प्र स्म वाजेषु नोऽव ।|
      block |त्वामिद्धि नेदिष्ठं देवतातय आपिं नक्षामहे वृधे ॥|
      block |आ नो अग्ने वयोवृधं रयिं पावक शंस्यम् ।|
      block |रास्वा च न उपमाते पुरुस्पृहं सुनीती स्वयशस्तरम् ॥|
      block |येन वंसाम पृतनासु शर्धतस्तरन्तो अर्य आदिशः ।|
      block |स त्वं नो वर्ध प्रयसा शचीवसो जिन्वा धियो वसुविदः ॥|
      block |शिशानो वृषभो यथाग्निः शृङ्गे दविध्वत् ।|
      block |तिग्मा अस्य हनवो न प्रतिधृषे सुजम्भः सहसो यहुः ॥|
      block |नहि ते अग्ने वृषभ प्रतिधृषे जम्भासो यद्वितिष्ठसे ।|
      block |स त्वं नो होतः सुहुतं हविष्कृधि वंस्वा नो वार्या पुरु ॥|
      block |शेषे वनेषु मात्रोः सं त्वा मर्तास इन्धते ।|
      block |अतन्द्रो हव्या वहसि हविष्कृत आदिद्देवेषु राजसि ॥|
      block |सप्त होतारस्तमिदीळते त्वाग्ने सुत्यजमह्रयम् ।|
      block |भिनत्स्यद्रिं तपसा वि शोचिषा प्राग्ने तिष्ठ जनाँ अति ॥|
      block |अग्निमग्निं वो अध्रिगुं हुवेम वृक्तबर्हिषः ।|
      block |अग्निं हितप्रयसः शश्वतीष्वा होतारं चर्षणीनाम् ॥|
      block |केतेन शर्मन्सचते सुषामण्यग्ने तुभ्यं चिकित्वना ।|
      block |इषण्यया नः पुरुरूपमा भर वाजं नेदिष्ठमूतये ॥|
      block |अग्ने जरितर्विश्पतिस्तेपानो देव रक्षसः ।|
      block |अप्रोषिवान्गृहपतिर्महाँ असि दिवस्पायुर्दुरोणयुः ॥|
      block |मा नो रक्ष आ वेशीदाघृणीवसो मा यातुर्यातुमावताम् ।|
      block |परोगव्यूत्यनिरामप क्षुधमग्ने सेध रक्षस्विनः ॥|
    block |ऋग्वेदः सूक्तं|
      block |उभयं शृणवच्च न इन्द्रो अर्वागिदं वचः ।|
      block |सत्राच्या मघवा सोमपीतये धिया शविष्ठ आ गमत् ॥|
      block |तं हि स्वराजं वृषभं तमोजसे धिषणे निष्टतक्षतुः ।|
      block |उतोपमानां प्रथमो नि षीदसि सोमकामं हि ते मनः ॥|
      block |आ वृषस्व पुरूवसो सुतस्येन्द्रान्धसः ।|
      block |विद्मा हि त्वा हरिवः पृत्सु सासहिमधृष्टं चिद्दधृष्वणिम् ॥|
      block |अप्रामिसत्य मघवन्तथेदसदिन्द्र क्रत्वा यथा वशः ।|
      block |सनेम वाजं तव शिप्रिन्नवसा मक्षू चिद्यन्तो अद्रिवः ॥|
      block |शग्ध्यू षु शचीपत इन्द्र विश्वाभिरूतिभिः ।|
      block |भगं न हि त्वा यशसं वसुविदमनु शूर चरामसि ॥|
      block |पौरो अश्वस्य पुरुकृद्गवामस्युत्सो देव हिरण्ययः ।|
      block |नकिर्हि दानं परिमर्धिषत्त्वे यद्यद्यामि तदा भर ॥|
      block |त्वं ह्येहि चेरवे विदा भगं वसुत्तये ।|
      block |उद्वावृषस्व मघवन्गविष्टय उदिन्द्राश्वमिष्टये ॥|
      block |त्वं पुरू सहस्राणि शतानि च यूथा दानाय मंहसे ।|
      block |आ पुरंदरं चकृम विप्रवचस इन्द्रं गायन्तोऽवसे ॥|
      block |अविप्रो वा यदविधद्विप्रो वेन्द्र ते वचः ।|
      block |स प्र ममन्दत्त्वाया शतक्रतो प्राचामन्यो अहंसन ॥|
      block |उग्रबाहुर्म्रक्षकृत्वा पुरंदरो यदि मे शृणवद्धवम् ।|
      block |वसूयवो वसुपतिं शतक्रतुं स्तोमैरिन्द्रं हवामहे ॥|
      block |न पापासो मनामहे नारायासो न जळ्हवः ।|
      block |यदिन्न्विन्द्रं वृषणं सचा सुते सखायं कृणवामहै ॥|
      block |उग्रं युयुज्म पृतनासु सासहिमृणकातिमदाभ्यम् ।|
      block |वेदा भृमं चित्सनिता रथीतमो वाजिनं यमिदू नशत् ॥|
      block |यत इन्द्र भयामहे ततो नो अभयं कृधि ।|
      block |मघवञ्छग्धि तव तन्न ऊतिभिर्वि द्विषो वि मृधो जहि ॥|
      block |त्वं हि राधस्पते राधसो महः क्षयस्यासि विधतः ।|
      block |तं त्वा वयं मघवन्निन्द्र गिर्वणः सुतावन्तो हवामहे ॥|
      block |इन्द्र स्पळुत वृत्रहा परस्पा नो वरेण्यः ।|
      block |स नो रक्षिषच्चरमं स मध्यमं स पश्चात्पातु नः पुरः ॥|
      block |त्वं नः पश्चादधरादुत्तरात्पुर इन्द्र नि पाहि विश्वतः ।|
      block |आरे अस्मत्कृणुहि दैव्यं भयमारे हेतीरदेवीः ॥|
      block |अद्याद्या श्वःश्व इन्द्र त्रास्व परे च नः ।|
      block |विश्वा च नो जरितॄन्सत्पते अहा दिवा नक्तं च रक्षिषः ॥|
      block |प्रभङ्गी शूरो मघवा तुवीमघः सम्मिश्लो वीर्याय कम् ।|
      block |उभा ते बाहू वृषणा शतक्रतो नि या वज्रं मिमिक्षतुः ॥|
    block |ऋग्वेदः सूक्तं|
      block |प्रो अस्मा उपस्तुतिं भरता यज्जुजोषति ।|
      block |उक्थैरिन्द्रस्य माहिनं वयो वर्धन्ति सोमिनो भद्रा इन्द्रस्य रातयः ॥|
      block |अयुजो असमो नृभिरेकः कृष्टीरयास्यः ।|
      block |पूर्वीरति प्र वावृधे विश्वा जातान्योजसा भद्रा इन्द्रस्य रातयः ॥|
      block |अहितेन चिदर्वता जीरदानुः सिषासति ।|
      block |प्रवाच्यमिन्द्र तत्तव वीर्याणि करिष्यतो भद्रा इन्द्रस्य रातयः ॥|
      block |आ याहि कृणवाम त इन्द्र ब्रह्माणि वर्धना ।|
      block |येभिः शविष्ठ चाकनो भद्रमिह श्रवस्यते भद्रा इन्द्रस्य रातयः ॥|
      block |धृषतश्चिद्धृषन्मनः कृणोषीन्द्र यत्त्वम् ।|
      block |तीव्रैः सोमैः सपर्यतो नमोभिः प्रतिभूषतो भद्रा इन्द्रस्य रातयः ॥|
      block |अव चष्ट ऋचीषमोऽवताँ इव मानुषः ।|
      block |जुष्ट्वी दक्षस्य सोमिनः सखायं कृणुते युजं भद्रा इन्द्रस्य रातयः ॥|
      block |विश्वे त इन्द्र वीर्यं देवा अनु क्रतुं ददुः ।|
      block |भुवो विश्वस्य गोपतिः पुरुष्टुत भद्रा इन्द्रस्य रातयः ॥|
      block |गृणे तदिन्द्र ते शव उपमं देवतातये ।|
      block |यद्धंसि वृत्रमोजसा शचीपते भद्रा इन्द्रस्य रातयः ॥|
      block |समनेव वपुष्यतः कृणवन्मानुषा युगा ।|
      block |विदे तदिन्द्रश्चेतनमध श्रुतो भद्रा इन्द्रस्य रातयः ॥|
      block |उज्जातमिन्द्र ते शव उत्त्वामुत्तव क्रतुम् ।|
      block |भूरिगो भूरि वावृधुर्मघवन्तव शर्मणि भद्रा इन्द्रस्य रातयः ॥|
      block |अहं च त्वं च वृत्रहन्सं युज्याव सनिभ्य आ ।|
      block |अरातीवा चिदद्रिवोऽनु नौ शूर मंसते भद्रा इन्द्रस्य रातयः ॥|
      block |सत्यमिद्वा उ तं वयमिन्द्रं स्तवाम नानृतम् ।|
      block |महाँ असुन्वतो वधो भूरि ज्योतींषि सुन्वतो भद्रा इन्द्रस्य रातयः ॥|
    block |ऋग्वेदः सूक्तं|
      block |स पूर्व्यो महानां वेनः क्रतुभिरानजे ।|
      block |यस्य द्वारा मनुष्पिता देवेषु धिय आनजे ॥|
      block |दिवो मानं नोत्सदन्सोमपृष्ठासो अद्रयः ।|
      block |उक्था ब्रह्म च शंस्या ॥|
      block |स विद्वाँ अङ्गिरोभ्य इन्द्रो गा अवृणोदप ।|
      block |स्तुषे तदस्य पौंस्यम् ॥|
      block |स प्रत्नथा कविवृध इन्द्रो वाकस्य वक्षणिः ।|
      block |शिवो अर्कस्य होमन्यस्मत्रा गन्त्ववसे ॥|
      block |आदू नु ते अनु क्रतुं स्वाहा वरस्य यज्यवः ।|
      block |श्वात्रमर्का अनूषतेन्द्र गोत्रस्य दावने ॥|
      block |इन्द्रे विश्वानि वीर्या कृतानि कर्त्वानि च ।|
      block |यमर्का अध्वरं विदुः ॥|
      block |यत्पाञ्चजन्यया विशेन्द्रे घोषा असृक्षत ।|
      block |अस्तृणाद्बर्हणा विपोऽर्यो मानस्य स क्षयः ॥|
      block |इयमु ते अनुष्टुतिश्चकृषे तानि पौंस्या ।|
      block |प्रावश्चक्रस्य वर्तनिम् ॥|
      block |अस्य वृष्णो व्योदन उरु क्रमिष्ट जीवसे ।|
      block |यवं न पश्व आ ददे ॥|
      block |तद्दधाना अवस्यवो युष्माभिर्दक्षपितरः ।|
      block |स्याम मरुत्वतो वृधे ॥|
      block |बळृत्वियाय धाम्न ऋक्वभिः शूर नोनुमः ।|
      block |जेषामेन्द्र त्वया युजा ॥|
      block |अस्मे रुद्रा मेहना पर्वतासो वृत्रहत्ये भरहूतौ सजोषाः ।|
      block |यः शंसते स्तुवते धायि पज्र इन्द्रज्येष्ठा अस्माँ अवन्तु देवाः ॥|
    block |ऋग्वेदः सूक्तं|
      block |उत्त्वा मन्दन्तु स्तोमाः कृणुष्व राधो अद्रिवः ।|
      block |अव ब्रह्मद्विषो जहि ॥|
      block |पदा पणीँरराधसो नि बाधस्व महाँ असि ।|
      block |नहि त्वा कश्चन प्रति ॥|
      block |त्वमीशिषे सुतानामिन्द्र त्वमसुतानाम् ।|
      block |त्वं राजा जनानाम् ॥|
      block |एहि प्रेहि क्षयो दिव्याघोषञ्चर्षणीनाम् ।|
      block |ओभे पृणासि रोदसी ॥|
      block |त्यं चित्पर्वतं गिरिं शतवन्तं सहस्रिणम् ।|
      block |वि स्तोतृभ्यो रुरोजिथ ॥|
      block |वयमु त्वा दिवा सुते वयं नक्तं हवामहे ।|
      block |अस्माकं काममा पृण ॥|
      block |क्व स्य वृषभो युवा तुविग्रीवो अनानतः ।|
      block |ब्रह्मा कस्तं सपर्यति ॥|
      block |कस्य स्वित्सवनं वृषा जुजुष्वाँ अव गच्छति ।|
      block |इन्द्रं क उ स्विदा चके ॥|
      block |कं ते दाना असक्षत वृत्रहन्कं सुवीर्या ।|
      block |उक्थे क उ स्विदन्तमः ॥|
      block |अयं ते मानुषे जने सोमः पूरुषु सूयते ।|
      block |तस्येहि प्र द्रवा पिब ॥|
      block |अयं ते शर्यणावति सुषोमायामधि प्रियः ।|
      block |आर्जीकीये मदिन्तमः ॥|
      block |तमद्य राधसे महे चारुं मदाय घृष्वये ।|
      block |एहीमिन्द्र द्रवा पिब ॥|
    block |ऋग्वेदः सूक्तं|
      block |यदिन्द्र प्रागपागुदङ्न्यग्वा हूयसे नृभिः ।|
      block |आ याहि तूयमाशुभिः ॥|
      block |यद्वा प्रस्रवणे दिवो मादयासे स्वर्णरे ।|
      block |यद्वा समुद्रे अन्धसः ॥|
      block |आ त्वा गीर्भिर्महामुरुं हुवे गामिव भोजसे ।|
      block |इन्द्र सोमस्य पीतये ॥|
      block |आ त इन्द्र महिमानं हरयो देव ते महः ।|
      block |रथे वहन्तु बिभ्रतः ॥|
      block |इन्द्र गृणीष उ स्तुषे महाँ उग्र ईशानकृत् ।|
      block |एहि नः सुतं पिब ॥|
      block |सुतावन्तस्त्वा वयं प्रयस्वन्तो हवामहे ।|
      block |इदं नो बर्हिरासदे ॥|
      block |यच्चिद्धि शश्वतामसीन्द्र साधारणस्त्वम् ।|
      block |तं त्वा वयं हवामहे ॥|
      block |इदं ते सोम्यं मध्वधुक्षन्नद्रिभिर्नरः ।|
      block |जुषाण इन्द्र तत्पिब ॥|
      block |विश्वाँ अर्यो विपश्चितोऽति ख्यस्तूयमा गहि ।|
      block |अस्मे धेहि श्रवो बृहत् ॥|
      block |दाता मे पृषतीनां राजा हिरण्यवीनाम् ।|
      block |मा देवा मघवा रिषत् ॥|
      block |सहस्रे पृषतीनामधि श्चन्द्रं बृहत्पृथु ।|
      block |शुक्रं हिरण्यमा ददे ॥|
      block |नपातो दुर्गहस्य मे सहस्रेण सुराधसः ।|
      block |श्रवो देवेष्वक्रत ॥|
    block |ऋग्वेदः सूक्तं|
      block |तरोभिर्वो विदद्वसुमिन्द्रं सबाध ऊतये ।|
      block |बृहद्गायन्तः सुतसोमे अध्वरे हुवे भरं न कारिणम् ॥|
      block |न यं दुध्रा वरन्ते न स्थिरा मुरो मदे सुशिप्रमन्धसः ।|
      block |य आदृत्या शशमानाय सुन्वते दाता जरित्र उक्थ्यम् ॥|
      block |यः शक्रो मृक्षो अश्व्यो यो वा कीजो हिरण्ययः ।|
      block |स ऊर्वस्य रेजयत्यपावृतिमिन्द्रो गव्यस्य वृत्रहा ॥|
      block |निखातं चिद्यः पुरुसम्भृतं वसूदिद्वपति दाशुषे ।|
      block |वज्री सुशिप्रो हर्यश्व इत्करदिन्द्रः क्रत्वा यथा वशत् ॥|
      block |यद्वावन्थ पुरुष्टुत पुरा चिच्छूर नृणाम् ।|
      block |वयं तत्त इन्द्र सं भरामसि यज्ञमुक्थं तुरं वचः ॥|
      block |सचा सोमेषु पुरुहूत वज्रिवो मदाय द्युक्ष सोमपाः ।|
      block |त्वमिद्धि ब्रह्मकृते काम्यं वसु देष्ठः सुन्वते भुवः ॥|
      block |वयमेनमिदा ह्योऽपीपेमेह वज्रिणम् ।|
      block |तस्मा उ अद्य समना सुतं भरा नूनं भूषत श्रुते ॥|
      block |वृकश्चिदस्य वारण उरामथिरा वयुनेषु भूषति ।|
      block |सेमं न स्तोमं जुजुषाण आ गहीन्द्र प्र चित्रया धिया ॥|
      block |कदू न्वस्याकृतमिन्द्रस्यास्ति पौंस्यम् ।|
      block |केनो नु कं श्रोमतेन न शुश्रुवे जनुषः परि वृत्रहा ॥|
      block |कदू महीरधृष्टा अस्य तविषीः कदु वृत्रघ्नो अस्तृतम् ।|
      block |इन्द्रो विश्वान्बेकनाटाँ अहर्दृश उत क्रत्वा पणीँरभि ॥|
      block |वयं घा ते अपूर्व्येन्द्र ब्रह्माणि वृत्रहन् ।|
      block |पुरूतमासः पुरुहूत वज्रिवो भृतिं न प्र भरामसि ॥|
      block |पूर्वीश्चिद्धि त्वे तुविकूर्मिन्नाशसो हवन्त इन्द्रोतयः ।|
      block |तिरश्चिदर्यः सवना वसो गहि शविष्ठ श्रुधि मे हवम् ॥|
      block |वयं घा ते त्वे इद्विन्द्र विप्रा अपि ष्मसि ।|
      block |नहि त्वदन्यः पुरुहूत कश्चन मघवन्नस्ति मर्डिता ॥|
      block |त्वं नो अस्या अमतेरुत क्षुधोऽभिशस्तेरव स्पृधि ।|
      block |त्वं न ऊती तव चित्रया धिया शिक्षा शचिष्ठ गातुवित् ॥|
      block |सोम इद्वः सुतो अस्तु कलयो मा बिभीतन ।|
      block |अपेदेष ध्वस्मायति स्वयं घैषो अपायति ॥|
    block |ऋग्वेदः सूक्तं|
      block |त्यान्नु क्षत्रियाँ अव आदित्यान्याचिषामहे ।|
      block |सुमृळीकाँ अभिष्टये ॥|
      block |मित्रो नो अत्यंहतिं वरुणः पर्षदर्यमा ।|
      block |आदित्यासो यथा विदुः ॥|
      block |तेषां हि चित्रमुक्थ्यं वरूथमस्ति दाशुषे ।|
      block |आदित्यानामरंकृते ॥|
      block |महि वो महतामवो वरुण मित्रार्यमन् ।|
      block |अवांस्या वृणीमहे ॥|
      block |जीवान्नो अभि धेतनादित्यासः पुरा हथात् ।|
      block |कद्ध स्थ हवनश्रुतः ॥|
      block |यद्वः श्रान्ताय सुन्वते वरूथमस्ति यच्छर्दिः ।|
      block |तेना नो अधि वोचत ॥|
      block |अस्ति देवा अंहोरुर्वस्ति रत्नमनागसः ।|
      block |आदित्या अद्भुतैनसः ॥|
      block |मा नः सेतुः सिषेदयं महे वृणक्तु नस्परि ।|
      block |इन्द्र इद्धि श्रुतो वशी ॥|
      block |मा नो मृचा रिपूणां वृजिनानामविष्यवः ।|
      block |देवा अभि प्र मृक्षत ॥|
      block |उत त्वामदिते मह्यहं देव्युप ब्रुवे ।|
      block |सुमृळीकामभिष्टये ॥|
      block |पर्षि दीने गभीर आँ उग्रपुत्रे जिघांसतः ।|
      block |माकिस्तोकस्य नो रिषत् ॥|
      block |अनेहो न उरुव्रज उरूचि वि प्रसर्तवे ।|
      block |कृधि तोकाय जीवसे ॥|
      block |ये मूर्धानः क्षितीनामदब्धासः स्वयशसः ।|
      block |व्रता रक्षन्ते अद्रुहः ॥|
      block |ते न आस्नो वृकाणामादित्यासो मुमोचत ।|
      block |स्तेनं बद्धमिवादिते ॥|
      block |अपो षु ण इयं शरुरादित्या अप दुर्मतिः ।|
      block |अस्मदेत्वजघ्नुषी ॥|
      block |शश्वद्धि वः सुदानव आदित्या ऊतिभिर्वयम् ।|
      block |पुरा नूनं बुभुज्महे ॥|
      block |शश्वन्तं हि प्रचेतसः प्रतियन्तं चिदेनसः ।|
      block |देवाः कृणुथ जीवसे ॥|
      block |तत्सु नो नव्यं सन्यस आदित्या यन्मुमोचति ।|
      block |बन्धाद्बद्धमिवादिते ॥|
      block |नास्माकमस्ति तत्तर आदित्यासो अतिष्कदे ।|
      block |यूयमस्मभ्यं मृळत ॥|
      block |मा नो हेतिर्विवस्वत आदित्याः कृत्रिमा शरुः ।|
      block |पुरा नु जरसो वधीत् ॥|
      block |वि षु द्वेषो व्यंहतिमादित्यासो वि संहितम् ।|
      block |विष्वग्वि वृहता रपः ॥|
    block |ऋग्वेदः सूक्तं|
      block |आ त्वा रथं यथोतये सुम्नाय वर्तयामसि ।|
      block |तुविकूर्मिमृतीषहमिन्द्र शविष्ठ सत्पते ॥|
      block |तुविशुष्म तुविक्रतो शचीवो विश्वया मते ।|
      block |आ पप्राथ महित्वना ॥|
      block |यस्य ते महिना महः परि ज्मायन्तमीयतुः ।|
      block |हस्ता वज्रं हिरण्ययम् ॥|
      block |विश्वानरस्य वस्पतिमनानतस्य शवसः ।|
      block |एवैश्च चर्षणीनामूती हुवे रथानाम् ॥|
      block |अभिष्टये सदावृधं स्वर्मीळ्हेषु यं नरः ।|
      block |नाना हवन्त ऊतये ॥|
      block |परोमात्रमृचीषममिन्द्रमुग्रं सुराधसम् ।|
      block |ईशानं चिद्वसूनाम् ॥|
      block |तंतमिद्राधसे मह इन्द्रं चोदामि पीतये ।|
      block |यः पूर्व्यामनुष्टुतिमीशे कृष्टीनां नृतुः ॥|
      block |न यस्य ते शवसान सख्यमानंश मर्त्यः ।|
      block |नकिः शवांसि ते नशत् ॥|
      block |त्वोतासस्त्वा युजाप्सु सूर्ये महद्धनम् ।|
      block |जयेम पृत्सु वज्रिवः ॥|
      block |तं त्वा यज्ञेभिरीमहे तं गीर्भिर्गिर्वणस्तम ।|
      block |इन्द्र यथा चिदाविथ वाजेषु पुरुमाय्यम् ॥|
      block |यस्य ते स्वादु सख्यं स्वाद्वी प्रणीतिरद्रिवः ।|
      block |यज्ञो वितन्तसाय्यः ॥|
      block |उरु णस्तन्वे तन उरु क्षयाय नस्कृधि ।|
      block |उरु णो यन्धि जीवसे ॥|
      block |उरुं नृभ्य उरुं गव उरुं रथाय पन्थाम् ।|
      block |देववीतिं मनामहे ॥|
      block |उप मा षड्द्वाद्वा नरः सोमस्य हर्ष्या ।|
      block |तिष्ठन्ति स्वादुरातयः ॥|
      block |ऋज्राविन्द्रोत आ ददे हरी ऋक्षस्य सूनवि ।|
      block |आश्वमेधस्य रोहिता ॥|
      block |सुरथाँ आतिथिग्वे स्वभीशूँरार्क्षे ।|
      block |आश्वमेधे सुपेशसः ॥|
      block |षळश्वाँ आतिथिग्व इन्द्रोते वधूमतः ।|
      block |सचा पूतक्रतौ सनम् ॥|
      block |ऐषु चेतद्वृषण्वत्यन्तरृज्रेष्वरुषी ।|
      block |स्वभीशुः कशावती ॥|
      block |न युष्मे वाजबन्धवो निनित्सुश्चन मर्त्यः ।|
      block |अवद्यमधि दीधरत् ॥|
    block |ऋग्वेदः सूक्तं|
      block |प्रप्र वस्त्रिष्टुभमिषं मन्दद्वीरायेन्दवे ।|
      block |धिया वो मेधसातये पुरंध्या विवासति ॥|
      block |नदं व ओदतीनां नदं योयुवतीनाम् ।|
      block |पतिं वो अघ्न्यानां धेनूनामिषुध्यसि ॥|
      block |ता अस्य सूददोहसः सोमं श्रीणन्ति पृश्नयः ।|
      block |जन्मन्देवानां विशस्त्रिष्वा रोचने दिवः ॥|
      block |अभि प्र गोपतिं गिरेन्द्रमर्च यथा विदे ।|
      block |सूनुं सत्यस्य सत्पतिम् ॥|
      block |आ हरयः ससृज्रिरेऽरुषीरधि बर्हिषि ।|
      block |यत्राभि संनवामहे ॥|
      block |इन्द्राय गाव आशिरं दुदुह्रे वज्रिणे मधु ।|
      block |यत्सीमुपह्वरे विदत् ॥|
      block |उद्यद्ब्रध्नस्य विष्टपं गृहमिन्द्रश्च गन्वहि ।|
      block |मध्वः पीत्वा सचेवहि त्रिः सप्त सख्युः पदे ॥|
      block |अर्चत प्रार्चत प्रियमेधासो अर्चत ।|
      block |अर्चन्तु पुत्रका उत पुरं न धृष्ण्वर्चत ॥|
      block |अव स्वराति गर्गरो गोधा परि सनिष्वणत् ।|
      block |पिङ्गा परि चनिष्कददिन्द्राय ब्रह्मोद्यतम् ॥|
      block |आ यत्पतन्त्येन्यः सुदुघा अनपस्फुरः ।|
      block |अपस्फुरं गृभायत सोममिन्द्राय पातवे ॥|
      block |अपादिन्द्रो अपादग्निर्विश्वे देवा अमत्सत ।|
      block |वरुण इदिह क्षयत्तमापो अभ्यनूषत वत्सं संशिश्वरीरिव ॥|
      block |सुदेवो असि वरुण यस्य ते सप्त सिन्धवः ।|
      block |अनुक्षरन्ति काकुदं सूर्म्यं सुषिरामिव ॥|
      block |यो व्यतीँरफाणयत्सुयुक्ताँ उप दाशुषे ।|
      block |तक्वो नेता तदिद्वपुरुपमा यो अमुच्यत ॥|
      block |अतीदु शक्र ओहत इन्द्रो विश्वा अति द्विषः ।|
      block |भिनत्कनीन ओदनं पच्यमानं परो गिरा ॥|
      block |अर्भको न कुमारकोऽधि तिष्ठन्नवं रथम् ।|
      block |स पक्षन्महिषं मृगं पित्रे मात्रे विभुक्रतुम् ॥|
      block |आ तू सुशिप्र दम्पते रथं तिष्ठा हिरण्ययम् ।|
      block |अध द्युक्षं सचेवहि सहस्रपादमरुषं स्वस्तिगामनेहसम् ॥|
      block |तं घेमित्था नमस्विन उप स्वराजमासते ।|
      block |अर्थं चिदस्य सुधितं यदेतव आवर्तयन्ति दावने ॥|
      block |अनु प्रत्नस्यौकसः प्रियमेधास एषाम् ।|
      block |पूर्वामनु प्रयतिं वृक्तबर्हिषो हितप्रयस आशत ॥|
    block |ऋग्वेदः सूक्तं|
      block |यो राजा चर्षणीनां याता रथेभिरध्रिगुः ।|
      block |विश्वासां तरुता पृतनानां ज्येष्ठो यो वृत्रहा गृणे ॥|
      block |इन्द्रं तं शुम्भ पुरुहन्मन्नवसे यस्य द्विता विधर्तरि ।|
      block |हस्ताय वज्रः प्रति धायि दर्शतो महो दिवे न सूर्यः ॥|
      block |नकिष्टं कर्मणा नशद्यश्चकार सदावृधम् ।|
      block |इन्द्रं न यज्ञैर्विश्वगूर्तमृभ्वसमधृष्टं धृष्ण्वोजसम् ॥|
      block |अषाळ्हमुग्रं पृतनासु सासहिं यस्मिन्महीरुरुज्रयः ।|
      block |सं धेनवो जायमाने अनोनवुर्द्यावः क्षामो अनोनवुः ॥|
      block |यद्द्याव इन्द्र ते शतं शतं भूमीरुत स्युः ।|
      block |न त्वा वज्रिन्सहस्रं सूर्या अनु न जातमष्ट रोदसी ॥|
      block |आ पप्राथ महिना वृष्ण्या वृषन्विश्वा शविष्ठ शवसा ।|
      block |अस्माँ अव मघवन्गोमति व्रजे वज्रिञ्चित्राभिरूतिभिः ॥|
      block |न सीमदेव आपदिषं दीर्घायो मर्त्यः ।|
      block |एतग्वा चिद्य एतशा युयोजते हरी इन्द्रो युयोजते ॥|
      block |तं वो महो महाय्यमिन्द्रं दानाय सक्षणिम् ।|
      block |यो गाधेषु य आरणेषु हव्यो वाजेष्वस्ति हव्यः ॥|
      block |उदू षु णो वसो महे मृशस्व शूर राधसे ।|
      block |उदू षु मह्यै मघवन्मघत्तय उदिन्द्र श्रवसे महे ॥|
      block |त्वं न इन्द्र ऋतयुस्त्वानिदो नि तृम्पसि ।|
      block |मध्ये वसिष्व तुविनृम्णोर्वोर्नि दासं शिश्नथो हथैः ॥|
      block |अन्यव्रतममानुषमयज्वानमदेवयुम् ।|
      block |अव स्वः सखा दुधुवीत पर्वतः सुघ्नाय दस्युं पर्वतः ॥|
      block |त्वं न इन्द्रासां हस्ते शविष्ठ दावने ।|
      block |धानानां न सं गृभायास्मयुर्द्विः सं गृभायास्मयुः ॥|
      block |सखायः क्रतुमिच्छत कथा राधाम शरस्य ।|
      block |उपस्तुतिं भोजः सूरिर्यो अह्रयः ॥|
      block |भूरिभिः समह ऋषिभिर्बर्हिष्मद्भि स्तविष्यसे ।|
      block |यदित्थमेकमेकमिच्छर वत्सान्पराददः ॥|
      block |कर्णगृह्या मघवा शौरदेव्यो वत्सं नस्त्रिभ्य आनयत् ।|
      block |अजां सूरिर्न धातवे ॥|
    block |ऋग्वेदः सूक्तं|
      block |त्वं नो अग्ने महोभिः पाहि विश्वस्या अरातेः ।|
      block |उत द्विषो मर्त्यस्य ॥|
      block |नहि मन्युः पौरुषेय ईशे हि वः प्रियजात ।|
      block |त्वमिदसि क्षपावान् ॥|
      block |स नो विश्वेभिर्देवेभिरूर्जो नपाद्भद्रशोचे ।|
      block |रयिं देहि विश्ववारम् ॥|
      block |न तमग्ने अरातयो मर्तं युवन्त रायः ।|
      block |यं त्रायसे दाश्वांसम् ॥|
      block |यं त्वं विप्र मेधसातावग्ने हिनोषि धनाय ।|
      block |स तवोती गोषु गन्ता ॥|
      block |त्वं रयिं पुरुवीरमग्ने दाशुषे मर्ताय ।|
      block |प्र णो नय वस्यो अच्छ ॥|
      block |उरुष्या णो मा परा दा अघायते जातवेदः ।|
      block |दुराध्ये मर्ताय ॥|
      block |अग्ने माकिष्टे देवस्य रातिमदेवो युयोत ।|
      block |त्वमीशिषे वसूनाम् ॥|
      block |स नो वस्व उप मास्यूर्जो नपान्माहिनस्य ।|
      block |सखे वसो जरितृभ्यः ॥|
      block |अच्छा नः शीरशोचिषं गिरो यन्तु दर्शतम् ।|
      block |अच्छा यज्ञासो नमसा पुरूवसुं पुरुप्रशस्तमूतये ॥|
      block |अग्निं सूनुं सहसो जातवेदसं दानाय वार्याणाम् ।|
      block |द्विता यो भूदमृतो मर्त्येष्वा होता मन्द्रतमो विशि ॥|
      block |अग्निं वो देवयज्ययाग्निं प्रयत्यध्वरे ।|
      block |अग्निं धीषु प्रथममग्निमर्वत्यग्निं क्षैत्राय साधसे ॥|
      block |अग्निरिषां सख्ये ददातु न ईशे यो वार्याणाम् ।|
      block |अग्निं तोके तनये शश्वदीमहे वसुं सन्तं तनूपाम् ॥|
      block |अग्निमीळिष्वावसे गाथाभिः शीरशोचिषम् ।|
      block |अग्निं राये पुरुमीळ्ह श्रुतं नरोऽग्निं सुदीतये छर्दिः ॥|
      block |अग्निं द्वेषो योतवै नो गृणीमस्यग्निं शं योश्च दातवे ।|
      block |विश्वासु विक्ष्ववितेव हव्यो भुवद्वस्तुरृषूणाम् ॥|
    block |ऋग्वेदः सूक्तं|
      block |हविष्कृणुध्वमा गमदध्वर्युर्वनते पुनः ।|
      block |विद्वाँ अस्य प्रशासनम् ॥|
      block |नि तिग्ममभ्यंशुं सीदद्धोता मनावधि ।|
      block |जुषाणो अस्य सख्यम् ॥|
      block |अन्तरिच्छन्ति तं जने रुद्रं परो मनीषया ।|
      block |गृभ्णन्ति जिह्वया ससम् ॥|
      block |जाम्यतीतपे धनुर्वयोधा अरुहद्वनम् ।|
      block |दृषदं जिह्वयावधीत् ॥|
      block |चरन्वत्सो रुशन्निह निदातारं न विन्दते ।|
      block |वेति स्तोतव अम्ब्यम् ॥|
      block |उतो न्वस्य यन्महदश्वावद्योजनं बृहद् ।|
      block |दामा रथस्य ददृशे ॥|
      block |दुहन्ति सप्तैकामुप द्वा पञ्च सृजतः ।|
      block |तीर्थे सिन्धोरधि स्वरे ॥|
      block |आ दशभिर्विवस्वत इन्द्रः कोशमचुच्यवीत् ।|
      block |खेदया त्रिवृता दिवः ॥|
      block |परि त्रिधातुरध्वरं जूर्णिरेति नवीयसी ।|
      block |मध्वा होतारो अञ्जते ॥|
      block |सिञ्चन्ति नमसावतमुच्चाचक्रं परिज्मानम् ।|
      block |नीचीनबारमक्षितम् ॥|
      block |अभ्यारमिदद्रयो निषिक्तं पुष्करे मधु ।|
      block |अवतस्य विसर्जने ॥|
      block |गाव उपावतावतं मही यज्ञस्य रप्सुदा ।|
      block |उभा कर्णा हिरण्यया ॥|
      block |आ सुते सिञ्चत श्रियं रोदस्योरभिश्रियम् ।|
      block |रसा दधीत वृषभम् ॥|
      block |ते जानत स्वमोक्यं सं वत्सासो न मातृभिः ।|
      block |मिथो नसन्त जामिभिः ॥|
      block |उप स्रक्वेषु बप्सतः कृण्वते धरुणं दिवि ।|
      block |इन्द्रे अग्ना नमः स्वः ॥|
      block |अधुक्षत्पिप्युषीमिषमूर्जं सप्तपदीमरिः ।|
      block |सूर्यस्य सप्त रश्मिभिः ॥|
      block |सोमस्य मित्रावरुणोदिता सूर आ ददे ।|
      block |तदातुरस्य भेषजम् ॥|
      block |उतो न्वस्य यत्पदं हर्यतस्य निधान्यम् ।|
      block |परि द्यां जिह्वयातनत् ॥|
    block |ऋग्वेदः सूक्तं|
      block |उदीराथामृतायते युञ्जाथामश्विना रथम् ।|
      block |अन्ति षद्भूतु वामवः ॥|
      block |निमिषश्चिज्जवीयसा रथेना यातमश्विना ।|
      block |अन्ति षद्भूतु वामवः ॥|
      block |उप स्तृणीतमत्रये हिमेन घर्ममश्विना ।|
      block |अन्ति षद्भूतु वामवः ॥|
      block |कुह स्थः कुह जग्मथुः कुह श्येनेव पेतथुः ।|
      block |अन्ति षद्भूतु वामवः ॥|
      block |यदद्य कर्हि कर्हि चिच्छुश्रूयातमिमं हवम् ।|
      block |अन्ति षद्भूतु वामवः ॥|
      block |अश्विना यामहूतमा नेदिष्ठं याम्याप्यम् ।|
      block |अन्ति षद्भूतु वामवः ॥|
      block |अवन्तमत्रये गृहं कृणुतं युवमश्विना ।|
      block |अन्ति षद्भूतु वामवः ॥|
      block |वरेथे अग्निमातपो वदते वल्ग्वत्रये ।|
      block |अन्ति षद्भूतु वामवः ॥|
      block |प्र सप्तवध्रिराशसा धारामग्नेरशायत ।|
      block |अन्ति षद्भूतु वामवः ॥|
      block |इहा गतं वृषण्वसू शृणुतं म इमं हवम् ।|
      block |अन्ति षद्भूतु वामवः ॥|
      block |किमिदं वां पुराणवज्जरतोरिव शस्यते ।|
      block |अन्ति षद्भूतु वामवः ॥|
      block |समानं वां सजात्यं समानो बन्धुरश्विना ।|
      block |अन्ति षद्भूतु वामवः ॥|
      block |यो वां रजांस्यश्विना रथो वियाति रोदसी ।|
      block |अन्ति षद्भूतु वामवः ॥|
      block |आ नो गव्येभिरश्व्यैः सहस्रैरुप गच्छतम् ।|
      block |अन्ति षद्भूतु वामवः ॥|
      block |मा नो गव्येभिरश्व्यैः सहस्रेभिरति ख्यतम् ।|
      block |अन्ति षद्भूतु वामवः ॥|
      block |अरुणप्सुरुषा अभूदकर्ज्योतिरृतावरी ।|
      block |अन्ति षद्भूतु वामवः ॥|
      block |अश्विना सु विचाकशद्वृक्षं परशुमाँ इव ।|
      block |अन्ति षद्भूतु वामवः ॥|
      block |पुरं न धृष्णवा रुज कृष्णया बाधितो विशा ।|
      block |अन्ति षद्भूतु वामवः ॥|
    block |ऋग्वेदः सूक्तं|
      block |विशोविशो वो अतिथिं वाजयन्तः पुरुप्रियम् ।|
      block |अग्निं वो दुर्यं वच स्तुषे शूषस्य मन्मभिः ॥|
      block |यं जनासो हविष्मन्तो मित्रं न सर्पिरासुतिम् ।|
      block |प्रशंसन्ति प्रशस्तिभिः ॥|
      block |पन्यांसं जातवेदसं यो देवतात्युद्यता ।|
      block |हव्यान्यैरयद्दिवि ॥|
      block |आगन्म वृत्रहन्तमं ज्येष्ठमग्निमानवम् ।|
      block |यस्य श्रुतर्वा बृहन्नार्क्षो अनीक एधते ॥|
      block |अमृतं जातवेदसं तिरस्तमांसि दर्शतम् ।|
      block |घृताहवनमीड्यम् ॥|
      block |सबाधो यं जना इमेऽग्निं हव्येभिरीळते ।|
      block |जुह्वानासो यतस्रुचः ॥|
      block |इयं ते नव्यसी मतिरग्ने अधाय्यस्मदा ।|
      block |मन्द्र सुजात सुक्रतोऽमूर दस्मातिथे ॥|
      block |सा ते अग्ने शंतमा चनिष्ठा भवतु प्रिया ।|
      block |तया वर्धस्व सुष्टुतः ॥|
      block |सा द्युम्नैर्द्युम्निनी बृहदुपोप श्रवसि श्रवः ।|
      block |दधीत वृत्रतूर्ये ॥|
      block |अश्वमिद्गां रथप्रां त्वेषमिन्द्रं न सत्पतिम् ।|
      block |यस्य श्रवांसि तूर्वथ पन्यम्पन्यं च कृष्टयः ॥|
      block |यं त्वा गोपवनो गिरा चनिष्ठदग्ने अङ्गिरः ।|
      block |स पावक श्रुधी हवम् ॥|
      block |यं त्वा जनास ईळते सबाधो वाजसातये ।|
      block |स बोधि वृत्रतूर्ये ॥|
      block |अहं हुवान आर्क्षे श्रुतर्वणि मदच्युति ।|
      block |शर्धांसीव स्तुकाविनां मृक्षा शीर्षा चतुर्णाम् ॥|
      block |मां चत्वार आशवः शविष्ठस्य द्रवित्नवः ।|
      block |सुरथासो अभि प्रयो वक्षन्वयो न तुग्र्यम् ॥|
      block |सत्यमित्त्वा महेनदि परुष्ण्यव देदिशम् ।|
      block |नेमापो अश्वदातरः शविष्ठादस्ति मर्त्यः ॥|
    block |ऋग्वेदः सूक्तं|
      block |युक्ष्वा हि देवहूतमाँ अश्वाँ अग्ने रथीरिव ।|
      block |नि होता पूर्व्यः सदः ॥|
      block |उत नो देव देवाँ अच्छा वोचो विदुष्टरः ।|
      block |श्रद्विश्वा वार्या कृधि ॥|
      block |त्वं ह यद्यविष्ठ्य सहसः सूनवाहुत ।|
      block |ऋतावा यज्ञियो भुवः ॥|
      block |अयमग्निः सहस्रिणो वाजस्य शतिनस्पतिः ।|
      block |मूर्धा कवी रयीणाम् ॥|
      block |तं नेमिमृभवो यथा नमस्व सहूतिभिः ।|
      block |नेदीयो यज्ञमङ्गिरः ॥|
      block |तस्मै नूनमभिद्यवे वाचा विरूप नित्यया ।|
      block |वृष्णे चोदस्व सुष्टुतिम् ॥|
      block |कमु ष्विदस्य सेनयाग्नेरपाकचक्षसः ।|
      block |पणिं गोषु स्तरामहे ॥|
      block |मा नो देवानां विशः प्रस्नातीरिवोस्राः ।|
      block |कृशं न हासुरघ्न्याः ॥|
      block |मा नः समस्य दूढ्यः परिद्वेषसो अंहतिः ।|
      block |ऊर्मिर्न नावमा वधीत् ॥|
      block |नमस्ते अग्न ओजसे गृणन्ति देव कृष्टयः ।|
      block |अमैरमित्रमर्दय ॥|
      block |कुवित्सु नो गविष्टयेऽग्ने संवेषिषो रयिम् ।|
      block |उरुकृदुरु णस्कृधि ॥|
      block |मा नो अस्मिन्महाधने परा वर्ग्भारभृद्यथा ।|
      block |संवर्गं सं रयिं जय ॥|
      block |अन्यमस्मद्भिया इयमग्ने सिषक्तु दुच्छुना ।|
      block |वर्धा नो अमवच्छवः ॥|
      block |यस्याजुषन्नमस्विनः शमीमदुर्मखस्य वा ।|
      block |तं घेदग्निर्वृधावति ॥|
      block |परस्या अधि संवतोऽवराँ अभ्या तर ।|
      block |यत्राहमस्मि ताँ अव ॥|
      block |विद्मा हि ते पुरा वयमग्ने पितुर्यथावसः ।|
      block |अधा ते सुम्नमीमहे ॥|
    block |ऋग्वेदः सूक्तं|
      block |इमं नु मायिनं हुव इन्द्रमीशानमोजसा ।|
      block |मरुत्वन्तं न वृञ्जसे ॥|
      block |अयमिन्द्रो मरुत्सखा वि वृत्रस्याभिनच्छिरः ।|
      block |वज्रेण शतपर्वणा ॥|
      block |वावृधानो मरुत्सखेन्द्रो वि वृत्रमैरयत् ।|
      block |सृजन्समुद्रिया अपः ॥|
      block |अयं ह येन वा इदं स्वर्मरुत्वता जितम् ।|
      block |इन्द्रेण सोमपीतये ॥|
      block |मरुत्वन्तमृजीषिणमोजस्वन्तं विरप्शिनम् ।|
      block |इन्द्रं गीर्भिर्हवामहे ॥|
      block |इन्द्रं प्रत्नेन मन्मना मरुत्वन्तं हवामहे ।|
      block |अस्य सोमस्य पीतये ॥|
      block |मरुत्वाँ इन्द्र मीढ्वः पिबा सोमं शतक्रतो ।|
      block |अस्मिन्यज्ञे पुरुष्टुत ॥|
      block |तुभ्येदिन्द्र मरुत्वते सुताः सोमासो अद्रिवः ।|
      block |हृदा हूयन्त उक्थिनः ॥|
      block |पिबेदिन्द्र मरुत्सखा सुतं सोमं दिविष्टिषु ।|
      block |वज्रं शिशान ओजसा ॥|
      block |उत्तिष्ठन्नोजसा सह पीत्वी शिप्रे अवेपयः ।|
      block |सोममिन्द्र चमू सुतम् ॥|
      block |अनु त्वा रोदसी उभे क्रक्षमाणमकृपेताम् ।|
      block |इन्द्र यद्दस्युहाभवः ॥|
      block |वाचमष्टापदीमहं नवस्रक्तिमृतस्पृशम् ।|
      block |इन्द्रात्परि तन्वं ममे ॥|
    block |ऋग्वेदः सूक्तं|
      block |जज्ञानो नु शतक्रतुर्वि पृच्छदिति मातरम् ।|
      block |क उग्राः के ह शृण्विरे ॥|
      block |आदीं शवस्यब्रवीदौर्णवाभमहीशुवम् ।|
      block |ते पुत्र सन्तु निष्टुरः ॥|
      block |समित्तान्वृत्रहाखिदत्खे अराँ इव खेदया ।|
      block |प्रवृद्धो दस्युहाभवत् ॥|
      block |एकया प्रतिधापिबत्साकं सरांसि त्रिंशतम् ।|
      block |इन्द्रः सोमस्य काणुका ॥|
      block |अभि गन्धर्वमतृणदबुध्नेषु रजस्स्वा ।|
      block |इन्द्रो ब्रह्मभ्य इद्वृधे ॥|
      block |निराविध्यद्गिरिभ्य आ धारयत्पक्वमोदनम् ।|
      block |इन्द्रो बुन्दं स्वाततम् ॥|
      block |शतब्रध्न इषुस्तव सहस्रपर्ण एक इत् ।|
      block |यमिन्द्र चकृषे युजम् ॥|
      block |तेन स्तोतृभ्य आ भर नृभ्यो नारिभ्यो अत्तवे ।|
      block |सद्यो जात ऋभुष्ठिर ॥|
      block |एता च्यौत्नानि ते कृता वर्षिष्ठानि परीणसा ।|
      block |हृदा वीड्वधारयः ॥|
      block |विश्वेत्ता विष्णुराभरदुरुक्रमस्त्वेषितः ।|
      block |शतं महिषान्क्षीरपाकमोदनं वराहमिन्द्र एमुषम् ॥|
      block |तुविक्षं ते सुकृतं सूमयं धनुः साधुर्बुन्दो हिरण्ययः ।|
      block |उभा ते बाहू रण्या सुसंस्कृत ऋदूपे चिदृदूवृधा ॥|
    block |ऋग्वेदः सूक्तं|
      block |पुरोळाशं नो अन्धस इन्द्र सहस्रमा भर ।|
      block |शता च शूर गोनाम् ॥|
      block |आ नो भर व्यञ्जनं गामश्वमभ्यञ्जनम् ।|
      block |सचा मना हिरण्यया ॥|
      block |उत नः कर्णशोभना पुरूणि धृष्णवा भर ।|
      block |त्वं हि शृण्विषे वसो ॥|
      block |नकीं वृधीक इन्द्र ते न सुषा न सुदा उत ।|
      block |नान्यस्त्वच्छूर वाघतः ॥|
      block |नकीमिन्द्रो निकर्तवे न शक्रः परिशक्तवे ।|
      block |विश्वं शृणोति पश्यति ॥|
      block |स मन्युं मर्त्यानामदब्धो नि चिकीषते ।|
      block |पुरा निदश्चिकीषते ॥|
      block |क्रत्व इत्पूर्णमुदरं तुरस्यास्ति विधतः ।|
      block |वृत्रघ्नः सोमपाव्नः ॥|
      block |त्वे वसूनि संगता विश्वा च सोम सौभगा ।|
      block |सुदात्वपरिह्वृता ॥|
      block |त्वामिद्यवयुर्मम कामो गव्युर्हिरण्ययुः ।|
      block |त्वामश्वयुरेषते ॥|
      block |तवेदिन्द्राहमाशसा हस्ते दात्रं चना ददे ।|
      block |दिनस्य वा मघवन्सम्भृतस्य वा पूर्धि यवस्य काशिना ॥|
    block |ऋग्वेदः सूक्तं|
      block |अयं कृत्नुरगृभीतो विश्वजिदुद्भिदित्सोमः ।|
      block |ऋषिर्विप्रः काव्येन ॥|
      block |अभ्यूर्णोति यन्नग्नं भिषक्ति विश्वं यत्तुरम् ।|
      block |प्रेमन्धः ख्यन्निः श्रोणो भूत् ॥|
      block |त्वं सोम तनूकृद्भ्यो द्वेषोभ्योऽन्यकृतेभ्यः ।|
      block |उरु यन्तासि वरूथम् ॥|
      block |त्वं चित्ती तव दक्षैर्दिव आ पृथिव्या ऋजीषिन् ।|
      block |यावीरघस्य चिद्द्वेषः ॥|
      block |अर्थिनो यन्ति चेदर्थं गच्छानिद्ददुषो रातिम् ।|
      block |ववृज्युस्तृष्यतः कामम् ॥|
      block |विदद्यत्पूर्व्यं नष्टमुदीमृतायुमीरयत् ।|
      block |प्रेमायुस्तारीदतीर्णम् ॥|
      block |सुशेवो नो मृळयाकुरदृप्तक्रतुरवातः ।|
      block |भवा नः सोम शं हृदे ॥|
      block |मा नः सोम सं वीविजो मा वि बीभिषथा राजन् ।|
      block |मा नो हार्दि त्विषा वधीः ॥|
      block |अव यत्स्वे सधस्थे देवानां दुर्मतीरीक्षे ।|
      block |राजन्नप द्विषः सेध मीढ्वो अप स्रिधः सेध ॥|
    block |ऋग्वेदः सूक्तं|
      block |नह्यन्यं बळाकरं मर्डितारं शतक्रतो ।|
      block |त्वं न इन्द्र मृळय ॥|
      block |यो नः शश्वत्पुराविथामृध्रो वाजसातये ।|
      block |स त्वं न इन्द्र मृळय ॥|
      block |किमङ्ग रध्रचोदनः सुन्वानस्यावितेदसि ।|
      block |कुवित्स्विन्द्र णः शकः ॥|
      block |इन्द्र प्र णो रथमव पश्चाच्चित्सन्तमद्रिवः ।|
      block |पुरस्तादेनं मे कृधि ॥|
      block |हन्तो नु किमाससे प्रथमं नो रथं कृधि ।|
      block |उपमं वाजयु श्रवः ॥|
      block |अवा नो वाजयुं रथं सुकरं ते किमित्परि ।|
      block |अस्मान्सु जिग्युषस्कृधि ॥|
      block |इन्द्र दृह्यस्व पूरसि भद्रा त एति निष्कृतम् ।|
      block |इयं धीरृत्वियावती ॥|
      block |मा सीमवद्य आ भागुर्वी काष्ठा हितं धनम् ।|
      block |अपावृक्ता अरत्नयः ॥|
      block |तुरीयं नाम यज्ञियं यदा करस्तदुश्मसि ।|
      block |आदित्पतिर्न ओहसे ॥|
      block |अवीवृधद्वो अमृता अमन्दीदेकद्यूर्देवा उत याश्च देवीः ।|
      block |तस्मा उ राधः कृणुत प्रशस्तं प्रातर्मक्षू धियावसुर्जगम्यात् ॥|
    block |ऋग्वेदः सूक्तं|
      block |आ तू न इन्द्र क्षुमन्तं चित्रं ग्राभं सं गृभाय ।|
      block |महाहस्ती दक्षिणेन ॥|
      block |विद्मा हि त्वा तुविकूर्मिं तुविदेष्णं तुवीमघम् ।|
      block |तुविमात्रमवोभिः ॥|
      block |नहि त्वा शूर देवा न मर्तासो दित्सन्तम् ।|
      block |भीमं न गां वारयन्ते ॥|
      block |एतो न्विन्द्रं स्तवामेशानं वस्वः स्वराजम् ।|
      block |न राधसा मर्धिषन्नः ॥|
      block |प्र स्तोषदुप गासिषच्छ्रवत्साम गीयमानम् ।|
      block |अभि राधसा जुगुरत् ॥|
      block |आ नो भर दक्षिणेनाभि सव्येन प्र मृश ।|
      block |इन्द्र मा नो वसोर्निर्भाक् ॥|
      block |उप क्रमस्वा भर धृषता धृष्णो जनानाम् ।|
      block |अदाशूष्टरस्य वेदः ॥|
      block |इन्द्र य उ नु ते अस्ति वाजो विप्रेभिः सनित्वः ।|
      block |अस्माभिः सु तं सनुहि ॥|
      block |सद्योजुवस्ते वाजा अस्मभ्यं विश्वश्चन्द्राः ।|
      block |वशैश्च मक्षू जरन्ते ॥|
    block |ऋग्वेदः सूक्तं|
      block |आ प्र द्रव परावतोऽर्वावतश्च वृत्रहन् ।|
      block |मध्वः प्रति प्रभर्मणि ॥|
      block |तीव्राः सोमास आ गहि सुतासो मादयिष्णवः ।|
      block |पिबा दधृग्यथोचिषे ॥|
      block |इषा मन्दस्वादु तेऽरं वराय मन्यवे ।|
      block |भुवत्त इन्द्र शं हृदे ॥|
      block |आ त्वशत्रवा गहि न्युक्थानि च हूयसे ।|
      block |उपमे रोचने दिवः ॥|
      block |तुभ्यायमद्रिभिः सुतो गोभिः श्रीतो मदाय कम् ।|
      block |प्र सोम इन्द्र हूयते ॥|
      block |इन्द्र श्रुधि सु मे हवमस्मे सुतस्य गोमतः ।|
      block |वि पीतिं तृप्तिमश्नुहि ॥|
      block |य इन्द्र चमसेष्वा सोमश्चमूषु ते सुतः ।|
      block |पिबेदस्य त्वमीशिषे ॥|
      block |यो अप्सु चन्द्रमा इव सोमश्चमूषु ददृशे ।|
      block |पिबेदस्य त्वमीशिषे ॥|
      block |यं ते श्येनः पदाभरत्तिरो रजांस्यस्पृतम् ।|
      block |पिबेदस्य त्वमीशिषे ॥|
    block |ऋग्वेदः सूक्तं|
      block |देवानामिदवो महत्तदा वृणीमहे वयम् ।|
      block |वृष्णामस्मभ्यमूतये ॥|
      block |ते नः सन्तु युजः सदा वरुणो मित्रो अर्यमा ।|
      block |वृधासश्च प्रचेतसः ॥|
      block |अति नो विष्पिता पुरु नौभिरपो न पर्षथ ।|
      block |यूयमृतस्य रथ्यः ॥|
      block |वामं नो अस्त्वर्यमन्वामं वरुण शंस्यम् ।|
      block |वामं ह्यावृणीमहे ॥|
      block |वामस्य हि प्रचेतस ईशानाशो रिशादसः ।|
      block |नेमादित्या अघस्य यत् ॥|
      block |वयमिद्वः सुदानवः क्षियन्तो यान्तो अध्वन्ना ।|
      block |देवा वृधाय हूमहे ॥|
      block |अधि न इन्द्रैषां विष्णो सजात्यानाम् ।|
      block |इता मरुतो अश्विना ॥|
      block |प्र भ्रातृत्वं सुदानवोऽध द्विता समान्या ।|
      block |मातुर्गर्भे भरामहे ॥|
      block |यूयं हि ष्ठा सुदानव इन्द्रज्येष्ठा अभिद्यवः ।|
      block |अधा चिद्व उत ब्रुवे ॥|
    block |ऋग्वेदः सूक्तं|
      block |प्रेष्ठं वो अतिथिं स्तुषे मित्रमिव प्रियम् ।|
      block |अग्निं रथं न वेद्यम् ॥|
      block |कविमिव प्रचेतसं यं देवासो अध द्विता ।|
      block |नि मर्त्येष्वादधुः ॥|
      block |त्वं यविष्ठ दाशुषो नॄँः पाहि शृणुधी गिरः ।|
      block |रक्षा तोकमुत त्मना ॥|
      block |कया ते अग्ने अङ्गिर ऊर्जो नपादुपस्तुतिम् ।|
      block |वराय देव मन्यवे ॥|
      block |दाशेम कस्य मनसा यज्ञस्य सहसो यहो ।|
      block |कदु वोच इदं नमः ॥|
      block |अधा त्वं हि नस्करो विश्वा अस्मभ्यं सुक्षितीः ।|
      block |वाजद्रविणसो गिरः ॥|
      block |कस्य नूनं परीणसो धियो जिन्वसि दम्पते ।|
      block |गोषाता यस्य ते गिरः ॥|
      block |तं मर्जयन्त सुक्रतुं पुरोयावानमाजिषु ।|
      block |स्वेषु क्षयेषु वाजिनम् ॥|
      block |क्षेति क्षेमेभिः साधुभिर्नकिर्यं घ्नन्ति हन्ति यः ।|
      block |अग्ने सुवीर एधते ॥|
    block |ऋग्वेदः सूक्तं|
      block |आ मे हवं नासत्याश्विना गच्छतं युवम् ।|
      block |मध्वः सोमस्य पीतये ॥|
      block |इमं मे स्तोममश्विनेमं मे शृणुतं हवम् ।|
      block |मध्वः सोमस्य पीतये ॥|
      block |अयं वां कृष्णो अश्विना हवते वाजिनीवसू ।|
      block |मध्वः सोमस्य पीतये ॥|
      block |शृणुतं जरितुर्हवं कृष्णस्य स्तुवतो नरा ।|
      block |मध्वः सोमस्य पीतये ॥|
      block |छर्दिर्यन्तमदाभ्यं विप्राय स्तुवते नरा ।|
      block |मध्वः सोमस्य पीतये ॥|
      block |गच्छतं दाशुषो गृहमित्था स्तुवतो अश्विना ।|
      block |मध्वः सोमस्य पीतये ॥|
      block |युञ्जाथां रासभं रथे वीड्वङ्गे वृषण्वसू ।|
      block |मध्वः सोमस्य पीतये ॥|
      block |त्रिवन्धुरेण त्रिवृता रथेना यातमश्विना ।|
      block |मध्वः सोमस्य पीतये ॥|
      block |नू मे गिरो नासत्याश्विना प्रावतं युवम् ।|
      block |मध्वः सोमस्य पीतये ॥|
    block |ऋग्वेदः सूक्तं|
      block |उभा हि दस्रा भिषजा मयोभुवोभा दक्षस्य वचसो बभूवथुः ।|
      block |ता वां विश्वको हवते तनूकृथे मा नो वि यौष्टं सख्या मुमोचतम् ॥|
      block |कथा नूनं वां विमना उप स्तवद्युवं धियं ददथुर्वस्यइष्टये ।|
      block |ता वां विश्वको हवते तनूकृथे मा नो वि यौष्टं सख्या मुमोचतम् ॥|
      block |युवं हि ष्मा पुरुभुजेममेधतुं विष्णाप्वे ददथुर्वस्यइष्टये ।|
      block |ता वां विश्वको हवते तनूकृथे मा नो वि यौष्टं सख्या मुमोचतम् ॥|
      block |उत त्यं वीरं धनसामृजीषिणं दूरे चित्सन्तमवसे हवामहे ।|
      block |यस्य स्वादिष्ठा सुमतिः पितुर्यथा मा नो वि यौष्टं सख्या मुमोचतम् ॥|
      block |ऋतेन देवः सविता शमायत ऋतस्य शृङ्गमुर्विया वि पप्रथे ।|
      block |ऋतं सासाह महि चित्पृतन्यतो मा नो वि यौष्टं सख्या मुमोचतम् ॥|
    block |ऋग्वेदः सूक्तं|
      block |द्युम्नी वां स्तोमो अश्विना क्रिविर्न सेक आ गतम् ।|
      block |मध्वः सुतस्य स दिवि प्रियो नरा पातं गौराविवेरिणे ॥|
      block |पिबतं घर्मं मधुमन्तमश्विना बर्हिः सीदतं नरा ।|
      block |ता मन्दसाना मनुषो दुरोण आ नि पातं वेदसा वयः ॥|
      block |आ वां विश्वाभिरूतिभिः प्रियमेधा अहूषत ।|
      block |ता वर्तिर्यातमुप वृक्तबर्हिषो जुष्टं यज्ञं दिविष्टिषु ॥|
      block |पिबतं सोमं मधुमन्तमश्विना बर्हिः सीदतं सुमत् ।|
      block |ता वावृधाना उप सुष्टुतिं दिवो गन्तं गौराविवेरिणम् ॥|
      block |आ नूनं यातमश्विनाश्वेभिः प्रुषितप्सुभिः ।|
      block |दस्रा हिरण्यवर्तनी शुभस्पती पातं सोममृतावृधा ॥|
      block |वयं हि वां हवामहे विपन्यवो विप्रासो वाजसातये ।|
      block |ता वल्गू दस्रा पुरुदंससा धियाश्विना श्रुष्ट्या गतम् ॥|
    block |ऋग्वेदः सूक्तं|
      block |तं वो दस्ममृतीषहं वसोर्मन्दानमन्धसः ।|
      block |अभि वत्सं न स्वसरेषु धेनव इन्द्रं गीर्भिर्नवामहे ॥|
      block |द्युक्षं सुदानुं तविषीभिरावृतं गिरिं न पुरुभोजसम् ।|
      block |क्षुमन्तं वाजं शतिनं सहस्रिणं मक्षू गोमन्तमीमहे ॥|
      block |न त्वा बृहन्तो अद्रयो वरन्त इन्द्र वीळवः ।|
      block |यद्दित्ससि स्तुवते मावते वसु नकिष्टदा मिनाति ते ॥|
      block |योद्धासि क्रत्वा शवसोत दंसना विश्वा जाताभि मज्मना ।|
      block |आ त्वायमर्क ऊतये ववर्तति यं गोतमा अजीजनन् ॥|
      block |प्र हि रिरिक्ष ओजसा दिवो अन्तेभ्यस्परि ।|
      block |न त्वा विव्याच रज इन्द्र पार्थिवमनु स्वधां ववक्षिथ ॥|
      block |नकिः परिष्टिर्मघवन्मघस्य ते यद्दाशुषे दशस्यसि ।|
      block |अस्माकं बोध्युचथस्य चोदिता मंहिष्ठो वाजसातये ॥|
    block |ऋग्वेदः सूक्तं|
      block |बृहदिन्द्राय गायत मरुतो वृत्रहन्तमम् ।|
      block |येन ज्योतिरजनयन्नृतावृधो देवं देवाय जागृवि ॥|
      block |अपाधमदभिशस्तीरशस्तिहाथेन्द्रो द्युम्न्याभवत् ।|
      block |देवास्त इन्द्र सख्याय येमिरे बृहद्भानो मरुद्गण ॥|
      block |प्र व इन्द्राय बृहते मरुतो ब्रह्मार्चत ।|
      block |वृत्रं हनति वृत्रहा शतक्रतुर्वज्रेण शतपर्वणा ॥|
      block |अभि प्र भर धृषता धृषन्मनः श्रवश्चित्ते असद्बृहत् ।|
      block |अर्षन्त्वापो जवसा वि मातरो हनो वृत्रं जया स्वः ॥|
      block |यज्जायथा अपूर्व्य मघवन्वृत्रहत्याय ।|
      block |तत्पृथिवीमप्रथयस्तदस्तभ्ना उत द्याम् ॥|
      block |तत्ते यज्ञो अजायत तदर्क उत हस्कृतिः ।|
      block |तद्विश्वमभिभूरसि यज्जातं यच्च जन्त्वम् ॥|
      block |आमासु पक्वमैरय आ सूर्यं रोहयो दिवि ।|
      block |घर्मं न सामन्तपता सुवृक्तिभिर्जुष्टं गिर्वणसे बृहत् ॥|
    block |ऋग्वेदः सूक्तं|
      block |आ नो विश्वासु हव्य इन्द्रः समत्सु भूषतु ।|
      block |उप ब्रह्माणि सवनानि वृत्रहा परमज्या ऋचीषमः ॥|
      block |त्वं दाता प्रथमो राधसामस्यसि सत्य ईशानकृत् ।|
      block |तुविद्युम्नस्य युज्या वृणीमहे पुत्रस्य शवसो महः ॥|
      block |ब्रह्मा त इन्द्र गिर्वणः क्रियन्ते अनतिद्भुता ।|
      block |इमा जुषस्व हर्यश्व योजनेन्द्र या ते अमन्महि ॥|
      block |त्वं हि सत्यो मघवन्ननानतो वृत्रा भूरि न्यृञ्जसे ।|
      block |स त्वं शविष्ठ वज्रहस्त दाशुषेऽर्वाञ्चं रयिमा कृधि ॥|
      block |त्वमिन्द्र यशा अस्यृजीषी शवसस्पते ।|
      block |त्वं वृत्राणि हंस्यप्रतीन्येक इदनुत्ता चर्षणीधृता ॥|
      block |तमु त्वा नूनमसुर प्रचेतसं राधो भागमिवेमहे ।|
      block |महीव कृत्तिः शरणा त इन्द्र प्र ते सुम्ना नो अश्नवन् ॥|
    block |ऋग्वेदः सूक्तं|
      block |कन्या वारवायती सोममपि स्रुताविदत् ।|
      block |अस्तं भरन्त्यब्रवीदिन्द्राय सुनवै त्वा शक्राय सुनवै त्वा ॥|
      block |असौ य एषि वीरको गृहंगृहं विचाकशद् ।|
      block |इमं जम्भसुतं पिब धानावन्तं करम्भिणमपूपवन्तमुक्थिनम् ॥|
      block |आ चन त्वा चिकित्सामोऽधि चन त्वा नेमसि ।|
      block |शनैरिव शनकैरिवेन्द्रायेन्दो परि स्रव ॥|
      block |कुविच्छकत्कुवित्करत्कुविन्नो वस्यसस्करत् ।|
      block |कुवित्पतिद्विषो यतीरिन्द्रेण संगमामहै ॥|
      block |इमानि त्रीणि विष्टपा तानीन्द्र वि रोहय ।|
      block |शिरस्ततस्योर्वरामादिदं म उपोदरे ॥|
      block |असौ च या न उर्वरादिमां तन्वं मम ।|
      block |अथो ततस्य यच्छिरः सर्वा ता रोमशा कृधि ॥|
      block |खे रथस्य खेऽनसः खे युगस्य शतक्रतो ।|
      block |अपालामिन्द्र त्रिष्पूत्व्यकृणोः सूर्यत्वचम् ॥|
    block |ऋग्वेदः सूक्तं|
      block |पान्तमा वो अन्धस इन्द्रमभि प्र गायत ।|
      block |विश्वासाहं शतक्रतुं मंहिष्ठं चर्षणीनाम् ॥|
      block |पुरुहूतं पुरुष्टुतं गाथान्यं सनश्रुतम् ।|
      block |इन्द्र इति ब्रवीतन ॥|
      block |इन्द्र इन्नो महानां दाता वाजानां नृतुः ।|
      block |महाँ अभिज्ञ्वा यमत् ॥|
      block |अपादु शिप्र्यन्धसः सुदक्षस्य प्रहोषिणः ।|
      block |इन्दोरिन्द्रो यवाशिरः ॥|
      block |तम्वभि प्रार्चतेन्द्रं सोमस्य पीतये ।|
      block |तदिद्ध्यस्य वर्धनम् ॥|
      block |अस्य पीत्वा मदानां देवो देवस्यौजसा ।|
      block |विश्वाभि भुवना भुवत् ॥|
      block |त्यमु वः सत्रासाहं विश्वासु गीर्ष्वायतम् ।|
      block |आ च्यावयस्यूतये ॥|
      block |युध्मं सन्तमनर्वाणं सोमपामनपच्युतम् ।|
      block |नरमवार्यक्रतुम् ॥|
      block |शिक्षा ण इन्द्र राय आ पुरु विद्वाँ ऋचीषम ।|
      block |अवा नः पार्ये धने ॥|
      block |अतश्चिदिन्द्र ण उपा याहि शतवाजया ।|
      block |इषा सहस्रवाजया ॥|
      block |अयाम धीवतो धियोऽर्वद्भिः शक्र गोदरे ।|
      block |जयेम पृत्सु वज्रिवः ॥|
      block |वयमु त्वा शतक्रतो गावो न यवसेष्वा ।|
      block |उक्थेषु रणयामसि ॥|
      block |विश्वा हि मर्त्यत्वनानुकामा शतक्रतो ।|
      block |अगन्म वज्रिन्नाशसः ॥|
      block |त्वे सु पुत्र शवसोऽवृत्रन्कामकातयः ।|
      block |न त्वामिन्द्राति रिच्यते ॥|
      block |स नो वृषन्सनिष्ठया सं घोरया द्रवित्न्वा ।|
      block |धियाविड्ढि पुरंध्या ॥|
      block |यस्ते नूनं शतक्रतविन्द्र द्युम्नितमो मदः ।|
      block |तेन नूनं मदे मदेः ॥|
      block |यस्ते चित्रश्रवस्तमो य इन्द्र वृत्रहन्तमः ।|
      block |य ओजोदातमो मदः ॥|
      block |विद्मा हि यस्ते अद्रिवस्त्वादत्तः सत्य सोमपाः ।|
      block |विश्वासु दस्म कृष्टिषु ॥|
      block |इन्द्राय मद्वने सुतं परि ष्टोभन्तु नो गिरः ।|
      block |अर्कमर्चन्तु कारवः ॥|
      block |यस्मिन्विश्वा अधि श्रियो रणन्ति सप्त संसदः ।|
      block |इन्द्रं सुते हवामहे ॥|
      block |त्रिकद्रुकेषु चेतनं देवासो यज्ञमत्नत ।|
      block |तमिद्वर्धन्तु नो गिरः ॥|
      block |आ त्वा विशन्त्विन्दवः समुद्रमिव सिन्धवः ।|
      block |न त्वामिन्द्राति रिच्यते ॥|
      block |विव्यक्थ महिना वृषन्भक्षं सोमस्य जागृवे ।|
      block |य इन्द्र जठरेषु ते ॥|
      block |अरं त इन्द्र कुक्षये सोमो भवतु वृत्रहन् ।|
      block |अरं धामभ्य इन्दवः ॥|
      block |अरमश्वाय गायति श्रुतकक्षो अरं गवे ।|
      block |अरमिन्द्रस्य धाम्ने ॥|
      block |अरं हि ष्म सुतेषु णः सोमेष्विन्द्र भूषसि ।|
      block |अरं ते शक्र दावने ॥|
      block |पराकात्ताच्चिदद्रिवस्त्वां नक्षन्त नो गिरः ।|
      block |अरं गमाम ते वयम् ॥|
      block |एवा ह्यसि वीरयुरेवा शूर उत स्थिरः ।|
      block |एवा ते राध्यं मनः ॥|
      block |एवा रातिस्तुवीमघ विश्वेभिर्धायि धातृभिः ।|
      block |अधा चिदिन्द्र मे सचा ॥|
      block |मो षु ब्रह्मेव तन्द्रयुर्भुवो वाजानां पते ।|
      block |मत्स्वा सुतस्य गोमतः ॥|
      block |मा न इन्द्राभ्यादिशः सूरो अक्तुष्वा यमन् ।|
      block |त्वा युजा वनेम तत् ॥|
      block |त्वयेदिन्द्र युजा वयं प्रति ब्रुवीमहि स्पृधः ।|
      block |त्वमस्माकं तव स्मसि ॥|
      block |त्वामिद्धि त्वायवोऽनुनोनुवतश्चरान् ।|
      block |सखाय इन्द्र कारवः ॥|
    block |ऋग्वेदः सूक्तं|
      block |उद्घेदभि श्रुतामघं वृषभं नर्यापसम् ।|
      block |अस्तारमेषि सूर्य ॥|
      block |नव यो नवतिं पुरो बिभेद बाह्वोजसा ।|
      block |अहिं च वृत्रहावधीत् ॥|
      block |स न इन्द्रः शिवः सखाश्वावद्गोमद्यवमत् ।|
      block |उरुधारेव दोहते ॥|
      block |यदद्य कच्च वृत्रहन्नुदगा अभि सूर्य ।|
      block |सर्वं तदिन्द्र ते वशे ॥|
      block |यद्वा प्रवृद्ध सत्पते न मरा इति मन्यसे ।|
      block |उतो तत्सत्यमित्तव ॥|
      block |ये सोमासः परावति ये अर्वावति सुन्विरे ।|
      block |सर्वाँस्ताँ इन्द्र गच्छसि ॥|
      block |तमिन्द्रं वाजयामसि महे वृत्राय हन्तवे ।|
      block |स वृषा वृषभो भुवत् ॥|
      block |इन्द्रः स दामने कृत ओजिष्ठः स मदे हितः ।|
      block |द्युम्नी श्लोकी स सोम्यः ॥|
      block |गिरा वज्रो न सम्भृतः सबलो अनपच्युतः ।|
      block |ववक्ष ऋष्वो अस्तृतः ॥|
      block |दुर्गे चिन्नः सुगं कृधि गृणान इन्द्र गिर्वणः ।|
      block |त्वं च मघवन्वशः ॥|
      block |यस्य ते नू चिदादिशं न मिनन्ति स्वराज्यम् ।|
      block |न देवो नाध्रिगुर्जनः ॥|
      block |अधा ते अप्रतिष्कुतं देवी शुष्मं सपर्यतः ।|
      block |उभे सुशिप्र रोदसी ॥|
      block |त्वमेतदधारयः कृष्णासु रोहिणीषु च ।|
      block |परुष्णीषु रुशत्पयः ॥|
      block |वि यदहेरध त्विषो विश्वे देवासो अक्रमुः ।|
      block |विदन्मृगस्य ताँ अमः ॥|
      block |आदु मे निवरो भुवद्वृत्रहादिष्ट पौंस्यम् ।|
      block |अजातशत्रुरस्तृतः ॥|
      block |श्रुतं वो वृत्रहन्तमं प्र शर्धं चर्षणीनाम् ।|
      block |आ शुषे राधसे महे ॥|
      block |अया धिया च गव्यया पुरुणामन्पुरुष्टुत ।|
      block |यत्सोमेसोम आभवः ॥|
      block |बोधिन्मना इदस्तु नो वृत्रहा भूर्यासुतिः ।|
      block |शृणोतु शक्र आशिषम् ॥|
      block |कया त्वं न ऊत्याभि प्र मन्दसे वृषन् ।|
      block |कया स्तोतृभ्य आ भर ॥|
      block |कस्य वृषा सुते सचा नियुत्वान्वृषभो रणत् ।|
      block |वृत्रहा सोमपीतये ॥|
      block |अभी षु णस्त्वं रयिं मन्दसानः सहस्रिणम् ।|
      block |प्रयन्ता बोधि दाशुषे ॥|
      block |पत्नीवन्तः सुता इम उशन्तो यन्ति वीतये ।|
      block |अपां जग्मिर्निचुम्पुणः ॥|
      block |इष्टा होत्रा असृक्षतेन्द्रं वृधासो अध्वरे ।|
      block |अच्छावभृथमोजसा ॥|
      block |इह त्या सधमाद्या हरी हिरण्यकेश्या ।|
      block |वोळ्हामभि प्रयो हितम् ॥|
      block |तुभ्यं सोमाः सुता इमे स्तीर्णं बर्हिर्विभावसो ।|
      block |स्तोतृभ्य इन्द्रमा वह ॥|
      block |आ ते दक्षं वि रोचना दधद्रत्ना वि दाशुषे ।|
      block |स्तोतृभ्य इन्द्रमर्चत ॥|
      block |आ ते दधामीन्द्रियमुक्था विश्वा शतक्रतो ।|
      block |स्तोतृभ्य इन्द्र मृळय ॥|
      block |भद्रम्भद्रं न आ भरेषमूर्जं शतक्रतो ।|
      block |यदिन्द्र मृळयासि नः ॥|
      block |स नो विश्वान्या भर सुवितानि शतक्रतो ।|
      block |यदिन्द्र मृळयासि नः ॥|
      block |त्वामिद्वृत्रहन्तम सुतावन्तो हवामहे ।|
      block |यदिन्द्र मृळयासि नः ॥|
      block |उप नो हरिभिः सुतं याहि मदानां पते ।|
      block |उप नो हरिभिः सुतम् ॥|
      block |द्विता यो वृत्रहन्तमो विद इन्द्रः शतक्रतुः ।|
      block |उप नो हरिभिः सुतम् ॥|
      block |त्वं हि वृत्रहन्नेषां पाता सोमानामसि ।|
      block |उप नो हरिभिः सुतम् ॥|
      block |इन्द्र इषे ददातु न ऋभुक्षणमृभुं रयिम् ।|
      block |वाजी ददातु वाजिनम् ॥|
    block |ऋग्वेदः सूक्तं|
      block |गौर्धयति मरुतां श्रवस्युर्माता मघोनाम् ।|
      block |युक्ता वह्नी रथानाम् ॥|
      block |यस्या देवा उपस्थे व्रता विश्वे धारयन्ते ।|
      block |सूर्यामासा दृशे कम् ॥|
      block |तत्सु नो विश्वे अर्य आ सदा गृणन्ति कारवः ।|
      block |मरुतः सोमपीतये ॥|
      block |अस्ति सोमो अयं सुतः पिबन्त्यस्य मरुतः ।|
      block |उत स्वराजो अश्विना ॥|
      block |पिबन्ति मित्रो अर्यमा तना पूतस्य वरुणः ।|
      block |त्रिषधस्थस्य जावतः ॥|
      block |उतो न्वस्य जोषमाँ इन्द्रः सुतस्य गोमतः ।|
      block |प्रातर्होतेव मत्सति ॥|
      block |कदत्विषन्त सूरयस्तिर आप इव स्रिधः ।|
      block |अर्षन्ति पूतदक्षसः ॥|
      block |कद्वो अद्य महानां देवानामवो वृणे ।|
      block |त्मना च दस्मवर्चसाम् ॥|
      block |आ ये विश्वा पार्थिवानि पप्रथन्रोचना दिवः ।|
      block |मरुतः सोमपीतये ॥|
      block |त्यान्नु पूतदक्षसो दिवो वो मरुतो हुवे ।|
      block |अस्य सोमस्य पीतये ॥|
      block |त्यान्नु ये वि रोदसी तस्तभुर्मरुतो हुवे ।|
      block |अस्य सोमस्य पीतये ॥|
      block |त्यं नु मारुतं गणं गिरिष्ठां वृषणं हुवे ।|
      block |अस्य सोमस्य पीतये ॥|
    block |ऋग्वेदः सूक्तं|
      block |आ त्वा गिरो रथीरिवास्थुः सुतेषु गिर्वणः ।|
      block |अभि त्वा समनूषतेन्द्र वत्सं न मातरः ॥|
      block |आ त्वा शुक्रा अचुच्यवुः सुतास इन्द्र गिर्वणः ।|
      block |पिबा त्वस्यान्धस इन्द्र विश्वासु ते हितम् ॥|
      block |पिबा सोमं मदाय कमिन्द्र श्येनाभृतं सुतम् ।|
      block |त्वं हि शश्वतीनां पती राजा विशामसि ॥|
      block |श्रुधी हवं तिरश्च्या इन्द्र यस्त्वा सपर्यति ।|
      block |सुवीर्यस्य गोमतो रायस्पूर्धि महाँ असि ॥|
      block |इन्द्र यस्ते नवीयसीं गिरं मन्द्रामजीजनत् ।|
      block |चिकित्विन्मनसं धियं प्रत्नामृतस्य पिप्युषीम् ॥|
      block |तमु ष्टवाम यं गिर इन्द्रमुक्थानि वावृधुः ।|
      block |पुरूण्यस्य पौंस्या सिषासन्तो वनामहे ॥|
      block |एतो न्विन्द्रं स्तवाम शुद्धं शुद्धेन साम्ना ।|
      block |शुद्धैरुक्थैर्वावृध्वांसं शुद्ध आशीर्वान्ममत्तु ॥|
      block |इन्द्र शुद्धो न आ गहि शुद्धः शुद्धाभिरूतिभिः ।|
      block |शुद्धो रयिं नि धारय शुद्धो ममद्धि सोम्यः ॥|
      block |इन्द्र शुद्धो हि नो रयिं शुद्धो रत्नानि दाशुषे ।|
      block |शुद्धो वृत्राणि जिघ्नसे शुद्धो वाजं सिषाससि ॥|
    block |ऋग्वेदः सूक्तं|
      block |अस्मा उषास आतिरन्त याममिन्द्राय नक्तमूर्म्याः सुवाचः ।|
      block |अस्मा आपो मातरः सप्त तस्थुर्नृभ्यस्तराय सिन्धवः सुपाराः ॥|
      block |अतिविद्धा विथुरेणा चिदस्त्रा त्रिः सप्त सानु संहिता गिरीणाम् ।|
      block |न तद्देवो न मर्त्यस्तुतुर्याद्यानि प्रवृद्धो वृषभश्चकार ॥|
      block |इन्द्रस्य वज्र आयसो निमिश्ल इन्द्रस्य बाह्वोर्भूयिष्ठमोजः ।|
      block |शीर्षन्निन्द्रस्य क्रतवो निरेक आसन्नेषन्त श्रुत्या उपाके ॥|
      block |मन्ये त्वा यज्ञियं यज्ञियानां मन्ये त्वा च्यवनमच्युतानाम् ।|
      block |मन्ये त्वा सत्वनामिन्द्र केतुं मन्ये त्वा वृषभं चर्षणीनाम् ॥|
      block |आ यद्वज्रं बाह्वोरिन्द्र धत्से मदच्युतमहये हन्तवा उ ।|
      block |प्र पर्वता अनवन्त प्र गावः प्र ब्रह्माणो अभिनक्षन्त इन्द्रम् ॥|
      block |तमु ष्टवाम य इमा जजान विश्वा जातान्यवराण्यस्मात् ।|
      block |इन्द्रेण मित्रं दिधिषेम गीर्भिरुपो नमोभिर्वृषभं विशेम ॥|
      block |वृत्रस्य त्वा श्वसथादीषमाणा विश्वे देवा अजहुर्ये सखायः ।|
      block |मरुद्भिरिन्द्र सख्यं ते अस्त्वथेमा विश्वाः पृतना जयासि ॥|
      block |त्रिः षष्टिस्त्वा मरुतो वावृधाना उस्रा इव राशयो यज्ञियासः ।|
      block |उप त्वेमः कृधि नो भागधेयं शुष्मं त एना हविषा विधेम ॥|
      block |तिग्ममायुधं मरुतामनीकं कस्त इन्द्र प्रति वज्रं दधर्ष ।|
      block |अनायुधासो असुरा अदेवाश्चक्रेण ताँ अप वप ऋजीषिन् ॥|
      block |मह उग्राय तवसे सुवृक्तिं प्रेरय शिवतमाय पश्वः ।|
      block |गिर्वाहसे गिर इन्द्राय पूर्वीर्धेहि तन्वे कुविदङ्ग वेदत् ॥|
      block |उक्थवाहसे विभ्वे मनीषां द्रुणा न पारमीरया नदीनाम् ।|
      block |नि स्पृश धिया तन्वि श्रुतस्य जुष्टतरस्य कुविदङ्ग वेदत् ॥|
      block |तद्विविड्ढि यत्त इन्द्रो जुजोषत्स्तुहि सुष्टुतिं नमसा विवास ।|
      block |उप भूष जरितर्मा रुवण्यः श्रावया वाचं कुविदङ्ग वेदत् ॥|
      block |अव द्रप्सो अंशुमतीमतिष्ठदियानः कृष्णो दशभिः सहस्रैः ।|
      block |आवत्तमिन्द्रः शच्या धमन्तमप स्नेहितीर्नृमणा अधत्त ॥|
      block |द्रप्समपश्यं विषुणे चरन्तमुपह्वरे नद्यो अंशुमत्याः ।|
      block |नभो न कृष्णमवतस्थिवांसमिष्यामि वो वृषणो युध्यताजौ ॥|
      block |अध द्रप्सो अंशुमत्या उपस्थेऽधारयत्तन्वं तित्विषाणः ।|
      block |विशो अदेवीरभ्याचरन्तीर्बृहस्पतिना युजेन्द्रः ससाहे ॥|
      block |त्वं ह त्यत्सप्तभ्यो जायमानोऽशत्रुभ्यो अभवः शत्रुरिन्द्र ।|
      block |गूळ्हे द्यावापृथिवी अन्वविन्दो विभुमद्भ्यो भुवनेभ्यो रणं धाः ॥|
      block |त्वं ह त्यदप्रतिमानमोजो वज्रेण वज्रिन्धृषितो जघन्थ ।|
      block |त्वं शुष्णस्यावातिरो वधत्रैस्त्वं गा इन्द्र शच्येदविन्दः ॥|
      block |त्वं ह त्यद्वृषभ चर्षणीनां घनो वृत्राणां तविषो बभूथ ।|
      block |त्वं सिन्धूँरसृजस्तस्तभानान्त्वमपो अजयो दासपत्नीः ॥|
      block |स सुक्रतू रणिता यः सुतेष्वनुत्तमन्युर्यो अहेव रेवान् ।|
      block |य एक इन्नर्यपांसि कर्ता स वृत्रहा प्रतीदन्यमाहुः ॥|
      block |स वृत्रहेन्द्रश्चर्षणीधृत्तं सुष्टुत्या हव्यं हुवेम ।|
      block |स प्राविता मघवा नोऽधिवक्ता स वाजस्य श्रवस्यस्य दाता ॥|
      block |स वृत्रहेन्द्र ऋभुक्षाः सद्यो जज्ञानो हव्यो बभूव ।|
      block |कृण्वन्नपांसि नर्या पुरूणि सोमो न पीतो हव्यः सखिभ्यः ॥|
    block |ऋग्वेदः सूक्तं|
      block |या इन्द्र भुज आभरः स्वर्वाँ असुरेभ्यः ।|
      block |स्तोतारमिन्मघवन्नस्य वर्धय ये च त्वे वृक्तबर्हिषः ॥|
      block |यमिन्द्र दधिषे त्वमश्वं गां भागमव्ययम् ।|
      block |यजमाने सुन्वति दक्षिणावति तस्मिन्तं धेहि मा पणौ ॥|
      block |य इन्द्र सस्त्यव्रतोऽनुष्वापमदेवयुः ।|
      block |स्वैः ष एवैर्मुमुरत्पोष्यं रयिं सनुतर्धेहि तं ततः ॥|
      block |यच्छक्रासि परावति यदर्वावति वृत्रहन् ।|
      block |अतस्त्वा गीर्भिर्द्युगदिन्द्र केशिभिः सुतावाँ आ विवासति ॥|
      block |यद्वासि रोचने दिवः समुद्रस्याधि विष्टपि ।|
      block |यत्पार्थिवे सदने वृत्रहन्तम यदन्तरिक्ष आ गहि ॥|
      block |स नः सोमेषु सोमपाः सुतेषु शवसस्पते ।|
      block |मादयस्व राधसा सूनृतावतेन्द्र राया परीणसा ॥|
      block |मा न इन्द्र परा वृणग्भवा नः सधमाद्यः ।|
      block |त्वं न ऊती त्वमिन्न आप्यं मा न इन्द्र परा वृणक् ॥|
      block |अस्मे इन्द्र सचा सुते नि षदा पीतये मधु ।|
      block |कृधी जरित्रे मघवन्नवो महदस्मे इन्द्र सचा सुते ॥|
      block |न त्वा देवास आशत न मर्त्यासो अद्रिवः ।|
      block |विश्वा जातानि शवसाभिभूरसि न त्वा देवास आशत ॥|
      block |विश्वाः पृतना अभिभूतरं नरं सजूस्ततक्षुरिन्द्रं जजनुश्च राजसे ।|
      block |क्रत्वा वरिष्ठं वर आमुरिमुतोग्रमोजिष्ठं तवसं तरस्विनम् ॥|
      block |समीं रेभासो अस्वरन्निन्द्रं सोमस्य पीतये ।|
      block |स्वर्पतिं यदीं वृधे धृतव्रतो ह्योजसा समूतिभिः ॥|
      block |नेमिं नमन्ति चक्षसा मेषं विप्रा अभिस्वरा ।|
      block |सुदीतयो वो अद्रुहोऽपि कर्णे तरस्विनः समृक्वभिः ॥|
      block |तमिन्द्रं जोहवीमि मघवानमुग्रं सत्रा दधानमप्रतिष्कुतं शवांसि ।|
      block |मंहिष्ठो गीर्भिरा च यज्ञियो ववर्तद्राये नो विश्वा सुपथा कृणोतु वज्री ॥|
      block |त्वं पुर इन्द्र चिकिदेना व्योजसा शविष्ठ शक्र नाशयध्यै ।|
      block |त्वद्विश्वानि भुवनानि वज्रिन्द्यावा रेजेते पृथिवी च भीषा ॥|
      block |तन्म ऋतमिन्द्र शूर चित्र पात्वपो न वज्रिन्दुरिताति पर्षि भूरि ।|
      block |कदा न इन्द्र राय आ दशस्येर्विश्वप्स्न्यस्य स्पृहयाय्यस्य राजन् ॥|
    block |ऋग्वेदः सूक्तं|
      block |इन्द्राय साम गायत विप्राय बृहते बृहत् ।|
      block |धर्मकृते विपश्चिते पनस्यवे ॥|
      block |त्वमिन्द्राभिभूरसि त्वं सूर्यमरोचयः ।|
      block |विश्वकर्मा विश्वदेवो महाँ असि ॥|
      block |विभ्राजञ्ज्योतिषा स्वरगच्छो रोचनं दिवः ।|
      block |देवास्त इन्द्र सख्याय येमिरे ॥|
      block |एन्द्र नो गधि प्रियः सत्राजिदगोह्यः ।|
      block |गिरिर्न विश्वतस्पृथुः पतिर्दिवः ॥|
      block |अभि हि सत्य सोमपा उभे बभूथ रोदसी ।|
      block |इन्द्रासि सुन्वतो वृधः पतिर्दिवः ॥|
      block |त्वं हि शश्वतीनामिन्द्र दर्ता पुरामसि ।|
      block |हन्ता दस्योर्मनोर्वृधः पतिर्दिवः ॥|
      block |अधा हीन्द्र गिर्वण उप त्वा कामान्महः ससृज्महे ।|
      block |उदेव यन्त उदभिः ॥|
      block |वार्ण त्वा यव्याभिर्वर्धन्ति शूर ब्रह्माणि ।|
      block |वावृध्वांसं चिदद्रिवो दिवेदिवे ॥|
      block |युञ्जन्ति हरी इषिरस्य गाथयोरौ रथ उरुयुगे ।|
      block |इन्द्रवाहा वचोयुजा ॥|
      block |त्वं न इन्द्रा भरँ ओजो नृम्णं शतक्रतो विचर्षणे ।|
      block |आ वीरं पृतनाषहम् ॥|
      block |त्वं हि नः पिता वसो त्वं माता शतक्रतो बभूविथ ।|
      block |अधा ते सुम्नमीमहे ॥|
      block |त्वां शुष्मिन्पुरुहूत वाजयन्तमुप ब्रुवे शतक्रतो ।|
      block |स नो रास्व सुवीर्यम् ॥|
    block |ऋग्वेदः सूक्तं|
      block |त्वामिदा ह्यो नरोऽपीप्यन्वज्रिन्भूर्णयः ।|
      block |स इन्द्र स्तोमवाहसामिह श्रुध्युप स्वसरमा गहि ॥|
      block |मत्स्वा सुशिप्र हरिवस्तदीमहे त्वे आ भूषन्ति वेधसः ।|
      block |तव श्रवांस्युपमान्युक्थ्या सुतेष्विन्द्र गिर्वणः ॥|
      block |श्रायन्त इव सूर्यं विश्वेदिन्द्रस्य भक्षत ।|
      block |वसूनि जाते जनमान ओजसा प्रति भागं न दीधिम ॥|
      block |अनर्शरातिं वसुदामुप स्तुहि भद्रा इन्द्रस्य रातयः ।|
      block |सो अस्य कामं विधतो न रोषति मनो दानाय चोदयन् ॥|
      block |त्वमिन्द्र प्रतूर्तिष्वभि विश्वा असि स्पृधः ।|
      block |अशस्तिहा जनिता विश्वतूरसि त्वं तूर्य तरुष्यतः ॥|
      block |अनु ते शुष्मं तुरयन्तमीयतुः क्षोणी शिशुं न मातरा ।|
      block |विश्वास्ते स्पृधः श्नथयन्त मन्यवे वृत्रं यदिन्द्र तूर्वसि ॥|
      block |इत ऊती वो अजरं प्रहेतारमप्रहितम् ।|
      block |आशुं जेतारं हेतारं रथीतममतूर्तं तुग्र्यावृधम् ॥|
      block |इष्कर्तारमनिष्कृतं सहस्कृतं शतमूतिं शतक्रतुम् ।|
      block |समानमिन्द्रमवसे हवामहे वसवानं वसूजुवम् ॥|
    block |ऋग्वेदः सूक्तं|
      block |अयं त एमि तन्वा पुरस्ताद्विश्वे देवा अभि मा यन्ति पश्चात् ।|
      block |यदा मह्यं दीधरो भागमिन्द्रादिन्मया कृणवो वीर्याणि ॥|
      block |दधामि ते मधुनो भक्षमग्रे हितस्ते भागः सुतो अस्तु सोमः ।|
      block |असश्च त्वं दक्षिणतः सखा मेऽधा वृत्राणि जङ्घनाव भूरि ॥|
      block |प्र सु स्तोमं भरत वाजयन्त इन्द्राय सत्यं यदि सत्यमस्ति ।|
      block |नेन्द्रो अस्तीति नेम उ त्व आह क ईं ददर्श कमभि ष्टवाम ॥|
      block |अयमस्मि जरितः पश्य मेह विश्वा जातान्यभ्यस्मि मह्ना ।|
      block |ऋतस्य मा प्रदिशो वर्धयन्त्यादर्दिरो भुवना दर्दरीमि ॥|
      block |आ यन्मा वेना अरुहन्नृतस्यँ एकमासीनं हर्यतस्य पृष्ठे ।|
      block |मनश्चिन्मे हृद आ प्रत्यवोचदचिक्रदञ्छिशुमन्तः सखायः ॥|
      block |विश्वेत्ता ते सवनेषु प्रवाच्या या चकर्थ मघवन्निन्द्र सुन्वते ।|
      block |पारावतं यत्पुरुसम्भृतं वस्वपावृणोः शरभाय ऋषिबन्धवे ॥|
      block |प्र नूनं धावता पृथङ्नेह यो वो अवावरीत् ।|
      block |नि षीं वृत्रस्य मर्मणि वज्रमिन्द्रो अपीपतत् ॥|
      block |मनोजवा अयमान आयसीमतरत्पुरम् ।|
      block |दिवं सुपर्णो गत्वाय सोमं वज्रिण आभरत् ॥|
      block |समुद्रे अन्तः शयत उद्ना वज्रो अभीवृतः ।|
      block |भरन्त्यस्मै संयतः पुरःप्रस्रवणा बलिम् ॥|
      block |यद्वाग्वदन्त्यविचेतनानि राष्ट्री देवानां निषसाद मन्द्रा ।|
      block |चतस्र ऊर्जं दुदुहे पयांसि क्व स्विदस्याः परमं जगाम ॥|
      block |देवीं वाचमजनयन्त देवास्तां विश्वरूपाः पशवो वदन्ति ।|
      block |सा नो मन्द्रेषमूर्जं दुहाना धेनुर्वागस्मानुप सुष्टुतैतु ॥|
      block |सखे विष्णो वितरं वि क्रमस्व द्यौर्देहि लोकं वज्राय विष्कभे ।|
      block |हनाव वृत्रं रिणचाव सिन्धूनिन्द्रस्य यन्तु प्रसवे विसृष्टाः ॥|
    block |ऋग्वेदः सूक्तं|
      block |ऋधगित्था स मर्त्यः शशमे देवतातये ।|
      block |यो नूनं मित्रावरुणावभिष्टय आचक्रे हव्यदातये ॥|
      block |वर्षिष्ठक्षत्रा उरुचक्षसा नरा राजाना दीर्घश्रुत्तमा ।|
      block |ता बाहुता न दंसना रथर्यतः साकं सूर्यस्य रश्मिभिः ॥|
      block |प्र यो वां मित्रावरुणाजिरो दूतो अद्रवत् ।|
      block |अयःशीर्षा मदेरघुः ॥|
      block |न यः सम्पृच्छे न पुनर्हवीतवे न संवादाय रमते ।|
      block |तस्मान्नो अद्य समृतेरुरुष्यतं बाहुभ्यां न उरुष्यतम् ॥|
      block |प्र मित्राय प्रार्यम्णे सचथ्यमृतावसो ।|
      block |वरूथ्यं वरुणे छन्द्यं वच स्तोत्रं राजसु गायत ॥|
      block |ते हिन्विरे अरुणं जेन्यं वस्वेकं पुत्रं तिसॄणाम् ।|
      block |ते धामान्यमृता मर्त्यानामदब्धा अभि चक्षते ॥|
      block |आ मे वचांस्युद्यता द्युमत्तमानि कर्त्वा ।|
      block |उभा यातं नासत्या सजोषसा प्रति हव्यानि वीतये ॥|
      block |रातिं यद्वामरक्षसं हवामहे युवाभ्यां वाजिनीवसू ।|
      block |प्राचीं होत्रां प्रतिरन्तावितं नरा गृणाना जमदग्निना ॥|
      block |आ नो यज्ञं दिविस्पृशं वायो याहि सुमन्मभिः ।|
      block |अन्तः पवित्र उपरि श्रीणानोऽयं शुक्रो अयामि ते ॥|
      block |वेत्यध्वर्युः पथिभी रजिष्ठैः प्रति हव्यानि वीतये ।|
      block |अधा नियुत्व उभयस्य नः पिब शुचिं सोमं गवाशिरम् ॥|
      block |बण्महाँ असि सूर्य बळादित्य महाँ असि ।|
      block |महस्ते सतो महिमा पनस्यतेऽद्धा देव महाँ असि ॥|
      block |बट् सूर्य श्रवसा महाँ असि सत्रा देव महाँ असि ।|
      block |मह्ना देवानामसुर्यः पुरोहितो विभु ज्योतिरदाभ्यम् ॥|
      block |इयं या नीच्यर्किणी रूपा रोहिण्या कृता ।|
      block |चित्रेव प्रत्यदर्श्यायत्यन्तर्दशसु बाहुषु ॥|
      block |प्रजा ह तिस्रो अत्यायमीयुर्न्यन्या अर्कमभितो विविश्रे ।|
      block |बृहद्ध तस्थौ भुवनेष्वन्तः पवमानो हरित आ विवेश ॥|
      block |माता रुद्राणां दुहिता वसूनां स्वसादित्यानाममृतस्य नाभिः ।|
      block |प्र नु वोचं चिकितुषे जनाय मा गामनागामदितिं वधिष्ट ॥|
      block |वचोविदं वाचमुदीरयन्तीं विश्वाभिर्धीभिरुपतिष्ठमानाम् ।|
      block |देवीं देवेभ्यः पर्येयुषीं गामा मावृक्त मर्त्यो दभ्रचेताः ॥|
    block |ऋग्वेदः सूक्तं|
      block |त्वमग्ने बृहद्वयो दधासि देव दाशुषे ।|
      block |कविर्गृहपतिर्युवा ॥|
      block |स न ईळानया सह देवाँ अग्ने दुवस्युवा ।|
      block |चिकिद्विभानवा वह ॥|
      block |त्वया ह स्विद्युजा वयं चोदिष्ठेन यविष्ठ्य ।|
      block |अभि ष्मो वाजसातये ॥|
      block |और्वभृगुवच्छुचिमप्नवानवदा हुवे ।|
      block |अग्निं समुद्रवाससम् ॥|
      block |हुवे वातस्वनं कविं पर्जन्यक्रन्द्यं सहः ।|
      block |अग्निं समुद्रवाससम् ॥|
      block |आ सवं सवितुर्यथा भगस्येव भुजिं हुवे ।|
      block |अग्निं समुद्रवाससम् ॥|
      block |अग्निं वो वृधन्तमध्वराणां पुरूतमम् ।|
      block |अच्छा नप्त्रे सहस्वते ॥|
      block |अयं यथा न आभुवत्त्वष्टा रूपेव तक्ष्या ।|
      block |अस्य क्रत्वा यशस्वतः ॥|
      block |अयं विश्वा अभि श्रियोऽग्निर्देवेषु पत्यते ।|
      block |आ वाजैरुप नो गमत् ॥|
      block |विश्वेषामिह स्तुहि होतॄणां यशस्तमम् ।|
      block |अग्निं यज्ञेषु पूर्व्यम् ॥|
      block |शीरं पावकशोचिषं ज्येष्ठो यो दमेष्वा ।|
      block |दीदाय दीर्घश्रुत्तमः ॥|
      block |तमर्वन्तं न सानसिं गृणीहि विप्र शुष्मिणम् ।|
      block |मित्रं न यातयज्जनम् ॥|
      block |उप त्वा जामयो गिरो देदिशतीर्हविष्कृतः ।|
      block |वायोरनीके अस्थिरन् ॥|
      block |यस्य त्रिधात्ववृतं बर्हिस्तस्थावसंदिनम् ।|
      block |आपश्चिन्नि दधा पदम् ॥|
      block |पदं देवस्य मीळ्हुषोऽनाधृष्टाभिरूतिभिः ।|
      block |भद्रा सूर्य इवोपदृक् ॥|
      block |अग्ने घृतस्य धीतिभिस्तेपानो देव शोचिषा ।|
      block |आ देवान्वक्षि यक्षि च ॥|
      block |तं त्वाजनन्त मातरः कविं देवासो अङ्गिरः ।|
      block |हव्यवाहममर्त्यम् ॥|
      block |प्रचेतसं त्वा कवेऽग्ने दूतं वरेण्यम् ।|
      block |हव्यवाहं नि षेदिरे ॥|
      block |नहि मे अस्त्यघ्न्या न स्वधितिर्वनन्वति ।|
      block |अथैतादृग्भरामि ते ॥|
      block |यदग्ने कानि कानि चिदा ते दारूणि दध्मसि ।|
      block |ता जुषस्व यविष्ठ्य ॥|
      block |यदत्त्युपजिह्विका यद्वम्रो अतिसर्पति ।|
      block |सर्वं तदस्तु ते घृतम् ॥|
      block |अग्निमिन्धानो मनसा धियं सचेत मर्त्यः ।|
      block |अग्निमीधे विवस्वभिः ॥|
    block |ऋग्वेदः सूक्तं|
      block |अदर्शि गातुवित्तमो यस्मिन्व्रतान्यादधुः ।|
      block |उपो षु जातमार्यस्य वर्धनमग्निं नक्षन्त नो गिरः ॥|
      block |प्र दैवोदासो अग्निर्देवाँ अच्छा न मज्मना ।|
      block |अनु मातरं पृथिवीं वि वावृते तस्थौ नाकस्य सानवि ॥|
      block |यस्माद्रेजन्त कृष्टयश्चर्कृत्यानि कृण्वतः ।|
      block |सहस्रसां मेधसाताविव त्मनाग्निं धीभिः सपर्यत ॥|
      block |प्र यं राये निनीषसि मर्तो यस्ते वसो दाशत् ।|
      block |स वीरं धत्ते अग्न उक्थशंसिनं त्मना सहस्रपोषिणम् ॥|
      block |स दृळ्हे चिदभि तृणत्ति वाजमर्वता स धत्ते अक्षिति श्रवः ।|
      block |त्वे देवत्रा सदा पुरूवसो विश्वा वामानि धीमहि ॥|
      block |यो विश्वा दयते वसु होता मन्द्रो जनानाम् ।|
      block |मधोर्न पात्रा प्रथमान्यस्मै प्र स्तोमा यन्त्यग्नये ॥|
      block |अश्वं न गीर्भी रथ्यं सुदानवो मर्मृज्यन्ते देवयवः ।|
      block |उभे तोके तनये दस्म विश्पते पर्षि राधो मघोनाम् ॥|
      block |प्र मंहिष्ठाय गायत ऋताव्ने बृहते शुक्रशोचिषे ।|
      block |उपस्तुतासो अग्नये ॥|
      block |आ वंसते मघवा वीरवद्यशः समिद्धो द्युम्न्याहुतः ।|
      block |कुविन्नो अस्य सुमतिर्नवीयस्यच्छा वाजेभिरागमत् ॥|
      block |प्रेष्ठमु प्रियाणां स्तुह्यासावातिथिम् ।|
      block |अग्निं रथानां यमम् ॥|
      block |उदिता यो निदिता वेदिता वस्वा यज्ञियो ववर्तति ।|
      block |दुष्टरा यस्य प्रवणे नोर्मयो धिया वाजं सिषासतः ॥|
      block |मा नो हृणीतामतिथिर्वसुरग्निः पुरुप्रशस्त एषः ।|
      block |यः सुहोता स्वध्वरः ॥|
      block |मो ते रिषन्ये अच्छोक्तिभिर्वसोऽग्ने केभिश्चिदेवैः ।|
      block |कीरिश्चिद्धि त्वामीट्टे दूत्याय रातहव्यः स्वध्वरः ॥|
      block |आग्ने याहि मरुत्सखा रुद्रेभिः सोमपीतये ।|
      block |सोभर्या उप सुष्टुतिं मादयस्व स्वर्णरे ॥|

  block |ऋग्वेदः मण्डल ९|

  block |ऋग्वेदः मण्डल १०|
    block |ऋग्वेदः सूक्तं|
      block |अग्रे बृहन्नुषसामूर्ध्वो अस्थान्निर्जगन्वान्तमसो ज्योतिषागात् ।|
      block |अग्निर्भानुना रुशता स्वङ्ग आ जातो विश्वा सद्मान्यप्राः ॥|
      block |स जातो गर्भो असि रोदस्योरग्ने चारुर्विभृत ओषधीषु ।|
      block |चित्रः शिशुः परि तमांस्यक्तून्प्र मातृभ्यो अधि कनिक्रदद्गाः ॥|
      block |विष्णुरित्था परममस्य विद्वाञ्जातो बृहन्नभि पाति तृतीयम् ।|
      block |आसा यदस्य पयो अक्रत स्वं सचेतसो अभ्यर्चन्त्यत्र ॥|
      block |अत उ त्वा पितुभृतो जनित्रीरन्नावृधं प्रति चरन्त्यन्नैः ।|
      block |ता ईं प्रत्येषि पुनरन्यरूपा असि त्वं विक्षु मानुषीषु होता ॥|
      block |होतारं चित्ररथमध्वरस्य यज्ञस्ययज्ञस्य केतुं रुशन्तम् ।|
      block |प्रत्यर्धिं देवस्यदेवस्य मह्ना श्रिया त्वग्निमतिथिं जनानाम् ॥|
      block |स तु वस्त्राण्यध पेशनानि वसानो अग्निर्नाभा पृथिव्याः ।|
      block |अरुषो जातः पद इळायाः पुरोहितो राजन्यक्षीह देवान् ॥|
      block |आ हि द्यावापृथिवी अग्न उभे सदा पुत्रो न मातरा ततन्थ ।|
      block |प्र याह्यच्छोशतो यविष्ठाथा वह सहस्येह देवान् ॥|
    block |ऋग्वेदः सूक्तं|
      block |पिप्रीहि देवाँ उशतो यविष्ठ विद्वाँ ऋतूँरृतुपते यजेह ।|
      block |ये दैव्या ऋत्विजस्तेभिरग्ने त्वं होतॄणामस्यायजिष्ठः ॥|
      block |वेषि होत्रमुत पोत्रं जनानां मन्धातासि द्रविणोदा ऋतावा ।|
      block |स्वाहा वयं कृणवामा हवींषि देवो देवान्यजत्वग्निरर्हन् ॥|
      block |आ देवानामपि पन्थामगन्म यच्छक्नवाम तदनु प्रवोळ्हुम् ।|
      block |अग्निर्विद्वान्स यजात्सेदु होता सो अध्वरान्स ऋतून्कल्पयाति ॥|
      block |यद्वो वयं प्रमिनाम व्रतानि विदुषां देवा अविदुष्टरासः ।|
      block |अग्निष्टद्विश्वमा पृणाति विद्वान्येभिर्देवाँ ऋतुभिः कल्पयाति ॥|
      block |यत्पाकत्रा मनसा दीनदक्षा न यज्ञस्य मन्वते मर्त्यासः ।|
      block |अग्निष्टद्धोता क्रतुविद्विजानन्यजिष्ठो देवाँ ऋतुशो यजाति ॥|
      block |विश्वेषां ह्यध्वराणामनीकं चित्रं केतुं जनिता त्वा जजान ।|
      block |स आ यजस्व नृवतीरनु क्षा स्पार्हा इषः क्षुमतीर्विश्वजन्याः ॥|
      block |यं त्वा द्यावापृथिवी यं त्वापस्त्वष्टा यं त्वा सुजनिमा जजान ।|
      block |पन्थामनु प्रविद्वान्पितृयाणं द्युमदग्ने समिधानो वि भाहि ॥|
    block |ऋग्वेदः सूक्तं|
      block |इनो राजन्नरतिः समिद्धो रौद्रो दक्षाय सुषुमाँ अदर्शि ।|
      block |चिकिद्वि भाति भासा बृहतासिक्नीमेति रुशतीमपाजन् ॥|
      block |कृष्णां यदेनीमभि वर्पसा भूज्जनयन्योषां बृहतः पितुर्जाम् ।|
      block |ऊर्ध्वं भानुं सूर्यस्य स्तभायन्दिवो वसुभिररतिर्वि भाति ॥|
      block |भद्रो भद्रया सचमान आगात्स्वसारं जारो अभ्येति पश्चात् ।|
      block |सुप्रकेतैर्द्युभिरग्निर्वितिष्ठन्रुशद्भिर्वर्णैरभि राममस्थात् ॥|
      block |अस्य यामासो बृहतो न वग्नूनिन्धाना अग्नेः सख्युः शिवस्य ।|
      block |ईड्यस्य वृष्णो बृहतः स्वासो भामासो यामन्नक्तवश्चिकित्रे ॥|
      block |स्वना न यस्य भामासः पवन्ते रोचमानस्य बृहतः सुदिवः ।|
      block |ज्येष्ठेभिर्यस्तेजिष्ठैः क्रीळुमद्भिर्वर्षिष्ठेभिर्भानुभिर्नक्षति द्याम् ॥|
      block |अस्य शुष्मासो ददृशानपवेर्जेहमानस्य स्वनयन्नियुद्भिः ।|
      block |प्रत्नेभिर्यो रुशद्भिर्देवतमो वि रेभद्भिररतिर्भाति विभ्वा ॥|
      block |स आ वक्षि महि न आ च सत्सि दिवस्पृथिव्योररतिर्युवत्योः ।|
      block |अग्निः सुतुकः सुतुकेभिरश्वै रभस्वद्भी रभस्वाँ एह गम्याः ॥|
    block |ऋग्वेदः सूक्तं|
      block |प्र ते यक्षि प्र त इयर्मि मन्म भुवो यथा वन्द्यो नो हवेषु ।|
      block |धन्वन्निव प्रपा असि त्वमग्न इयक्षवे पूरवे प्रत्न राजन् ॥|
      block |यं त्वा जनासो अभि संचरन्ति गाव उष्णमिव व्रजं यविष्ठ ।|
      block |दूतो देवानामसि मर्त्यानामन्तर्महाँश्चरसि रोचनेन ॥|
      block |शिशुं न त्वा जेन्यं वर्धयन्ती माता बिभर्ति सचनस्यमाना ।|
      block |धनोरधि प्रवता यासि हर्यञ्जिगीषसे पशुरिवावसृष्टः ॥|
      block |मूरा अमूर न वयं चिकित्वो महित्वमग्ने त्वमङ्ग वित्से ।|
      block |शये वव्रिश्चरति जिह्वयादन्रेरिह्यते युवतिं विश्पतिः सन् ॥|
      block |कूचिज्जायते सनयासु नव्यो वने तस्थौ पलितो धूमकेतुः ।|
      block |अस्नातापो वृषभो न प्र वेति सचेतसो यं प्रणयन्त मर्ताः ॥|
      block |तनूत्यजेव तस्करा वनर्गू रशनाभिर्दशभिरभ्यधीताम् ।|
      block |इयं ते अग्ने नव्यसी मनीषा युक्ष्वा रथं न शुचयद्भिरङ्गैः ॥|
      block |ब्रह्म च ते जातवेदो नमश्चेयं च गीः सदमिद्वर्धनी भूत् ।|
      block |रक्षा णो अग्ने तनयानि तोका रक्षोत नस्तन्वो अप्रयुच्छन् ॥|
    block |ऋग्वेदः सूक्तं|
      block |एकः समुद्रो धरुणो रयीणामस्मद्धृदो भूरिजन्मा वि चष्टे ।|
      block |सिषक्त्यूधर्निण्योरुपस्थ उत्सस्य मध्ये निहितं पदं वेः ॥|
      block |समानं नीळं वृषणो वसानाः सं जग्मिरे महिषा अर्वतीभिः ।|
      block |ऋतस्य पदं कवयो नि पान्ति गुहा नामानि दधिरे पराणि ॥|
      block |ऋतायिनी मायिनी सं दधाते मित्वा शिशुं जज्ञतुर्वर्धयन्ती ।|
      block |विश्वस्य नाभिं चरतो ध्रुवस्य कवेश्चित्तन्तुं मनसा वियन्तः ॥|
      block |ऋतस्य हि वर्तनयः सुजातमिषो वाजाय प्रदिवः सचन्ते ।|
      block |अधीवासं रोदसी वावसाने घृतैरन्नैर्वावृधाते मधूनाम् ॥|
      block |सप्त स्वसॄररुषीर्वावशानो विद्वान्मध्व उज्जभारा दृशे कम् ।|
      block |अन्तर्येमे अन्तरिक्षे पुराजा इच्छन्वव्रिमविदत्पूषणस्य ॥|
      block |सप्त मर्यादाः कवयस्ततक्षुस्तासामेकामिदभ्यंहुरो गात् ।|
      block |आयोर्ह स्कम्भ उपमस्य नीळे पथां विसर्गे धरुणेषु तस्थौ ॥|
      block |असच्च सच्च परमे व्योमन्दक्षस्य जन्मन्नदितेरुपस्थे ।|
      block |अग्निर्ह नः प्रथमजा ऋतस्य पूर्व आयुनि वृषभश्च धेनुः ॥|
    block |ऋग्वेदः सूक्तं|
      block |अयं स यस्य शर्मन्नवोभिरग्नेरेधते जरिताभिष्टौ ।|
      block |ज्येष्ठेभिर्यो भानुभिरृषूणां पर्येति परिवीतो विभावा ॥|
      block |यो भानुभिर्विभावा विभात्यग्निर्देवेभिरृतावाजस्रः ।|
      block |आ यो विवाय सख्या सखिभ्योऽपरिह्वृतो अत्यो न सप्तिः ॥|
      block |ईशे यो विश्वस्या देववीतेरीशे विश्वायुरुषसो व्युष्टौ ।|
      block |आ यस्मिन्मना हवींष्यग्नावरिष्टरथ स्कभ्नाति शूषैः ॥|
      block |शूषेभिर्वृधो जुषाणो अर्कैर्देवाँ अच्छा रघुपत्वा जिगाति ।|
      block |मन्द्रो होता स जुह्वा यजिष्ठः सम्मिश्लो अग्निरा जिघर्ति देवान् ॥|
      block |तमुस्रामिन्द्रं न रेजमानमग्निं गीर्भिर्नमोभिरा कृणुध्वम् ।|
      block |आ यं विप्रासो मतिभिर्गृणन्ति जातवेदसं जुह्वं सहानाम् ॥|
      block |सं यस्मिन्विश्वा वसूनि जग्मुर्वाजे नाश्वाः सप्तीवन्त एवैः ।|
      block |अस्मे ऊतीरिन्द्रवाततमा अर्वाचीना अग्न आ कृणुष्व ॥|
      block |अधा ह्यग्ने मह्ना निषद्या सद्यो जज्ञानो हव्यो बभूथ ।|
      block |तं ते देवासो अनु केतमायन्नधावर्धन्त प्रथमास ऊमाः ॥|
    block |ऋग्वेदः सूक्तं|
      block |स्वस्ति नो दिवो अग्ने पृथिव्या विश्वायुर्धेहि यजथाय देव ।|
      block |सचेमहि तव दस्म प्रकेतैरुरुष्या ण उरुभिर्देव शंसैः ॥|
      block |इमा अग्ने मतयस्तुभ्यं जाता गोभिरश्वैरभि गृणन्ति राधः ।|
      block |यदा ते मर्तो अनु भोगमानड्वसो दधानो मतिभिः सुजात ॥|
      block |अग्निं मन्ये पितरमग्निमापिमग्निं भ्रातरं सदमित्सखायम् ।|
      block |अग्नेरनीकं बृहतः सपर्यं दिवि शुक्रं यजतं सूर्यस्य ॥|
      block |सिध्रा अग्ने धियो अस्मे सनुत्रीर्यं त्रायसे दम आ नित्यहोता ।|
      block |ऋतावा स रोहिदश्वः पुरुक्षुर्द्युभिरस्मा अहभिर्वाममस्तु ॥|
      block |द्युभिर्हितं मित्रमिव प्रयोगं प्रत्नमृत्विजमध्वरस्य जारम् ।|
      block |बाहुभ्यामग्निमायवोऽजनन्त विक्षु होतारं न्यसादयन्त ॥|
      block |स्वयं यजस्व दिवि देव देवान्किं ते पाकः कृणवदप्रचेताः ।|
      block |यथायज ऋतुभिर्देव देवानेवा यजस्व तन्वं सुजात ॥|
      block |भवा नो अग्नेऽवितोत गोपा भवा वयस्कृदुत नो वयोधाः ।|
      block |रास्वा च नः सुमहो हव्यदातिं त्रास्वोत नस्तन्वो अप्रयुच्छन् ॥|
    block |ऋग्वेदः सूक्तं|
      block |प्र केतुना बृहता यात्यग्निरा रोदसी वृषभो रोरवीति ।|
      block |दिवश्चिदन्ताँ उपमाँ उदानळपामुपस्थे महिषो ववर्ध ॥|
      block |मुमोद गर्भो वृषभः ककुद्मानस्रेमा वत्सः शिमीवाँ अरावीत् ।|
      block |स देवतात्युद्यतानि कृण्वन्स्वेषु क्षयेषु प्रथमो जिगाति ॥|
      block |आ यो मूर्धानं पित्रोररब्ध न्यध्वरे दधिरे सूरो अर्णः ।|
      block |अस्य पत्मन्नरुषीरश्वबुध्ना ऋतस्य योनौ तन्वो जुषन्त ॥|
      block |उषौषो हि वसो अग्रमेषि त्वं यमयोरभवो विभावा ।|
      block |ऋताय सप्त दधिषे पदानि जनयन्मित्रं तन्वे स्वायै ॥|
      block |भुवश्चक्षुर्मह ऋतस्य गोपा भुवो वरुणो यदृताय वेषि ।|
      block |भुवो अपां नपाज्जातवेदो भुवो दूतो यस्य हव्यं जुजोषः ॥|
      block |भुवो यज्ञस्य रजसश्च नेता यत्रा नियुद्भिः सचसे शिवाभिः ।|
      block |दिवि मूर्धानं दधिषे स्वर्षां जिह्वामग्ने चकृषे हव्यवाहम् ॥|
      block |अस्य त्रितः क्रतुना वव्रे अन्तरिच्छन्धीतिं पितुरेवैः परस्य ।|
      block |सचस्यमानः पित्रोरुपस्थे जामि ब्रुवाण आयुधानि वेति ॥|
      block |स पित्र्याण्यायुधानि विद्वानिन्द्रेषित आप्त्यो अभ्ययुध्यत् ।|
      block |त्रिशीर्षाणं सप्तरश्मिं जघन्वान्त्वाष्ट्रस्य चिन्निः ससृजे त्रितो गाः ॥|
      block |भूरीदिन्द्र उदिनक्षन्तमोजोऽवाभिनत्सत्पतिर्मन्यमानम् ।|
      block |त्वाष्ट्रस्य चिद्विश्वरूपस्य गोनामाचक्राणस्त्रीणि शीर्षा परा वर्क् ॥|
    block |ऋग्वेदः सूक्तं|
      block |आपो हि ष्ठा मयोभुवस्ता न ऊर्जे दधातन ।|
      block |महे रणाय चक्षसे ॥|
      block |यो वः शिवतमो रसस्तस्य भाजयतेह नः ।|
      block |उशतीरिव मातरः ॥|
      block |तस्मा अरं गमाम वो यस्य क्षयाय जिन्वथ ।|
      block |आपो जनयथा च नः ॥|
      block |शं नो देवीरभिष्टय आपो भवन्तु पीतये ।|
      block |शं योरभि स्रवन्तु नः ॥|
      block |ईशाना वार्याणां क्षयन्तीश्चर्षणीनाम् ।|
      block |अपो याचामि भेषजम् ॥|
      block |अप्सु मे सोमो अब्रवीदन्तर्विश्वानि भेषजा ।|
      block |अग्निं च विश्वशम्भुवम् ॥|
      block |आपः पृणीत भेषजं वरूथं तन्वे मम ।|
      block |ज्योक्च सूर्यं दृशे ॥|
      block |इदमापः प्र वहत यत्किं च दुरितं मयि ।|
      block |यद्वाहमभिदुद्रोह यद्वा शेप उतानृतम् ॥|
      block |आपो अद्यान्वचारिषं रसेन समगस्महि ।|
      block |पयस्वानग्न आ गहि तं मा सं सृज वर्चसा ॥|
    block |ऋग्वेदः सूक्तं|
      block |ओ चित्सखायं सख्या ववृत्यां तिरः पुरू चिदर्णवं जगन्वान् ।|
      block |पितुर्नपातमा दधीत वेधा अधि क्षमि प्रतरं दीध्यानः ॥|
      block |न ते सखा सख्यं वष्ट्येतत्सलक्ष्मा यद्विषुरूपा भवाति ।|
      block |महस्पुत्रासो असुरस्य वीरा दिवो धर्तार उर्विया परि ख्यन् ॥|
      block |उशन्ति घा ते अमृतास एतदेकस्य चित्त्यजसं मर्त्यस्य ।|
      block |नि ते मनो मनसि धाय्यस्मे जन्युः पतिस्तन्वमा विविश्याः ॥|
      block |न यत्पुरा चकृमा कद्ध नूनमृता वदन्तो अनृतं रपेम ।|
      block |गन्धर्वो अप्स्वप्या च योषा सा नो नाभिः परमं जामि तन्नौ ॥|
      block |गर्भे नु नौ जनिता दम्पती कर्देवस्त्वष्टा सविता विश्वरूपः ।|
      block |नकिरस्य प्र मिनन्ति व्रतानि वेद नावस्य पृथिवी उत द्यौः ॥|
      block |को अस्य वेद प्रथमस्याह्नः क ईं ददर्श क इह प्र वोचत् ।|
      block |बृहन्मित्रस्य वरुणस्य धाम कदु ब्रव आहनो वीच्या नॄन् ॥|
      block |यमस्य मा यम्यं काम आगन्समाने योनौ सहशेय्याय ।|
      block |जायेव पत्ये तन्वं रिरिच्यां वि चिद्वृहेव रथ्येव चक्रा ॥|
      block |न तिष्ठन्ति न नि मिषन्त्येते देवानां स्पश इह ये चरन्ति ।|
      block |अन्येन मदाहनो याहि तूयं तेन वि वृह रथ्येव चक्रा ॥|
      block |रात्रीभिरस्मा अहभिर्दशस्येत्सूर्यस्य चक्षुर्मुहुरुन्मिमीयात् ।|
      block |दिवा पृथिव्या मिथुना सबन्धू यमीर्यमस्य बिभृयादजामि ॥|
      block |आ घा ता गच्छानुत्तरा युगानि यत्र जामयः कृणवन्नजामि ।|
      block |उप बर्बृहि वृषभाय बाहुमन्यमिच्छस्व सुभगे पतिं मत् ॥|
      block |किं भ्रातासद्यदनाथं भवाति किमु स्वसा यन्निरृतिर्निगच्छात् ।|
      block |काममूता बह्वेतद्रपामि तन्वा मे तन्वं सं पिपृग्धि ॥|
      block |न वा उ ते तन्वा तन्वं सं पपृच्यां पापमाहुर्यः स्वसारं निगच्छात् ।|
      block |अन्येन मत्प्रमुदः कल्पयस्व न ते भ्राता सुभगे वष्ट्येतत् ॥|
      block |बतो बतासि यम नैव ते मनो हृदयं चाविदाम ।|
      block |अन्या किल त्वां कक्ष्येव युक्तं परि ष्वजाते लिबुजेव वृक्षम् ॥|
      block |अन्यमू षु त्वं यम्यन्य उ त्वां परि ष्वजाते लिबुजेव वृक्षम् ।|
      block |तस्य वा त्वं मन इच्छा स वा तवाधा कृणुष्व संविदं सुभद्राम् ॥|
    block |ऋग्वेदः सूक्तं|
      block |वृषा वृष्णे दुदुहे दोहसा दिवः पयांसि यह्वो अदितेरदाभ्यः ।|
      block |विश्वं स वेद वरुणो यथा धिया स यज्ञियो यजतु यज्ञियाँ ऋतून् ॥|
      block |रपद्गन्धर्वीरप्या च योषणा नदस्य नादे परि पातु मे मनः ।|
      block |इष्टस्य मध्ये अदितिर्नि धातु नो भ्राता नो ज्येष्ठः प्रथमो वि वोचति ॥|
      block |सो चिन्नु भद्रा क्षुमती यशस्वत्युषा उवास मनवे स्वर्वती ।|
      block |यदीमुशन्तमुशतामनु क्रतुमग्निं होतारं विदथाय जीजनन् ॥|
      block |अध त्यं द्रप्सं विभ्वं विचक्षणं विराभरदिषितः श्येनो अध्वरे ।|
      block |यदी विशो वृणते दस्ममार्या अग्निं होतारमध धीरजायत ॥|
      block |सदासि रण्वो यवसेव पुष्यते होत्राभिरग्ने मनुषः स्वध्वरः ।|
      block |विप्रस्य वा यच्छशमान उक्थ्यं वाजं ससवाँ उपयासि भूरिभिः ॥|
      block |उदीरय पितरा जार आ भगमियक्षति हर्यतो हृत्त इष्यति ।|
      block |विवक्ति वह्निः स्वपस्यते मखस्तविष्यते असुरो वेपते मती ॥|
      block |यस्ते अग्ने सुमतिं मर्तो अक्षत्सहसः सूनो अति स प्र शृण्वे ।|
      block |इषं दधानो वहमानो अश्वैरा स द्युमाँ अमवान्भूषति द्यून् ॥|
      block |यदग्न एषा समितिर्भवाति देवी देवेषु यजता यजत्र ।|
      block |रत्ना च यद्विभजासि स्वधावो भागं नो अत्र वसुमन्तं वीतात् ॥|
      block |श्रुधी नो अग्ने सदने सधस्थे युक्ष्वा रथममृतस्य द्रवित्नुम् ।|
      block |आ नो वह रोदसी देवपुत्रे माकिर्देवानामप भूरिह स्याः ॥|
    block |ऋग्वेदः सूक्तं|
      block |द्यावा ह क्षामा प्रथमे ऋतेनाभिश्रावे भवतः सत्यवाचा ।|
      block |देवो यन्मर्तान्यजथाय कृण्वन्सीदद्धोता प्रत्यङ्स्वमसुं यन् ॥|
      block |देवो देवान्परिभूरृतेन वहा नो हव्यं प्रथमश्चिकित्वान् ।|
      block |धूमकेतुः समिधा भाऋजीको मन्द्रो होता नित्यो वाचा यजीयान् ॥|
      block |स्वावृग्देवस्यामृतं यदी गोरतो जातासो धारयन्त उर्वी ।|
      block |विश्वे देवा अनु तत्ते यजुर्गुर्दुहे यदेनी दिव्यं घृतं वाः ॥|
      block |अर्चामि वां वर्धायापो घृतस्नू द्यावाभूमी शृणुतं रोदसी मे ।|
      block |अहा यद्द्यावोऽसुनीतिमयन्मध्वा नो अत्र पितरा शिशीताम् ॥|
      block |किं स्विन्नो राजा जगृहे कदस्याति व्रतं चकृमा को वि वेद ।|
      block |मित्रश्चिद्धि ष्मा जुहुराणो देवाञ्छ्लोको न यातामपि वाजो अस्ति ॥|
      block |दुर्मन्त्वत्रामृतस्य नाम सलक्ष्मा यद्विषुरूपा भवाति ।|
      block |यमस्य यो मनवते सुमन्त्वग्ने तमृष्व पाह्यप्रयुच्छन् ॥|
      block |यस्मिन्देवा विदथे मादयन्ते विवस्वतः सदने धारयन्ते ।|
      block |सूर्ये ज्योतिरदधुर्मास्यक्तून्परि द्योतनिं चरतो अजस्रा ॥|
      block |यस्मिन्देवा मन्मनि संचरन्त्यपीच्ये न वयमस्य विद्म ।|
      block |मित्रो नो अत्रादितिरनागान्सविता देवो वरुणाय वोचत् ॥|
      block |श्रुधी नो अग्ने सदने सधस्थे युक्ष्वा रथममृतस्य द्रवित्नुम् ।|
      block |आ नो वह रोदसी देवपुत्रे माकिर्देवानामप भूरिह स्याः ॥|
    block |ऋग्वेदः सूक्तं|
      block |युजे वां ब्रह्म पूर्व्यं नमोभिर्वि श्लोक एतु पथ्येव सूरेः ।|
      block |शृण्वन्तु विश्वे अमृतस्य पुत्रा आ ये धामानि दिव्यानि तस्थुः ॥|
      block |यमे इव यतमाने यदैतं प्र वां भरन्मानुषा देवयन्तः ।|
      block |आ सीदतं स्वमु लोकं विदाने स्वासस्थे भवतमिन्दवे नः ॥|
      block |पञ्च पदानि रुपो अन्वरोहं चतुष्पदीमन्वेमि व्रतेन ।|
      block |अक्षरेण प्रति मिम एतामृतस्य नाभावधि सं पुनामि ॥|
      block |देवेभ्यः कमवृणीत मृत्युं प्रजायै कममृतं नावृणीत ।|
      block |बृहस्पतिं यज्ञमकृण्वत ऋषिं प्रियां यमस्तन्वं प्रारिरेचीत् ॥|
      block |सप्त क्षरन्ति शिशवे मरुत्वते पित्रे पुत्रासो अप्यवीवतन्नृतम् ।|
      block |उभे इदस्योभयस्य राजत उभे यतेते उभयस्य पुष्यतः ॥|
    block |ऋग्वेदः सूक्तं|
      block |परेयिवांसं प्रवतो महीरनु बहुभ्यः पन्थामनुपस्पशानम् ।|
      block |वैवस्वतं संगमनं जनानां यमं राजानं हविषा दुवस्य ॥|
      block |यमो नो गातुं प्रथमो विवेद नैषा गव्यूतिरपभर्तवा उ ।|
      block |यत्रा नः पूर्वे पितरः परेयुरेना जज्ञानाः पथ्या अनु स्वाः ॥|
      block |मातली कव्यैर्यमो अङ्गिरोभिर्बृहस्पतिर्ऋक्वभिर्वावृधानः ।|
      block |याँश्च देवा वावृधुर्ये च देवान्स्वाहान्ये स्वधयान्ये मदन्ति ॥|
      block |इमं यम प्रस्तरमा हि सीदाङ्गिरोभिः पितृभिः संविदानः ।|
      block |आ त्वा मन्त्राः कविशस्ता वहन्त्वेना राजन्हविषा मादयस्व ॥|
      block |अङ्गिरोभिरा गहि यज्ञियेभिर्यम वैरूपैरिह मादयस्व ।|
      block |विवस्वन्तं हुवे यः पिता तेऽस्मिन्यज्ञे बर्हिष्या निषद्य ॥|
      block |अङ्गिरसो नः पितरो नवग्वा अथर्वाणो भृगवः सोम्यासः ।|
      block |तेषां वयं सुमतौ यज्ञियानामपि भद्रे सौमनसे स्याम ॥|
      block |प्रेहि प्रेहि पथिभिः पूर्व्येभिर्यत्रा नः पूर्वे पितरः परेयुः ।|
      block |उभा राजाना स्वधया मदन्ता यमं पश्यासि वरुणं च देवम् ॥|
      block |सं गच्छस्व पितृभिः सं यमेनेष्टापूर्तेन परमे व्योमन् ।|
      block |हित्वायावद्यं पुनरस्तमेहि सं गच्छस्व तन्वा सुवर्चाः ॥|
      block |अपेत वीत वि च सर्पतातोऽस्मा एतं पितरो लोकमक्रन् ।|
      block |अहोभिरद्भिरक्तुभिर्व्यक्तं यमो ददात्यवसानमस्मै ॥|
      block |अति द्रव सारमेयौ श्वानौ चतुरक्षौ शबलौ साधुना पथा ।|
      block |अथा पितॄन्सुविदत्राँ उपेहि यमेन ये सधमादं मदन्ति ॥|
      block |यौ ते श्वानौ यम रक्षितारौ चतुरक्षौ पथिरक्षी नृचक्षसौ ।|
      block |ताभ्यामेनं परि देहि राजन्स्वस्ति चास्मा अनमीवं च धेहि ॥|
      block |उरूणसावसुतृपा उदुम्बलौ यमस्य दूतौ चरतो जनाँ अनु ।|
      block |तावस्मभ्यं दृशये सूर्याय पुनर्दातामसुमद्येह भद्रम् ॥|
      block |यमाय सोमं सुनुत यमाय जुहुता हविः ।|
      block |यमं ह यज्ञो गच्छत्यग्निदूतो अरंकृतः ॥|
      block |यमाय घृतवद्धविर्जुहोत प्र च तिष्ठत ।|
      block |स नो देवेष्वा यमद्दीर्घमायुः प्र जीवसे ॥|
      block |यमाय मधुमत्तमं राज्ञे हव्यं जुहोतन ।|
      block |इदं नम ऋषिभ्यः पूर्वजेभ्यः पूर्वेभ्यः पथिकृद्भ्यः ॥|
      block |त्रिकद्रुकेभिः पतति षळुर्वीरेकमिद्बृहत् ।|
      block |त्रिष्टुब्गायत्री छन्दांसि सर्वा ता यम आहिता ॥|
    block |ऋग्वेदः सूक्तं|
      block |उदीरतामवर उत्परास उन्मध्यमाः पितरः सोम्यासः ।|
      block |असुं य ईयुरवृका ऋतज्ञास्ते नोऽवन्तु पितरो हवेषु ॥|
      block |इदं पितृभ्यो नमो अस्त्वद्य ये पूर्वासो य उपरास ईयुः ।|
      block |ये पार्थिवे रजस्या निषत्ता ये वा नूनं सुवृजनासु विक्षु ॥|
      block |आहं पितॄन्सुविदत्राँ अवित्सि नपातं च विक्रमणं च विष्णोः ।|
      block |बर्हिषदो ये स्वधया सुतस्य भजन्त पित्वस्त इहागमिष्ठाः ॥|
      block |बर्हिषदः पितर ऊत्यर्वागिमा वो हव्या चकृमा जुषध्वम् ।|
      block |त आ गतावसा शंतमेनाथा नः शं योररपो दधात ॥|
      block |उपहूताः पितरः सोम्यासो बर्हिष्येषु निधिषु प्रियेषु ।|
      block |त आ गमन्तु त इह श्रुवन्त्वधि ब्रुवन्तु तेऽवन्त्वस्मान् ॥|
      block |आच्या जानु दक्षिणतो निषद्येमं यज्ञमभि गृणीत विश्वे ।|
      block |मा हिंसिष्ट पितरः केन चिन्नो यद्व आगः पुरुषता कराम ॥|
      block |आसीनासो अरुणीनामुपस्थे रयिं धत्त दाशुषे मर्त्याय ।|
      block |पुत्रेभ्यः पितरस्तस्य वस्वः प्र यच्छत त इहोर्जं दधात ॥|
      block |ये नः पूर्वे पितरः सोम्यासोऽनूहिरे सोमपीथं वसिष्ठाः ।|
      block |तेभिर्यमः संरराणो हवींष्युशन्नुशद्भिः प्रतिकाममत्तु ॥|
      block |ये तातृषुर्देवत्रा जेहमाना होत्राविद स्तोमतष्टासो अर्कैः ।|
      block |आग्ने याहि सुविदत्रेभिरर्वाङ्सत्यैः कव्यैः पितृभिर्घर्मसद्भिः ॥|
      block |ये सत्यासो हविरदो हविष्पा इन्द्रेण देवैः सरथं दधानाः ।|
      block |आग्ने याहि सहस्रं देववन्दैः परैः पूर्वैः पितृभिर्घर्मसद्भिः ॥|
      block |अग्निष्वात्ताः पितर एह गच्छत सदःसदः सदत सुप्रणीतयः ।|
      block |अत्ता हवींषि प्रयतानि बर्हिष्यथा रयिं सर्ववीरं दधातन ॥|
      block |त्वमग्न ईळितो जातवेदोऽवाड्ढव्यानि सुरभीणि कृत्वी ।|
      block |प्रादाः पितृभ्यः स्वधया ते अक्षन्नद्धि त्वं देव प्रयता हवींषि ॥|
      block |ये चेह पितरो ये च नेह याँश्च विद्म याँ उ च न प्रविद्म ।|
      block |त्वं वेत्थ यति ते जातवेदः स्वधाभिर्यज्ञं सुकृतं जुषस्व ॥|
      block |ये अग्निदग्धा ये अनग्निदग्धा मध्ये दिवः स्वधया मादयन्ते ।|
      block |तेभिः स्वराळसुनीतिमेतां यथावशं तन्वं कल्पयस्व ॥|
    block |ऋग्वेदः सूक्तं|
      block |मैनमग्ने वि दहो माभि शोचो मास्य त्वचं चिक्षिपो मा शरीरम् ।|
      block |यदा शृतं कृणवो जातवेदोऽथेमेनं प्र हिणुतात्पितृभ्यः ॥|
      block |शृतं यदा करसि जातवेदोऽथेमेनं परि दत्तात्पितृभ्यः ।|
      block |यदा गच्छात्यसुनीतिमेतामथा देवानां वशनीर्भवाति ॥|
      block |सूर्यं चक्षुर्गच्छतु वातमात्मा द्यां च गच्छ पृथिवीं च धर्मणा ।|
      block |अपो वा गच्छ यदि तत्र ते हितमोषधीषु प्रति तिष्ठा शरीरैः ॥|
      block |अजो भागस्तपसा तं तपस्व तं ते शोचिस्तपतु तं ते अर्चिः ।|
      block |यास्ते शिवास्तन्वो जातवेदस्ताभिर्वहैनं सुकृतामु लोकम् ॥|
      block |अव सृज पुनरग्ने पितृभ्यो यस्त आहुतश्चरति स्वधाभिः ।|
      block |आयुर्वसान उप वेतु शेषः सं गच्छतां तन्वा जातवेदः ॥|
      block |यत्ते कृष्णः शकुन आतुतोद पिपीलः सर्प उत वा श्वापदः ।|
      block |अग्निष्टद्विश्वादगदं कृणोतु सोमश्च यो ब्राह्मणाँ आविवेश ॥|
      block |अग्नेर्वर्म परि गोभिर्व्ययस्व सं प्रोर्णुष्व पीवसा मेदसा च ।|
      block |नेत्त्वा धृष्णुर्हरसा जर्हृषाणो दधृग्विधक्ष्यन्पर्यङ्खयाते ॥|
      block |इममग्ने चमसं मा वि जिह्वरः प्रियो देवानामुत सोम्यानाम् ।|
      block |एष यश्चमसो देवपानस्तस्मिन्देवा अमृता मादयन्ते ॥|
      block |क्रव्यादमग्निं प्र हिणोमि दूरं यमराज्ञो गच्छतु रिप्रवाहः ।|
      block |इहैवायमितरो जातवेदा देवेभ्यो हव्यं वहतु प्रजानन् ॥|
      block |यो अग्निः क्रव्यात्प्रविवेश वो गृहमिमं पश्यन्नितरं जातवेदसम् ।|
      block |तं हरामि पितृयज्ञाय देवं स घर्ममिन्वात्परमे सधस्थे ॥|
      block |यो अग्निः क्रव्यवाहनः पितॄन्यक्षदृतावृधः ।|
      block |प्रेदु हव्यानि वोचति देवेभ्यश्च पितृभ्य आ ॥|
      block |उशन्तस्त्वा नि धीमह्युशन्तः समिधीमहि ।|
      block |उशन्नुशत आ वह पितॄन्हविषे अत्तवे ॥|
      block |यं त्वमग्ने समदहस्तमु निर्वापया पुनः ।|
      block |कियाम्ब्वत्र रोहतु पाकदूर्वा व्यल्कशा ॥|
      block |शीतिके शीतिकावति ह्लादिके ह्लादिकावति ।|
      block |मण्डूक्या सु सं गम इमं स्वग्निं हर्षय ॥|
    block |ऋग्वेदः सूक्तं|
      block |त्वष्टा दुहित्रे वहतुं कृणोतीतीदं विश्वं भुवनं समेति ।|
      block |यमस्य माता पर्युह्यमाना महो जाया विवस्वतो ननाश ॥|
      block |अपागूहन्नमृतां मर्त्येभ्यः कृत्वी सवर्णामददुर्विवस्वते ।|
      block |उताश्विनावभरद्यत्तदासीदजहादु द्वा मिथुना सरण्यूः ॥|
      block |पूषा त्वेतश्च्यावयतु प्र विद्वाननष्टपशुर्भुवनस्य गोपाः ।|
      block |स त्वैतेभ्यः परि ददत्पितृभ्योऽग्निर्देवेभ्यः सुविदत्रियेभ्यः ॥|
      block |आयुर्विश्वायुः परि पासति त्वा पूषा त्वा पातु प्रपथे पुरस्तात् ।|
      block |यत्रासते सुकृतो यत्र ते ययुस्तत्र त्वा देवः सविता दधातु ॥|
      block |पूषेमा आशा अनु वेद सर्वाः सो अस्माँ अभयतमेन नेषत् ।|
      block |स्वस्तिदा आघृणिः सर्ववीरोऽप्रयुच्छन्पुर एतु प्रजानन् ॥|
      block |प्रपथे पथामजनिष्ट पूषा प्रपथे दिवः प्रपथे पृथिव्याः ।|
      block |उभे अभि प्रियतमे सधस्थे आ च परा च चरति प्रजानन् ॥|
      block |सरस्वतीं देवयन्तो हवन्ते सरस्वतीमध्वरे तायमाने ।|
      block |सरस्वतीं सुकृतो अह्वयन्त सरस्वती दाशुषे वार्यं दात् ॥|
      block |सरस्वति या सरथं ययाथ स्वधाभिर्देवि पितृभिर्मदन्ती ।|
      block |आसद्यास्मिन्बर्हिषि मादयस्वानमीवा इष आ धेह्यस्मे ॥|
      block |सरस्वतीं यां पितरो हवन्ते दक्षिणा यज्ञमभिनक्षमाणाः ।|
      block |सहस्रार्घमिळो अत्र भागं रायस्पोषं यजमानेषु धेहि ॥|
      block |आपो अस्मान्मातरः शुन्धयन्तु घृतेन नो घृतप्वः पुनन्तु ।|
      block |विश्वं हि रिप्रं प्रवहन्ति देवीरुदिदाभ्यः शुचिरा पूत एमि ॥|
      block |द्रप्सश्चस्कन्द प्रथमाँ अनु द्यूनिमं च योनिमनु यश्च पूर्वः ।|
      block |समानं योनिमनु संचरन्तं द्रप्सं जुहोम्यनु सप्त होत्राः ॥|
      block |यस्ते द्रप्स स्कन्दति यस्ते अंशुर्बाहुच्युतो धिषणाया उपस्थात् ।|
      block |अध्वर्योर्वा परि वा यः पवित्रात्तं ते जुहोमि मनसा वषट्कृतम् ॥|
      block |यस्ते द्रप्स स्कन्नो यस्ते अंशुरवश्च यः परः स्रुचा ।|
      block |अयं देवो बृहस्पतिः सं तं सिञ्चतु राधसे ॥|
      block |पयस्वतीरोषधयः पयस्वन्मामकं वचः ।|
      block |अपां पयस्वदित्पयस्तेन मा सह शुन्धत ॥|
    block |ऋग्वेदः सूक्तं|
      block |परं मृत्यो अनु परेहि पन्थां यस्ते स्व इतरो देवयानात् ।|
      block |चक्षुष्मते शृण्वते ते ब्रवीमि मा नः प्रजां रीरिषो मोत वीरान् ॥|
      block |मृत्योः पदं योपयन्तो यदैत द्राघीय आयुः प्रतरं दधानाः ।|
      block |आप्यायमानाः प्रजया धनेन शुद्धाः पूता भवत यज्ञियासः ॥|
      block |इमे जीवा वि मृतैराववृत्रन्नभूद्भद्रा देवहूतिर्नो अद्य ।|
      block |प्राञ्चो अगाम नृतये हसाय द्राघीय आयुः प्रतरं दधानाः ॥|
      block |इमं जीवेभ्यः परिधिं दधामि मैषां नु गादपरो अर्थमेतम् ।|
      block |शतं जीवन्तु शरदः पुरूचीरन्तर्मृत्युं दधतां पर्वतेन ॥|
      block |यथाहान्यनुपूर्वं भवन्ति यथ ऋतव ऋतुभिर्यन्ति साधु ।|
      block |यथा न पूर्वमपरो जहात्येवा धातरायूंषि कल्पयैषाम् ॥|
      block |आ रोहतायुर्जरसं वृणाना अनुपूर्वं यतमाना यति ष्ठ ।|
      block |इह त्वष्टा सुजनिमा सजोषा दीर्घमायुः करति जीवसे वः ॥|
      block |इमा नारीरविधवाः सुपत्नीराञ्जनेन सर्पिषा सं विशन्तु ।|
      block |अनश्रवोऽनमीवाः सुरत्ना आ रोहन्तु जनयो योनिमग्रे ॥|
      block |उदीर्ष्व नार्यभि जीवलोकं गतासुमेतमुप शेष एहि ।|
      block |हस्तग्राभस्य दिधिषोस्तवेदं पत्युर्जनित्वमभि सं बभूथ ॥|
      block |धनुर्हस्तादाददानो मृतस्यास्मे क्षत्राय वर्चसे बलाय ।|
      block |अत्रैव त्वमिह वयं सुवीरा विश्वा स्पृधो अभिमातीर्जयेम ॥|
      block |उप सर्प मातरं भूमिमेतामुरुव्यचसं पृथिवीं सुशेवाम् ।|
      block |ऊर्णम्रदा युवतिर्दक्षिणावत एषा त्वा पातु निरृतेरुपस्थात् ॥|
      block |उच्छ्वञ्चस्व पृथिवि मा नि बाधथाः सूपायनास्मै भव सूपवञ्चना ।|
      block |माता पुत्रं यथा सिचाभ्येनं भूम ऊर्णुहि ॥|
      block |उच्छ्वञ्चमाना पृथिवी सु तिष्ठतु सहस्रं मित उप हि श्रयन्ताम् ।|
      block |ते गृहासो घृतश्चुतो भवन्तु विश्वाहास्मै शरणाः सन्त्वत्र ॥|
      block |उत्ते स्तभ्नामि पृथिवीं त्वत्परीमं लोगं निदधन्मो अहं रिषम् ।|
      block |एतां स्थूणां पितरो धारयन्तु तेऽत्रा यमः सादना ते मिनोतु ॥|
      block |प्रतीचीने मामहनीष्वाः पर्णमिवा दधुः ।|
      block |प्रतीचीं जग्रभा वाचमश्वं रशनया यथा ॥|
    block |ऋग्वेदः सूक्तं|
      block |नि वर्तध्वं मानु गातास्मान्सिषक्त रेवतीः ।|
      block |अग्नीषोमा पुनर्वसू अस्मे धारयतं रयिम् ॥|
      block |पुनरेना नि वर्तय पुनरेना न्या कुरु ।|
      block |इन्द्र एणा नि यच्छत्वग्निरेना उपाजतु ॥|
      block |पुनरेता नि वर्तन्तामस्मिन्पुष्यन्तु गोपतौ ।|
      block |इहैवाग्ने नि धारयेह तिष्ठतु या रयिः ॥|
      block |यन्नियानं न्ययनं संज्ञानं यत्परायणम् ।|
      block |आवर्तनं निवर्तनं यो गोपा अपि तं हुवे ॥|
      block |य उदानड्व्ययनं य उदानट् परायणम् ।|
      block |आवर्तनं निवर्तनमपि गोपा नि वर्तताम् ॥|
      block |आ निवर्त नि वर्तय पुनर्न इन्द्र गा देहि ।|
      block |जीवाभिर्भुनजामहै ॥|
      block |परि वो विश्वतो दध ऊर्जा घृतेन पयसा ।|
      block |ये देवाः के च यज्ञियास्ते रय्या सं सृजन्तु नः ॥|
      block |आ निवर्तन वर्तय नि निवर्तन वर्तय ।|
      block |भूम्याश्चतस्रः प्रदिशस्ताभ्य एना नि वर्तय ॥|
    block |ऋग्वेदः सूक्तं|
      block |भद्रं नो अपि वातय मनः ॥|
      block |अग्निमीळे भुजां यविष्ठं शासा मित्रं दुर्धरीतुम् ।|
      block |यस्य धर्मन्स्वरेनीः सपर्यन्ति मातुरूधः ॥|
      block |यमासा कृपनीळं भासाकेतुं वर्धयन्ति ।|
      block |भ्राजते श्रेणिदन् ॥|
      block |अर्यो विशां गातुरेति प्र यदानड्दिवो अन्तान् ।|
      block |कविरभ्रं दीद्यानः ॥|
      block |जुषद्धव्या मानुषस्योर्ध्वस्तस्थावृभ्वा यज्ञे ।|
      block |मिन्वन्सद्म पुर एति ॥|
      block |स हि क्षेमो हविर्यज्ञः श्रुष्टीदस्य गातुरेति ।|
      block |अग्निं देवा वाशीमन्तम् ॥|
      block |यज्ञासाहं दुव इषेऽग्निं पूर्वस्य शेवस्य ।|
      block |अद्रेः सूनुमायुमाहुः ॥|
      block |नरो ये के चास्मदा विश्वेत्ते वाम आ स्युः ।|
      block |अग्निं हविषा वर्धन्तः ॥|
      block |कृष्णः श्वेतोऽरुषो यामो अस्य ब्रध्न ऋज्र उत शोणो यशस्वान् ।|
      block |हिरण्यरूपं जनिता जजान ॥|
      block |एवा ते अग्ने विमदो मनीषामूर्जो नपादमृतेभिः सजोषाः ।|
      block |गिर आ वक्षत्सुमतीरियान इषमूर्जं सुक्षितिं विश्वमाभाः ॥|
    block |ऋग्वेदः सूक्तं|
      block |आग्निं न स्ववृक्तिभिर्होतारं त्वा वृणीमहे ।|
      block |यज्ञाय स्तीर्णबर्हिषे वि वो मदे शीरं पावकशोचिषं विवक्षसे ॥|
      block |त्वामु ते स्वाभुवः शुम्भन्त्यश्वराधसः ।|
      block |वेति त्वामुपसेचनी वि वो मद ऋजीतिरग्न आहुतिर्विवक्षसे ॥|
      block |त्वे धर्माण आसते जुहूभिः सिञ्चतीरिव ।|
      block |कृष्णा रूपाण्यर्जुना वि वो मदे विश्वा अधि श्रियो धिषे विवक्षसे ॥|
      block |यमग्ने मन्यसे रयिं सहसावन्नमर्त्य ।|
      block |तमा नो वाजसातये वि वो मदे यज्ञेषु चित्रमा भरा विवक्षसे ॥|
      block |अग्निर्जातो अथर्वणा विदद्विश्वानि काव्या ।|
      block |भुवद्दूतो विवस्वतो वि वो मदे प्रियो यमस्य काम्यो विवक्षसे ॥|
      block |त्वां यज्ञेष्वीळतेऽग्ने प्रयत्यध्वरे ।|
      block |त्वं वसूनि काम्या वि वो मदे विश्वा दधासि दाशुषे विवक्षसे ॥|
      block |त्वां यज्ञेष्वृत्विजं चारुमग्ने नि षेदिरे ।|
      block |घृतप्रतीकं मनुषो वि वो मदे शुक्रं चेतिष्ठमक्षभिर्विवक्षसे ॥|
      block |अग्ने शुक्रेण शोचिषोरु प्रथयसे बृहत् ।|
      block |अभिक्रन्दन्वृषायसे वि वो मदे गर्भं दधासि जामिषु विवक्षसे ॥|
    block |ऋग्वेदः सूक्तं|
      block |कुह श्रुत इन्द्रः कस्मिन्नद्य जने मित्रो न श्रूयते ।|
      block |ऋषीणां वा यः क्षये गुहा वा चर्कृषे गिरा ॥|
      block |इह श्रुत इन्द्रो अस्मे अद्य स्तवे वज्र्यृचीषमः ।|
      block |मित्रो न यो जनेष्वा यशश्चक्रे असाम्या ॥|
      block |महो यस्पतिः शवसो असाम्या महो नृम्णस्य तूतुजिः ।|
      block |भर्ता वज्रस्य धृष्णोः पिता पुत्रमिव प्रियम् ॥|
      block |युजानो अश्वा वातस्य धुनी देवो देवस्य वज्रिवः ।|
      block |स्यन्ता पथा विरुक्मता सृजान स्तोष्यध्वनः ॥|
      block |त्वं त्या चिद्वातस्याश्वागा ऋज्रा त्मना वहध्यै ।|
      block |ययोर्देवो न मर्त्यो यन्ता नकिर्विदाय्यः ॥|
      block |अध ग्मन्तोशना पृच्छते वां कदर्था न आ गृहम् ।|
      block |आ जग्मथुः पराकाद्दिवश्च ग्मश्च मर्त्यम् ॥|
      block |आ न इन्द्र पृक्षसेऽस्माकं ब्रह्मोद्यतम् ।|
      block |तत्त्वा याचामहेऽवः शुष्णं यद्धन्नमानुषम् ॥|
      block |अकर्मा दस्युरभि नो अमन्तुरन्यव्रतो अमानुषः ।|
      block |त्वं तस्यामित्रहन्वधर्दासस्य दम्भय ॥|
      block |त्वं न इन्द्र शूर शूरैरुत त्वोतासो बर्हणा ।|
      block |पुरुत्रा ते वि पूर्तयो नवन्त क्षोणयो यथा ॥|
      block |त्वं तान्वृत्रहत्ये चोदयो नॄन्कार्पाणे शूर वज्रिवः ।|
      block |गुहा यदी कवीनां विशां नक्षत्रशवसाम् ॥|
      block |मक्षू ता त इन्द्र दानाप्नस आक्षाणे शूर वज्रिवः ।|
      block |यद्ध शुष्णस्य दम्भयो जातं विश्वं सयावभिः ॥|
      block |माकुध्र्यगिन्द्र शूर वस्वीरस्मे भूवन्नभिष्टयः ।|
      block |वयंवयं त आसां सुम्ने स्याम वज्रिवः ॥|
      block |अस्मे ता त इन्द्र सन्तु सत्याहिंसन्तीरुपस्पृशः ।|
      block |विद्याम यासां भुजो धेनूनां न वज्रिवः ॥|
      block |अहस्ता यदपदी वर्धत क्षाः शचीभिर्वेद्यानाम् ।|
      block |शुष्णं परि प्रदक्षिणिद्विश्वायवे नि शिश्नथः ॥|
      block |पिबापिबेदिन्द्र शूर सोमं मा रिषण्यो वसवान वसुः सन् ।|
      block |उत त्रायस्व गृणतो मघोनो महश्च रायो रेवतस्कृधी नः ॥|
    block |ऋग्वेदः सूक्तं|
      block |यजामह इन्द्रं वज्रदक्षिणं हरीणां रथ्यं विव्रतानाम् ।|
      block |प्र श्मश्रु दोधुवदूर्ध्वथा भूद्वि सेनाभिर्दयमानो वि राधसा ॥|
      block |हरी न्वस्य या वने विदे वस्विन्द्रो मघैर्मघवा वृत्रहा भुवत् ।|
      block |ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित् ॥|
      block |यदा वज्रं हिरण्यमिदथा रथं हरी यमस्य वहतो वि सूरिभिः ।|
      block |आ तिष्ठति मघवा सनश्रुत इन्द्रो वाजस्य दीर्घश्रवसस्पतिः ॥|
      block |सो चिन्नु वृष्टिर्यूथ्या स्वा सचाँ इन्द्रः श्मश्रूणि हरिताभि प्रुष्णुते ।|
      block |अव वेति सुक्षयं सुते मधूदिद्धूनोति वातो यथा वनम् ॥|
      block |यो वाचा विवाचो मृध्रवाचः पुरू सहस्राशिवा जघान ।|
      block |तत्तदिदस्य पौंस्यं गृणीमसि पितेव यस्तविषीं वावृधे शवः ॥|
      block |स्तोमं त इन्द्र विमदा अजीजनन्नपूर्व्यं पुरुतमं सुदानवे ।|
      block |विद्मा ह्यस्य भोजनमिनस्य यदा पशुं न गोपाः करामहे ॥|
      block |माकिर्न एना सख्या वि यौषुस्तव चेन्द्र विमदस्य च ऋषेः ।|
      block |विद्मा हि ते प्रमतिं देव जामिवदस्मे ते सन्तु सख्या शिवानि ॥|
    block |ऋग्वेदः सूक्तं|
      block |इन्द्र सोममिमं पिब मधुमन्तं चमू सुतम् ।|
      block |अस्मे रयिं नि धारय वि वो मदे सहस्रिणं पुरूवसो विवक्षसे ॥|
      block |त्वां यज्ञेभिरुक्थैरुप हव्येभिरीमहे ।|
      block |शचीपते शचीनां वि वो मदे श्रेष्ठं नो धेहि वार्यं विवक्षसे ॥|
      block |यस्पतिर्वार्याणामसि रध्रस्य चोदिता ।|
      block |इन्द्र स्तोतॄणामविता वि वो मदे द्विषो नः पाह्यंहसो विवक्षसे ॥|
      block |युवं शक्रा मायाविना समीची निरमन्थतम् ।|
      block |विमदेन यदीळिता नासत्या निरमन्थतम् ॥|
      block |विश्वे देवा अकृपन्त समीच्योर्निष्पतन्त्योः ।|
      block |नासत्यावब्रुवन्देवाः पुनरा वहतादिति ॥|
      block |मधुमन्मे परायणं मधुमत्पुनरायनम् ।|
      block |ता नो देवा देवतया युवं मधुमतस्कृतम् ॥|
    block |ऋग्वेदः सूक्तं|
      block |भद्रं नो अपि वातय मनो दक्षमुत क्रतुम् ।|
      block |अधा ते सख्ये अन्धसो वि वो मदे रणन्गावो न यवसे विवक्षसे ॥|
      block |हृदिस्पृशस्त आसते विश्वेषु सोम धामसु ।|
      block |अधा कामा इमे मम वि वो मदे वि तिष्ठन्ते वसूयवो विवक्षसे ॥|
      block |उत व्रतानि सोम ते प्राहं मिनामि पाक्या ।|
      block |अधा पितेव सूनवे वि वो मदे मृळा नो अभि चिद्वधाद्विवक्षसे ॥|
      block |समु प्र यन्ति धीतयः सर्गासोऽवताँ इव ।|
      block |क्रतुं नः सोम जीवसे वि वो मदे धारया चमसाँ इव विवक्षसे ॥|
      block |तव त्ये सोम शक्तिभिर्निकामासो व्यृण्विरे ।|
      block |गृत्सस्य धीरास्तवसो वि वो मदे व्रजं गोमन्तमश्विनं विवक्षसे ॥|
      block |पशुं नः सोम रक्षसि पुरुत्रा विष्ठितं जगत् ।|
      block |समाकृणोषि जीवसे वि वो मदे विश्वा सम्पश्यन्भुवना विवक्षसे ॥|
      block |त्वं नः सोम विश्वतो गोपा अदाभ्यो भव ।|
      block |सेध राजन्नप स्रिधो वि वो मदे मा नो दुःशंस ईशता विवक्षसे ॥|
      block |त्वं नः सोम सुक्रतुर्वयोधेयाय जागृहि ।|
      block |क्षेत्रवित्तरो मनुषो वि वो मदे द्रुहो नः पाह्यंहसो विवक्षसे ॥|
      block |त्वं नो वृत्रहन्तमेन्द्रस्येन्दो शिवः सखा ।|
      block |यत्सीं हवन्ते समिथे वि वो मदे युध्यमानास्तोकसातौ विवक्षसे ॥|
      block |अयं घ स तुरो मद इन्द्रस्य वर्धत प्रियः ।|
      block |अयं कक्षीवतो महो वि वो मदे मतिं विप्रस्य वर्धयद्विवक्षसे ॥|
      block |अयं विप्राय दाशुषे वाजाँ इयर्ति गोमतः ।|
      block |अयं सप्तभ्य आ वरं वि वो मदे प्रान्धं श्रोणं च तारिषद्विवक्षसे ॥|
    block |ऋग्वेदः सूक्तं|
      block |प्र ह्यच्छा मनीषा स्पार्हा यन्ति नियुतः ।|
      block |प्र दस्रा नियुद्रथः पूषा अविष्टु माहिनः ॥|
      block |यस्य त्यन्महित्वं वाताप्यमयं जनः ।|
      block |विप्र आ वंसद्धीतिभिश्चिकेत सुष्टुतीनाम् ॥|
      block |स वेद सुष्टुतीनामिन्दुर्न पूषा वृषा ।|
      block |अभि प्सुरः प्रुषायति व्रजं न आ प्रुषायति ॥|
      block |मंसीमहि त्वा वयमस्माकं देव पूषन् ।|
      block |मतीनां च साधनं विप्राणां चाधवम् ॥|
      block |प्रत्यर्धिर्यज्ञानामश्वहयो रथानाम् ।|
      block |ऋषिः स यो मनुर्हितो विप्रस्य यावयत्सखः ॥|
      block |आधीषमाणायाः पतिः शुचायाश्च शुचस्य च ।|
      block |वासोवायोऽवीनामा वासांसि मर्मृजत् ॥|
      block |इनो वाजानां पतिरिनः पुष्टीनां सखा ।|
      block |प्र श्मश्रु हर्यतो दूधोद्वि वृथा यो अदाभ्यः ॥|
      block |आ ते रथस्य पूषन्नजा धुरं ववृत्युः ।|
      block |विश्वस्यार्थिनः सखा सनोजा अनपच्युतः ॥|
      block |अस्माकमूर्जा रथं पूषा अविष्टु माहिनः ।|
      block |भुवद्वाजानां वृध इमं नः शृणवद्धवम् ॥|
    block |ऋग्वेदः सूक्तं|
      block |असत्सु मे जरितः साभिवेगो यत्सुन्वते यजमानाय शिक्षम् ।|
      block |अनाशीर्दामहमस्मि प्रहन्ता सत्यध्वृतं वृजिनायन्तमाभुम् ॥|
      block |यदीदहं युधये संनयान्यदेवयून्तन्वा शूशुजानान् ।|
      block |अमा ते तुम्रं वृषभं पचानि तीव्रं सुतं पञ्चदशं नि षिञ्चम् ॥|
      block |नाहं तं वेद य इति ब्रवीत्यदेवयून्समरणे जघन्वान् ।|
      block |यदावाख्यत्समरणमृघावदादिद्ध मे वृषभा प्र ब्रुवन्ति ॥|
      block |यदज्ञातेषु वृजनेष्वासं विश्वे सतो मघवानो म आसन् ।|
      block |जिनामि वेत्क्षेम आ सन्तमाभुं प्र तं क्षिणां पर्वते पादगृह्य ॥|
      block |न वा उ मां वृजने वारयन्ते न पर्वतासो यदहं मनस्ये ।|
      block |मम स्वनात्कृधुकर्णो भयात एवेदनु द्यून्किरणः समेजात् ॥|
      block |दर्शन्न्वत्र शृतपाँ अनिन्द्रान्बाहुक्षदः शरवे पत्यमानान् ।|
      block |घृषुं वा ये निनिदुः सखायमध्यू न्वेषु पवयो ववृत्युः ॥|
      block |अभूर्वौक्षीर्व्यु आयुरानड्दर्षन्नु पूर्वो अपरो नु दर्षत् ।|
      block |द्वे पवस्ते परि तं न भूतो यो अस्य पारे रजसो विवेष ॥|
      block |गावो यवं प्रयुता अर्यो अक्षन्ता अपश्यं सहगोपाश्चरन्तीः ।|
      block |हवा इदर्यो अभितः समायन्कियदासु स्वपतिश्छन्दयाते ॥|
      block |सं यद्वयं यवसादो जनानामहं यवाद उर्वज्रे अन्तः ।|
      block |अत्रा युक्तोऽवसातारमिच्छादथो अयुक्तं युनजद्ववन्वान् ॥|
      block |अत्रेदु मे मंससे सत्यमुक्तं द्विपाच्च यच्चतुष्पात्संसृजानि ।|
      block |स्त्रीभिर्यो अत्र वृषणं पृतन्यादयुद्धो अस्य वि भजानि वेदः ॥|
      block |यस्यानक्षा दुहिता जात्वास कस्तां विद्वाँ अभि मन्याते अन्धाम् ।|
      block |कतरो मेनिं प्रति तं मुचाते य ईं वहाते य ईं वा वरेयात् ॥|
      block |कियती योषा मर्यतो वधूयोः परिप्रीता पन्यसा वार्येण ।|
      block |भद्रा वधूर्भवति यत्सुपेशाः स्वयं सा मित्रं वनुते जने चित् ॥|
      block |पत्तो जगार प्रत्यञ्चमत्ति शीर्ष्णा शिरः प्रति दधौ वरूथम् ।|
      block |आसीन ऊर्ध्वामुपसि क्षिणाति न्यङ्ङुत्तानामन्वेति भूमिम् ॥|
      block |बृहन्नच्छायो अपलाशो अर्वा तस्थौ माता विषितो अत्ति गर्भः ।|
      block |अन्यस्या वत्सं रिहती मिमाय कया भुवा नि दधे धेनुरूधः ॥|
      block |सप्त वीरासो अधरादुदायन्नष्टोत्तरात्तात्समजग्मिरन्ते ।|
      block |नव पश्चातात्स्थिविमन्त आयन्दश प्राक्सानु वि तिरन्त्यश्नः ॥|
      block |दशानामेकं कपिलं समानं तं हिन्वन्ति क्रतवे पार्याय ।|
      block |गर्भं माता सुधितं वक्षणास्ववेनन्तं तुषयन्ती बिभर्ति ॥|
      block |पीवानं मेषमपचन्त वीरा न्युप्ता अक्षा अनु दीव आसन् ।|
      block |द्वा धनुं बृहतीमप्स्वन्तः पवित्रवन्ता चरतः पुनन्ता ॥|
      block |वि क्रोशनासो विष्वञ्च आयन्पचाति नेमो नहि पक्षदर्धः ।|
      block |अयं मे देवः सविता तदाह द्र्वन्न इद्वनवत्सर्पिरन्नः ॥|
      block |अपश्यं ग्रामं वहमानमारादचक्रया स्वधया वर्तमानम् ।|
      block |सिषक्त्यर्यः प्र युगा जनानां सद्यः शिश्ना प्रमिनानो नवीयान् ॥|
      block |एतौ मे गावौ प्रमरस्य युक्तौ मो षु प्र सेधीर्मुहुरिन्ममन्धि ।|
      block |आपश्चिदस्य वि नशन्त्यर्थं सूरश्च मर्क उपरो बभूवान् ॥|
      block |अयं यो वज्रः पुरुधा विवृत्तोऽवः सूर्यस्य बृहतः पुरीषात् ।|
      block |श्रव इदेना परो अन्यदस्ति तदव्यथी जरिमाणस्तरन्ति ॥|
      block |वृक्षेवृक्षे नियता मीमयद्गौस्ततो वयः प्र पतान्पूरुषादः ।|
      block |अथेदं विश्वं भुवनं भयात इन्द्राय सुन्वदृषये च शिक्षत् ॥|
      block |देवानां माने प्रथमा अतिष्ठन्कृन्तत्रादेषामुपरा उदायन् ।|
      block |त्रयस्तपन्ति पृथिवीमनूपा द्वा बृबूकं वहतः पुरीषम् ॥|
      block |सा ते जीवातुरुत तस्य विद्धि मा स्मैतादृगप गूहः समर्ये ।|
      block |आविः स्वः कृणुते गूहते बुसं स पादुरस्य निर्णिजो न मुच्यते ॥|
    block |ऋग्वेदः सूक्तं|
      block |विश्वो ह्यन्यो अरिराजगाम ममेदह श्वशुरो ना जगाम ।|
      block |जक्षीयाद्धाना उत सोमं पपीयात्स्वाशितः पुनरस्तं जगायात् ॥|
      block |स रोरुवद्वृषभस्तिग्मशृङ्गो वर्ष्मन्तस्थौ वरिमन्ना पृथिव्याः ।|
      block |विश्वेष्वेनं वृजनेषु पामि यो मे कुक्षी सुतसोमः पृणाति ॥|
      block |अद्रिणा ते मन्दिन इन्द्र तूयान्सुन्वन्ति सोमान्पिबसि त्वमेषाम् ।|
      block |पचन्ति ते वृषभाँ अत्सि तेषां पृक्षेण यन्मघवन्हूयमानः ॥|
      block |इदं सु मे जरितरा चिकिद्धि प्रतीपं शापं नद्यो वहन्ति ।|
      block |लोपाशः सिंहं प्रत्यञ्चमत्साः क्रोष्टा वराहं निरतक्त कक्षात् ॥|
      block |कथा त एतदहमा चिकेतं गृत्सस्य पाकस्तवसो मनीषाम् ।|
      block |त्वं नो विद्वाँ ऋतुथा वि वोचो यमर्धं ते मघवन्क्षेम्या धूः ॥|
      block |एवा हि मां तवसं वर्धयन्ति दिवश्चिन्मे बृहत उत्तरा धूः ।|
      block |पुरू सहस्रा नि शिशामि साकमशत्रुं हि मा जनिता जजान ॥|
      block |एवा हि मां तवसं जज्ञुरुग्रं कर्मन्कर्मन्वृषणमिन्द्र देवाः ।|
      block |वधीं वृत्रं वज्रेण मन्दसानोऽप व्रजं महिना दाशुषे वम् ॥|
      block |देवास आयन्परशूँरबिभ्रन्वना वृश्चन्तो अभि विड्भिरायन् ।|
      block |नि सुद्र्वं दधतो वक्षणासु यत्रा कृपीटमनु तद्दहन्ति ॥|
      block |शशः क्षुरं प्रत्यञ्चं जगाराद्रिं लोगेन व्यभेदमारात् ।|
      block |बृहन्तं चिदृहते रन्धयानि वयद्वत्सो वृषभं शूशुवानः ॥|
      block |सुपर्ण इत्था नखमा सिषायावरुद्धः परिपदं न सिंहः ।|
      block |निरुद्धश्चिन्महिषस्तर्ष्यावान्गोधा तस्मा अयथं कर्षदेतत् ॥|
      block |तेभ्यो गोधा अयथं कर्षदेतद्ये ब्रह्मणः प्रतिपीयन्त्यन्नैः ।|
      block |सिम उक्ष्णोऽवसृष्टाँ अदन्ति स्वयं बलानि तन्वः शृणानाः ॥|
      block |एते शमीभिः सुशमी अभूवन्ये हिन्विरे तन्वः सोम उक्थैः ।|
      block |नृवद्वदन्नुप नो माहि वाजान्दिवि श्रवो दधिषे नाम वीरः ॥|
    block |ऋग्वेदः सूक्तं|
      block |वने न वा यो न्यधायि चाकञ्छुचिर्वां स्तोमो भुरणावजीगः ।|
      block |यस्येदिन्द्रः पुरुदिनेषु होता नृणां नर्यो नृतमः क्षपावान् ॥|
      block |प्र ते अस्या उषसः प्रापरस्या नृतौ स्याम नृतमस्य नृणाम् ।|
      block |अनु त्रिशोकः शतमावहन्नॄन्कुत्सेन रथो यो असत्ससवान् ॥|
      block |कस्ते मद इन्द्र रन्त्यो भूद्दुरो गिरो अभ्युग्रो वि धाव ।|
      block |कद्वाहो अर्वागुप मा मनीषा आ त्वा शक्यामुपमं राधो अन्नैः ॥|
      block |कदु द्युम्नमिन्द्र त्वावतो नॄन्कया धिया करसे कन्न आगन् ।|
      block |मित्रो न सत्य उरुगाय भृत्या अन्ने समस्य यदसन्मनीषाः ॥|
      block |प्रेरय सूरो अर्थं न पारं ये अस्य कामं जनिधा इव ग्मन् ।|
      block |गिरश्च ये ते तुविजात पूर्वीर्नर इन्द्र प्रतिशिक्षन्त्यन्नैः ॥|
      block |मात्रे नु ते सुमिते इन्द्र पूर्वी द्यौर्मज्मना पृथिवी काव्येन ।|
      block |वराय ते घृतवन्तः सुतासः स्वाद्मन्भवन्तु पीतये मधूनि ॥|
      block |आ मध्वो अस्मा असिचन्नमत्रमिन्द्राय पूर्णं स हि सत्यराधाः ।|
      block |स वावृधे वरिमन्ना पृथिव्या अभि क्रत्वा नर्यः पौंस्यैश्च ॥|
      block |व्यानळिन्द्रः पृतनाः स्वोजा आस्मै यतन्ते सख्याय पूर्वीः ।|
      block |आ स्मा रथं न पृतनासु तिष्ठ यं भद्रया सुमत्या चोदयासे ॥|
    block |ऋग्वेदः सूक्तं|
      block |प्र देवत्रा ब्रह्मणे गातुरेत्वपो अच्छा मनसो न प्रयुक्ति ।|
      block |महीं मित्रस्य वरुणस्य धासिं पृथुज्रयसे रीरधा सुवृक्तिम् ॥|
      block |अध्वर्यवो हविष्मन्तो हि भूताच्छाप इतोशतीरुशन्तः ।|
      block |अव याश्चष्टे अरुणः सुपर्णस्तमास्यध्वमूर्मिमद्या सुहस्ताः ॥|
      block |अध्वर्यवोऽप इता समुद्रमपां नपातं हविषा यजध्वम् ।|
      block |स वो दददूर्मिमद्या सुपूतं तस्मै सोमं मधुमन्तं सुनोत ॥|
      block |यो अनिध्मो दीदयदप्स्वन्तर्यं विप्रास ईळते अध्वरेषु ।|
      block |अपां नपान्मधुमतीरपो दा याभिरिन्द्रो वावृधे वीर्याय ॥|
      block |याभिः सोमो मोदते हर्षते च कल्याणीभिर्युवतिभिर्न मर्यः ।|
      block |ता अध्वर्यो अपो अच्छा परेहि यदासिञ्चा ओषधीभिः पुनीतात् ॥|
      block |एवेद्यूने युवतयो नमन्त यदीमुशन्नुशतीरेत्यच्छ ।|
      block |सं जानते मनसा सं चिकित्रेऽध्वर्यवो धिषणापश्च देवीः ॥|
      block |यो वो वृताभ्यो अकृणोदु लोकं यो वो मह्या अभिशस्तेरमुञ्चत् ।|
      block |तस्मा इन्द्राय मधुमन्तमूर्मिं देवमादनं प्र हिणोतनापः ॥|
      block |प्रास्मै हिनोत मधुमन्तमूर्मिं गर्भो यो वः सिन्धवो मध्व उत्सः ।|
      block |घृतपृष्ठमीड्यमध्वरेष्वापो रेवतीः शृणुता हवं मे ॥|
      block |तं सिन्धवो मत्सरमिन्द्रपानमूर्मिं प्र हेत य उभे इयर्ति ।|
      block |मदच्युतमौशानं नभोजां परि त्रितन्तुं विचरन्तमुत्सम् ॥|
      block |आवर्वृततीरध नु द्विधारा गोषुयुधो न नियवं चरन्तीः ।|
      block |ऋषे जनित्रीर्भुवनस्य पत्नीरपो वन्दस्व सवृधः सयोनीः ॥|
      block |हिनोता नो अध्वरं देवयज्या हिनोत ब्रह्म सनये धनानाम् ।|
      block |ऋतस्य योगे वि ष्यध्वमूधः श्रुष्टीवरीर्भूतनास्मभ्यमापः ॥|
      block |आपो रेवतीः क्षयथा हि वस्वः क्रतुं च भद्रं बिभृथामृतं च ।|
      block |रायश्च स्थ स्वपत्यस्य पत्नीः सरस्वती तद्गृणते वयो धात् ॥|
      block |प्रति यदापो अदृश्रमायतीर्घृतं पयांसि बिभ्रतीर्मधूनि ।|
      block |अध्वर्युभिर्मनसा संविदाना इन्द्राय सोमं सुषुतं भरन्तीः ॥|
      block |एमा अग्मन्रेवतीर्जीवधन्या अध्वर्यवः सादयता सखायः ।|
      block |नि बर्हिषि धत्तन सोम्यासोऽपां नप्त्रा संविदानास एनाः ॥|
      block |आग्मन्नाप उशतीर्बर्हिरेदं न्यध्वरे असदन्देवयन्तीः ।|
      block |अध्वर्यवः सुनुतेन्द्राय सोममभूदु वः सुशका देवयज्या ॥|
    block |ऋग्वेदः सूक्तं|
      block |आ नो देवानामुप वेतु शंसो विश्वेभिस्तुरैरवसे यजत्रः ।|
      block |तेभिर्वयं सुषखायो भवेम तरन्तो विश्वा दुरिता स्याम ॥|
      block |परि चिन्मर्तो द्रविणं ममन्यादृतस्य पथा नमसा विवासेत् ।|
      block |उत स्वेन क्रतुना सं वदेत श्रेयांसं दक्षं मनसा जगृभ्यात् ॥|
      block |अधायि धीतिरससृग्रमंशास्तीर्थे न दस्ममुप यन्त्यूमाः ।|
      block |अभ्यानश्म सुवितस्य शूषं नवेदसो अमृतानामभूम ॥|
      block |नित्यश्चाकन्यात्स्वपतिर्दमूना यस्मा उ देवः सविता जजान ।|
      block |भगो वा गोभिरर्यमेमनज्यात्सो अस्मै चारुश्छदयदुत स्यात् ॥|
      block |इयं सा भूया उषसामिव क्षा यद्ध क्षुमन्तः शवसा समायन् ।|
      block |अस्य स्तुतिं जरितुर्भिक्षमाणा आ नः शग्मास उप यन्तु वाजाः ॥|
      block |अस्येदेषा सुमतिः पप्रथानाभवत्पूर्व्या भूमना गौः ।|
      block |अस्य सनीळा असुरस्य योनौ समान आ भरणे बिभ्रमाणाः ॥|
      block |किं स्विद्वनं क उ स वृक्ष आस यतो द्यावापृथिवी निष्टतक्षुः ।|
      block |संतस्थाने अजरे इतऊती अहानि पूर्वीरुषसो जरन्त ॥|
      block |नैतावदेना परो अन्यदस्त्युक्षा स द्यावापृथिवी बिभर्ति ।|
      block |त्वचं पवित्रं कृणुत स्वधावान्यदीं सूर्यं न हरितो वहन्ति ॥|
      block |स्तेगो न क्षामत्येति पृथ्वीं मिहं न वातो वि ह वाति भूम ।|
      block |मित्रो यत्र वरुणो अज्यमानोऽग्निर्वने न व्यसृष्ट शोकम् ॥|
      block |स्तरीर्यत्सूत सद्यो अज्यमाना व्यथिरव्यथीः कृणुत स्वगोपा ।|
      block |पुत्रो यत्पूर्वः पित्रोर्जनिष्ट शम्यां गौर्जगार यद्ध पृच्छान् ॥|
      block |उत कण्वं नृषदः पुत्रमाहुरुत श्यावो धनमादत्त वाजी ।|
      block |प्र कृष्णाय रुशदपिन्वतोधरृतमत्र नकिरस्मा अपीपेत् ॥|
    block |ऋग्वेदः सूक्तं|
      block |प्र सु ग्मन्ता धियसानस्य सक्षणि वरेभिर्वराँ अभि षु प्रसीदतः ।|
      block |अस्माकमिन्द्र उभयं जुजोषति यत्सोम्यस्यान्धसो बुबोधति ॥|
      block |वीन्द्र यासि दिव्यानि रोचना वि पार्थिवानि रजसा पुरुष्टुत ।|
      block |ये त्वा वहन्ति मुहुरध्वराँ उप ते सु वन्वन्तु वग्वनाँ अराधसः ॥|
      block |तदिन्मे छन्त्सद्वपुषो वपुष्टरं पुत्रो यज्जानं पित्रोरधीयति ।|
      block |जाया पतिं वहति वग्नुना सुमत्पुंस इद्भद्रो वहतुः परिष्कृतः ॥|
      block |तदित्सधस्थमभि चारु दीधय गावो यच्छासन्वहतुं न धेनवः ।|
      block |माता यन्मन्तुर्यूथस्य पूर्व्याभि वाणस्य सप्तधातुरिज्जनः ॥|
      block |प्र वोऽच्छा रिरिचे देवयुष्पदमेको रुद्रेभिर्याति तुर्वणिः ।|
      block |जरा वा येष्वमृतेषु दावने परि व ऊमेभ्यः सिञ्चता मधु ॥|
      block |निधीयमानमपगूळ्हमप्सु प्र मे देवानां व्रतपा उवाच ।|
      block |इन्द्रो विद्वाँ अनु हि त्वा चचक्ष तेनाहमग्ने अनुशिष्ट आगाम् ॥|
      block |अक्षेत्रवित्क्षेत्रविदं ह्यप्राट् स प्रैति क्षेत्रविदानुशिष्टः ।|
      block |एतद्वै भद्रमनुशासनस्योत स्रुतिं विन्दत्यञ्जसीनाम् ॥|
      block |अद्येदु प्राणीदममन्निमाहापीवृतो अधयन्मातुरूधः ।|
      block |एमेनमाप जरिमा युवानमहेळन्वसुः सुमना बभूव ॥|
      block |एतानि भद्रा कलश क्रियाम कुरुश्रवण ददतो मघानि ।|
      block |दान इद्वो मघवानः सो अस्त्वयं च सोमो हृदि यं बिभर्मि ॥|
    block |ऋग्वेदः सूक्तं|
      block |प्र मा युयुज्रे प्रयुजो जनानां वहामि स्म पूषणमन्तरेण ।|
      block |विश्वे देवासो अध मामरक्षन्दुःशासुरागादिति घोष आसीत् ॥|
      block |सं मा तपन्त्यभितः सपत्नीरिव पर्शवः ।|
      block |नि बाधते अमतिर्नग्नता जसुर्वेर्न वेवीयते मतिः ॥|
      block |मूषो न शिश्ना व्यदन्ति माध्य स्तोतारं ते शतक्रतो ।|
      block |सकृत्सु नो मघवन्निन्द्र मृळयाधा पितेव नो भव ॥|
      block |कुरुश्रवणमावृणि राजानं त्रासदस्यवम् ।|
      block |मंहिष्ठं वाघतामृषिः ॥|
      block |यस्य मा हरितो रथे तिस्रो वहन्ति साधुया ।|
      block |स्तवै सहस्रदक्षिणे ॥|
      block |यस्य प्रस्वादसो गिर उपमश्रवसः पितुः ।|
      block |क्षेत्रं न रण्वमूचुषे ॥|
      block |अधि पुत्रोपमश्रवो नपान्मित्रातिथेरिहि ।|
      block |पितुष्टे अस्मि वन्दिता ॥|
      block |यदीशीयामृतानामुत वा मर्त्यानाम् ।|
      block |जीवेदिन्मघवा मम ॥|
      block |न देवानामति व्रतं शतात्मा चन जीवति ।|
      block |तथा युजा वि वावृते ॥|
    block |ऋग्वेदः सूक्तं|
      block |प्रावेपा मा बृहतो मादयन्ति प्रवातेजा इरिणे वर्वृतानाः ।|
      block |सोमस्येव मौजवतस्य भक्षो विभीदको जागृविर्मह्यमच्छान् ॥|
      block |न मा मिमेथ न जिहीळ एषा शिवा सखिभ्य उत मह्यमासीत् ।|
      block |अक्षस्याहमेकपरस्य हेतोरनुव्रतामप जायामरोधम् ॥|
      block |द्वेष्टि श्वश्रूरप जाया रुणद्धि न नाथितो विन्दते मर्डितारम् ।|
      block |अश्वस्येव जरतो वस्न्यस्य नाहं विन्दामि कितवस्य भोगम् ॥|
      block |अन्ये जायां परि मृशन्त्यस्य यस्यागृधद्वेदने वाज्यक्षः ।|
      block |पिता माता भ्रातर एनमाहुर्न जानीमो नयता बद्धमेतम् ॥|
      block |यदादीध्ये न दविषाण्येभिः परायद्भ्योऽव हीये सखिभ्यः ।|
      block |न्युप्ताश्च बभ्रवो वाचमक्रतँ एमीदेषां निष्कृतं जारिणीव ॥|
      block |सभामेति कितवः पृच्छमानो जेष्यामीति तन्वा शूशुजानः ।|
      block |अक्षासो अस्य वि तिरन्ति कामं प्रतिदीव्ने दधत आ कृतानि ॥|
      block |अक्षास इदङ्कुशिनो नितोदिनो निकृत्वानस्तपनास्तापयिष्णवः ।|
      block |कुमारदेष्णा जयतः पुनर्हणो मध्वा सम्पृक्ताः कितवस्य बर्हणा ॥|
      block |त्रिपञ्चाशः क्रीळति व्रात एषां देव इव सविता सत्यधर्मा ।|
      block |उग्रस्य चिन्मन्यवे ना नमन्ते राजा चिदेभ्यो नम इत्कृणोति ॥|
      block |नीचा वर्तन्त उपरि स्फुरन्त्यहस्तासो हस्तवन्तं सहन्ते ।|
      block |दिव्या अङ्गारा इरिणे न्युप्ताः शीताः सन्तो हृदयं निर्दहन्ति ॥|
      block |जाया तप्यते कितवस्य हीना माता पुत्रस्य चरतः क्व स्वित् ।|
      block |ऋणावा बिभ्यद्धनमिच्छमानोऽन्येषामस्तमुप नक्तमेति ॥|
      block |स्त्रियं दृष्ट्वाय कितवं ततापान्येषां जायां सुकृतं च योनिम् ।|
      block |पूर्वाह्णे अश्वान्युयुजे हि बभ्रून्सो अग्नेरन्ते वृषलः पपाद ॥|
      block |यो वः सेनानीर्महतो गणस्य राजा व्रातस्य प्रथमो बभूव ।|
      block |तस्मै कृणोमि न धना रुणध्मि दशाहं प्राचीस्तदृतं वदामि ॥|
      block |अक्षैर्मा दीव्यः कृषिमित्कृषस्व वित्ते रमस्व बहु मन्यमानः ।|
      block |तत्र गावः कितव तत्र जाया तन्मे वि चष्टे सवितायमर्यः ॥|
      block |मित्रं कृणुध्वं खलु मृळता नो मा नो घोरेण चरताभि धृष्णु ।|
      block |नि वो नु मन्युर्विशतामरातिरन्यो बभ्रूणां प्रसितौ न्वस्तु ॥|
    block |ऋग्वेदः सूक्तं|
      block |अबुध्रमु त्य इन्द्रवन्तो अग्नयो ज्योतिर्भरन्त उषसो व्युष्टिषु ।|
      block |मही द्यावापृथिवी चेततामपोऽद्या देवानामव आ वृणीमहे ॥|
      block |दिवस्पृथिव्योरव आ वृणीमहे मातॄन्सिन्धून्पर्वताञ्छर्यणावतः ।|
      block |अनागास्त्वं सूर्यमुषासमीमहे भद्रं सोमः सुवानो अद्या कृणोतु नः ॥|
      block |द्यावा नो अद्य पृथिवी अनागसो मही त्रायेतां सुविताय मातरा ।|
      block |उषा उच्छन्त्यप बाधतामघं स्वस्त्यग्निं समिधानमीमहे ॥|
      block |इयं न उस्रा प्रथमा सुदेव्यं रेवत्सनिभ्यो रेवती व्युच्छतु ।|
      block |आरे मन्युं दुर्विदत्रस्य धीमहि स्वस्त्यग्निं समिधानमीमहे ॥|
      block |प्र याः सिस्रते सूर्यस्य रश्मिभिर्ज्योतिर्भरन्तीरुषसो व्युष्टिषु ।|
      block |भद्रा नो अद्य श्रवसे व्युच्छत स्वस्त्यग्निं समिधानमीमहे ॥|
      block |अनमीवा उषस आ चरन्तु न उदग्नयो जिहतां ज्योतिषा बृहत् ।|
      block |आयुक्षातामश्विना तूतुजिं रथं स्वस्त्यग्निं समिधानमीमहे ॥|
      block |श्रेष्ठं नो अद्य सवितर्वरेण्यं भागमा सुव स हि रत्नधा असि ।|
      block |रायो जनित्रीं धिषणामुप ब्रुवे स्वस्त्यग्निं समिधानमीमहे ॥|
      block |पिपर्तु मा तदृतस्य प्रवाचनं देवानां यन्मनुष्या अमन्महि ।|
      block |विश्वा इदुस्रा स्पळुदेति सूर्यः स्वस्त्यग्निं समिधानमीमहे ॥|
      block |अद्वेषो अद्य बर्हिष स्तरीमणि ग्राव्णां योगे मन्मनः साध ईमहे ।|
      block |आदित्यानां शर्मणि स्था भुरण्यसि स्वस्त्यग्निं समिधानमीमहे ॥|
      block |आ नो बर्हिः सधमादे बृहद्दिवि देवाँ ईळे सादया सप्त होतॄन् ।|
      block |इन्द्रं मित्रं वरुणं सातये भगं स्वस्त्यग्निं समिधानमीमहे ॥|
      block |त आदित्या आ गता सर्वतातये वृधे नो यज्ञमवता सजोषसः ।|
      block |बृहस्पतिं पूषणमश्विना भगं स्वस्त्यग्निं समिधानमीमहे ॥|
      block |तन्नो देवा यच्छत सुप्रवाचनं छर्दिरादित्याः सुभरं नृपाय्यम् ।|
      block |पश्वे तोकाय तनयाय जीवसे स्वस्त्यग्निं समिधानमीमहे ॥|
      block |विश्वे अद्य मरुतो विश्व ऊती विश्वे भवन्त्वग्नयः समिद्धाः ।|
      block |विश्वे नो देवा अवसा गमन्तु विश्वमस्तु द्रविणं वाजो अस्मे ॥|
      block |यं देवासोऽवथ वाजसातौ यं त्रायध्वे यं पिपृथात्यंहः ।|
      block |यो वो गोपीथे न भयस्य वेद ते स्याम देववीतये तुरासः ॥|
    block |ऋग्वेदः सूक्तं|
      block |उषासानक्ता बृहती सुपेशसा द्यावाक्षामा वरुणो मित्रो अर्यमा ।|
      block |इन्द्रं हुवे मरुतः पर्वताँ अप आदित्यान्द्यावापृथिवी अपः स्वः ॥|
      block |द्यौश्च नः पृथिवी च प्रचेतस ऋतावरी रक्षतामंहसो रिषः ।|
      block |मा दुर्विदत्रा निरृतिर्न ईशत तद्देवानामवो अद्या वृणीमहे ॥|
      block |विश्वस्मान्नो अदितिः पात्वंहसो माता मित्रस्य वरुणस्य रेवतः ।|
      block |स्वर्वज्ज्योतिरवृकं नशीमहि तद्देवानामवो अद्या वृणीमहे ॥|
      block |ग्रावा वदन्नप रक्षांसि सेधतु दुष्वप्न्यं निरृतिं विश्वमत्रिणम् ।|
      block |आदित्यं शर्म मरुतामशीमहि तद्देवानामवो अद्या वृणीमहे ॥|
      block |एन्द्रो बर्हिः सीदतु पिन्वतामिळा बृहस्पतिः सामभिरृक्वो अर्चतु ।|
      block |सुप्रकेतं जीवसे मन्म धीमहि तद्देवानामवो अद्या वृणीमहे ॥|
      block |दिविस्पृशं यज्ञमस्माकमश्विना जीराध्वरं कृणुतं सुम्नमिष्टये ।|
      block |प्राचीनरश्मिमाहुतं घृतेन तद्देवानामवो अद्या वृणीमहे ॥|
      block |उप ह्वये सुहवं मारुतं गणं पावकमृष्वं सख्याय शम्भुवम् ।|
      block |रायस्पोषं सौश्रवसाय धीमहि तद्देवानामवो अद्या वृणीमहे ॥|
      block |अपां पेरुं जीवधन्यं भरामहे देवाव्यं सुहवमध्वरश्रियम् ।|
      block |सुरश्मिं सोममिन्द्रियं यमीमहि तद्देवानामवो अद्या वृणीमहे ॥|
      block |सनेम तत्सुसनिता सनित्वभिर्वयं जीवा जीवपुत्रा अनागसः ।|
      block |ब्रह्मद्विषो विष्वगेनो भरेरत तद्देवानामवो अद्या वृणीमहे ॥|
      block |ये स्था मनोर्यज्ञियास्ते शृणोतन यद्वो देवा ईमहे तद्ददातन ।|
      block |जैत्रं क्रतुं रयिमद्वीरवद्यशस्तद्देवानामवो अद्या वृणीमहे ॥|
      block |महदद्य महतामा वृणीमहेऽवो देवानां बृहतामनर्वणाम् ।|
      block |यथा वसु वीरजातं नशामहै तद्देवानामवो अद्या वृणीमहे ॥|
      block |महो अग्नेः समिधानस्य शर्मण्यनागा मित्रे वरुणे स्वस्तये ।|
      block |श्रेष्ठे स्याम सवितुः सवीमनि तद्देवानामवो अद्या वृणीमहे ॥|
      block |ये सवितुः सत्यसवस्य विश्वे मित्रस्य व्रते वरुणस्य देवाः ।|
      block |ते सौभगं वीरवद्गोमदप्नो दधातन द्रविणं चित्रमस्मे ॥|
      block |सविता पश्चातात्सविता पुरस्तात्सवितोत्तरात्तात्सविताधरात्तात् ।|
      block |सविता नः सुवतु सर्वतातिं सविता नो रासतां दीर्घमायुः ॥|
    block |ऋग्वेदः सूक्तं|
      block |नमो मित्रस्य वरुणस्य चक्षसे महो देवाय तदृतं सपर्यत ।|
      block |दूरेदृशे देवजाताय केतवे दिवस्पुत्राय सूर्याय शंसत ॥|
      block |सा मा सत्योक्तिः परि पातु विश्वतो द्यावा च यत्र ततनन्नहानि च ।|
      block |विश्वमन्यन्नि विशते यदेजति विश्वाहापो विश्वाहोदेति सूर्यः ॥|
      block |न ते अदेवः प्रदिवो नि वासते यदेतशेभिः पतरै रथर्यसि ।|
      block |प्राचीनमन्यदनु वर्तते रज उदन्येन ज्योतिषा यासि सूर्य ॥|
      block |येन सूर्य ज्योतिषा बाधसे तमो जगच्च विश्वमुदियर्षि भानुना ।|
      block |तेनास्मद्विश्वामनिरामनाहुतिमपामीवामप दुष्वप्न्यं सुव ॥|
      block |विश्वस्य हि प्रेषितो रक्षसि व्रतमहेळयन्नुच्चरसि स्वधा अनु ।|
      block |यदद्य त्वा सूर्योपब्रवामहै तं नो देवा अनु मंसीरत क्रतुम् ॥|
      block |तं नो द्यावापृथिवी तन्न आप इन्द्रः शृण्वन्तु मरुतो हवं वचः ।|
      block |मा शूने भूम सूर्यस्य संदृशि भद्रं जीवन्तो जरणामशीमहि ॥|
      block |विश्वाहा त्वा सुमनसः सुचक्षसः प्रजावन्तो अनमीवा अनागसः ।|
      block |उद्यन्तं त्वा मित्रमहो दिवेदिवे ज्योग्जीवाः प्रति पश्येम सूर्य ॥|
      block |महि ज्योतिर्बिभ्रतं त्वा विचक्षण भास्वन्तं चक्षुषेचक्षुषे मयः ।|
      block |आरोहन्तं बृहतः पाजसस्परि वयं जीवाः प्रति पश्येम सूर्य ॥|
      block |यस्य ते विश्वा भुवनानि केतुना प्र चेरते नि च विशन्ते अक्तुभिः ।|
      block |अनागास्त्वेन हरिकेश सूर्याह्नाह्ना नो वस्यसावस्यसोदिहि ॥|
      block |शं नो भव चक्षसा शं नो अह्ना शं भानुना शं हिमा शं घृणेन ।|
      block |यथा शमध्वञ्छमसद्दुरोणे तत्सूर्य द्रविणं धेहि चित्रम् ॥|
      block |अस्माकं देवा उभयाय जन्मने शर्म यच्छत द्विपदे चतुष्पदे ।|
      block |अदत्पिबदूर्जयमानमाशितं तदस्मे शं योररपो दधातन ॥|
      block |यद्वो देवाश्चकृम जिह्वया गुरु मनसो वा प्रयुती देवहेळनम् ।|
      block |अरावा यो नो अभि दुच्छुनायते तस्मिन्तदेनो वसवो नि धेतन ॥|
    block |ऋग्वेदः सूक्तं|
      block |अस्मिन्न इन्द्र पृत्सुतौ यशस्वति शिमीवति क्रन्दसि प्राव सातये ।|
      block |यत्र गोषाता धृषितेषु खादिषु विष्वक्पतन्ति दिद्यवो नृषाह्ये ॥|
      block |स नः क्षुमन्तं सदने व्यूर्णुहि गोअर्णसं रयिमिन्द्र श्रवाय्यम् ।|
      block |स्याम ते जयतः शक्र मेदिनो यथा वयमुश्मसि तद्वसो कृधि ॥|
      block |यो नो दास आर्यो वा पुरुष्टुतादेव इन्द्र युधये चिकेतति ।|
      block |अस्माभिष्टे सुषहाः सन्तु शत्रवस्त्वया वयं तान्वनुयाम संगमे ॥|
      block |यो दभ्रेभिर्हव्यो यश्च भूरिभिर्यो अभीके वरिवोविन्नृषाह्ये ।|
      block |तं विखादे सस्निमद्य श्रुतं नरमर्वाञ्चमिन्द्रमवसे करामहे ॥|
      block |स्ववृजं हि त्वामहमिन्द्र शुश्रवानानुदं वृषभ रध्रचोदनम् ।|
      block |प्र मुञ्चस्व परि कुत्सादिहा गहि किमु त्वावान्मुष्कयोर्बद्ध आसते ॥|
    block |ऋग्वेदः सूक्तं|
      block |यो वां परिज्मा सुवृदश्विना रथो दोषामुषासो हव्यो हविष्मता ।|
      block |शश्वत्तमासस्तमु वामिदं वयं पितुर्न नाम सुहवं हवामहे ॥|
      block |चोदयतं सूनृताः पिन्वतं धिय उत्पुरंधीरीरयतं तदुश्मसि ।|
      block |यशसं भागं कृणुतं नो अश्विना सोमं न चारुं मघवत्सु नस्कृतम् ॥|
      block |अमाजुरश्चिद्भवथो युवं भगोऽनाशोश्चिदवितारापमस्य चित् ।|
      block |अन्धस्य चिन्नासत्या कृशस्य चिद्युवामिदाहुर्भिषजा रुतस्य चित् ॥|
      block |युवं च्यवानं सनयं यथा रथं पुनर्युवानं चरथाय तक्षथुः ।|
      block |निष्टौग्र्यमूहथुरद्भ्यस्परि विश्वेत्ता वां सवनेषु प्रवाच्या ॥|
      block |पुराणा वां वीर्या प्र ब्रवा जनेऽथो हासथुर्भिषजा मयोभुवा ।|
      block |ता वां नु नव्याववसे करामहेऽयं नासत्या श्रदरिर्यथा दधत् ॥|
      block |इयं वामह्वे शृणुतं मे अश्विना पुत्रायेव पितरा मह्यं शिक्षतम् ।|
      block |अनापिरज्ञा असजात्यामतिः पुरा तस्या अभिशस्तेरव स्पृतम् ॥|
      block |युवं रथेन विमदाय शुन्ध्युवं न्यूहथुः पुरुमित्रस्य योषणाम् ।|
      block |युवं हवं वध्रिमत्या अगच्छतं युवं सुषुतिं चक्रथुः पुरंधये ॥|
      block |युवं विप्रस्य जरणामुपेयुषः पुनः कलेरकृणुतं युवद्वयः ।|
      block |युवं वन्दनमृश्यदादुदूपथुर्युवं सद्यो विश्पलामेतवे कृथः ॥|
      block |युवं ह रेभं वृषणा गुहा हितमुदैरयतं ममृवांसमश्विना ।|
      block |युवमृबीसमुत तप्तमत्रय ओमन्वन्तं चक्रथुः सप्तवध्रये ॥|
      block |युवं श्वेतं पेदवेऽश्विनाश्वं नवभिर्वाजैर्नवती च वाजिनम् ।|
      block |चर्कृत्यं ददथुर्द्रावयत्सखं भगं न नृभ्यो हव्यं मयोभुवम् ॥|
      block |न तं राजानावदिते कुतश्चन नांहो अश्नोति दुरितं नकिर्भयम् ।|
      block |यमश्विना सुहवा रुद्रवर्तनी पुरोरथं कृणुथः पत्न्या सह ॥|
      block |आ तेन यातं मनसो जवीयसा रथं यं वामृभवश्चक्रुरश्विना ।|
      block |यस्य योगे दुहिता जायते दिव उभे अहनी सुदिने विवस्वतः ॥|
      block |ता वर्तिर्यातं जयुषा वि पर्वतमपिन्वतं शयवे धेनुमश्विना ।|
      block |वृकस्य चिद्वर्तिकामन्तरास्याद्युवं शचीभिर्ग्रसिताममुञ्चतम् ॥|
      block |एतं वां स्तोममश्विनावकर्मातक्षाम भृगवो न रथम् ।|
      block |न्यमृक्षाम योषणां न मर्ये नित्यं न सूनुं तनयं दधानाः ॥|
    block |ऋग्वेदः सूक्तं|
      block |रथं यान्तं कुह को ह वां नरा प्रति द्युमन्तं सुविताय भूषति ।|
      block |प्रातर्यावाणं विभ्वं विशेविशे वस्तोर्वस्तोर्वहमानं धिया शमि ॥|
      block |कुह स्विद्दोषा कुह वस्तोरश्विना कुहाभिपित्वं करतः कुहोषतुः ।|
      block |को वां शयुत्रा विधवेव देवरं मर्यं न योषा कृणुते सधस्थ आ ॥|
      block |प्रातर्जरेथे जरणेव कापया वस्तोर्वस्तोर्यजता गच्छथो गृहम् ।|
      block |कस्य ध्वस्रा भवथः कस्य वा नरा राजपुत्रेव सवनाव गच्छथः ॥|
      block |युवां मृगेव वारणा मृगण्यवो दोषा वस्तोर्हविषा नि ह्वयामहे ।|
      block |युवं होत्रामृतुथा जुह्वते नरेषं जनाय वहथः शुभस्पती ॥|
      block |युवां ह घोषा पर्यश्विना यती राज्ञ ऊचे दुहिता पृच्छे वां नरा ।|
      block |भूतं मे अह्न उत भूतमक्तवेऽश्वावते रथिने शक्तमर्वते ॥|
      block |युवं कवी ष्ठः पर्यश्विना रथं विशो न कुत्सो जरितुर्नशायथः ।|
      block |युवोर्ह मक्षा पर्यश्विना मध्वासा भरत निष्कृतं न योषणा ॥|
      block |युवं ह भुज्युं युवमश्विना वशं युवं शिञ्जारमुशनामुपारथुः ।|
      block |युवो ररावा परि सख्यमासते युवोरहमवसा सुम्नमा चके ॥|
      block |युवं ह कृशं युवमश्विना शयुं युवं विधन्तं विधवामुरुष्यथः ।|
      block |युवं सनिभ्य स्तनयन्तमश्विनाप व्रजमूर्णुथः सप्तास्यम् ॥|
      block |जनिष्ट योषा पतयत्कनीनको वि चारुहन्वीरुधो दंसना अनु ।|
      block |आस्मै रीयन्ते निवनेव सिन्धवोऽस्मा अह्ने भवति तत्पतित्वनम् ॥|
      block |जीवं रुदन्ति वि मयन्ते अध्वरे दीर्घामनु प्रसितिं दीधियुर्नरः ।|
      block |वामं पितृभ्यो य इदं समेरिरे मयः पतिभ्यो जनयः परिष्वजे ॥|
      block |न तस्य विद्म तदु षु प्र वोचत युवा ह यद्युवत्याः क्षेति योनिषु ।|
      block |प्रियोस्रियस्य वृषभस्य रेतिनो गृहं गमेमाश्विना तदुश्मसि ॥|
      block |आ वामगन्सुमतिर्वाजिनीवसू न्यश्विना हृत्सु कामा अयंसत ।|
      block |अभूतं गोपा मिथुना शुभस्पती प्रिया अर्यम्णो दुर्याँ अशीमहि ॥|
      block |ता मन्दसाना मनुषो दुरोण आ धत्तं रयिं सहवीरं वचस्यवे ।|
      block |कृतं तीर्थं सुप्रपाणं शुभस्पती स्थाणुं पथेष्ठामप दुर्मतिं हतम् ॥|
      block |क्व स्विदद्य कतमास्वश्विना विक्षु दस्रा मादयेते शुभस्पती ।|
      block |क ईं नि येमे कतमस्य जग्मतुर्विप्रस्य वा यजमानस्य वा गृहम् ॥|
    block |ऋग्वेदः सूक्तं|
      block |समानमु त्यं पुरुहूतमुक्थ्यं रथं त्रिचक्रं सवना गनिग्मतम् ।|
      block |परिज्मानं विदथ्यं सुवृक्तिभिर्वयं व्युष्टा उषसो हवामहे ॥|
      block |प्रातर्युजं नासत्याधि तिष्ठथः प्रातर्यावाणं मधुवाहनं रथम् ।|
      block |विशो येन गच्छथो यज्वरीर्नरा कीरेश्चिद्यज्ञं होतृमन्तमश्विना ॥|
      block |अध्वर्युं वा मधुपाणिं सुहस्त्यमग्निधं वा धृतदक्षं दमूनसम् ।|
      block |विप्रस्य वा यत्सवनानि गच्छथोऽत आ यातं मधुपेयमश्विना ॥|
    block |ऋग्वेदः सूक्तं|
      block |अस्तेव सु प्रतरं लायमस्यन्भूषन्निव प्र भरा स्तोममस्मै ।|
      block |वाचा विप्रास्तरत वाचमर्यो नि रामय जरितः सोम इन्द्रम् ॥|
      block |दोहेन गामुप शिक्षा सखायं प्र बोधय जरितर्जारमिन्द्रम् ।|
      block |कोशं न पूर्णं वसुना न्यृष्टमा च्यावय मघदेयाय शूरम् ॥|
      block |किमङ्ग त्वा मघवन्भोजमाहुः शिशीहि मा शिशयं त्वा शृणोमि ।|
      block |अप्नस्वती मम धीरस्तु शक्र वसुविदं भगमिन्द्रा भरा नः ॥|
      block |त्वां जना ममसत्येष्विन्द्र संतस्थाना वि ह्वयन्ते समीके ।|
      block |अत्रा युजं कृणुते यो हविष्मान्नासुन्वता सख्यं वष्टि शूरः ॥|
      block |धनं न स्यन्द्रं बहुलं यो अस्मै तीव्रान्सोमाँ आसुनोति प्रयस्वान् ।|
      block |तस्मै शत्रून्सुतुकान्प्रातरह्नो नि स्वष्ट्रान्युवति हन्ति वृत्रम् ॥|
      block |यस्मिन्वयं दधिमा शंसमिन्द्रे यः शिश्राय मघवा काममस्मे ।|
      block |आराच्चित्सन्भयतामस्य शत्रुर्न्यस्मै द्युम्ना जन्या नमन्ताम् ॥|
      block |आराच्छत्रुमप बाधस्व दूरमुग्रो यः शम्बः पुरुहूत तेन ।|
      block |अस्मे धेहि यवमद्गोमदिन्द्र कृधी धियं जरित्रे वाजरत्नाम् ॥|
      block |प्र यमन्तर्वृषसवासो अग्मन्तीव्राः सोमा बहुलान्तास इन्द्रम् ।|
      block |नाह दामानं मघवा नि यंसन्नि सुन्वते वहति भूरि वामम् ॥|
      block |उत प्रहामतिदीव्या जयाति कृतं यच्छ्वघ्नी विचिनोति काले ।|
      block |यो देवकामो न धना रुणद्धि समित्तं राया सृजति स्वधावान् ॥|
      block |गोभिष्टरेमामतिं दुरेवां यवेन क्षुधं पुरुहूत विश्वाम् ।|
      block |वयं राजभिः प्रथमा धनान्यस्माकेन वृजनेना जयेम ॥*|
      block |बृहस्पतिर्नः परि पातु पश्चादुतोत्तरस्मादधरादघायोः ।|
      block |इन्द्रः पुरस्तादुत मध्यतो नः सखा सखिभ्यो वरिवः कृणोतु ॥|
    block |ऋग्वेदः सूक्तं|
      block |अच्छा म इन्द्रं मतयः स्वर्विदः सध्रीचीर्विश्वा उशतीरनूषत ।|
      block |परि ष्वजन्ते जनयो यथा पतिं मर्यं न शुन्ध्युं मघवानमूतये ॥|
      block |न घा त्वद्रिगप वेति मे मनस्त्वे इत्कामं पुरुहूत शिश्रय ।|
      block |राजेव दस्म नि षदोऽधि बर्हिष्यस्मिन्सु सोमेऽवपानमस्तु ते ॥|
      block |विषूवृदिन्द्रो अमतेरुत क्षुधः स इद्रायो मघवा वस्व ईशते ।|
      block |तस्येदिमे प्रवणे सप्त सिन्धवो वयो वर्धन्ति वृषभस्य शुष्मिणः ॥|
      block |वयो न वृक्षं सुपलाशमासदन्सोमास इन्द्रं मन्दिनश्चमूषदः ।|
      block |प्रैषामनीकं शवसा दविद्युतद्विदत्स्वर्मनवे ज्योतिरार्यम् ॥|
      block |कृतं न श्वघ्नी वि चिनोति देवने संवर्गं यन्मघवा सूर्यं जयत् ।|
      block |न तत्ते अन्यो अनु वीर्यं शकन्न पुराणो मघवन्नोत नूतनः ॥|
      block |विशंविशं मघवा पर्यशायत जनानां धेना अवचाकशद्वृषा ।|
      block |यस्याह शक्रः सवनेषु रण्यति स तीव्रैः सोमैः सहते पृतन्यतः ॥|
      block |आपो न सिन्धुमभि यत्समक्षरन्सोमास इन्द्रं कुल्या इव ह्रदम् ।|
      block |वर्धन्ति विप्रा महो अस्य सादने यवं न वृष्टिर्दिव्येन दानुना ॥|
      block |वृषा न क्रुद्धः पतयद्रजस्स्वा यो अर्यपत्नीरकृणोदिमा अपः ।|
      block |स सुन्वते मघवा जीरदानवेऽविन्दज्ज्योतिर्मनवे हविष्मते ॥|
      block |उज्जायतां परशुर्ज्योतिषा सह भूया ऋतस्य सुदुघा पुराणवत् ।|
      block |वि रोचतामरुषो भानुना शुचिः स्वर्ण शुक्रं शुशुचीत सत्पतिः ॥|
      block |गोभिष्टरेमामतिं दुरेवां यवेन क्षुधं पुरुहूत विश्वाम् ।|
      block |वयं राजभिः प्रथमा धनान्यस्माकेन वृजनेना जयेम ॥|
      block |बृहस्पतिर्नः परि पातु पश्चादुतोत्तरस्मादधरादघायोः ।|
      block |इन्द्रः पुरस्तादुत मध्यतो नः सखा सखिभ्यो वरिवः कृणोतु ॥|
    block |ऋग्वेदः सूक्तं|
      block |आ यात्विन्द्रः स्वपतिर्मदाय यो धर्मणा तूतुजानस्तुविष्मान् ।|
      block |प्रत्वक्षाणो अति विश्वा सहांस्यपारेण महता वृष्ण्येन ॥|
      block |सुष्ठामा रथः सुयमा हरी ते मिम्यक्ष वज्रो नृपते गभस्तौ ।|
      block |शीभं राजन्सुपथा याह्यर्वाङ्वर्धाम ते पपुषो वृष्ण्यानि ॥|
      block |एन्द्रवाहो नृपतिं वज्रबाहुमुग्रमुग्रासस्तविषास एनम् ।|
      block |प्रत्वक्षसं वृषभं सत्यशुष्ममेमस्मत्रा सधमादो वहन्तु ॥|
      block |एवा पतिं द्रोणसाचं सचेतसमूर्ज स्कम्भं धरुण आ वृषायसे ।|
      block |ओजः कृष्व सं गृभाय त्वे अप्यसो यथा केनिपानामिनो वृधे ॥|
      block |गमन्नस्मे वसून्या हि शंसिषं स्वाशिषं भरमा याहि सोमिनः ।|
      block |त्वमीशिषे सास्मिन्ना सत्सि बर्हिष्यनाधृष्या तव पात्राणि धर्मणा ॥|
      block |पृथक्प्रायन्प्रथमा देवहूतयोऽकृण्वत श्रवस्यानि दुष्टरा ।|
      block |न ये शेकुर्यज्ञियां नावमारुहमीर्मैव ते न्यविशन्त केपयः ॥|
      block |एवैवापागपरे सन्तु दूढ्योऽश्वा येषां दुर्युज आयुयुज्रे ।|
      block |इत्था ये प्रागुपरे सन्ति दावने पुरूणि यत्र वयुनानि भोजना ॥|
      block |गिरीँरज्रान्रेजमानाँ अधारयद्द्यौः क्रन्ददन्तरिक्षाणि कोपयत् ।|
      block |समीचीने धिषणे वि ष्कभायति वृष्णः पीत्वा मद उक्थानि शंसति ॥|
      block |इमं बिभर्मि सुकृतं ते अङ्कुशं येनारुजासि मघवञ्छफारुजः ।|
      block |अस्मिन्सु ते सवने अस्त्वोक्यं सुत इष्टौ मघवन्बोध्याभगः ॥|
      block |गोभिष्टरेमामतिं दुरेवां यवेन क्षुधं पुरुहूत विश्वाम् ।|
      block |वयं राजभिः प्रथमा धनान्यस्माकेन वृजनेना जयेम ॥|
      block |बृहस्पतिर्नः परि पातु पश्चादुतोत्तरस्मादधरादघायोः ।|
      block |इन्द्रः पुरस्तादुत मध्यतो नः सखा सखिभ्यो वरिवः कृणोतु ॥|
    block |ऋग्वेदः सूक्तं|
      block |दिवस्परि प्रथमं जज्ञे अग्निरस्मद्द्वितीयं परि जातवेदाः ।|
      block |तृतीयमप्सु नृमणा अजस्रमिन्धान एनं जरते स्वाधीः ॥|
      block |विद्मा ते अग्ने त्रेधा त्रयाणि विद्मा ते धाम विभृता पुरुत्रा ।|
      block |विद्मा ते नाम परमं गुहा यद्विद्मा तमुत्सं यत आजगन्थ ॥|
      block |समुद्रे त्वा नृमणा अप्स्वन्तर्नृचक्षा ईधे दिवो अग्न ऊधन् ।|
      block |तृतीये त्वा रजसि तस्थिवांसमपामुपस्थे महिषा अवर्धन् ॥|
      block |अक्रन्ददग्नि स्तनयन्निव द्यौः क्षामा रेरिहद्वीरुधः समञ्जन् ।|
      block |सद्यो जज्ञानो वि हीमिद्धो अख्यदा रोदसी भानुना भात्यन्तः ॥|
      block |श्रीणामुदारो धरुणो रयीणां मनीषाणां प्रार्पणः सोमगोपाः ।|
      block |वसुः सूनुः सहसो अप्सु राजा वि भात्यग्र उषसामिधानः ॥|
      block |विश्वस्य केतुर्भुवनस्य गर्भ आ रोदसी अपृणाज्जायमानः ।|
      block |वीळुं चिदद्रिमभिनत्परायञ्जना यदग्निमयजन्त पञ्च ॥|
      block |उशिक्पावको अरतिः सुमेधा मर्तेष्वग्निरमृतो नि धायि ।|
      block |इयर्ति धूममरुषं भरिभ्रदुच्छुक्रेण शोचिषा द्यामिनक्षन् ॥|
      block |दृशानो रुक्म उर्विया व्यद्यौद्दुर्मर्षमायुः श्रिये रुचानः ।|
      block |अग्निरमृतो अभवद्वयोभिर्यदेनं द्यौर्जनयत्सुरेताः ॥|
      block |यस्ते अद्य कृणवद्भद्रशोचेऽपूपं देव घृतवन्तमग्ने ।|
      block |प्र तं नय प्रतरं वस्यो अच्छाभि सुम्नं देवभक्तं यविष्ठ ॥|
      block |आ तं भज सौश्रवसेष्वग्न उक्थौक्थ आ भज शस्यमाने ।|
      block |प्रियः सूर्ये प्रियो अग्ना भवात्युज्जातेन भिनददुज्जनित्वैः ॥|
      block |त्वामग्ने यजमाना अनु द्यून्विश्वा वसु दधिरे वार्याणि ।|
      block |त्वया सह द्रविणमिच्छमाना व्रजं गोमन्तमुशिजो वि वव्रुः ॥|
      block |अस्ताव्यग्निर्नरां सुशेवो वैश्वानर ऋषिभिः सोमगोपाः ।|
      block |अद्वेषे द्यावापृथिवी हुवेम देवा धत्त रयिमस्मे सुवीरम् ॥|
    block |ऋग्वेदः सूक्तं|
      block |प्र होता जातो महान्नभोविन्नृषद्वा सीददपामुपस्थे ।|
      block |दधिर्यो धायि स ते वयांसि यन्ता वसूनि विधते तनूपाः ॥|
      block |इमं विधन्तो अपां सधस्थे पशुं न नष्टं पदैरनु ग्मन् ।|
      block |गुहा चतन्तमुशिजो नमोभिरिच्छन्तो धीरा भृगवोऽविन्दन् ॥|
      block |इमं त्रितो भूर्यविन्ददिच्छन्वैभूवसो मूर्धन्यघ्न्यायाः ।|
      block |स शेवृधो जात आ हर्म्येषु नाभिर्युवा भवति रोचनस्य ॥|
      block |मन्द्रं होतारमुशिजो नमोभिः प्राञ्चं यज्ञं नेतारमध्वराणाम् ।|
      block |विशामकृण्वन्नरतिं पावकं हव्यवाहं दधतो मानुषेषु ॥|
      block |प्र भूर्जयन्तं महां विपोधां मूरा अमूरं पुरां दर्माणम् ।|
      block |नयन्तो गर्भं वनां धियं धुर्हिरिश्मश्रुं नार्वाणं धनर्चम् ॥|
      block |नि पस्त्यासु त्रित स्तभूयन्परिवीतो योनौ सीददन्तः ।|
      block |अतः संगृभ्या विशां दमूना विधर्मणायन्त्रैरीयते नॄन् ॥|
      block |अस्याजरासो दमामरित्रा अर्चद्धूमासो अग्नयः पावकाः ।|
      block |श्वितीचयः श्वात्रासो भुरण्यवो वनर्षदो वायवो न सोमाः ॥|
      block |प्र जिह्वया भरते वेपो अग्निः प्र वयुनानि चेतसा पृथिव्याः ।|
      block |तमायवः शुचयन्तं पावकं मन्द्रं होतारं दधिरे यजिष्ठम् ॥|
      block |द्यावा यमग्निं पृथिवी जनिष्टामापस्त्वष्टा भृगवो यं सहोभिः ।|
      block |ईळेन्यं प्रथमं मातरिश्वा देवास्ततक्षुर्मनवे यजत्रम् ॥|
      block |यं त्वा देवा दधिरे हव्यवाहं पुरुस्पृहो मानुषासो यजत्रम् ।|
      block |स यामन्नग्ने स्तुवते वयो धाः प्र देवयन्यशसः सं हि पूर्वीः ॥|
    block |ऋग्वेदः सूक्तं|
      block |जगृभ्मा ते दक्षिणमिन्द्र हस्तं वसूयवो वसुपते वसूनाम् ।|
      block |विद्मा हि त्वा गोपतिं शूर गोनामस्मभ्यं चित्रं वृषणं रयिं दाः ॥|
      block |स्वायुधं स्ववसं सुनीथं चतुःसमुद्रं धरुणं रयीणाम् ।|
      block |चर्कृत्यं शंस्यं भूरिवारमस्मभ्यं चित्रं वृषणं रयिं दाः ॥|
      block |सुब्रह्माणं देववन्तं बृहन्तमुरुं गभीरं पृथुबुध्नमिन्द्र ।|
      block |श्रुतऋषिमुग्रमभिमातिषाहमस्मभ्यं चित्रं वृषणं रयिं दाः ॥|
      block |सनद्वाजं विप्रवीरं तरुत्रं धनस्पृतं शूशुवांसं सुदक्षम् ।|
      block |दस्युहनं पूर्भिदमिन्द्र सत्यमस्मभ्यं चित्रं वृषणं रयिं दाः ॥|
      block |अश्वावन्तं रथिनं वीरवन्तं सहस्रिणं शतिनं वाजमिन्द्र ।|
      block |भद्रव्रातं विप्रवीरं स्वर्षामस्मभ्यं चित्रं वृषणं रयिं दाः ॥|
      block |प्र सप्तगुमृतधीतिं सुमेधां बृहस्पतिं मतिरच्छा जिगाति ।|
      block |य आङ्गिरसो नमसोपसद्योऽस्मभ्यं चित्रं वृषणं रयिं दाः ॥|
      block |वनीवानो मम दूतास इन्द्रं स्तोमाश्चरन्ति सुमतीरियानाः ।|
      block |हृदिस्पृशो मनसा वच्यमाना अस्मभ्यं चित्रं वृषणं रयिं दाः ॥|
      block |यत्त्वा यामि दद्धि तन्न इन्द्र बृहन्तं क्षयमसमं जनानाम् ।|
      block |अभि तद्द्यावापृथिवी गृणीतामस्मभ्यं चित्रं वृषणं रयिं दाः ॥|
    block |ऋग्वेदः सूक्तं|
      block |अहं भुवं वसुनः पूर्व्यस्पतिरहं धनानि सं जयामि शश्वतः ।|
      block |मां हवन्ते पितरं न जन्तवोऽहं दाशुषे वि भजामि भोजनम् ॥|
      block |अहमिन्द्रो रोधो वक्षो अथर्वणस्त्रिताय गा अजनयमहेरधि ।|
      block |अहं दस्युभ्यः परि नृम्णमा ददे गोत्रा शिक्षन्दधीचे मातरिश्वने ॥|
      block |मह्यं त्वष्टा वज्रमतक्षदायसं मयि देवासोऽवृजन्नपि क्रतुम् ।|
      block |ममानीकं सूर्यस्येव दुष्टरं मामार्यन्ति कृतेन कर्त्वेन च ॥|
      block |अहमेतं गव्ययमश्व्यं पशुं पुरीषिणं सायकेना हिरण्ययम् ।|
      block |पुरू सहस्रा नि शिशामि दाशुषे यन्मा सोमास उक्थिनो अमन्दिषुः ॥|
      block |अहमिन्द्रो न परा जिग्य इद्धनं न मृत्यवेऽव तस्थे कदा चन ।|
      block |सोममिन्मा सुन्वन्तो याचता वसु न मे पूरवः सख्ये रिषाथन ॥|
      block |अहमेताञ्छाश्वसतो द्वाद्वेन्द्रं ये वज्रं युधयेऽकृण्वत ।|
      block |आह्वयमानाँ अव हन्मनाहनं दृळ्हा वदन्ननमस्युर्नमस्विनः ॥|
      block |अभीदमेकमेको अस्मि निष्षाळभी द्वा किमु त्रयः करन्ति ।|
      block |खले न पर्षान्प्रति हन्मि भूरि किं मा निन्दन्ति शत्रवोऽनिन्द्राः ॥|
      block |अहं गुङ्गुभ्यो अतिथिग्वमिष्करमिषं न वृत्रतुरं विक्षु धारयम् ।|
      block |यत्पर्णयघ्न उत वा करञ्जहे प्राहं महे वृत्रहत्ये अशुश्रवि ॥|
      block |प्र मे नमी साप्य इषे भुजे भूद्गवामेषे सख्या कृणुत द्विता ।|
      block |दिद्युं यदस्य समिथेषु मंहयमादिदेनं शंस्यमुक्थ्यं करम् ॥|
      block |प्र नेमस्मिन्ददृशे सोमो अन्तर्गोपा नेममाविरस्था कृणोति ।|
      block |स तिग्मशृङ्गं वृषभं युयुत्सन्द्रुहस्तस्थौ बहुले बद्धो अन्तः ॥|
      block |आदित्यानां वसूनां रुद्रियाणां देवो देवानां न मिनामि धाम ।|
      block |ते मा भद्राय शवसे ततक्षुरपराजितमस्तृतमषाळ्हम् ॥|
    block |ऋग्वेदः सूक्तं|
      block |अहं दां गृणते पूर्व्यं वस्वहं ब्रह्म कृणवं मह्यं वर्धनम् ।|
      block |अहं भुवं यजमानस्य चोदितायज्वनः साक्षि विश्वस्मिन्भरे ॥|
      block |मां धुरिन्द्रं नाम देवता दिवश्च ग्मश्चापां च जन्तवः ।|
      block |अहं हरी वृषणा विव्रता रघू अहं वज्रं शवसे धृष्ण्वा ददे ॥|
      block |अहमत्कं कवये शिश्नथं हथैरहं कुत्समावमाभिरूतिभिः ।|
      block |अहं शुष्णस्य श्नथिता वधर्यमं न यो रर आर्यं नाम दस्यवे ॥|
      block |अहं पितेव वेतसूँरभिष्टये तुग्रं कुत्साय स्मदिभं च रन्धयम् ।|
      block |अहं भुवं यजमानस्य राजनि प्र यद्भरे तुजये न प्रियाधृषे ॥|
      block |अहं रन्धयं मृगयं श्रुतर्वणे यन्माजिहीत वयुना चनानुषक् ।|
      block |अहं वेशं नम्रमायवेऽकरमहं सव्याय पड्गृभिमरन्धयम् ॥|
      block |अहं स यो नववास्त्वं बृहद्रथं सं वृत्रेव दासं वृत्रहारुजम् ।|
      block |यद्वर्धयन्तं प्रथयन्तमानुषग्दूरे पारे रजसो रोचनाकरम् ॥|
      block |अहं सूर्यस्य परि याम्याशुभिः प्रैतशेभिर्वहमान ओजसा ।|
      block |यन्मा सावो मनुष आह निर्णिज ऋधक्कृषे दासं कृत्व्यं हथैः ॥|
      block |अहं सप्तहा नहुषो नहुष्टरः प्राश्रावयं शवसा तुर्वशं यदुम् ।|
      block |अहं न्यन्यं सहसा सहस्करं नव व्राधतो नवतिं च वक्षयम् ॥|
      block |अहं सप्त स्रवतो धारयं वृषा द्रवित्न्वः पृथिव्यां सीरा अधि ।|
      block |अहमर्णांसि वि तिरामि सुक्रतुर्युधा विदं मनवे गातुमिष्टये ॥|
      block |अहं तदासु धारयं यदासु न देवश्चन त्वष्टाधारयद्रुशत् ।|
      block |स्पार्हं गवामूधस्सु वक्षणास्वा मधोर्मधु श्वात्र्यं सोममाशिरम् ॥|
      block |एवा देवाँ इन्द्रो विव्ये नॄन्प्र च्यौत्नेन मघवा सत्यराधाः ।|
      block |विश्वेत्ता ते हरिवः शचीवोऽभि तुरासः स्वयशो गृणन्ति ॥|
    block |ऋग्वेदः सूक्तं|
      block |प्र वो महे मन्दमानायान्धसोऽर्चा विश्वानराय विश्वाभुवे ।|
      block |इन्द्रस्य यस्य सुमखं सहो महि श्रवो नृम्णं च रोदसी सपर्यतः ॥|
      block |सो चिन्नु सख्या नर्य इन स्तुतश्चर्कृत्य इन्द्रो मावते नरे ।|
      block |विश्वासु धूर्षु वाजकृत्येषु सत्पते वृत्रे वाप्स्वभि शूर मन्दसे ॥|
      block |के ते नर इन्द्र ये त इषे ये ते सुम्नं सधन्यमियक्षान् ।|
      block |के ते वाजायासुर्याय हिन्विरे के अप्सु स्वासूर्वरासु पौंस्ये ॥|
      block |भुवस्त्वमिन्द्र ब्रह्मणा महान्भुवो विश्वेषु सवनेषु यज्ञियः ।|
      block |भुवो नॄँश्च्यौत्नो विश्वस्मिन्भरे ज्येष्ठश्च मन्त्रो विश्वचर्षणे ॥|
      block |अवा नु कं ज्यायान्यज्ञवनसो महीं त ओमात्रां कृष्टयो विदुः ।|
      block |असो नु कमजरो वर्धाश्च विश्वेदेता सवना तूतुमा कृषे ॥|
      block |एता विश्वा सवना तूतुमा कृषे स्वयं सूनो सहसो यानि दधिषे ।|
      block |वराय ते पात्रं धर्मणे तना यज्ञो मन्त्रो ब्रह्मोद्यतं वचः ॥|
      block |ये ते विप्र ब्रह्मकृतः सुते सचा वसूनां च वसुनश्च दावने ।|
      block |प्र ते सुम्नस्य मनसा पथा भुवन्मदे सुतस्य सोम्यस्यान्धसः ॥|
    block |ऋग्वेदः सूक्तं|
      block |महत्तदुल्बं स्थविरं तदासीद्येनाविष्टितः प्रविवेशिथापः ।|
      block |विश्वा अपश्यद्बहुधा ते अग्ने जातवेदस्तन्वो देव एकः ॥|
      block |को मा ददर्श कतमः स देवो यो मे तन्वो बहुधा पर्यपश्यत् ।|
      block |क्वाह मित्रावरुणा क्षियन्त्यग्नेर्विश्वाः समिधो देवयानीः ॥|
      block |ऐच्छाम त्वा बहुधा जातवेदः प्रविष्टमग्ने अप्स्वोषधीषु ।|
      block |तं त्वा यमो अचिकेच्चित्रभानो दशान्तरुष्यादतिरोचमानम् ॥|
      block |होत्रादहं वरुण बिभ्यदायं नेदेव मा युनजन्नत्र देवाः ।|
      block |तस्य मे तन्वो बहुधा निविष्टा एतमर्थं न चिकेताहमग्निः ॥|
      block |एहि मनुर्देवयुर्यज्ञकामोऽरंकृत्या तमसि क्षेष्यग्ने ।|
      block |सुगान्पथः कृणुहि देवयानान्वह हव्यानि सुमनस्यमानः ॥|
      block |अग्नेः पूर्वे भ्रातरो अर्थमेतं रथीवाध्वानमन्वावरीवुः ।|
      block |तस्माद्भिया वरुण दूरमायं गौरो न क्षेप्नोरविजे ज्यायाः ॥|
      block |कुर्मस्त आयुरजरं यदग्ने यथा युक्तो जातवेदो न रिष्याः ।|
      block |अथा वहासि सुमनस्यमानो भागं देवेभ्यो हविषः सुजात ॥|
      block |प्रयाजान्मे अनुयाजाँश्च केवलानूर्जस्वन्तं हविषो दत्त भागम् ।|
      block |घृतं चापां पुरुषं चौषधीनामग्नेश्च दीर्घमायुरस्तु देवाः ॥|
      block |तव प्रयाजा अनुयाजाश्च केवल ऊर्जस्वन्तो हविषः सन्तु भागाः ।|
      block |तवाग्ने यज्ञोऽयमस्तु सर्वस्तुभ्यं नमन्तां प्रदिशश्चतस्रः ॥|
    block |ऋग्वेदः सूक्तं|
      block |विश्वे देवाः शास्तन मा यथेह होता वृतो मनवै यन्निषद्य ।|
      block |प्र मे ब्रूत भागधेयं यथा वो येन पथा हव्यमा वो वहानि ॥|
      block |अहं होता न्यसीदं यजीयान्विश्वे देवा मरुतो मा जुनन्ति ।|
      block |अहरहरश्विनाध्वर्यवं वां ब्रह्मा समिद्भवति साहुतिर्वाम् ॥|
      block |अयं यो होता किरु स यमस्य कमप्यूहे यत्समञ्जन्ति देवाः ।|
      block |अहरहर्जायते मासिमास्यथा देवा दधिरे हव्यवाहम् ॥|
      block |मां देवा दधिरे हव्यवाहमपम्लुक्तं बहु कृच्छ्रा चरन्तम् ।|
      block |अग्निर्विद्वान्यज्ञं नः कल्पयाति पञ्चयामं त्रिवृतं सप्ततन्तुम् ॥|
      block |आ वो यक्ष्यमृतत्वं सुवीरं यथा वो देवा वरिवः कराणि ।|
      block |आ बाह्वोर्वज्रमिन्द्रस्य धेयामथेमा विश्वाः पृतना जयाति ॥|
      block |त्रीणि शता त्री सहस्राण्यग्निं त्रिंशच्च देवा नव चासपर्यन् ।|
      block |औक्षन्घृतैरस्तृणन्बर्हिरस्मा आदिद्धोतारं न्यसादयन्त ॥|
    block |ऋग्वेदः सूक्तं|
      block |यमैच्छाम मनसा सोऽयमागाद्यज्ञस्य विद्वान्परुषश्चिकित्वान् ।|
      block |स नो यक्षद्देवताता यजीयान्नि हि षत्सदन्तरः पूर्वो अस्मत् ॥|
      block |अराधि होता निषदा यजीयानभि प्रयांसि सुधितानि हि ख्यत् ।|
      block |यजामहै यज्ञियान्हन्त देवाँ ईळामहा ईड्याँ आज्येन ॥|
      block |साध्वीमकर्देववीतिं नो अद्य यज्ञस्य जिह्वामविदाम गुह्याम् ।|
      block |स आयुरागात्सुरभिर्वसानो भद्रामकर्देवहूतिं नो अद्य ॥|
      block |तदद्य वाचः प्रथमं मसीय येनासुराँ अभि देवा असाम ।|
      block |ऊर्जाद उत यज्ञियासः पञ्च जना मम होत्रं जुषध्वम् ॥|
      block |पञ्च जना मम होत्रं जुषन्तां गोजाता उत ये यज्ञियासः ।|
      block |पृथिवी नः पार्थिवात्पात्वंहसोऽन्तरिक्षं दिव्यात्पात्वस्मान् ॥|
      block |तन्तुं तन्वन्रजसो भानुमन्विहि ज्योतिष्मतः पथो रक्ष धिया कृतान् ।|
      block |अनुल्बणं वयत जोगुवामपो मनुर्भव जनया दैव्यं जनम् ॥|
      block |अक्षानहो नह्यतनोत सोम्या इष्कृणुध्वं रशना ओत पिंशत ।|
      block |अष्टावन्धुरं वहताभितो रथं येन देवासो अनयन्नभि प्रियम् ॥|
      block |अश्मन्वती रीयते सं रभध्वमुत्तिष्ठत प्र तरता सखायः ।|
      block |अत्रा जहाम ये असन्नशेवाः शिवान्वयमुत्तरेमाभि वाजान् ॥|
      block |त्वष्टा माया वेदपसामपस्तमो बिभ्रत्पात्रा देवपानानि शंतमा ।|
      block |शिशीते नूनं परशुं स्वायसं येन वृश्चादेतशो ब्रह्मणस्पतिः ॥|
      block |सतो नूनं कवयः सं शिशीत वाशीभिर्याभिरमृताय तक्षथ ।|
      block |विद्वांसः पदा गुह्यानि कर्तन येन देवासो अमृतत्वमानशुः ॥|
      block |गर्भे योषामदधुर्वत्समासन्यपीच्येन मनसोत जिह्वया ।|
      block |स विश्वाहा सुमना योग्या अभि सिषासनिर्वनते कार इज्जितिम् ॥|
    block |ऋग्वेदः सूक्तं|
      block |तां सु ते कीर्तिं मघवन्महित्वा यत्त्वा भीते रोदसी अह्वयेताम् ।|
      block |प्रावो देवाँ आतिरो दासमोजः प्रजायै त्वस्यै यदशिक्ष इन्द्र ॥|
      block |यदचरस्तन्वा वावृधानो बलानीन्द्र प्रब्रुवाणो जनेषु ।|
      block |मायेत्सा ते यानि युद्धान्याहुर्नाद्य शत्रुं ननु पुरा विवित्से ॥|
      block |क उ नु ते महिमनः समस्यास्मत्पूर्व ऋषयोऽन्तमापुः ।|
      block |यन्मातरं च पितरं च साकमजनयथास्तन्वः स्वायाः ॥|
      block |चत्वारि ते असुर्याणि नामादाभ्यानि महिषस्य सन्ति ।|
      block |त्वमङ्ग तानि विश्वानि वित्से येभिः कर्माणि मघवञ्चकर्थ ॥|
      block |त्वं विश्वा दधिषे केवलानि यान्याविर्या च गुहा वसूनि ।|
      block |काममिन्मे मघवन्मा वि तारीस्त्वमाज्ञाता त्वमिन्द्रासि दाता ॥|
      block |यो अदधाज्ज्योतिषि ज्योतिरन्तर्यो असृजन्मधुना सं मधूनि ।|
      block |अध प्रियं शूषमिन्द्राय मन्म ब्रह्मकृतो बृहदुक्थादवाचि ॥|
    block |ऋग्वेदः सूक्तं|
      block |दूरे तन्नाम गुह्यं पराचैर्यत्त्वा भीते अह्वयेतां वयोधै ।|
      block |उदस्तभ्नाः पृथिवीं द्यामभीके भ्रातुः पुत्रान्मघवन्तित्विषाणः ॥|
      block |महत्तन्नाम गुह्यं पुरुस्पृग्येन भूतं जनयो येन भव्यम् ।|
      block |प्रत्नं जातं ज्योतिर्यदस्य प्रियं प्रियाः समविशन्त पञ्च ॥|
      block |आ रोदसी अपृणादोत मध्यं पञ्च देवाँ ऋतुशः सप्तसप्त ।|
      block |चतुस्त्रिंशता पुरुधा वि चष्टे सरूपेण ज्योतिषा विव्रतेन ॥|
      block |यदुष औच्छः प्रथमा विभानामजनयो येन पुष्टस्य पुष्टम् ।|
      block |यत्ते जामित्वमवरं परस्या महन्महत्या असुरत्वमेकम् ॥|
      block |विधुं दद्राणं समने बहूनां युवानं सन्तं पलितो जगार ।|
      block |देवस्य पश्य काव्यं महित्वाद्या ममार स ह्यः समान ॥|
      block |शाक्मना शाको अरुणः सुपर्ण आ यो महः शूरः सनादनीळः ।|
      block |यच्चिकेत सत्यमित्तन्न मोघं वसु स्पार्हमुत जेतोत दाता ॥|
      block |ऐभिर्ददे वृष्ण्या पौंस्यानि येभिरौक्षद्वृत्रहत्याय वज्री ।|
      block |ये कर्मणः क्रियमाणस्य मह्न ऋतेकर्ममुदजायन्त देवाः ॥|
      block |युजा कर्माणि जनयन्विश्वौजा अशस्तिहा विश्वमनास्तुराषाट् ।|
      block |पीत्वी सोमस्य दिव आ वृधानः शूरो निर्युधाधमद्दस्यून् ॥|
    block |ऋग्वेदः सूक्तं|
      block |इदं त एकं पर ऊ त एकं तृतीयेन ज्योतिषा सं विशस्व ।|
      block |संवेशने तन्वश्चारुरेधि प्रियो देवानां परमे जनित्रे ॥|
      block |तनूष्टे वाजिन्तन्वं नयन्ती वाममस्मभ्यं धातु शर्म तुभ्यम् ।|
      block |अह्रुतो महो धरुणाय देवान्दिवीव ज्योतिः स्वमा मिमीयाः ॥|
      block |वाज्यसि वाजिनेना सुवेनीः सुवित स्तोमं सुवितो दिवं गाः ।|
      block |सुवितो धर्म प्रथमानु सत्या सुवितो देवान्सुवितोऽनु पत्म ॥|
      block |महिम्न एषां पितरश्चनेशिरे देवा देवेष्वदधुरपि क्रतुम् ।|
      block |समविव्यचुरुत यान्यत्विषुरैषां तनूषु नि विविशुः पुनः ॥|
      block |सहोभिर्विश्वं परि चक्रमू रजः पूर्वा धामान्यमिता मिमानाः ।|
      block |तनूषु विश्वा भुवना नि येमिरे प्रासारयन्त पुरुध प्रजा अनु ॥|
      block |द्विधा सूनवोऽसुरं स्वर्विदमास्थापयन्त तृतीयेन कर्मणा ।|
      block |स्वां प्रजां पितरः पित्र्यं सह आवरेष्वदधुस्तन्तुमाततम् ॥|
      block |नावा न क्षोदः प्रदिशः पृथिव्याः स्वस्तिभिरति दुर्गाणि विश्वा ।|
      block |स्वां प्रजां बृहदुक्थो महित्वावरेष्वदधादा परेषु ॥|
    block |ऋग्वेदः सूक्तं|
      block |मा प्र गाम पथो वयं मा यज्ञादिन्द्र सोमिनः ।|
      block |मान्त स्थुर्नो अरातयः ॥|
      block |यो यज्ञस्य प्रसाधनस्तन्तुर्देवेष्वाततः ।|
      block |तमाहुतं नशीमहि ॥|
      block |मनो न्वा हुवामहे नाराशंसेन सोमेन ।|
      block |पितॄणां च मन्मभिः ॥|
      block |आ त एतु मनः पुनः क्रत्वे दक्षाय जीवसे ।|
      block |ज्योक्च सूर्यं दृशे ॥|
      block |पुनर्नः पितरो मनो ददातु दैव्यो जनः ।|
      block |जीवं व्रातं सचेमहि ॥|
      block |वयं सोम व्रते तव मनस्तनूषु बिभ्रतः ।|
      block |प्रजावन्तः सचेमहि ॥|
    block |ऋग्वेदः सूक्तं|
      block |यत्ते यमं वैवस्वतं मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते दिवं यत्पृथिवीं मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते भूमिं चतुर्भृष्टिं मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते चतस्रः प्रदिशो मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते समुद्रमर्णवं मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते मरीचीः प्रवतो मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते अपो यदोषधीर्मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते सूर्यं यदुषसं मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते पर्वतान्बृहतो मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते विश्वमिदं जगन्मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते पराः परावतो मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
      block |यत्ते भूतं च भव्यं च मनो जगाम दूरकम् ।|
      block |तत्त आ वर्तयामसीह क्षयाय जीवसे ॥|
    block |ऋग्वेदः सूक्तं|
      block |प्र तार्यायुः प्रतरं नवीय स्थातारेव क्रतुमता रथस्य ।|
      block |अध च्यवान उत्तवीत्यर्थं परातरं सु निरृतिर्जिहीताम् ॥|
      block |सामन्नु राये निधिमन्न्वन्नं करामहे सु पुरुध श्रवांसि ।|
      block |ता नो विश्वानि जरिता ममत्तु परातरं सु निरृतिर्जिहीताम् ॥|
      block |अभी ष्वर्यः पौंस्यैर्भवेम द्यौर्न भूमिं गिरयो नाज्रान् ।|
      block |ता नो विश्वानि जरिता चिकेत परातरं सु निरृतिर्जिहीताम् ॥|
      block |मो षु णः सोम मृत्यवे परा दाः पश्येम नु सूर्यमुच्चरन्तम् ।|
      block |द्युभिर्हितो जरिमा सू नो अस्तु परातरं सु निरृतिर्जिहीताम् ॥|
      block |असुनीते मनो अस्मासु धारय जीवातवे सु प्र तिरा न आयुः ।|
      block |रारन्धि नः सूर्यस्य संदृशि घृतेन त्वं तन्वं वर्धयस्व ॥|
      block |असुनीते पुनरस्मासु चक्षुः पुनः प्राणमिह नो धेहि भोगम् ।|
      block |ज्योक्पश्येम सूर्यमुच्चरन्तमनुमते मृळया नः स्वस्ति ॥|
      block |पुनर्नो असुं पृथिवी ददातु पुनर्द्यौर्देवी पुनरन्तरिक्षम् ।|
      block |पुनर्नः सोमस्तन्वं ददातु पुनः पूषा पथ्यां या स्वस्तिः ॥|
      block |शं रोदसी सुबन्धवे यह्वी ऋतस्य मातरा ।|
      block |भरतामप यद्रपो द्यौः पृथिवि क्षमा रपो मो षु ते किं चनाममत् ॥|
      block |अव द्वके अव त्रिका दिवश्चरन्ति भेषजा ।|
      block |क्षमा चरिष्ण्वेककं भरतामप यद्रपो द्यौः पृथिवि क्षमा रपो मो षु ते किं चनाममत् ॥|
      block |समिन्द्रेरय गामनड्वाहं य आवहदुशीनराण्या अनः ।|
      block |भरतामप यद्रपो द्यौः पृथिवि क्षमा रपो मो षु ते किं चनाममत् ॥|
    block |ऋग्वेदः सूक्तं|
      block |आ जनं त्वेषसंदृशं माहीनानामुपस्तुतम् ।|
      block |अगन्म बिभ्रतो नमः ॥|
      block |असमातिं नितोशनं त्वेषं निययिनं रथम् ।|
      block |भजेरथस्य सत्पतिम् ॥|
      block |यो जनान्महिषाँ इवातितस्थौ पवीरवान् ।|
      block |उतापवीरवान्युधा ॥|
      block |यस्येक्ष्वाकुरुप व्रते रेवान्मराय्येधते ।|
      block |दिवीव पञ्च कृष्टयः ॥|
      block |इन्द्र क्षत्रासमातिषु रथप्रोष्ठेषु धारय ।|
      block |दिवीव सूर्यं दृशे ॥|
      block |अगस्त्यस्य नद्भ्यः सप्ती युनक्षि रोहिता ।|
      block |पणीन्न्यक्रमीरभि विश्वान्राजन्नराधसः ॥|
      block |अयं मातायं पितायं जीवातुरागमत् ।|
      block |इदं तव प्रसर्पणं सुबन्धवेहि निरिहि ॥|
      block |यथा युगं वरत्रया नह्यन्ति धरुणाय कम् ।|
      block |एवा दाधार ते मनो जीवातवे न मृत्यवेऽथो अरिष्टतातये ॥|
      block |यथेयं पृथिवी मही दाधारेमान्वनस्पतीन् ।|
      block |एवा दाधार ते मनो जीवातवे न मृत्यवेऽथो अरिष्टतातये ॥|
      block |यमादहं वैवस्वतात्सुबन्धोर्मन आभरम् ।|
      block |जीवातवे न मृत्यवेऽथो अरिष्टतातये ॥|
      block |न्यग्वातोऽव वाति न्यक्तपति सूर्यः ।|
      block |नीचीनमघ्न्या दुहे न्यग्भवतु ते रपः ॥|
      block |अयं मे हस्तो भगवानयं मे भगवत्तरः ।|
      block |अयं मे विश्वभेषजोऽयं शिवाभिमर्शनः ॥|
    block |ऋग्वेदः सूक्तं|
      block |इदमित्था रौद्रं गूर्तवचा ब्रह्म क्रत्वा शच्यामन्तराजौ ।|
      block |क्राणा यदस्य पितरा मंहनेष्ठाः पर्षत्पक्थे अहन्ना सप्त होतॄन् ॥|
      block |स इद्दानाय दभ्याय वन्वञ्च्यवानः सूदैरमिमीत वेदिम् ।|
      block |तूर्वयाणो गूर्तवचस्तमः क्षोदो न रेत इतऊति सिञ्चत् ॥|
      block |मनो न येषु हवनेषु तिग्मं विपः शच्या वनुथो द्रवन्ता ।|
      block |आ यः शर्याभिस्तुविनृम्णो अस्याश्रीणीतादिशं गभस्तौ ॥|
      block |कृष्णा यद्गोष्वरुणीषु सीदद्दिवो नपाताश्विना हुवे वाम् ।|
      block |वीतं मे यज्ञमा गतं मे अन्नं ववन्वांसा नेषमस्मृतध्रू ॥|
      block |प्रथिष्ट यस्य वीरकर्ममिष्णदनुष्ठितं नु नर्यो अपौहत् ।|
      block |पुनस्तदा वृहति यत्कनाया दुहितुरा अनुभृतमनर्वा ॥|
      block |मध्या यत्कर्त्वमभवदभीके कामं कृण्वाने पितरि युवत्याम् ।|
      block |मनानग्रेतो जहतुर्वियन्ता सानौ निषिक्तं सुकृतस्य योनौ ॥|
      block |पिता यत्स्वां दुहितरमधिष्कन्क्ष्मया रेतः संजग्मानो नि षिञ्चत् ।|
      block |स्वाध्योऽजनयन्ब्रह्म देवा वास्तोष्पतिं व्रतपां निरतक्षन् ॥|
      block |स ईं वृषा न फेनमस्यदाजौ स्मदा परैदप दभ्रचेताः ।|
      block |सरत्पदा न दक्षिणा परावृङ्न ता नु मे पृशन्यो जगृभ्रे ॥|
      block |मक्षू न वह्निः प्रजाया उपब्दिरग्निं न नग्न उप सीददूधः ।|
      block |सनितेध्मं सनितोत वाजं स धर्ता जज्ञे सहसा यवीयुत् ॥|
      block |मक्षू कनायाः सख्यं नवग्वा ऋतं वदन्त ऋतयुक्तिमग्मन् ।|
      block |द्विबर्हसो य उप गोपमागुरदक्षिणासो अच्युता दुदुक्षन् ॥|
      block |मक्षू कनायाः सख्यं नवीयो राधो न रेत ऋतमित्तुरण्यन् ।|
      block |शुचि यत्ते रेक्ण आयजन्त सबर्दुघायाः पय उस्रियायाः ॥|
      block |पश्वा यत्पश्चा वियुता बुधन्तेति ब्रवीति वक्तरी रराणः ।|
      block |वसोर्वसुत्वा कारवोऽनेहा विश्वं विवेष्टि द्रविणमुप क्षु ॥|
      block |तदिन्न्वस्य परिषद्वानो अग्मन्पुरू सदन्तो नार्षदं बिभित्सन् ।|
      block |वि शुष्णस्य संग्रथितमनर्वा विदत्पुरुप्रजातस्य गुहा यत् ॥|
      block |भर्गो ह नामोत यस्य देवाः स्वर्ण ये त्रिषधस्थे निषेदुः ।|
      block |अग्निर्ह नामोत जातवेदाः श्रुधी नो होतरृतस्य होताध्रुक् ॥|
      block |उत त्या मे रौद्रावर्चिमन्ता नासत्याविन्द्र गूर्तये यजध्यै ।|
      block |मनुष्वद्वृक्तबर्हिषे रराणा मन्दू हितप्रयसा विक्षु यज्यू ॥|
      block |अयं स्तुतो राजा वन्दि वेधा अपश्च विप्रस्तरति स्वसेतुः ।|
      block |स कक्षीवन्तं रेजयत्सो अग्निं नेमिं न चक्रमर्वतो रघुद्रु ॥|
      block |स द्विबन्धुर्वैतरणो यष्टा सबर्धुं धेनुमस्वं दुहध्यै ।|
      block |सं यन्मित्रावरुणा वृञ्ज उक्थैर्ज्येष्ठेभिरर्यमणं वरूथैः ॥|
      block |तद्बन्धुः सूरिर्दिवि ते धियंधा नाभानेदिष्ठो रपति प्र वेनन् ।|
      block |सा नो नाभिः परमास्य वा घाहं तत्पश्चा कतिथश्चिदास ॥|
      block |इयं मे नाभिरिह मे सधस्थमिमे मे देवा अयमस्मि सर्वः ।|
      block |द्विजा अह प्रथमजा ऋतस्येदं धेनुरदुहज्जायमाना ॥|
      block |अधासु मन्द्रो अरतिर्विभावाव स्यति द्विवर्तनिर्वनेषाट् ।|
      block |ऊर्ध्वा यच्छ्रेणिर्न शिशुर्दन्मक्षू स्थिरं शेवृधं सूत माता ॥|
      block |अधा गाव उपमातिं कनाया अनु श्वान्तस्य कस्य चित्परेयुः ।|
      block |श्रुधि त्वं सुद्रविणो नस्त्वं याळाश्वघ्नस्य वावृधे सूनृताभिः ॥|
      block |अध त्वमिन्द्र विद्ध्यस्मान्महो राये नृपते वज्रबाहुः ।|
      block |रक्षा च नो मघोनः पाहि सूरीननेहसस्ते हरिवो अभिष्टौ ॥|
      block |अध यद्राजाना गविष्टौ सरत्सरण्युः कारवे जरण्युः ।|
      block |विप्रः प्रेष्ठः स ह्येषां बभूव परा च वक्षदुत पर्षदेनान् ॥|
      block |अधा न्वस्य जेन्यस्य पुष्टौ वृथा रेभन्त ईमहे तदू नु ।|
      block |सरण्युरस्य सूनुरश्वो विप्रश्चासि श्रवसश्च सातौ ॥|
      block |युवोर्यदि सख्यायास्मे शर्धाय स्तोमं जुजुषे नमस्वान् ।|
      block |विश्वत्र यस्मिन्ना गिरः समीचीः पूर्वीव गातुर्दाशत्सूनृतायै ॥|
      block |स गृणानो अद्भिर्देववानिति सुबन्धुर्नमसा सूक्तैः ।|
      block |वर्धदुक्थैर्वचोभिरा हि नूनं व्यध्वैति पयस उस्रियायाः ॥|
      block |त ऊ षु णो महो यजत्रा भूत देवास ऊतये सजोषाः ।|
      block |ये वाजाँ अनयता वियन्तो ये स्था निचेतारो अमूराः ॥|
    block |ऋग्वेदः सूक्तं|
      block |ये यज्ञेन दक्षिणया समक्ता इन्द्रस्य सख्यममृतत्वमानश ।|
      block |तेभ्यो भद्रमङ्गिरसो वो अस्तु प्रति गृभ्णीत मानवं सुमेधसः ॥|
      block |य उदाजन्पितरो गोमयं वस्वृतेनाभिन्दन्परिवत्सरे वलम् ।|
      block |दीर्घायुत्वमङ्गिरसो वो अस्तु प्रति गृभ्णीत मानवं सुमेधसः ॥|
      block |य ऋतेन सूर्यमारोहयन्दिव्यप्रथयन्पृथिवीं मातरं वि ।|
      block |सुप्रजास्त्वमङ्गिरसो वो अस्तु प्रति गृभ्णीत मानवं सुमेधसः ॥|
      block |अयं नाभा वदति वल्गु वो गृहे देवपुत्रा ऋषयस्तच्छृणोतन ।|
      block |सुब्रह्मण्यमङ्गिरसो वो अस्तु प्रति गृभ्णीत मानवं सुमेधसः ॥|
      block |विरूपास इदृषयस्त इद्गम्भीरवेपसः ।|
      block |ते अङ्गिरसः सूनवस्ते अग्नेः परि जज्ञिरे ॥|
      block |ये अग्नेः परि जज्ञिरे विरूपासो दिवस्परि ।|
      block |नवग्वो नु दशग्वो अङ्गिरस्तमो सचा देवेषु मंहते ॥|
      block |इन्द्रेण युजा निः सृजन्त वाघतो व्रजं गोमन्तमश्विनम् ।|
      block |सहस्रं मे ददतो अष्टकर्ण्यः श्रवो देवेष्वक्रत ॥|
      block |प्र नूनं जायतामयं मनुस्तोक्मेव रोहतु ।|
      block |यः सहस्रं शताश्वं सद्यो दानाय मंहते ॥|
      block |न तमश्नोति कश्चन दिव इव सान्वारभम् ।|
      block |सावर्ण्यस्य दक्षिणा वि सिन्धुरिव पप्रथे ॥|
      block |उत दासा परिविषे स्मद्दिष्टी गोपरीणसा ।|
      block |यदुस्तुर्वश्च मामहे ॥|
      block |सहस्रदा ग्रामणीर्मा रिषन्मनुः सूर्येणास्य यतमानैतु दक्षिणा ।|
      block |सावर्णेर्देवाः प्र तिरन्त्वायुर्यस्मिन्नश्रान्ता असनाम वाजम् ॥|
    block |ऋग्वेदः सूक्तं|
      block |परावतो ये दिधिषन्त आप्यं मनुप्रीतासो जनिमा विवस्वतः ।|
      block |ययातेर्ये नहुष्यस्य बर्हिषि देवा आसते ते अधि ब्रुवन्तु नः ॥|
      block |विश्वा हि वो नमस्यानि वन्द्या नामानि देवा उत यज्ञियानि वः ।|
      block |ये स्थ जाता अदितेरद्भ्यस्परि ये पृथिव्यास्ते म इह श्रुता हवम् ॥|
      block |येभ्यो माता मधुमत्पिन्वते पयः पीयूषं द्यौरदितिरद्रिबर्हाः ।|
      block |उक्थशुष्मान्वृषभरान्स्वप्नसस्ताँ आदित्याँ अनु मदा स्वस्तये ॥|
      block |नृचक्षसो अनिमिषन्तो अर्हणा बृहद्देवासो अमृतत्वमानशुः ।|
      block |ज्योतीरथा अहिमाया अनागसो दिवो वर्ष्माणं वसते स्वस्तये ॥|
      block |सम्राजो ये सुवृधो यज्ञमाययुरपरिह्वृता दधिरे दिवि क्षयम् ।|
      block |ताँ आ विवास नमसा सुवृक्तिभिर्महो आदित्याँ अदितिं स्वस्तये ॥|
      block |को व स्तोमं राधति यं जुजोषथ विश्वे देवासो मनुषो यति ष्ठन ।|
      block |को वोऽध्वरं तुविजाता अरं करद्यो नः पर्षदत्यंहः स्वस्तये ॥|
      block |येभ्यो होत्रां प्रथमामायेजे मनुः समिद्धाग्निर्मनसा सप्त होतृभिः ।|
      block |त आदित्या अभयं शर्म यच्छत सुगा नः कर्त सुपथा स्वस्तये ॥|
      block |य ईशिरे भुवनस्य प्रचेतसो विश्वस्य स्थातुर्जगतश्च मन्तवः ।|
      block |ते नः कृतादकृतादेनसस्पर्यद्या देवासः पिपृता स्वस्तये ॥|
      block |भरेष्विन्द्रं सुहवं हवामहेऽंहोमुचं सुकृतं दैव्यं जनम् ।|
      block |अग्निं मित्रं वरुणं सातये भगं द्यावापृथिवी मरुतः स्वस्तये ॥|
      block |सुत्रामाणं पृथिवीं द्यामनेहसं सुशर्माणमदितिं सुप्रणीतिम् ।|
      block |दैवीं नावं स्वरित्रामनागसमस्रवन्तीमा रुहेमा स्वस्तये ॥|
      block |विश्वे यजत्रा अधि वोचतोतये त्रायध्वं नो दुरेवाया अभिह्रुतः ।|
      block |सत्यया वो देवहूत्या हुवेम शृण्वतो देवा अवसे स्वस्तये ॥|
      block |अपामीवामप विश्वामनाहुतिमपारातिं दुर्विदत्रामघायतः ।|
      block |आरे देवा द्वेषो अस्मद्युयोतनोरु णः शर्म यच्छता स्वस्तये ॥|
      block |अरिष्टः स मर्तो विश्व एधते प्र प्रजाभिर्जायते धर्मणस्परि ।|
      block |यमादित्यासो नयथा सुनीतिभिरति विश्वानि दुरिता स्वस्तये ॥|
      block |यं देवासोऽवथ वाजसातौ यं शूरसाता मरुतो हिते धने ।|
      block |प्रातर्यावाणं रथमिन्द्र सानसिमरिष्यन्तमा रुहेमा स्वस्तये ॥|
      block |स्वस्ति नः पथ्यासु धन्वसु स्वस्त्यप्सु वृजने स्वर्वति ।|
      block |स्वस्ति नः पुत्रकृथेषु योनिषु स्वस्ति राये मरुतो दधातन ॥|
      block |स्वस्तिरिद्धि प्रपथे श्रेष्ठा रेक्णस्वत्यभि या वाममेति ।|
      block |सा नो अमा सो अरणे नि पातु स्वावेशा भवतु देवगोपा ॥|
      block |एवा प्लतेः सूनुरवीवृधद्वो विश्व आदित्या अदिते मनीषी ।|
      block |ईशानासो नरो अमर्त्येनास्तावि जनो दिव्यो गयेन ॥|
    block |ऋग्वेदः सूक्तं|
      block |कथा देवानां कतमस्य यामनि सुमन्तु नाम शृण्वतां मनामहे ।|
      block |को मृळाति कतमो नो मयस्करत्कतम ऊती अभ्या ववर्तति ॥|
      block |क्रतूयन्ति क्रतवो हृत्सु धीतयो वेनन्ति वेनाः पतयन्त्या दिशः ।|
      block |न मर्डिता विद्यते अन्य एभ्यो देवेषु मे अधि कामा अयंसत ॥|
      block |नरा वा शंसं पूषणमगोह्यमग्निं देवेद्धमभ्यर्चसे गिरा ।|
      block |सूर्यामासा चन्द्रमसा यमं दिवि त्रितं वातमुषसमक्तुमश्विना ॥|
      block |कथा कविस्तुवीरवान्कया गिरा बृहस्पतिर्वावृधते सुवृक्तिभिः ।|
      block |अज एकपात्सुहवेभिरृक्वभिरहिः शृणोतु बुध्न्यो हवीमनि ॥|
      block |दक्षस्य वादिते जन्मनि व्रते राजाना मित्रावरुणा विवाससि ।|
      block |अतूर्तपन्थाः पुरुरथो अर्यमा सप्तहोता विषुरूपेषु जन्मसु ॥|
      block |ते नो अर्वन्तो हवनश्रुतो हवं विश्वे शृण्वन्तु वाजिनो मितद्रवः ।|
      block |सहस्रसा मेधसाताविव त्मना महो ये धनं समिथेषु जभ्रिरे ॥|
      block |प्र वो वायुं रथयुजं पुरंधिं स्तोमैः कृणुध्वं सख्याय पूषणम् ।|
      block |ते हि देवस्य सवितुः सवीमनि क्रतुं सचन्ते सचितः सचेतसः ॥|
      block |त्रिः सप्त सस्रा नद्यो महीरपो वनस्पतीन्पर्वताँ अग्निमूतये ।|
      block |कृशानुमस्तॄन्तिष्यं सधस्थ आ रुद्रं रुद्रेषु रुद्रियं हवामहे ॥|
      block |सरस्वती सरयुः सिन्धुरूर्मिभिर्महो महीरवसा यन्तु वक्षणीः ।|
      block |देवीरापो मातरः सूदयित्न्वो घृतवत्पयो मधुमन्नो अर्चत ॥|
      block |उत माता बृहद्दिवा शृणोतु नस्त्वष्टा देवेभिर्जनिभिः पिता वचः ।|
      block |ऋभुक्षा वाजो रथस्पतिर्भगो रण्वः शंसः शशमानस्य पातु नः ॥|
      block |रण्वः संदृष्टौ पितुमाँ इव क्षयो भद्रा रुद्राणां मरुतामुपस्तुतिः ।|
      block |गोभिः ष्याम यशसो जनेष्वा सदा देवास इळया सचेमहि ॥|
      block |यां मे धियं मरुत इन्द्र देवा अददात वरुण मित्र यूयम् ।|
      block |तां पीपयत पयसेव धेनुं कुविद्गिरो अधि रथे वहाथ ॥|
      block |कुविदङ्ग प्रति यथा चिदस्य नः सजात्यस्य मरुतो बुबोधथ ।|
      block |नाभा यत्र प्रथमं संनसामहे तत्र जामित्वमदितिर्दधातु नः ॥|
      block |ते हि द्यावापृथिवी मातरा मही देवी देवाञ्जन्मना यज्ञिये इतः ।|
      block |उभे बिभृत उभयं भरीमभिः पुरू रेतांसि पितृभिश्च सिञ्चतः ॥|
      block |वि षा होत्रा विश्वमश्नोति वार्यं बृहस्पतिररमतिः पनीयसी ।|
      block |ग्रावा यत्र मधुषुदुच्यते बृहदवीवशन्त मतिभिर्मनीषिणः ॥|
      block |एवा कविस्तुवीरवाँ ऋतज्ञा द्रविणस्युर्द्रविणसश्चकानः ।|
      block |उक्थेभिरत्र मतिभिश्च विप्रोऽपीपयद्गयो दिव्यानि जन्म ॥|
      block |एवा प्लतेः सूनुरवीवृधद्वो विश्व आदित्या अदिते मनीषी ।|
      block |ईशानासो नरो अमर्त्येनास्तावि जनो दिव्यो गयेन ॥|
    block |ऋग्वेदः सूक्तं|
      block |अग्निरिन्द्रो वरुणो मित्रो अर्यमा वायुः पूषा सरस्वती सजोषसः ।|
      block |आदित्या विष्णुर्मरुतः स्वर्बृहत्सोमो रुद्रो अदितिर्ब्रह्मणस्पतिः ॥|
      block |इन्द्राग्नी वृत्रहत्येषु सत्पती मिथो हिन्वाना तन्वा समोकसा ।|
      block |अन्तरिक्षं मह्या पप्रुरोजसा सोमो घृतश्रीर्महिमानमीरयन् ॥|
      block |तेषां हि मह्ना महतामनर्वणां स्तोमाँ इयर्म्यृतज्ञा ऋतावृधाम् ।|
      block |ये अप्सवमर्णवं चित्रराधसस्ते नो रासन्तां महये सुमित्र्याः ॥|
      block |स्वर्णरमन्तरिक्षाणि रोचना द्यावाभूमी पृथिवीं स्कम्भुरोजसा ।|
      block |पृक्षा इव महयन्तः सुरातयो देवा स्तवन्ते मनुषाय सूरयः ॥|
      block |मित्राय शिक्ष वरुणाय दाशुषे या सम्राजा मनसा न प्रयुच्छतः ।|
      block |ययोर्धाम धर्मणा रोचते बृहद्ययोरुभे रोदसी नाधसी वृतौ ॥|
      block |या गौर्वर्तनिं पर्येति निष्कृतं पयो दुहाना व्रतनीरवारतः ।|
      block |सा प्रब्रुवाणा वरुणाय दाशुषे देवेभ्यो दाशद्धविषा विवस्वते ॥|
      block |दिवक्षसो अग्निजिह्वा ऋतावृध ऋतस्य योनिं विमृशन्त आसते ।|
      block |द्यां स्कभित्व्यप आ चक्रुरोजसा यज्ञं जनित्वी तन्वी नि मामृजुः ॥|
      block |परिक्षिता पितरा पूर्वजावरी ऋतस्य योना क्षयतः समोकसा ।|
      block |द्यावापृथिवी वरुणाय सव्रते घृतवत्पयो महिषाय पिन्वतः ॥|
      block |पर्जन्यावाता वृषभा पुरीषिणेन्द्रवायू वरुणो मित्रो अर्यमा ।|
      block |देवाँ आदित्याँ अदितिं हवामहे ये पार्थिवासो दिव्यासो अप्सु ये ॥|
      block |त्वष्टारं वायुमृभवो य ओहते दैव्या होतारा उषसं स्वस्तये ।|
      block |बृहस्पतिं वृत्रखादं सुमेधसमिन्द्रियं सोमं धनसा उ ईमहे ॥|
      block |ब्रह्म गामश्वं जनयन्त ओषधीर्वनस्पतीन्पृथिवीं पर्वताँ अपः ।|
      block |सूर्यं दिवि रोहयन्तः सुदानव आर्या व्रता विसृजन्तो अधि क्षमि ॥|
      block |भुज्युमंहसः पिपृथो निरश्विना श्यावं पुत्रं वध्रिमत्या अजिन्वतम् ।|
      block |कमद्युवं विमदायोहथुर्युवं विष्णाप्वं विश्वकायाव सृजथः ॥|
      block |पावीरवी तन्यतुरेकपादजो दिवो धर्ता सिन्धुरापः समुद्रियः ।|
      block |विश्वे देवासः शृणवन्वचांसि मे सरस्वती सह धीभिः पुरंध्या ॥|
      block |विश्वे देवाः सह धीभिः पुरंध्या मनोर्यजत्रा अमृता ऋतज्ञाः ।|
      block |रातिषाचो अभिषाचः स्वर्विदः स्वर्गिरो ब्रह्म सूक्तं जुषेरत ॥|
      block |देवान्वसिष्ठो अमृतान्ववन्दे ये विश्वा भुवनाभि प्रतस्थुः ।|
      block |ते नो रासन्तामुरुगायमद्य यूयं पात स्वस्तिभिः सदा नः ॥|
    block |ऋग्वेदः सूक्तं|
      block |देवान्हुवे बृहच्छ्रवसः स्वस्तये ज्योतिष्कृतो अध्वरस्य प्रचेतसः ।|
      block |ये वावृधुः प्रतरं विश्ववेदस इन्द्रज्येष्ठासो अमृता ऋतावृधः ॥|
      block |इन्द्रप्रसूता वरुणप्रशिष्टा ये सूर्यस्य ज्योतिषो भागमानशुः ।|
      block |मरुद्गणे वृजने मन्म धीमहि माघोने यज्ञं जनयन्त सूरयः ॥|
      block |इन्द्रो वसुभिः परि पातु नो गयमादित्यैर्नो अदितिः शर्म यच्छतु ।|
      block |रुद्रो रुद्रेभिर्देवो मृळयाति नस्त्वष्टा नो ग्नाभिः सुविताय जिन्वतु ॥|
      block |अदितिर्द्यावापृथिवी ऋतं महदिन्द्राविष्णू मरुतः स्वर्बृहत् ।|
      block |देवाँ आदित्याँ अवसे हवामहे वसून्रुद्रान्सवितारं सुदंससम् ॥|
      block |सरस्वान्धीभिर्वरुणो धृतव्रतः पूषा विष्णुर्महिमा वायुरश्विना ।|
      block |ब्रह्मकृतो अमृता विश्ववेदसः शर्म नो यंसन्त्रिवरूथमंहसः ॥|
      block |वृषा यज्ञो वृषणः सन्तु यज्ञिया वृषणो देवा वृषणो हविष्कृतः ।|
      block |वृषणा द्यावापृथिवी ऋतावरी वृषा पर्जन्यो वृषणो वृषस्तुभः ॥|
      block |अग्नीषोमा वृषणा वाजसातये पुरुप्रशस्ता वृषणा उप ब्रुवे ।|
      block |यावीजिरे वृषणो देवयज्यया ता नः शर्म त्रिवरूथं वि यंसतः ॥|
      block |धृतव्रताः क्षत्रिया यज्ञनिष्कृतो बृहद्दिवा अध्वराणामभिश्रियः ।|
      block |अग्निहोतार ऋतसापो अद्रुहोऽपो असृजन्ननु वृत्रतूर्ये ॥|
      block |द्यावापृथिवी जनयन्नभि व्रताप ओषधीर्वनिनानि यज्ञिया ।|
      block |अन्तरिक्षं स्वरा पप्रुरूतये वशं देवासस्तन्वी नि मामृजुः ॥|
      block |धर्तारो दिव ऋभवः सुहस्ता वातापर्जन्या महिषस्य तन्यतोः ।|
      block |आप ओषधीः प्र तिरन्तु नो गिरो भगो रातिर्वाजिनो यन्तु मे हवम् ॥|
      block |समुद्रः सिन्धू रजो अन्तरिक्षमज एकपात्तनयित्नुरर्णवः ।|
      block |अहिर्बुध्न्यः शृणवद्वचांसि मे विश्वे देवास उत सूरयो मम ॥|
      block |स्याम वो मनवो देववीतये प्राञ्चं नो यज्ञं प्र णयत साधुया ।|
      block |आदित्या रुद्रा वसवः सुदानव इमा ब्रह्म शस्यमानानि जिन्वत ॥|
      block |दैव्या होतारा प्रथमा पुरोहित ऋतस्य पन्थामन्वेमि साधुया ।|
      block |क्षेत्रस्य पतिं प्रतिवेशमीमहे विश्वान्देवाँ अमृताँ अप्रयुच्छतः ॥|
      block |वसिष्ठासः पितृवद्वाचमक्रत देवाँ ईळाना ऋषिवत्स्वस्तये ।|
      block |प्रीता इव ज्ञातयः काममेत्यास्मे देवासोऽव धूनुता वसु ॥|
      block |देवान्वसिष्ठो अमृतान्ववन्दे ये विश्वा भुवनाभि प्रतस्थुः ।|
      block |ते नो रासन्तामुरुगायमद्य यूयं पात स्वस्तिभिः सदा नः ॥|
    block |ऋग्वेदः सूक्तं|
      block |इमां धियं सप्तशीर्ष्णीं पिता न ऋतप्रजातां बृहतीमविन्दत् ।|
      block |तुरीयं स्विज्जनयद्विश्वजन्योऽयास्य उक्थमिन्द्राय शंसन् ॥|
      block |ऋतं शंसन्त ऋजु दीध्याना दिवस्पुत्रासो असुरस्य वीराः ।|
      block |विप्रं पदमङ्गिरसो दधाना यज्ञस्य धाम प्रथमं मनन्त ॥|
      block |हंसैरिव सखिभिर्वावदद्भिरश्मन्मयानि नहना व्यस्यन् ।|
      block |बृहस्पतिरभिकनिक्रदद्गा उत प्रास्तौदुच्च विद्वाँ अगायत् ॥|
      block |अवो द्वाभ्यां पर एकया गा गुहा तिष्ठन्तीरनृतस्य सेतौ ।|
      block |बृहस्पतिस्तमसि ज्योतिरिच्छन्नुदुस्रा आकर्वि हि तिस्र आवः ॥|
      block |विभिद्या पुरं शयथेमपाचीं निस्त्रीणि साकमुदधेरकृन्तत् ।|
      block |बृहस्पतिरुषसं सूर्यं गामर्कं विवेद स्तनयन्निव द्यौः ॥|
      block |इन्द्रो वलं रक्षितारं दुघानां करेणेव वि चकर्ता रवेण ।|
      block |स्वेदाञ्जिभिराशिरमिच्छमानोऽरोदयत्पणिमा गा अमुष्णात् ॥|
      block |स ईं सत्येभिः सखिभिः शुचद्भिर्गोधायसं वि धनसैरदर्दः ।|
      block |ब्रह्मणस्पतिर्वृषभिर्वराहैर्घर्मस्वेदेभिर्द्रविणं व्यानट् ॥|
      block |ते सत्येन मनसा गोपतिं गा इयानास इषणयन्त धीभिः ।|
      block |बृहस्पतिर्मिथोअवद्यपेभिरुदुस्रिया असृजत स्वयुग्भिः ॥|
      block |तं वर्धयन्तो मतिभिः शिवाभिः सिंहमिव नानदतं सधस्थे ।|
      block |बृहस्पतिं वृषणं शूरसातौ भरेभरे अनु मदेम जिष्णुम् ॥|
      block |यदा वाजमसनद्विश्वरूपमा द्यामरुक्षदुत्तराणि सद्म ।|
      block |बृहस्पतिं वृषणं वर्धयन्तो नाना सन्तो बिभ्रतो ज्योतिरासा ॥|
      block |सत्यामाशिषं कृणुता वयोधै कीरिं चिद्ध्यवथ स्वेभिरेवैः ।|
      block |पश्चा मृधो अप भवन्तु विश्वास्तद्रोदसी शृणुतं विश्वमिन्वे ॥|
      block |इन्द्रो मह्ना महतो अर्णवस्य वि मूर्धानमभिनदर्बुदस्य ।|
      block |अहन्नहिमरिणात्सप्त सिन्धून्देवैर्द्यावापृथिवी प्रावतं नः ॥|
    block |ऋग्वेदः सूक्तं|
      block |उदप्रुतो न वयो रक्षमाणा वावदतो अभ्रियस्येव घोषाः ।|
      block |गिरिभ्रजो नोर्मयो मदन्तो बृहस्पतिमभ्यर्का अनावन् ॥|
      block |सं गोभिराङ्गिरसो नक्षमाणो भग इवेदर्यमणं निनाय ।|
      block |जने मित्रो न दम्पती अनक्ति बृहस्पते वाजयाशूँरिवाजौ ॥|
      block |साध्वर्या अतिथिनीरिषिरा स्पार्हाः सुवर्णा अनवद्यरूपाः ।|
      block |बृहस्पतिः पर्वतेभ्यो वितूर्या निर्गा ऊपे यवमिव स्थिविभ्यः ॥|
      block |आप्रुषायन्मधुन ऋतस्य योनिमवक्षिपन्नर्क उल्कामिव द्योः ।|
      block |बृहस्पतिरुद्धरन्नश्मनो गा भूम्या उद्नेव वि त्वचं बिभेद ॥|
      block |अप ज्योतिषा तमो अन्तरिक्षादुद्नः शीपालमिव वात आजत् ।|
      block |बृहस्पतिरनुमृश्या वलस्याभ्रमिव वात आ चक्र आ गाः ॥|
      block |यदा वलस्य पीयतो जसुं भेद्बृहस्पतिरग्नितपोभिरर्कैः ।|
      block |दद्भिर्न जिह्वा परिविष्टमाददाविर्निधीँरकृणोदुस्रियाणाम् ॥|
      block |बृहस्पतिरमत हि त्यदासां नाम स्वरीणां सदने गुहा यत् ।|
      block |आण्डेव भित्त्वा शकुनस्य गर्भमुदुस्रियाः पर्वतस्य त्मनाजत् ॥|
      block |अश्नापिनद्धं मधु पर्यपश्यन्मत्स्यं न दीन उदनि क्षियन्तम् ।|
      block |निष्टज्जभार चमसं न वृक्षाद्बृहस्पतिर्विरवेणा विकृत्य ॥|
      block |सोषामविन्दत्स स्वः सो अग्निं सो अर्केण वि बबाधे तमांसि ।|
      block |बृहस्पतिर्गोवपुषो वलस्य निर्मज्जानं न पर्वणो जभार ॥|
      block |हिमेव पर्णा मुषिता वनानि बृहस्पतिनाकृपयद्वलो गाः ।|
      block |अनानुकृत्यमपुनश्चकार यात्सूर्यामासा मिथ उच्चरातः ॥|
      block |अभि श्यावं न कृशनेभिरश्वं नक्षत्रेभिः पितरो द्यामपिंशन् ।|
      block |रात्र्यां तमो अदधुर्ज्योतिरहन्बृहस्पतिर्भिनदद्रिं विदद्गाः ॥|
      block |इदमकर्म नमो अभ्रियाय यः पूर्वीरन्वानोनवीति ।|
      block |बृहस्पतिः स हि गोभिः सो अश्वैः स वीरेभिः स नृभिर्नो वयो धात् ॥|
    block |ऋग्वेदः सूक्तं|
      block |भद्रा अग्नेर्वध्र्यश्वस्य संदृशो वामी प्रणीतिः सुरणा उपेतयः ।|
      block |यदीं सुमित्रा विशो अग्र इन्धते घृतेनाहुतो जरते दविद्युतत् ॥|
      block |घृतमग्नेर्वध्र्यश्वस्य वर्धनं घृतमन्नं घृतम्वस्य मेदनम् ।|
      block |घृतेनाहुत उर्विया वि पप्रथे सूर्य इव रोचते सर्पिरासुतिः ॥|
      block |यत्ते मनुर्यदनीकं सुमित्रः समीधे अग्ने तदिदं नवीयः ।|
      block |स रेवच्छोच स गिरो जुषस्व स वाजं दर्षि स इह श्रवो धाः ॥|
      block |यं त्वा पूर्वमीळितो वध्र्यश्वः समीधे अग्ने स इदं जुषस्व ।|
      block |स न स्तिपा उत भवा तनूपा दात्रं रक्षस्व यदिदं ते अस्मे ॥|
      block |भवा द्युम्नी वाध्र्यश्वोत गोपा मा त्वा तारीदभिमातिर्जनानाम् ।|
      block |शूर इव धृष्णुश्च्यवनः सुमित्रः प्र नु वोचं वाध्र्यश्वस्य नाम ॥|
      block |समज्र्या पर्वत्या वसूनि दासा वृत्राण्यार्या जिगेथ ।|
      block |शूर इव धृष्णुश्च्यवनो जनानां त्वमग्ने पृतनायूँरभि ष्याः ॥|
      block |दीर्घतन्तुर्बृहदुक्षायमग्निः सहस्रस्तरीः शतनीथ ऋभ्वा ।|
      block |द्युमान्द्युमत्सु नृभिर्मृज्यमानः सुमित्रेषु दीदयो देवयत्सु ॥|
      block |त्वे धेनुः सुदुघा जातवेदोऽसश्चतेव समना सबर्धुक् ।|
      block |त्वं नृभिर्दक्षिणावद्भिरग्ने सुमित्रेभिरिध्यसे देवयद्भिः ॥|
      block |देवाश्चित्ते अमृता जातवेदो महिमानं वाध्र्यश्व प्र वोचन् ।|
      block |यत्सम्पृच्छं मानुषीर्विश आयन्त्वं नृभिरजयस्त्वावृधेभिः ॥|
      block |पितेव पुत्रमबिभरुपस्थे त्वामग्ने वध्र्यश्वः सपर्यन् ।|
      block |जुषाणो अस्य समिधं यविष्ठोत पूर्वाँ अवनोर्व्राधतश्चित् ॥|
      block |शश्वदग्निर्वध्र्यश्वस्य शत्रून्नृभिर्जिगाय सुतसोमवद्भिः ।|
      block |समनं चिददहश्चित्रभानोऽव व्राधन्तमभिनद्वृधश्चित् ॥|
      block |अयमग्निर्वध्र्यश्वस्य वृत्रहा सनकात्प्रेद्धो नमसोपवाक्यः ।|
      block |स नो अजामीँरुत वा विजामीनभि तिष्ठ शर्धतो वाध्र्यश्व ॥|
    block |ऋग्वेदः सूक्तं|
      block |इमां मे अग्ने समिधं जुषस्वेळस्पदे प्रति हर्या घृताचीम् ।|
      block |वर्ष्मन्पृथिव्याः सुदिनत्वे अह्नामूर्ध्वो भव सुक्रतो देवयज्या ॥|
      block |आ देवानामग्रयावेह यातु नराशंसो विश्वरूपेभिरश्वैः ।|
      block |ऋतस्य पथा नमसा मियेधो देवेभ्यो देवतमः सुषूदत् ॥|
      block |शश्वत्तममीळते दूत्याय हविष्मन्तो मनुष्यासो अग्निम् ।|
      block |वहिष्ठैरश्वैः सुवृता रथेना देवान्वक्षि नि षदेह होता ॥|
      block |वि प्रथतां देवजुष्टं तिरश्चा दीर्घं द्राघ्मा सुरभि भूत्वस्मे ।|
      block |अहेळता मनसा देव बर्हिरिन्द्रज्येष्ठाँ उशतो यक्षि देवान् ॥|
      block |दिवो वा सानु स्पृशता वरीयः पृथिव्या वा मात्रया वि श्रयध्वम् ।|
      block |उशतीर्द्वारो महिना महद्भिर्देवं रथं रथयुर्धारयध्वम् ॥|
      block |देवी दिवो दुहितरा सुशिल्पे उषासानक्ता सदतां नि योनौ ।|
      block |आ वां देवास उशती उशन्त उरौ सीदन्तु सुभगे उपस्थे ॥|
      block |ऊर्ध्वो ग्रावा बृहदग्निः समिद्धः प्रिया धामान्यदितेरुपस्थे ।|
      block |पुरोहितावृत्विजा यज्ञे अस्मिन्विदुष्टरा द्रविणमा यजेथाम् ॥|
      block |तिस्रो देवीर्बर्हिरिदं वरीय आ सीदत चकृमा वः स्योनम् ।|
      block |मनुष्वद्यज्ञं सुधिता हवींषीळा देवी घृतपदी जुषन्त ॥|
      block |देव त्वष्टर्यद्ध चारुत्वमानड्यदङ्गिरसामभवः सचाभूः ।|
      block |स देवानां पाथ उप प्र विद्वाँ उशन्यक्षि द्रविणोदः सुरत्नः ॥|
      block |वनस्पते रशनया नियूया देवानां पाथ उप वक्षि विद्वान् ।|
      block |स्वदाति देवः कृणवद्धवींष्यवतां द्यावापृथिवी हवं मे ॥|
      block |आग्ने वह वरुणमिष्टये न इन्द्रं दिवो मरुतो अन्तरिक्षात् ।|
      block |सीदन्तु बर्हिर्विश्व आ यजत्राः स्वाहा देवा अमृता मादयन्ताम् ॥|
    block |ऋग्वेदः सूक्तं|
      block |बृहस्पते प्रथमं वाचो अग्रं यत्प्रैरत नामधेयं दधानाः ।|
      block |यदेषां श्रेष्ठं यदरिप्रमासीत्प्रेणा तदेषां निहितं गुहाविः ॥|
      block |सक्तुमिव तितउना पुनन्तो यत्र धीरा मनसा वाचमक्रत ।|
      block |अत्रा सखायः सख्यानि जानते भद्रैषां लक्ष्मीर्निहिताधि वाचि ॥|
      block |यज्ञेन वाचः पदवीयमायन्तामन्वविन्दन्नृषिषु प्रविष्टाम् ।|
      block |तामाभृत्या व्यदधुः पुरुत्रा तां सप्त रेभा अभि सं नवन्ते ॥|
      block |उत त्वः पश्यन्न ददर्श वाचमुत त्वः शृण्वन्न शृणोत्येनाम् ।|
      block |उतो त्वस्मै तन्वं वि सस्रे जायेव पत्य उशती सुवासाः ॥|
      block |उत त्वं सख्ये स्थिरपीतमाहुर्नैनं हिन्वन्त्यपि वाजिनेषु ।|
      block |अधेन्वा चरति माययैष वाचं शुश्रुवाँ अफलामपुष्पाम् ॥|
      block |यस्तित्याज सचिविदं सखायं न तस्य वाच्यपि भागो अस्ति ।|
      block |यदीं शृणोत्यलकं शृणोति नहि प्रवेद सुकृतस्य पन्थाम् ॥|
      block |अक्षण्वन्तः कर्णवन्तः सखायो मनोजवेष्वसमा बभूवुः ।|
      block |आदघ्नास उपकक्षास उ त्वे ह्रदा इव स्नात्वा उ त्वे ददृश्रे ॥|
      block |हृदा तष्टेषु मनसो जवेषु यद्ब्राह्मणाः संयजन्ते सखायः ।|
      block |अत्राह त्वं वि जहुर्वेद्याभिरोहब्रह्माणो वि चरन्त्यु त्वे ॥|
      block |इमे ये नार्वाङ्न परश्चरन्ति न ब्राह्मणासो न सुतेकरासः ।|
      block |त एते वाचमभिपद्य पापया सिरीस्तन्त्रं तन्वते अप्रजज्ञयः ॥|
      block |सर्वे नन्दन्ति यशसागतेन सभासाहेन सख्या सखायः ।|
      block |किल्बिषस्पृत्पितुषणिर्ह्येषामरं हितो भवति वाजिनाय ॥|
      block |ऋचां त्वः पोषमास्ते पुपुष्वान्गायत्रं त्वो गायति शक्वरीषु ।|
      block |ब्रह्मा त्वो वदति जातविद्यां यज्ञस्य मात्रां वि मिमीत उ त्वः ॥|
    block |ऋग्वेदः सूक्तं|
      block |देवानां नु वयं जाना प्र वोचाम विपन्यया ।|
      block |उक्थेषु शस्यमानेषु यः पश्यादुत्तरे युगे ॥|
      block |ब्रह्मणस्पतिरेता सं कर्मार इवाधमत् ।|
      block |देवानां पूर्व्ये युगेऽसतः सदजायत ॥|
      block |देवानां युगे प्रथमेऽसतः सदजायत ।|
      block |तदाशा अन्वजायन्त तदुत्तानपदस्परि ॥|
      block |भूर्जज्ञ उत्तानपदो भुव आशा अजायन्त ।|
      block |अदितेर्दक्षो अजायत दक्षाद्वदितिः परि ॥|
      block |अदितिर्ह्यजनिष्ट दक्ष या दुहिता तव ।|
      block |तां देवा अन्वजायन्त भद्रा अमृतबन्धवः ॥|
      block |यद्देवा अदः सलिले सुसंरब्धा अतिष्ठत ।|
      block |अत्रा वो नृत्यतामिव तीव्रो रेणुरपायत ॥|
      block |यद्देवा यतयो यथा भुवनान्यपिन्वत ।|
      block |अत्रा समुद्र आ गूळ्हमा सूर्यमजभर्तन ॥|
      block |अष्टौ पुत्रासो अदितेर्ये जातास्तन्वस्परि ।|
      block |देवाँ उप प्रैत्सप्तभिः परा मार्ताण्डमास्यत् ॥|
      block |सप्तभिः पुत्रैरदितिरुप प्रैत्पूर्व्यं युगम् ।|
      block |प्रजायै मृत्यवे त्वत्पुनर्मार्ताण्डमाभरत् ॥|
    block |ऋग्वेदः सूक्तं|
      block |जनिष्ठा उग्रः सहसे तुराय मन्द्र ओजिष्ठो बहुलाभिमानः ।|
      block |अवर्धन्निन्द्रं मरुतश्चिदत्र माता यद्वीरं दधनद्धनिष्ठा ॥|
      block |द्रुहो निषत्ता पृशनी चिदेवैः पुरू शंसेन वावृधुष्ट इन्द्रम् ।|
      block |अभीवृतेव ता महापदेन ध्वान्तात्प्रपित्वादुदरन्त गर्भाः ॥|
      block |ऋष्वा ते पादा प्र यज्जिगास्यवर्धन्वाजा उत ये चिदत्र ।|
      block |त्वमिन्द्र सालावृकान्सहस्रमासन्दधिषे अश्विना ववृत्याः ॥|
      block |समना तूर्णिरुप यासि यज्ञमा नासत्या सख्याय वक्षि ।|
      block |वसाव्यामिन्द्र धारयः सहस्राश्विना शूर ददतुर्मघानि ॥|
      block |मन्दमान ऋतादधि प्रजायै सखिभिरिन्द्र इषिरेभिरर्थम् ।|
      block |आभिर्हि माया उप दस्युमागान्मिहः प्र तम्रा अवपत्तमांसि ॥|
      block |सनामाना चिद्ध्वसयो न्यस्मा अवाहन्निन्द्र उषसो यथानः ।|
      block |ऋष्वैरगच्छः सखिभिर्निकामैः साकं प्रतिष्ठा हृद्या जघन्थ ॥|
      block |त्वं जघन्थ नमुचिं मखस्युं दासं कृण्वान ऋषये विमायम् ।|
      block |त्वं चकर्थ मनवे स्योनान्पथो देवत्राञ्जसेव यानान् ॥|
      block |त्वमेतानि पप्रिषे वि नामेशान इन्द्र दधिषे गभस्तौ ।|
      block |अनु त्वा देवाः शवसा मदन्त्युपरिबुध्नान्वनिनश्चकर्थ ॥|
      block |चक्रं यदस्याप्स्वा निषत्तमुतो तदस्मै मध्विच्चच्छद्यात् ।|
      block |पृथिव्यामतिषितं यदूधः पयो गोष्वदधा ओषधीषु ॥|
      block |अश्वादियायेति यद्वदन्त्योजसो जातमुत मन्य एनम् ।|
      block |मन्योरियाय हर्म्येषु तस्थौ यतः प्रजज्ञ इन्द्रो अस्य वेद ॥|
      block |वयः सुपर्णा उप सेदुरिन्द्रं प्रियमेधा ऋषयो नाधमानाः ।|
      block |अप ध्वान्तमूर्णुहि पूर्धि चक्षुर्मुमुग्ध्यस्मान्निधयेव बद्धान् ॥|
    block |ऋग्वेदः सूक्तं|
      block |वसूनां वा चर्कृष इयक्षन्धिया वा यज्ञैर्वा रोदस्योः ।|
      block |अर्वन्तो वा ये रयिमन्तः सातौ वनुं वा ये सुश्रुणं सुश्रुतो धुः ॥|
      block |हव एषामसुरो नक्षत द्यां श्रवस्यता मनसा निंसत क्षाम् ।|
      block |चक्षाणा यत्र सुविताय देवा द्यौर्न वारेभिः कृणवन्त स्वैः ॥|
      block |इयमेषाममृतानां गीः सर्वताता ये कृपणन्त रत्नम् ।|
      block |धियं च यज्ञं च साधन्तस्ते नो धान्तु वसव्यमसामि ॥|
      block |आ तत्त इन्द्रायवः पनन्ताभि य ऊर्वं गोमन्तं तितृत्सान् ।|
      block |सकृत्स्वं ये पुरुपुत्रां महीं सहस्रधारां बृहतीं दुदुक्षन् ॥|
      block |शचीव इन्द्रमवसे कृणुध्वमनानतं दमयन्तं पृतन्यून् ।|
      block |ऋभुक्षणं मघवानं सुवृक्तिं भर्ता यो वज्रं नर्यं पुरुक्षुः ॥|
      block |यद्वावान पुरुतमं पुराषाळा वृत्रहेन्द्रो नामान्यप्राः ।|
      block |अचेति प्रासहस्पतिस्तुविष्मान्यदीमुश्मसि कर्तवे करत्तत् ॥|
    block |ऋग्वेदः सूक्तं|
      block |प्र सु व आपो महिमानमुत्तमं कारुर्वोचाति सदने विवस्वतः ।|
      block |प्र सप्तसप्त त्रेधा हि चक्रमुः प्र सृत्वरीणामति सिन्धुरोजसा ॥|
      block |प्र तेऽरदद्वरुणो यातवे पथः सिन्धो यद्वाजाँ अभ्यद्रवस्त्वम् ।|
      block |भूम्या अधि प्रवता यासि सानुना यदेषामग्रं जगतामिरज्यसि ॥|
      block |दिवि स्वनो यतते भूम्योपर्यनन्तं शुष्ममुदियर्ति भानुना ।|
      block |अभ्रादिव प्र स्तनयन्ति वृष्टयः सिन्धुर्यदेति वृषभो न रोरुवत् ॥|
      block |अभि त्वा सिन्धो शिशुमिन्न मातरो वाश्रा अर्षन्ति पयसेव धेनवः ।|
      block |राजेव युध्वा नयसि त्वमित्सिचौ यदासामग्रं प्रवतामिनक्षसि ॥|
      block |इमं मे गङ्गे यमुने सरस्वति शुतुद्रि स्तोमं सचता परुष्ण्या ।|
      block |असिक्न्या मरुद्वृधे वितस्तयार्जीकीये शृणुह्या सुषोमया ॥|
      block |तृष्टामया प्रथमं यातवे सजूः सुसर्त्वा रसया श्वेत्या त्या ।|
      block |त्वं सिन्धो कुभया गोमतीं क्रुमुं मेहत्न्वा सरथं याभिरीयसे ॥|
      block |ऋजीत्येनी रुशती महित्वा परि ज्रयांसि भरते रजांसि ।|
      block |अदब्धा सिन्धुरपसामपस्तमाश्वा न चित्रा वपुषीव दर्शता ॥|
      block |स्वश्वा सिन्धुः सुरथा सुवासा हिरण्ययी सुकृता वाजिनीवती ।|
      block |ऊर्णावती युवतिः सीलमावत्युताधि वस्ते सुभगा मधुवृधम् ॥|
      block |सुखं रथं युयुजे सिन्धुरश्विनं तेन वाजं सनिषदस्मिन्नाजौ ।|
      block |महान्ह्यस्य महिमा पनस्यतेऽदब्धस्य स्वयशसो विरप्शिनः ॥|
    block |ऋग्वेदः सूक्तं|
      block |आ व ऋञ्जस ऊर्जां व्युष्टिष्विन्द्रं मरुतो रोदसी अनक्तन ।|
      block |उभे यथा नो अहनी सचाभुवा सदःसदो वरिवस्यात उद्भिदा ॥|
      block |तदु श्रेष्ठं सवनं सुनोतनात्यो न हस्तयतो अद्रिः सोतरि ।|
      block |विदद्ध्यर्यो अभिभूति पौंस्यं महो राये चित्तरुते यदर्वतः ॥|
      block |तदिद्ध्यस्य सवनं विवेरपो यथा पुरा मनवे गातुमश्रेत् ।|
      block |गोअर्णसि त्वाष्ट्रे अश्वनिर्णिजि प्रेमध्वरेष्वध्वराँ अशिश्रयुः ॥|
      block |अप हत रक्षसो भङ्गुरावत स्कभायत निरृतिं सेधतामतिम् ।|
      block |आ नो रयिं सर्ववीरं सुनोतन देवाव्यं भरत श्लोकमद्रयः ॥|
      block |दिवश्चिदा वोऽमवत्तरेभ्यो विभ्वना चिदाश्वपस्तरेभ्यः ।|
      block |वायोश्चिदा सोमरभस्तरेभ्योऽग्नेश्चिदर्च पितुकृत्तरेभ्यः ॥|
      block |भुरन्तु नो यशसः सोत्वन्धसो ग्रावाणो वाचा दिविता दिवित्मता ।|
      block |नरो यत्र दुहते काम्यं मध्वाघोषयन्तो अभितो मिथस्तुरः ॥|
      block |सुन्वन्ति सोमं रथिरासो अद्रयो निरस्य रसं गविषो दुहन्ति ते ।|
      block |दुहन्त्यूधरुपसेचनाय कं नरो हव्या न मर्जयन्त आसभिः ॥|
      block |एते नरः स्वपसो अभूतन य इन्द्राय सुनुथ सोममद्रयः ।|
      block |वामंवामं वो दिव्याय धाम्ने वसुवसु वः पार्थिवाय सुन्वते ॥|
    block |ऋग्वेदः सूक्तं|
      block |अभ्रप्रुषो न वाचा प्रुषा वसु हविष्मन्तो न यज्ञा विजानुषः ।|
      block |सुमारुतं न ब्रह्माणमर्हसे गणमस्तोष्येषां न शोभसे ॥|
      block |श्रिये मर्यासो अञ्जीँरकृण्वत सुमारुतं न पूर्वीरति क्षपः ।|
      block |दिवस्पुत्रास एता न येतिर आदित्यासस्ते अक्रा न वावृधुः ॥|
      block |प्र ये दिवः पृथिव्या न बर्हणा त्मना रिरिच्रे अभ्रान्न सूर्यः ।|
      block |पाजस्वन्तो न वीराः पनस्यवो रिशादसो न मर्या अभिद्यवः ॥|
      block |युष्माकं बुध्ने अपां न यामनि विथुर्यति न मही श्रथर्यति ।|
      block |विश्वप्सुर्यज्ञो अर्वागयं सु वः प्रयस्वन्तो न सत्राच आ गत ॥|
      block |यूयं धूर्षु प्रयुजो न रश्मिभिर्ज्योतिष्मन्तो न भासा व्युष्टिषु ।|
      block |श्येनासो न स्वयशसो रिशादसः प्रवासो न प्रसितासः परिप्रुषः ॥|
      block |प्र यद्वहध्वे मरुतः पराकाद्यूयं महः संवरणस्य वस्वः ।|
      block |विदानासो वसवो राध्यस्याराच्चिद्द्वेषः सनुतर्युयोत ॥|
      block |य उदृचि यज्ञे अध्वरेष्ठा मरुद्भ्यो न मानुषो ददाशत् ।|
      block |रेवत्स वयो दधते सुवीरं स देवानामपि गोपीथे अस्तु ॥|
      block |ते हि यज्ञेषु यज्ञियास ऊमा आदित्येन नाम्ना शम्भविष्ठाः ।|
      block |ते नोऽवन्तु रथतूर्मनीषां महश्च यामन्नध्वरे चकानाः ॥|
    block |ऋग्वेदः सूक्तं|
      block |विप्रासो न मन्मभिः स्वाध्यो देवाव्यो न यज्ञैः स्वप्नसः ।|
      block |राजानो न चित्राः सुसंदृशः क्षितीनां न मर्या अरेपसः ॥|
      block |अग्निर्न ये भ्राजसा रुक्मवक्षसो वातासो न स्वयुजः सद्यऊतयः ।|
      block |प्रज्ञातारो न ज्येष्ठाः सुनीतयः सुशर्माणो न सोमा ऋतं यते ॥|
      block |वातासो न ये धुनयो जिगत्नवोऽग्नीनां न जिह्वा विरोकिणः ।|
      block |वर्मण्वन्तो न योधाः शिमीवन्तः पितॄणां न शंसाः सुरातयः ॥|
      block |रथानां न येऽराः सनाभयो जिगीवांसो न शूरा अभिद्यवः ।|
      block |वरेयवो न मर्या घृतप्रुषोऽभिस्वर्तारो अर्कं न सुष्टुभः ॥|
      block |अश्वासो न ये ज्येष्ठास आशवो दिधिषवो न रथ्यः सुदानवः ।|
      block |आपो न निम्नैरुदभिर्जिगत्नवो विश्वरूपा अङ्गिरसो न सामभिः ॥|
      block |ग्रावाणो न सूरयः सिन्धुमातर आदर्दिरासो अद्रयो न विश्वहा ।|
      block |शिशूला न क्रीळयः सुमातरो महाग्रामो न यामन्नुत त्विषा ॥|
      block |उषसां न केतवोऽध्वरश्रियः शुभंयवो नाञ्जिभिर्व्यश्वितन् ।|
      block |सिन्धवो न ययियो भ्राजदृष्टयः परावतो न योजनानि ममिरे ॥|
      block |सुभागान्नो देवाः कृणुता सुरत्नानस्मान्स्तोतॄन्मरुतो वावृधानाः ।|
      block |अधि स्तोत्रस्य सख्यस्य गात सनाद्धि वो रत्नधेयानि सन्ति ॥|
    block |ऋग्वेदः सूक्तं|
      block |अपश्यमस्य महतो महित्वममर्त्यस्य मर्त्यासु विक्षु ।|
      block |नाना हनू विभृते सं भरेते असिन्वती बप्सती भूर्यत्तः ॥|
      block |गुहा शिरो निहितमृधगक्षी असिन्वन्नत्ति जिह्वया वनानि ।|
      block |अत्राण्यस्मै पड्भिः सं भरन्त्युत्तानहस्ता नमसाधि विक्षु ॥|
      block |प्र मातुः प्रतरं गुह्यमिच्छन्कुमारो न वीरुधः सर्पदुर्वीः ।|
      block |ससं न पक्वमविदच्छुचन्तं रिरिह्वांसं रिप उपस्थे अन्तः ॥|
      block |तद्वामृतं रोदसी प्र ब्रवीमि जायमानो मातरा गर्भो अत्ति ।|
      block |नाहं देवस्य मर्त्यश्चिकेताग्निरङ्ग विचेताः स प्रचेताः ॥|
      block |यो अस्मा अन्नं तृष्वादधात्याज्यैर्घृतैर्जुहोति पुष्यति ।|
      block |तस्मै सहस्रमक्षभिर्वि चक्षेऽग्ने विश्वतः प्रत्यङ्ङसि त्वम् ॥|
      block |किं देवेषु त्यज एनश्चकर्थाग्ने पृच्छामि नु त्वामविद्वान् ।|
      block |अक्रीळन्क्रीळन्हरिरत्तवेऽदन्वि पर्वशश्चकर्त गामिवासिः ॥|
      block |विषूचो अश्वान्युयुजे वनेजा ऋजीतिभी रशनाभिर्गृभीतान् ।|
      block |चक्षदे मित्रो वसुभिः सुजातः समानृधे पर्वभिर्वावृधानः ॥|
    block |ऋग्वेदः सूक्तं|
      block |अग्निः सप्तिं वाजम्भरं ददात्यग्निर्वीरं श्रुत्यं कर्मनिष्ठाम् ।|
      block |अग्नी रोदसी वि चरत्समञ्जन्नग्निर्नारीं वीरकुक्षिं पुरंधिम् ॥|
      block |अग्नेरप्नसः समिदस्तु भद्राग्निर्मही रोदसी आ विवेश ।|
      block |अग्निरेकं चोदयत्समत्स्वग्निर्वृत्राणि दयते पुरूणि ॥|
      block |अग्निर्ह त्यं जरतः कर्णमावाग्निरद्भ्यो निरदहज्जरूथम् ।|
      block |अग्निरत्रिं घर्म उरुष्यदन्तरग्निर्नृमेधं प्रजयासृजत्सम् ॥|
      block |अग्निर्दाद्द्रविणं वीरपेशा अग्निरृषिं यः सहस्रा सनोति ।|
      block |अग्निर्दिवि हव्यमा ततानाग्नेर्धामानि विभृता पुरुत्रा ॥|
      block |अग्निमुक्थैरृषयो वि ह्वयन्तेऽग्निं नरो यामनि बाधितासः ।|
      block |अग्निं वयो अन्तरिक्षे पतन्तोऽग्निः सहस्रा परि याति गोनाम् ॥|
      block |अग्निं विश ईळते मानुषीर्या अग्निं मनुषो नहुषो वि जाताः ।|
      block |अग्निर्गान्धर्वीं पथ्यामृतस्याग्नेर्गव्यूतिर्घृत आ निषत्ता ॥|
      block |अग्नये ब्रह्म ऋभवस्ततक्षुरग्निं महामवोचामा सुवृक्तिम् ।|
      block |अग्ने प्राव जरितारं यविष्ठाग्ने महि द्रविणमा यजस्व ॥|
    block |ऋग्वेदः सूक्तं|
      block |य इमा विश्वा भुवनानि जुह्वदृषिर्होता न्यसीदत्पिता नः ।|
      block |स आशिषा द्रविणमिच्छमानः प्रथमच्छदवराँ आ विवेश ॥|
      block |किं स्विदासीदधिष्ठानमारम्भणं कतमत्स्वित्कथासीत् ।|
      block |यतो भूमिं जनयन्विश्वकर्मा वि द्यामौर्णोन्महिना विश्वचक्षाः ॥|
      block |विश्वतश्चक्षुरुत विश्वतोमुखो विश्वतोबाहुरुत विश्वतस्पात् ।|
      block |सं बाहुभ्यां धमति सं पतत्रैर्द्यावाभूमी जनयन्देव एकः ॥|
      block |किं स्विद्वनं क उ स वृक्ष आस यतो द्यावापृथिवी निष्टतक्षुः ।|
      block |मनीषिणो मनसा पृच्छतेदु तद्यदध्यतिष्ठद्भुवनानि धारयन् ॥|
      block |या ते धामानि परमाणि यावमा या मध्यमा विश्वकर्मन्नुतेमा ।|
      block |शिक्षा सखिभ्यो हविषि स्वधावः स्वयं यजस्व तन्वं वृधानः ॥|
      block |विश्वकर्मन्हविषा वावृधानः स्वयं यजस्व पृथिवीमुत द्याम् ।|
      block |मुह्यन्त्वन्ये अभितो जनास इहास्माकं मघवा सूरिरस्तु ॥|
      block |वाचस्पतिं विश्वकर्माणमूतये मनोजुवं वाजे अद्या हुवेम ।|
      block |स नो विश्वानि हवनानि जोषद्विश्वशम्भूरवसे साधुकर्मा ॥|
    block |ऋग्वेदः सूक्तं|
      block |चक्षुषः पिता मनसा हि धीरो घृतमेने अजनन्नन्नमाने ।|
      block |यदेदन्ता अददृहन्त पूर्व आदिद्द्यावापृथिवी अप्रथेताम् ॥|
      block |विश्वकर्मा विमना आद्विहाया धाता विधाता परमोत संदृक् ।|
      block |तेषामिष्टानि समिषा मदन्ति यत्रा सप्तऋषीन्पर एकमाहुः ॥|
      block |यो नः पिता जनिता यो विधाता धामानि वेद भुवनानि विश्वा ।|
      block |यो देवानां नामधा एक एव तं सम्प्रश्नं भुवना यन्त्यन्या ॥|
      block |त आयजन्त द्रविणं समस्मा ऋषयः पूर्वे जरितारो न भूना ।|
      block |असूर्ते सूर्ते रजसि निषत्ते ये भूतानि समकृण्वन्निमानि ॥|
      block |परो दिवा पर एना पृथिव्या परो देवेभिरसुरैर्यदस्ति ।|
      block |कं स्विद्गर्भं प्रथमं दध्र आपो यत्र देवाः समपश्यन्त विश्वे ॥|
      block |तमिद्गर्भं प्रथमं दध्र आपो यत्र देवाः समगच्छन्त विश्वे ।|
      block |अजस्य नाभावध्येकमर्पितं यस्मिन्विश्वानि भुवनानि तस्थुः ॥|
      block |न तं विदाथ य इमा जजानान्यद्युष्माकमन्तरं बभूव ।|
      block |नीहारेण प्रावृता जल्प्या चासुतृप उक्थशासश्चरन्ति ॥|
    block |ऋग्वेदः सूक्तं|
      block |यस्ते मन्योऽविधद्वज्र सायक सह ओजः पुष्यति विश्वमानुषक् ।|
      block |साह्याम दासमार्यं त्वया युजा सहस्कृतेन सहसा सहस्वता ॥|
      block |मन्युरिन्द्रो मन्युरेवास देवो मन्युर्होता वरुणो जातवेदाः ।|
      block |मन्युं विश ईळते मानुषीर्याः पाहि नो मन्यो तपसा सजोषाः ॥|
      block |अभीहि मन्यो तवसस्तवीयान्तपसा युजा वि जहि शत्रून् ।*|
      block |अमित्रहा वृत्रहा दस्युहा च विश्वा वसून्या भरा त्वं नः ॥|
      block |त्वं हि मन्यो अभिभूत्योजाः स्वयम्भूर्भामो अभिमातिषाहः ।|
      block |विश्वचर्षणिः सहुरिः सहावानस्मास्वोजः पृतनासु धेहि ॥|
      block |अभागः सन्नप परेतो अस्मि तव क्रत्वा तविषस्य प्रचेतः ।|
      block |तं त्वा मन्यो अक्रतुर्जिहीळाहं स्वा तनूर्बलदेयाय मेहि ॥|
      block |अयं ते अस्म्युप मेह्यर्वाङ्प्रतीचीनः सहुरे विश्वधायः ।|
      block |मन्यो वज्रिन्नभि मामा ववृत्स्व हनाव दस्यूँरुत बोध्यापेः ॥|
      block |अभि प्रेहि दक्षिणतो भवा मेऽधा वृत्राणि जङ्घनाव भूरि ।|
      block |जुहोमि ते धरुणं मध्वो अग्रमुभा उपांशु प्रथमा पिबाव ॥|
    block |ऋग्वेदः सूक्तं|
      block |त्वया मन्यो सरथमारुजन्तो हर्षमाणासो धृषिता मरुत्वः ।|
      block |तिग्मेषव आयुधा संशिशाना अभि प्र यन्तु नरो अग्निरूपाः ॥|
      block |अग्निरिव मन्यो त्विषितः सहस्व सेनानीर्नः सहुरे हूत एधि ।|
      block |हत्वाय शत्रून्वि भजस्व वेद ओजो मिमानो वि मृधो नुदस्व ॥|
      block |सहस्व मन्यो अभिमातिमस्मे रुजन्मृणन्प्रमृणन्प्रेहि शत्रून् ।|
      block |उग्रं ते पाजो नन्वा रुरुध्रे वशी वशं नयस एकज त्वम् ॥|
      block |एको बहूनामसि मन्यवीळितो विशंविशं युधये सं शिशाधि ।|
      block |अकृत्तरुक्त्वया युजा वयं द्युमन्तं घोषं विजयाय कृण्महे ॥|
      block |विजेषकृदिन्द्र इवानवब्रवोऽस्माकं मन्यो अधिपा भवेह ।|
      block |प्रियं ते नाम सहुरे गृणीमसि विद्मा तमुत्सं यत आबभूथ ॥|
      block |आभूत्या सहजा वज्र सायक सहो बिभर्ष्यभिभूत उत्तरम् ।|
      block |क्रत्वा नो मन्यो सह मेद्येधि महाधनस्य पुरुहूत संसृजि ॥|
      block |संसृष्टं धनमुभयं समाकृतमस्मभ्यं दत्तां वरुणश्च मन्युः ।|
      block |भियं दधाना हृदयेषु शत्रवः पराजितासो अप नि लयन्ताम् ॥|
    block |ऋग्वेदः सूक्तं|
      block |सत्येनोत्तभिता भूमिः सूर्येणोत्तभिता द्यौः ।|
      block |ऋतेनादित्यास्तिष्ठन्ति दिवि सोमो अधि श्रितः ॥|
      block |सोमेनादित्या बलिनः सोमेन पृथिवी मही ।|
      block |अथो नक्षत्राणामेषामुपस्थे सोम आहितः ॥|
      block |सोमं मन्यते पपिवान्यत्सम्पिंषन्त्योषधिम् ।|
      block |सोमं यं ब्रह्माणो विदुर्न तस्याश्नाति कश्चन ॥|
      block |आच्छद्विधानैर्गुपितो बार्हतैः सोम रक्षितः ।|
      block |ग्राव्णामिच्छृण्वन्तिष्ठसि न ते अश्नाति पार्थिवः ॥|
      block |यत्त्वा देव प्रपिबन्ति तत आ प्यायसे पुनः ।|
      block |वायुः सोमस्य रक्षिता समानां मास आकृतिः ॥|
      block |रैभ्यासीदनुदेयी नाराशंसी न्योचनी ।|
      block |सूर्याया भद्रमिद्वासो गाथयैति परिष्कृतम् ॥|
      block |चित्तिरा उपबर्हणं चक्षुरा अभ्यञ्जनम् ।|
      block |द्यौर्भूमिः कोश आसीद्यदयात्सूर्या पतिम् ॥|
      block |स्तोमा आसन्प्रतिधयः कुरीरं छन्द ओपशः ।|
      block |सूर्याया अश्विना वराग्निरासीत्पुरोगवः ॥|
      block |सोमो वधूयुरभवदश्विनास्तामुभा वरा ।|
      block |सूर्यां यत्पत्ये शंसन्तीं मनसा सविताददात् ॥|
      block |मनो अस्या अन आसीद्द्यौरासीदुत च्छदिः ।|
      block |शुक्रावनड्वाहावास्तां यदयात्सूर्या गृहम् ॥|
      block |ऋक्सामाभ्यामभिहितौ गावौ ते सामनावितः ।|
      block |श्रोत्रं ते चक्रे आस्तां दिवि पन्थाश्चराचारः ॥|
      block |शुची ते चक्रे यात्या व्यानो अक्ष आहतः ।|
      block |अनो मनस्मयं सूर्यारोहत्प्रयती पतिम् ॥|
      block |सूर्याया वहतुः प्रागात्सविता यमवासृजत् ।|
      block |अघासु हन्यन्ते गावोऽर्जुन्योः पर्युह्यते ॥|
      block |यदश्विना पृच्छमानावयातं त्रिचक्रेण वहतुं सूर्यायाः ।|
      block |विश्वे देवा अनु तद्वामजानन्पुत्रः पितराववृणीत पूषा ॥|
      block |यदयातं शुभस्पती वरेयं सूर्यामुप ।|
      block |क्वैकं चक्रं वामासीत्क्व देष्ट्राय तस्थथुः ॥|
      block |द्वे ते चक्रे सूर्ये ब्रह्माण ऋतुथा विदुः ।|
      block |अथैकं चक्रं यद्गुहा तदद्धातय इद्विदुः ॥|
      block |सूर्यायै देवेभ्यो मित्राय वरुणाय च ।|
      block |ये भूतस्य प्रचेतस इदं तेभ्योऽकरं नमः ॥|
      block |पूर्वापरं चरतो माययैतौ शिशू क्रीळन्तौ परि यातो अध्वरम् ।|
      block |विश्वान्यन्यो भुवनाभिचष्ट ऋतूँरन्यो विदधज्जायते पुनः ॥|
      block |नवोनवो भवति जायमानोऽह्नां केतुरुषसामेत्यग्रम् ।|
      block |भागं देवेभ्यो वि दधात्यायन्प्र चन्द्रमास्तिरते दीर्घमायुः ॥|
      block |सुकिंशुकं शल्मलिं विश्वरूपं हिरण्यवर्णं सुवृतं सुचक्रम् ।|
      block |आ रोह सूर्ये अमृतस्य लोकं स्योनं पत्ये वहतुं कृणुष्व ॥|
      block |उदीर्ष्वातः पतिवती ह्येषा विश्वावसुं नमसा गीर्भिरीळे ।|
      block |अन्यामिच्छ पितृषदं व्यक्तां स ते भागो जनुषा तस्य विद्धि ॥|
      block |उदीर्ष्वातो विश्वावसो नमसेळा महे त्वा ।|
      block |अन्यामिच्छ प्रफर्व्यं सं जायां पत्या सृज ॥|
      block |अनृक्षरा ऋजवः सन्तु पन्था येभिः सखायो यन्ति नो वरेयम् ।|
      block |समर्यमा सं भगो नो निनीयात्सं जास्पत्यं सुयममस्तु देवाः ॥|
      block |प्र त्वा मुञ्चामि वरुणस्य पाशाद्येन त्वाबध्नात्सविता सुशेवः ।|
      block |ऋतस्य योनौ सुकृतस्य लोकेऽरिष्टां त्वा सह पत्या दधामि ॥|
      block |प्रेतो मुञ्चामि नामुतः सुबद्धाममुतस्करम् ।|
      block |यथेयमिन्द्र मीढ्वः सुपुत्रा सुभगासति ॥|
      block |पूषा त्वेतो नयतु हस्तगृह्याश्विना त्वा प्र वहतां रथेन ।|
      block |गृहान्गच्छ गृहपत्नी यथासो वशिनी त्वं विदथमा वदासि ॥|
      block |इह प्रियं प्रजया ते समृध्यतामस्मिन्गृहे गार्हपत्याय जागृहि ।|
      block |एना पत्या तन्वं सं सृजस्वाधा जिव्री विदथमा वदाथः ॥|
      block |नीललोहितं भवति कृत्यासक्तिर्व्यज्यते ।|
      block |एधन्ते अस्या ज्ञातयः पतिर्बन्धेषु बध्यते ॥|
      block |परा देहि शामुल्यं ब्रह्मभ्यो वि भजा वसु ।|
      block |कृत्यैषा पद्वती भूत्व्या जाया विशते पतिम् ॥|
      block |अश्रीरा तनूर्भवति रुशती पापयामुया ।|
      block |पतिर्यद्वध्वो वाससा स्वमङ्गमभिधित्सते ॥|
      block |ये वध्वश्चन्द्रं वहतुं यक्ष्मा यन्ति जनादनु ।|
      block |पुनस्तान्यज्ञिया देवा नयन्तु यत आगताः ॥|
      block |मा विदन्परिपन्थिनो य आसीदन्ति दम्पती ।|
      block |सुगेभिर्दुर्गमतीतामप द्रान्त्वरातयः ॥|
      block |सुमङ्गलीरियं वधूरिमां समेत पश्यत ।|
      block |सौभाग्यमस्यै दत्त्वायाथास्तं वि परेतन ॥|
      block |तृष्टमेतत्कटुकमेतदपाष्ठवद्विषवन्नैतदत्तवे ।|
      block |सूर्यां यो ब्रह्मा विद्यात्स इद्वाधूयमर्हति ॥|
      block |आशसनं विशसनमथो अधिविकर्तनम् ।|
      block |सूर्यायाः पश्य रूपाणि तानि ब्रह्मा तु शुन्धति ॥|
      block |गृभ्णामि ते सौभगत्वाय हस्तं मया पत्या जरदष्टिर्यथासः ।|
      block |भगो अर्यमा सविता पुरंधिर्मह्यं त्वादुर्गार्हपत्याय देवाः ॥|
      block |तां पूषञ्छिवतमामेरयस्व यस्यां बीजं मनुष्या वपन्ति ।|
      block |या न ऊरू उशती विश्रयाते यस्यामुशन्तः प्रहराम शेपम् ॥|
      block |तुभ्यमग्रे पर्यवहन्सूर्यां वहतुना सह ।|
      block |पुनः पतिभ्यो जायां दा अग्ने प्रजया सह ॥|
      block |पुनः पत्नीमग्निरदादायुषा सह वर्चसा ।|
      block |दीर्घायुरस्या यः पतिर्जीवाति शरदः शतम् ॥|
      block |सोमः प्रथमो विविदे गन्धर्वो विविद उत्तरः ।*|
      block |तृतीयो अग्निष्टे पतिस्तुरीयस्ते मनुष्यजाः ॥|
      block |सोमो ददद्गन्धर्वाय गन्धर्वो दददग्नये ।|
      block |रयिं च पुत्राँश्चादादग्निर्मह्यमथो इमाम् ॥|
      block |इहैव स्तं मा वि यौष्टं विश्वमायुर्व्यश्नुतम् ।|
      block |क्रीळन्तौ पुत्रैर्नप्तृभिर्मोदमानौ स्वे गृहे ॥|
      block |आ नः प्रजां जनयतु प्रजापतिराजरसाय समनक्त्वर्यमा ।|
      block |अदुर्मङ्गलीः पतिलोकमा विश शं नो भव द्विपदे शं चतुष्पदे ॥|
      block |अघोरचक्षुरपतिघ्न्येधि शिवा पशुभ्यः सुमनाः सुवर्चाः ।|
      block |वीरसूर्देवकामा स्योना शं नो भव द्विपदे शं चतुष्पदे ॥|
      block |इमां त्वमिन्द्र मीढ्वः सुपुत्रां सुभगां कृणु ।|
      block |दशास्यां पुत्राना धेहि पतिमेकादशं कृधि ॥|
      block |सम्राज्ञी श्वशुरे भव सम्राज्ञी श्वश्र्वां भव ।|
      block |ननान्दरि सम्राज्ञी भव सम्राज्ञी अधि देवृषु ॥|
      block |समञ्जन्तु विश्वे देवाः समापो हृदयानि नौ ।|
      block |सं मातरिश्वा सं धाता समु देष्ट्री दधातु नौ ॥|
    block |ऋग्वेदः सूक्तं|
      block |वि हि सोतोरसृक्षत नेन्द्रं देवममंसत ।|
      block |यत्रामदद्वृषाकपिरर्यः पुष्टेषु मत्सखा विश्वस्मादिन्द्र उत्तरः ॥|
      block |परा हीन्द्र धावसि वृषाकपेरति व्यथिः ।|
      block |नो अह प्र विन्दस्यन्यत्र सोमपीतये विश्वस्मादिन्द्र उत्तरः ॥|
      block |किमयं त्वां वृषाकपिश्चकार हरितो मृगः ।|
      block |यस्मा इरस्यसीदु न्वर्यो वा पुष्टिमद्वसु विश्वस्मादिन्द्र उत्तरः ॥|
      block |यमिमं त्वं वृषाकपिं प्रियमिन्द्राभिरक्षसि ।|
      block |श्वा न्वस्य जम्भिषदपि कर्णे वराहयुर्विश्वस्मादिन्द्र उत्तरः ॥|
      block |प्रिया तष्टानि मे कपिर्व्यक्ता व्यदूदुषत् ।|
      block |शिरो न्वस्य राविषं न सुगं दुष्कृते भुवं विश्वस्मादिन्द्र उत्तरः ॥|
      block |न मत्स्त्री सुभसत्तरा न सुयाशुतरा भुवत् ।|
      block |न मत्प्रतिच्यवीयसी न सक्थ्युद्यमीयसी विश्वस्मादिन्द्र उत्तरः ॥|
      block |उवे अम्ब सुलाभिके यथेवाङ्ग भविष्यति ।|
      block |भसन्मे अम्ब सक्थि मे शिरो मे वीव हृष्यति विश्वस्मादिन्द्र उत्तरः ॥|
      block |किं सुबाहो स्वङ्गुरे पृथुष्टो पृथुजाघने ।|
      block |किं शूरपत्नि नस्त्वमभ्यमीषि वृषाकपिं विश्वस्मादिन्द्र उत्तरः ॥|
      block |अवीरामिव मामयं शरारुरभि मन्यते ।|
      block |उताहमस्मि वीरिणीन्द्रपत्नी मरुत्सखा विश्वस्मादिन्द्र उत्तरः ॥|
      block |संहोत्रं स्म पुरा नारी समनं वाव गच्छति ।|
      block |वेधा ऋतस्य वीरिणीन्द्रपत्नी महीयते विश्वस्मादिन्द्र उत्तरः ॥|
      block |इन्द्राणीमासु नारिषु सुभगामहमश्रवम् ।|
      block |नह्यस्या अपरं चन जरसा मरते पतिर्विश्वस्मादिन्द्र उत्तरः ॥|
      block |नाहमिन्द्राणि रारण सख्युर्वृषाकपेरृते ।|
      block |यस्येदमप्यं हविः प्रियं देवेषु गच्छति विश्वस्मादिन्द्र उत्तरः ॥|
      block |वृषाकपायि रेवति सुपुत्र आदु सुस्नुषे ।|
      block |घसत्त इन्द्र उक्षणः प्रियं काचित्करं हविर्विश्वस्मादिन्द्र उत्तरः ॥|
      block |उक्ष्णो हि मे पञ्चदश साकं पचन्ति विंशतिम् ।|
      block |उताहमद्मि पीव इदुभा कुक्षी पृणन्ति मे विश्वस्मादिन्द्र उत्तरः ॥|
      block |वृषभो न तिग्मशृङ्गोऽन्तर्यूथेषु रोरुवत् ।|
      block |मन्थस्त इन्द्र शं हृदे यं ते सुनोति भावयुर्विश्वस्मादिन्द्र उत्तरः ॥|
      block |न सेशे यस्य रम्बतेऽन्तरा सक्थ्या कपृत् ।|
      block |सेदीशे यस्य रोमशं निषेदुषो विजृम्भते विश्वस्मादिन्द्र उत्तरः ॥|
      block |न सेशे यस्य रोमशं निषेदुषो विजृम्भते ।|
      block |सेदीशे यस्य रम्बतेऽन्तरा सक्थ्या कपृद्विश्वस्मादिन्द्र उत्तरः ॥|
      block |अयमिन्द्र वृषाकपिः परस्वन्तं हतं विदत् ।|
      block |असिं सूनां नवं चरुमादेधस्यान आचितं विश्वस्मादिन्द्र उत्तरः ॥|
      block |अयमेमि विचाकशद्विचिन्वन्दासमार्यम् ।|
      block |पिबामि पाकसुत्वनोऽभि धीरमचाकशं विश्वस्मादिन्द्र उत्तरः ॥|
      block |धन्व च यत्कृन्तत्रं च कति स्वित्ता वि योजना ।|
      block |नेदीयसो वृषाकपेऽस्तमेहि गृहाँ उप विश्वस्मादिन्द्र उत्तरः ॥|
      block |पुनरेहि वृषाकपे सुविता कल्पयावहै ।|
      block |य एष स्वप्ननंशनोऽस्तमेषि पथा पुनर्विश्वस्मादिन्द्र उत्तरः ॥|
      block |यदुदञ्चो वृषाकपे गृहमिन्द्राजगन्तन ।|
      block |क्व स्य पुल्वघो मृगः कमगञ्जनयोपनो विश्वस्मादिन्द्र उत्तरः ॥|
      block |पर्शुर्ह नाम मानवी साकं ससूव विंशतिम् ।|
      block |भद्रं भल त्यस्या अभूद्यस्या उदरमामयद्विश्वस्मादिन्द्र उत्तरः ॥|
    block |ऋग्वेदः सूक्तं|
      block |रक्षोहणं वाजिनमा जिघर्मि मित्रं प्रथिष्ठमुप यामि शर्म ।|
      block |शिशानो अग्निः क्रतुभिः समिद्धः स नो दिवा स रिषः पातु नक्तम् ॥|
      block |अयोदंष्ट्रो अर्चिषा यातुधानानुप स्पृश जातवेदः समिद्धः ।|
      block |आ जिह्वया मूरदेवान्रभस्व क्रव्यादो वृक्त्व्यपि धत्स्वासन् ॥|
      block |उभोभयाविन्नुप धेहि दंष्ट्रा हिंस्रः शिशानोऽवरं परं च ।|
      block |उतान्तरिक्षे परि याहि राजञ्जम्भैः सं धेह्यभि यातुधानान् ॥|
      block |यज्ञैरिषूः संनममानो अग्ने वाचा शल्याँ अशनिभिर्दिहानः ।|
      block |ताभिर्विध्य हृदये यातुधानान्प्रतीचो बाहून्प्रति भङ्ध्येषाम् ॥|
      block |अग्ने त्वचं यातुधानस्य भिन्धि हिंस्राशनिर्हरसा हन्त्वेनम् ।|
      block |प्र पर्वाणि जातवेदः शृणीहि क्रव्यात्क्रविष्णुर्वि चिनोतु वृक्णम् ॥|
      block |यत्रेदानीं पश्यसि जातवेदस्तिष्ठन्तमग्न उत वा चरन्तम् ।|
      block |यद्वान्तरिक्षे पथिभिः पतन्तं तमस्ता विध्य शर्वा शिशानः ॥|
      block |उतालब्धं स्पृणुहि जातवेद आलेभानादृष्टिभिर्यातुधानात् ।|
      block |अग्ने पूर्वो नि जहि शोशुचान आमादः क्ष्विङ्कास्तमदन्त्वेनीः ॥|
      block |इह प्र ब्रूहि यतमः सो अग्ने यो यातुधानो य इदं कृणोति ।|
      block |तमा रभस्व समिधा यविष्ठ नृचक्षसश्चक्षुषे रन्धयैनम् ॥|
      block |तीक्ष्णेनाग्ने चक्षुषा रक्ष यज्ञं प्राञ्चं वसुभ्यः प्र णय प्रचेतः ।|
      block |हिंस्रं रक्षांस्यभि शोशुचानं मा त्वा दभन्यातुधाना नृचक्षः ॥|
      block |नृचक्षा रक्षः परि पश्य विक्षु तस्य त्रीणि प्रति शृणीह्यग्रा ।|
      block |तस्याग्ने पृष्टीर्हरसा शृणीहि त्रेधा मूलं यातुधानस्य वृश्च ॥|
      block |त्रिर्यातुधानः प्रसितिं त एत्वृतं यो अग्ने अनृतेन हन्ति ।|
      block |तमर्चिषा स्फूर्जयञ्जातवेदः समक्षमेनं गृणते नि वृङ्धि ॥|
      block |तदग्ने चक्षुः प्रति धेहि रेभे शफारुजं येन पश्यसि यातुधानम् ।|
      block |अथर्ववज्ज्योतिषा दैव्येन सत्यं धूर्वन्तमचितं न्योष ॥|
      block |यदग्ने अद्य मिथुना शपातो यद्वाचस्तृष्टं जनयन्त रेभाः ।|
      block |मन्योर्मनसः शरव्या जायते या तया विध्य हृदये यातुधानान् ॥|
      block |परा शृणीहि तपसा यातुधानान्पराग्ने रक्षो हरसा शृणीहि ।|
      block |परार्चिषा मूरदेवाञ्छृणीहि परासुतृपो अभि शोशुचानः ॥|
      block |पराद्य देवा वृजिनं शृणन्तु प्रत्यगेनं शपथा यन्तु तृष्टाः ।|
      block |वाचास्तेनं शरव ऋच्छन्तु मर्मन्विश्वस्यैतु प्रसितिं यातुधानः ॥|
      block |यः पौरुषेयेण क्रविषा समङ्क्ते यो अश्व्येन पशुना यातुधानः ।|
      block |यो अघ्न्याया भरति क्षीरमग्ने तेषां शीर्षाणि हरसापि वृश्च ॥|
      block |संवत्सरीणं पय उस्रियायास्तस्य माशीद्यातुधानो नृचक्षः ।|
      block |पीयूषमग्ने यतमस्तितृप्सात्तं प्रत्यञ्चमर्चिषा विध्य मर्मन् ॥|
      block |विषं गवां यातुधानाः पिबन्त्वा वृश्च्यन्तामदितये दुरेवाः ।|
      block |परैनान्देवः सविता ददातु परा भागमोषधीनां जयन्ताम् ॥|
      block |सनादग्ने मृणसि यातुधानान्न त्वा रक्षांसि पृतनासु जिग्युः ।|
      block |अनु दह सहमूरान्क्रव्यादो मा ते हेत्या मुक्षत दैव्यायाः ॥|
      block |त्वं नो अग्ने अधरादुदक्तात्त्वं पश्चादुत रक्षा पुरस्तात् ।|
      block |प्रति ते ते अजरासस्तपिष्ठा अघशंसं शोशुचतो दहन्तु ॥|
      block |पश्चात्पुरस्तादधरादुदक्तात्कविः काव्येन परि पाहि राजन् ।|
      block |सखे सखायमजरो जरिम्णेऽग्ने मर्ताँ अमर्त्यस्त्वं नः ॥|
      block |परि त्वाग्ने पुरं वयं विप्रं सहस्य धीमहि ।|
      block |धृषद्वर्णं दिवेदिवे हन्तारं भङ्गुरावताम् ॥|
      block |विषेण भङ्गुरावतः प्रति ष्म रक्षसो दह ।|
      block |अग्ने तिग्मेन शोचिषा तपुरग्राभिरृष्टिभिः ॥|
      block |प्रत्यग्ने मिथुना दह यातुधाना किमीदिना ।|
      block |सं त्वा शिशामि जागृह्यदब्धं विप्र मन्मभिः ॥|
      block |प्रत्यग्ने हरसा हरः शृणीहि विश्वतः प्रति ।|
      block |यातुधानस्य रक्षसो बलं वि रुज वीर्यम् ॥|
    block |ऋग्वेदः सूक्तं|
      block |हविष्पान्तमजरं स्वर्विदि दिविस्पृश्याहुतं जुष्टमग्नौ ।|
      block |तस्य भर्मणे भुवनाय देवा धर्मणे कं स्वधया पप्रथन्त ॥|
      block |गीर्णं भुवनं तमसापगूळ्हमाविः स्वरभवज्जाते अग्नौ ।|
      block |तस्य देवाः पृथिवी द्यौरुतापोऽरणयन्नोषधीः सख्ये अस्य ॥|
      block |देवेभिर्न्विषितो यज्ञियेभिरग्निं स्तोषाण्यजरं बृहन्तम् ।|
      block |यो भानुना पृथिवीं द्यामुतेमामाततान रोदसी अन्तरिक्षम् ॥|
      block |यो होतासीत्प्रथमो देवजुष्टो यं समाञ्जन्नाज्येना वृणानाः ।|
      block |स पतत्रीत्वरं स्था जगद्यच्छ्वात्रमग्निरकृणोज्जातवेदाः ॥|
      block |यज्जातवेदो भुवनस्य मूर्धन्नतिष्ठो अग्ने सह रोचनेन ।|
      block |तं त्वाहेम मतिभिर्गीर्भिरुक्थैः स यज्ञियो अभवो रोदसिप्राः ॥|
      block |मूर्धा भुवो भवति नक्तमग्निस्ततः सूर्यो जायते प्रातरुद्यन् ।|
      block |मायामू तु यज्ञियानामेतामपो यत्तूर्णिश्चरति प्रजानन् ॥|
      block |दृशेन्यो यो महिना समिद्धोऽरोचत दिवियोनिर्विभावा ।|
      block |तस्मिन्नग्नौ सूक्तवाकेन देवा हविर्विश्व आजुहवुस्तनूपाः ॥|
      block |सूक्तवाकं प्रथममादिदग्निमादिद्धविरजनयन्त देवाः ।|
      block |स एषां यज्ञो अभवत्तनूपास्तं द्यौर्वेद तं पृथिवी तमापः ॥|
      block |यं देवासोऽजनयन्ताग्निं यस्मिन्नाजुहवुर्भुवनानि विश्वा ।|
      block |सो अर्चिषा पृथिवीं द्यामुतेमामृजूयमानो अतपन्महित्वा ॥|
      block |स्तोमेन हि दिवि देवासो अग्निमजीजनञ्छक्तिभी रोदसिप्राम् ।|
      block |तमू अकृण्वन्त्रेधा भुवे कं स ओषधीः पचति विश्वरूपाः ॥|
      block |यदेदेनमदधुर्यज्ञियासो दिवि देवाः सूर्यमादितेयम् ।|
      block |यदा चरिष्णू मिथुनावभूतामादित्प्रापश्यन्भुवनानि विश्वा ॥|
      block |विश्वस्मा अग्निं भुवनाय देवा वैश्वानरं केतुमह्नामकृण्वन् ।|
      block |आ यस्ततानोषसो विभातीरपो ऊर्णोति तमो अर्चिषा यन् ॥|
      block |वैश्वानरं कवयो यज्ञियासोऽग्निं देवा अजनयन्नजुर्यम् ।|
      block |नक्षत्रं प्रत्नममिनच्चरिष्णु यक्षस्याध्यक्षं तविषं बृहन्तम् ॥|
      block |वैश्वानरं विश्वहा दीदिवांसं मन्त्रैरग्निं कविमच्छा वदामः ।|
      block |यो महिम्ना परिबभूवोर्वी उतावस्तादुत देवः परस्तात् ॥|
      block |द्वे स्रुती अशृणवं पितॄणामहं देवानामुत मर्त्यानाम् ।|
      block |ताभ्यामिदं विश्वमेजत्समेति यदन्तरा पितरं मातरं च ॥|
      block |द्वे समीची बिभृतश्चरन्तं शीर्षतो जातं मनसा विमृष्टम् ।|
      block |स प्रत्यङ्विश्वा भुवनानि तस्थावप्रयुच्छन्तरणिर्भ्राजमानः ॥|
      block |यत्रा वदेते अवरः परश्च यज्ञन्योः कतरो नौ वि वेद ।|
      block |आ शेकुरित्सधमादं सखायो नक्षन्त यज्ञं क इदं वि वोचत् ॥|
      block |कत्यग्नयः कति सूर्यासः कत्युषासः कत्यु स्विदापः ।|
      block |नोपस्पिजं वः पितरो वदामि पृच्छामि वः कवयो विद्मने कम् ॥|
      block |यावन्मात्रमुषसो न प्रतीकं सुपर्ण्यो वसते मातरिश्वः ।|
      block |तावद्दधात्युप यज्ञमायन्ब्राह्मणो होतुरवरो निषीदन् ॥|
    block |ऋग्वेदः सूक्तं|
      block |इन्द्रं स्तवा नृतमं यस्य मह्ना विबबाधे रोचना वि ज्मो अन्तान् ।|
      block |आ यः पप्रौ चर्षणीधृद्वरोभिः प्र सिन्धुभ्यो रिरिचानो महित्वा ॥|
      block |स सूर्यः पर्युरू वरांस्येन्द्रो ववृत्याद्रथ्येव चक्रा ।|
      block |अतिष्ठन्तमपस्यं न सर्गं कृष्णा तमांसि त्विष्या जघान ॥|
      block |समानमस्मा अनपावृदर्च क्ष्मया दिवो असमं ब्रह्म नव्यम् ।|
      block |वि यः पृष्ठेव जनिमान्यर्य इन्द्रश्चिकाय न सखायमीषे ॥|
      block |इन्द्राय गिरो अनिशितसर्गा अपः प्रेरयं सगरस्य बुध्नात् ।|
      block |यो अक्षेणेव चक्रिया शचीभिर्विष्वक्तस्तम्भ पृथिवीमुत द्याम् ॥|
      block |आपान्तमन्युस्तृपलप्रभर्मा धुनिः शिमीवाञ्छरुमाँ ऋजीषी ।|
      block |सोमो विश्वान्यतसा वनानि नार्वागिन्द्रं प्रतिमानानि देभुः ॥|
      block |न यस्य द्यावापृथिवी न धन्व नान्तरिक्षं नाद्रयः सोमो अक्षाः ।|
      block |यदस्य मन्युरधिनीयमानः शृणाति वीळु रुजति स्थिराणि ॥|
      block |जघान वृत्रं स्वधितिर्वनेव रुरोज पुरो अरदन्न सिन्धून् ।|
      block |बिभेद गिरिं नवमिन्न कुम्भमा गा इन्द्रो अकृणुत स्वयुग्भिः ॥|
      block |त्वं ह त्यदृणया इन्द्र धीरोऽसिर्न पर्व वृजिना शृणासि ।|
      block |प्र ये मित्रस्य वरुणस्य धाम युजं न जना मिनन्ति मित्रम् ॥|
      block |प्र ये मित्रं प्रार्यमणं दुरेवाः प्र संगिरः प्र वरुणं मिनन्ति ।|
      block |न्यमित्रेषु वधमिन्द्र तुम्रं वृषन्वृषाणमरुषं शिशीहि ॥|
      block |इन्द्रो दिव इन्द्र ईशे पृथिव्या इन्द्रो अपामिन्द्र इत्पर्वतानाम् ।|
      block |इन्द्रो वृधामिन्द्र इन्मेधिराणामिन्द्रः क्षेमे योगे हव्य इन्द्रः ॥|
      block |प्राक्तुभ्य इन्द्रः प्र वृधो अहभ्यः प्रान्तरिक्षात्प्र समुद्रस्य धासेः ।|
      block |प्र वातस्य प्रथसः प्र ज्मो अन्तात्प्र सिन्धुभ्यो रिरिचे प्र क्षितिभ्यः ॥|
      block |प्र शोशुचत्या उषसो न केतुरसिन्वा ते वर्ततामिन्द्र हेतिः ।|
      block |अश्मेव विध्य दिव आ सृजानस्तपिष्ठेन हेषसा द्रोघमित्रान् ॥|
      block |अन्वह मासा अन्विद्वनान्यन्वोषधीरनु पर्वतासः ।|
      block |अन्विन्द्रं रोदसी वावशाने अन्वापो अजिहत जायमानम् ॥|
      block |कर्हि स्वित्सा त इन्द्र चेत्यासदघस्य यद्भिनदो रक्ष एषत् ।|
      block |मित्रक्रुवो यच्छसने न गावः पृथिव्या आपृगमुया शयन्ते ॥|
      block |शत्रूयन्तो अभि ये नस्ततस्रे महि व्राधन्त ओगणास इन्द्र ।|
      block |अन्धेनामित्रास्तमसा सचन्तां सुज्योतिषो अक्तवस्ताँ अभि ष्युः ॥|
      block |पुरूणि हि त्वा सवना जनानां ब्रह्माणि मन्दन्गृणतामृषीणाम् ।|
      block |इमामाघोषन्नवसा सहूतिं तिरो विश्वाँ अर्चतो याह्यर्वाङ् ॥|
      block |एवा ते वयमिन्द्र भुञ्जतीनां विद्याम सुमतीनां नवानाम् ।|
      block |विद्याम वस्तोरवसा गृणन्तो विश्वामित्रा उत त इन्द्र नूनम् ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |सहस्रशीर्षा पुरुषः सहस्राक्षः सहस्रपात् ।|
      block |स भूमिं विश्वतो वृत्वात्यतिष्ठद्दशाङ्गुलम् ॥|
      block |पुरुष एवेदं सर्वं यद्भूतं यच्च भव्यम् ।|
      block |उतामृतत्वस्येशानो यदन्नेनातिरोहति ॥|
      block |एतावानस्य महिमातो ज्यायाँश्च पूरुषः ।|
      block |पादोऽस्य विश्वा भूतानि त्रिपादस्यामृतं दिवि ॥|
      block |त्रिपादूर्ध्व उदैत्पुरुषः पादोऽस्येहाभवत्पुनः ।|
      block |ततो विष्वङ्व्यक्रामत्साशनानशने अभि ॥|
      block |तस्माद्विराळजायत विराजो अधि पूरुषः ।|
      block |स जातो अत्यरिच्यत पश्चाद्भूमिमथो पुरः ॥|
      block |यत्पुरुषेण हविषा देवा यज्ञमतन्वत ।|
      block |वसन्तो अस्यासीदाज्यं ग्रीष्म इध्मः शरद्धविः ॥|
      block |तं यज्ञं बर्हिषि प्रौक्षन्पुरुषं जातमग्रतः ।|
      block |तेन देवा अयजन्त साध्या ऋषयश्च ये ॥|
      block |तस्माद्यज्ञात्सर्वहुतः सम्भृतं पृषदाज्यम् ।|
      block |पशून् ताँश्चक्रे वायव्यानारण्यान्ग्राम्याश्च ये ॥|
      block |तस्माद्यज्ञात्सर्वहुत ऋचः सामानि जज्ञिरे ।|
      block |छन्दांसि जज्ञिरे तस्माद्यजुस्तस्मादजायत ॥|
      block |तस्मादश्वा अजायन्त ये के चोभयादतः ।|
      block |गावो ह जज्ञिरे तस्मात्तस्माज्जाता अजावयः ॥|
      block |यत्पुरुषं व्यदधुः कतिधा व्यकल्पयन् ।|
      block |मुखं किमस्य कौ बाहू का ऊरू पादा उच्येते ॥|
      block |ब्राह्मणोऽस्य मुखमासीद्बाहू राजन्यः कृतः ।|
      block |ऊरू तदस्य यद्वैश्यः पद्भ्यां शूद्रो अजायत ॥|
      block |चन्द्रमा मनसो जातश्चक्षोः सूर्यो अजायत ।|
      block |मुखादिन्द्रश्चाग्निश्च प्राणाद्वायुरजायत ॥|
      block |नाभ्या आसीदन्तरिक्षं शीर्ष्णो द्यौः समवर्तत ।|
      block |पद्भ्यां भूमिर्दिशः श्रोत्रात्तथा लोकाँ अकल्पयन् ॥|
      block |सप्तास्यासन्परिधयस्त्रिः सप्त समिधः कृताः ।|
      block |देवा यद्यज्ञं तन्वाना अबध्नन्पुरुषं पशुम् ॥|
      block |यज्ञेन यज्ञमयजन्त देवास्तानि धर्माणि प्रथमान्यासन् ।|
      block |ते ह नाकं महिमानः सचन्त यत्र पूर्वे साध्याः सन्ति देवाः ॥|
    block |ऋग्वेदः सूक्तं|
      block |सं जागृवद्भिर्जरमाण इध्यते दमे दमूना इषयन्निळस्पदे ।|
      block |विश्वस्य होता हविषो वरेण्यो विभुर्विभावा सुषखा सखीयते ॥|
      block |स दर्शतश्रीरतिथिर्गृहेगृहे वनेवने शिश्रिये तक्ववीरिव ।|
      block |जनंजनं जन्यो नाति मन्यते विश आ क्षेति विश्यो विशंविशम् ॥|
      block |सुदक्षो दक्षैः क्रतुनासि सुक्रतुरग्ने कविः काव्येनासि विश्ववित् ।|
      block |वसुर्वसूनां क्षयसि त्वमेक इद्द्यावा च यानि पृथिवी च पुष्यतः ॥|
      block |प्रजानन्नग्ने तव योनिमृत्वियमिळायास्पदे घृतवन्तमासदः ।|
      block |आ ते चिकित्र उषसामिवेतयोऽरेपसः सूर्यस्येव रश्मयः ॥|
      block |तव श्रियो वर्ष्यस्येव विद्युतश्चित्राश्चिकित्र उषसां न केतवः ।|
      block |यदोषधीरभिसृष्टो वनानि च परि स्वयं चिनुषे अन्नमास्ये ॥|
      block |तमोषधीर्दधिरे गर्भमृत्वियं तमापो अग्निं जनयन्त मातरः ।|
      block |तमित्समानं वनिनश्च वीरुधोऽन्तर्वतीश्च सुवते च विश्वहा ॥|
      block |वातोपधूत इषितो वशाँ अनु तृषु यदन्ना वेविषद्वितिष्ठसे ।|
      block |आ ते यतन्ते रथ्यो यथा पृथक्छर्धांस्यग्ने अजराणि धक्षतः ॥|
      block |मेधाकारं विदथस्य प्रसाधनमग्निं होतारं परिभूतमं मतिम् ।|
      block |तमिदर्भे हविष्या समानमित्तमिन्महे वृणते नान्यं त्वत् ॥|
      block |त्वामिदत्र वृणते त्वायवो होतारमग्ने विदथेषु वेधसः ।|
      block |यद्देवयन्तो दधति प्रयांसि ते हविष्मन्तो मनवो वृक्तबर्हिषः ॥|
      block |तवाग्ने होत्रं तव पोत्रमृत्वियं तव नेष्ट्रं त्वमग्निदृतायतः ।|
      block |तव प्रशास्त्रं त्वमध्वरीयसि ब्रह्मा चासि गृहपतिश्च नो दमे ॥|
      block |यस्तुभ्यमग्ने अमृताय मर्त्यः समिधा दाशदुत वा हविष्कृति ।|
      block |तस्य होता भवसि यासि दूत्यमुप ब्रूषे यजस्यध्वरीयसि ॥|
      block |इमा अस्मै मतयो वाचो अस्मदाँ ऋचो गिरः सुष्टुतयः समग्मत ।|
      block |वसूयवो वसवे जातवेदसे वृद्धासु चिद्वर्धनो यासु चाकनत् ॥|
      block |इमां प्रत्नाय सुष्टुतिं नवीयसीं वोचेयमस्मा उशते शृणोतु नः ।|
      block |भूया अन्तरा हृद्यस्य निस्पृशे जायेव पत्य उशती सुवासाः ॥|
      block |यस्मिन्नश्वास ऋषभास उक्षणो वशा मेषा अवसृष्टास आहुताः ।|
      block |कीलालपे सोमपृष्ठाय वेधसे हृदा मतिं जनये चारुमग्नये ॥|
      block |अहाव्यग्ने हविरास्ये ते स्रुचीव घृतं चम्वीव सोमः ।|
      block |वाजसनिं रयिमस्मे सुवीरं प्रशस्तं धेहि यशसं बृहन्तम् ॥|
    block |ऋग्वेदः सूक्तं|
      block |यज्ञस्य वो रथ्यं विश्पतिं विशां होतारमक्तोरतिथिं विभावसुम् ।|
      block |शोचञ्छुष्कासु हरिणीषु जर्भुरद्वृषा केतुर्यजतो द्यामशायत ॥|
      block |इममञ्जस्पामुभये अकृण्वत धर्माणमग्निं विदथस्य साधनम् ।|
      block |अक्तुं न यह्वमुषसः पुरोहितं तनूनपातमरुषस्य निंसते ॥|
      block |बळस्य नीथा वि पणेश्च मन्महे वया अस्य प्रहुता आसुरत्तवे ।|
      block |यदा घोरासो अमृतत्वमाशतादिज्जनस्य दैव्यस्य चर्किरन् ॥|
      block |ऋतस्य हि प्रसितिर्द्यौरुरु व्यचो नमो मह्यरमतिः पनीयसी ।|
      block |इन्द्रो मित्रो वरुणः सं चिकित्रिरेऽथो भगः सविता पूतदक्षसः ॥|
      block |प्र रुद्रेण ययिना यन्ति सिन्धवस्तिरो महीमरमतिं दधन्विरे ।|
      block |येभिः परिज्मा परियन्नुरु ज्रयो वि रोरुवज्जठरे विश्वमुक्षते ॥|
      block |क्राणा रुद्रा मरुतो विश्वकृष्टयो दिवः श्येनासो असुरस्य नीळयः ।|
      block |तेभिश्चष्टे वरुणो मित्रो अर्यमेन्द्रो देवेभिरर्वशेभिरर्वशः ॥|
      block |इन्द्रे भुजं शशमानास आशत सूरो दृशीके वृषणश्च पौंस्ये ।|
      block |प्र ये न्वस्यार्हणा ततक्षिरे युजं वज्रं नृषदनेषु कारवः ॥|
      block |सूरश्चिदा हरितो अस्य रीरमदिन्द्रादा कश्चिद्भयते तवीयसः ।|
      block |भीमस्य वृष्णो जठरादभिश्वसो दिवेदिवे सहुरि स्तन्नबाधितः ॥|
      block |स्तोमं वो अद्य रुद्राय शिक्वसे क्षयद्वीराय नमसा दिदिष्टन ।|
      block |येभिः शिवः स्ववाँ एवयावभिर्दिवः सिषक्ति स्वयशा निकामभिः ॥|
      block |ते हि प्रजाया अभरन्त वि श्रवो बृहस्पतिर्वृषभः सोमजामयः ।|
      block |यज्ञैरथर्वा प्रथमो वि धारयद्देवा दक्षैर्भृगवः सं चिकित्रिरे ॥|
      block |ते हि द्यावापृथिवी भूरिरेतसा नराशंसश्चतुरङ्गो यमोऽदितिः ।|
      block |देवस्त्वष्टा द्रविणोदा ऋभुक्षणः प्र रोदसी मरुतो विष्णुरर्हिरे ॥|
      block |उत स्य न उशिजामुर्विया कविरहिः शृणोतु बुध्न्यो हवीमनि ।|
      block |सूर्यामासा विचरन्ता दिविक्षिता धिया शमीनहुषी अस्य बोधतम् ॥|
      block |प्र नः पूषा चरथं विश्वदेव्योऽपां नपादवतु वायुरिष्टये ।|
      block |आत्मानं वस्यो अभि वातमर्चत तदश्विना सुहवा यामनि श्रुतम् ॥|
      block |विशामासामभयानामधिक्षितं गीर्भिरु स्वयशसं गृणीमसि ।|
      block |ग्नाभिर्विश्वाभिरदितिमनर्वणमक्तोर्युवानं नृमणा अधा पतिम् ॥|
      block |रेभदत्र जनुषा पूर्वो अङ्गिरा ग्रावाण ऊर्ध्वा अभि चक्षुरध्वरम् ।|
      block |येभिर्विहाया अभवद्विचक्षणः पाथः सुमेकं स्वधितिर्वनन्वति ॥|
    block |ऋग्वेदः सूक्तं|
      block |महि द्यावापृथिवी भूतमुर्वी नारी यह्वी न रोदसी सदं नः ।|
      block |तेभिर्नः पातं सह्यस एभिर्नः पातं शूषणि ॥|
      block |यज्ञेयज्ञे स मर्त्यो देवान्सपर्यति ।|
      block |यः सुम्नैर्दीर्घश्रुत्तम आविवासत्येनान् ॥|
      block |विश्वेषामिरज्यवो देवानां वार्महः ।|
      block |विश्वे हि विश्वमहसो विश्वे यज्ञेषु यज्ञियाः ॥|
      block |ते घा राजानो अमृतस्य मन्द्रा अर्यमा मित्रो वरुणः परिज्मा ।|
      block |कद्रुद्रो नृणां स्तुतो मरुतः पूषणो भगः ॥|
      block |उत नो नक्तमपां वृषण्वसू सूर्यामासा सदनाय सधन्या ।|
      block |सचा यत्साद्येषामहिर्बुध्नेषु बुध्न्यः ॥|
      block |उत नो देवावश्विना शुभस्पती धामभिर्मित्रावरुणा उरुष्यताम् ।|
      block |महः स राय एषतेऽति धन्वेव दुरिता ॥|
      block |उत नो रुद्रा चिन्मृळतामश्विना विश्वे देवासो रथस्पतिर्भगः ।|
      block |ऋभुर्वाज ऋभुक्षणः परिज्मा विश्ववेदसः ॥|
      block |ऋभुरृभुक्षा ऋभुर्विधतो मद आ ते हरी जूजुवानस्य वाजिना ।|
      block |दुष्टरं यस्य साम चिदृधग्यज्ञो न मानुषः ॥|
      block |कृधी नो अह्रयो देव सवितः स च स्तुषे मघोनाम् ।|
      block |सहो न इन्द्रो वह्निभिर्न्येषां चर्षणीनां चक्रं रश्मिं न योयुवे ॥|
      block |ऐषु द्यावापृथिवी धातं महदस्मे वीरेषु विश्वचर्षणि श्रवः ।|
      block |पृक्षं वाजस्य सातये पृक्षं रायोत तुर्वणे ॥|
      block |एतं शंसमिन्द्रास्मयुष्ट्वं कूचित्सन्तं सहसावन्नभिष्टये ।|
      block |सदा पाह्यभिष्टये मेदतां वेदता वसो ॥|
      block |एतं मे स्तोमं तना न सूर्ये द्युतद्यामानं वावृधन्त नृणाम् ।|
      block |संवननं नाश्व्यं तष्टेवानपच्युतम् ॥|
      block |वावर्त येषां राया युक्तैषां हिरण्ययी ।|
      block |नेमधिता न पौंस्या वृथेव विष्टान्ता ॥|
      block |प्र तद्दुःशीमे पृथवाने वेने प्र रामे वोचमसुरे मघवत्सु ।|
      block |ये युक्त्वाय पञ्च शतास्मयु पथा विश्राव्येषाम् ॥|
      block |अधीन्न्वत्र सप्ततिं च सप्त च ।|
      block |सद्यो दिदिष्ट तान्वः सद्यो दिदिष्ट पार्थ्यः सद्यो दिदिष्ट मायवः ॥|
    block |ऋग्वेदः सूक्तं|
      block |प्रैते वदन्तु प्र वयं वदाम ग्रावभ्यो वाचं वदता वदद्भ्यः ।|
      block |यदद्रयः पर्वताः साकमाशवः श्लोकं घोषं भरथेन्द्राय सोमिनः ॥|
      block |एते वदन्ति शतवत्सहस्रवदभि क्रन्दन्ति हरितेभिरासभिः ।|
      block |विष्ट्वी ग्रावाणः सुकृतः सुकृत्यया होतुश्चित्पूर्वे हविरद्यमाशत ॥|
      block |एते वदन्त्यविदन्नना मधु न्यूङ्खयन्ते अधि पक्व आमिषि ।|
      block |वृक्षस्य शाखामरुणस्य बप्सतस्ते सूभर्वा वृषभाः प्रेमराविषुः ॥|
      block |बृहद्वदन्ति मदिरेण मन्दिनेन्द्रं क्रोशन्तोऽविदन्नना मधु ।|
      block |संरभ्या धीराः स्वसृभिरनर्तिषुराघोषयन्तः पृथिवीमुपब्दिभिः ॥|
      block |सुपर्णा वाचमक्रतोप द्यव्याखरे कृष्णा इषिरा अनर्तिषुः ।|
      block |न्यङ्नि यन्त्युपरस्य निष्कृतं पुरू रेतो दधिरे सूर्यश्वितः ॥|
      block |उग्रा इव प्रवहन्तः समायमुः साकं युक्ता वृषणो बिभ्रतो धुरः ।|
      block |यच्छ्वसन्तो जग्रसाना अराविषुः शृण्व एषां प्रोथथो अर्वतामिव ॥|
      block |दशावनिभ्यो दशकक्ष्येभ्यो दशयोक्त्रेभ्यो दशयोजनेभ्यः ।|
      block |दशाभीशुभ्यो अर्चताजरेभ्यो दश धुरो दश युक्ता वहद्भ्यः ॥|
      block |ते अद्रयो दशयन्त्रास आशवस्तेषामाधानं पर्येति हर्यतम् ।|
      block |त ऊ सुतस्य सोम्यस्यान्धसोऽंशोः पीयूषं प्रथमस्य भेजिरे ॥|
      block |ते सोमादो हरी इन्द्रस्य निंसतेऽंशुं दुहन्तो अध्यासते गवि ।|
      block |तेभिर्दुग्धं पपिवान्सोम्यं मध्विन्द्रो वर्धते प्रथते वृषायते ॥|
      block |वृषा वो अंशुर्न किला रिषाथनेळावन्तः सदमित्स्थनाशिताः ।|
      block |रैवत्येव महसा चारव स्थन यस्य ग्रावाणो अजुषध्वमध्वरम् ॥|
      block |तृदिला अतृदिलासो अद्रयोऽश्रमणा अशृथिता अमृत्यवः ।|
      block |अनातुरा अजरा स्थामविष्णवः सुपीवसो अतृषिता अतृष्णजः ॥|
      block |ध्रुवा एव वः पितरो युगेयुगे क्षेमकामासः सदसो न युञ्जते ।|
      block |अजुर्यासो हरिषाचो हरिद्रव आ द्यां रवेण पृथिवीमशुश्रवुः ॥|
      block |तदिद्वदन्त्यद्रयो विमोचने यामन्नञ्जस्पा इव घेदुपब्दिभिः ।|
      block |वपन्तो बीजमिव धान्याकृतः पृञ्चन्ति सोमं न मिनन्ति बप्सतः ॥|
      block |सुते अध्वरे अधि वाचमक्रता क्रीळयो न मातरं तुदन्तः ।|
      block |वि षू मुञ्चा सुषुवुषो मनीषां वि वर्तन्तामद्रयश्चायमानाः ॥|
    block |ऋग्वेदः सूक्तं|
      block |हये जाये मनसा तिष्ठ घोरे वचांसि मिश्रा कृणवावहै नु ।|
      block |न नौ मन्त्रा अनुदितास एते मयस्करन्परतरे चनाहन् ॥|
      block |किमेता वाचा कृणवा तवाहं प्राक्रमिषमुषसामग्रियेव ।|
      block |पुरूरवः पुनरस्तं परेहि दुरापना वात इवाहमस्मि ॥|
      block |इषुर्न श्रिय इषुधेरसना गोषाः शतसा न रंहिः ।|
      block |अवीरे क्रतौ वि दविद्युतन्नोरा न मायुं चितयन्त धुनयः ॥|
      block |सा वसु दधती श्वशुराय वय उषो यदि वष्ट्यन्तिगृहात् ।|
      block |अस्तं ननक्षे यस्मिञ्चाकन्दिवा नक्तं श्नथिता वैतसेन ॥|
      block |त्रिः स्म माह्नः श्नथयो वैतसेनोत स्म मेऽव्यत्यै पृणासि ।|
      block |पुरूरवोऽनु ते केतमायं राजा मे वीर तन्वस्तदासीः ॥|
      block |या सुजूर्णिः श्रेणिः सुम्नआपिर्ह्रदेचक्षुर्न ग्रन्थिनी चरण्युः ।|
      block |ता अञ्जयोऽरुणयो न सस्रुः श्रिये गावो न धेनवोऽनवन्त ॥|
      block |समस्मिञ्जायमान आसत ग्ना उतेमवर्धन्नद्यः स्वगूर्ताः ।|
      block |महे यत्त्वा पुरूरवो रणायावर्धयन्दस्युहत्याय देवाः ॥|
      block |सचा यदासु जहतीष्वत्कममानुषीषु मानुषो निषेवे ।|
      block |अप स्म मत्तरसन्ती न भुज्युस्ता अत्रसन्रथस्पृशो नाश्वाः ॥|
      block |यदासु मर्तो अमृतासु निस्पृक्सं क्षोणीभिः क्रतुभिर्न पृङ्क्ते ।|
      block |ता आतयो न तन्वः शुम्भत स्वा अश्वासो न क्रीळयो दन्दशानाः ॥|
      block |विद्युन्न या पतन्ती दविद्योद्भरन्ती मे अप्या काम्यानि ।|
      block |जनिष्टो अपो नर्यः सुजातः प्रोर्वशी तिरत दीर्घमायुः ॥|
      block |जज्ञिष इत्था गोपीथ्याय हि दधाथ तत्पुरूरवो म ओजः ।|
      block |अशासं त्वा विदुषी सस्मिन्नहन्न म आशृणोः किमभुग्वदासि ॥|
      block |कदा सूनुः पितरं जात इच्छाच्चक्रन्नाश्रु वर्तयद्विजानन् ।|
      block |को दम्पती समनसा वि यूयोदध यदग्निः श्वशुरेषु दीदयत् ॥|
      block |प्रति ब्रवाणि वर्तयते अश्रु चक्रन्न क्रन्ददाध्ये शिवायै ।|
      block |प्र तत्ते हिनवा यत्ते अस्मे परेह्यस्तं नहि मूर मापः ॥|
      block |सुदेवो अद्य प्रपतेदनावृत्परावतं परमां गन्तवा उ ।|
      block |अधा शयीत निरृतेरुपस्थेऽधैनं वृका रभसासो अद्युः ॥|
      block |पुरूरवो मा मृथा मा प्र पप्तो मा त्वा वृकासो अशिवास उ क्षन् ।|
      block |न वै स्त्रैणानि सख्यानि सन्ति सालावृकाणां हृदयान्येता ॥|
      block |यद्विरूपाचरं मर्त्येष्ववसं रात्रीः शरदश्चतस्रः ।|
      block |घृतस्य स्तोकं सकृदह्न आश्नां तादेवेदं तातृपाणा चरामि ॥|
      block |अन्तरिक्षप्रां रजसो विमानीमुप शिक्षाम्युर्वशीं वसिष्ठः ।|
      block |उप त्वा रातिः सुकृतस्य तिष्ठान्नि वर्तस्व हृदयं तप्यते मे ॥|
      block |इति त्वा देवा इम आहुरैळ यथेमेतद्भवसि मृत्युबन्धुः ।|
      block |प्रजा ते देवान्हविषा यजाति स्वर्ग उ त्वमपि मादयासे ॥|
    block |ऋग्वेदः सूक्तं|
      block |प्र ते महे विदथे शंसिषं हरी प्र ते वन्वे वनुषो हर्यतं मदम् ।|
      block |घृतं न यो हरिभिश्चारु सेचत आ त्वा विशन्तु हरिवर्पसं गिरः ॥|
      block |हरिं हि योनिमभि ये समस्वरन्हिन्वन्तो हरी दिव्यं यथा सदः ।|
      block |आ यं पृणन्ति हरिभिर्न धेनव इन्द्राय शूषं हरिवन्तमर्चत ॥|
      block |सो अस्य वज्रो हरितो य आयसो हरिर्निकामो हरिरा गभस्त्योः ।|
      block |द्युम्नी सुशिप्रो हरिमन्युसायक इन्द्रे नि रूपा हरिता मिमिक्षिरे ॥|
      block |दिवि न केतुरधि धायि हर्यतो विव्यचद्वज्रो हरितो न रंह्या ।|
      block |तुददहिं हरिशिप्रो य आयसः सहस्रशोका अभवद्धरिम्भरः ॥|
      block |त्वंत्वमहर्यथा उपस्तुतः पूर्वेभिरिन्द्र हरिकेश यज्वभिः ।|
      block |त्वं हर्यसि तव विश्वमुक्थ्यमसामि राधो हरिजात हर्यतम् ॥|
      block |ता वज्रिणं मन्दिनं स्तोम्यं मद इन्द्रं रथे वहतो हर्यता हरी ।|
      block |पुरूण्यस्मै सवनानि हर्यत इन्द्राय सोमा हरयो दधन्विरे ॥|
      block |अरं कामाय हरयो दधन्विरे स्थिराय हिन्वन्हरयो हरी तुरा ।|
      block |अर्वद्भिर्यो हरिभिर्जोषमीयते सो अस्य कामं हरिवन्तमानशे ॥|
      block |हरिश्मशारुर्हरिकेश आयसस्तुरस्पेये यो हरिपा अवर्धत ।|
      block |अर्वद्भिर्यो हरिभिर्वाजिनीवसुरति विश्वा दुरिता पारिषद्धरी ॥|
      block |स्रुवेव यस्य हरिणी विपेततुः शिप्रे वाजाय हरिणी दविध्वतः ।|
      block |प्र यत्कृते चमसे मर्मृजद्धरी पीत्वा मदस्य हर्यतस्यान्धसः ॥|
      block |उत स्म सद्म हर्यतस्य पस्त्योरत्यो न वाजं हरिवाँ अचिक्रदत् ।|
      block |मही चिद्धि धिषणाहर्यदोजसा बृहद्वयो दधिषे हर्यतश्चिदा ॥|
      block |आ रोदसी हर्यमाणो महित्वा नव्यंनव्यं हर्यसि मन्म नु प्रियम् ।|
      block |प्र पस्त्यमसुर हर्यतं गोराविष्कृधि हरये सूर्याय ॥|
      block |आ त्वा हर्यन्तं प्रयुजो जनानां रथे वहन्तु हरिशिप्रमिन्द्र ।|
      block |पिबा यथा प्रतिभृतस्य मध्वो हर्यन्यज्ञं सधमादे दशोणिम् ॥|
      block |अपाः पूर्वेषां हरिवः सुतानामथो इदं सवनं केवलं ते ।|
      block |ममद्धि सोमं मधुमन्तमिन्द्र सत्रा वृषञ्जठर आ वृषस्व ॥|
    block |ऋग्वेदः सूक्तं|
      block |या ओषधीः पूर्वा जाता देवेभ्यस्त्रियुगं पुरा ।|
      block |मनै नु बभ्रूणामहं शतं धामानि सप्त च ॥|
      block |शतं वो अम्ब धामानि सहस्रमुत वो रुहः ।|
      block |अधा शतक्रत्वो यूयमिमं मे अगदं कृत ॥|
      block |ओषधीः प्रति मोदध्वं पुष्पवतीः प्रसूवरीः ।|
      block |अश्वा इव सजित्वरीर्वीरुधः पारयिष्ण्वः ॥|
      block |ओषधीरिति मातरस्तद्वो देवीरुप ब्रुवे ।|
      block |सनेयमश्वं गां वास आत्मानं तव पूरुष ॥|
      block |अश्वत्थे वो निषदनं पर्णे वो वसतिष्कृता ।|
      block |गोभाज इत्किलासथ यत्सनवथ पूरुषम् ॥|
      block |यत्रौषधीः समग्मत राजानः समिताविव ।|
      block |विप्रः स उच्यते भिषग्रक्षोहामीवचातनः ॥|
      block |अश्वावतीं सोमावतीमूर्जयन्तीमुदोजसम् ।|
      block |आवित्सि सर्वा ओषधीरस्मा अरिष्टतातये ॥|
      block |उच्छुष्मा ओषधीनां गावो गोष्ठादिवेरते ।|
      block |धनं सनिष्यन्तीनामात्मानं तव पूरुष ॥|
      block |इष्कृतिर्नाम वो माताथो यूयं स्थ निष्कृतीः ।|
      block |सीराः पतत्रिणी स्थन यदामयति निष्कृथ ॥|
      block |अति विश्वाः परिष्ठा स्तेन इव व्रजमक्रमुः ।|
      block |ओषधीः प्राचुच्यवुर्यत्किं च तन्वो रपः ॥|
      block |यदिमा वाजयन्नहमोषधीर्हस्त आदधे ।|
      block |आत्मा यक्ष्मस्य नश्यति पुरा जीवगृभो यथा ॥|
      block |यस्यौषधीः प्रसर्पथाङ्गमङ्गं परुष्परुः ।|
      block |ततो यक्ष्मं वि बाधध्व उग्रो मध्यमशीरिव ॥|
      block |साकं यक्ष्म प्र पत चाषेण किकिदीविना ।|
      block |साकं वातस्य ध्राज्या साकं नश्य निहाकया ॥|
      block |अन्या वो अन्यामवत्वन्यान्यस्या उपावत ।|
      block |ताः सर्वाः संविदाना इदं मे प्रावता वचः ॥|
      block |याः फलिनीर्या अफला अपुष्पा याश्च पुष्पिणीः ।|
      block |बृहस्पतिप्रसूतास्ता नो मुञ्चन्त्वंहसः ॥|
      block |मुञ्चन्तु मा शपथ्यादथो वरुण्यादुत ।|
      block |अथो यमस्य पड्बीशात्सर्वस्माद्देवकिल्बिषात् ॥|
      block |अवपतन्तीरवदन्दिव ओषधयस्परि ।|
      block |यं जीवमश्नवामहै न स रिष्याति पूरुषः ॥|
      block |या ओषधीः सोमराज्ञीर्बह्वीः शतविचक्षणाः ।|
      block |तासां त्वमस्युत्तमारं कामाय शं हृदे ॥|
      block |या ओषधीः सोमराज्ञीर्विष्ठिताः पृथिवीमनु ।|
      block |बृहस्पतिप्रसूता अस्यै सं दत्त वीर्यम् ॥|
      block |मा वो रिषत्खनिता यस्मै चाहं खनामि वः ।|
      block |द्विपच्चतुष्पदस्माकं सर्वमस्त्वनातुरम् ॥|
      block |याश्चेदमुपशृण्वन्ति याश्च दूरं परागताः ।|
      block |सर्वाः संगत्य वीरुधोऽस्यै सं दत्त वीर्यम् ॥|
      block |ओषधयः सं वदन्ते सोमेन सह राज्ञा ।|
      block |यस्मै कृणोति ब्राह्मणस्तं राजन्पारयामसि ॥ (तु. ब्रह्मपुराणम्.१४)|
      block |त्वमुत्तमास्योषधे तव वृक्षा उपस्तयः ।|
      block |उपस्तिरस्तु सोऽस्माकं यो अस्माँ अभिदासति ॥|
    block |ऋग्वेदः सूक्तं|
      block |बृहस्पते प्रति मे देवतामिहि मित्रो वा यद्वरुणो वासि पूषा ।|
      block |आदित्यैर्वा यद्वसुभिर्मरुत्वान्स पर्जन्यं शंतनवे वृषाय ॥|
      block |आ देवो दूतो अजिरश्चिकित्वान्त्वद्देवापे अभि मामगच्छत् ।|
      block |प्रतीचीनः प्रति मामा ववृत्स्व दधामि ते द्युमतीं वाचमासन् ॥|
      block |अस्मे धेहि द्युमतीं वाचमासन्बृहस्पते अनमीवामिषिराम् ।|
      block |यया वृष्टिं शंतनवे वनाव दिवो द्रप्सो मधुमाँ आ विवेश ॥|
      block |आ नो द्रप्सा मधुमन्तो विशन्त्विन्द्र देह्यधिरथं सहस्रम् ।|
      block |नि षीद होत्रमृतुथा यजस्व देवान्देवापे हविषा सपर्य ॥|
      block |आर्ष्टिषेणो होत्रमृषिर्निषीदन्देवापिर्देवसुमतिं चिकित्वान् ।|
      block |स उत्तरस्मादधरं समुद्रमपो दिव्या असृजद्वर्ष्या अभि ॥|
      block |अस्मिन्समुद्रे अध्युत्तरस्मिन्नापो देवेभिर्निवृता अतिष्ठन् ।|
      block |ता अद्रवन्नार्ष्टिषेणेन सृष्टा देवापिना प्रेषिता मृक्षिणीषु ॥|
      block |यद्देवापिः शंतनवे पुरोहितो होत्राय वृतः कृपयन्नदीधेत् ।|
      block |देवश्रुतं वृष्टिवनिं रराणो बृहस्पतिर्वाचमस्मा अयच्छत् ॥|
      block |यं त्वा देवापिः शुशुचानो अग्न आर्ष्टिषेणो मनुष्यः समीधे ।|
      block |विश्वेभिर्देवैरनुमद्यमानः प्र पर्जन्यमीरया वृष्टिमन्तम् ॥|
      block |त्वां पूर्व ऋषयो गीर्भिरायन्त्वामध्वरेषु पुरुहूत विश्वे ।|
      block |सहस्राण्यधिरथान्यस्मे आ नो यज्ञं रोहिदश्वोप याहि ॥|
      block |एतान्यग्ने नवतिर्नव त्वे आहुतान्यधिरथा सहस्रा ।|
      block |तेभिर्वर्धस्व तन्वः शूर पूर्वीर्दिवो नो वृष्टिमिषितो रिरीहि ॥|
      block |एतान्यग्ने नवतिं सहस्रा सं प्र यच्छ वृष्ण इन्द्राय भागम् ।|
      block |विद्वान्पथ ऋतुशो देवयानानप्यौलानं दिवि देवेषु धेहि ॥|
      block |अग्ने बाधस्व वि मृधो वि दुर्गहापामीवामप रक्षांसि सेध ।|
      block |अस्मात्समुद्राद्बृहतो दिवो नोऽपां भूमानमुप नः सृजेह ॥|
    block |ऋग्वेदः सूक्तं|
      block |कं नश्चित्रमिषण्यसि चिकित्वान्पृथुग्मानं वाश्रं वावृधध्यै ।|
      block |कत्तस्य दातु शवसो व्युष्टौ तक्षद्वज्रं वृत्रतुरमपिन्वत् ॥|
      block |स हि द्युता विद्युता वेति साम पृथुं योनिमसुरत्वा ससाद ।|
      block |स सनीळेभिः प्रसहानो अस्य भ्रातुर्न ऋते सप्तथस्य मायाः ॥|
      block |स वाजं यातापदुष्पदा यन्स्वर्षाता परि षदत्सनिष्यन् ।|
      block |अनर्वा यच्छतदुरस्य वेदो घ्नञ्छिश्नदेवाँ अभि वर्पसा भूत् ॥|
      block |स यह्व्योऽवनीर्गोष्वर्वा जुहोति प्रधन्यासु सस्रिः ।|
      block |अपादो यत्र युज्यासोऽरथा द्रोण्यश्वास ईरते घृतं वाः ॥|
      block |स रुद्रेभिरशस्तवार ऋभ्वा हित्वी गयमारेअवद्य आगात् ।|
      block |वम्रस्य मन्ये मिथुना विवव्री अन्नमभीत्यारोदयन्मुषायन् ॥|
      block |स इद्दासं तुवीरवं पतिर्दन्षळक्षं त्रिशीर्षाणं दमन्यत् ।|
      block |अस्य त्रितो न्वोजसा वृधानो विपा वराहमयोअग्रया हन् ॥|
      block |स द्रुह्वणे मनुष ऊर्ध्वसान आ साविषदर्शसानाय शरुम् ।|
      block |स नृतमो नहुषोऽस्मत्सुजातः पुरोऽभिनदर्हन्दस्युहत्ये ॥|
      block |सो अभ्रियो न यवस उदन्यन्क्षयाय गातुं विदन्नो अस्मे ।|
      block |उप यत्सीददिन्दुं शरीरैः श्येनोऽयोपाष्टिर्हन्ति दस्यून् ॥|
      block |स व्राधतः शवसानेभिरस्य कुत्साय शुष्णं कृपणे परादात् ।|
      block |अयं कविमनयच्छस्यमानमत्कं यो अस्य सनितोत नृणाम् ॥|
      block |अयं दशस्यन्नर्येभिरस्य दस्मो देवेभिर्वरुणो न मायी ।|
      block |अयं कनीन ऋतुपा अवेद्यमिमीताररुं यश्चतुष्पात् ॥|
      block |अस्य स्तोमेभिरौशिज ऋजिश्वा व्रजं दरयद्वृषभेण पिप्रोः ।|
      block |सुत्वा यद्यजतो दीदयद्गीः पुर इयानो अभि वर्पसा भूत् ॥|
      block |एवा महो असुर वक्षथाय वम्रकः पड्भिरुप सर्पदिन्द्रम् ।|
      block |स इयानः करति स्वस्तिमस्मा इषमूर्जं सुक्षितिं विश्वमाभाः ॥|
    block |ऋग्वेदः सूक्तं|
      block |इन्द्र दृह्य मघवन्त्वावदिद्भुज इह स्तुतः सुतपा बोधि नो वृधे ।|
      block |देवेभिर्नः सविता प्रावतु श्रुतमा सर्वतातिमदितिं वृणीमहे ॥|
      block |भराय सु भरत भागमृत्वियं प्र वायवे शुचिपे क्रन्ददिष्टये ।|
      block |गौरस्य यः पयसः पीतिमानश आ सर्वतातिमदितिं वृणीमहे ॥|
      block |आ नो देवः सविता साविषद्वय ऋजूयते यजमानाय सुन्वते ।|
      block |यथा देवान्प्रतिभूषेम पाकवदा सर्वतातिमदितिं वृणीमहे ॥|
      block |इन्द्रो अस्मे सुमना अस्तु विश्वहा राजा सोमः सुवितस्याध्येतु नः ।|
      block |यथायथा मित्रधितानि संदधुरा सर्वतातिमदितिं वृणीमहे ॥|
      block |इन्द्र उक्थेन शवसा परुर्दधे बृहस्पते प्रतरीतास्यायुषः ।|
      block |यज्ञो मनुः प्रमतिर्नः पिता हि कमा सर्वतातिमदितिं वृणीमहे ॥|
      block |इन्द्रस्य नु सुकृतं दैव्यं सहोऽग्निर्गृहे जरिता मेधिरः कविः ।|
      block |यज्ञश्च भूद्विदथे चारुरन्तम आ सर्वतातिमदितिं वृणीमहे ॥|
      block |न वो गुहा चकृम भूरि दुष्कृतं नाविष्ट्यं वसवो देवहेळनम् ।|
      block |माकिर्नो देवा अनृतस्य वर्पस आ सर्वतातिमदितिं वृणीमहे ॥|
      block |अपामीवां सविता साविषन्न्यग्वरीय इदप सेधन्त्वद्रयः ।|
      block |ग्रावा यत्र मधुषुदुच्यते बृहदा सर्वतातिमदितिं वृणीमहे ॥|
      block |ऊर्ध्वो ग्रावा वसवोऽस्तु सोतरि विश्वा द्वेषांसि सनुतर्युयोत ।|
      block |स नो देवः सविता पायुरीड्य आ सर्वतातिमदितिं वृणीमहे ॥|
      block |ऊर्जं गावो यवसे पीवो अत्तन ऋतस्य याः सदने कोशे अङ्ग्ध्वे ।|
      block |तनूरेव तन्वो अस्तु भेषजमा सर्वतातिमदितिं वृणीमहे ॥|
      block |क्रतुप्रावा जरिता शश्वतामव इन्द्र इद्भद्रा प्रमतिः सुतावताम् ।|
      block |पूर्णमूधर्दिव्यं यस्य सिक्तय आ सर्वतातिमदितिं वृणीमहे ॥|
      block |चित्रस्ते भानुः क्रतुप्रा अभिष्टिः सन्ति स्पृधो जरणिप्रा अधृष्टाः ।|
      block |रजिष्ठया रज्या पश्व आ गोस्तूतूर्षति पर्यग्रं दुवस्युः ॥|
    block |ऋग्वेदः सूक्तं|
      block |उद्बुध्यध्वं समनसः सखायः समग्निमिन्ध्वं बहवः सनीळाः ।|
      block |दधिक्रामग्निमुषसं च देवीमिन्द्रावतोऽवसे नि ह्वये वः ॥|
      block |मन्द्रा कृणुध्वं धिय आ तनुध्वं नावमरित्रपरणीं कृणुध्वम् ।|
      block |इष्कृणुध्वमायुधारं कृणुध्वं प्राञ्चं यज्ञं प्र णयता सखायः ॥|
      block |युनक्त सीरा वि युगा तनुध्वं कृते योनौ वपतेह बीजम् ।|
      block |गिरा च श्रुष्टिः सभरा असन्नो नेदीय इत्सृण्यः पक्वमेयात् ॥|
      block |सीरा युञ्जन्ति कवयो युगा वि तन्वते पृथक् ।|
      block |धीरा देवेषु सुम्नया ॥|
      block |निराहावान्कृणोतन सं वरत्रा दधातन ।|
      block |सिञ्चामहा अवतमुद्रिणं वयं सुषेकमनुपक्षितम् ॥|
      block |इष्कृताहावमवतं सुवरत्रं सुषेचनम् ।|
      block |उद्रिणं सिञ्चे अक्षितम् ॥|
      block |प्रीणीताश्वान्हितं जयाथ स्वस्तिवाहं रथमित्कृणुध्वम् ।|
      block |द्रोणाहावमवतमश्मचक्रमंसत्रकोशं सिञ्चता नृपाणम् ॥|
      block |व्रजं कृणुध्वं स हि वो नृपाणो वर्म सीव्यध्वं बहुला पृथूनि ।|
      block |पुरः कृणुध्वमायसीरधृष्टा मा वः सुस्रोच्चमसो दृंहता तम् ॥|
      block |आ वो धियं यज्ञियां वर्त ऊतये देवा देवीं यजतां यज्ञियामिह ।|
      block |सा नो दुहीयद्यवसेव गत्वी सहस्रधारा पयसा मही गौः ॥|
      block |आ तू षिञ्च हरिमीं द्रोरुपस्थे वाशीभिस्तक्षताश्मन्मयीभिः ।|
      block |परि ष्वजध्वं दश कक्ष्याभिरुभे धुरौ प्रति वह्निं युनक्त ॥|
      block |उभे धुरौ वह्निरापिब्दमानोऽन्तर्योनेव चरति द्विजानिः ।|
      block |वनस्पतिं वन आस्थापयध्वं नि षू दधिध्वमखनन्त उत्सम् ॥|
      block |कपृन्नरः कपृथमुद्दधातन चोदयत खुदत वाजसातये ।|
      block |निष्टिग्र्यः पुत्रमा च्यावयोतय इन्द्रं सबाध इह सोमपीतये ॥|
    block |ऋग्वेदः सूक्तं|
      block |प्र ते रथं मिथूकृतमिन्द्रोऽवतु धृष्णुया ।|
      block |अस्मिन्नाजौ पुरुहूत श्रवाय्ये धनभक्षेषु नोऽव ॥|
      block |उत्स्म वातो वहति वासोऽस्या अधिरथं यदजयत्सहस्रम् ।|
      block |रथीरभून्मुद्गलानी गविष्टौ भरे कृतं व्यचेदिन्द्रसेना ॥|
      block |अन्तर्यच्छ जिघांसतो वज्रमिन्द्राभिदासतः ।|
      block |दासस्य वा मघवन्नार्यस्य वा सनुतर्यवया वधम् ॥|
      block |उद्नो ह्रदमपिबज्जर्हृषाणः कूटं स्म तृंहदभिमातिमेति ।|
      block |प्र मुष्कभारः श्रव इच्छमानोऽजिरं बाहू अभरत्सिषासन् ॥|
      block |न्यक्रन्दयन्नुपयन्त एनममेहयन्वृषभं मध्य आजेः ।|
      block |तेन सूभर्वं शतवत्सहस्रं गवां मुद्गलः प्रधने जिगाय ॥|
      block |ककर्दवे वृषभो युक्त आसीदवावचीत्सारथिरस्य केशी ।|
      block |दुधेर्युक्तस्य द्रवतः सहानस ऋच्छन्ति ष्मा निष्पदो मुद्गलानीम् ॥|
      block |उत प्रधिमुदहन्नस्य विद्वानुपायुनग्वंसगमत्र शिक्षन् ।|
      block |इन्द्र उदावत्पतिमघ्न्यानामरंहत पद्याभिः ककुद्मान् ॥|
      block |शुनमष्ट्राव्यचरत्कपर्दी वरत्रायां दार्वानह्यमानः ।|
      block |नृम्णानि कृण्वन्बहवे जनाय गाः पस्पशानस्तविषीरधत्त ॥|
      block |इमं तं पश्य वृषभस्य युञ्जं काष्ठाया मध्ये द्रुघणं शयानम् ।|
      block |येन जिगाय शतवत्सहस्रं गवां मुद्गलः पृतनाज्येषु ॥|
      block |आरे अघा को न्वित्था ददर्श यं युञ्जन्ति तम्वा स्थापयन्ति ।|
      block |नास्मै तृणं नोदकमा भरन्त्युत्तरो धुरो वहति प्रदेदिशत् ॥|
      block |परिवृक्तेव पतिविद्यमानट् पीप्याना कूचक्रेणेव सिञ्चन् ।|
      block |एषैष्या चिद्रथ्या जयेम सुमङ्गलं सिनवदस्तु सातम् ॥|
      block |त्वं विश्वस्य जगतश्चक्षुरिन्द्रासि चक्षुषः ।|
      block |वृषा यदाजिं वृषणा सिषाससि चोदयन्वध्रिणा युजा ॥|
    block |ऋग्वेदः सूक्तं|
      block |आशुः शिशानो वृषभो न भीमो घनाघनः क्षोभणश्चर्षणीनाम् ।|
      block |संक्रन्दनोऽनिमिष एकवीरः शतं सेना अजयत्साकमिन्द्रः ॥|
      block |संक्रन्दनेनानिमिषेण जिष्णुना युत्कारेण दुश्च्यवनेन धृष्णुना ।|
      block |तदिन्द्रेण जयत तत्सहध्वं युधो नर इषुहस्तेन वृष्णा ॥|
      block |स इषुहस्तैः स निषङ्गिभिर्वशी संस्रष्टा स युध इन्द्रो गणेन ।|
      block |संसृष्टजित्सोमपा बाहुशर्ध्युग्रधन्वा प्रतिहिताभिरस्ता ॥|
      block |बृहस्पते परि दीया रथेन रक्षोहामित्राँ अपबाधमानः ।|
      block |प्रभञ्जन्सेनाः प्रमृणो युधा जयन्नस्माकमेध्यविता रथानाम् ॥|
      block |बलविज्ञाय स्थविरः प्रवीरः सहस्वान्वाजी सहमान उग्रः ।|
      block |अभिवीरो अभिसत्वा सहोजा जैत्रमिन्द्र रथमा तिष्ठ गोवित् ॥|
      block |गोत्रभिदं गोविदं वज्रबाहुं जयन्तमज्म प्रमृणन्तमोजसा ।|
      block |इमं सजाता अनु वीरयध्वमिन्द्रं सखायो अनु सं रभध्वम् ॥|
      block |अभि गोत्राणि सहसा गाहमानोऽदयो वीरः शतमन्युरिन्द्रः ।|
      block |दुश्च्यवनः पृतनाषाळयुध्योऽस्माकं सेना अवतु प्र युत्सु ॥|
      block |इन्द्र आसां नेता बृहस्पतिर्दक्षिणा यज्ञः पुर एतु सोमः ।|
      block |देवसेनानामभिभञ्जतीनां जयन्तीनां मरुतो यन्त्वग्रम् ॥|
      block |इन्द्रस्य वृष्णो वरुणस्य राज्ञ आदित्यानां मरुतां शर्ध उग्रम् ।|
      block |महामनसां भुवनच्यवानां घोषो देवानां जयतामुदस्थात् ॥|
      block |उद्धर्षय मघवन्नायुधान्युत्सत्वनां मामकानां मनांसि ।|
      block |उद्वृत्रहन्वाजिनां वाजिनान्युद्रथानां जयतां यन्तु घोषाः ॥|
      block |अस्माकमिन्द्रः समृतेषु ध्वजेष्वस्माकं या इषवस्ता जयन्तु ।|
      block |अस्माकं वीरा उत्तरे भवन्त्वस्माँ उ देवा अवता हवेषु ॥|
      block |अमीषां चित्तं प्रतिलोभयन्ती गृहाणाङ्गान्यप्वे परेहि ।|
      block |अभि प्रेहि निर्दह हृत्सु शोकैरन्धेनामित्रास्तमसा सचन्ताम् ॥|
      block |प्रेता जयता नर इन्द्रो वः शर्म यच्छतु ।|
      block |उग्रा वः सन्तु बाहवोऽनाधृष्या यथासथ ॥|
    block |ऋग्वेदः सूक्तं|
      block |असावि सोमः पुरुहूत तुभ्यं हरिभ्यां यज्ञमुप याहि तूयम् ।|
      block |तुभ्यं गिरो विप्रवीरा इयाना दधन्विर इन्द्र पिबा सुतस्य ॥|
      block |अप्सु धूतस्य हरिवः पिबेह नृभिः सुतस्य जठरं पृणस्व ।|
      block |मिमिक्षुर्यमद्रय इन्द्र तुभ्यं तेभिर्वर्धस्व मदमुक्थवाहः ॥|
      block |प्रोग्रां पीतिं वृष्ण इयर्मि सत्यां प्रयै सुतस्य हर्यश्व तुभ्यम् ।|
      block |इन्द्र धेनाभिरिह मादयस्व धीभिर्विश्वाभिः शच्या गृणानः ॥|
      block |ऊती शचीवस्तव वीर्येण वयो दधाना उशिज ऋतज्ञाः ।|
      block |प्रजावदिन्द्र मनुषो दुरोणे तस्थुर्गृणन्तः सधमाद्यासः ॥|
      block |प्रणीतिभिष्टे हर्यश्व सुष्टोः सुषुम्नस्य पुरुरुचो जनासः ।|
      block |मंहिष्ठामूतिं वितिरे दधाना स्तोतार इन्द्र तव सूनृताभिः ॥|
      block |उप ब्रह्माणि हरिवो हरिभ्यां सोमस्य याहि पीतये सुतस्य ।|
      block |इन्द्र त्वा यज्ञः क्षममाणमानड्दाश्वाँ अस्यध्वरस्य प्रकेतः ॥|
      block |सहस्रवाजमभिमातिषाहं सुतेरणं मघवानं सुवृक्तिम् ।|
      block |उप भूषन्ति गिरो अप्रतीतमिन्द्रं नमस्या जरितुः पनन्त ॥|
      block |सप्तापो देवीः सुरणा अमृक्ता याभिः सिन्धुमतर इन्द्र पूर्भित् ।|
      block |नवतिं स्रोत्या नव च स्रवन्तीर्देवेभ्यो गातुं मनुषे च विन्दः ॥|
      block |अपो महीरभिशस्तेरमुञ्चोऽजागरास्वधि देव एकः ।|
      block |इन्द्र यास्त्वं वृत्रतूर्ये चकर्थ ताभिर्विश्वायुस्तन्वं पुपुष्याः ॥|
      block |वीरेण्यः क्रतुरिन्द्रः सुशस्तिरुतापि धेना पुरुहूतमीट्टे ।|
      block |आर्दयद्वृत्रमकृणोदु लोकं ससाहे शक्रः पृतना अभिष्टिः ॥|
      block |शुनं हुवेम मघवानमिन्द्रमस्मिन्भरे नृतमं वाजसातौ ।|
      block |शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥|
    block |ऋग्वेदः सूक्तं|
      block |कदा वसो स्तोत्रं हर्यत आव श्मशा रुधद्वाः ।|
      block |दीर्घं सुतं वाताप्याय ॥|
      block |हरी यस्य सुयुजा विव्रता वेरर्वन्तानु शेपा ।|
      block |उभा रजी न केशिना पतिर्दन् ॥|
      block |अप योरिन्द्रः पापज आ मर्तो न शश्रमाणो बिभीवान् ।|
      block |शुभे यद्युयुजे तविषीवान् ॥|
      block |सचायोरिन्द्रश्चर्कृष आँ उपानसः सपर्यन् ।|
      block |नदयोर्विव्रतयोः शूर इन्द्रः ॥|
      block |अधि यस्तस्थौ केशवन्ता व्यचस्वन्ता न पुष्ट्यै ।|
      block |वनोति शिप्राभ्यां शिप्रिणीवान् ॥|
      block |प्रास्तौदृष्वौजा ऋष्वेभिस्ततक्ष शूरः शवसा ।|
      block |ऋभुर्न क्रतुभिर्मातरिश्वा ॥|
      block |वज्रं यश्चक्रे सुहनाय दस्यवे हिरीमशो हिरीमान् ।|
      block |अरुतहनुरद्भुतं न रजः ॥|
      block |अव नो वृजिना शिशीह्यृचा वनेमानृचः ।|
      block |नाब्रह्मा यज्ञ ऋधग्जोषति त्वे ॥|
      block |ऊर्ध्वा यत्ते त्रेतिनी भूद्यज्ञस्य धूर्षु सद्मन् ।|
      block |सजूर्नावं स्वयशसं सचायोः ॥|
      block |श्रिये ते पृश्निरुपसेचनी भूच्छ्रिये दर्विररेपाः ।|
      block |यया स्वे पात्रे सिञ्चस उत् ॥|
      block |शतं वा यदसुर्य प्रति त्वा सुमित्र इत्थास्तौद्दुर्मित्र इत्थास्तौत् ।|
      block |आवो यद्दस्युहत्ये कुत्सपुत्रं प्रावो यद्दस्युहत्ये कुत्सवत्सम् ॥|
    block |ऋग्वेदः सूक्तं|
      block |उभा उ नूनं तदिदर्थयेथे वि तन्वाथे धियो वस्त्रापसेव ।|
      block |सध्रीचीना यातवे प्रेमजीगः सुदिनेव पृक्ष आ तंसयेथे ॥|
      block |उष्टारेव फर्वरेषु श्रयेथे प्रायोगेव श्वात्र्या शासुरेथः ।|
      block |दूतेव हि ष्ठो यशसा जनेषु माप स्थातं महिषेवावपानात् ॥|
      block |साकंयुजा शकुनस्येव पक्षा पश्वेव चित्रा यजुरा गमिष्टम् ।|
      block |अग्निरिव देवयोर्दीदिवांसा परिज्मानेव यजथः पुरुत्रा ॥|
      block |आपी वो अस्मे पितरेव पुत्रोग्रेव रुचा नृपतीव तुर्यै ।|
      block |इर्येव पुष्ट्यै किरणेव भुज्यै श्रुष्टीवानेव हवमा गमिष्टम् ॥|
      block |वंसगेव पूषर्या शिम्बाता मित्रेव ऋता शतरा शातपन्ता ।|
      block |वाजेवोच्चा वयसा घर्म्येष्ठा मेषेवेषा सपर्या पुरीषा ॥|
      block |सृण्येव जर्भरी तुर्फरीतू नैतोशेव तुर्फरी पर्फरीका ।|
      block |उदन्यजेव जेमना मदेरू ता मे जराय्वजरं मरायु ॥|
      block |पज्रेव चर्चरं जारं मरायु क्षद्मेवार्थेषु तर्तरीथ उग्रा ।|
      block |ऋभू नापत्खरमज्रा खरज्रुर्वायुर्न पर्फरत्क्षयद्रयीणाम् ॥|
      block |घर्मेव मधु जठरे सनेरू भगेविता तुर्फरी फारिवारम् ।|
      block |पतरेव चचरा चन्द्रनिर्णिङ्मनऋङ्गा मनन्या न जग्मी ॥|
      block |बृहन्तेव गम्भरेषु प्रतिष्ठां पादेव गाधं तरते विदाथः ।|
      block |कर्णेव शासुरनु हि स्मराथोऽंशेव नो भजतं चित्रमप्नः ॥|
      block |आरङ्गरेव मध्वेरयेथे सारघेव गवि नीचीनबारे ।|
      block |कीनारेव स्वेदमासिष्विदाना क्षामेवोर्जा सूयवसात्सचेथे ॥|
      block |ऋध्याम स्तोमं सनुयाम वाजमा नो मन्त्रं सरथेहोप यातम् ।|
      block |यशो न पक्वं मधु गोष्वन्तरा भूतांशो अश्विनोः काममप्राः ॥|
    block |ऋग्वेदः सूक्तं|
      block |आविरभून्महि माघोनमेषां विश्वं जीवं तमसो निरमोचि ।|
      block |महि ज्योतिः पितृभिर्दत्तमागादुरुः पन्था दक्षिणाया अदर्शि ॥|
      block |उच्चा दिवि दक्षिणावन्तो अस्थुर्ये अश्वदाः सह ते सूर्येण ।|
      block |हिरण्यदा अमृतत्वं भजन्ते वासोदाः सोम प्र तिरन्त आयुः ॥|
      block |दैवी पूर्तिर्दक्षिणा देवयज्या न कवारिभ्यो नहि ते पृणन्ति ।|
      block |अथा नरः प्रयतदक्षिणासोऽवद्यभिया बहवः पृणन्ति ॥|
      block |शतधारं वायुमर्कं स्वर्विदं नृचक्षसस्ते अभि चक्षते हविः ।|
      block |ये पृणन्ति प्र च यच्छन्ति संगमे ते दक्षिणां दुहते सप्तमातरम् ॥|
      block |दक्षिणावान्प्रथमो हूत एति दक्षिणावान्ग्रामणीरग्रमेति ।|
      block |तमेव मन्ये नृपतिं जनानां यः प्रथमो दक्षिणामाविवाय ॥|
      block |तमेव ऋषिं तमु ब्रह्माणमाहुर्यज्ञन्यं सामगामुक्थशासम् ।|
      block |स शुक्रस्य तन्वो वेद तिस्रो यः प्रथमो दक्षिणया रराध ॥|
      block |दक्षिणाश्वं दक्षिणा गां ददाति दक्षिणा चन्द्रमुत यद्धिरण्यम् ।|
      block |दक्षिणान्नं वनुते यो न आत्मा दक्षिणां वर्म कृणुते विजानन् ॥|
      block |न भोजा मम्रुर्न न्यर्थमीयुर्न रिष्यन्ति न व्यथन्ते ह भोजाः ।|
      block |इदं यद्विश्वं भुवनं स्वश्चैतत्सर्वं दक्षिणैभ्यो ददाति ॥|
      block |भोजा जिग्युः सुरभिं योनिमग्रे भोजा जिग्युर्वध्वं या सुवासाः ।|
      block |भोजा जिग्युरन्तःपेयं सुराया भोजा जिग्युर्ये अहूताः प्रयन्ति ॥|
      block |भोजायाश्वं सं मृजन्त्याशुं भोजायास्ते कन्या शुम्भमाना ।|
      block |भोजस्येदं पुष्करिणीव वेश्म परिष्कृतं देवमानेव चित्रम् ॥|
      block |भोजमश्वाः सुष्ठुवाहो वहन्ति सुवृद्रथो वर्तते दक्षिणायाः ।|
      block |भोजं देवासोऽवता भरेषु भोजः शत्रून्समनीकेषु जेता ॥|
    block |ऋग्वेदः सूक्तं|
      block |किमिच्छन्ती सरमा प्रेदमानड्दूरे ह्यध्वा जगुरिः पराचैः ।|
      block |कास्मेहितिः का परितक्म्यासीत्कथं रसाया अतरः पयांसि ॥|
      block |इन्द्रस्य दूतीरिषिता चरामि मह इच्छन्ती पणयो निधीन्वः ।|
      block |अतिष्कदो भियसा तन्न आवत्तथा रसाया अतरं पयांसि ॥|
      block |कीदृङ्ङिन्द्रः सरमे का दृशीका यस्येदं दूतीरसरः पराकात् ।|
      block |आ च गच्छान्मित्रमेना दधामाथा गवां गोपतिर्नो भवाति ॥|
      block |नाहं तं वेद दभ्यं दभत्स यस्येदं दूतीरसरं पराकात् ।|
      block |न तं गूहन्ति स्रवतो गभीरा हता इन्द्रेण पणयः शयध्वे ॥|
      block |इमा गावः सरमे या ऐच्छः परि दिवो अन्तान्सुभगे पतन्ती ।|
      block |कस्त एना अव सृजादयुध्व्युतास्माकमायुधा सन्ति तिग्मा ॥|
      block |असेन्या वः पणयो वचांस्यनिषव्यास्तन्वः सन्तु पापीः ।|
      block |अधृष्टो व एतवा अस्तु पन्था बृहस्पतिर्व उभया न मृळात् ॥|
      block |अयं निधिः सरमे अद्रिबुध्नो गोभिरश्वेभिर्वसुभिर्न्यृष्टः ।|
      block |रक्षन्ति तं पणयो ये सुगोपा रेकु पदमलकमा जगन्थ ॥|
      block |एह गमन्नृषयः सोमशिता अयास्यो अङ्गिरसो नवग्वाः ।|
      block |त एतमूर्वं वि भजन्त गोनामथैतद्वचः पणयो वमन्नित् ॥|
      block |एवा च त्वं सरम आजगन्थ प्रबाधिता सहसा दैव्येन ।|
      block |स्वसारं त्वा कृणवै मा पुनर्गा अप ते गवां सुभगे भजाम ॥|
      block |नाहं वेद भ्रातृत्वं नो स्वसृत्वमिन्द्रो विदुरङ्गिरसश्च घोराः ।|
      block |गोकामा मे अच्छदयन्यदायमपात इत पणयो वरीयः ॥|
      block |दूरमित पणयो वरीय उद्गावो यन्तु मिनतीरृतेन ।|
      block |बृहस्पतिर्या अविन्दन्निगूळ्हाः सोमो ग्रावाण ऋषयश्च विप्राः ॥|
    block |ऋग्वेदः सूक्तं|
      block |तेऽवदन्प्रथमा ब्रह्मकिल्बिषेऽकूपारः सलिलो मातरिश्वा ।|
      block |वीळुहरास्तप उग्रो मयोभूरापो देवीः प्रथमजा ऋतेन ॥|
      block |सोमो राजा प्रथमो ब्रह्मजायां पुनः प्रायच्छदहृणीयमानः ।|
      block |अन्वर्तिता वरुणो मित्र आसीदग्निर्होता हस्तगृह्या निनाय ॥|
      block |हस्तेनैव ग्राह्य आधिरस्या ब्रह्मजायेयमिति चेदवोचन् ।|
      block |न दूताय प्रह्ये तस्थ एषा तथा राष्ट्रं गुपितं क्षत्रियस्य ॥|
      block |देवा एतस्यामवदन्त पूर्वे सप्तऋषयस्तपसे ये निषेदुः ।|
      block |भीमा जाया ब्राह्मणस्योपनीता दुर्धां दधाति परमे व्योमन् ॥|
      block |ब्रह्मचारी चरति वेविषद्विषः स देवानां भवत्येकमङ्गम् ।|
      block |तेन जायामन्वविन्दद्बृहस्पतिः सोमेन नीतां जुह्वं न देवाः ॥|
      block |पुनर्वै देवा अददुः पुनर्मनुष्या उत ।|
      block |राजानः सत्यं कृण्वाना ब्रह्मजायां पुनर्ददुः ॥|
      block |पुनर्दाय ब्रह्मजायां कृत्वी देवैर्निकिल्बिषम् ।|
      block |ऊर्जं पृथिव्या भक्त्वायोरुगायमुपासते ॥|
    block |ऋग्वेदः सूक्तं|
      block |समिद्धो अद्य मनुषो दुरोणे देवो देवान्यजसि जातवेदः ।|
      block |आ च वह मित्रमहश्चिकित्वान्त्वं दूतः कविरसि प्रचेताः ॥|
      block |तनूनपात्पथ ऋतस्य यानान्मध्वा समञ्जन्स्वदया सुजिह्व ।|
      block |मन्मानि धीभिरुत यज्ञमृन्धन्देवत्रा च कृणुह्यध्वरं नः ॥|
      block |आजुह्वान ईड्यो वन्द्यश्चा याह्यग्ने वसुभिः सजोषाः ।|
      block |त्वं देवानामसि यह्व होता स एनान्यक्षीषितो यजीयान् ॥|
      block |प्राचीनं बर्हिः प्रदिशा पृथिव्या वस्तोरस्या वृज्यते अग्रे अह्नाम् ।|
      block |व्यु प्रथते वितरं वरीयो देवेभ्यो अदितये स्योनम् ॥|
      block |व्यचस्वतीरुर्विया वि श्रयन्तां पतिभ्यो न जनयः शुम्भमानाः ।|
      block |देवीर्द्वारो बृहतीर्विश्वमिन्वा देवेभ्यो भवत सुप्रायणाः ॥|
      block |आ सुष्वयन्ती यजते उपाके उषासानक्ता सदतां नि योनौ ।|
      block |दिव्ये योषणे बृहती सुरुक्मे अधि श्रियं शुक्रपिशं दधाने ॥|
      block |दैव्या होतारा प्रथमा सुवाचा मिमाना यज्ञं मनुषो यजध्यै ।|
      block |प्रचोदयन्ता विदथेषु कारू प्राचीनं ज्योतिः प्रदिशा दिशन्ता ॥|
      block |आ नो यज्ञं भारती तूयमेत्विळा मनुष्वदिह चेतयन्ती ।|
      block |तिस्रो देवीर्बर्हिरेदं स्योनं सरस्वती स्वपसः सदन्तु ॥|
      block |य इमे द्यावापृथिवी जनित्री रूपैरपिंशद्भुवनानि विश्वा ।|
      block |तमद्य होतरिषितो यजीयान्देवं त्वष्टारमिह यक्षि विद्वान् ॥|
      block |उपावसृज त्मन्या समञ्जन्देवानां पाथ ऋतुथा हवींषि ।|
      block |वनस्पतिः शमिता देवो अग्निः स्वदन्तु हव्यं मधुना घृतेन ॥|
      block |सद्यो जातो व्यमिमीत यज्ञमग्निर्देवानामभवत्पुरोगाः ।|
      block |अस्य होतुः प्रदिश्यृतस्य वाचि स्वाहाकृतं हविरदन्तु देवाः ॥|
    block |ऋग्वेदः सूक्तं|
      block |मनीषिणः प्र भरध्वं मनीषां यथायथा मतयः सन्ति नृणाम् ।|
      block |इन्द्रं सत्यैरेरयामा कृतेभिः स हि वीरो गिर्वणस्युर्विदानः ॥|
      block |ऋतस्य हि सदसो धीतिरद्यौत्सं गार्ष्टेयो वृषभो गोभिरानट् ।|
      block |उदतिष्ठत्तविषेणा रवेण महान्ति चित्सं विव्याचा रजांसि ॥|
      block |इन्द्रः किल श्रुत्या अस्य वेद स हि जिष्णुः पथिकृत्सूर्याय ।|
      block |आन्मेनां कृण्वन्नच्युतो भुवद्गोः पतिर्दिवः सनजा अप्रतीतः ॥|
      block |इन्द्रो मह्ना महतो अर्णवस्य व्रतामिनादङ्गिरोभिर्गृणानः ।|
      block |पुरूणि चिन्नि तताना रजांसि दाधार यो धरुणं सत्यताता ॥|
      block |इन्द्रो दिवः प्रतिमानं पृथिव्या विश्वा वेद सवना हन्ति शुष्णम् ।|
      block |महीं चिद्द्यामातनोत्सूर्येण चास्कम्भ चित्कम्भनेन स्कभीयान् ॥|
      block |वज्रेण हि वृत्रहा वृत्रमस्तरदेवस्य शूशुवानस्य मायाः ।|
      block |वि धृष्णो अत्र धृषता जघन्थाथाभवो मघवन्बाह्वोजाः ॥|
      block |सचन्त यदुषसः सूर्येण चित्रामस्य केतवो रामविन्दन् ।|
      block |आ यन्नक्षत्रं ददृशे दिवो न पुनर्यतो नकिरद्धा नु वेद ॥|
      block |दूरं किल प्रथमा जग्मुरासामिन्द्रस्य याः प्रसवे सस्रुरापः ।|
      block |क्व स्विदग्रं क्व बुध्न आसामापो मध्यं क्व वो नूनमन्तः ॥|
      block |सृजः सिन्धूँरहिना जग्रसानाँ आदिदेताः प्र विविज्रे जवेन ।|
      block |मुमुक्षमाणा उत या मुमुच्रेऽधेदेता न रमन्ते नितिक्ताः ॥|
      block |सध्रीचीः सिन्धुमुशतीरिवायन्सनाज्जार आरितः पूर्भिदासाम् ।|
      block |अस्तमा ते पार्थिवा वसून्यस्मे जग्मुः सूनृता इन्द्र पूर्वीः ॥|
    block |ऋग्वेदः सूक्तं|
      block |इन्द्र पिब प्रतिकामं सुतस्य प्रातःसावस्तव हि पूर्वपीतिः ।|
      block |हर्षस्व हन्तवे शूर शत्रूनुक्थेभिष्टे वीर्या प्र ब्रवाम ॥|
      block |यस्ते रथो मनसो जवीयानेन्द्र तेन सोमपेयाय याहि ।|
      block |तूयमा ते हरयः प्र द्रवन्तु येभिर्यासि वृषभिर्मन्दमानः ॥|
      block |हरित्वता वर्चसा सूर्यस्य श्रेष्ठै रूपैस्तन्वं स्पर्शयस्व ।|
      block |अस्माभिरिन्द्र सखिभिर्हुवानः सध्रीचीनो मादयस्वा निषद्य ॥|
      block |यस्य त्यत्ते महिमानं मदेष्विमे मही रोदसी नाविविक्ताम् ।|
      block |तदोक आ हरिभिरिन्द्र युक्तैः प्रियेभिर्याहि प्रियमन्नमच्छ ॥|
      block |यस्य शश्वत्पपिवाँ इन्द्र शत्रूननानुकृत्या रण्या चकर्थ ।|
      block |स ते पुरंधिं तविषीमियर्ति स ते मदाय सुत इन्द्र सोमः ॥|
      block |इदं ते पात्रं सनवित्तमिन्द्र पिबा सोममेना शतक्रतो ।|
      block |पूर्ण आहावो मदिरस्य मध्वो यं विश्व इदभिहर्यन्ति देवाः ॥|
      block |वि हि त्वामिन्द्र पुरुधा जनासो हितप्रयसो वृषभ ह्वयन्ते ।|
      block |अस्माकं ते मधुमत्तमानीमा भुवन्सवना तेषु हर्य ॥|
      block |प्र त इन्द्र पूर्व्याणि प्र नूनं वीर्या वोचं प्रथमा कृतानि ।|
      block |सतीनमन्युरश्रथायो अद्रिं सुवेदनामकृणोर्ब्रह्मणे गाम् ॥|
      block |नि षु सीद गणपते गणेषु त्वामाहुर्विप्रतमं कवीनाम् ।|
      block |न ऋते त्वत्क्रियते किं चनारे महामर्कं मघवञ्चित्रमर्च ॥|
      block |अभिख्या नो मघवन्नाधमानान्सखे बोधि वसुपते सखीनाम् ।|
      block |रणं कृधि रणकृत्सत्यशुष्माभक्ते चिदा भजा राये अस्मान् ॥|
    block |ऋग्वेदः सूक्तं|
      block |तमस्य द्यावापृथिवी सचेतसा विश्वेभिर्देवैरनु शुष्ममावताम् ।|
      block |यदैत्कृण्वानो महिमानमिन्द्रियं पीत्वी सोमस्य क्रतुमाँ अवर्धत ॥|
      block |तमस्य विष्णुर्महिमानमोजसांशुं दधन्वान्मधुनो वि रप्शते ।|
      block |देवेभिरिन्द्रो मघवा सयावभिर्वृत्रं जघन्वाँ अभवद्वरेण्यः ॥|
      block |वृत्रेण यदहिना बिभ्रदायुधा समस्थिथा युधये शंसमाविदे ।|
      block |विश्वे ते अत्र मरुतः सह त्मनावर्धन्नुग्र महिमानमिन्द्रियम् ॥|
      block |जज्ञान एव व्यबाधत स्पृधः प्रापश्यद्वीरो अभि पौंस्यं रणम् ।|
      block |अवृश्चदद्रिमव सस्यदः सृजदस्तभ्नान्नाकं स्वपस्यया पृथुम् ॥|
      block |आदिन्द्रः सत्रा तविषीरपत्यत वरीयो द्यावापृथिवी अबाधत ।|
      block |अवाभरद्धृषितो वज्रमायसं शेवं मित्राय वरुणाय दाशुषे ॥|
      block |इन्द्रस्यात्र तविषीभ्यो विरप्शिन ऋघायतो अरंहयन्त मन्यवे ।|
      block |वृत्रं यदुग्रो व्यवृश्चदोजसापो बिभ्रतं तमसा परीवृतम् ॥|
      block |या वीर्याणि प्रथमानि कर्त्वा महित्वेभिर्यतमानौ समीयतुः ।|
      block |ध्वान्तं तमोऽव दध्वसे हत इन्द्रो मह्ना पूर्वहूतावपत्यत ॥|
      block |विश्वे देवासो अध वृष्ण्यानि तेऽवर्धयन्सोमवत्या वचस्यया ।|
      block |रद्धं वृत्रमहिमिन्द्रस्य हन्मनाग्निर्न जम्भैस्तृष्वन्नमावयत् ॥|
      block |भूरि दक्षेभिर्वचनेभिरृक्वभिः सख्येभिः सख्यानि प्र वोचत ।|
      block |इन्द्रो धुनिं च चुमुरिं च दम्भयञ्छ्रद्धामनस्या शृणुते दभीतये ॥|
      block |त्वं पुरूण्या भरा स्वश्व्या येभिर्मंसै निवचनानि शंसन् ।|
      block |सुगेभिर्विश्वा दुरिता तरेम विदो षु ण उर्विया गाधमद्य ॥|
    block |ऋग्वेदः सूक्तं|
      block |घर्मा समन्ता त्रिवृतं व्यापतुस्तयोर्जुष्टिं मातरिश्वा जगाम ।|
      block |दिवस्पयो दिधिषाणा अवेषन्विदुर्देवाः सहसामानमर्कम् ॥|
      block |तिस्रो देष्ट्राय निरृतीरुपासते दीर्घश्रुतो वि हि जानन्ति वह्नयः ।|
      block |तासां नि चिक्युः कवयो निदानं परेषु या गुह्येषु व्रतेषु ॥|
      block |चतुष्कपर्दा युवतिः सुपेशा घृतप्रतीका वयुनानि वस्ते ।|
      block |तस्यां सुपर्णा वृषणा नि षेदतुर्यत्र देवा दधिरे भागधेयम् ॥|
      block |एकः सुपर्णः स समुद्रमा विवेश स इदं विश्वं भुवनं वि चष्टे ।|
      block |तं पाकेन मनसापश्यमन्तितस्तं माता रेळ्हि स उ रेळ्हि मातरम् ॥|
      block |सुपर्णं विप्राः कवयो वचोभिरेकं सन्तं बहुधा कल्पयन्ति ।|
      block |छन्दांसि च दधतो अध्वरेषु ग्रहान्सोमस्य मिमते द्वादश ॥|
      block |षट्त्रिंशाँश्च चतुरः कल्पयन्तश्छन्दांसि च दधत आद्वादशम् ।|
      block |यज्ञं विमाय कवयो मनीष ऋक्सामाभ्यां प्र रथं वर्तयन्ति ॥|
      block |चतुर्दशान्ये महिमानो अस्य तं धीरा वाचा प्र णयन्ति सप्त ।|
      block |आप्नानं तीर्थं क इह प्र वोचद्येन पथा प्रपिबन्ते सुतस्य ॥|
      block |सहस्रधा पञ्चदशान्युक्था यावद्द्यावापृथिवी तावदित्तत् ।|
      block |सहस्रधा महिमानः सहस्रं यावद्ब्रह्म विष्ठितं तावती वाक् ॥|
      block |कश्छन्दसां योगमावेद धीरः को धिष्ण्यां प्रति वाचं पपाद ।|
      block |कमृत्विजामष्टमं शूरमाहुर्हरी इन्द्रस्य नि चिकाय कः स्वित् ॥|
      block |भूम्या अन्तं पर्येके चरन्ति रथस्य धूर्षु युक्तासो अस्थुः ।|
      block |श्रमस्य दायं वि भजन्त्येभ्यो यदा यमो भवति हर्म्ये हितः ॥|
    block |ऋग्वेदः सूक्तं|
      block |चित्र इच्छिशोस्तरुणस्य वक्षथो न यो मातरावप्येति धातवे ।|
      block |अनूधा यदि जीजनदधा च नु ववक्ष सद्यो महि दूत्यं चरन् ॥|
      block |अग्निर्ह नाम धायि दन्नपस्तमः सं यो वना युवते भस्मना दता ।|
      block |अभिप्रमुरा जुह्वा स्वध्वर इनो न प्रोथमानो यवसे वृषा ॥|
      block |तं वो विं न द्रुषदं देवमन्धस इन्दुं प्रोथन्तं प्रवपन्तमर्णवम् ।|
      block |आसा वह्निं न शोचिषा विरप्शिनं महिव्रतं न सरजन्तमध्वनः ॥|
      block |वि यस्य ते ज्रयसानस्याजर धक्षोर्न वाताः परि सन्त्यच्युताः ।|
      block |आ रण्वासो युयुधयो न सत्वनं त्रितं नशन्त प्र शिषन्त इष्टये ॥|
      block |स इदग्निः कण्वतमः कण्वसखार्यः परस्यान्तरस्य तरुषः ।|
      block |अग्निः पातु गृणतो अग्निः सूरीनग्निर्ददातु तेषामवो नः ॥|
      block |वाजिन्तमाय सह्यसे सुपित्र्य तृषु च्यवानो अनु जातवेदसे ।|
      block |अनुद्रे चिद्यो धृषता वरं सते महिन्तमाय धन्वनेदविष्यते ॥|
      block |एवाग्निर्मर्तैः सह सूरिभिर्वसु ष्टवे सहसः सूनरो नृभिः ।|
      block |मित्रासो न ये सुधिता ऋतायवो द्यावो न द्युम्नैरभि सन्ति मानुषान् ॥|
      block |ऊर्जो नपात्सहसावन्निति त्वोपस्तुतस्य वन्दते वृषा वाक् ।|
      block |त्वां स्तोषाम त्वया सुवीरा द्राघीय आयुः प्रतरं दधानाः ॥|
      block |इति त्वाग्ने वृष्टिहव्यस्य पुत्रा उपस्तुतास ऋषयोऽवोचन् ।|
      block |ताँश्च पाहि गृणतश्च सूरीन्वषड्वषळित्यूर्ध्वासो अनक्षन्नमो नम इत्यूर्ध्वासो अनक्षन् ॥|
    block |ऋग्वेदः सूक्तं|
      block |पिबा सोमं महत इन्द्रियाय पिबा वृत्राय हन्तवे शविष्ठ ।|
      block |पिब राये शवसे हूयमानः पिब मध्वस्तृपदिन्द्रा वृषस्व ॥|
      block |अस्य पिब क्षुमतः प्रस्थितस्येन्द्र सोमस्य वरमा सुतस्य ।|
      block |स्वस्तिदा मनसा मादयस्वार्वाचीनो रेवते सौभगाय ॥|
      block |ममत्तु त्वा दिव्यः सोम इन्द्र ममत्तु यः सूयते पार्थिवेषु ।|
      block |ममत्तु येन वरिवश्चकर्थ ममत्तु येन निरिणासि शत्रून् ॥|
      block |आ द्विबर्हा अमिनो यात्विन्द्रो वृषा हरिभ्यां परिषिक्तमन्धः ।|
      block |गव्या सुतस्य प्रभृतस्य मध्वः सत्रा खेदामरुशहा वृषस्व ॥|
      block |नि तिग्मानि भ्राशयन्भ्राश्यान्यव स्थिरा तनुहि यातुजूनाम् ।|
      block |उग्राय ते सहो बलं ददामि प्रतीत्या शत्रून्विगदेषु वृश्च ॥|
      block |व्यर्य इन्द्र तनुहि श्रवांस्योज स्थिरेव धन्वनोऽभिमातीः ।|
      block |अस्मद्र्यग्वावृधानः सहोभिरनिभृष्टस्तन्वं वावृधस्व ॥|
      block |इदं हविर्मघवन्तुभ्यं रातं प्रति सम्राळहृणानो गृभाय ।|
      block |तुभ्यं सुतो मघवन्तुभ्यं पक्वोऽद्धीन्द्र पिब च प्रस्थितस्य ॥|
      block |अद्धीदिन्द्र प्रस्थितेमा हवींषि चनो दधिष्व पचतोत सोमम् ।|
      block |प्रयस्वन्तः प्रति हर्यामसि त्वा सत्याः सन्तु यजमानस्य कामाः ॥|
      block |प्रेन्द्राग्निभ्यां सुवचस्यामियर्मि सिन्धाविव प्रेरयं नावमर्कैः ।|
      block |अया इव परि चरन्ति देवा ये अस्मभ्यं धनदा उद्भिदश्च ॥|
    block |ऋग्वेदः सूक्तं|
      block |न वा उ देवाः क्षुधमिद्वधं ददुरुताशितमुप गच्छन्ति मृत्यवः ।|
      block |उतो रयिः पृणतो नोप दस्यत्युतापृणन्मर्डितारं न विन्दते ॥|
      block |य आध्राय चकमानाय पित्वोऽन्नवान्सन्रफितायोपजग्मुषे ।|
      block |स्थिरं मनः कृणुते सेवते पुरोतो चित्स मर्डितारं न विन्दते ॥|
      block |स इद्भोजो यो गृहवे ददात्यन्नकामाय चरते कृशाय ।|
      block |अरमस्मै भवति यामहूता उतापरीषु कृणुते सखायम् ॥|
      block |न स सखा यो न ददाति सख्ये सचाभुवे सचमानाय पित्वः ।|
      block |अपास्मात्प्रेयान्न तदोको अस्ति पृणन्तमन्यमरणं चिदिच्छेत् ॥|
      block |पृणीयादिन्नाधमानाय तव्यान्द्राघीयांसमनु पश्येत पन्थाम् ।|
      block |ओ हि वर्तन्ते रथ्येव चक्रान्यमन्यमुप तिष्ठन्त रायः ॥|
      block |मोघमन्नं विन्दते अप्रचेताः सत्यं ब्रवीमि वध इत्स तस्य ।|
      block |नार्यमणं पुष्यति नो सखायं केवलाघो भवति केवलादी ॥|
      block |कृषन्नित्फाल आशितं कृणोति यन्नध्वानमप वृङ्क्ते चरित्रैः ।|
      block |वदन्ब्रह्मावदतो वनीयान्पृणन्नापिरपृणन्तमभि ष्यात् ॥|
      block |एकपाद्भूयो द्विपदो वि चक्रमे द्विपात्त्रिपादमभ्येति पश्चात् ।|
      block |चतुष्पादेति द्विपदामभिस्वरे सम्पश्यन्पङ्क्तीरुपतिष्ठमानः ॥|
      block |समौ चिद्धस्तौ न समं विविष्टः सम्मातरा चिन्न समं दुहाते ।|
      block |यमयोश्चिन्न समा वीर्याणि ज्ञाती चित्सन्तौ न समं पृणीतः ॥|
    block |ऋग्वेदः सूक्तं|
      block |अग्ने हंसि न्यत्रिणं दीद्यन्मर्त्येष्वा ।|
      block |स्वे क्षये शुचिव्रत ॥|
      block |उत्तिष्ठसि स्वाहुतो घृतानि प्रति मोदसे ।|
      block |यत्त्वा स्रुचः समस्थिरन् ॥|
      block |स आहुतो वि रोचतेऽग्निरीळेन्यो गिरा ।|
      block |स्रुचा प्रतीकमज्यते ॥|
      block |घृतेनाग्निः समज्यते मधुप्रतीक आहुतः ।|
      block |रोचमानो विभावसुः ॥|
      block |जरमाणः समिध्यसे देवेभ्यो हव्यवाहन ।|
      block |तं त्वा हवन्त मर्त्याः ॥|
      block |तं मर्ता अमर्त्यं घृतेनाग्निं सपर्यत ।|
      block |अदाभ्यं गृहपतिम् ॥|
      block |अदाभ्येन शोचिषाग्ने रक्षस्त्वं दह ।|
      block |गोपा ऋतस्य दीदिहि ॥|
      block |स त्वमग्ने प्रतीकेन प्रत्योष यातुधान्यः ।|
      block |उरुक्षयेषु दीद्यत् ॥|
      block |तं त्वा गीर्भिरुरुक्षया हव्यवाहं समीधिरे ।|
      block |यजिष्ठं मानुषे जने ॥|
    block |ऋग्वेदः सूक्तं|
      block |इति वा इति मे मनो गामश्वं सनुयामिति ।|
      block |कुवित्सोमस्यापामिति ॥|
      block |प्र वाता इव दोधत उन्मा पीता अयंसत ।|
      block |कुवित्सोमस्यापामिति ॥|
      block |उन्मा पीता अयंसत रथमश्वा इवाशवः ।|
      block |कुवित्सोमस्यापामिति ॥|
      block |उप मा मतिरस्थित वाश्रा पुत्रमिव प्रियम् ।|
      block |कुवित्सोमस्यापामिति ॥|
      block |अहं तष्टेव वन्धुरं पर्यचामि हृदा मतिम् ।|
      block |कुवित्सोमस्यापामिति ॥|
      block |नहि मे अक्षिपच्चनाच्छान्त्सुः पञ्च कृष्टयः ।|
      block |कुवित्सोमस्यापामिति ॥|
      block |नहि मे रोदसी उभे अन्यं पक्षं चन प्रति ।|
      block |कुवित्सोमस्यापामिति ॥|
      block |अभि द्यां महिना भुवमभीमां पृथिवीं महीम् ।|
      block |कुवित्सोमस्यापामिति ॥|
      block |हन्ताहं पृथिवीमिमां नि दधानीह वेह वा ।|
      block |कुवित्सोमस्यापामिति ॥|
      block |ओषमित्पृथिवीमहं जङ्घनानीह वेह वा ।|
      block |कुवित्सोमस्यापामिति ॥|
      block |दिवि मे अन्यः पक्षोऽधो अन्यमचीकृषम् ।|
      block |कुवित्सोमस्यापामिति ॥|
      block |अहमस्मि महामहोऽभिनभ्यमुदीषितः ।|
      block |कुवित्सोमस्यापामिति ॥|
      block |गृहो याम्यरंकृतो देवेभ्यो हव्यवाहनः ।|
      block |कुवित्सोमस्यापामिति ॥|
    block |ऋग्वेदः सूक्तं|
      block |तदिदास भुवनेषु ज्येष्ठं यतो जज्ञ उग्रस्त्वेषनृम्णः ।|
      block |सद्यो जज्ञानो नि रिणाति शत्रूननु यं विश्वे मदन्त्यूमाः ॥|
      block |वावृधानः शवसा भूर्योजाः शत्रुर्दासाय भियसं दधाति ।|
      block |अव्यनच्च व्यनच्च सस्नि सं ते नवन्त प्रभृता मदेषु ॥|
      block |त्वे क्रतुमपि वृञ्जन्ति विश्वे द्विर्यदेते त्रिर्भवन्त्यूमाः ।|
      block |स्वादोः स्वादीयः स्वादुना सृजा समदः सु मधु मधुनाभि योधीः ॥|
      block |इति चिद्धि त्वा धना जयन्तं मदेमदे अनुमदन्ति विप्राः ।|
      block |ओजीयो धृष्णो स्थिरमा तनुष्व मा त्वा दभन्यातुधाना दुरेवाः ॥|
      block |त्वया वयं शाशद्महे रणेषु प्रपश्यन्तो युधेन्यानि भूरि ।|
      block |चोदयामि त आयुधा वचोभिः सं ते शिशामि ब्रह्मणा वयांसि ॥|
      block |स्तुषेय्यं पुरुवर्पसमृभ्वमिनतममाप्त्यमाप्त्यानाम् ।|
      block |आ दर्षते शवसा सप्त दानून्प्र साक्षते प्रतिमानानि भूरि ॥|
      block |नि तद्दधिषेऽवरं परं च यस्मिन्नाविथावसा दुरोणे ।|
      block |आ मातरा स्थापयसे जिगत्नू अत इनोषि कर्वरा पुरूणि ॥|
      block |इमा ब्रह्म बृहद्दिवो विवक्तीन्द्राय शूषमग्रियः स्वर्षाः ।|
      block |महो गोत्रस्य क्षयति स्वराजो दुरश्च विश्वा अवृणोदप स्वाः ॥|
      block |एवा महान्बृहद्दिवो अथर्वावोचत्स्वां तन्वमिन्द्रमेव ।|
      block |स्वसारो मातरिभ्वरीररिप्रा हिन्वन्ति च शवसा वर्धयन्ति च ॥|
    block |ऋग्वेदः सूक्तं|
      block |हिरण्यगर्भः समवर्तताग्रे भूतस्य जातः पतिरेक आसीत् ।|
      block |स दाधार पृथिवीं द्यामुतेमां कस्मै देवाय हविषा विधेम ॥|
      block |य आत्मदा बलदा यस्य विश्व उपासते प्रशिषं यस्य देवाः ।|
      block |यस्य छायामृतं यस्य मृत्युः कस्मै देवाय हविषा विधेम ॥|
      block |यः प्राणतो निमिषतो महित्वैक इद्राजा जगतो बभूव ।|
      block |य ईशे अस्य द्विपदश्चतुष्पदः कस्मै देवाय हविषा विधेम ॥|
      block |यस्येमे हिमवन्तो महित्वा यस्य समुद्रं रसया सहाहुः ।|
      block |यस्येमाः प्रदिशो यस्य बाहू कस्मै देवाय हविषा विधेम ॥|
      block |येन द्यौरुग्रा पृथिवी च दृळ्हा येन स्वः स्तभितं येन नाकः ।|
      block |यो अन्तरिक्षे रजसो विमानः कस्मै देवाय हविषा विधेम ॥|
      block |यं क्रन्दसी अवसा तस्तभाने अभ्यैक्षेतां मनसा रेजमाने ।|
      block |यत्राधि सूर उदितो विभाति कस्मै देवाय हविषा विधेम ॥|
      block |आपो ह यद्बृहतीर्विश्वमायन्गर्भं दधाना जनयन्तीरग्निम् ।|
      block |ततो देवानां समवर्ततासुरेकः कस्मै देवाय हविषा विधेम ॥|
      block |यश्चिदापो महिना पर्यपश्यद्दक्षं दधाना जनयन्तीर्यज्ञम् ।|
      block |यो देवेष्वधि देव एक आसीत्कस्मै देवाय हविषा विधेम ॥|
      block |मा नो हिंसीज्जनिता यः पृथिव्या यो वा दिवं सत्यधर्मा जजान ।|
      block |यश्चापश्चन्द्रा बृहतीर्जजान कस्मै देवाय हविषा विधेम ॥|
      block |प्रजापते न त्वदेतान्यन्यो विश्वा जातानि परि ता बभूव ।|
      block |यत्कामास्ते जुहुमस्तन्नो अस्तु वयं स्याम पतयो रयीणाम् ॥|
    block |ऋग्वेदः सूक्तं|
      block |वसुं न चित्रमहसं गृणीषे वामं शेवमतिथिमद्विषेण्यम् ।|
      block |स रासते शुरुधो विश्वधायसोऽग्निर्होता गृहपतिः सुवीर्यम् ॥|
      block |जुषाणो अग्ने प्रति हर्य मे वचो विश्वानि विद्वान्वयुनानि सुक्रतो ।|
      block |घृतनिर्णिग्ब्रह्मणे गातुमेरय तव देवा अजनयन्ननु व्रतम् ॥|
      block |सप्त धामानि परियन्नमर्त्यो दाशद्दाशुषे सुकृते मामहस्व ।|
      block |सुवीरेण रयिणाग्ने स्वाभुवा यस्त आनट् समिधा तं जुषस्व ॥|
      block |यज्ञस्य केतुं प्रथमं पुरोहितं हविष्मन्त ईळते सप्त वाजिनम् ।|
      block |शृण्वन्तमग्निं घृतपृष्ठमुक्षणं पृणन्तं देवं पृणते सुवीर्यम् ॥|
      block |त्वं दूतः प्रथमो वरेण्यः स हूयमानो अमृताय मत्स्व ।|
      block |त्वां मर्जयन्मरुतो दाशुषो गृहे त्वां स्तोमेभिर्भृगवो वि रुरुचुः ॥|
      block |इषं दुहन्सुदुघां विश्वधायसं यज्ञप्रिये यजमानाय सुक्रतो ।|
      block |अग्ने घृतस्नुस्त्रिरृतानि दीद्यद्वर्तिर्यज्ञं परियन्सुक्रतूयसे ॥|
      block |त्वामिदस्या उषसो व्युष्टिषु दूतं कृण्वाना अयजन्त मानुषाः ।|
      block |त्वां देवा महयाय्याय वावृधुराज्यमग्ने निमृजन्तो अध्वरे ॥|
      block |नि त्वा वसिष्ठा अह्वन्त वाजिनं गृणन्तो अग्ने विदथेषु वेधसः ।|
      block |रायस्पोषं यजमानेषु धारय यूयं पात स्वस्तिभिः सदा नः ॥|
    block |ऋग्वेदः सूक्तं|
      block |अयं वेनश्चोदयत्पृश्निगर्भा ज्योतिर्जरायू रजसो विमाने ।|
      block |इममपां संगमे सूर्यस्य शिशुं न विप्रा मतिभी रिहन्ति ॥|
      block |समुद्रादूर्मिमुदियर्ति वेनो नभोजाः पृष्ठं हर्यतस्य दर्शि ।|
      block |ऋतस्य सानावधि विष्टपि भ्राट् समानं योनिमभ्यनूषत व्राः ॥|
      block |समानं पूर्वीरभि वावशानास्तिष्ठन्वत्सस्य मातरः सनीळाः ।|
      block |ऋतस्य सानावधि चक्रमाणा रिहन्ति मध्वो अमृतस्य वाणीः ॥|
      block |जानन्तो रूपमकृपन्त विप्रा मृगस्य घोषं महिषस्य हि ग्मन् ।|
      block |ऋतेन यन्तो अधि सिन्धुमस्थुर्विदद्गन्धर्वो अमृतानि नाम ॥|
      block |अप्सरा जारमुपसिष्मियाणा योषा बिभर्ति परमे व्योमन् ।|
      block |चरत्प्रियस्य योनिषु प्रियः सन्सीदत्पक्षे हिरण्यये स वेनः ॥|
      block |नाके सुपर्णमुप यत्पतन्तं हृदा वेनन्तो अभ्यचक्षत त्वा ।|
      block |हिरण्यपक्षं वरुणस्य दूतं यमस्य योनौ शकुनं भुरण्युम् ॥|
      block |ऊर्ध्वो गन्धर्वो अधि नाके अस्थात्प्रत्यङ्चित्रा बिभ्रदस्यायुधानि ।|
      block |वसानो अत्कं सुरभिं दृशे कं स्वर्ण नाम जनत प्रियाणि ॥|
      block |द्रप्सः समुद्रमभि यज्जिगाति पश्यन्गृध्रस्य चक्षसा विधर्मन् ।|
      block |भानुः शुक्रेण शोचिषा चकानस्तृतीये चक्रे रजसि प्रियाणि ॥|
    block |ऋग्वेदः सूक्तं|
      block |इमं नो अग्न उप यज्ञमेहि पञ्चयामं त्रिवृतं सप्ततन्तुम् ।|
      block |असो हव्यवाळुत नः पुरोगा ज्योगेव दीर्घं तम आशयिष्ठाः ॥|
      block |अदेवाद्देवः प्रचता गुहा यन्प्रपश्यमानो अमृतत्वमेमि ।|
      block |शिवं यत्सन्तमशिवो जहामि स्वात्सख्यादरणीं नाभिमेमि ॥|
      block |पश्यन्नन्यस्या अतिथिं वयाया ऋतस्य धाम वि मिमे पुरूणि ।|
      block |शंसामि पित्रे असुराय शेवमयज्ञियाद्यज्ञियं भागमेमि ॥|
      block |बह्वीः समा अकरमन्तरस्मिन्निन्द्रं वृणानः पितरं जहामि ।|
      block |अग्निः सोमो वरुणस्ते च्यवन्ते पर्यावर्द्राष्ट्रं तदवाम्यायन् ॥|
      block |निर्माया उ त्ये असुरा अभूवन्त्वं च मा वरुण कामयासे ।|
      block |ऋतेन राजन्ननृतं विविञ्चन्मम राष्ट्रस्याधिपत्यमेहि ॥|
      block |इदं स्वरिदमिदास वाममयं प्रकाश उर्वन्तरिक्षम् ।|
      block |हनाव वृत्रं निरेहि सोम हविष्ट्वा सन्तं हविषा यजाम ॥|
      block |कविः कवित्वा दिवि रूपमासजदप्रभूती वरुणो निरपः सृजत् ।|
      block |क्षेमं कृण्वाना जनयो न सिन्धवस्ता अस्य वर्णं शुचयो भरिभ्रति ॥|
      block |ता अस्य ज्येष्ठमिन्द्रियं सचन्ते ता ईमा क्षेति स्वधया मदन्तीः ।|
      block |ता ईं विशो न राजानं वृणाना बीभत्सुवो अप वृत्रादतिष्ठन् ॥|
      block |बीभत्सूनां सयुजं हंसमाहुरपां दिव्यानां सख्ये चरन्तम् ।|
      block |अनुष्टुभमनु चर्चूर्यमाणमिन्द्रं नि चिक्युः कवयो मनीषा ॥|
    block |ऋग्वेदः सूक्तं|
      block |अहं रुद्रेभिर्वसुभिश्चराम्यहमादित्यैरुत विश्वदेवैः ।|
      block |अहं मित्रावरुणोभा बिभर्म्यहमिन्द्राग्नी अहमश्विनोभा ॥|
      block |अहं सोममाहनसं बिभर्म्यहं त्वष्टारमुत पूषणं भगम् ।|
      block |अहं दधामि द्रविणं हविष्मते सुप्राव्ये यजमानाय सुन्वते ॥|
      block |अहं राष्ट्री संगमनी वसूनां चिकितुषी प्रथमा यज्ञियानाम् ।|
      block |तां मा देवा व्यदधुः पुरुत्रा भूरिस्थात्रां भूर्यावेशयन्तीम् ॥|
      block |मया सो अन्नमत्ति यो विपश्यति यः प्राणिति य ईं शृणोत्युक्तम् ।|
      block |अमन्तवो मां त उप क्षियन्ति श्रुधि श्रुत श्रद्धिवं ते वदामि ॥|
      block |अहमेव स्वयमिदं वदामि जुष्टं देवेभिरुत मानुषेभिः ।|
      block |यं कामये तंतमुग्रं कृणोमि तं ब्रह्माणं तमृषिं तं सुमेधाम् ॥|
      block |अहं रुद्राय धनुरा तनोमि ब्रह्मद्विषे शरवे हन्तवा उ ।|
      block |अहं जनाय समदं कृणोम्यहं द्यावापृथिवी आ विवेश ॥|
      block |अहं सुवे पितरमस्य मूर्धन्मम योनिरप्स्वन्तः समुद्रे ।|
      block |ततो वि तिष्ठे भुवनानु विश्वोतामूं द्यां वर्ष्मणोप स्पृशामि ॥|
      block |अहमेव वात इव प्र वाम्यारभमाणा भुवनानि विश्वा ।|
      block |परो दिवा पर एना पृथिव्यैतावती महिना सं बभूव ॥|
    block |ऋग्वेदः सूक्तं|
      block |न तमंहो न दुरितं देवासो अष्ट मर्त्यम् ।|
      block |सजोषसो यमर्यमा मित्रो नयन्ति वरुणो अति द्विषः ॥|
      block |तद्धि वयं वृणीमहे वरुण मित्रार्यमन् ।|
      block |येना निरंहसो यूयं पाथ नेथा च मर्त्यमति द्विषः ॥|
      block |ते नूनं नोऽयमूतये वरुणो मित्रो अर्यमा ।|
      block |नयिष्ठा उ नो नेषणि पर्षिष्ठा उ नः पर्षण्यति द्विषः ॥|
      block |यूयं विश्वं परि पाथ वरुणो मित्रो अर्यमा ।|
      block |युष्माकं शर्मणि प्रिये स्याम सुप्रणीतयोऽति द्विषः ॥|
      block |आदित्यासो अति स्रिधो वरुणो मित्रो अर्यमा ।|
      block |उग्रं मरुद्भी रुद्रं हुवेमेन्द्रमग्निं स्वस्तयेऽति द्विषः ॥|
      block |नेतार ऊ षु णस्तिरो वरुणो मित्रो अर्यमा ।|
      block |अति विश्वानि दुरिता राजानश्चर्षणीनामति द्विषः ॥|
      block |शुनमस्मभ्यमूतये वरुणो मित्रो अर्यमा ।|
      block |शर्म यच्छन्तु सप्रथ आदित्यासो यदीमहे अति द्विषः ॥|
      block |यथा ह त्यद्वसवो गौर्यं चित्पदि षिताममुञ्चता यजत्राः ।|
      block |एवो ष्वस्मन्मुञ्चता व्यंहः प्र तार्यग्ने प्रतरं न आयुः ॥|
    block |ऋग्वेदः सूक्तं|
      block |रात्री व्यख्यदायती पुरुत्रा देव्यक्षभिः ।|
      block |विश्वा अधि श्रियोऽधित ॥|
      block |ओर्वप्रा अमर्त्या निवतो देव्युद्वतः ।|
      block |ज्योतिषा बाधते तमः ॥|
      block |निरु स्वसारमस्कृतोषसं देव्यायती ।|
      block |अपेदु हासते तमः ॥|
      block |सा नो अद्य यस्या वयं नि ते यामन्नविक्ष्महि ।|
      block |वृक्षे न वसतिं वयः ॥|
      block |नि ग्रामासो अविक्षत नि पद्वन्तो नि पक्षिणः ।|
      block |नि श्येनासश्चिदर्थिनः ॥|
      block |यावया वृक्यं वृकं यवय स्तेनमूर्म्ये ।|
      block |अथा नः सुतरा भव ॥|
      block |उप मा पेपिशत्तमः कृष्णं व्यक्तमस्थित ।|
      block |उष ऋणेव यातय ॥|
      block |उप ते गा इवाकरं वृणीष्व दुहितर्दिवः ।|
      block |रात्रि स्तोमं न जिग्युषे ॥|
    block |ऋग्वेदः सूक्तं|
      block |ममाग्ने वर्चो विहवेष्वस्तु वयं त्वेन्धानास्तन्वं पुषेम ।|
      block |मह्यं नमन्तां प्रदिशश्चतस्रस्त्वयाध्यक्षेण पृतना जयेम ॥|
      block |मम देवा विहवे सन्तु सर्व इन्द्रवन्तो मरुतो विष्णुरग्निः ।|
      block |ममान्तरिक्षमुरुलोकमस्तु मह्यं वातः पवतां कामे अस्मिन् ॥|
      block |मयि देवा द्रविणमा यजन्तां मय्याशीरस्तु मयि देवहूतिः ।|
      block |दैव्या होतारो वनुषन्त पूर्वेऽरिष्टाः स्याम तन्वा सुवीराः ॥|
      block |मह्यं यजन्तु मम यानि हव्याकूतिः सत्या मनसो मे अस्तु ।|
      block |एनो मा नि गां कतमच्चनाहं विश्वे देवासो अधि वोचता नः ॥|
      block |देवीः षळुर्वीरुरु नः कृणोत विश्वे देवास इह वीरयध्वम् ।|
      block |मा हास्महि प्रजया मा तनूभिर्मा रधाम द्विषते सोम राजन् ॥|
      block |अग्ने मन्युं प्रतिनुदन्परेषामदब्धो गोपाः परि पाहि नस्त्वम् ।|
      block |प्रत्यञ्चो यन्तु निगुतः पुनस्तेऽमैषां चित्तं प्रबुधां वि नेशत् ॥|
      block |धाता धातॄणां भुवनस्य यस्पतिर्देवं त्रातारमभिमातिषाहम् ।|
      block |इमं यज्ञमश्विनोभा बृहस्पतिर्देवाः पान्तु यजमानं न्यर्थात् ॥|
      block |उरुव्यचा नो महिषः शर्म यंसदस्मिन्हवे पुरुहूतः पुरुक्षुः ।|
      block |स नः प्रजायै हर्यश्व मृळयेन्द्र मा नो रीरिषो मा परा दाः ॥|
      block |ये नः सपत्ना अप ते भवन्त्विन्द्राग्निभ्यामव बाधामहे तान् ।|
      block |वसवो रुद्रा आदित्या उपरिस्पृशं मोग्रं चेत्तारमधिराजमक्रन् ॥|
    block |ऋग्वेदः सूक्तं|
      block |नासदासीन्नो सदासीत्तदानीं नासीद्रजो नो व्योमा परो यत् ।|
      block |किमावरीवः कुह कस्य शर्मन्नम्भः किमासीद्गहनं गभीरम् ॥|
      block |न मृत्युरासीदमृतं न तर्हि न रात्र्या अह्न आसीत्प्रकेतः ।|
      block |आनीदवातं स्वधया तदेकं तस्माद्धान्यन्न परः किं चनास ॥|
      block |तम आसीत्तमसा गूळ्हमग्रेऽप्रकेतं सलिलं सर्वमा इदम् ।|
      block |तुच्छ्येनाभ्वपिहितं यदासीत्तपसस्तन्महिनाजायतैकम् ॥|
      block |कामस्तदग्रे समवर्तताधि मनसो रेतः प्रथमं यदासीत् ।|
      block |सतो बन्धुमसति निरविन्दन्हृदि प्रतीष्या कवयो मनीषा ॥|
      block |तिरश्चीनो विततो रश्मिरेषामधः स्विदासी३दुपरि स्विदासी३त् ।|
      block |रेतोधा आसन्महिमान आसन्स्वधा अवस्तात्प्रयतिः परस्तात् ॥|
      block |को अद्धा वेद क इह प्र वोचत्कुत आजाता कुत इयं विसृष्टिः ।|
      block |अर्वाग्देवा अस्य विसर्जनेनाथा को वेद यत आबभूव ॥|
      block |इयं विसृष्टिर्यत आबभूव यदि वा दधे यदि वा न ।|
      block |यो अस्याध्यक्षः परमे व्योमन्सो अङ्ग वेद यदि वा न वेद ॥|
    block |ऋग्वेदः सूक्तं|
      block |यो यज्ञो विश्वतस्तन्तुभिस्तत एकशतं देवकर्मेभिरायतः ।|
      block |इमे वयन्ति पितरो य आययुः प्र वयाप वयेत्यासते तते ॥|
      block |पुमाँ एनं तनुत उत्कृणत्ति पुमान्वि तत्ने अधि नाके अस्मिन् ।|
      block |इमे मयूखा उप सेदुरू सदः सामानि चक्रुस्तसराण्योतवे ॥|
      block |कासीत्प्रमा प्रतिमा किं निदानमाज्यं किमासीत्परिधिः क आसीत् ।|
      block |छन्दः किमासीत्प्रउगं किमुक्थं यद्देवा देवमयजन्त विश्वे ॥|
      block |अग्नेर्गायत्र्यभवत्सयुग्वोष्णिहया सविता सं बभूव ।|
      block |अनुष्टुभा सोम उक्थैर्महस्वान्बृहस्पतेर्बृहती वाचमावत् ॥|
      block |विराण्मित्रावरुणयोरभिश्रीरिन्द्रस्य त्रिष्टुबिह भागो अह्नः ।|
      block |विश्वान्देवाञ्जगत्या विवेश तेन चाकॢप्र ऋषयो मनुष्याः ॥|
      block |चाकॢप्रे तेन ऋषयो मनुष्या यज्ञे जाते पितरो नः पुराणे ।|
      block |पश्यन्मन्ये मनसा चक्षसा तान्य इमं यज्ञमयजन्त पूर्वे ॥|
      block |सहस्तोमाः सहछन्दस आवृतः सहप्रमा ऋषयः सप्त दैव्याः ।|
      block |पूर्वेषां पन्थामनुदृश्य धीरा अन्वालेभिरे रथ्यो न रश्मीन् ॥|
    block |ऋग्वेदः सूक्तं|
      block |अप प्राच इन्द्र विश्वाँ अमित्रानपापाचो अभिभूते नुदस्व ।|
      block |अपोदीचो अप शूराधराच उरौ यथा तव शर्मन्मदेम ॥|
      block |कुविदङ्ग यवमन्तो यवं चिद्यथा दान्त्यनुपूर्वं वियूय ।|
      block |इहेहैषां कृणुहि भोजनानि ये बर्हिषो नमोवृक्तिं न जग्मुः ॥|
      block |नहि स्थूर्यृतुथा यातमस्ति नोत श्रवो विविदे संगमेषु ।|
      block |गव्यन्त इन्द्रं सख्याय विप्रा अश्वायन्तो वृषणं वाजयन्तः ॥|
      block |युवं सुराममश्विना नमुचावासुरे सचा ।|
      block |विपिपाना शुभस्पती इन्द्रं कर्मस्वावतम् ॥|
      block |पुत्रमिव पितरावश्विनोभेन्द्रावथुः काव्यैर्दंसनाभिः ।|
      block |यत्सुरामं व्यपिबः शचीभिः सरस्वती त्वा मघवन्नभिष्णक् ॥|
      block |इन्द्रः सुत्रामा स्ववाँ अवोभिः सुमृळीको भवतु विश्ववेदाः ।|
      block |बाधतां द्वेषो अभयं कृणोतु सुवीर्यस्य पतयः स्याम ॥|
      block |तस्य वयं सुमतौ यज्ञियस्यापि भद्रे सौमनसे स्याम ।|
      block |स सुत्रामा स्ववाँ इन्द्रो अस्मे आराच्चिद्द्वेषः सनुतर्युयोतु ॥|
    block |ऋग्वेदः सूक्तं|
      block |ईजानमिद्द्यौर्गूर्तावसुरीजानं भूमिरभि प्रभूषणि ।|
      block |ईजानं देवावश्विनावभि सुम्नैरवर्धताम् ॥|
      block |ता वां मित्रावरुणा धारयत्क्षिती सुषुम्नेषितत्वता यजामसि ।|
      block |युवोः क्राणाय सख्यैरभि ष्याम रक्षसः ॥|
      block |अधा चिन्नु यद्दिधिषामहे वामभि प्रियं रेक्णः पत्यमानाः ।|
      block |दद्वाँ वा यत्पुष्यति रेक्णः सम्वारन्नकिरस्य मघानि ॥|
      block |असावन्यो असुर सूयत द्यौस्त्वं विश्वेषां वरुणासि राजा ।|
      block |मूर्धा रथस्य चाकन्नैतावतैनसान्तकध्रुक् ॥|
      block |अस्मिन्स्वेतच्छकपूत एनो हिते मित्रे निगतान्हन्ति वीरान् ।|
      block |अवोर्वा यद्धात्तनूष्ववः प्रियासु यज्ञियास्वर्वा ॥|
      block |युवोर्हि मातादितिर्विचेतसा द्यौर्न भूमिः पयसा पुपूतनि ।|
      block |अव प्रिया दिदिष्टन सूरो निनिक्त रश्मिभिः ॥|
      block |युवं ह्यप्नराजावसीदतं तिष्ठद्रथं न धूर्षदं वनर्षदम् ।|
      block |ता नः कणूकयन्तीर्नृमेधस्तत्रे अंहसः सुमेधस्तत्रे अंहसः ॥|
    block |ऋग्वेदः सूक्तं|
      block |प्रो ष्वस्मै पुरोरथमिन्द्राय शूषमर्चत ।|
      block |अभीके चिदु लोककृत्संगे समत्सु वृत्रहास्माकं बोधि चोदिता नभन्तामन्यकेषां ज्याका अधि धन्वसु ॥|
      block |त्वं सिन्धूँरवासृजोऽधराचो अहन्नहिम् ।|
      block |अशत्रुरिन्द्र जज्ञिषे विश्वं पुष्यसि वार्यं तं त्वा परि ष्वजामहे नभन्तामन्यकेषां ज्याका अधि धन्वसु ॥|
      block |वि षु विश्वा अरातयोऽर्यो नशन्त नो धियः ।|
      block |अस्तासि शत्रवे वधं यो न इन्द्र जिघांसति या ते रातिर्ददिर्वसु नभन्तामन्यकेषां ज्याका अधि धन्वसु ॥|
      block |यो न इन्द्राभितो जनो वृकायुरादिदेशति ।|
      block |अधस्पदं तमीं कृधि विबाधो असि सासहिर्नभन्तामन्यकेषां ज्याका अधि धन्वसु ॥|
      block |यो न इन्द्राभिदासति सनाभिर्यश्च निष्ट्यः ।|
      block |अव तस्य बलं तिर महीव द्यौरध त्मना नभन्तामन्यकेषां ज्याका अधि धन्वसु ॥|
      block |वयमिन्द्र त्वायवः सखित्वमा रभामहे ।|
      block |ऋतस्य नः पथा नयाति विश्वानि दुरिता नभन्तामन्यकेषां ज्याका अधि धन्वसु ॥|
      block |अस्मभ्यं सु त्वमिन्द्र तां शिक्ष या दोहते प्रति वरं जरित्रे ।|
      block |अच्छिद्रोध्नी पीपयद्यथा नः सहस्रधारा पयसा मही गौः ॥|
    block |ऋग्वेदः सूक्तं|
      block |उभे यदिन्द्र रोदसी आपप्राथोषा इव ।|
      block |महान्तं त्वा महीनां सम्राजं चर्षणीनां देवी जनित्र्यजीजनद्भद्रा जनित्र्यजीजनत् ॥|
      block |अव स्म दुर्हणायतो मर्तस्य तनुहि स्थिरम् ।|
      block |अधस्पदं तमीं कृधि यो अस्माँ आदिदेशति देवी जनित्र्यजीजनद्भद्रा जनित्र्यजीजनत् ॥|
      block |अव त्या बृहतीरिषो विश्वश्चन्द्रा अमित्रहन् ।|
      block |शचीभिः शक्र धूनुहीन्द्र विश्वाभिरूतिभिर्देवी जनित्र्यजीजनद्भद्रा जनित्र्यजीजनत् ॥|
      block |अव यत्त्वं शतक्रतविन्द्र विश्वानि धूनुषे ।|
      block |रयिं न सुन्वते सचा सहस्रिणीभिरूतिभिर्देवी जनित्र्यजीजनद्भद्रा जनित्र्यजीजनत् ॥|
      block |अव स्वेदा इवाभितो विष्वक्पतन्तु दिद्यवः ।|
      block |दूर्वाया इव तन्तवो व्यस्मदेतु दुर्मतिर्देवी जनित्र्यजीजनद्भद्रा जनित्र्यजीजनत् ॥|
      block |दीर्घं ह्यङ्कुशं यथा शक्तिं बिभर्षि मन्तुमः ।|
      block |पूर्वेण मघवन्पदाजो वयां यथा यमो देवी जनित्र्यजीजनद्भद्रा जनित्र्यजीजनत् ॥|
      block |नकिर्देवा मिनीमसि नकिरा योपयामसि मन्त्रश्रुत्यं चरामसि ।|
      block |पक्षेभिरपिकक्षेभिरत्राभि सं रभामहे ॥|
    block |ऋग्वेदः सूक्तं|
      block |यस्मिन्वृक्षे सुपलाशे देवैः सम्पिबते यमः ।|
      block |अत्रा नो विश्पतिः पिता पुराणाँ अनु वेनति ॥|
      block |पुराणाँ अनुवेनन्तं चरन्तं पापयामुया ।|
      block |असूयन्नभ्यचाकशं तस्मा अस्पृहयं पुनः ॥|
      block |यं कुमार नवं रथमचक्रं मनसाकृणोः ।|
      block |एकेषं विश्वतः प्राञ्चमपश्यन्नधि तिष्ठसि ॥|
      block |यं कुमार प्रावर्तयो रथं विप्रेभ्यस्परि ।|
      block |तं सामानु प्रावर्तत समितो नाव्याहितम् ॥|
      block |कः कुमारमजनयद्रथं को निरवर्तयत् ।|
      block |कः स्वित्तदद्य नो ब्रूयादनुदेयी यथाभवत् ॥|
      block |यथाभवदनुदेयी ततो अग्रमजायत ।|
      block |पुरस्ताद्बुध्न आततः पश्चान्निरयणं कृतम् ॥|
      block |इदं यमस्य सादनं देवमानं यदुच्यते ।|
      block |इयमस्य धम्यते नाळीरयं गीर्भिः परिष्कृतः ॥|
    block |ऋग्वेदः सूक्तं|
      block |केश्यग्निं केशी विषं केशी बिभर्ति रोदसी ।|
      block |केशी विश्वं स्वर्दृशे केशीदं ज्योतिरुच्यते ॥|
      block |मुनयो वातरशनाः पिशङ्गा वसते मला ।|
      block |वातस्यानु ध्राजिं यन्ति यद्देवासो अविक्षत ॥|
      block |उन्मदिता मौनेयेन वाताँ आ तस्थिमा वयम् ।|
      block |शरीरेदस्माकं यूयं मर्तासो अभि पश्यथ ॥|
      block |अन्तरिक्षेण पतति विश्वा रूपावचाकशत् ।|
      block |मुनिर्देवस्यदेवस्य सौकृत्याय सखा हितः ॥|
      block |वातस्याश्वो वायोः सखाथो देवेषितो मुनिः ।|
      block |उभौ समुद्रावा क्षेति यश्च पूर्व उतापरः ॥|
      block |अप्सरसां गन्धर्वाणां मृगाणां चरणे चरन् ।|
      block |केशी केतस्य विद्वान्सखा स्वादुर्मदिन्तमः ॥|
      block |वायुरस्मा उपामन्थत्पिनष्टि स्मा कुनन्नमा ।|
      block |केशी विषस्य पात्रेण यद्रुद्रेणापिबत्सह ॥|
    block |ऋग्वेदः सूक्तं|
      block |उत देवा अवहितं देवा उन्नयथा पुनः ।|
      block |उतागश्चक्रुषं देवा देवा जीवयथा पुनः ॥|
      block |द्वाविमौ वातौ वात आ सिन्धोरा परावतः ।|
      block |दक्षं ते अन्य आ वातु परान्यो वातु यद्रपः ॥|
      block |आ वात वाहि भेषजं वि वात वाहि यद्रपः ।|
      block |त्वं हि विश्वभेषजो देवानां दूत ईयसे ॥|
      block |आ त्वागमं शंतातिभिरथो अरिष्टतातिभिः ।|
      block |दक्षं ते भद्रमाभार्षं परा यक्ष्मं सुवामि ते ॥|
      block |त्रायन्तामिह देवास्त्रायतां मरुतां गणः ।|
      block |त्रायन्तां विश्वा भूतानि यथायमरपा असत् ॥|
      block |आप इद्वा उ भेषजीरापो अमीवचातनीः ।|
      block |आपः सर्वस्य भेषजीस्तास्ते कृण्वन्तु भेषजम् ॥|
      block |हस्ताभ्यां दशशाखाभ्यां जिह्वा वाचः पुरोगवी ।|
      block |अनामयित्नुभ्यां त्वा ताभ्यां त्वोप स्पृशामसि ॥|
    block |ऋग्वेदः सूक्तं|
      block |तव त्य इन्द्र सख्येषु वह्नय ऋतं मन्वाना व्यदर्दिरुर्वलम् ।|
      block |यत्रा दशस्यन्नुषसो रिणन्नपः कुत्साय मन्मन्नह्यश्च दंसयः ॥|
      block |अवासृजः प्रस्वः श्वञ्चयो गिरीनुदाज उस्रा अपिबो मधु प्रियम् ।|
      block |अवर्धयो वनिनो अस्य दंससा शुशोच सूर्य ऋतजातया गिरा ॥|
      block |वि सूर्यो मध्ये अमुचद्रथं दिवो विदद्दासाय प्रतिमानमार्यः ।|
      block |दृळ्हानि पिप्रोरसुरस्य मायिन इन्द्रो व्यास्यच्चकृवाँ ऋजिश्वना ॥|
      block |अनाधृष्टानि धृषितो व्यास्यन्निधीँरदेवाँ अमृणदयास्यः ।|
      block |मासेव सूर्यो वसु पुर्यमा ददे गृणानः शत्रूँरशृणाद्विरुक्मता ॥|
      block |अयुद्धसेनो विभ्वा विभिन्दता दाशद्वृत्रहा तुज्यानि तेजते ।|
      block |इन्द्रस्य वज्रादबिभेदभिश्नथः प्राक्रामच्छुन्ध्यूरजहादुषा अनः ॥|
      block |एता त्या ते श्रुत्यानि केवला यदेक एकमकृणोरयज्ञम् ।|
      block |मासां विधानमदधा अधि द्यवि त्वया विभिन्नं भरति प्रधिं पिता ॥|
    block |ऋग्वेदः सूक्तं|
      block |सूर्यरश्मिर्हरिकेशः पुरस्तात्सविता ज्योतिरुदयाँ अजस्रम् ।|
      block |तस्य पूषा प्रसवे याति विद्वान्सम्पश्यन्विश्वा भुवनानि गोपाः ॥|
      block |नृचक्षा एष दिवो मध्य आस्त आपप्रिवान्रोदसी अन्तरिक्षम् ।|
      block |स विश्वाचीरभि चष्टे घृताचीरन्तरा पूर्वमपरं च केतुम् ॥|
      block |रायो बुध्नः संगमनो वसूनां विश्वा रूपाभि चष्टे शचीभिः ।|
      block |देव इव सविता सत्यधर्मेन्द्रो न तस्थौ समरे धनानाम् ॥|
      block |विश्वावसुं सोम गन्धर्वमापो ददृशुषीस्तदृतेना व्यायन् ।|
      block |तदन्ववैदिन्द्रो रारहाण आसां परि सूर्यस्य परिधीँरपश्यत् ॥|
      block |विश्वावसुरभि तन्नो गृणातु दिव्यो गन्धर्वो रजसो विमानः ।|
      block |यद्वा घा सत्यमुत यन्न विद्म धियो हिन्वानो धिय इन्नो अव्याः ॥|
      block |सस्निमविन्दच्चरणे नदीनामपावृणोद्दुरो अश्मव्रजानाम् ।|
      block |प्रासां गन्धर्वो अमृतानि वोचदिन्द्रो दक्षं परि जानादहीनाम् ॥|
    block |ऋग्वेदः सूक्तं|
      block |अग्ने तव श्रवो वयो महि भ्राजन्ते अर्चयो विभावसो ।|
      block |बृहद्भानो शवसा वाजमुक्थ्यं दधासि दाशुषे कवे ॥|
      block |पावकवर्चाः शुक्रवर्चा अनूनवर्चा उदियर्षि भानुना ।|
      block |पुत्रो मातरा विचरन्नुपावसि पृणक्षि रोदसी उभे ॥|
      block |ऊर्जो नपाज्जातवेदः सुशस्तिभिर्मन्दस्व धीतिभिर्हितः ।|
      block |त्वे इषः सं दधुर्भूरिवर्पसश्चित्रोतयो वामजाताः ॥|
      block |इरज्यन्नग्ने प्रथयस्व जन्तुभिरस्मे रायो अमर्त्य ।|
      block |स दर्शतस्य वपुषो वि राजसि पृणक्षि सानसिं क्रतुम् ॥|
      block |इष्कर्तारमध्वरस्य प्रचेतसं क्षयन्तं राधसो महः ।|
      block |रातिं वामस्य सुभगां महीमिषं दधासि सानसिं रयिम् ॥|
      block |ऋतावानं महिषं विश्वदर्शतमग्निं सुम्नाय दधिरे पुरो जनाः ।|
      block |श्रुत्कर्णं सप्रथस्तमं त्वा गिरा दैव्यं मानुषा युगा ॥|
    block |ऋग्वेदः सूक्तं|
      block |अग्ने अच्छा वदेह नः प्रत्यङ्नः सुमना भव ।|
      block |प्र नो यच्छ विशस्पते धनदा असि नस्त्वम् ॥|
      block |प्र नो यच्छत्वर्यमा प्र भगः प्र बृहस्पतिः ।|
      block |प्र देवाः प्रोत सूनृता रायो देवी ददातु नः ॥|
      block |सोमं राजानमवसेऽग्निं गीर्भिर्हवामहे ।|
      block |आदित्यान्विष्णुं सूर्यं ब्रह्माणं च बृहस्पतिम् ॥|
      block |इन्द्रवायू बृहस्पतिं सुहवेह हवामहे ।|
      block |यथा नः सर्व इज्जनः संगत्यां सुमना असत् ॥|
      block |अर्यमणं बृहस्पतिमिन्द्रं दानाय चोदय ।|
      block |वातं विष्णुं सरस्वतीं सवितारं च वाजिनम् ॥|
      block |त्वं नो अग्ने अग्निभिर्ब्रह्म यज्ञं च वर्धय ।|
      block |त्वं नो देवतातये रायो दानाय चोदय ॥|
    block |ऋग्वेदः सूक्तं|
      block |अयमग्ने जरिता त्वे अभूदपि सहसः सूनो नह्यन्यदस्त्याप्यम् ।|
      block |भद्रं हि शर्म त्रिवरूथमस्ति त आरे हिंसानामप दिद्युमा कृधि ॥|
      block |प्रवत्ते अग्ने जनिमा पितूयतः साचीव विश्वा भुवना न्यृञ्जसे ।|
      block |प्र सप्तयः प्र सनिषन्त नो धियः पुरश्चरन्ति पशुपा इव त्मना ॥|
      block |उत वा उ परि वृणक्षि बप्सद्बहोरग्न उलपस्य स्वधावः ।|
      block |उत खिल्या उर्वराणां भवन्ति मा ते हेतिं तविषीं चुक्रुधाम ॥|
      block |यदुद्वतो निवतो यासि बप्सत्पृथगेषि प्रगर्धिनीव सेना ।|
      block |यदा ते वातो अनुवाति शोचिर्वप्तेव श्मश्रु वपसि प्र भूम ॥|
      block |प्रत्यस्य श्रेणयो ददृश्र एकं नियानं बहवो रथासः ।|
      block |बाहू यदग्ने अनुमर्मृजानो न्यङ्ङुत्तानामन्वेषि भूमिम् ॥|
      block |उत्ते शुष्मा जिहतामुत्ते अर्चिरुत्ते अग्ने शशमानस्य वाजाः ।|
      block |उच्छ्वञ्चस्व नि नम वर्धमान आ त्वाद्य विश्वे वसवः सदन्तु ॥|
      block |अपामिदं न्ययनं समुद्रस्य निवेशनम् ।|
      block |अन्यं कृणुष्वेतः पन्थां तेन याहि वशाँ अनु ॥|
      block |आयने ते परायणे दूर्वा रोहन्तु पुष्पिणीः ।|
      block |ह्रदाश्च पुण्डरीकाणि समुद्रस्य गृहा इमे ॥|
    block |ऋग्वेदः सूक्तं|
      block |त्यं चिदत्रिमृतजुरमर्थमश्वं न यातवे ।|
      block |कक्षीवन्तं यदी पुना रथं न कृणुथो नवम् ॥|
      block |त्यं चिदश्वं न वाजिनमरेणवो यमत्नत ।|
      block |दृळ्हं ग्रन्थिं न वि ष्यतमत्रिं यविष्ठमा रजः ॥|
      block |नरा दंसिष्ठवत्रये शुभ्रा सिषासतं धियः ।|
      block |अथा हि वां दिवो नरा पुन स्तोमो न विशसे ॥|
      block |चिते तद्वां सुराधसा रातिः सुमतिरश्विना ।|
      block |आ यन्नः सदने पृथौ समने पर्षथो नरा ॥|
      block |युवं भुज्युं समुद्र आ रजसः पार ईङ्खितम् ।|
      block |यातमच्छा पतत्रिभिर्नासत्या सातये कृतम् ॥|
      block |आ वां सुम्नैः शंयू इव मंहिष्ठा विश्ववेदसा ।|
      block |समस्मे भूषतं नरोत्सं न पिप्युषीरिषः ॥|
    block |ऋग्वेदः सूक्तं|
      block |अयं हि ते अमर्त्य इन्दुरत्यो न पत्यते ।|
      block |दक्षो विश्वायुर्वेधसे ॥|
      block |अयमस्मासु काव्य ऋभुर्वज्रो दास्वते ।|
      block |अयं बिभर्त्यूर्ध्वकृशनं मदमृभुर्न कृत्व्यं मदम् ॥|
      block |घृषुः श्येनाय कृत्वन आसु स्वासु वंसगः ।|
      block |अव दीधेदहीशुवः ॥|
      block |यं सुपर्णः परावतः श्येनस्य पुत्र आभरत् ।|
      block |शतचक्रं योऽह्यो वर्तनिः ॥|
      block |यं ते श्येनश्चारुमवृकं पदाभरदरुणं मानमन्धसः ।|
      block |एना वयो वि तार्यायुर्जीवस एना जागार बन्धुता ॥|
      block |एवा तदिन्द्र इन्दुना देवेषु चिद्धारयाते महि त्यजः ।|
      block |क्रत्वा वयो वि तार्यायुः सुक्रतो क्रत्वायमस्मदा सुतः ॥|
    block |ऋग्वेदः सूक्तं|
      block |इमां खनाम्योषधिं वीरुधं बलवत्तमाम् ।|
      block |यया सपत्नीं बाधते यया संविन्दते पतिम् ॥|
      block |उत्तानपर्णे सुभगे देवजूते सहस्वति ।|
      block |सपत्नीं मे परा धम पतिं मे केवलं कुरु ॥|
      block |उत्तराहमुत्तर उत्तरेदुत्तराभ्यः ।|
      block |अथा सपत्नी या ममाधरा साधराभ्यः ॥|
      block |नह्यस्या नाम गृभ्णामि नो अस्मिन्रमते जने ।|
      block |परामेव परावतं सपत्नीं गमयामसि ॥|
      block |अहमस्मि सहमानाथ त्वमसि सासहिः ।|
      block |उभे सहस्वती भूत्वी सपत्नीं मे सहावहै ॥|
      block |उप तेऽधां सहमानामभि त्वाधां सहीयसा ।|
      block |मामनु प्र ते मनो वत्सं गौरिव धावतु पथा वारिव धावतु ॥|
    block |ऋग्वेदः सूक्तं|
      block |अरण्यान्यरण्यान्यसौ या प्रेव नश्यसि ।|
      block |कथा ग्रामं न पृच्छसि न त्वा भीरिव विन्दती३ँ ॥|
      block |वृषारवाय वदते यदुपावति चिच्चिकः ।|
      block |आघाटिभिरिव धावयन्नरण्यानिर्महीयते ॥|
      block |उत गाव इवादन्त्युत वेश्मेव दृश्यते ।|
      block |उतो अरण्यानिः सायं शकटीरिव सर्जति ॥|
      block |गामङ्गैष आ ह्वयति दार्वङ्गैषो अपावधीत् ।|
      block |वसन्नरण्यान्यां सायमक्रुक्षदिति मन्यते ॥|
      block |न वा अरण्यानिर्हन्त्यन्यश्चेन्नाभिगच्छति ।|
      block |स्वादोः फलस्य जग्ध्वाय यथाकामं नि पद्यते ॥|
      block |आञ्जनगन्धिं सुरभिं बह्वन्नामकृषीवलाम् ।|
      block |प्राहं मृगाणां मातरमरण्यानिमशंसिषम् ॥|
    block |ऋग्वेदः सूक्तं|
      block |श्रत्ते दधामि प्रथमाय मन्यवेऽहन्यद्वृत्रं नर्यं विवेरपः ।|
      block |उभे यत्त्वा भवतो रोदसी अनु रेजते शुष्मात्पृथिवी चिदद्रिवः ॥|
      block |त्वं मायाभिरनवद्य मायिनं श्रवस्यता मनसा वृत्रमर्दयः ।|
      block |त्वामिन्नरो वृणते गविष्टिषु त्वां विश्वासु हव्यास्विष्टिषु ॥|
      block |ऐषु चाकन्धि पुरुहूत सूरिषु वृधासो ये मघवन्नानशुर्मघम् ।|
      block |अर्चन्ति तोके तनये परिष्टिषु मेधसाता वाजिनमह्रये धने ॥|
      block |स इन्नु रायः सुभृतस्य चाकनन्मदं यो अस्य रंह्यं चिकेतति ।|
      block |त्वावृधो मघवन्दाश्वध्वरो मक्षू स वाजं भरते धना नृभिः ॥|
      block |त्वं शर्धाय महिना गृणान उरु कृधि मघवञ्छग्धि रायः ।|
      block |त्वं नो मित्रो वरुणो न मायी पित्वो न दस्म दयसे विभक्ता ॥|
    block |ऋग्वेदः सूक्तं|
      block |सुष्वाणास इन्द्र स्तुमसि त्वा ससवांसश्च तुविनृम्ण वाजम् ।|
      block |आ नो भर सुवितं यस्य चाकन्त्मना तना सनुयाम त्वोताः ॥|
      block |ऋष्वस्त्वमिन्द्र शूर जातो दासीर्विशः सूर्येण सह्याः ।|
      block |गुहा हितं गुह्यं गूळ्हमप्सु बिभृमसि प्रस्रवणे न सोमम् ॥|
      block |अर्यो वा गिरो अभ्यर्च विद्वानृषीणां विप्रः सुमतिं चकानः ।|
      block |ते स्याम ये रणयन्त सोमैरेनोत तुभ्यं रथोळ्ह भक्षैः ॥|
      block |इमा ब्रह्मेन्द्र तुभ्यं शंसि दा नृभ्यो नृणां शूर शवः ।|
      block |तेभिर्भव सक्रतुर्येषु चाकन्नुत त्रायस्व गृणत उत स्तीन् ॥|
      block |श्रुधी हवमिन्द्र शूर पृथ्या उत स्तवसे वेन्यस्यार्कैः ।|
      block |आ यस्ते योनिं घृतवन्तमस्वारूर्मिर्न निम्नैर्द्रवयन्त वक्वाः ॥|
    block |ऋग्वेदः सूक्तं|
      block |सविता यन्त्रैः पृथिवीमरम्णादस्कम्भने सविता द्यामदृंहत् ।|
      block |अश्वमिवाधुक्षद्धुनिमन्तरिक्षमतूर्ते बद्धं सविता समुद्रम् ॥|
      block |यत्रा समुद्र स्कभितो व्यौनदपां नपात्सविता तस्य वेद ।|
      block |अतो भूरत आ उत्थितं रजोऽतो द्यावापृथिवी अप्रथेताम् ॥|
      block |पश्चेदमन्यदभवद्यजत्रममर्त्यस्य भुवनस्य भूना ।|
      block |सुपर्णो अङ्ग सवितुर्गरुत्मान्पूर्वो जातः स उ अस्यानु धर्म ॥|
      block |गाव इव ग्रामं यूयुधिरिवाश्वान्वाश्रेव वत्सं सुमना दुहाना ।|
      block |पतिरिव जायामभि नो न्येतु धर्ता दिवः सविता विश्ववारः ॥|
      block |हिरण्यस्तूपः सवितर्यथा त्वाङ्गिरसो जुह्वे वाजे अस्मिन् ।|
      block |एवा त्वार्चन्नवसे वन्दमानः सोमस्येवांशुं प्रति जागराहम् ॥|
    block |ऋग्वेदः सूक्तं|
      block |समिद्धश्चित्समिध्यसे देवेभ्यो हव्यवाहन ।|
      block |आदित्यै रुद्रैर्वसुभिर्न आ गहि मृळीकाय न आ गहि ॥|
      block |इमं यज्ञमिदं वचो जुजुषाण उपागहि ।|
      block |मर्तासस्त्वा समिधान हवामहे मृळीकाय हवामहे ॥|
      block |त्वामु जातवेदसं विश्ववारं गृणे धिया ।|
      block |अग्ने देवाँ आ वह नः प्रियव्रतान्मृळीकाय प्रियव्रतान् ॥|
      block |अग्निर्देवो देवानामभवत्पुरोहितोऽग्निं मनुष्या ऋषयः समीधिरे ।|
      block |अग्निं महो धनसातावहं हुवे मृळीकं धनसातये ॥|
      block |अग्निरत्रिं भरद्वाजं गविष्ठिरं प्रावन्नः कण्वं त्रसदस्युमाहवे ।|
      block |अग्निं वसिष्ठो हवते पुरोहितो मृळीकाय पुरोहितः ॥|
    block |ऋग्वेदः सूक्तं|
      block |श्रद्धयाग्निः समिध्यते श्रद्धया हूयते हविः ।|
      block |श्रद्धां भगस्य मूर्धनि वचसा वेदयामसि ॥|
      block |प्रियं श्रद्धे ददतः प्रियं श्रद्धे दिदासतः ।|
      block |प्रियं भोजेषु यज्वस्विदं म उदितं कृधि ॥|
      block |यथा देवा असुरेषु श्रद्धामुग्रेषु चक्रिरे ।|
      block |एवं भोजेषु यज्वस्वस्माकमुदितं कृधि ॥|
      block |श्रद्धां देवा यजमाना वायुगोपा उपासते ।|
      block |श्रद्धां हृदय्ययाकूत्या श्रद्धया विन्दते वसु ॥|
      block |श्रद्धां प्रातर्हवामहे श्रद्धां मध्यंदिनं परि ।|
      block |श्रद्धां सूर्यस्य निम्रुचि श्रद्धे श्रद्धापयेह नः ॥|
    block |ऋग्वेदः सूक्तं|
      block |शास इत्था महाँ अस्यमित्रखादो अद्भुतः ।|
      block |न यस्य हन्यते सखा न जीयते कदा चन ॥|
      block |स्वस्तिदा विशस्पतिर्वृत्रहा विमृधो वशी ।|
      block |वृषेन्द्रः पुर एतु नः सोमपा अभयंकरः ॥|
      block |वि रक्षो वि मृधो जहि वि वृत्रस्य हनू रुज ।|
      block |वि मन्युमिन्द्र वृत्रहन्नमित्रस्याभिदासतः ॥|
      block |वि न इन्द्र मृधो जहि नीचा यच्छ पृतन्यतः ।|
      block |यो अस्माँ अभिदासत्यधरं गमया तमः ॥|
      block |अपेन्द्र द्विषतो मनोऽप जिज्यासतो वधम् ।|
      block |वि मन्योः शर्म यच्छ वरीयो यवया वधम् ॥|
    block |ऋग्वेदः सूक्तं|
      block |ईङ्खयन्तीरपस्युव इन्द्रं जातमुपासते ।|
      block |भेजानासः सुवीर्यम् ॥|
      block |त्वमिन्द्र बलादधि सहसो जात ओजसः ।|
      block |त्वं वृषन्वृषेदसि ॥|
      block |त्वमिन्द्रासि वृत्रहा व्यन्तरिक्षमतिरः ।|
      block |उद्द्यामस्तभ्ना ओजसा ॥|
      block |त्वमिन्द्र सजोषसमर्कं बिभर्षि बाह्वोः ।|
      block |वज्रं शिशान ओजसा ॥|
      block |त्वमिन्द्राभिभूरसि विश्वा जातान्योजसा ।|
      block |स विश्वा भुव आभवः ॥|
    block |ऋग्वेदः सूक्तं|
      block |सोम एकेभ्यः पवते घृतमेक उपासते ।|
      block |येभ्यो मधु प्रधावति ताँश्चिदेवापि गच्छतात् ॥|
      block |तपसा ये अनाधृष्यास्तपसा ये स्वर्ययुः ।|
      block |तपो ये चक्रिरे महस्ताँश्चिदेवापि गच्छतात् ॥|
      block |ये युध्यन्ते प्रधनेषु शूरासो ये तनूत्यजः ।|
      block |ये वा सहस्रदक्षिणास्ताँश्चिदेवापि गच्छतात् ॥|
      block |ये चित्पूर्व ऋतसाप ऋतावान ऋतावृधः ।|
      block |पितॄन्तपस्वतो यम ताँश्चिदेवापि गच्छतात् ॥|
      block |सहस्रणीथाः कवयो ये गोपायन्ति सूर्यम् ।|
      block |ऋषीन्तपस्वतो यम तपोजाँ अपि गच्छतात् ॥|
    block |ऋग्वेदः सूक्तं|
      block |अरायि काणे विकटे गिरिं गच्छ सदान्वे ।|
      block |शिरिम्बिठस्य सत्वभिस्तेभिष्ट्वा चातयामसि ॥|
      block |चत्तो इतश्चत्तामुतः सर्वा भ्रूणान्यारुषी ।|
      block |अराय्यं ब्रह्मणस्पते तीक्ष्णशृण्गोदृषन्निहि ॥|
      block |अदो यद्दारु प्लवते सिन्धोः पारे अपूरुषम् ।|
      block |तदा रभस्व दुर्हणो तेन गच्छ परस्तरम् ॥|
      block |यद्ध प्राचीरजगन्तोरो मण्डूरधाणिकीः ।|
      block |हता इन्द्रस्य शत्रवः सर्वे बुद्बुदयाशवः ॥|
      block |परीमे गामनेषत पर्यग्निमहृषत ।|
      block |देवेष्वक्रत श्रवः क इमाँ आ दधर्षति ॥|
    block |ऋग्वेदः सूक्तं|
      block |अग्निं हिन्वन्तु नो धियः सप्तिमाशुमिवाजिषु ।|
      block |तेन जेष्म धनंधनम् ॥|
      block |यया गा आकरामहे सेनयाग्ने तवोत्या ।|
      block |तां नो हिन्व मघत्तये ॥|
      block |आग्ने स्थूरं रयिं भर पृथुं गोमन्तमश्विनम् ।|
      block |अङ्धि खं वर्तया पणिम् ॥|
      block |अग्ने नक्षत्रमजरमा सूर्यं रोहयो दिवि ।|
      block |दधज्ज्योतिर्जनेभ्यः ॥|
      block |अग्ने केतुर्विशामसि प्रेष्ठः श्रेष्ठ उपस्थसत् ।|
      block |बोधा स्तोत्रे वयो दधत् ॥|
    block |ऋग्वेदः सूक्तं|
      block |इमा नु कं भुवना सीषधामेन्द्रश्च विश्वे च देवाः ॥|
      block |यज्ञं च नस्तन्वं च प्रजां चादित्यैरिन्द्रः सह चीकॢपाति ॥|
      block |आदित्यैरिन्द्रः सगणो मरुद्भिरस्माकं भूत्वविता तनूनाम् ॥|
      block |हत्वाय देवा असुरान्यदायन्देवा देवत्वमभिरक्षमाणाः ॥|
      block |प्रत्यञ्चमर्कमनयञ्छचीभिरादित्स्वधामिषिरां पर्यपश्यन् ॥|
    block |ऋग्वेदः सूक्तं|
      block |सूर्यो नो दिवस्पातु वातो अन्तरिक्षात् ।|
      block |अग्निर्नः पार्थिवेभ्यः ॥|
      block |जोषा सवितर्यस्य ते हरः शतं सवाँ अर्हति ।|
      block |पाहि नो दिद्युतः पतन्त्याः ॥|
      block |चक्षुर्नो देवः सविता चक्षुर्न उत पर्वतः ।|
      block |चक्षुर्धाता दधातु नः ॥|
      block |चक्षुर्नो धेहि चक्षुषे चक्षुर्विख्यै तनूभ्यः ।|
      block |सं चेदं वि च पश्येम ॥|
      block |सुसंदृशं त्वा वयं प्रति पश्येम सूर्य ।|
      block |वि पश्येम नृचक्षसः ॥|
    block |ऋग्वेदः सूक्तं|
      block |उदसौ सूर्यो अगादुदयं मामको भगः ।|
      block |अहं तद्विद्वला पतिमभ्यसाक्षि विषासहिः ॥|
      block |अहं केतुरहं मूर्धाहमुग्रा विवाचनी ।|
      block |ममेदनु क्रतुं पतिः सेहानाया उपाचरेत् ॥|
      block |मम पुत्राः शत्रुहणोऽथो मे दुहिता विराट् ।|
      block |उताहमस्मि संजया पत्यौ मे श्लोक उत्तमः ॥|
      block |येनेन्द्रो हविषा कृत्व्यभवद्द्युम्न्युत्तमः ।|
      block |इदं तदक्रि देवा असपत्ना किलाभुवम् ॥|
      block |असपत्ना सपत्नघ्नी जयन्त्यभिभूवरी ।|
      block |आवृक्षमन्यासां वर्चो राधो अस्थेयसामिव ॥|
      block |समजैषमिमा अहं सपत्नीरभिभूवरी ।|
      block |यथाहमस्य वीरस्य विराजानि जनस्य च ॥|
    block |ऋग्वेदः सूक्तं|
      block |तीव्रस्याभिवयसो अस्य पाहि सर्वरथा वि हरी इह मुञ्च ।|
      block |इन्द्र मा त्वा यजमानासो अन्ये नि रीरमन्तुभ्यमिमे सुतासः ॥|
      block |तुभ्यं सुतास्तुभ्यमु सोत्वासस्त्वां गिरः श्वात्र्या आ ह्वयन्ति ।|
      block |इन्द्रेदमद्य सवनं जुषाणो विश्वस्य विद्वाँ इह पाहि सोमम् ॥|
      block |य उशता मनसा सोममस्मै सर्वहृदा देवकामः सुनोति ।|
      block |न गा इन्द्रस्तस्य परा ददाति प्रशस्तमिच्चारुमस्मै कृणोति ॥|
      block |अनुस्पष्टो भवत्येषो अस्य यो अस्मै रेवान्न सुनोति सोमम् ।|
      block |निररत्नौ मघवा तं दधाति ब्रह्मद्विषो हन्त्यनानुदिष्टः ॥|
      block |अश्वायन्तो गव्यन्तो वाजयन्तो हवामहे त्वोपगन्तवा उ ।|
      block |आभूषन्तस्ते सुमतौ नवायां वयमिन्द्र त्वा शुनं हुवेम ॥|
    block |ऋग्वेदः सूक्तं|
      block |मुञ्चामि त्वा हविषा जीवनाय कमज्ञातयक्ष्मादुत राजयक्ष्मात् ।|
      block |ग्राहिर्जग्राह यदि वैतदेनं तस्या इन्द्राग्नी प्र मुमुक्तमेनम् ॥|
      block |यदि क्षितायुर्यदि वा परेतो यदि मृत्योरन्तिकं नीत एव ।|
      block |तमा हरामि निरृतेरुपस्थादस्पार्षमेनं शतशारदाय ॥|
      block |सहस्राक्षेण शतशारदेन शतायुषा हविषाहार्षमेनम् ।|
      block |शतं यथेमं शरदो नयातीन्द्रो विश्वस्य दुरितस्य पारम् ॥|
      block |शतं जीव शरदो वर्धमानः शतं हेमन्ताञ्छतमु वसन्तान् ।|
      block |शतमिन्द्राग्नी सविता बृहस्पतिः शतायुषा हविषेमं पुनर्दुः ॥|
      block |आहार्षं त्वाविदं त्वा पुनरागाः पुनर्नव ।|
      block |सर्वाङ्ग सर्वं ते चक्षुः सर्वमायुश्च तेऽविदम् ॥|
    block |ऋग्वेदः सूक्तं|
      block |ब्रह्मणाग्निः संविदानो रक्षोहा बाधतामितः ।|
      block |अमीवा यस्ते गर्भं दुर्णामा योनिमाशये ॥|
      block |यस्ते गर्भममीवा दुर्णामा योनिमाशये ।|
      block |अग्निष्टं ब्रह्मणा सह निष्क्रव्यादमनीनशत् ॥|
      block |यस्ते हन्ति पतयन्तं निषत्स्नुं यः सरीसृपम् ।|
      block |जातं यस्ते जिघांसति तमितो नाशयामसि ॥|
      block |यस्त ऊरू विहरत्यन्तरा दम्पती शये ।|
      block |योनिं यो अन्तरारेळ्हि तमितो नाशयामसि ॥|
      block |यस्त्वा भ्राता पतिर्भूत्वा जारो भूत्वा निपद्यते ।|
      block |प्रजां यस्ते जिघांसति तमितो नाशयामसि ॥|
      block |यस्त्वा स्वप्नेन तमसा मोहयित्वा निपद्यते ।|
      block |प्रजां यस्ते जिघांसति तमितो नाशयामसि ॥|
    block |ऋग्वेदः सूक्तं|
      block |अक्षीभ्यां ते नासिकाभ्यां कर्णाभ्यां छुबुकादधि ।|
      block |यक्ष्मं शीर्षण्यं मस्तिष्काज्जिह्वाया वि वृहामि ते ॥|
      block |ग्रीवाभ्यस्त उष्णिहाभ्यः कीकसाभ्यो अनूक्यात् ।|
      block |यक्ष्मं दोषण्यमंसाभ्यां बाहुभ्यां वि वृहामि ते ॥|
      block |आन्त्रेभ्यस्ते गुदाभ्यो वनिष्ठोर्हृदयादधि ।|
      block |यक्ष्मं मतस्नाभ्यां यक्नः प्लाशिभ्यो वि वृहामि ते ॥|
      block |ऊरुभ्यां ते अष्ठीवद्भ्यां पार्ष्णिभ्यां प्रपदाभ्याम् ।|
      block |यक्ष्मं श्रोणिभ्यां भासदाद्भंससो वि वृहामि ते ॥|
      block |मेहनाद्वनंकरणाल्लोमभ्यस्ते नखेभ्यः ।|
      block |यक्ष्मं सर्वस्मादात्मनस्तमिदं वि वृहामि ते ॥|
      block |अङ्गादङ्गाल्लोम्नोलोम्नो जातं पर्वणिपर्वणि ।|
      block |यक्ष्मं सर्वस्मादात्मनस्तमिदं वि वृहामि ते ॥|
    block |ऋग्वेदः सूक्तं|
      block |अपेहि मनसस्पतेऽप क्राम परश्चर ।|
      block |परो निरृत्या आ चक्ष्व बहुधा जीवतो मनः ॥|
      block |भद्रं वै वरं वृणते भद्रं युञ्जन्ति दक्षिणम् ।|
      block |भद्रं वैवस्वते चक्षुर्बहुत्रा जीवतो मनः ॥|
      block |यदाशसा निःशसाभिशसोपारिम जाग्रतो यत्स्वपन्तः ।|
      block |अग्निर्विश्वान्यप दुष्कृतान्यजुष्टान्यारे अस्मद्दधातु ॥|
      block |यदिन्द्र ब्रह्मणस्पतेऽभिद्रोहं चरामसि ।|
      block |प्रचेता न आङ्गिरसो द्विषतां पात्वंहसः ॥|
      block |अजैष्माद्यासनाम चाभूमानागसो वयम् ।|
      block |जाग्रत्स्वप्नः संकल्पः पापो यं द्विष्मस्तं स ऋच्छतु यो नो द्वेष्टि तमृच्छतु ॥|
    block |ऋग्वेदः सूक्तं|
      block |देवाः कपोत इषितो यदिच्छन्दूतो निरृत्या इदमाजगाम ।|
      block |तस्मा अर्चाम कृणवाम निष्कृतिं शं नो अस्तु द्विपदे शं चतुष्पदे ॥|
      block |शिवः कपोत इषितो नो अस्त्वनागा देवाः शकुनो गृहेषु ।|
      block |अग्निर्हि विप्रो जुषतां हविर्नः परि हेतिः पक्षिणी नो वृणक्तु ॥|
      block |हेतिः पक्षिणी न दभात्यस्मानाष्ट्र्यां पदं कृणुते अग्निधाने ।|
      block |शं नो गोभ्यश्च पुरुषेभ्यश्चास्तु मा नो हिंसीदिह देवाः कपोतः ॥|
      block |यदुलूको वदति मोघमेतद्यत्कपोतः पदमग्नौ कृणोति ।|
      block |यस्य दूतः प्रहित एष एतत्तस्मै यमाय नमो अस्तु मृत्यवे ॥|
      block |ऋचा कपोतं नुदत प्रणोदमिषं मदन्तः परि गां नयध्वम् ।|
      block |संयोपयन्तो दुरितानि विश्वा हित्वा न ऊर्जं प्र पतात्पतिष्ठः ॥|
    block |ऋग्वेदः सूक्तं|
      block |ऋषभं मा समानानां सपत्नानां विषासहिम् ।|
      block |हन्तारं शत्रूणां कृधि विराजं गोपतिं गवाम् ॥|
      block |अहमस्मि सपत्नहेन्द्र इवारिष्टो अक्षतः ।|
      block |अधः सपत्ना मे पदोरिमे सर्वे अभिष्ठिताः ॥|
      block |अत्रैव वोऽपि नह्याम्युभे आर्त्नी इव ज्यया ।|
      block |वाचस्पते नि षेधेमान्यथा मदधरं वदान् ॥|
      block |अभिभूरहमागमं विश्वकर्मेण धाम्ना ।|
      block |आ वश्चित्तमा वो व्रतमा वोऽहं समितिं ददे ॥|
      block |योगक्षेमं व आदायाहं भूयासमुत्तम आ वो मूर्धानमक्रमीम् ।|
      block |अधस्पदान्म उद्वदत मण्डूका इवोदकान्मण्डूका उदकादिव ॥|
    block |ऋग्वेदः सूक्तं|
      block |तुभ्येदमिन्द्र परि षिच्यते मधु त्वं सुतस्य कलशस्य राजसि ।|
      block |त्वं रयिं पुरुवीरामु नस्कृधि त्वं तपः परितप्याजयः स्वः ॥|
      block |स्वर्जितं महि मन्दानमन्धसो हवामहे परि शक्रं सुताँ उप ।|
      block |इमं नो यज्ञमिह बोध्या गहि स्पृधो जयन्तं मघवानमीमहे ॥|
      block |सोमस्य राज्ञो वरुणस्य धर्मणि बृहस्पतेरनुमत्या उ शर्मणि ।|
      block |तवाहमद्य मघवन्नुपस्तुतौ धातर्विधातः कलशाँ अभक्षयम् ॥|
      block |प्रसूतो भक्षमकरं चरावपि स्तोमं चेमं प्रथमः सूरिरुन्मृजे ।|
      block |सुते सातेन यद्यागमं वां प्रति विश्वामित्रजमदग्नी दमे ॥|
    block |ऋग्वेदः सूक्तं|
      block |वातस्य नु महिमानं रथस्य रुजन्नेति स्तनयन्नस्य घोषः ।|
      block |दिविस्पृग्यात्यरुणानि कृण्वन्नुतो एति पृथिव्या रेणुमस्यन् ॥|
      block |सं प्रेरते अनु वातस्य विष्ठा ऐनं गच्छन्ति समनं न योषाः ।|
      block |ताभिः सयुक्सरथं देव ईयतेऽस्य विश्वस्य भुवनस्य राजा ॥|
      block |अन्तरिक्षे पथिभिरीयमानो न नि विशते कतमच्चनाहः ।|
      block |अपां सखा प्रथमजा ऋतावा क्व स्विज्जातः कुत आ बभूव ॥|
      block |आत्मा देवानां भुवनस्य गर्भो यथावशं चरति देव एषः ।|
      block |घोषा इदस्य शृण्विरे न रूपं तस्मै वाताय हविषा विधेम ॥|
    block |ऋग्वेदः सूक्तं|
      block |मयोभूर्वातो अभि वातूस्रा ऊर्जस्वतीरोषधीरा रिशन्ताम् ।|
      block |पीवस्वतीर्जीवधन्याः पिबन्त्ववसाय पद्वते रुद्र मृळ ॥|
      block |याः सरूपा विरूपा एकरूपा यासामग्निरिष्ट्या नामानि वेद ।|
      block |या अङ्गिरसस्तपसेह चक्रुस्ताभ्यः पर्जन्य महि शर्म यच्छ ॥|
      block |या देवेषु तन्वमैरयन्त यासां सोमो विश्वा रूपाणि वेद ।|
      block |ता अस्मभ्यं पयसा पिन्वमानाः प्रजावतीरिन्द्र गोष्ठे रिरीहि ॥|
      block |प्रजापतिर्मह्यमेता रराणो विश्वैर्देवैः पितृभिः संविदानः ।|
      block |शिवाः सतीरुप नो गोष्ठमाकस्तासां वयं प्रजया सं सदेम ॥|
    block |ऋग्वेदः सूक्तं|
      block |विभ्राड्बृहत्पिबतु सोम्यं मध्वायुर्दधद्यज्ञपतावविह्रुतम् ।|
      block |वातजूतो यो अभिरक्षति त्मना प्रजाः पुपोष पुरुधा वि राजति ॥|
      block |विभ्राड्बृहत्सुभृतं वाजसातमं धर्मन्दिवो धरुणे सत्यमर्पितम् ।|
      block |अमित्रहा वृत्रहा दस्युहन्तमं ज्योतिर्जज्ञे असुरहा सपत्नहा ॥|
      block |इदं श्रेष्ठं ज्योतिषां ज्योतिरुत्तमं विश्वजिद्धनजिदुच्यते बृहत् ।|
      block |विश्वभ्राड्भ्राजो महि सूर्यो दृश उरु पप्रथे सह ओजो अच्युतम् ॥|
      block |विभ्राजञ्ज्योतिषा स्वरगच्छो रोचनं दिवः ।|
      block |येनेमा विश्वा भुवनान्याभृता विश्वकर्मणा विश्वदेव्यावता ॥|
    block |ऋग्वेदः सूक्तं|
      block |त्वं त्यमिटतो रथमिन्द्र प्रावः सुतावतः ।|
      block |अशृणोः सोमिनो हवम् ॥|
      block |त्वं मखस्य दोधतः शिरोऽव त्वचो भरः ।|
      block |अगच्छः सोमिनो गृहम् ॥|
      block |त्वं त्यमिन्द्र मर्त्यमास्त्रबुध्नाय वेन्यम् ।|
      block |मुहुः श्रथ्ना मनस्यवे ॥|
      block |त्वं त्यमिन्द्र सूर्यं पश्चा सन्तं पुरस्कृधि ।|
      block |देवानां चित्तिरो वशम् ॥|
    block |ऋग्वेदः सूक्तं|
      block |आ याहि वनसा सह गावः सचन्त वर्तनिं यदूधभिः ॥|
      block |आ याहि वस्व्या धिया मंहिष्ठो जारयन्मखः सुदानुभिः ॥|
      block |पितुभृतो न तन्तुमित्सुदानवः प्रति दध्मो यजामसि ॥|
      block |उषा अप स्वसुस्तमः सं वर्तयति वर्तनिं सुजातता ॥|
    block |ऋग्वेदः सूक्तं|
      block |आ त्वाहार्षमन्तरेधि ध्रुवस्तिष्ठाविचाचलिः ।|
      block |विशस्त्वा सर्वा वाञ्छन्तु मा त्वद्राष्ट्रमधि भ्रशत् ॥|
      block |इहैवैधि माप च्योष्ठाः पर्वत इवाविचाचलिः ।|
      block |इन्द्र इवेह ध्रुवस्तिष्ठेह राष्ट्रमु धारय ॥|
      block |इममिन्द्रो अदीधरद्ध्रुवं ध्रुवेण हविषा ।|
      block |तस्मै सोमो अधि ब्रवत्तस्मा उ ब्रह्मणस्पतिः ॥|
      block |ध्रुवा द्यौर्ध्रुवा पृथिवी ध्रुवासः पर्वता इमे ।|
      block |ध्रुवं विश्वमिदं जगद्ध्रुवो राजा विशामयम् ॥|
      block |ध्रुवं ते राजा वरुणो ध्रुवं देवो बृहस्पतिः ।|
      block |ध्रुवं त इन्द्रश्चाग्निश्च राष्ट्रं धारयतां ध्रुवम् ॥|
      block |ध्रुवं ध्रुवेण हविषाभि सोमं मृशामसि ।|
      block |अथो त इन्द्रः केवलीर्विशो बलिहृतस्करत् ॥|
    block |ऋग्वेदः सूक्तं|
      block |अभीवर्तेन हविषा येनेन्द्रो अभिवावृते ।|
      block |तेनास्मान्ब्रह्मणस्पतेऽभि राष्ट्राय वर्तय ॥|
      block |अभिवृत्य सपत्नानभि या नो अरातयः ।|
      block |अभि पृतन्यन्तं तिष्ठाभि यो न इरस्यति ॥|
      block |अभि त्वा देवः सविताभि सोमो अवीवृतत् ।|
      block |अभि त्वा विश्वा भूतान्यभीवर्तो यथाससि ॥|
      block |येनेन्द्रो हविषा कृत्व्यभवद्द्युम्न्युत्तमः ।|
      block |इदं तदक्रि देवा असपत्नः किलाभुवम् ॥|
      block |असपत्नः सपत्नहाभिराष्ट्रो विषासहिः ।|
      block |यथाहमेषां भूतानां विराजानि जनस्य च ॥|
    block |ऋग्वेदः सूक्तं|
      block |प्र वो ग्रावाणः सविता देवः सुवतु धर्मणा ।|
      block |धूर्षु युज्यध्वं सुनुत ॥|
      block |ग्रावाणो अप दुच्छुनामप सेधत दुर्मतिम् ।|
      block |उस्राः कर्तन भेषजम् ॥|
      block |ग्रावाण उपरेष्वा महीयन्ते सजोषसः ।|
      block |वृष्णे दधतो वृष्ण्यम् ॥|
      block |ग्रावाणः सविता नु वो देवः सुवतु धर्मणा ।|
      block |यजमानाय सुन्वते ॥|
    block |ऋग्वेदः सूक्तं|
      block |प्र सूनव ऋभूणां बृहन्नवन्त वृजना ।|
      block |क्षामा ये विश्वधायसोऽश्नन्धेनुं न मातरम् ॥|
      block |प्र देवं देव्या धिया भरता जातवेदसम् ।|
      block |हव्या नो वक्षदानुषक् ॥|
      block |अयमु ष्य प्र देवयुर्होता यज्ञाय नीयते ।|
      block |रथो न योरभीवृतो घृणीवाञ्चेतति त्मना ॥|
      block |अयमग्निरुरुष्यत्यमृतादिव जन्मनः ।|
      block |सहसश्चित्सहीयान्देवो जीवातवे कृतः ॥|
    block |ऋग्वेदः सूक्तं|
      block |पतंगमक्तमसुरस्य मायया हृदा पश्यन्ति मनसा विपश्चितः ।|
      block |समुद्रे अन्तः कवयो वि चक्षते मरीचीनां पदमिच्छन्ति वेधसः ॥|
      block |पतंगो वाचं मनसा बिभर्ति तां गन्धर्वोऽवदद्गर्भे अन्तः ।|
      block |तां द्योतमानां स्वर्यं मनीषामृतस्य पदे कवयो नि पान्ति ॥|
      block |अपश्यं गोपामनिपद्यमानमा च परा च पथिभिश्चरन्तम् ।|
      block |स सध्रीचीः स विषूचीर्वसान आ वरीवर्ति भुवनेष्वन्तः ॥|
    block |ऋग्वेदः सूक्तं|
      block |त्यमू षु वाजिनं देवजूतं सहावानं तरुतारं रथानाम् ।|
      block |अरिष्टनेमिं पृतनाजमाशुं स्वस्तये तार्क्ष्यमिहा हुवेम ॥|
      block |इन्द्रस्येव रातिमाजोहुवानाः स्वस्तये नावमिवा रुहेम ।|
      block |उर्वी न पृथ्वी बहुले गभीरे मा वामेतौ मा परेतौ रिषाम ॥|
      block |सद्यश्चिद्यः शवसा पञ्च कृष्टीः सूर्य इव ज्योतिषापस्ततान ।|
      block |सहस्रसाः शतसा अस्य रंहिर्न स्मा वरन्ते युवतिं न शर्याम् ॥|
    block |ऋग्वेदः सूक्तं|
      block |उत्तिष्ठताव पश्यतेन्द्रस्य भागमृत्वियम् ।|
      block |यदि श्रातो जुहोतन यद्यश्रातो ममत्तन ॥|
      block |श्रातं हविरो ष्विन्द्र प्र याहि जगाम सूरो अध्वनो विमध्यम् ।|
      block |परि त्वासते निधिभिः सखायः कुलपा न व्राजपतिं चरन्तम् ॥|
      block |श्रातं मन्य ऊधनि श्रातमग्नौ सुश्रातं मन्ये तदृतं नवीयः ।|
      block |माध्यंदिनस्य सवनस्य दध्नः पिबेन्द्र वज्रिन्पुरुकृज्जुषाणः ॥|
    block |ऋग्वेदः सूक्तं|
      block |प्र ससाहिषे पुरुहूत शत्रूञ्ज्येष्ठस्ते शुष्म इह रातिरस्तु ।|
      block |इन्द्रा भर दक्षिणेना वसूनि पतिः सिन्धूनामसि रेवतीनाम् ॥|
      block |मृगो न भीमः कुचरो गिरिष्ठाः परावत आ जगन्था परस्याः ।|
      block |सृकं संशाय पविमिन्द्र तिग्मं वि शत्रून्ताळ्हि वि मृधो नुदस्व ॥|
      block |इन्द्र क्षत्रमभि वाममोजोऽजायथा वृषभ चर्षणीनाम् ।|
      block |अपानुदो जनममित्रयन्तमुरुं देवेभ्यो अकृणोरु लोकम् ॥|
    block |ऋग्वेदः सूक्तं|
      block |प्रथश्च यस्य सप्रथश्च नामानुष्टुभस्य हविषो हविर्यत् ।|
      block |धातुर्द्युतानात्सवितुश्च विष्णो रथंतरमा जभारा वसिष्ठः ॥|
      block |अविन्दन्ते अतिहितं यदासीद्यज्ञस्य धाम परमं गुहा यत् ।|
      block |धातुर्द्युतानात्सवितुश्च विष्णोर्भरद्वाजो बृहदा चक्रे अग्नेः ॥|
      block |तेऽविन्दन्मनसा दीध्याना यजु ष्कन्नं प्रथमं देवयानम् ।|
      block |धातुर्द्युतानात्सवितुश्च विष्णोरा सूर्यादभरन्घर्ममेते ॥|
    block |ऋग्वेदः सूक्तं|
      block |बृहस्पतिर्नयतु दुर्गहा तिरः पुनर्नेषदघशंसाय मन्म ।|
      block |क्षिपदशस्तिमप दुर्मतिं हन्नथा करद्यजमानाय शं योः ॥|
      block |नराशंसो नोऽवतु प्रयाजे शं नो अस्त्वनुयाजो हवेषु ।|
      block |क्षिपदशस्तिमप दुर्मतिं हन्नथा करद्यजमानाय शं योः ॥|
      block |तपुर्मूर्धा तपतु रक्षसो ये ब्रह्मद्विषः शरवे हन्तवा उ ।|
      block |क्षिपदशस्तिमप दुर्मतिं हन्नथा करद्यजमानाय शं योः ॥|
    block |ऋग्वेदः सूक्तं|
      block |अपश्यं त्वा मनसा चेकितानं तपसो जातं तपसो विभूतम् ।|
      block |इह प्रजामिह रयिं रराणः प्र जायस्व प्रजया पुत्रकाम ॥|
      block |अपश्यं त्वा मनसा दीध्यानां स्वायां तनू ऋत्व्ये नाधमानाम् ।|
      block |उप मामुच्चा युवतिर्बभूयाः प्र जायस्व प्रजया पुत्रकामे ॥|
      block |अहं गर्भमदधामोषधीष्वहं विश्वेषु भुवनेष्वन्तः ।|
      block |अहं प्रजा अजनयं पृथिव्यामहं जनिभ्यो अपरीषु पुत्रान् ॥|
    block |ऋग्वेदः सूक्तं|
      block |विष्णुर्योनिं कल्पयतु त्वष्टा रूपाणि पिंशतु ।|
      block |आ सिञ्चतु प्रजापतिर्धाता गर्भं दधातु ते ॥|
      block |गर्भं धेहि सिनीवालि गर्भं धेहि सरस्वति ।|
      block |गर्भं ते अश्विनौ देवावा धत्तां पुष्करस्रजा ॥|
      block |हिरण्ययी अरणी यं निर्मन्थतो अश्विना ।|
      block |तं ते गर्भं हवामहे दशमे मासि सूतवे ॥|
    block |ऋग्वेदः सूक्तं|
      block |महि त्रीणामवोऽस्तु द्युक्षं मित्रस्यार्यम्णः ।|
      block |दुराधर्षं वरुणस्य ॥|
      block |नहि तेषाममा चन नाध्वसु वारणेषु ।|
      block |ईशे रिपुरघशंसः ॥|
      block |यस्मै पुत्रासो अदितेः प्र जीवसे मर्त्याय ।|
      block |ज्योतिर्यच्छन्त्यजस्रम् ॥|
    block |ऋग्वेदः सूक्तं|
      block |वात आ वातु भेषजं शम्भु मयोभु नो हृदे ।|
      block |प्र ण आयूंषि तारिषत् ॥|
      block |उत वात पितासि न उत भ्रातोत नः सखा ।|
      block |स नो जीवातवे कृधि ॥|
      block |यददो वात ते गृहेऽमृतस्य निधिर्हितः ।|
      block |ततो नो देहि जीवसे ॥|
    block |ऋग्वेदः सूक्तं|
      block |प्राग्नये वाचमीरय वृषभाय क्षितीनाम् ।|
      block |स नः पर्षदति द्विषः ॥|
      block |यः परस्याः परावतस्तिरो धन्वातिरोचते ।|
      block |स नः पर्षदति द्विषः ॥|
      block |यो रक्षांसि निजूर्वति वृषा शुक्रेण शोचिषा ।|
      block |स नः पर्षदति द्विषः ॥|
      block |यो विश्वाभि विपश्यति भुवना सं च पश्यति ।|
      block |स नः पर्षदति द्विषः ॥|
      block |यो अस्य पारे रजसः शुक्रो अग्निरजायत ।|
      block |स नः पर्षदति द्विषः ॥|
    block |ऋग्वेदः सूक्तं|
      block |प्र नूनं जातवेदसमश्वं हिनोत वाजिनम् ।|
      block |इदं नो बर्हिरासदे ॥|
      block |अस्य प्र जातवेदसो विप्रवीरस्य मीळ्हुषः ।|
      block |महीमियर्मि सुष्टुतिम् ॥|
      block |या रुचो जातवेदसो देवत्रा हव्यवाहनीः ।|
      block |ताभिर्नो यज्ञमिन्वतु ॥|
    block |ऋग्वेदः सूक्तं|
      block |आयं गौः पृश्निरक्रमीदसदन्मातरं पुरः ।|
      block |पितरं च प्रयन्स्वः ॥|
      block |अन्तश्चरति रोचनास्य प्राणादपानती ।|
      block |व्यख्यन्महिषो दिवम् ॥|
      block |त्रिंशद्धाम वि राजति वाक्पतंगाय धीयते ।|
      block |प्रति वस्तोरह द्युभिः ॥|
    block |ऋग्वेदः सूक्तं|
      block |ऋतं च सत्यं चाभीद्धात्तपसोऽध्यजायत ।|
      block |ततो रात्र्यजायत ततः समुद्रो अर्णवः ॥|
      block |समुद्रादर्णवादधि संवत्सरो अजायत ।|
      block |अहोरात्राणि विदधद्विश्वस्य मिषतो वशी ॥|
      block |सूर्याचन्द्रमसौ धाता यथापूर्वमकल्पयत् ।|
      block |दिवं च पृथिवीं चान्तरिक्षमथो स्वः ॥|
    block |ऋग्वेदः सूक्तं|
      block |संसमिद्युवसे वृषन्नग्ने विश्वान्यर्य आ ।|
      block |इळस्पदे समिध्यसे स नो वसून्या भर ॥|
      block |सं गच्छध्वं सं वदध्वं सं वो मनांसि जानताम् ।|
      block |देवा भागं यथा पूर्वे संजानाना उपासते ॥|
      block |समानो मन्त्रः समितिः समानी समानं मनः सह चित्तमेषाम् ।|
      block |समानं मन्त्रमभि मन्त्रये वः समानेन वो हविषा जुहोमि ॥|
      block |समानी व आकूतिः समाना हृदयानि वः ।|
      block |समानमस्तु वो मनो यथा वः सुसहासति ॥|
