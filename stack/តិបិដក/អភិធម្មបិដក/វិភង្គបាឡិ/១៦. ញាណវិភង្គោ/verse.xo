block |១៦។ ញាណវិភង្គោ|
  block |១។ ឯកកមាតិកា|
    count |៧៥១|, |ឯកវិធេន ញាណវត្ថុ បញ្ច វិញ្ញាណា ន ហេតូ អហេតុកា ហេតុវិប្បយុត្តា សប្បច្ចយា សង្ខតា អរូបា លោកិយា សាសវា សំយោជនិយា គន្ថនិយា ឱឃនិយា យោគនិយា នីវរណិយា បរាមដ្ឋា ឧបាទានិយា សំកិលេសិកា អព្យាកតា សារម្មណា អចេតសិកា វិបាកា ឧបាទិន្នុបាទានិយា អសំកិលិដ្ឋសំកិលេសិកា ន សវិតក្កសវិចារា ន អវិតក្កវិចារមត្តា អវិតក្កអវិចារា ន បីតិសហគតា នេវ ទស្សនេន ន ភាវនាយ បហាតព្ពា នេវ ទស្សនេន ន ភាវនាយ បហាតព្ពហេតុកា នេវាចយគាមិនាបចយគាមិនោ នេវសេក្ខនាសេក្ខា បរិត្តា កាមាវចរា ន រូបាវចរា ន អរូបាវចរា បរិយាបន្នា នោ អបរិយាបន្នា អនិយតា អនិយ្យានិកា|
    block |ឧប្បន្នវត្ថុកា ឧប្បន្នារម្មណា|
    block |៣ បុរេជាតវត្ថុកា បុរេជាតារម្មណា|
    block |៤ អជ្ឈត្តិកវត្ថុកា ពាហិរារម្មណា|
    block |៥ អសម្ភិន្នវត្ថុកា អសម្ភិន្នារម្មណា|
    block |៦ នានាវត្ថុកា នានារម្មណា|
    block |៧ ន អញ្ញមញ្ញស្ស គោចរវិសយំ បច្ចនុភោន្តិ|
    block |៨ ន អសមន្នាហារា ឧប្បជ្ជន្តិ|
    block |៩ ន អមនសិការា ឧប្បជ្ជន្តិ|
    block |១០ ន អព្ពោកិណ្ណា ឧប្បជ្ជន្តិ|
    block |១១ ន អបុព្ពំ អចរិមំ ឧប្បជ្ជន្តិ|
    block |១២ ន អញ្ញមញ្ញស្ស សមនន្តរា ឧប្បជ្ជន្តិ|
    block |១៣ បញ្ច វិញ្ញាណា អនាភោគា|
    block |១៤ បញ្ចហិ វិញ្ញាណេហិ ន កញ្ចិ ធម្មំ បដិវិជានាតិ អញ្ញត្រ អភិនិបាតមត្តា|
    block |១៥ បញ្ចន្នំ វិញ្ញាណានំ សមនន្តរាបិ ន កញ្ចិ ធម្មំ បដិវិជានាតិ|
    block |១៦ បញ្ចហិ វិញ្ញាណេហិ ន កញ្ចិ ឥរិយាបថំ កប្បេតិ|
    block |១៧ បញ្ចន្នំ វិញ្ញាណានំ សមនន្តរាបិ ន កញ្ចិ ឥរិយាបថំ កប្បេតិ|
    block |១៨ បញ្ចហិ វិញ្ញាណេហិ ន កាយកម្មំ ន វចីកម្មំ បដ្ឋបេតិ|
    block |១៩ បញ្ចន្នំ វិញ្ញាណានំ សមនន្តរាបិ ន កាយកម្មំ ន វចីកម្មំ បដ្ឋបេតិ|
    block |២០ បញ្ចហិ វិញ្ញាណេហិ ន កុសលាកុសលំ ធម្មំ សមាទិយតិ|
    block |២១ បញ្ចន្នំ វិញ្ញាណានំ សមនន្តរាបិ ន កុសលាកុសលំ ធម្មំ សមាទិយតិ|
    block |២២ បញ្ចហិ វិញ្ញាណេហិ ន សមាបជ្ជតិ ន វុដ្ឋាតិ|
    block |២៣ បញ្ចន្នំ វិញ្ញាណានំ សមនន្តរាបិ ន សមាបជ្ជតិ ន វុដ្ឋាតិ|
    block |២៤ បញ្ចហិ វិញ្ញាណេហិ ន ចវតិ ន ឧប្បជ្ជតិ|
    block |២៥ បញ្ចន្នំ វិញ្ញាណានំ សមនន្តរាបិ ន ចវតិ ន ឧប្បជ្ជតិ|
    block |២៦ បញ្ចហិ វិញ្ញាណេហិ ន សុបតិ ន បដិពុជ្ឈតិ ន សុបិនំ បស្សតិ|
    block |២៧ បញ្ចន្នំ វិញ្ញាណានំ សមនន្តរាបិ ន សុបតិ ន បដិពុជ្ឈតិ ន សុបិនំ បស្សតិ យាថាវកវត្ថុវិភាវនា បញ្ញា|
    stand |ឯវំ ឯកវិធេន ញាណវត្ថុ។|
  block |២។ ទុកមាតិកា|
    count |៧៥២|, |ទុវិធេន ញាណវត្ថុ|
    block |១ លោកិយា បញ្ញា លោកុត្តរា បញ្ញា|
    block |២ កេនចិ វិញ្ញេយ្យា បញ្ញា កេនចិ ន វិញ្ញេយ្យា បញ្ញា|
    block |៣ សាសវា បញ្ញា អនាសវា បញ្ញា|
    block |៤ អាសវវិប្បយុត្តា សាសវា បញ្ញា អាសវវិប្បយុត្តា អនាសវា បញ្ញា|
    block |៥ សំយោជនិយា បញ្ញា អសំយោជនិយា បញ្ញា|
    block |៦ សំយោជនវិប្បយុត្តា សំយោជនិយា បញ្ញា សំយោជនវិប្បយុត្តា អសំយោជនិយា បញ្ញា|
    block |៧ គន្ថនិយា បញ្ញា អគន្ថនិយា បញ្ញា|
    block |៨ គន្ថវិប្បយុត្តា គន្ថនិយា បញ្ញា គន្ថវិប្បយុត្តា អគន្ថនិយា បញ្ញា|
    block |៩ ឱឃនិយា បញ្ញា អនោឃនិយា បញ្ញា|
    block |១០ ឱឃវិប្បយុត្តា ឱឃនិយា បញ្ញា ឱឃវិប្បយុត្តា អនោឃនិយា បញ្ញា|
    block |១១ យោគនិយា បញ្ញា អយោគនិយា បញ្ញា|
    block |១២ យោគវិប្បយុត្តា យោគនិយា បញ្ញា យោគវិប្បយុត្តា អយោគនិយា បញ្ញា|
    block |១៣ នីវរណិយា បញ្ញា អនីវរណិយា បញ្ញា|
    block |១៤ នីវរណវិប្បយុត្តា នីវរណិយា បញ្ញា នីវរណវិប្បយុត្តា អនីវរណិយា បញ្ញា|
    block |១៥ បរាមដ្ឋា បញ្ញា អបរាមដ្ឋា បញ្ញា|
    block |១៦ បរាមាសវិប្បយុត្តា បរាមដ្ឋា បញ្ញា បរាមាសវិប្បយុត្តា អបរាមដ្ឋា បញ្ញា|
    block |១៧ ឧបាទិន្នា បញ្ញា អនុបាទិន្នា បញ្ញា|
    block |១៨ ឧបាទានិយា បញ្ញា អនុបាទានិយា បញ្ញា|
    block |១៩ ឧបាទានវិប្បយុត្តា ឧបាទានិយា បញ្ញា ឧបាទានវិប្បយុត្តា អនុបាទានិយា បញ្ញា|
    block |២០ សំកិលេសិកា បញ្ញា អសំកិលេសិកា បញ្ញា|
    block |២១ កិលេសវិប្បយុត្តា សំកិលេសិកា បញ្ញា កិលេសវិប្បយុត្តា អសំកិលេសិកា បញ្ញា|
    block |២២ សវិតក្កា បញ្ញា អវិតក្កា បញ្ញា|
    block |២៣ សវិចារា បញ្ញា អវិចារា បញ្ញា|
    block |២៤ សប្បីតិកា បញ្ញា អប្បីតិកា បញ្ញា|
    block |២៥ បីតិសហគតា បញ្ញា ន បីតិសហគតា បញ្ញា|
    block |២៦ សុខសហគតា បញ្ញា ន សុខសហគតា បញ្ញា|
    block |២៧ ឧបេក្ខាសហគតា បញ្ញា ន ឧបេក្ខាសហគតា បញ្ញា|
    block |២៨ កាមាវចរា បញ្ញា ន កាមាវចរា បញ្ញា|
    block |២៩ រូបាវចរា បញ្ញា ន រូបាវចរា បញ្ញា|
    block |៣០ អរូបាវចរា បញ្ញា ន អរូបាវចរា បញ្ញា|
    block |៣១ បរិយាបន្នា បញ្ញា អបរិយាបន្នា បញ្ញា|
    block |៣២ និយ្យានិកា បញ្ញា អនិយ្យានិកា បញ្ញា|
    block |៣៣ និយតា បញ្ញា អនិយតា បញ្ញា|
    block |៣៤ សឧត្តរា បញ្ញា អនុត្តរា បញ្ញា|
    block |៣៥ អត្ថជាបិកា បញ្ញា ជាបិតត្ថា បញ្ញា|
    stand |ឯវំ ទុវិធេន ញាណវត្ថុ។|
  block |៣។ តិកមាតិកា|
    count |៧៥៣|, |តិវិធេន ញាណវត្ថុ|
    block |១ ចិន្តាមយា បញ្ញា សុតមយា បញ្ញា ភាវនាមយា បញ្ញា|
    block |២ ទានមយា បញ្ញា សីលមយា បញ្ញា ភាវនាមយា បញ្ញា|
    block |៣ អធិសីលេ បញ្ញា អធិចិត្តេ បញ្ញា អធិបញ្ញាយ បញ្ញា|
    block |៤ អាយកោសល្លំ អបាយកោសល្លំ ឧបាយកោសល្លំ|
    block |៥ វិបាកា បញ្ញា វិបាកធម្មធម្មា បញ្ញា នេវវិបាកនវិបាកធម្មធម្មា បញ្ញា|
    block |៦ ឧបាទិន្នុបាទានិយា បញ្ញា អនុបាទិន្នុបាទានិយា បញ្ញា អនុបាទិន្នអនុបាទានិយា បញ្ញា|
    block |៧ សវិតក្កសវិចារា បញ្ញា អវិតក្កវិចារមត្តា បញ្ញា អវិតក្កអវិចារា បញ្ញា|
    block |៨ បីតិសហគតា បញ្ញា សុខសហគតា បញ្ញា ឧបេក្ខាសហគតា បញ្ញា|
    block |៩ អាចយគាមិនី បញ្ញា អបចយគាមិនី បញ្ញា នេវាចយគាមិនាបចយគាមិនី បញ្ញា|
    block |១០ សេក្ខា បញ្ញា អសេក្ខា បញ្ញា នេវសេក្ខនាសេក្ខា បញ្ញា|
    block |១១ បរិត្តា បញ្ញា មហគ្គតា បញ្ញា អប្បមាណា បញ្ញា|
    block |១២ បរិត្តារម្មណា បញ្ញា មហគ្គតារម្មណា បញ្ញា អប្បមាណារម្មណា បញ្ញា|
    block |១៣ មគ្គារម្មណា បញ្ញា មគ្គហេតុកា បញ្ញា មគ្គាធិបតិនី បញ្ញា|
    block |១៤ ឧប្បន្នា បញ្ញា អនុប្បន្នា បញ្ញា ឧប្បាទិនី បញ្ញា|
    block |១៥ អតីតា បញ្ញា អនាគតា បញ្ញា បច្ចុប្បន្នា បញ្ញា|
    block |១៦ អតីតារម្មណា បញ្ញា អនាគតារម្មណា បញ្ញា បច្ចុប្បន្នារម្មណា បញ្ញា|
    block |១៧ អជ្ឈត្តា បញ្ញា ពហិទ្ធា បញ្ញា អជ្ឈត្តពហិទ្ធា បញ្ញា|
    block |១៨ អជ្ឈត្តារម្មណា បញ្ញា ពហិទ្ធារម្មណា បញ្ញា អជ្ឈត្តពហិទ្ធារម្មណា បញ្ញា|
    block |១៩ សវិតក្កសវិចារា បញ្ញា អត្ថិ វិបាកា អត្ថិ វិបាកធម្មធម្មា អត្ថិ នេវវិបាកនវិបាកធម្មធម្មា|
    block |២០ អត្ថិ ឧបាទិន្នុបាទានិយា អត្ថិ អនុបាទិន្នុបាទានិយា អត្ថិ អនុបាទិន្នអនុបាទានិយា|
    block |២១ អត្ថិ បីតិសហគតា អត្ថិ សុខសហគតា អត្ថិ ឧបេក្ខាសហគតា|
    block |២២ អត្ថិ អាចយគាមិនី អត្ថិ អបចយគាមិនី អត្ថិ នេវាចយគាមិនាបចយគាមិនី|
    block |២៣ អត្ថិ សេក្ខា អត្ថិ អសេក្ខា អត្ថិ នេវសេក្ខនាសេក្ខា|
    block |២៤ អត្ថិ បរិត្តា អត្ថិ មហគ្គតា អត្ថិ អប្បមាណា|
    block |២៥ អត្ថិ បរិត្តារម្មណា អត្ថិ មហគ្គតារម្មណា អត្ថិ អប្បមាណារម្មណា|
    block |២៦ អត្ថិ មគ្គារម្មណា អត្ថិ មគ្គហេតុកា អត្ថិ មគ្គាធិបតិនី|
    block |២៧ អត្ថិ ឧប្បន្នា អត្ថិ អនុប្បន្នា អត្ថិ ឧប្បាទិនី|
    block |២៨ អត្ថិ អតីតា អត្ថិ អនាគតា អត្ថិ បច្ចុប្បន្នា|
    block |២៩ អត្ថិ អតីតារម្មណា អត្ថិ អនាគតារម្មណា អត្ថិ បច្ចុប្បន្នារម្មណា|
    block |៣០ អត្ថិ អជ្ឈត្តា អត្ថិ ពហិទ្ធា អត្ថិ អជ្ឈត្តពហិទ្ធា|
    block |៣១ អត្ថិ អជ្ឈត្តារម្មណា អត្ថិ ពហិទ្ធារម្មណា អត្ថិ អជ្ឈត្តពហិទ្ធារម្មណា|
    block |៣២ អវិតក្កវិចារមត្តា បញ្ញា អត្ថិ វិបាកា អត្ថិ វិបាកធម្មធម្មា អត្ថិ នេវវិបាកនវិបាកធម្មធម្មា|
    block |៣៣ អត្ថិ ឧបាទិន្នុបាទានិយា អត្ថិ អនុបាទិន្នុបាទានិយា អត្ថិ អនុបាទិន្នអនុបាទានិយា|
    block |៣៤ អត្ថិ អាចយគាមិនី អត្ថិ អបចយគាមិនី អត្ថិ នេវាចយគាមិនាបចយគាមិនី|
    block |៣៥ អត្ថិ សេក្ខា អត្ថិ អសេក្ខា អត្ថិ នេវសេក្ខនាសេក្ខា|
    block |៣៦ អត្ថិ ឧប្បន្នា អត្ថិ អនុប្បន្នា អត្ថិ ឧប្បាទិនី|
    block |៣៧ អត្ថិ អតីតា អត្ថិ អនាគតា អត្ថិ បច្ចុប្បន្នា|
    block |៣៨ អត្ថិ អជ្ឈត្តា អត្ថិ ពហិទ្ធា អត្ថិ អជ្ឈត្តពហិទ្ធា|
    block |៣៩ អវិតក្កអវិចារា បញ្ញា អត្ថិ វិបាកា អត្ថិ វិបាកធម្មធម្មា អត្ថិ នេវវិបាកនវិបាកធម្មធម្មា|
    block |៤០ អត្ថិ ឧបាទិន្នុបាទានិយា អត្ថិ អនុប្បាទិន្នុបាទានិយា អត្ថិ អនុប្បាទិន្នអនុបាទានិយា|
    block |៤១ អត្ថិ បីតិសហគតា អត្ថិ សុខសហគតា អត្ថិ ឧបេក្ខាសហគតា|
    block |៤២ អត្ថិ អាចយគាមិនី អត្ថិ អបចយគាមិនី អត្ថិ នេវាចយគាមិនាបចយគាមិនី|
    block |៤៣ អត្ថិ សេក្ខា អត្ថិ អសេក្ខា អត្ថិ នេវសេក្ខនាសេក្ខា|
    block |៤៤ អត្ថិ បរិត្តារម្មណា អត្ថិ មហគ្គតារម្មណា អត្ថិ អប្បមាណារម្មណា|
    block |៤៥ អត្ថិ មគ្គារម្មណា អត្ថិ មគ្គហេតុកា អត្ថិ មគ្គាធិបតិនី|
    block |៤៦ អត្ថិ ឧប្បន្នា អត្ថិ អនុប្បន្នា អត្ថិ ឧប្បាទិនី|
    block |៤៧ អត្ថិ អតីតា អត្ថិ អនាគតា អត្ថិ បច្ចុប្បន្នា|
    block |៤៨ អត្ថិ អតីតារម្មណា អត្ថិ អនាគតារម្មណា អត្ថិ បច្ចុប្បន្នារម្មណា|
    block |៤៩ អត្ថិ អជ្ឈត្តា អត្ថិ ពហិទ្ធា អត្ថិ អជ្ឈត្តពហិទ្ធា|
    block |៥០ អត្ថិ អជ្ឈត្តារម្មណា អត្ថិ ពហិទ្ធារម្មណា អត្ថិ អជ្ឈត្តពហិទ្ធារម្មណា|
    block |៥១ បីតិសហគតា បញ្ញា សុខសហគតា បញ្ញា អត្ថិ វិបាកា អត្ថិ វិបាកធម្មធម្មា អត្ថិ នេវវិបាកនវិបាកធម្មធម្មា|
    block |៥២ អត្ថិ ឧបាទិន្នុបាទានិយា អត្ថិ អនុបាទិន្នុបាទានិយា អត្ថិ អនុបាទិន្នអនុបាទានិយា|
    block |៥៣ អត្ថិ សវិតក្កសវិចារា អត្ថិ អវិតក្កវិចារមត្តា អត្ថិ អវិតក្កអវិចារា|
    block |៥៤ អត្ថិ អាចយគាមិនី អត្ថិ អបចយគាមិនី អត្ថិ នេវាចយគាមិនាបចយគាមិនី|
    block |៥៥ អត្ថិ សេក្ខា អត្ថិ អសេក្ខា អត្ថិ នេវសេក្ខនាសេក្ខា|
    block |៥៦ អត្ថិ បរិត្តា អត្ថិ មហគ្គតា អត្ថិ អប្បមាណា|
    block |៥៧ អត្ថិ បរិត្តារម្មណា អត្ថិ មហគ្គតារម្មណា អត្ថិ អប្បមាណារម្មណា|
    block |៥៨ អត្ថិ មគ្គារម្មណា អត្ថិ មគ្គហេតុកា អត្ថិ មគ្គាធិបតិនី|
    block |៥៩ អត្ថិ ឧប្បន្នា អត្ថិ អនុប្បន្នា អត្ថិ ឧប្បាទិនី|
    block |៦០ អត្ថិ អតីតា អត្ថិ អនាគតា អត្ថិ បច្ចុប្បន្នា|
    block |៦១ អត្ថិ អតីតារម្មណា អត្ថិ អនាគតារម្មណា អត្ថិ បច្ចុប្បន្នារម្មណា|
    block |៦២ អត្ថិ អជ្ឈតា អត្ថិ ពហិទ្ធា អត្ថិ អជ្ឈត្តពហិទ្ធា|
    block |៦៣ អត្ថិ អជ្ឈត្តារម្មណា អត្ថិ ពហិទ្ធារម្មណា អត្ថិ អជ្ឈត្តពហិទ្ធារម្មណា|
    block |៦៤ ឧបេក្ខាសហគតា បញ្ញា អត្ថិ វិបាកា អត្ថិ វិបាកធម្មធម្មា អត្ថិ នេវវិបាកនវិបាកធម្មធម្មា|
    block |៦៥ អត្ថិ ឧបាទិន្នុបាទានិយា អត្ថិ អនុបាទិន្នុបាទានិយា អត្ថិ អនុបាទិន្នអនុបាទានិយា|
    block |៦៦ អត្ថិ អាចយគាមិនី អត្ថិ អបចយគាមិនី អត្ថិ នេវាចយគាមិនាបចយគាមិនី|
    block |៦៧ អត្ថិ សេក្ខា អត្ថិ អសេក្ខា អត្ថិ នេវសេក្ខនាសេក្ខា|
    block |៦៨ អត្ថិ បរិត្តា អត្ថិ មហគ្គតា អត្ថិ អប្បមាណា|
    block |៦៩ អត្ថិ បរិត្តារម្មណា អត្ថិ មហគ្គតារម្មណា អត្ថិ អប្បមាណារម្មណា|
    block |៧០ អត្ថិ មគ្គារម្មណា អត្ថិ មគ្គហេតុកា អត្ថិ មគ្គាធិបតិនី|
    block |៧១ អត្ថិ ឧប្បន្នា អត្ថិ អនុប្បន្នា អត្ថិ ឧប្បាទិនី|
    block |៧២ អត្ថិ អតីតា អត្ថិ អនាគតា អត្ថិ បច្ចុប្បន្នា|
    block |៧៣ អត្ថិ អតីតារម្មណា អត្ថិ អនាគតារម្មណា អត្ថិ បច្ចុប្បន្នារម្មណា|
    block |៧៤ អត្ថិ អជ្ឈត្តា អត្ថិ ពហិទ្ធា អត្ថិ អជ្ឈត្តពហិទ្ធា|
    block |៧៥ អត្ថិ អជ្ឈត្តារម្មណា អត្ថិ ពហិទ្ធារម្មណា អត្ថិ អជ្ឈត្តពហិទ្ធារម្មណា|
    stand |ឯវំ តិវិធេន ញាណវត្ថុ។|
  block |៤។ ចតុក្កមាតិកា|
    count |៧៥៤|, |ចតុព្ពិធេន ញាណវត្ថុ|
    block |១ កម្មស្សកតញាណំ សច្ចានុលោមិកំ ញាណំ មគ្គសមង្គិស្ស ញាណំ ផលសមង្គិស្ស ញាណំ|
    block |២ ទុក្ខេ ញាណំ ទុក្ខសមុទយេ ញាណំ ទុក្ខនិរោធេ ញាណំ ទុក្ខនិរោធគាមិនិយា បដិបទាយ ញាណំ|
    block |៣ កាមាវចរា បញ្ញា រូបាវចរា បញ្ញា អរូបាវចរា បញ្ញា អបរិយាបន្នា បញ្ញា|
    block |៤ ធម្មេ ញាណំ អន្វយេ ញាណំ បរិយេ ញាណំ សម្មុតិញាណំ|
    block |៥ អត្ថិ បញ្ញា អាចយាយ នោ អបចយាយ អត្ថិ បញ្ញា អបចយាយ នោ អាចយាយ អត្ថិ បញ្ញា អាចយាយ ចេវ អបចយាយ ច អត្ថិ បញ្ញា នេវាចយាយ នោ អបចយាយ|
    block |៦ អត្ថិ បញ្ញា និព្ពិទាយ នោ បដិវេធាយ អត្ថិ បញ្ញា បដិវេធាយ នោ និព្ពិទាយ អត្ថិ បញ្ញា និព្ពិទាយ ចេវ បដិវេធាយ ច អត្ថិ បញ្ញា នេវ និព្ពិទាយ នោ បដិវេធាយ|
    block |៧ ហានភាគិនី បញ្ញា ឋិតិភាគិនី បញ្ញា វិសេសភាគិនី បញ្ញា និព្ពេធភាគិនី បញ្ញា|
    block |៨ ចតស្សោ បដិសម្ភិទា|
    block |៩ ចតស្សោ បដិបទា|
    block |១០ ចត្តារិ អារម្មណានិ|
    block |១១ ជរាមរណេ ញាណំ ជរាមរណសមុទយេ ញាណំ ជរាមរណនិរោធេ ញាណំ ជរាមរណនិរោធគាមិនិយា បដិបទាយ ញាណំ|
    block |១២-២១ ជាតិយា ញាណំ…បេ។… ភវេ ញាណំ…បេ។… ឧបាទានេ ញាណំ…បេ។… តណ្ហាយ ញាណំ…បេ។… វេទនាយ ញាណំ…បេ។… ផស្សេ ញាណំ…បេ។… សឡាយតនេ ញាណំ…បេ។… នាមរូបេ ញាណំ…បេ។… វិញ្ញាណេ ញាណំ…បេ។… សង្ខារេសុ ញាណំ សង្ខារសមុទយេ ញាណំ សង្ខារនិរោធេ ញាណំ សង្ខារនិរោធគាមិនិយា បដិបទាយ ញាណំ។ ឯវំ ចតុព្ពិធេន ញាណវត្ថុ។|
  block |៥។ បញ្ចកមាតិកា|
    count |៧៥៥|, |បញ្ចវិធេន ញាណវត្ថុ|
    block |១ បញ្ចង្គិកោ សម្មាសមាធិ ២ បញ្ចញាណិកោ សម្មាសមាធិ|
    block |ឯវំ បញ្ចវិធេន ញាណវត្ថុ។|
  block |៦។ ឆក្កមាតិកា|
    count |៧៥៦|, |ឆព្ពិធេន ញាណវត្ថុ|
    block |១ ឆសុ អភិញ្ញាសុ បញ្ញា|
    block |ឯវំ ឆព្ពិធេន ញាណវត្ថុ។|
  block |៧។ សត្តកមាតិកា|
    count |៧៥៧|, |សត្តវិធេន ញាណវត្ថុ|
    block |១ សត្តសត្តតិ ញាណវត្ថូនិ|
    block |ឯវំ សត្តវិធេន ញាណវត្ថុ។|
  block |៨។ អដ្ឋកមាតិកា|
    count |៧៥៨|, |អដ្ឋវិធេន ញាណវត្ថុ|
    block |១ ចតូសុ មគ្គេសុ ចតូសុ ផលេសុ បញ្ញា|
    block |ឯវំ អដ្ឋវិធេន ញាណវត្ថុ។|
  block |៩។ នវកមាតិកា|
    count |៧៥៩|, |នវវិធេន ញាណវត្ថុ|
    block |១ នវសុ អនុបុព្ពវិហារសមាបត្តីសុ បញ្ញា|
    block |ឯវំ នវវិធេន ញាណវត្ថុ។|
  block |១០។ ទសកមាតិកា|
    count |៧៦០|, |ទសវិធេន ញាណវត្ថុ ទស តថាគតស្ស តថាគតពលានិ យេហិ ពលេហិ សមន្នាគតោ តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។ កតមានិ ទស។|
    block |១ ឥធ តថាគតោ ឋានញ្ច ឋានតោ អដ្ឋានញ្ច អដ្ឋានតោ យថាភូតំ បជានាតិ។ យម្បិ តថាគតោ ឋានញ្ច ឋានតោ អដ្ឋានញ្ច អដ្ឋានតោ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    block |២ បុន ចបរំ តថាគតោ អតីតានាគតបច្ចុប្បន្នានំ កម្មសមាទានានំ ឋានសោ ហេតុសោ វិបាកំ យថាភូតំ បជានាតិ។ យម្បិ តថាគតោ អតីតានាគតបច្ចុប្បន្នានំ កម្មសមាទានានំ ឋានសោ ហេតុសោ វិបាកំ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    block |៣ បុន ចបរំ តថាគតោ សព្ពត្ថគាមិនិំ បដិបទំ យថាភូតំ បជានាតិ។ យម្បិ តថាគតោ សព្ពត្ថគាមិនិំ បដិបទំ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    block |៤ បុន ចបរំ តថាគតោ អនេកធាតុ នានាធាតុលោកំ យថាភូតំ បជានាតិ។ យម្បិ តថាគតោ អនេកធាតុ នានាធាតុលោកំ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    block |៥ បុន ចបរំ តថាគតោ សត្តានំ នានាធិមុត្តិកតំ យថាភូតំ បជានាតិ។ យម្បិ តថាគតោ សត្តានំ នានាធិមុត្តិកតំ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    block |៦ បុន ចបរំ តថាគតោ បរសត្តានំ បរបុគ្គលានំ ឥន្ទ្រិយបរោបរិយត្តំ យថាភូតំ បជានាតិ។ យម្បិ តថាគតោ បរសត្តានំ បរបុគ្គលានំ ឥន្ទ្រិយបរោបរិយត្តំ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    block |៧ បុន ចបរំ តថាគតោ ឈានវិមោក្ខសមាធិសមាបត្តីនំ សំកិលេសំ វោទានំ វុដ្ឋានំ យថាភូតំ បជានាតិ។ យម្បិ តថាគតោ ឈានវិមោក្ខសមាធិសមាបត្តីនំ សំកិលេសំ វោទានំ វុដ្ឋានំ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    block |៨ បុន ចបរំ តថាគតោ បុព្ពេនិវាសានុស្សតិំ យថាភូតំ បជានាតិ។ យម្បិ តថាគតោ បុព្ពេនិវាសានុស្សតិំ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    block |៩ បុន ចបរំ តថាគតោ សត្តានំ ចុតូបបាតំ យថាភូតំ បជានាតិ។ យម្បិ តថាគតោ សត្តានំ ចុតូបបាតំ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    block |១០ បុន ចបរំ តថាគតោ អាសវានំ ខយំ យថាភូតំ បជានាតិ។ យម្បិ តថាគតោ អាសវានំ ខយំ យថាភូតំ បជានាតិ ឥទម្បិ តថាគតស្ស តថាគតពលំ ហោតិ យំ ពលំ អាគម្ម តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។ ឥមានិ ទស តថាគតស្ស តថាគតពលានិ យេហិ ពលេហិ សមន្នាគតោ តថាគតោ អាសភំ ឋានំ បដិជានាតិ បរិសាសុ សីហនាទំ នទតិ ព្រហ្មចក្កំ បវត្តេតិ។|
    stand |ឯវំ ទសវិធេន ញាណវត្ថុ។|
  block |មាតិកា|
    block |១។ ឯកកនិទ្ទេសោ|
      count |៧៦១|, |បញ្ច វិញ្ញាណា ន ហេតុមេវ អហេតុកមេវ ហេតុវិប្បយុត្តមេវ សប្បច្ចយមេវ សង្ខតមេវ អរូបមេវ លោកិយមេវ សាសវមេវ សំយោជនិយមេវ គន្ថនិយមេវ ឱឃនិយមេវ យោគនិយមេវ នីវរណិយមេវ បរាមដ្ឋមេវ ឧបាទានិយមេវ សំកិលេសិកមេវ អព្យាកតមេវ សារម្មណមេវ អចេតសិកមេវ វិបាកមេវ ឧបាទិន្នុបាទានិយមេវ អសំកិលិដ្ឋសំកិលេសិកមេវ ន សវិតក្កសវិចារមេវ ន អវិតក្កវិចារមត្តមេវ អវិតក្កអវិចារមេវ ន បីតិសហគតមេវ នេវ ទស្សនេន ន ភាវនាយ បហាតព្ពមេវ នេវ ទស្សនេន ន ភាវនាយ បហាតព្ពហេតុកមេវ នេវាចយគាមិនាបចយគាមិមេវ នេវសេក្ខនាសេក្ខមេវ បរិត្តមេវ កាមាវចរមេវ ន រូបាវចរមេវ ន អរូបាវចរមេវ បរិយាបន្នមេវ នោ អបរិយាបន្នមេវ អនិយតមេវ អនិយ្យានិកមេវ ឧប្បន្នំ មនោវិញ្ញាណវិញ្ញេយ្យមេវ អនិច្ចមេវ ជរាភិភូតមេវ។|
      count |៧៦២|, |បញ្ច វិញ្ញាណា ឧប្បន្នវត្ថុកា ឧប្បន្នារម្មណាតិ ឧប្បន្នស្មិំ វត្ថុស្មិំ ឧប្បន្នេ អារម្មណេ ឧប្បជ្ជន្តិ។|
      block |បុរេជាតវត្ថុកា បុរេជាតារម្មណាតិ បុរេជាតស្មិំ វត្ថុស្មិំ បុរេជាតេ អារម្មណេ ឧប្បជ្ជន្តិ។|
      block |អជ្ឈត្តិកវត្ថុកា ពាហិរារម្មណាតិ បញ្ចន្នំ វិញ្ញាណានំ វត្ថុ អជ្ឈត្តិកា អារម្មណា ពាហិរា។|
      block |អសម្ភិន្នវត្ថុកា អសម្ភិន្នារម្មណាតិ អសម្ភិន្នស្មិំ វត្ថុស្មិំ អសម្ភិន្នេ អារម្មណេ ឧប្បជ្ជន្តិ។|
      block |នានាវត្ថុកា នានារម្មណាតិ អញ្ញំ ចក្ខុវិញ្ញាណស្ស វត្ថុ ច អារម្មណញ្ច អញ្ញំ សោតវិញ្ញាណស្ស វត្ថុ ច អារម្មណញ្ច អញ្ញំ ឃានវិញ្ញាណស្ស វត្ថុ ច អារម្មណញ្ច អញ្ញំ ជិវ្ហាវិញ្ញាណស្ស វត្ថុ ច អារម្មណញ្ច អញ្ញំ កាយវិញ្ញាណស្ស វត្ថុ ច អារម្មណញ្ច។|
      count |៧៦៣|, |ន អញ្ញមញ្ញស្ស គោចរវិសយំ បច្ចនុភោន្តីតិ ចក្ខុវិញ្ញាណស្ស គោចរវិសយំ សោតវិញ្ញាណំ ន បច្ចនុភោតិ សោតវិញ្ញាណស្ស គោចរវិសយម្បិ ចក្ខុវិញ្ញាណំ ន បច្ចនុភោតិ។ ចក្ខុវិញ្ញាណស្ស គោចរវិសយំ ឃានវិញ្ញាណំ ន បច្ចនុភោតិ ឃានវិញ្ញាណស្ស គោចរវិសយម្បិ ចក្ខុវិញ្ញាណំ ន បច្ចនុភោតិ។ ចក្ខុវិញ្ញាណស្ស គោចរវិសយំ ជិវ្ហាវិញ្ញាណំ ន បច្ចនុភោតិ ជិវ្ហាវិញ្ញាណស្ស គោចរវិសយម្បិ ចក្ខុវិញ្ញាណំ ន បច្ចនុភោតិ។ ចក្ខុវិញ្ញាណស្ស គោចរវិសយំ កាយវិញ្ញាណំ ន បច្ចនុភោតិ កាយវិញ្ញាណស្ស គោចរវិសយម្បិ ចក្ខុវិញ្ញាណំ ន បច្ចនុភោតិ។ សោតវិញ្ញាណស្ស…បេ។… ឃានវិញ្ញាណស្ស…បេ។… ជិវ្ហាវិញ្ញាណស្ស…បេ។… កាយវិញ្ញាណស្ស គោចរវិសយំ ចក្ខុវិញ្ញាណំ ន បច្ចនុភោតិ ចក្ខុវិញ្ញាណស្ស គោចរវិសយម្បិ កាយវិញ្ញាណំ ន បច្ចនុភោតិ។ កាយវិញ្ញាណស្ស គោចរវិសយំ សោតវិញ្ញាណំ ន បច្ចនុភោតិ សោតវិញ្ញាណស្ស គោចរវិសយម្បិ កាយវិញ្ញាណំ ន បច្ចនុភោតិ។ កាយវិញ្ញាណស្ស គោចរវិសយំ ឃានវិញ្ញាណំ ន បច្ចនុភោតិ ឃានវិញ្ញាណស្ស គោចរវិសយម្បិ កាយវិញ្ញាណំ ន បច្ចនុភោតិ។ កាយវិញ្ញាណស្ស គោចរវិសយំ ជិវ្ហាវិញ្ញាណំ ន បច្ចនុភោតិ ជិវ្ហាវិញ្ញាណស្ស គោចរវិសយម្បិ កាយវិញ្ញាណំ ន បច្ចនុភោតិ។|
      count |៧៦៤|, |ន អសមន្នាហារា ឧប្បជ្ជន្តីតិ សមន្នាហរន្តស្ស ឧប្បជ្ជន្តិ។|
      block |ន អមនសិការា ឧប្បជ្ជន្តីតិ មនសិករោន្តស្ស ឧប្បជ្ជន្តិ។|
      block |ន អព្ពោកិណ្ណា ឧប្បជ្ជន្តីតិ ន បដិបាដិយា ឧប្បជ្ជន្តិ។|
      block |ន អបុព្ពំ អចរិមំ ឧប្បជ្ជន្តីតិ ន ឯកក្ខណេ ឧប្បជ្ជន្តិ។|
      count |៧៦៥|, |ន អញ្ញមញ្ញស្ស សមនន្តរា ឧប្បជ្ជន្តីតិ ចក្ខុវិញ្ញាណស្ស ឧប្បន្នសមនន្តរា សោតវិញ្ញាណំ ន ឧប្បជ្ជតិ សោតវិញ្ញាណស្ស ឧប្បន្នសមនន្តរាបិ ចក្ខុវិញ្ញាណំ ន ឧប្បជ្ជតិ។ ចក្ខុវិញ្ញាណស្ស ឧប្បន្នសមនន្តរា ឃានវិញ្ញាណំ ន ឧប្បជ្ជតិ ឃានវិញ្ញាណស្ស ឧប្បន្នសមនន្តរាបិ ចក្ខុវិញ្ញាណំ ន ឧប្បជ្ជតិ។ ចក្ខុវិញ្ញាណស្ស ឧប្បន្នសមនន្តរា ជិវ្ហាវិញ្ញាណំ ន ឧប្បជ្ជតិ ជិវ្ហាវិញ្ញាណស្ស ឧប្បន្នសមនន្តរាបិ ចក្ខុវិញ្ញាណំ ន ឧប្បជ្ជតិ។ ចក្ខុវិញ្ញាណស្ស ឧប្បន្នសមនន្តរា កាយវិញ្ញាណំ ន ឧប្បជ្ជតិ កាយវិញ្ញាណស្ស ឧប្បន្នសមនន្តរាបិ ចក្ខុវិញ្ញាណំ ន ឧប្បជ្ជតិ។ សោតវិញ្ញាណស្ស…បេ។… ឃានវិញ្ញាណស្ស…បេ។… ជិវ្ហាវិញ្ញាណស្ស…បេ។… កាយវិញ្ញាណស្ស ឧប្បន្នសមនន្តរា ចក្ខុវិញ្ញាណំ ន ឧប្បជ្ជតិ ចក្ខុវិញ្ញាណស្ស ឧប្បន្នសមនន្តរាបិ កាយវិញ្ញាណំ ន ឧប្បជ្ជតិ។ កាយវិញ្ញាណស្ស ឧប្បន្នសមនន្តរា សោតវិញ្ញាណំ ន ឧប្បជ្ជតិ សោតវិញ្ញាណស្ស ឧប្បន្នសមនន្តរាបិ កាយវិញ្ញាណំ ន ឧប្បជ្ជតិ។ កាយវិញ្ញាណស្ស ឧប្បន្នសមនន្តរា ឃានវិញ្ញាណំ ន ឧប្បជ្ជតិ ឃានវិញ្ញាណស្ស ឧប្បន្នសមនន្តរាបិ កាយវិញ្ញាណំ ន ឧប្បជ្ជតិ។ កាយវិញ្ញាណស្ស ឧប្បន្នសមនន្តរា ជិវ្ហាវិញ្ញាណំ ន ឧប្បជ្ជតិ ជិវ្ហាវិញ្ញាណស្ស ឧប្បន្នសមនន្តរាបិ កាយវិញ្ញាណំ ន ឧប្បជ្ជតិ។|
      count |៧៦៦|, |បញ្ច វិញ្ញាណា អនាភោគាតិ បញ្ចន្នំ វិញ្ញាណានំ នត្ថិ អាវដ្ដនា វា អាភោគោ វា សមន្នាហារោ វា មនសិការោ វា។|
      block |បញ្ចហិ វិញ្ញាណេហិ ន កញ្ចិ ធម្មំ បដិវិជានាតីតិ បញ្ចហិ វិញ្ញាណេហិ ន កញ្ចិ ធម្មំ បដិវិជានាតិ។|
      block |អញ្ញត្រ អភិនិបាតមត្តាតិ អញ្ញត្រ អាបាតមត្តា។|
      block |បញ្ចន្នំ វិញ្ញាណានំ សមនន្តរាបិ ន កញ្ចិ ធម្មំ បដិវិជានាតីតិ បញ្ចន្នំ វិញ្ញាណានំ សមនន្តរា មនោធាតុយាបិ ន កញ្ចិ ធម្មំ បដិវិជានាតិ។|
      block |បញ្ចហិ វិញ្ញាណេហិ ន កញ្ចិ ឥរិយាបថំ កប្បេតីតិ បញ្ចហិ វិញ្ញាណេហិ ន កញ្ចិ ឥរិយាបថំ កប្បេតិ គមនំ វា ឋានំ វា និសជ្ជំ វា សេយ្យំ វា។|
      block |បញ្ចន្នំ វិញ្ញាណានំ សមនន្តរាបិ ន កញ្ចិ ឥរិយាបថំ កប្បេតីតិ បញ្ចន្នំ វិញ្ញាណានំ សមនន្តរា មនោធាតុយាបិ ន កញ្ចិ ឥរិយាបថំ កប្បេតិ គមនំ វា ឋានំ វា និសជ្ជំ វា សេយ្យំ វា។|
      block |បញ្ចហិ វិញ្ញាណេហិ ន កាយកម្មំ ន វចីកម្មំ បដ្ឋបេតីតិ បញ្ចហិ វិញ្ញាណេហិ ន កាយកម្មំ ន វចីកម្មំ បដ្ឋបេតិ។|
      block |បញ្ចន្នំ វិញ្ញាណានំ សមនន្តរាបិ ន កាយកម្មំ ន វចីកម្មំ បដ្ឋបេតីតិ បញ្ចន្នំ វិញ្ញាណានំ សមនន្តរា មនោធាតុយាបិ ន កាយកម្មំ ន វចីកម្មំ បដ្ឋបេតិ។|
      block |បញ្ចហិ វិញ្ញាណេហិ ន កុសលាកុសលំ ធម្មំ សមាទិយតីតិ បញ្ចហិ វិញ្ញាណេហិ ន កុសលាកុសលំ ធម្មំ សមាទិយតិ។|
      block |បញ្ចន្នំ វិញ្ញាណានំ សមនន្តរាបិ ន កុសលាកុសលំ ធម្មំ សមាទិយតីតិ បញ្ចន្នំ វិញ្ញាណានំ សមនន្តរា មនោធាតុយាបិ ន កុសលាកុសលំ ធម្មំ សមាទិយតិ។|
      block |បញ្ចហិ វិញ្ញាណេហិ ន សមាបជ្ជតិ ន វុដ្ឋាតីតិ បញ្ចហិ វិញ្ញាណេហិ ន សមាបជ្ជតិ ន វុដ្ឋាតិ។|
      block |បញ្ចន្នំ វិញ្ញាណានំ សមនន្តរាបិ ន សមាបជ្ជតិ ន វុដ្ឋាតីតិ បញ្ចន្នំ វិញ្ញាណានំ សមនន្តរា មនោធាតុយាបិ ន សមាបជ្ជតិ ន វុដ្ឋាតិ។|
      block |បញ្ចហិ វិញ្ញាណេហិ ន ចវតិ ន ឧប្បជ្ជតីតិ បញ្ចហិ វិញ្ញាណេហិ ន ចវតិ ន ឧប្បជ្ជតិ។|
      block |បញ្ចន្នំ វិញ្ញាណានំ សមនន្តរាបិ ន ចវតិ ន ឧប្បជ្ជតីតិ បញ្ចន្នំ វិញ្ញាណានំ សមនន្តរា មនោធាតុយាបិ ន ចវតិ ន ឧប្បជ្ជតិ។|
      block |បញ្ចហិ វិញ្ញាណេហិ ន សុបតិ ន បដិពុជ្ឈតិ ន សុបិនំ បស្សតីតិ បញ្ចហិ វិញ្ញាណេហិ ន សុបតិ ន បដិពុជ្ឈតិ ន សុបិនំ បស្សតិ។|
      block |បញ្ចន្នំ វិញ្ញាណានំ សមនន្តរាបិ ន សុបតិ ន បដិពុជ្ឈតិ ន សុបិនំ បស្សតីតិ បញ្ចន្នំ វិញ្ញាណានំ សមនន្តរា មនោធាតុយាបិ ន សុបតិ ន បដិពុជ្ឈតិ ន សុបិនំ បស្សតិ។ ឯវំ យាថាវកវត្ថុវិភាវនា បញ្ញា។|
      stand |ឯវំ ឯកវិធេន ញាណវត្ថុ។|
      stand |ឯកកំ។|
    block |២។ ទុកនិទ្ទេសោ|
      count |៧៦៧|, |១ តីសុ ភូមីសុ កុសលាព្យាកតេ បញ្ញា លោកិយា បញ្ញា ចតូសុ មគ្គេសុ ចតូសុ ផលេសុ បញ្ញា លោកុត្តរា បញ្ញា។|
      block |២ សព្ពាវ បញ្ញា កេនចិ វិញ្ញេយ្យា កេនចិ ន វិញ្ញេយ្យា។|
      block |៣ តីសុ ភូមីសុ កុសលាព្យាកតេ បញ្ញា សាសវា បញ្ញា ចតូសុ មគ្គេសុ ចតូសុ ផលេសុ បញ្ញា អនាសវា បញ្ញា។|
      block |៤ តីសុ ភូមីសុ កុសលាព្យាកតេ បញ្ញា អាសវវិប្បយុត្តា សាសវា បញ្ញា ចតូសុ មគ្គេសុ ចតូសុ ផលេសុ បញ្ញា អាសវវិប្បយុត្តា អនាសវា បញ្ញា។|
      block |៥ តីសុ ភូមីសុ កុសលាព្យាកតេ បញ្ញា សំយោជនិយា បញ្ញា ចតូសុ មគ្គេសុ ចតូសុ ផលេសុ បញ្ញា អសំយោជនិយា បញ្ញា។|
      block |៦ តីសុ ភូមីសុ កុសលាព្យាកតេ បញ្ញា សំយោជនវិប្បយុត្តា សំយោជនិយា បញ្ញា ចតូសុ មគ្គេសុ ចតូសុ ផលេសុ បញ្ញា សំយោជនវិប្បយុត្តា អសំយោជនិយា បញ្ញា។|
      block |៧ តីសុ ភូមីសុ កុសលាព្យាកតេ បញ្ញា គន្ថនិយា បញ្ញា ចតូសុ មគ្គេសុ ចតូសុ ផលេសុ បញ្ញា អគន្ថនិយា បញ្ញា។|
      block |៨ តីសុ ភូមីសុ កុសលាព្យាកតេ បញ្ញា គន្ថវិប្បយុត្តា គន្ថនិយា បញ្ញា ចតូសុ មគ្គេសុ ចតូសុ ផលេសុ បញ្ញា គន្ថវិប្បយុត្តា អគន្ថនិយា បញ្ញា។|
      block |៩ តីសុ ភូមីសុ កុសលាព្យាកតេ បញ្ញា ឱឃនិយា បញ្ញា ចតូសុ មគ្គេសុ ចតូសុ ផលេសុ បញ្ញា អនោឃនិយា បញ្ញា។|
      block |១០ តីសុ ភូមីសុ កុសលាព្យាកតេ បញ្ញា ឱឃវិប្បយុត្តា ឱឃនិយា បញ្ញា ចតូសុ មគ្គេសុ ចតូសុ ផលេសុ បញ្ញា ឱឃវិប្បយុត្តា អនោឃនិយា បញ្ញា។|
      block |១១ តីសុ ភូមីសុ កុសលាព្យាកតេ បញ្ញា យោគនិយា បញ្ញា ចតូសុ មគ្គេសុ ចតូសុ ផលេសុ បញ្ញា អយោគនិយា បញ្ញា។|
      block |១២ តីសុ ភូមីសុ កុសលាព្យាកតេ បញ្ញា យោគវិប្បយុត្តា យោគនិយា បញ្ញា ចតូសុ មគ្គេសុ ចតូសុ ផលេសុ បញ្ញា យោគវិប្បយុត្តា អយោគនិយា បញ្ញា។|
      block |១៣ តីសុ ភូមីសុ កុសលាព្យាកតេ បញ្ញា នីវរណិយា បញ្ញា ចតូសុ មគ្គេសុ ចតូសុ ផលេសុ បញ្ញា អនីវរណិយា បញ្ញា។|
      block |១៤ តីសុ ភូមីសុ កុសលាព្យាកតេ បញ្ញា នីវរណវិប្បយុត្តា នីវរណិយា បញ្ញា ចតូសុ មគ្គេសុ ចតូសុ ផលេសុ បញ្ញា នីវរណវិប្បយុត្តា អនីវរណិយា បញ្ញា។|
      block |១៥ តីសុ ភូមីសុ កុសលាព្យាកតេ បញ្ញា បរាមដ្ឋា បញ្ញា ចតូសុ មគ្គេសុ ចតូសុ ផលេសុ បញ្ញា អបរាមដ្ឋា បញ្ញា។|
      block |១៦ តីសុ ភូមីសុ កុសលាព្យាកតេ បញ្ញា បរាមាសវិប្បយុត្តា បរាមដ្ឋា បញ្ញា ចតូសុ មគ្គេសុ ចតូសុ ផលេសុ បញ្ញា បរាមាសវិប្បយុត្តា អបរាមដ្ឋា បញ្ញា។|
      block |១៧ តីសុ ភូមីសុ វិបាកេ បញ្ញា ឧបាទិន្នា បញ្ញា តីសុ ភូមីសុ កុសលេ តីសុ ភូមីសុ កិរិយាព្យាកតេ ចតូសុ មគ្គេសុ ចតូសុ ផលេសុ បញ្ញា អនុបាទិន្នា បញ្ញា។|
      block |១៨ តីសុ ភូមីសុ កុសលាព្យាកតេ បញ្ញា ឧបាទានិយា បញ្ញា ចតូសុ មគ្គេសុ ចតូសុ ផលេសុ បញ្ញា អនុបាទានិយា បញ្ញា។|
      block |១៩ តីសុ ភូមីសុ កុសលាព្យាកតេ បញ្ញា ឧបាទានវិប្បយុត្តា ឧបាទានិយា បញ្ញា ចតូសុ មគ្គេសុ ចតូសុ ផលេសុ បញ្ញា ឧបាទានវិប្បយុត្តា អនុបាទានិយា បញ្ញា។|
      block |២០ តីសុ ភូមីសុ កុសលាព្យាកតេ បញ្ញា សំកិលេសិកា បញ្ញា ចតូសុ មគ្គេសុ ចតូសុ ផលេសុ បញ្ញា អសំកិលេសិកា បញ្ញា។|
      block |២១ តីសុ ភូមីសុ កុសលាព្យាកតេ បញ្ញា កិលេសវិប្បយុត្តា សំកិលេសិកា បញ្ញា ចតូសុ មគ្គេសុ ចតូសុ ផលេសុ បញ្ញា កិលេសវិប្បយុត្តា អសំកិលេសិកា បញ្ញា។|
      block |២២ វិតក្កសម្បយុត្តា បញ្ញា សវិតក្កា បញ្ញា វិតក្កវិប្បយុត្តា បញ្ញា អវិតក្កា បញ្ញា។|
      block |២៣ វិចារសម្បយុត្តា បញ្ញា សវិចារា បញ្ញា វិចារវិប្បយុត្តា បញ្ញា អវិចារា បញ្ញា។|
      block |២៤ បីតិសម្បយុត្តា បញ្ញា សប្បីតិកា បញ្ញា បីតិវិប្បយុត្តា បញ្ញា អប្បីតិកា បញ្ញា។|
      block |២៥ បីតិសម្បយុត្តា បញ្ញា បីតិសហគតា បញ្ញា បីតិវិប្បយុត្តា បញ្ញា ន បីតិសហគតា បញ្ញា។|
      block |២៦ សុខសម្បយុត្តា បញ្ញា សុខសហគតា បញ្ញា សុខវិប្បយុត្តា បញ្ញា ន សុខសហគតា បញ្ញា។|
      block |២៧ ឧបេក្ខាសម្បយុត្តា បញ្ញា ឧបេក្ខាសហគតា បញ្ញា ឧបេក្ខាវិប្បយុត្តា បញ្ញា ន ឧបេក្ខាសហគតា បញ្ញា។|
      block |២៨ កាមាវចរកុសលាព្យាកតេ បញ្ញា កាមាវចរា បញ្ញា រូបាវចរា បញ្ញា អរូបាវចរា បញ្ញា អបរិយាបន្នា បញ្ញា ន កាមាវចរា បញ្ញា។|
      block |២៩ រូបាវចរកុសលាព្យាកតេ បញ្ញា រូបាវចរា បញ្ញា កាមាវចរា បញ្ញា អរូបាវចរា បញ្ញា អបរិយាបន្នា បញ្ញា ន រូបាវចរា បញ្ញា។|
      block |៣០ អរូបាវចរកុសលាព្យាកតេ បញ្ញា អរូបាវចរា បញ្ញា កាមាវចរា បញ្ញា រូបាវចរា បញ្ញា អបរិយាបន្នា បញ្ញា ន អរូបាវចរា បញ្ញា។|
      block |៣១ តីសុ ភូមីសុ កុសលាព្យាកតេ បញ្ញា បរិយាបន្នា បញ្ញា ចតូសុ មគ្គេសុ ចតូសុ ផលេសុ បញ្ញា អបរិយាបន្នា បញ្ញា។|
      block |៣២ ចតូសុ មគ្គេសុ បញ្ញា និយ្យានិកា បញ្ញា តីសុ ភូមីសុ កុសលេ ចតូសុ ភូមីសុ វិបាកេ តីសុ ភូមីសុ កិរិយាព្យាកតេ បញ្ញា អនិយ្យានិកា បញ្ញា។|
      block |៣៣ ចតូសុ មគ្គេសុ បញ្ញា និយតា បញ្ញា តីសុ ភូមីសុ កុសលេ ចតូសុ ភូមីសុ វិបាកេ តីសុ ភូមីសុ កិរិយាព្យាកតេ បញ្ញា អនិយតា បញ្ញា។|
      block |៣៤ តីសុ ភូមីសុ កុសលាព្យាកតេ បញ្ញា សឧត្តរា បញ្ញា ចតូសុ មគ្គេសុ ចតូសុ ផលេសុ បញ្ញា អនុត្តរា បញ្ញា។|
      block |៣៥ តត្ថ កតមា អត្ថជាបិកា បញ្ញា។|
      block |ចតូសុ ភូមីសុ កុសលេ អរហតោ អភិញ្ញំ ឧប្បាទេន្តស្ស សមាបត្តិំ ឧប្បាទេន្តស្ស កិរិយាព្យាកតេ បញ្ញា អត្ថជាបិកា បញ្ញា ចតូសុ ភូមីសុ វិបាកេ អរហតោ ឧប្បន្នាយ អភិញ្ញាយ ឧប្បន្នាយ សមាបត្តិយា កិរិយាព្យាកតេ បញ្ញា ជាបិតត្ថា បញ្ញា។|
      stand |ឯវំ ទុវិធេន ញាណវត្ថុ។|
      stand |ទុកំ។|
    block |៣។ តិកនិទ្ទេសោ|
      count |៧៦៨|, |១។ ក តត្ថ កតមា ចិន្តាមយា បញ្ញា។|
      block |យោគវិហិតេសុ វា កម្មាយតនេសុ យោគវិហិតេសុ វា សិប្បាយតនេសុ យោគវិហិតេសុ វា វិជ្ជាដ្ឋានេសុ កម្មស្សកតំ វា សច្ចានុលោមិកំ វា រូបំ អនិច្ចន្តិ វា វេទនា…បេ។… សញ្ញា… សង្ខារា… វិញ្ញាណំ អនិច្ចន្តិ វា យំ ឯវរូបិំ អនុលោមិកំ ខន្តិំ ទិដ្ឋិំ រុចិំ មុទិំ បេក្ខំ ធម្មនិជ្ឈានក្ខន្តិំ បរតោ អស្សុត្វា បដិលភតិ អយំ វុច្ចតិ ចិន្តាមយា បញ្ញា។|
      block |ខ តត្ថ កតមា សុតមយា បញ្ញា។ យោគវិហិតេសុ វា កម្មាយតនេសុ យោគវិហិតេសុ វា សិប្បាយតនេសុ យោគវិហិតេសុ វា វិជ្ជាដ្ឋានេសុ កម្មស្សកតំ វា សច្ចានុលោមិកំ វា រូបំ អនិច្ចន្តិ វា វេទនា…បេ។… សញ្ញា… សង្ខារា… វិញ្ញាណំ អនិច្ចន្តិ វា យំ ឯវរូបិំ អនុលោមិកំ ខន្តិំ ទិដ្ឋិំ រុចិំ មុទិំ បេក្ខំ ធម្មនិជ្ឈានក្ខន្តិំ បរតោ សុត្វា បដិលភតិ អយំ វុច្ចតិ សុតមយា បញ្ញា។|
      block |គ សព្ពាបិ សមាបន្នស្ស បញ្ញា ភាវនាមយា បញ្ញា។|
      count |៧៦៩|, |២។ ក តត្ថ កតមា ទានមយា បញ្ញា។ ទានំ អារព្ភ ទានាធិគច្ឆ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ ទានមយា បញ្ញា។|
      block |ខ តត្ថ កតមា សីលមយា បញ្ញា។ សីលំ អារព្ភ សីលាធិគច្ឆ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ សីលមយា បញ្ញា។|
      block |គ សព្ពាបិ សមាបន្នស្ស បញ្ញា ភាវនាមយា បញ្ញា។|
      count |៧៧០|, |៣។ ក តត្ថ កតមា អធិសីលេ បញ្ញា។ បាតិមោក្ខសំវរំ សំវរន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ អធិសីលេ បញ្ញា។|
      block |ខ តត្ថ កតមា អធិចិត្តេ បញ្ញា។ រូបាវចរារូបាវចរសមាបត្តិំ សមាបជ្ជន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ អធិចិត្តេ បញ្ញា។|
      block |គ តត្ថ កតមា អធិបញ្ញាយ បញ្ញា។ ចតូសុ មគ្គេសុ ចតូសុ ផលេសុ បញ្ញា អយំ វុច្ចតិ អធិបញ្ញាយ បញ្ញា។|
      count |៧៧១|, |៤។ ក តត្ថ កតមំ អាយកោសល្លំ។ ឥមេ ធម្មេ មនសិករោតោ អនុប្បន្នា ចេវ អកុសលា ធម្មា ន ឧប្បជ្ជន្តិ ឧប្បន្នា ច អកុសលា ធម្មា បហីយន្តិ។ ឥមេ វា បនិមេ ធម្មេ មនសិករោតោ អនុប្បន្នា ចេវ កុសលា ធម្មា ឧប្បជ្ជន្តិ ឧប្បន្នា ច កុសលា ធម្មា ភិយ្យោភាវាយ វេបុល្លាយ ភាវនាយ បារិបូរិយា សំវត្តន្តីតិ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ អាយកោសល្លំ។|
      block |ខ តត្ថ កតមំ អបាយកោសល្លំ។ ឥមេ ធម្មេ មនសិករោតោ អនុប្បន្នា ចេវ កុសលា ធម្មា ន ឧប្បជ្ជន្តិ ឧប្បន្នា ច កុសលា ធម្មា និរុជ្ឈន្តិ។ ឥមេ វា បនិមេ ធម្មេ មនសិករោតោ អនុប្បន្នា ចេវ អកុសលា ធម្មា ឧប្បជ្ជន្តិ ឧប្បន្នា ច អកុសលា ធម្មា ភិយ្យោភាវាយ វេបុល្លាយ សំវត្តន្តីតិ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ អបាយកោសល្លំ។|
      block |គ សព្ពាបិ តត្រុបាយា បញ្ញា ឧបាយកោសល្លំ។|
      count |៧៧២|, |៥។ ក ចតូសុ ភូមីសុ វិបាកេ បញ្ញា វិបាកា បញ្ញា។|
      block |ខ ចតូសុ ភូមីសុ កុសលេ បញ្ញា វិបាកធម្មធម្មា បញ្ញា។|
      block |គ តីសុ ភូមីសុ កិរិយាព្យាកតេ បញ្ញា នេវវិបាកនវិបាកធម្មធម្មា បញ្ញា។|
      count |៧៧៣|, |៦។ ក តីសុ ភូមីសុ វិបាកេ បញ្ញា ឧបាទិន្នុបាទានិយា បញ្ញា។|
      block |ខ តីសុ ភូមីសុ កុសលេ តីសុ ភូមីសុ កិរិយាព្យាកតេ បញ្ញា អនុបាទិន្នុបាទានិយា បញ្ញា។|
      block |គ ចតូសុ មគ្គេសុ ចតូសុ ផលេសុ បញ្ញា អនុបាទិន្នអនុបាទានិយា បញ្ញា។|
      count |៧៧៤|, |៧។ ក វិតក្កវិចារសម្បយុត្តា បញ្ញា សវិតក្កសវិចារា បញ្ញា។|
      block |ខ វិតក្កវិប្បយុត្តា វិចារសម្បយុត្តា បញ្ញា អវិតក្កវិចារមត្តា បញ្ញា។|
      block |គ វិតក្កវិចារវិប្បយុត្តា បញ្ញា អវិតក្កអវិចារា បញ្ញា។|
      count |៧៧៥|, |៨។ ក បីតិសម្បយុត្តា បញ្ញា បីតិសហគតា បញ្ញា។|
      block |ខ សុខសម្បយុត្តា បញ្ញា សុខសហគតា បញ្ញា។|
      block |គ ឧបេក្ខាសម្បយុត្តា បញ្ញា ឧបេក្ខាសហគតា បញ្ញា។|
      count |៧៧៦|, |៩។ ក តីសុ ភូមីសុ កុសលេ បញ្ញា អាចយគាមិនី បញ្ញា។|
      block |ខ ចតូសុ មគ្គេសុ បញ្ញា អបចយគាមិនី បញ្ញា។|
      block |គ ចតូសុ ភូមីសុ វិបាកេ តីសុ ភូមីសុ កិរិយាព្យាកតេ បញ្ញា នេវាចយគាមិនាបចយគាមិនី បញ្ញា។|
      count |៧៧៧|, |១០។ ក ចតូសុ មគ្គេសុ តីសុ ផលេសុ បញ្ញា សេក្ខា បញ្ញា។|
      block |ខ ឧបរិដ្ឋិមា អរហត្តផលេ បញ្ញា អសេក្ខា បញ្ញា។|
      block |គ តីសុ ភូមីសុ កុសលេ តីសុ ភូមីសុ វិបាកេ តីសុ ភូមីសុ កិរិយាព្យាកតេ បញ្ញា នេវសេក្ខនាសេក្ខា បញ្ញា។|
      count |៧៧៨|, |១១។ ក កាមាវចរកុសលាព្យាកតេ បញ្ញា បរិត្តា បញ្ញា។|
      block |ខ រូបាវចរារូបាវចរកុសលាព្យាកតេ បញ្ញា មហគ្គតា បញ្ញា។|
      block |គ ចតូសុ មគ្គេសុ ចតូសុ ផលេសុ បញ្ញា អប្បមាណា បញ្ញា។|
      count |៧៧៩|, |១២។ ក តត្ថ កតមា បរិត្តារម្មណា បញ្ញា។ បរិត្តេ ធម្មេ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ បរិត្តារម្មណា បញ្ញា។|
      count |៧៨០|, |ខ តត្ថ កតមា មហគ្គតារម្មណា បញ្ញា។ មហគ្គតេ ធម្មេ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ មហគ្គតារម្មណា បញ្ញា។|
      count |៧៨១|, |គ តត្ថ កតមា អប្បមាណារម្មណា បញ្ញា។ អប្បមាណេ ធម្មេ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ អប្បមាណារម្មណា បញ្ញា។|
      count |៧៨២|, |១៣។ ក តត្ថ កតមា មគ្គារម្មណា បញ្ញា។ អរិយមគ្គំ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ មគ្គារម្មណា បញ្ញា។|
      block |ខ ចតូសុ មគ្គេសុ បញ្ញា មគ្គហេតុកា បញ្ញា។|
      count |៧៨៣|, |គ តត្ថ កតមា មគ្គាធិបតិនី បញ្ញា។ អរិយមគ្គំ អធិបតិំ ករិត្វា យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ មគ្គាធិបតិនី បញ្ញា។|
      count |៧៨៤|, |១៤ ចតូសុ ភូមីសុ វិបាកេ បញ្ញា សិយា ឧប្បន្នា សិយា ឧប្បាទិនី ន វត្តព្ពា អនុប្បន្នាតិ។ ចតូសុ ភូមីសុ កុសលេ តីសុ ភូមីសុ កិរិយាព្យាកតេ បញ្ញា សិយា ឧប្បន្នា សិយា អនុប្បន្នា ន វត្តព្ពា ឧប្បាទិនីតិ។|
      count |៧៨៥|, |១៥ សព្ពាវ បញ្ញា សិយា អតីតា សិយា អនាគតា សិយា បច្ចុប្បន្នា។|
      count |៧៨៦|, |១៦។ ក តត្ថ កតមា អតីតារម្មណា បញ្ញា។ អតីតេ ធម្មេ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ អតីតារម្មណា បញ្ញា។|
      count |៧៨៧|, |ខ តត្ថ កតមា អនាគតារម្មណា បញ្ញា។ អនាគតេ ធម្មេ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ អនាគតារម្មណា បញ្ញា។|
      count |៧៨៨|, |គ តត្ថ កតមា បច្ចុប្បន្នារម្មណា បញ្ញា។ បច្ចុប្បន្នេ ធម្មេ អារព្ភ យា ឧប្បជ្ជតិ បញ្ញា បជាននា …បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ បច្ចុប្បន្នារម្មណា បញ្ញា។|
      count |៧៨៩|, |១៧ សព្ពាវ បញ្ញា សិយា អជ្ឈត្តា សិយា ពហិទ្ធា សិយា អជ្ឈត្តពហិទ្ធា។|
      count |៧៩០|, |១៨។ ក តត្ថ កតមា អជ្ឈត្តារម្មណា បញ្ញា។ អជ្ឈត្តេ ធម្មេ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ អជ្ឈត្តារម្មណា បញ្ញា។|
      count |៧៩១|, |ខ តត្ថ កតមា ពហិទ្ធារម្មណា បញ្ញា។ ពហិទ្ធាធម្មេ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ ពហិទ្ធារម្មណា បញ្ញា។|
      count |៧៩២|, |គ តត្ថ កតមា អជ្ឈត្តពហិទ្ធារម្មណា បញ្ញា។ អជ្ឈត្តពហិទ្ធា ធម្មេ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ អជ្ឈត្តពហិទ្ធារម្មណា បញ្ញា។|
      stand |ឯវំ តិវិធេន ញាណវត្ថុ។|
      stand |តិកំ។|
    block |៤។ ចតុក្កនិទ្ទេសោ|
      count |៧៩៣|, |១។ ក តត្ថ កតមំ កម្មស្សកតញាណំ។ អត្ថិ ទិន្នំ អត្ថិ យិដ្ឋំ អត្ថិ ហុតំ អត្ថិ សុកតទុក្កដានំ កម្មានំ ផលំ វិបាកោ អត្ថិ អយំ លោកោ អត្ថិ បរោ លោកោ អត្ថិ មាតា អត្ថិ បិតា អត្ថិ សត្តា ឱបបាតិកា អត្ថិ លោកេ សមណព្រាហ្មណា សម្មគ្គតា សម្មាបដិបន្នា យេ ឥមញ្ច លោកំ បរញ្ច លោកំ សយំ អភិញ្ញា សច្ឆិកត្វា បវេទេន្តីតិ យា ឯវរូបា បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ កម្មស្សកតញាណំ។ ឋបេត្វា សច្ចានុលោមិកំ ញាណំ សព្ពាបិ សាសវា កុសលា បញ្ញា កម្មស្សកតញាណំ។|
      block |ខ តត្ថ កតមំ សច្ចានុលោមិកំ ញាណំ។ រូបំ អនិច្ចន្តិ វា វេទនា…បេ។… សញ្ញា… សង្ខារា… វិញ្ញាណំ អនិច្ចន្តិ វា យា ឯវរូបី អនុលោមិកា ខន្តិ ទិដ្ឋិ រុចិ មុទិ បេក្ខា ធម្មនិជ្ឈានក្ខន្តិ ឥទំ វុច្ចតិ សច្ចានុលោមិកំ ញាណំ។|
      block |គ ចតូសុ មគ្គេសុ បញ្ញា មគ្គសមង្គិស្ស ញាណំ។|
      block |ឃ ចតូសុ ផលេសុ បញ្ញា ផលសមង្គិស្ស ញាណំ។|
      count |៧៩៤|, |២ មគ្គសមង្គិស្ស ញាណំ ទុក្ខេបេតំ ញាណំ ទុក្ខសមុទយេបេតំ ញាណំ ទុក្ខនិរោធេបេតំ ញាណំ ទុក្ខនិរោធគាមិនិយា បដិបទាយបេតំ ញាណំ។|
      block |ក តត្ថ កតមំ ទុក្ខេ ញាណំ។ ទុក្ខំ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ ទុក្ខេ ញាណំ។|
      block |ខ-ឃ ទុក្ខសមុទយំ អារព្ភ…បេ។… ទុក្ខនិរោធំ អារព្ភ…បេ។… ទុក្ខនិរោធគាមិនិំ បដិបទំ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ ទុក្ខនិរោធគាមិនិយា បដិបទាយ ញាណំ។|
      count |៧៩៥|, |៣ កាមាវចរកុសលាព្យាកតេ បញ្ញា កាមាវចរា បញ្ញា រូបាវចរកុសលាព្យាកតេ បញ្ញា រូបាវចរា បញ្ញា អរូបាវចរកុសលាព្យាកតេ បញ្ញា អរូបាវចរា បញ្ញា ចតូសុ មគ្គេសុ ចតូសុ ផលេសុ បញ្ញា អបរិយាបន្នា បញ្ញា។|
      count |៧៩៦|, |៤។ ក តត្ថ កតមំ ធម្មេ ញាណំ។ ចតូសុ មគ្គេសុ ចតូសុ ផលេសុ បញ្ញា ធម្មេ ញាណំ។|
      block |ខ សោ ឥមិនា ធម្មេន ញាតេន ទិដ្ឋេន បត្តេន វិទិតេន បរិយោគាឡ្ហេន អតីតានាគតេន នយំ នេតិ។ យេ ហិ កេចិ អតីតមទ្ធានំ សមណា វា ព្រាហ្មណា វា ទុក្ខំ អព្ភញ្ញំសុ ទុក្ខសមុទយំ អព្ភញ្ញំសុ ទុក្ខនិរោធំ អព្ភញ្ញំសុ ទុក្ខនិរោធគាមិនិំ បដិបទំ អព្ភញ្ញំសុ ឥមញ្ញេវ តេ ទុក្ខំ អព្ភញ្ញំសុ ឥមញ្ញេវ តេ ទុក្ខសមុទយំ អព្ភញ្ញំសុ ឥមញ្ញេវ តេ ទុក្ខនិរោធំ អព្ភញ្ញំសុ ឥមញ្ញេវ តេ ទុក្ខនិរោធគាមិនិំ បដិបទំ អព្ភញ្ញំសុ។ យេ ហិ កេចិ អនាគតមទ្ធានំ សមណា វា ព្រាហ្មណា វា ទុក្ខំ អភិជានិស្សន្តិ ទុក្ខសមុទយំ អភិជានិស្សន្តិ ទុក្ខនិរោធំ អភិជានិស្សន្តិ ទុក្ខនិរោធគាមិនិំ បដិបទំ អភិជានិស្សន្តិ ឥមញ្ញេវ តេ ទុក្ខំ អភិជានិស្សន្តិ ឥមញ្ញេវ តេ ទុក្ខសមុទយំ អភិជានិស្សន្តិ ឥមញ្ញេវ តេ ទុក្ខនិរោធំ អភិជានិស្សន្តិ ឥមញ្ញេវ តេ ទុក្ខនិរោធគាមិនិំ បដិបទំ អភិជានិស្សន្តីតិ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ អន្វយេ ញាណំ។|
      block |គ តត្ថ កតមំ បរិយេ ញាណំ។ ឥធ ភិក្ខុ បរសត្តានំ បរបុគ្គលានំ ចេតសា ចេតោ បរិច្ច បជានាតិ។ សរាគំ វា ចិត្តំ សរាគំ ចិត្តន្តិ បជានាតិ វីតរាគំ វា ចិត្តំ វីតរាគំ ចិត្តន្តិ បជានាតិ សទោសំ វា ចិត្តំ សទោសំ ចិត្តន្តិ បជានាតិ វីតទោសំ វា ចិត្តំ វីតទោសំ ចិត្តន្តិ បជានាតិ សមោហំ វា ចិត្តំ សមោហំ ចិត្តន្តិ បជានាតិ វីតមោហំ វា ចិត្តំ វីតមោហំ ចិត្តន្តិ បជានាតិ សំខិត្តំ វា ចិត្តំ សំខិត្តំ ចិត្តន្តិ បជានាតិ វិក្ខិត្តំ វា ចិត្តំ វិក្ខិត្តំ ចិត្តន្តិ បជានាតិ មហគ្គតំ វា ចិត្តំ មហគ្គតំ ចិត្តន្តិ បជានាតិ អមហគ្គតំ វា ចិត្តំ អមហគ្គតំ ចិត្តន្តិ បជានាតិ សឧត្តរំ វា ចិត្តំ សឧត្តរំ ចិត្តន្តិ បជានាតិ អនុត្តរំ វា ចិត្តំ អនុត្តរំ ចិត្តន្តិ បជានាតិ សមាហិតំ វា ចិត្តំ សមាហិតំ ចិត្តន្តិ បជានាតិ អសមាហិតំ វា ចិត្តំ អសមាហិតំ ចិត្តន្តិ បជានាតិ វិមុត្តំ វា ចិត្តំ វិមុត្តំ ចិត្តន្តិ បជានាតិ អវិមុត្តំ វា ចិត្តំ អវិមុត្តំ ចិត្តន្តិ បជានាតីតិ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ បរិយេ ញាណំ។|
      block |ឃ ឋបេត្វា ធម្មេ ញាណំ អន្វយេ ញាណំ បរិយេ ញាណំ អវសេសា បញ្ញា សម្មុតិញាណំ។|
      count |៧៩៧|, |៥។ ក តត្ថ កតមា បញ្ញា អាចយាយ នោ អបចយាយ។ កាមាវចរកុសលេ បញ្ញា អាចយាយ នោ អបចយាយ។|
      block |ខ ចតូសុ មគ្គេសុ បញ្ញា អបចយាយ នោ អាចយាយ។|
      block |គ រូបាវចរារូបាវចរកុសលេ បញ្ញា អាចយាយ ចេវ អបចយាយ ច។|
      block |ឃ អវសេសា បញ្ញា នេវ អាចយាយ នោ អបចយាយ។|
      count |៧៩៨|, |៦។ ក តត្ថ កតមា បញ្ញា និព្ពិទាយ នោ បដិវេធាយ។ យាយ បញ្ញាយ កាមេសុ វីតរាគោ ហោតិ ន ច អភិញ្ញាយោ បដិវិជ្ឈតិ ន ច សច្ចានិ អយំ វុច្ចតិ បញ្ញា និព្ពិទាយ នោ បដិវេធាយ។|
      block |ខ ស្វេវ បញ្ញាយ កាមេសុ វីតរាគោ សមានោ អភិញ្ញាយោ បដិវិជ្ឈតិ ន ច សច្ចានិ អយំ វុច្ចតិ បញ្ញា បដិវេធាយ នោ និព្ពិទាយ។|
      block |គ ចតូសុ មគ្គេសុ បញ្ញា និព្ពិទាយ ចេវ បដិវេធាយ ច។|
      block |ឃ អវសេសា បញ្ញា នេវ និព្ពិទាយ នោ បដិវេធាយ។|
      count |៧៩៩|, |៧។ ក តត្ថ កតមា ហានភាគិនី បញ្ញា។ បឋមស្ស ឈានស្ស លាភិំ កាមសហគតា សញ្ញាមនសិការា សមុទាចរន្តិ ហានភាគិនី បញ្ញា។|
      block |ខ តទនុធម្មតា សតិ សន្តិដ្ឋតិ ឋិតិភាគិនី បញ្ញា។|
      block |គ អវិតក្កសហគតា សញ្ញាមនសិការា សមុទាចរន្តិ វិសេសភាគិនី បញ្ញា។|
      block |ឃ និព្ពិទាសហគតា សញ្ញាមនសិការា សមុទាចរន្តិ វិរាគូបសញ្ហិតា និព្ពេធភាគិនី បញ្ញា។ ទុតិយស្ស ឈានស្ស លាភិំ វិតក្កសហគតា សញ្ញាមនសិការា សមុទាចរន្តិ ហានភាគិនី បញ្ញា។ តទនុធម្មតា សតិ សន្តិដ្ឋតិ ឋិតិភាគិនី បញ្ញា។ ឧបេក្ខាសហគតា សញ្ញាមនសិការា សមុទាចរន្តិ វិសេសភាគិនី បញ្ញា។ និព្ពិទាសហគតា សញ្ញាមនសិការា សមុទាចរន្តិ វិរាគូបសញ្ហិតា និព្ពេធភាគិនី បញ្ញា។ តតិយស្ស ឈានស្ស លាភិំ បីតិសុខសហគតា សញ្ញាមនសិការា សមុទាចរន្តិ ហានភាគិនី បញ្ញា។ តទនុធម្មតា សតិ សន្តិដ្ឋតិ ឋិតិភាគិនី បញ្ញា។ អទុក្ខមសុខសហគតា សញ្ញាមនសិការា សមុទាចរន្តិ វិសេសភាគិនី បញ្ញា។ និព្ពិទាសហគតា សញ្ញាមនសិការា សមុទាចរន្តិ វិរាគូបសញ្ហិតា និព្ពេធភាគិនី បញ្ញា។ ចតុត្ថស្ស ឈានស្ស លាភិំ ឧបេក្ខាសហគតា សញ្ញាមនសិការា សមុទាចរន្តិ ហានភាគិនី បញ្ញា។ តទនុធម្មតា សតិ សន្តិដ្ឋតិ ឋិតិភាគិនី បញ្ញា។ អាកាសានញ្ចាយតនសហគតា សញ្ញាមនសិការា សមុទាចរន្តិ វិសេសភាគិនី បញ្ញា។ និព្ពិទាសហគតា សញ្ញាមនសិការា សមុទាចរន្តិ វិរាគូបសញ្ហិតា និព្ពេធភាគិនី បញ្ញា។ អាកាសានញ្ចាយតនស្ស លាភិំ រូបសហគតា សញ្ញាមនសិការា សមុទាចរន្តិ ហានភាគិនី បញ្ញា។ តទនុធម្មតា សតិ សន្តិដ្ឋតិ ឋិតិភាគិនី បញ្ញា។ វិញ្ញាណញ្ចាយតនសហគតា សញ្ញាមនសិការា សមុទាចរន្តិ វិសេសភាគិនី បញ្ញា។ និព្ពិទាសហគតា សញ្ញាមនសិការា សមុទាចរន្តិ វិរាគូបសញ្ហិតា និព្ពេធភាគិនី បញ្ញា។ វិញ្ញាណញ្ចាយតនស្ស លាភិំ អាកាសានញ្ចាយតនសហគតា សញ្ញាមនសិការា សមុទាចរន្តិ ហានភាគិនី បញ្ញា។ តទនុធម្មតា សតិ សន្តិដ្ឋតិ ឋិតិភាគិនី បញ្ញា។ អាកិញ្ចញ្ញាយតនសហគតា សញ្ញាមនសិការា សមុទាចរន្តិ វិសេសភាគិនី បញ្ញា។ និព្ពិទាសហគតា សញ្ញាមនសិការា សមុទាចរន្តិ វិរាគូបសញ្ហិតា និព្ពេធភាគិនី បញ្ញា។ អាកិញ្ចញ្ញាយតនស្ស លាភិំ វិញ្ញាណញ្ចាយតនសហគតា សញ្ញាមនសិការា សមុទាចរន្តិ ហានភាគិនី បញ្ញា។ តទនុធម្មតា សតិ សន្តិដ្ឋតិ ឋិតិភាគិនី បញ្ញា។ នេវសញ្ញានាសញ្ញាយតនសហគតា សញ្ញាមនសិការា សមុទាចរន្តិ វិសេសភាគិនី បញ្ញា។ និព្ពិទាសហគតា សញ្ញាមនសិការា សមុទាចរន្តិ វិរាគូបសញ្ហិតា និព្ពេធភាគិនី បញ្ញា។|
      count |៨០០|, |៨ តត្ថ កតមា ចតស្សោ បដិសម្ភិទា។ អត្ថបដិសម្ភិទា ធម្មបដិសម្ភិទា និរុត្តិបដិសម្ភិទា បដិភានបដិសម្ភិទា។ អត្ថេ ញាណំ អត្ថបដិសម្ភិទា ធម្មេ ញាណំ ធម្មបដិសម្ភិទា តត្រ ធម្មនិរុត្តាភិលាបេ ញាណំ និរុត្តិបដិសម្ភិទា ញាណេសុ ញាណំ បដិភានបដិសម្ភិទា។ ឥមា ចតស្សោ បដិសម្ភិទា។|
      count |៨០១|, |៩ តត្ថ កតមា ចតស្សោ បដិបទា។ ទុក្ខបដិបទា ទន្ធាភិញ្ញា បញ្ញា ទុក្ខបដិបទា ខិប្បាភិញ្ញា បញ្ញា សុខបដិបទា ទន្ធាភិញ្ញា បញ្ញា សុខបដិបទា ខិប្បាភិញ្ញា បញ្ញា។|
      block |ក តត្ថ កតមា ទុក្ខបដិបទា ទន្ធាភិញ្ញា បញ្ញា។ កិច្ឆេន កសិរេន សមាធិំ ឧប្បាទេន្តស្ស ទន្ធំ តណ្ឋានំ អភិជានន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ ទុក្ខបដិបទា ទន្ធាភិញ្ញា បញ្ញា។|
      block |ខ តត្ថ កតមា ទុក្ខបដិបទា ខិប្បាភិញ្ញា បញ្ញា។ កិច្ឆេន កសិរេន សមាធិំ ឧប្បាទេន្តស្ស ខិប្បំ តណ្ឋានំ អភិជានន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ ទុក្ខបដិបទា ខិប្បាភិញ្ញា បញ្ញា។|
      block |គ តត្ថ កតមា សុខបដិបទា ទន្ធាភិញ្ញា បញ្ញា។ អកិច្ឆេន អកសិរេន សមាធិំ ឧប្បាទេន្តស្ស ទន្ធំ តណ្ឋានំ អភិជានន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ សុខបដិបទា ទន្ធាភិញ្ញា បញ្ញា។|
      block |ឃ តត្ថ កតមា សុខបដិបទា ខិប្បាភិញ្ញា បញ្ញា។ អកិច្ឆេន អកសិរេន សមាធិំ ឧប្បាទេន្តស្ស ខិប្បំ តណ្ឋានំ អភិជានន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ សុខបដិបទា ខិប្បាភិញ្ញា បញ្ញា។ ឥមា ចតស្សោ បដិបទា។|
      count |៨០២|, |១០ តត្ថ កតមានិ ចត្តារិ អារម្មណានិ។ បរិត្តា បរិត្តារម្មណា បញ្ញា បរិត្តា អប្បមាណារម្មណា បញ្ញា អប្បមាណា បរិត្តារម្មណា បញ្ញា អប្បមាណា អប្បមាណារម្មណា បញ្ញា។|
      block |ក តត្ថ កតមា បរិត្តា បរិត្តារម្មណា បញ្ញា។ សមាធិស្ស ន និកាមលាភិស្ស អារម្មណំ ថោកំ ផរន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ បរិត្តា បរិត្តារម្មណា បញ្ញា។|
      block |ខ តត្ថ កតមា បរិត្តា អប្បមាណារម្មណា បញ្ញា។ សមាធិស្ស ន និកាមលាភិស្ស អារម្មណំ វិបុលំ ផរន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ បរិត្តា អប្បមាណារម្មណា បញ្ញា។|
      block |គ តត្ថ កតមា អប្បមាណា បរិត្តារម្មណា បញ្ញា។ សមាធិស្ស និកាមលាភិស្ស អារម្មណំ ថោកំ ផរន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ អប្បមាណា បរិត្តារម្មណា បញ្ញា។|
      block |ឃ តត្ថ កតមា អប្បមាណា អប្បមាណារម្មណា បញ្ញា។ សមាធិស្ស និកាមលាភិស្ស អារម្មណំ វិបុលំ ផរន្តស្ស យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ អយំ វុច្ចតិ អប្បមាណា អប្បមាណារម្មណា បញ្ញា។ ឥមានិ ចត្តារិ អារម្មណានិ។|
      block |១១ មគ្គសមង្គិស្ស ញាណំ ជរាមរណេបេតំ ញាណំ ជរាមរណសមុទយេបេតំ ញាណំ ជរាមរណនិរោធេបេតំ ញាណំ ជរាមរណនិរោធគាមិនិយា បដិបទាយបេតំ ញាណំ។|
      block |ក តត្ថ កតមំ ជរាមរណេ ញាណំ។ ជរាមរណំ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ ជរាមរណេ ញាណំ។|
      block |ខ-ឃ ជរាមរណសមុទយំ អារព្ភ…បេ។… ជរាមរណនិរោធំ អារព្ភ…បេ។… ជរាមរណនិរោធគាមិនិំ បដិបទំ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ ជរាមរណនិរោធគាមិនិយា បដិបទាយ ញាណំ។|
      count |៨០៣|, |១២-២១ ធម្មសមង្គិស្ស ញាណំ ជាតិយាបេតំ ញាណំ…បេ។… ភវេបេតំ ញាណំ…បេ។… ឧបាទានេបេតំ ញាណំ…បេ។… តណ្ហាយបេតំ ញាណំ…បេ។… វេទនាយបេតំ ញាណំ…បេ។… ផស្សេបេតំ ញាណំ…បេ។… សឡាយតនេបេតំ ញាណំ…បេ។… នាមរូបេបេតំ ញាណំ…បេ។… វិញ្ញាណេបេតំ ញាណំ…បេ។… សង្ខារេសុបេតំ ញាណំ សង្ខារសមុទយេបេតំ ញាណំ សង្ខារនិរោធេបេតំ ញាណំ សង្ខារនិរោធគាមិនិយា បដិបទាយបេតំ ញាណំ។|
      block |តត្ថ កតមំ សង្ខារេសុ ញាណំ។ សង្ខារេ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ សង្ខារេសុ ញាណំ។|
      block |សង្ខារសមុទយំ អារព្ភ…បេ។… សង្ខារនិរោធំ អារព្ភ…បេ។… សង្ខារនិរោធគាមិនិំ បដិបទំ អារព្ភ យា ឧប្បជ្ជតិ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ វុច្ចតិ សង្ខារនិរោធគាមិនិយា បដិបទាយ ញាណំ។ ឯវំ ចតុព្ពិធេន ញាណវត្ថុ។|
      stand |ចតុក្កំ។|
    block |៥។ បញ្ចកនិទ្ទេសោ|
      count |៨០៤|, |១ តត្ថ កតមោ បញ្ចង្គិកោ សម្មាសមាធិ។ បីតិផរណតា សុខផរណតា ចេតោផរណតា អាលោកផរណតា បច្ចវេក្ខណានិមិត្តំ។ ទ្វីសុ ឈានេសុ បញ្ញា បីតិផរណតា។ តីសុ ឈានេសុ បញ្ញា សុខផរណតា។ បរចិត្តេ ញាណំ ចេតោផរណតា។ ទិព្ពចក្ខុ អាលោកផរណតា។ តម្ហា តម្ហា សមាធិម្ហា វុដ្ឋិតស្ស បច្ចវេក្ខណាញាណំ បច្ចវេក្ខណានិមិត្តំ។ អយំ វុច្ចតិ បញ្ចង្គិកោ សម្មាសមាធិ។|
      block |២ តត្ថ កតមោ បញ្ចញាណិកោ សម្មាសមាធិ។ អយំ សមាធិ បច្ចុប្បន្នសុខោ ចេវ អាយតិញ្ច សុខវិបាកោតិ បច្ចត្តញ្ញេវ ញាណំ ឧប្បជ្ជតិ។ អយំ សមាធិ អរិយោ និរាមិសោតិ បច្ចត្តញ្ញេវ ញាណំ ឧប្បជ្ជតិ។ អយំ សមាធិ អកាបុរិសសេវិតោតិ បច្ចត្តញ្ញេវ ញាណំ ឧប្បជ្ជតិ។ អយំ សមាធិ សន្តោ បណីតោ បដិប្បស្សទ្ធលទ្ធោ ឯកោទិភាវាធិគតោ ន សសង្ខារនិគ្គយ្ហវារិតគតោតិ បច្ចត្តញ្ញេវ ញាណំ ឧប្បជ្ជតិ។ សោ ខោ បនាហំ ឥមំ សមាធិំ សតោ សមាបជ្ជាមិ សតោ វុដ្ឋហាមីតិ បច្ចត្តញ្ញេវ ញាណំ ឧប្បជ្ជតិ។ អយំ បញ្ចញាណិកោ សម្មាសមាធិ។ ឯវំ បញ្ចវិធេន ញាណវត្ថុ។|
      stand |បញ្ចកំ។|
    block |៦។ ឆក្កនិទ្ទេសោ|
      count |៨០៥|, |តត្ថ កតមា ឆសុ អភិញ្ញាសុ បញ្ញា។ ឥទ្ធិវិធេ ញាណំ សោតធាតុវិសុទ្ធិយា ញាណំ បរចិត្តេ ញាណំ បុព្ពេនិវាសានុស្សតិយា ញាណំ សត្តានំ ចុតូបបាតេ ញាណំ អាសវានំ ខយេ ញាណំ ឥមា ឆសុ អភិញ្ញាសុ បញ្ញា។ ឯវំ ឆព្ពិធេន ញាណវត្ថុ។|
      stand |ឆក្កំ។|
    block |៧។ សត្តកនិទ្ទេសោ|
      count |៨០៦|, |តត្ថ កតមានិ សត្តសត្តតិ ញាណវត្ថូនិ។ ជាតិបច្ចយា ជរាមរណន្តិ ញាណំ អសតិ ជាតិយា នត្ថិ ជរាមរណន្តិ ញាណំ អតីតម្បិ អទ្ធានំ ជាតិបច្ចយា ជរាមរណន្តិ ញាណំ អសតិ ជាតិយា នត្ថិ ជរាមរណន្តិ ញាណំ អនាគតម្បិ អទ្ធានំ ជាតិបច្ចយា ជរាមរណន្តិ ញាណំ អសតិ ជាតិយា នត្ថិ ជរាមរណន្តិ ញាណំ។ យម្បិស្ស តំ ធម្មដ្ឋិតិញាណំ តម្បិ ខយធម្មំ វយធម្មំ វិរាគធម្មំ និរោធធម្មន្តិ ញាណំ ភវបច្ចយា ជាតីតិ ញាណំ…បេ។… ឧបាទានបច្ចយា ភវោតិ ញាណំ…បេ។… តណ្ហាបច្ចយា ឧបាទានន្តិ ញាណំ…បេ។… វេទនាបច្ចយា តណ្ហាតិ ញាណំ…បេ។… ផស្សបច្ចយា វេទនាតិ ញាណំ…បេ។… សឡាយតនបច្ចយា ផស្សោតិ ញាណំ…បេ។… នាមរូបបច្ចយា សឡាយតនន្តិ ញាណំ…បេ។… វិញ្ញាណបច្ចយា នាមរូបន្តិ ញាណំ…បេ។… សង្ខារបច្ចយា វិញ្ញាណន្តិ ញាណំ…បេ។… អវិជ្ជាបច្ចយា សង្ខារាតិ ញាណំ អសតិ អវិជ្ជាយ នត្ថិ សង្ខារាតិ ញាណំ អតីតម្បិ អទ្ធានំ អវិជ្ជាបច្ចយា សង្ខារាតិ ញាណំ អសតិ អវិជ្ជាយ នត្ថិ សង្ខារាតិ ញាណំ អនាគតម្បិ អទ្ធានំ អវិជ្ជាបច្ចយា សង្ខារាតិ ញាណំ អសតិ អវិជ្ជាយ នត្ថិ សង្ខារាតិ ញាណំ។ យម្បិស្ស តំ ធម្មដ្ឋិតិញាណំ តម្បិ ខយធម្មំ វយធម្មំ វិរាគធម្មំ និរោធធម្មន្តិ ញាណំ។ ឥមានិ សត្តសត្តតិ ញាណវត្ថូនិ។ ឯវំ សត្តវិធេន ញាណវត្ថុ។|
      stand |សត្តកំ។|
    block |៨។ អដ្ឋកនិទ្ទេសោ|
      count |៨០៧|, |តត្ថ កតមា ចតូសុ មគ្គេសុ ចតូសុ ផលេសុ បញ្ញា។ សោតាបត្តិមគ្គេ បញ្ញា សោតាបត្តិផលេ បញ្ញា សកទាគាមិមគ្គេ បញ្ញា សកទាគាមិផលេ បញ្ញា អនាគាមិមគ្គេ បញ្ញា អនាគាមិផលេ បញ្ញា អរហត្តមគ្គេ បញ្ញា អរហត្តផលេ បញ្ញា ឥមា ចតូសុ មគ្គេសុ ចតូសុ ផលេសុ បញ្ញា។ ឯវំ អដ្ឋវិធេន ញាណវត្ថុ។|
      stand |អដ្ឋកំ។|
    block |៩។ នវកនិទ្ទេសោ|
      count |៨០៨|, |តត្ថ កតមា នវសុ អនុបុព្ពវិហារសមាបត្តីសុ បញ្ញា។ បឋមជ្ឈានសមាបត្តិយា បញ្ញា ទុតិយជ្ឈានសមាបត្តិយា បញ្ញា តតិយជ្ឈានសមាបត្តិយា បញ្ញា ចតុត្ថជ្ឈានសមាបត្តិយា បញ្ញា អាកាសានញ្ចាយតនសមាបត្តិយា បញ្ញា វិញ្ញាណញ្ចាយតនសមាបត្តិយា បញ្ញា អាកិញ្ចញ្ញាយតនសមាបត្តិយា បញ្ញា នេវសញ្ញានាសញ្ញាយតនសមាបត្តិយា បញ្ញា សញ្ញាវេទយិតនិរោធសមាបត្តិយា វុដ្ឋិតស្ស បច្ចវេក្ខណាញាណំ ឥមា នវសុ អនុបុព្ពវិហារសមាបត្តីសុ បញ្ញា។ ឯវំ នវវិធេន ញាណវត្ថុ។|
      stand |នវកំ។|
    block |១០។ ទសកនិទ្ទេសោ|
      count |៨០៩|, |១ តត្ថ កតមំ តថាគតស្ស ឋានញ្ច ឋានតោ អដ្ឋានញ្ច អដ្ឋានតោ យថាភូតំ ញាណំ។ ឥធ តថាគតោ អដ្ឋានមេតំ អនវកាសោ យំ ទិដ្ឋិសម្បន្នោ បុគ្គលោ កញ្ចិ សង្ខារំ និច្ចតោ ឧបគច្ឆេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ បុថុជ្ជនោ កញ្ចិ សង្ខារំ និច្ចតោ ឧបគច្ឆេយ្យ ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ ទិដ្ឋិសម្បន្នោ បុគ្គលោ កញ្ចិ សង្ខារំ សុខតោ ឧបគច្ឆេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ បុថុជ្ជនោ កញ្ចិ សង្ខារំ សុខតោ ឧបគច្ឆេយ្យ ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ ទិដ្ឋិសម្បន្នោ បុគ្គលោ កញ្ចិ ធម្មំ អត្ថតោ ឧបគច្ឆេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ បុថុជ្ជនោ កញ្ចិ ធម្មំ អត្ថតោ ឧបគច្ឆេយ្យ ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ ទិដ្ឋិសម្បន្នោ បុគ្គលោ មាតរំ ជីវិតា វោរោបេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ បុថុជ្ជនោ មាតរំ ជីវិតា វោរោបេយ្យ ឋានមេតំ វិជ្ជតីតិ បជានាតិ។|
      block |អដ្ឋានមេតំ អនវកាសោ យំ ទិដ្ឋិសម្បន្នោ បុគ្គលោ បិតរំ ជីវិតា វោរោបេយ្យ…បេ។… អរហន្តំ ជីវិតា វោរោបេយ្យ…បេ។… បទុដ្ឋេន ចិត្តេន តថាគតស្ស លោហិតំ ឧប្បាទេយ្យ…បេ។… សង្ឃំ ភិន្ទេយ្យ…បេ។… អញ្ញំ សត្ថារំ ឧទ្ទិសេយ្យ…បេ។… អដ្ឋមំ ភវំ និព្ពត្តេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ បុថុជ្ជនោ អដ្ឋមំ ភវំ និព្ពត្តេយ្យ ឋានមេតំ វិជ្ជតីតិ បជានាតិ។|
      block |អដ្ឋានមេតំ អនវកាសោ យំ ឯកិស្សា លោកធាតុយា ទ្វេ អរហន្តោ សម្មាសម្ពុទ្ធា អបុព្ពំ អចរិមំ ឧប្បជ្ជេយ្យុំ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ ឯកិស្សា លោកធាតុយា ឯកោ អរហំ សម្មាសម្ពុទ្ធោ ឧប្បជ្ជេយ្យ ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ ឯកិស្សា លោកធាតុយា ទ្វេ រាជានោ ចក្កវត្តី អបុព្ពំ អចរិមំ ឧប្បជ្ជេយ្យុំ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ ឯកិស្សា លោកធាតុយា ឯកោ រាជា ចក្កវត្តី ឧប្បជ្ជេយ្យ ឋានមេតំ វិជ្ជតីតិ បជានាតិ។|
      block |អដ្ឋានមេតំ អនវកាសោ យំ ឥត្ថី អរហំ អស្ស សម្មាសម្ពុទ្ធោ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ បុរិសោ អរហំ អស្ស សម្មាសម្ពុទ្ធោ ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ ឥត្ថី រាជា អស្ស ចក្កវត្តី នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ បុរិសោ រាជា អស្ស ចក្កវត្តី ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ ឥត្ថី សក្កត្តំ ករេយ្យ មារត្តំ ករេយ្យ ព្រហ្មត្តំ ករេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ បុរិសោ សក្កត្តំ ករេយ្យ មារត្តំ ករេយ្យ ព្រហ្មត្តំ ករេយ្យ ឋានមេតំ វិជ្ជតីតិ បជានាតិ។|
      block |អដ្ឋានមេតំ អនវកាសោ យំ កាយទុច្ចរិតស្ស ឥដ្ឋោ កន្តោ មនាបោ វិបាកោ និព្ពត្តេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ កាយទុច្ចរិតស្ស អនិដ្ឋោ អកន្តោ អមនាបោ វិបាកោ និព្ពត្តេយ្យ ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ វចីទុច្ចរិតស្ស…បេ។… យំ មនោទុច្ចរិតស្ស ឥដ្ឋោ កន្តោ មនាបោ វិបាកោ និព្ពត្តេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ វចីទុច្ចរិតស្ស…បេ។… យំ មនោទុច្ចរិតស្ស អនិដ្ឋោ អកន្តោ អមនាបោ វិបាកោ និព្ពត្តេយ្យ ឋានមេតំ វិជ្ជតីតិ បជានាតិ។|
      block |អដ្ឋានមេតំ អនវកាសោ យំ កាយសុចរិតស្ស អនិដ្ឋោ អកន្តោ អមនាបោ វិបាកោ និព្ពត្តេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ កាយសុចរិតស្ស ឥដ្ឋោ កន្តោ មនាបោ វិបាកោ និព្ពត្តេយ្យ ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ វចីសុចរិតស្ស…បេ។… យំ មនោសុចរិតស្ស អនិដ្ឋោ អកន្តោ អមនាបោ វិបាកោ និព្ពត្តេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ វចីសុចរិតស្ស…បេ។… យំ មនោសុចរិតស្ស ឥដ្ឋោ កន្តោ មនាបោ វិបាកោ និព្ពត្តេយ្យ ឋានមេតំ វិជ្ជតីតិ បជានាតិ។|
      block |អដ្ឋានមេតំ អនវកាសោ យំ កាយទុច្ចរិតសមង្គី តន្និទានំ តប្បច្ចយា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ កាយទុច្ចរិតសមង្គី តន្និទានំ តប្បច្ចយា កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជេយ្យ ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ វចីទុច្ចរិតសមង្គី…បេ។… យំ មនោទុច្ចរិតសមង្គី តន្និទានំ តប្បច្ចយា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ វចីទុច្ចរិតសមង្គី…បេ។… យំ មនោទុច្ចរិតសមង្គី តន្និទានំ តប្បច្ចយា កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជេយ្យ ឋានមេតំ វិជ្ជតីតិ បជានាតិ។|
      block |អដ្ឋានមេតំ អនវកាសោ យំ កាយសុចរិតសមង្គី តន្និទានំ តប្បច្ចយា កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ កាយសុចរិតសមង្គី តន្និទានំ តប្បច្ចយា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជេយ្យ ឋានមេតំ វិជ្ជតីតិ បជានាតិ។ អដ្ឋានមេតំ អនវកាសោ យំ វចីសុចរិតសមង្គី…បេ។… យំ មនោសុចរិតសមង្គី តន្និទានំ តប្បច្ចយា កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជេយ្យ នេតំ ឋានំ វិជ្ជតីតិ បជានាតិ។ ឋានញ្ច ខោ ឯតំ វិជ្ជតិ យំ វចីសុចរិតសមង្គី …បេ។… យំ មនោសុចរិតសមង្គី តន្និទានំ តប្បច្ចយា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជេយ្យ ឋានមេតំ វិជ្ជតីតិ បជានាតិ។ យេ យេ ធម្មា យេសំ យេសំ ធម្មានំ ហេតូ បច្ចយា ឧបាទាយ តំ តំ ឋានំ យេ យេ ធម្មា យេសំ យេសំ ធម្មានំ ន ហេតូ អប្បច្ចយា ឧបាទាយ តំ តំ អដ្ឋានន្តិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស ឋានញ្ច ឋានតោ អដ្ឋានញ្ច អដ្ឋានតោ យថាភូតំ ញាណំ។|
      count |៨១០|, |២ តត្ថ កតមំ តថាគតស្ស អតីតានាគតបច្ចុប្បន្នានំ កម្មសមាទានានំ ឋានសោ ហេតុសោ វិបាកំ យថាភូតំ ញាណំ។ ឥធ តថាគតោ បជានាតិ អត្ថេកច្ចានិ បាបកានិ កម្មសមាទានានិ គតិសម្បត្តិបដិពាឡ្ហានិ ន វិបច្ចន្តិ។ អត្ថេកច្ចានិ បាបកានិ កម្មសមាទានានិ ឧបធិសម្បត្តិបដិពាឡ្ហានិ ន វិបច្ចន្តិ។ អត្ថេកច្ចានិ បាបកានិ កម្មសមាទានានិ កាលសម្បត្តិបដិពាឡ្ហានិ ន វិបច្ចន្តិ។ អត្ថេកច្ចានិ បាបកានិ កម្មសមាទានានិ បយោគសម្បត្តិបដិពាឡ្ហានិ ន វិបច្ចន្តិ។|
      block |អត្ថេកច្ចានិ បាបកានិ កម្មសមាទានានិ គតិវិបត្តិំ អាគម្ម វិបច្ចន្តិ។ អត្ថេកច្ចានិ បាបកានិ កម្មសមាទានានិ ឧបធិវិបត្តិំ អាគម្ម វិបច្ចន្តិ។ អត្ថេកច្ចានិ បាបកានិ កម្មសមាទានានិ កាលវិបត្តិំ អាគម្ម វិបច្ចន្តិ។ អត្ថេកច្ចានិ បាបកានិ កម្មសមាទានានិ បយោគវិបត្តិំ អាគម្ម វិបច្ចន្តិ។|
      block |អត្ថេកច្ចានិ កល្យាណានិ កម្មសមាទានានិ គតិវិបត្តិបដិពាឡ្ហានិ ន វិបច្ចន្តិ។ អត្ថេកច្ចានិ កល្យាណានិ កម្មសមាទានានិ ឧបធិវិបត្តិបដិពាឡ្ហានិ ន វិបច្ចន្តិ។ អត្ថេកច្ចានិ កល្យាណានិ កម្មសមាទានានិ កាលវិបត្តិបដិពាឡ្ហានិ ន វិបច្ចន្តិ។ អត្ថេកច្ចានិ កល្យាណានិ កម្មសមាទានានិ បយោគវិបត្តិបដិពាឡ្ហានិ ន វិបច្ចន្តិ។|
      block |អត្ថេកច្ចានិ កល្យាណានិ កម្មសមាទានានិ គតិសម្បត្តិំ អាគម្ម វិបច្ចន្តិ។ អត្ថេកច្ចានិ កល្យាណានិ កម្មសមាទានានិ ឧបធិសម្បត្តិំ អាគម្ម វិបច្ចន្តិ។ អត្ថេកច្ចានិ កល្យាណានិ កម្មសមាទានានិ កាលសម្បត្តិំ អាគម្ម វិបច្ចន្តិ។ អត្ថេកច្ចានិ កល្យាណានិ កម្មសមាទានានិ បយោគសម្បត្តិំ អាគម្ម វិបច្ចន្តីតិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស អតីតានាគតបច្ចុប្បន្នានំ កម្មសមាទានានំ ឋានសោ ហេតុសោ វិបាកំ យថាភូតំ ញាណំ។|
      count |៨១១|, |៣ តត្ថ កតមំ តថាគតស្ស សព្ពត្ថគាមិនិំ បដិបទំ យថាភូតំ ញាណំ។ ឥធ តថាគតោ អយំ មគ្គោ អយំ បដិបទា និរយគាមីតិ បជានាតិ អយំ មគ្គោ អយំ បដិបទា តិរច្ឆានយោនិគាមីតិ បជានាតិ អយំ មគ្គោ អយំ បដិបទា បេត្តិវិសយគាមីតិ បជានាតិ អយំ មគ្គោ អយំ បដិបទា មនុស្សលោកគាមីតិ បជានាតិ អយំ មគ្គោ អយំ បដិបទា ទេវលោកគាមីតិ បជានាតិ អយំ មគ្គោ អយំ បដិបទា និព្ពានគាមីតិ បជានាតីតិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស សព្ពត្ថគាមិនិំ បដិបទំ យថាភូតំ ញាណំ។|
      count |៨១២|, |៤ តត្ថ កតមំ តថាគតស្ស អនេកធាតុនានាធាតុលោកំ យថាភូតំ ញាណំ។ ឥធ តថាគតោ ខន្ធនានត្តំ បជានាតិ អាយតននានត្តំ បជានាតិ ធាតុនានត្តំ បជានាតិ អនេកធាតុនានាធាតុលោកនានត្តំ បជានាតីតិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស អនេកធាតុនានាធាតុលោកំ យថាភូតំ ញាណំ។|
      count |៨១៣|, |៥ តត្ថ កតមំ តថាគតស្ស សត្តានំ នានាធិមុត្តិកតំ យថាភូតំ ញាណំ។ ឥធ តថាគតោ បជានាតិ សន្តិ សត្តា ហីនាធិមុត្តិកា សន្តិ សត្តា បណីតាធិមុត្តិកា។ ហីនាធិមុត្តិកា សត្តា ហីនាធិមុត្តិកេ សត្តេ សេវន្តិ ភជន្តិ បយិរុបាសន្តិ។ បណីតាធិមុត្តិកា សត្តា បណីតាធិមុត្តិកេ សត្តេ សេវន្តិ ភជន្តិ បយិរុបាសន្តិ។|
      block |អតីតម្បិ អទ្ធានំ ហីនាធិមុត្តិកា សត្តា ហីនាធិមុត្តិកេ សត្តេ សេវិំសុ ភជិំសុ បយិរុបាសិំសុ បណីតាធិមុត្តិកា សត្តា បណីតាធិមុត្តិកេ សត្តេ សេវិំសុ ភជិំសុ បយិរុបាសិំសុ។|
      block |អនាគតម្បិ អទ្ធានំ ហីនាធិមុត្តិកា សត្តា ហីនាធិមុត្តិកេ សត្តេ សេវិស្សន្តិ ភជិស្សន្តិ បយិរុបាសិស្សន្តិ បណីតាធិមុត្តិកា សត្តា បណីតាធិមុត្តិកេ សត្តេ សេវិស្សន្តិ ភជិស្សន្តិ បយិរុបាសិស្សន្តីតិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស សត្តានំ នានាធិមុត្តិកតំ យថាភូតំ ញាណំ។|
      count |៨១៤|, |៦ តត្ថ កតមំ តថាគតស្ស បរសត្តានំ បរបុគ្គលានំ ឥន្ទ្រិយបរោបរិយត្តំ យថាភូតំ ញាណំ។ ឥធ តថាគតោ សត្តានំ អាសយំ បជានាតិ អនុសយំ បជានាតិ ចរិតំ បជានាតិ អធិមុត្តិំ បជានាតិ អប្បរជក្ខេ មហារជក្ខេ តិក្ខិន្ទ្រិយេ មុទិន្ទ្រិយេ ស្វាការេ ទ្វាការេ សុវិញ្ញាបយេ ទុវិញ្ញាបយេ ភព្ពាភព្ពេ សត្តេ បជានាតិ។|
      count |៨១៥|, |កតមោ ច សត្តានំ អាសយោ។ សស្សតោ លោកោតិ វា អសស្សតោ លោកោតិ វា អន្តវា លោកោតិ វា អនន្តវា លោកោតិ វា តំ ជីវំ តំ សរីរន្តិ វា អញ្ញំ ជីវំ អញ្ញំ សរីរន្តិ វា ហោតិ តថាគតោ បរំ មរណាតិ វា ន ហោតិ តថាគតោ បរំ មរណាតិ វា ហោតិ ច ន ច ហោតិ តថាគតោ បរំ មរណាតិ វា នេវ ហោតិ ន ន ហោតិ តថាគតោ បរំ មរណាតិ វា ឥតិ ភវទិដ្ឋិសន្និស្សិតា វា សត្តា ហោន្តិ វិភវទិដ្ឋិសន្និស្សិតា វា។ ឯតេ វា បន ឧភោ អន្តេ អនុបគម្ម ឥទប្បច្ចយតា បដិច្ចសមុប្បន្នេសុ ធម្មេសុ អនុលោមិកា ខន្តិ បដិលទ្ធា ហោតិ យថាភូតំ ញាណំ។ អយំ សត្តានំ អាសយោ។|
      count |៨១៦|, |កតមោ ច សត្តានំ អនុសយោ។ សត្តានុសយា កាមរាគានុសយោ បដិឃានុសយោ មានានុសយោ ទិដ្ឋានុសយោ វិចិកិច្ឆានុសយោ ភវរាគានុសយោ អវិជ្ជានុសយោ។ យំ លោកេ បិយរូបំ សាតរូបំ ឯត្ថ សត្តានំ រាគានុសយោ អនុសេតិ។ យំ លោកេ អប្បិយរូបំ អសាតរូបំ ឯត្ថ សត្តានំ បដិឃានុសយោ អនុសេតិ។ ឥតិ ឥមេសុ ទ្វីសុ ធម្មេសុ អវិជ្ជានុបតិតា។ តទេកដ្ឋោ មានោ ច ទិដ្ឋិ ច វិចិកិច្ឆា ច ទដ្ឋព្ពា។ អយំ សត្តានំ អនុសយោ។|
      count |៨១៧|, |កតមញ្ច សត្តានំ ចរិតំ។ បុញ្ញាភិសង្ខារោ អបុញ្ញាភិសង្ខារោ អានេញ្ជាភិសង្ខារោ បរិត្តភូមកោ វា មហាភូមកោ វា ឥទំ សត្តានំ ចរិតំ។|
      count |៨១៨|, |កតមា ច សត្តានំ អធិមុត្តិ។ សន្តិ សត្តា ហីនាធិមុត្តិកា សន្តិ សត្តា បណីតាធិមុត្តិកា។ ហីនាធិមុត្តិកា សត្តា ហីនាធិមុត្តិកេ សត្តេ សេវន្តិ ភជន្តិ បយិរុបាសន្តិ។ បណីតាធិមុត្តិកា សត្តា បណីតាធិមុត្តិកេ សត្តេ សេវន្តិ ភជន្តិ បយិរុបាសន្តិ។|
      block |អតីតម្បិ អទ្ធានំ ហីនាធិមុត្តិកា សត្តា ហីនាធិមុត្តិកេ សត្តេ សេវិំសុ ភជិំសុ បយិរុបាសិំសុ។ បណីតាធិមុត្តិកា សត្តា បណីតាធិមុត្តិកេ សត្តេ សេវិំសុ ភជិំសុ បយិរុបាសិំសុ។|
      block |អនាគតម្បិ អទ្ធានំ ហីនាធិមុត្តិកា សត្តា ហីនាធិមុត្តិកេ សត្តេ សេវិស្សន្តិ ភជិស្សន្តិ បយិរុបាសិស្សន្តិ។ បណីតាធិមុត្តិកា សត្តា បណីតាធិមុត្តិកេ សត្តេ សេវិស្សន្តិ ភជិស្សន្តិ បយិរុបាសិស្សន្តិ។ អយំ សត្តានំ អធិមុត្តិ។|
      count |៨១៩|, |កតមេ តេ សត្តា មហារជក្ខា។ ទស កិលេសវត្ថូនិ លោភោ ទោសោ មោហោ មានោ ទិដ្ឋិ វិចិកិច្ឆា ថិនំ ឧទ្ធច្ចំ អហិរិកំ អនោត្តប្បំ។ យេសំ សត្តានំ ឥមានិ ទស កិលេសវត្ថូនិ អាសេវិតានិ ភាវិតានិ ពហុលីកតានិ ឧស្សទគតានិ ឥមេ តេ សត្តា មហារជក្ខា។|
      count |៨២០|, |កតមេ តេ សត្តា អប្បរជក្ខា។ យេសំ សត្តានំ ឥមានិ ទស កិលេសវត្ថូនិ អនាសេវិតានិ អភាវិតានិ អពហុលីកតានិ អនុស្សទគតានិ ឥមេ តេ សត្តា អប្បរជក្ខា។|
      count |៨២១|, |កតមេ តេ សត្តា មុទិន្ទ្រិយា។ បញ្ចិន្ទ្រិយានិ សទ្ធិន្ទ្រិយំ វីរិយិន្ទ្រិយំ សតិន្ទ្រិយំ សមាធិន្ទ្រិយំ បញ្ញិន្ទ្រិយំ។ យេសំ សត្តានំ ឥមានិ បញ្ចិន្ទ្រិយានិ អនាសេវិតានិ អភាវិតានិ អពហុលីកតានិ អនុស្សទគតានិ ឥមេ តេ សត្តា មុទិន្ទ្រិយា។|
      count |៨២២|, |កតមេ តេ សត្តា តិក្ខិន្ទ្រិយា។ យេសំ សត្តានំ ឥមានិ បញ្ចិន្ទ្រិយានិ អាសេវិតានិ ភាវិតានិ ពហុលីកតានិ ឧស្សទគតានិ ឥមេ តេ សត្តា តិក្ខិន្ទ្រិយា។|
      count |៨២៣|, |កតមេ តេ សត្តា ទ្វាការា។ យេ តេ សត្តា បាបាសយា បាបានុសយា បាបចរិតា បាបាធិមុត្តិកា មហារជក្ខា មុទិន្ទ្រិយា ឥមេ តេ សត្តា ទ្វាការា។|
      count |៨២៤|, |កតមេ តេ សត្តា ស្វាការា។ យេ តេ សត្តា កល្យាណាសយា កល្យាណចរិតា កល្យាណាធិមុត្តិកា អប្បរជក្ខា តិក្ខិន្ទ្រិយា ឥមេ តេ សត្តា ស្វាការា។|
      count |៨២៥|, |កតមេ តេ សត្តា ទុវិញ្ញាបយា។ យេ ច តេ សត្តា ទ្វាការា តេវ តេ សត្តា ទុវិញ្ញាបយា។ យេ ច តេ សត្តា ស្វាការា តេវ តេ សត្តា សុវិញ្ញាបយា។|
      count |៨២៦|, |កតមេ តេ សត្តា អភព្ពា។ យេ តេ សត្តា កម្មាវរណេន សមន្នាគតា កិលេសាវរណេន សមន្នាគតា វិបាកាវរណេន សមន្នាគតា អស្សទ្ធា អច្ឆន្ទិកា ទុប្បញ្ញា អភព្ពា និយាមំ ឱក្កមិតុំ កុសលេសុ ធម្មេសុ សម្មត្តំ ឥមេ តេ សត្តា អភព្ពា។|
      count |៨២៧|, |កតមេ តេ សត្តា ភព្ពា។ យេ តេ សត្តា ន កម្មាវរណេន សមន្នាគតា ន កិលេសាវរណេន សមន្នាគតា ន វិបាកាវរណេន សមន្នាគតា សទ្ធា ឆន្ទិកា បញ្ញវន្តោ ភព្ពា និយាមំ ឱក្កមិតុំ កុសលេសុ ធម្មេសុ សម្មត្តំ ឥមេ តេ សត្តា ភព្ពាតិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស បរសត្តានំ បរបុគ្គលានំ ឥន្ទ្រិយបរោបរិយត្តំ យថាភូតំ ញាណំ។|
      count |៨២៨|, |៧ តត្ថ កតមំ តថាគតស្ស ឈានវិមោក្ខសមាធិសមាបត្តីនំ សំកិលេសំ វោទានំ យថាភូតំ ញាណំ។ ឈាយីតិ។ ចត្តារោ ឈាយី។ អត្ថេកច្ចោ ឈាយី សម្បត្តិយេវ សមានំ វិបត្តីតិ បច្ចេតិ អត្ថេកច្ចោ ឈាយី វិបត្តិំយេវ សមានំ សម្បត្តីតិ បច្ចេតិ អត្ថេកច្ចោ ឈាយី សម្បត្តិយេវ សមានំ សម្បត្តីតិ បច្ចេតិ អត្ថេកច្ចោ ឈាយី វិបត្តិយេវ សមានំ វិបត្តីតិ បច្ចេតិ ឥមេ ចត្តារោ ឈាយី។|
      block |អបរេបិ ចត្តារោ ឈាយី។ អត្ថេកច្ចោ ឈាយី ទន្ធំ សមាបជ្ជតិ ខិប្បំ វុដ្ឋាតិ អត្ថេកច្ចោ ឈាយី ខិប្បំ សមាបជ្ជតិ ទន្ធំ វុដ្ឋាតិ អត្ថេកច្ចោ ឈាយី ទន្ធំ សមាបជ្ជតិ ទន្ធំ វុដ្ឋាតិ អត្ថេកច្ចោ ឈាយី ខិប្បំ សមាបជ្ជតិ ខិប្បំ វុដ្ឋាតិ ឥមេ ចត្តារោ ឈាយី។|
      block |អបរេបិ ចត្តារោ ឈាយី។ អត្ថេកច្ចោ ឈាយី សមាធិស្មិំ សមាធិកុសលោ ហោតិ ន សមាធិស្មិំ សមាបត្តិកុសលោ អត្ថេកច្ចោ ឈាយី សមាធិស្មិំ សមាបត្តិកុសលោ ហោតិ ន សមាធិស្មិំ សមាធិកុសលោ អត្ថេកច្ចោ ឈាយី សមាធិស្មិំ សមាធិកុសលោ ច ហោតិ សមាធិស្មិំ សមាបត្តិកុសលោ ច អត្ថេកច្ចោ ឈាយី នេវ សមាធិស្មិំ សមាធិកុសលោ ហោតិ ន សមាធិស្មិំ សមាបត្តិកុសលោ ឥមេ ចត្តារោ ឈាយី។|
      block |ឈានន្តិ។ ចត្តារិ ឈានានិ បឋមំ ឈានំ ទុតិយំ ឈានំ តតិយំ ឈានំ ចតុត្ថំ ឈានំ។|
      block |វិមោក្ខោតិ។ អដ្ឋ វិមោក្ខា។ រូបី រូបានិ បស្សតិ អយំ បឋមោ វិមោក្ខោ។|
      block |អជ្ឈត្តំ អរូបសញ្ញី ពហិទ្ធា រូបានិ បស្សតិ អយំ ទុតិយោ វិមោក្ខោ។|
      block |សុភន្តេវ អធិមុត្តោ ហោតិ អយំ តតិយោ វិមោក្ខោ។|
      block |សព្ពសោ រូបសញ្ញានំ សមតិក្កមា បដិឃសញ្ញានំ អត្ថង្គមា នានត្តសញ្ញានំ អមនសិការា អនន្តោ អាកាសោតិ អាកាសានញ្ចាយតនំ ឧបសម្បជ្ជ វិហរតិ អយំ ចតុត្ថោ វិមោក្ខោ។|
      block |សព្ពសោ អាកាសានញ្ចាយតនំ សមតិក្កម្ម អនន្តំ វិញ្ញាណន្តិ វិញ្ញាណញ្ចាយតនំ ឧបសម្បជ្ជ វិហរតិ អយំ បញ្ចមោ វិមោក្ខោ។|
      block |សព្ពសោ វិញ្ញាណញ្ចាយតនំ សមតិក្កម្ម នត្ថិ កិញ្ចិតិ អាកិញ្ចញ្ញាយតនំ ឧបសម្បជ្ជ វិហរតិ អយំ ឆដ្ឋោ វិមោក្ខោ។|
      block |សព្ពសោ អាកិញ្ចញ្ញាយតនំ សមតិក្កម្ម នេវសញ្ញានាសញ្ញាយតនំ ឧបសម្បជ្ជ វិហរតិ អយំ សត្តមោ វិមោក្ខោ។|
      block |សព្ពសោ នេវសញ្ញានាសញ្ញាយតនំ សមតិក្កម្ម សញ្ញាវេទយិតនិរោធំ ឧបសម្បជ្ជ វិហរតិ អយំ អដ្ឋមោ វិមោក្ខោ។|
      block |សមាធីតិ។ តយោ សមាធី សវិតក្កសវិចារោ សមាធិ អវិតក្កវិចារមត្តោ សមាធិ អវិតក្កអវិចារោ សមាធិ។|
      block |សមាបត្តីតិ។ នវ អនុបុព្ពវិហារសមាបត្តិយោ បឋមជ្ឈានសមាបត្តិ ទុតិយជ្ឈានសមាបត្តិ តតិយជ្ឈានសមាបត្តិ ចតុត្ថជ្ឈានសមាបត្តិ អាកាសានញ្ចាយតនសមាបត្តិ វិញ្ញាណញ្ចាយតនសមាបត្តិ អាកិញ្ចញ្ញាយតនសមាបត្តិ នេវសញ្ញានាសញ្ញាយតនសមាបត្តិ សញ្ញាវេទយិតនិរោធសមាបត្តិ។|
      block |សំកិលេសន្តិ ហានភាគិយោ ធម្មោ។ វោទានន្តិ វិសេសភាគិយោ ធម្មោ។ វុដ្ឋានន្តិ។ វោទានម្បិ វុដ្ឋានំ តម្ហា តម្ហា សមាធិម្ហា វុដ្ឋានម្បិ វុដ្ឋានន្តិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស ឈានវិមោក្ខសមាធិសមាបត្តីនំ សំកិលេសំ វោទានំ វុដ្ឋានំ យថាភូតំ ញាណំ។|
      count |៨២៩|, |៨ តត្ថ កតមំ តថាគតស្ស បុព្ពេនិវាសានុស្សតិ យថាភូតំ ញាណំ។ ឥធ តថាគតោ អនេកវិហិតំ បុព្ពេនិវាសំ អនុស្សរតិ សេយ្យថិទំ ឯកម្បិ ជាតិំ ទ្វេបិ ជាតិយោ តិស្សោបិ ជាតិយោ ចតស្សោបិ ជាតិយោ បញ្ចបិ ជាតិយោ ទសបិ ជាតិយោ វីសម្បិ ជាតិយោ តិំសម្បិ ជាតិយោ ចត្តាលីសម្បិ ជាតិយោ បញ្ញាសម្បិ ជាតិយោ ជាតិសតម្បិ ជាតិសហស្សម្បិ ជាតិសតសហស្សម្បិ អនេកេបិ សំវដ្ដកប្បេ អនេកេបិ វិវដ្ដកប្បេ អនេកេបិ សំវដ្ដវិវដ្ដកប្បេ អមុត្រាសិំ ឯវំនាមោ ឯវំគោត្តោ ឯវំវណ្ណោ ឯវមាហារោ ឯវំសុខទុក្ខប្បដិសំវេទី ឯវមាយុបរិយន្តោ សោ តតោ ចុតោ អមុត្រ ឧទបាទិំ តត្រាបាសិំ ឯវំនាមោ ឯវំគោត្តោ ឯវំវណ្ណោ ឯវមាហារោ ឯវំសុខទុក្ខប្បដិសំវេទី ឯវមាយុបរិយន្តោ សោ តតោ ចុតោ ឥធូបបន្នោតិ។ ឥតិ សាការំ សឧទ្ទេសំ អនេកវិហិតំ បុព្ពេនិវាសំ អនុស្សរតីតិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស បុព្ពេនិវាសានុស្សតិ យថាភូតំ ញាណំ។|
      count |៨៣០|, |៩ តត្ថ កតមំ តថាគតស្ស សត្តានំ ចុតូបបាតំ យថាភូតំ ញាណំ។ ឥធ តថាគតោ ទិព្ពេន ចក្ខុនា វិសុទ្ធេន អតិក្កន្តមានុសកេន សត្តេ បស្សតិ ចវមានេ ឧបបជ្ជមានេ ហីនេ បណីតេ សុវណ្ណេ ទុព្ពណ្ណេ សុគតេ ទុគ្គតេ យថាកម្មូបគេ សត្តេ បជានាតិ ឥមេ វត ភោន្តោ សត្តា កាយទុច្ចរិតេន សមន្នាគតា វចីទុច្ចរិតេន សមន្នាគតា មនោទុច្ចរិតេន សមន្នាគតា អរិយានំ ឧបវាទកា មិច្ឆាទិដ្ឋិកា មិច្ឆាទិដ្ឋិកម្មសមាទានា។ តេ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបន្នា។ ឥមេ វា បន ភោន្តោ សត្តា កាយសុចរិតេន សមន្នាគតា វចីសុចរិតេន សមន្នាគតា មនោសុចរិតេន សមន្នាគតា អរិយានំ អនុបវាទកា សម្មាទិដ្ឋិកា សម្មាទិដ្ឋិកម្មសមាទានា។ តេ កាយស្ស ភេទា បរំ មរណា សុគតិំ សគ្គំ លោកំ ឧបបន្នាតិ។ ឥតិ ទិព្ពេន ចក្ខុនា វិសុទ្ធេន អតិក្កន្តមានុសកេន សត្តេ បស្សតិ ចវមានេ ឧបបជ្ជមានេ ហីនេ បណីតេ សុវណ្ណេ ទុព្ពណ្ណេ សុគតេ ទុគ្គតេ យថាកម្មូបគេ សត្តេ បជានាតីតិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស សត្តានំ ចុតូបបាតំ យថាភូតំ ញាណំ។|
      count |៨៣១|, |១០ តត្ថ កតមំ តថាគតស្ស អាសវានំ ខយំ យថាភូតំ ញាណំ។ ឥធ តថាគតោ អាសវានំ ខយា អនាសវំ ចេតោវិមុត្តិំ បញ្ញាវិមុត្តិំ ទិដ្ឋេវ ធម្មេ សយំ អភិញ្ញា សច្ឆិកត្វា ឧបសម្បជ្ជ វិហរតីតិ។ យា តត្ថ បញ្ញា បជាននា…បេ។… អមោហោ ធម្មវិចយោ សម្មាទិដ្ឋិ ឥទំ តថាគតស្ស អាសវានំ ខយំ យថាភូតំ ញាណន្តិ។|
      stand |ទសកំ។|
      stand |ញាណវិភង្គោ និដ្ឋិតោ។|
