block |២។ បុរិសវិមានំ|
  block |៥។ មហារថវគ្គោ|
    block |១។ មណ្ឌូកទេវបុត្តវិមានវត្ថុ|
      count |៨៥៧|
        block |កោ មេ វន្ទតិ បាទានិ ឥទ្ធិយា យសសា ជលំ|
        block |អភិក្កន្តេន វណ្ណេន សព្ពា ឱភាសយំ ទិសាតិ។|
      count |៨៥៨|
        block |មណ្ឌូកោហំ បុរេ អាសិំ ឧទកេ វារិគោចរោ|
        block |តវ ធម្មំ សុណន្តស្ស អវធី វច្ឆបាលកោ។|
      count |៨៥៩|
        block |មុហុត្តំ ចិត្តបសាទស្ស ឥទ្ធិំ បស្ស យសញ្ច មេ|
        block |អានុភាវញ្ច មេ បស្ស វណ្ណំ បស្ស ជុតិញ្ច មេ។|
      count |៨៦០|
        block |យេ ច តេ ទីឃមទ្ធានំ ធម្មំ អស្សោសុំ គោតម|
        block |បត្តា តេ អចលដ្ឋានំ យត្ថ គន្ត្វា ន សោចរេតិ។|
      stand |មណ្ឌូកទេវបុត្តវិមានំ បឋមំ។|
    block |២។ រេវតីវិមានវត្ថុ|
      count |៨៦១|
        block |ចិរប្បវាសិំ បុរិសំ ទូរតោ សោត្ថិមាគតំ|
        block |ញាតិមិត្តា សុហជ្ជា ច អភិនន្ទន្តិ អាគតំ|
      count |៨៦២|
        block |តថេវ កតបុញ្ញម្បិ អស្មា លោកា បរំ គតំ|
        block |បុញ្ញានិ បដិគណ្ហន្តិ បិយំ ញាតីវ អាគតំ។|
      count |៨៦៣|
        block |ឧដ្ឋេហិ រេវតេ សុបាបធម្មេ អបារុតទ្វារេ អទានសីលេ|
        block |នេស្សាម តំ យត្ថ ថុនន្តិ ទុគ្គតា សមប្បិតា នេរយិកា ទុក្ខេនាតិ។|
      count |៨៦៤|
        block |ឥច្ចេវ វត្វាន យមស្ស ទូតា តេ ទ្វេ យក្ខា លោហិតក្ខា ព្រហន្តា|
        block |បច្ចេកពាហាសុ គហេត្វា រេវតំ បក្កាមយុំ ទេវគណស្ស សន្តិកេ។|
      count |៨៦៥|
        block |អាទិច្ចវណ្ណំ រុចិរំ បភស្សរំ ព្យម្ហំ សុភំ កញ្ចនជាលឆន្នំ|
        block |កស្សេតមាកិណ្ណជនំ វិមានំ សូរិយស្ស រំសីរិវ ជោតមានំ។|
      count |៨៦៦|
        block |នារីគណា ចន្ទនសារលិត្តា ឧភតោ វិមានំ ឧបសោភយន្តិ|
        block |តំ ទិស្សតិ សូរិយសមានវណ្ណំ កោ មោទតិ សគ្គបត្តោ វិមានេតិ។|
      count |៨៦៧|
        block |ពារាណសិយំ នន្ទិយោ នាមាសិ ឧបាសកោ អមច្ឆរី ទានបតិ វទញ្ញូ|
        block |តស្សេតមាកិណ្ណជនំ វិមានំ សូរិយស្ស រំសីរិវ ជោតមានំ។|
      count |៨៦៨|
        block |នារីគណា ចន្ទនសារលិត្តា ឧភតោ វិមានំ ឧបសោភយន្តិ|
        block |តំ ទិស្សតិ សូរិយសមានវណ្ណំ សោ មោទតិ សគ្គបត្តោ វិមានេតិ។|
      count |៨៦៩|
        block |នន្ទិយស្សាហំ ភរិយា អគារិនី សព្ពកុលស្ស ឥស្សរា|
        block |ភត្តុ វិមានេ រមិស្សាមិ ទានហំ ន បត្ថយេ និរយំ ទស្សនាយាតិ។|
      count |៨៧០|
        block |ឯសោ តេ និរយោ សុបាបធម្មេ បុញ្ញំ តយា អកតំ ជីវលោកេ|
        block |ន ហិ មច្ឆរី រោសកោ បាបធម្មោ សគ្គូបគានំ លភតិ សហព្យតន្តិ។|
      count |៨៧១|
        block |កិំ នុ គូថញ្ច មុត្តញ្ច អសុចី បដិទិស្សតិ|
        block |ទុគ្គន្ធំ កិមិទំ មីឡ្ហំ កិមេតំ ឧបវាយតីតិ។|
      count |៨៧២|
        block |ឯស សំសវកោ នាម គម្ភីរោ សតបោរិសោ|
        block |យត្ថ វស្សសហស្សានិ តុវំ បច្ចសិ រេវតេតិ។|
      count |៨៧៣|
        block |កិំ នុ កាយេន វាចាយ មនសា ទុក្កដំ កតំ|
        block |កេន សំសវកោ លទ្ធោ គម្ភីរោ សតបោរិសោតិ។|
      count |៨៧៤|
        block |សមណេ ព្រាហ្មណេ ចាបិ អញ្ញេ វាបិ វនិព្ពកេ|
        block |មុសាវាទេន វញ្ចេសិ តំ បាបំ បកតំ តយា។|
      count |៨៧៥|
        block |តេន សំសវកោ លទ្ធោ គម្ភីរោ សតបោរិសោ|
        block |តត្ថ វស្សសហស្សានិ តុវំ បច្ចសិ រេវតេ។|
      count |៨៧៦|
        block |ហត្ថេបិ ឆិន្ទន្តិ អថោបិ បាទេ កណ្ណេបិ ឆិន្ទន្តិ អថោបិ នាសំ|
        block |អថោបិ កាកោឡគណា សមេច្ច សង្គម្ម ខាទន្តិ វិផន្ទមានន្តិ។|
      count |៨៧៧|
        block |សាធុ ខោ មំ បដិនេថ កាហាមិ កុសលំ ពហុំ|
        block |ទានេន សមចរិយាយ សំយមេន ទមេន ច|
        block |យំ កត្វា សុខិតា ហោន្តិ ន ច បច្ឆានុតប្បរេតិ។|
      count |៨៧៨|
        block |បុរេ តុវំ បមជ្ជិត្វា ឥទានិ បរិទេវសិ|
        block |សយំ កតានំ កម្មានំ វិបាកំ អនុភោស្សសីតិ។|
      count |៨៧៩|
        block |កោ ទេវលោកតោ មនុស្សលោកំ គន្ត្វាន បុដ្ឋោ មេ ឯវំ វទេយ្យ|
        block |និក្ខិត្តទណ្ឌេសុ ទទាថ ទានំ អច្ឆាទនំ សេយ្យ មថន្នបានំ|
        block |នហិ មច្ឆរី រោសកោ បាបធម្មោ សគ្គូបគានំ លភតិ សហព្យតំ។|
      count |៨៨០|
        block |សាហំ នូន ឥតោ គន្ត្វា យោនិំ លទ្ធាន មានុសិំ|
        block |វទញ្ញូ សីលសម្បន្នា កាហាមិ កុសលំ ពហុំ|
        block |ទានេន សមចរិយាយ សំយមេន ទមេន ច។|
      count |៨៨១|
        block |អារាមានិ ច រោបិស្សំ ទុគ្គេ សង្កមនានិ ច|
        block |បបញ្ច ឧទបានញ្ច វិប្បសន្នេន ចេតសា។|
      count |៨៨២|
        block |ចាតុទ្ទសិំ បញ្ចទសិំ យា ច បក្ខស្ស អដ្ឋមី|
        block |បាដិហារិយបក្ខញ្ច អដ្ឋង្គសុសមាគតំ។|
      count |៨៨៣|
        block |ឧបោសថំ ឧបវសិស្សំ សទា សីលេសុ សំវុតា|
        block |ន ច ទានេ បមជ្ជិស្សំ សាមំ ទិដ្ឋមិទំ មយាតិ|
      count |៨៨៤|
        block |ឥច្ចេវំ វិប្បលបន្តិំ ផន្ទមានំ តតោ តតោ|
        block |ខិបិំសុ និរយេ ឃោរេ ឧទ្ធបាទំ អវំសិរំ។|
      count |៨៨៥|
        block |អហំ បុរេ មច្ឆរិនី អហោសិំ បរិភាសិកា សមណព្រាហ្មណានំ|
        block |វិតថេន ច សាមិកំ វញ្ចយិត្វា បច្ចាមហំ និរយេ ឃោររូបេតិ។|
      stand |រេវតីវិមានំ ទុតិយំ។|
    block |៣។ ឆត្តមាណវកវិមានវត្ថុ|
      count |៨៨៦|
        block |យេ វទតំ បវរោ មនុជេសុ សក្យមុនី ភគវា កតកិច្ចោ|
        block |បារគតោ ពលវីរិយសមង្គី តំ សុគតំ សរណត្ថមុបេហិ។|
      count |៨៨៧|
        block |រាគវិរាគមនេជមសោកំ ធម្មមសង្ខតមប្បដិកូលំ|
        block |មធុរមិមំ បគុណំ សុវិភត្តំ ធម្មមិមំ សរណត្ថមុបេហិ។|
      count |៨៨៨|
        block |យត្ថ ច ទិន្ន មហប្ផលមាហុ ចតូសុ សុចីសុ បុរិសយុគេសុ|
        block |អដ្ឋ ច បុគ្គលធម្មទសា តេ សង្ឃមិមំ សរណត្ថមុបេហិ។|
      count |៨៨៩|
        block |ន តថា តបតិ នភេ សូរិយោ ចន្ទោ ច ន ភាសតិ ន ផុស្សោ|
        block |យថា អតុលមិទំ មហប្បភាសំ កោ នុ ត្វំ តិទិវា មហិំ ឧបាគា។|
      count |៨៩០|
        block |ឆិន្ទតិ រំសី បភង្ករស្ស សាធិកវីសតិយោជនានិ អាភា|
        block |រត្តិមបិ យថា ទិវំ ករោតិ បរិសុទ្ធំ វិមលំ សុភំ វិមានំ។|
      count |៨៩១|
        block |ពហុបទុមវិចិត្របុណ្ឌរីកំ វោកិណ្ណំ កុសុមេហិ នេកចិត្តំ|
        block |អរជវិរជហេមជាលឆន្នំ អាកាសេ តបតិ យថាបិ សូរិយោ។|
      count |៨៩២|
        block |រត្តម្ពរបីតវសសាហិ អគរុបិយង្គុចន្ទនុស្សទាហិ|
        block |កញ្ចនតនុសន្និភត្តចាហិ បរិបូរំ គគនំវ តារកាហិ។|
      count |៨៩៣|
        block |នរនារិយោ ពហុកេត្ថនេកវណ្ណា កុសុមវិភូសិតាភរណេត្ថ សុមនា|
        block |អនិលបមុញ្ចិតា បវន្តិ សុរភិំ តបនិយវិតតា សុវណ្ណឆន្នា។|
      count |៨៩៤|
        block |កិស្ស សំយមស្ស អយំ វិបាកោ កេនាសិ កម្មផលេនិធូបបន្នោ|
        block |យថា ច តេ អធិគតមិទំ វិមានំ តទនុបទំ អវចាសិ ឥង្ឃ បុដ្ឋោតិ។|
      count |៨៩៥|
        block |សយមិធ បថេ សមេច្ច មាណវេន សត្ថានុសាសិ អនុកម្បមានោ|
        block |តវ រតនវរស្ស ធម្មំ សុត្វា ករិស្សាមីតិ ច ព្រវិត្ថ ឆត្តោ។|
      count |៨៩៦|
        block |ជិនវរបវរំ ឧបេហិ សរណំ ធម្មញ្ចាបិ តថេវ ភិក្ខុសង្ឃំ|
        block |នោតិ បឋមំ អវោចហំ ភន្តេ បច្ឆា តេ វចនំ តថេវកាសិំ។|
      count |៨៩៧|
        block |មា ច បាណវធំ វិវិធំ ចរស្សុ អសុចិំ|
        block |ន ហិ បាណេសុ អសញ្ញតំ អវណ្ណយិំសុ សប្បញ្ញា|
        block |នោតិ បឋមំ អវោចហំ ភន្តេ|
        block |បច្ឆា តេ វចនំ តថេវកាសិំ។|
      count |៨៩៨|
        block |មា ច បរជនស្ស រក្ខិតម្បិ អាទាតព្ពមមញ្ញិថោ អទិន្នំ|
        block |នោតិ បឋមំ អវោចហំ ភន្តេ បច្ឆា វចនំ តថេវកាសិំ។|
      count |៨៩៩|
        block |មា ច បរជនស្ស រក្ខិតាយោ បរភរិយា អគមា អនរិយមេតំ|
        block |នោតិ បឋមំ អវោចហំ ភន្តេ បច្ឆា តេ វចនំ តថេវកាសិំ|
      count |៩០០|
        block |មា ច វិតថំ អញ្ញថា អភាណិ|
        block |ន ហិ មុសាវាទំ អវណ្ណយិំសុ សប្បញ្ញា|
        block |នោតិ បឋមំ អវោចហំ ភន្តេ បច្ឆា តេ វចនំ តថេវកាសិំ។|
      count |៩០១|
        block |យេន ច បុរិសស្ស អបេតិ សញ្ញា តំ មជ្ជំ បរិវជ្ជយស្សុ សព្ពំ|
        block |នោតិ បឋមំ អវោចហំ ភន្តេ បច្ឆា តេ វចនំ តថេវកាសិំ។|
      count |៩០២|
        block |ស្វាហំ ឥធ បញ្ច សិក្ខា ករិត្វា បដិបជ្ជិត្វា តថាគតស្ស ធម្មេ|
        block |ទ្វេបថមគមាសិំ ចោរមជ្ឈេ តេ មំ តត្ថ វធិំសុ ភោគហេតុ។|
      count |៩០៣|
        block |ឯត្តកមិទំ អនុស្សរាមិ កុសលំ តតោ បរំ ន មេ វិជ្ជតិ អញ្ញំ|
        block |តេន សុចរិតេន កម្មុនាហំ ឧប្បន្នោ តិទិវេសុ កាមកាមី។|
      count |៩០៤|
        block |បស្ស ខណមុហុត្តសញ្ញមស្ស អនុធម្មប្បដិបត្តិយា វិបាកំ|
        block |ជលមិវ យសសា សមេក្ខមានា ពហុកា មំ បិហយន្តិ ហីនកម្មា។|
      count |៩០៥|
        block |បស្ស កតិបយាយ ទេសនាយ សុគតិញ្ចម្ហិ គតោ សុខញ្ច បត្តោ|
        block |យេ ច តេ សតតំ សុណន្តិ ធម្មំ មញ្ញេ តេ អមតំ ផុសន្តិ ខេមំ។|
      count |៩០៦|
        block |អប្បម្បិ កតំ មហាវិបាកំ វិបុលំ ហោតិ តថាគតស្ស ធម្មេ|
        block |បស្ស កតបុញ្ញតាយ ឆត្តោ ឱភាសេតិ បថវិំ យថាបិ សូរិយោ។|
      count |៩០៧|
        block |កិមិទំ កុសលំ កិមាចរេម ឥច្ចេកេ ហិ សមេច្ច មន្តយន្តិ|
        block |តេ មយំ បុនរេវ លទ្ធ មានុសត្តំ បដិបន្នា វិហរេមុ សីលវន្តោ។|
      count |៩០៨|
        block |ពហុការោ អនុកម្បកោ ច សត្ថា ឥតិ មេ សតិ អគមា ទិវា ទិវស្ស|
        block |ស្វាហំ ឧបគតោម្ហិ សច្ចនាមំ អនុកម្បស្សុ បុនបិ សុណេមុ ធម្មំ។|
      count |៩០៩|
        block |យេ ចិធ បជហន្តិ កាមរាគំ ភវរាគានុសយញ្ច បហាយ មោហំ|
        block |ន ច តេ បុនមុបេន្តិ គព្ភសេយ្យំ បរិនិព្ពានគតា ហិ សីតិភូតាតិ។|
      stand |ឆត្តមាណវកវិមានំ តតិយំ។|
    block |៤។ កក្កដករសទាយកវិមានវត្ថុ|
      count |៩១០|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |៩១១|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។|
      count |៩១២|
        block |កេន តេតាទិសោ វណ្ណោ កេន តេ ឥធ មិជ្ឈតិ|
        block |ឧប្បជ្ជន្តិ ច តេ ភោគា យេ កេចិ មនសោ បិយា។|
      count |៩១៣|
        block |បុច្ឆាមិ តំ ទេវ មហានុភាវ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |៩១៤|
        block |សោ ទេវបុត្តោ អត្តមនោ មោគ្គល្លានេន បុច្ឆិតោ|
        block |បញ្ហំ បុដ្ឋោ វិយាកាសិ យស្ស កម្មស្សិទំ ផលំ។|
      count |៩១៥|
        block |សតិសមុប្បាទករោ ទ្វារេ កក្កដកោ ឋិតោ|
        block |និដ្ឋិតោ ជាតរូបស្ស សោភតិ ទសបាទកោ។|
      count |៩១៦|
        block |តេន មេតាទិសោ វណ្ណោ តេន មេ ឥធ មិជ្ឈតិ|
        block |ឧប្បជ្ជន្តិ ច មេ ភោគា យេ កេចិ មនសោ បិយា។|
      count |៩១៧|
        block |អក្ខាមិ តេ ភិក្ខុ មហានុភាវ មនុស្សភូតោ យមកាសិ បុញ្ញំ|
        block |តេនម្ហិ ឯវំ ជលិតានុភាវោ វណ្ណោ ច មេ សព្ពទិសា បភាសតីតិ។|
      stand |កក្កដករសទាយកវិមានំ ចតុត្ថំ។|
      block |អនន្តរំ បញ្ចវិមានំ យថា កក្កដករសទាយកវិមានំ តថា វិត្ថារេតព្ពំ|
    block |៥។ ទ្វារបាលវិមានវត្ថុ|
      count |៩១៨|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |៩១៩|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។|
      count |៩២០|
        block |កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។|
      count |៩២២|
        block |សោ ទេវបុត្តោ អត្តមនោ មោគ្គល្លានេន បុច្ឆិតោ|
        block |បញ្ហំ បុដ្ឋោ វិយាកាសិ យស្ស កម្មស្សិទំ ផលំ។|
      count |៩២៣|
        block |ទិព្ពំ មមំ វស្សសហស្សមាយុ វាចាភិគីតំ មនសា បវត្តិតំ|
        block |ឯត្តាវតា ឋស្សតិ បុញ្ញកម្មោ ទិព្ពេហិ កាមេហិ សមង្គិភូតោ។|
      count |៩២៤|
        block |តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។|
      stand |ទ្វារបាលវិមានំ បញ្ចមំ។|
    block |៦។ បឋមករណីយវិមានវត្ថុ|
      count |៩២៦|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |៩២៧|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។|
      count |៩២៨|
        block |កេន តេតាទិសោ វណ្ណោ…បេ។…|
        block |វណ្ណោ ច តេ សព្ពទិសា បភាសតីតិ។|
      count |៩៣០|
        block |សោ ទេវបុត្តោ អត្តមនោ…បេ។…យស្ស កម្មស្សិទំ ផលំ។|
      count |៩៣១|
        block |ករណីយានិ បុញ្ញានិ បណ្ឌិតេន វិជានតា|
        block |សម្មគ្គតេសុ ពុទ្ធេសុ យត្ថ ទិន្នំ មហប្ផលំ។|
      count |៩៣២|
        block |អត្ថាយ វត មេ ពុទ្ធោ អរញ្ញា គាមមាគតោ|
        block |តត្ថ ចិត្តំ បសាទេត្វា តាវតិំសូបគោ អហំ។|
      count |៩៣៣|
        block |តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។|
      stand |បឋមករណីយវិមានំ ឆដ្ឋំ។|
    block |៧។ ទុតិយករណីយវិមានវត្ថុ|
      count |៩៣៥|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |៩៣៦|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។|
      count |៩៣៧|
        block |កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។|
      count |៩៣៩|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |៩៤០|
        block |ករណីយានិ បុញ្ញានិ បណ្ឌិតេន វិជានតា|
        block |សម្មគ្គតេសុ ភិក្ខូសុ យត្ថ ទិន្នំ មហប្ផលំ។|
      count |៩៤១|
        block |អត្ថាយ វត មេ ភិក្ខុ អរញ្ញា គាមមាគតោ|
        block |តត្ថ ចិត្តំ បសាទេត្វា តាវតិំសូបគោ អហំ។|
      count |៩៤២|
        block |តេន មេតាទិសោ វណ្ណោ…បេ។…|
        block |វណ្ណោ ច មេ សព្ពទិសា បភាសតីតិ។|
      stand |ទុតិយករណីយវិមានំ សត្តមំ។|
    block |៨។ បឋមសូចិវិមានវត្ថុ|
      count |៩៤៤|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |៩៤៥|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។|
      count |៩៤៦|
        block |កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។|
      count |៩៤៨|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |៩៤៩|
        block |យំ ទទាតិ ន តំ ហោតិ|
        block |យញ្ចេវ ទជ្ជា តញ្ចេវ សេយ្យោ|
        block |សូចិ ទិន្នា សូចិមេវ សេយ្យោ។|
      count |៩៥០|
        block |តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។|
      stand |បឋមសូចិវិមានំ អដ្ឋមំ។|
    block |៩។ ទុតិយសូចិវិមានវត្ថុ|
      count |៩៥២|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |៩៥៣|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។|
      count |៩៥៤|
        block |កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។|
      count |៩៥៦|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |៩៥៧|
        block |អហំ មនុស្សេសុ មនុស្សភូតោ បុរិមជាតិយា មនុស្សលោកេ។|
      count |៩៥៨|
        block |អទ្ទសំ វិរជំ ភិក្ខុំ វិប្បសន្នមនាវិលំ|
        block |តស្ស អទាសហំ សូចិំ បសន្នោ សេហិ បាណិភិ។|
      count |៩៥៩|
        block |តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។|
      stand |ទុតិយសូចិវិមានំ នវមំ។|
    block |១០។ បឋមនាគវិមានវត្ថុ|
      count |៩៦១|
        block |សុសុក្កខន្ធំ អភិរុយ្ហ នាគំ អកាចិនំ ទន្តិំ ពលិំ មហាជវំ|
        block |អភិរុយ្ហ គជវរំ សុកប្បិតំ ឥធាគមា វេហាយសំ អន្តលិក្ខេ។|
      count |៩៦២|
        block |នាគស្ស ទន្តេសុ ទុវេសុ និម្មិតា អច្ឆោទកា បទុមិនិយោ សុផុល្លា|
        block |បទុមេសុ ច តុរិយគណា បវជ្ជរេ ឥមា ច នច្ចន្តិ មនោហរាយោ។|
      count |៩៦៣|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |៩៦៤|
        block |សោ ទេវបុត្តោ អត្តមនោ មោគ្គល្លានេន បុច្ឆិតោ|
        block |បញ្ហំ បុដ្ឋោ វិយាកាសិ យស្ស កម្មស្សិទំ ផលំ។|
      count |៩៦៥|
        block |អដ្ឋេវ មុត្តបុប្ផានិ កស្សបស្ស មហេសិនោ|
        block |ថូបស្មិំ អភិរោបេសិំ បសន្នោ សេហិ បាណិភិ។|
      count |៩៦៦|
        block |តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។|
      stand |បឋមនាគវិមានំ ទសមំ។|
    block |១១។ ទុតិយនាគវិមានវត្ថុ|
      count |៩៦៨|
        block |មហន្តំ នាគំ អភិរុយ្ហ សព្ពសេតំ គជុត្តមំ|
        block |វនា វនំ អនុបរិយាសិ នារីគណបុរក្ខតោ|
        block |ឱភាសេន្តោ ទិសា សព្ពា ឱសធី វិយ តារកា។|
      count |៩៦៩|
        block |កេន តេតាទិសោ វណ្ណោ…បេ។…វណ្ណោ ច តេ សព្ពទិសា បភាសតីតិ។|
      count |៩៧១|
        block |សោ ទេវបុត្តោ អត្តមនោ វង្គីសេនេវ បុច្ឆិតោ|
        block |បញ្ហំ បុដ្ឋោ វិយាកាសិ យស្ស កម្មស្សិទំ ផលំ។|
      count |៩៧២|
        block |អហំ មនុស្សេសុ មនុស្សភូតោ ឧបាសកោ ចក្ខុមតោ អហោសិំ|
        block |បាណាតិបាតា វិរតោ អហោសិំ លោកេ អទិន្នំ បរិវជ្ជយិស្សំ។|
      count |៩៧៣|
        block |អមជ្ជបោ នោ ច មុសា អភាណិំ សកេន ទារេន ច តុដ្ឋោ អហោសិំ|
        block |អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។|
      count |៩៧៤|
        block |តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។|
      stand |ទុតិយនាគវិមានំ ឯកាទសមំ។|
    block |១២។ តតិយនាគវិមានវត្ថុ|
      count |៩៧៦|
        block |កោ នុ ទិព្ពេន យានេន សព្ពសេតេន ហត្ថិនា|
        block |តុរិយតាឡិតនិគ្ឃោសោ អន្តលិក្ខេ មហីយតិ។|
      count |៩៧៧|
        block |ទេវតា នុសិ គន្ធព្ពោ អទុ សក្កោ បុរិន្ទទោ|
        block |អជានន្តា តំ បុច្ឆាម កថំ ជានេមុ តំ មយន្តិ។|
      count |៩៧៨|
        block |នម្ហិ ទេវោ ន គន្ធព្ពោ នាបិ សក្កោ បុរិន្ទទោ|
        block |សុធម្មា នាម យេ ទេវា តេសំ អញ្ញតរោ អហន្តិ។|
      count |៩៧៩|
        block |បុច្ឆាម ទេវំ សុធម្មំ បុថុំ កត្វាន អញ្ជលិំ|
        block |កិំ កត្វា មានុសេ កម្មំ សុធម្មំ ឧបបជ្ជតីតិ។|
      count |៩៨០|
        block |ឧច្ឆាគារំ តិណាគារំ វត្ថាគារញ្ច យោ ទទេ|
        block |តិណ្ណំ អញ្ញតរំ ទត្វា សុធម្មំ ឧបបជ្ជតីតិ។|
      stand |តតិយនាគវិមានំ ទ្វាទសមំ។|
    block |១៣។ ចូឡរថវិមានវត្ថុ|
      count |៩៨១|
        block |ទឡ្ហធម្មា និសារស្ស ធនុំ ឱលុព្ភ តិដ្ឋសិ|
        block |ខត្តិយោ នុសិ រាជញ្ញោ អទុ លុទ្ទោ វនេចរោតិ។|
      count |៩៨២|
        block |អស្សកាធិបតិស្សាហំ ភន្តេ បុត្តោ វនេចរោ|
        block |នាមំ មេ ភិក្ខុ តេ ព្រូមិ សុជាតោ ឥតិ មំ វិទូ។|
      count |៩៨៣|
        block |មិគេ គវេសមានោហំ ឱគាហន្តោ ព្រហាវនំ|
        block |មិគំ តញ្ចេវ នាទ្ទក្ខិំ តញ្ច ទិស្វា ឋិតោ អហន្តិ។|
      count |៩៨៤|
        block |ស្វាគតំ តេ មហាបុញ្ញ អថោ តេ អទុរាគតំ|
        block |ឯត្តោ ឧទកមាទាយ បាទេ បក្ខាលយស្សុ តេ។|
      count |៩៨៥|
        block |ឥទម្បិ បានីយំ សីតំ អាភតំ គិរិគព្ភរា|
        block |រាជបុត្ត តតោ បិត្វា សន្ថតស្មិំ ឧបាវិសាតិ។|
      count |៩៨៦|
        block |កល្យាណី វត តេ វាចា សវនីយា មហាមុនិ|
        block |នេលា អត្ថវតី វគ្គុ មន្ត្វា អត្ថញ្ច ភាសសិ។|
      count |៩៨៧|
        block |កា តេ រតិ វនេ វិហរតោ ឥសិនិសភ វទេហិ បុដ្ឋោ|
        block |តវ វចនបថំ និសាមយិត្វា អត្ថធម្មបទំ សមាចរេមសេតិ។|
      count |៩៨៨|
        block |អហិំសា សព្ពបាណីនំ កុមារម្ហាក រុច្ចតិ|
        block |ថេយ្យា ច អតិចារា ច មជ្ជបានា ច អារតិ។|
      count |៩៨៩|
        block |អារតិ សមចរិយា ច ពាហុសច្ចំ កតញ្ញុតា|
        block |ទិដ្ឋេវ ធម្មេ បាសំសា ធម្មា ឯតេ បសំសិយាតិ។|
      count |៩៩០|
        block |សន្តិកេ មរណំ តុយ្ហំ ឱរំ មាសេហិ បញ្ចហិ|
        block |រាជបុត្ត វិជានាហិ អត្តានំ បរិមោចយាតិ។|
      count |៩៩១|
        block |កតមំ ស្វាហំ ជនបទំ គន្ត្វា កិំ កម្មំ កិញ្ច បោរិសំ|
        block |កាយ វា បន វិជ្ជាយ ភវេយ្យំ អជរាមរោតិ។|
      count |៩៩២|
        block |ន វិជ្ជតេ សោ បទេសោ កម្មំ វិជ្ជា ច បោរិសំ|
        block |យត្ថ គន្ត្វា ភវេ មច្ចោ រាជបុត្តាជរាមរោ។|
      count |៩៩៣|
        block |មហទ្ធនា មហាភោគា រដ្ឋវន្តោបិ ខត្តិយា|
        block |បហូតធនធញ្ញាសេ តេបិ នោ អជរាមរា។|
      count |៩៩៤|
        block |យទិ តេ សុតា អន្ធកវេណ្ឌុបុត្តា សូរា វីរា វិក្កន្តប្បហារិនោ|
        block |តេបិ អាយុក្ខយំ បត្តា វិទ្ធស្តា សស្សតីសមា។|
      count |៩៩៥|
        block |ខត្តិយា ព្រាហ្មណា វេស្សា សុទ្ទា ចណ្ឌាលបុក្កុសា|
        block |ឯតេ ចញ្ញេ ច ជាតិយា តេបិ នោ អជរាមរា។|
      count |៩៩៦|
        block |យេ មន្តំ បរិវត្តេន្តិ ឆឡង្គំ ព្រហ្មចិន្តិតំ|
        block |ឯតេ ចញ្ញេ ច វិជ្ជាយ តេបិ នោ អជរាមរា។|
      count |៩៩៧|
        block |ឥសយោ ចាបិ យេ សន្តា សញ្ញតត្តា តបស្សិនោ|
        block |សរីរំ តេបិ កាលេន វិជហន្តិ តបស្សិនោ។|
      count |៩៩៨|
        block |ភាវិតត្តាបិ អរហន្តោ កតកិច្ចា អនាសវា|
        block |និក្ខិបន្តិ ឥមំ ទេហំ បុញ្ញបាបបរិក្ខយាតិ។|
      count |៩៩៩|
        block |សុភាសិតា អត្ថវតី គាថាយោ តេ មហាមុនិ|
        block |និជ្ឈត្តោម្ហិ សុភដ្ឋេន ត្វញ្ច មេ សរណំ ភវាតិ។|
      count |១០០០|
        block |មា មំ ត្វំ សរណំ គច្ឆ តមេវ សរណំ វជ|
        block |សក្យបុត្តំ មហាវីរំ យមហំ សរណំ គតោតិ។|
      count |១០០១|
        block |កតរស្មិំ សោ ជនបទេ សត្ថា តុម្ហាក មារិស|
        block |អហម្បិ ទដ្ឋុំ គច្ឆិស្សំ ជិនំ អប្បដិបុគ្គលន្តិ។|
      count |១០០២|
        block |បុរត្ថិមស្មិំ ជនបទេ ឱក្កាកកុលសម្ភវោ|
        block |តត្ថាសិ បុរិសាជញ្ញោ សោ ច ខោ បរិនិព្ពុតោតិ។|
      count |១០០៣|
        block |សចេ ហិ ពុទ្ធោ តិដ្ឋេយ្យ សត្ថា តុម្ហាក មារិស|
        block |យោជនានិ សហស្សានិ គច្ឆេយ្យំ បយិរុបាសិតុំ។|
      count |១០០៤|
        block |យតោ ច ខោ បរិនិព្ពុតោ សត្ថា តុម្ហាក មារិស|
        block |និព្ពុតម្បិ មហាវីរំ គច្ឆាមិ សរណំ អហំ។|
      count |១០០៥|
        block |ឧបេមិ សរណំ ពុទ្ធំ ធម្មញ្ចាបិ អនុត្តរំ|
        block |សង្ឃញ្ច នរទេវស្ស គច្ឆាមិ សរណំ អហំ។|
      count |១០០៦|
        block |បាណាតិបាតា វិរមាមិ ខិប្បំ លោកេ អទិន្នំ បរិវជ្ជយាមិ|
        block |អមជ្ជបោ នោ ច មុសា ភណាមិ សកេន ទារេន ច ហោមិ តុដ្ឋោតិ។|
      count |១០០៧|
        block |សហស្សរំសីវ យថា មហប្បភោ ទិសំ យថា ភាតិ នភេ អនុក្កមំ|
        block |តថាបការោ តវាយំ មហារថោ សមន្តតោ យោជនសត្តមាយតោ។|
      count |១០០៨|
        block |សុវណ្ណបដ្ដេហិ សមន្តមោត្ថដោ ឧរស្ស មុត្តាហិ មណីហិ ចិត្តិតោ|
        block |លេខា សុវណ្ណស្ស ច រូបិយស្ស ច សោភេន្តិ វេឡុរិយមយា សុនិម្មិតា។|
      count |១០០៩|
        block |សីសញ្ចិទំ វេឡុរិយស្ស និម្មិតំ យុគញ្ចិទំ លោហិតកាយ ចិត្តិតំ|
        block |យុត្តា សុវណ្ណស្ស ច រូបិយស្ស ច សោភន្តិ អស្សា ច ឥមេ មនោជវា។|
      count |១០១០|
        block |សោ តិដ្ឋសិ ហេមរថេ អធិដ្ឋិតោ ទេវានមិន្ទោវ សហស្សវាហនោ|
        block |បុច្ឆាមិ តាហំ យសវន្ត កោវិទំ កថំ តយា លទ្ធោ អយំ ឧឡារោតិ។|
      count |១០១១|
        block |សុជាតោ នាមហំ ភន្តេ រាជបុត្តោ បុរេ អហុំ|
        block |ត្វញ្ច មំ អនុកម្បាយ សញ្ញមស្មិំ និវេសយិ។|
      count |១០១២|
        block |ខីណាយុកញ្ច មំ ញត្វា សរីរំ បាទាសិ សត្ថុនោ|
        block |ឥមំ សុជាត បូជេហិ តំ តេ អត្ថាយ ហេហិតិ។|
      count |១០១៣|
        block |តាហំ គន្ធេហិ មាលេហិ បូជយិត្វា សមុយ្យុតោ|
        block |បហាយ មានុសំ ទេហំ ឧបបន្នោម្ហិ នន្ទនំ។|
      count |១០១៤|
        block |នន្ទនេ ច វនេ រម្មេ នានាទិជគណាយុតេ|
        block |រមាមិ នច្ចគីតេហិ អច្ឆរាហិ បុរក្ខតោតិ។|
      stand |ចូឡរថវិមានំ តេរសមំ។|
    block |១៤។ មហារថវិមានវត្ថុ|
      count |១០១៥|
        block |សហស្សយុត្តំ ហយវាហនំ សុភំ អារុយ្ហិមំ សន្ទនំ នេកចិត្តំ|
        block |ឧយ្យានភូមិំ អភិតោ អនុក្កមំ បុរិន្ទទោ ភូតបតីវ វាសវោ។|
      count |១០១៦|
        block |សោវណ្ណមយា តេ រថកុព្ពរា ឧភោ ផលេហិ អំសេហិ អតីវ សង្គតា|
        block |សុជាតគុម្ពា នរវីរនិដ្ឋិតា វិរោចតី បន្នរសេវ ចន្ទោ។|
      count |១០១៧|
        block |សុវណ្ណជាលាវតតោ រថោ អយំ ពហូហិ នានារតនេហិ ចិត្តិតោ|
        block |សុនន្ទិឃោសោ ច សុភស្សរោ ច វិរោចតី ចាមរហត្ថពាហុភិ។|
      count |១០១៨|
        block |ឥមា ច នាភ្យោ មនសាភិនិម្មិតា រថស្ស បាទន្តរមជ្ឈភូសិតា|
        block |ឥមា ច នាភ្យោ សតរាជិចិត្តិតា សតេរតា វិជ្ជុរិវប្បភាសរេ។|
      count |១០១៩|
        block |អនេកចិត្តាវតតោ រថោ អយំ បុថូ ច នេមី ច សហស្សរំសិកោ|
        block |តេសំ សរោ សុយ្យតិ វគ្គុរូបោ បញ្ចង្គិកំ តុរិយមិវប្បវាទិតំ។|
      count |១០២០|
        block |សិរស្មិំ ចិត្តំ មណិចន្ទកប្បិតំ សទា វិសុទ្ធំ រុចិរំ បភស្សរំ|
        block |សុវណ្ណរាជីហិ អតីវ សង្គតំ វេឡុរិយរាជីវ អតីវ សោភតិ។|
      count |១០២១|
        block |ឥមេ ច វាឡី មណិចន្ទកប្បិតា អារោហកម្ពូ សុជវា ព្រហូបមា។|
        block |ព្រហា មហន្តា ពលិនោ មហាជវា មនោ តវញ្ញាយ តថេវ សិំសរេ។|
      count |១០២២|
        block |ឥមេ ច សព្ពេ សហិតា ចតុក្កមា មនោ តវញ្ញាយ តថេវ សិំសរេ|
        block |សមំ វហន្តា មុទុកា អនុទ្ធតា អាមោទមានា តុរគាន មុត្តមា។|
      count |១០២៣|
        block |ធុនន្តិ វគ្គន្តិ បតន្តិ ចម្ពរេ អព្ភុទ្ធុនន្តា សុកតេ បិឡន្ធនេ|
        block |តេសំ សរោ សុយ្យតិ វគ្គុរូបោ បញ្ចង្គិកំ តុរិយមិវប្បវាទិតំ។|
      count |១០២៤|
        block |រថស្ស ឃោសោ អបិឡន្ធនាន ច ខុរស្ស នាទោ អភិហិំសនាយ ច|
        block |ឃោសោ សុវគ្គូ សមិតស្ស សុយ្យតិ គន្ធព្ពតូរិយានិ វិចិត្រសំវនេ។|
      count |១០២៥|
        block |រថេ ឋិតា តា មិគមន្ទលោចនា អាឡារបម្ហា ហសិតា បិយំវទា|
        block |វេឡុរិយជាលាវតតា តនុច្ឆវា សទេវ គន្ធព្ពសូរគ្គបូជិតា។|
      count |១០២៦|
        block |តា រត្តរត្តម្ពរបីតវាសសា វិសាលនេត្តា អភិរត្តលោចនា|
        block |កុលេ សុជាតា សុតនូ សុចិម្ហិតា រថេ ឋិតា បញ្ជលិកា ឧបដ្ឋិតា។|
      count |១០២៧|
        block |តា កម្ពុកេយូរធរា សុវាសសា សុមជ្ឈិមា ឩរុថនូបបន្នា|
        block |វដ្ដង្គុលិយោ សុមុខា សុទស្សនា រថេ ឋិតា បញ្ជលិកា ឧបដ្ឋិតា។|
      count |១០២៨|
        block |អញ្ញា សុវេណី សុសុ មិស្សកេសិយោ សមំ វិភត្តាហិ បភស្សរាហិ ច|
        block |អនុព្ពតា តា តវ មានសេ រតា រថេ ឋិតា បញ្ជលិកា ឧបដ្ឋិតា។|
      count |១០២៩|
        block |អាវេឡិនិយោ បទុមុប្បលច្ឆទា អលង្កតា ចន្ទនសារវាសិតា|
        block |អនុព្ពតា តា តវ មានសេ រតា រថេ ឋិតា បញ្ជលិកា ឧបដ្ឋិតា។|
      count |១០៣០|
        block |តា មាលិនិយោ បទុមុប្បលច្ឆទា អលង្កតា ចន្ទនសារវាសិតា|
        block |អនុព្ពតា តា តវ មានសេ រតា រថេ ឋិតា បញ្ជលិកា ឧបដ្ឋិតា។|
      count |១០៣១|
        block |កណ្ឋេសុ តេ យានិ បិឡន្ធនានិ ហត្ថេសុ បាទេសុ តថេវ សីសេ|
        block |ឱភាសយន្តី ទស សព្ពសោ ទិសា អព្ភុទ្ទយំ សារទិកោវ ភាណុមា។|
      count |១០៣២|
        block |វាតស្ស វេគេន ច សម្បកម្បិតា ភុជេសុ មាលា អបិឡន្ធនានិ ច|
        block |មុញ្ចន្តិ ឃោសំ រូចិរំ សុចិំ សុភំ សព្ពេហិ វិញ្ញូហិ សុតព្ពរូបំ។|
      count |១០៣៣|
        block |ឧយ្យានភូម្យា ច ទុវទ្ធតោ ឋិតា រថា ច នាគា តូរិយានិ ច សរោ|
        block |តមេវ ទេវិន្ទ បមោទយន្តិ វីណា យថា បោក្ខរបត្តពាហុភិ។|
      count |១០៣៤|
        block |ឥមាសុ វីណាសុ ពហូសុ វគ្គូសុ មនុញ្ញរូបាសុ ហទយេរិតំ បីតិំ|
        block |បវជ្ជមានាសុ អតីវ អច្ឆរា ភមន្តិ កញ្ញា បទុមេសុ សិក្ខិតា។|
      count |១០៣៥|
        block |យទា ច គីតានិ ច វាទិតានិ ច នច្ចានិ ចិមានិ សមេន្តិ ឯកតោ|
        block |អថេត្ថ នច្ចន្តិ អថេត្ថ អច្ឆរា ឱភាសយន្តី ឧភតោ វរិត្ថិយោ។|
      count |១០៣៦|
        block |សោ មោទសិ តុរិយគណប្បពោធនោ មហីយមានោ វជិរាវុធោរិវ|
        block |ឥមាសុ វីណាសុ ពហូសុ វគ្គូសុ មនុញ្ញរូបាសុ ហទយេរិតំ បីតិំ។|
      count |១០៣៧|
        block |កិំ ត្វំ បុរេ កម្មមកាសិ អត្តនា មនុស្សភូតោ បុរិមាយ ជាតិយា|
        block |ឧបោសថំ កំ វា តុវំ ឧបាវសិ កំ ធម្មចរិយំ វតមាភិរោចយិ។|
      count |១០៣៨|
        block |នយីទមប្បស្ស កតស្ស កម្មុនោ បុព្ពេ សុចិណ្ណស្ស ឧបោសថស្ស វា|
        block |ឥទ្ធានុភាវោ វិបុលោ អយំ តវ យំ ទេវសង្ឃំ អភិរោចសេ ភុសំ។|
      count |១០៣៩|
        block |ទានស្ស តេ ឥទំ ផលំ អថោ សីលស្ស វា បន|
        block |អថោ អញ្ជលិកម្មស្ស តំ មេ អក្ខាហិ បុច្ឆិតោតិ។|
      count |១០៤០|
        block |សោ ទេវបុត្តោ អត្តមនោ មោគ្គល្លានេន បុច្ឆិតោ|
        block |បញ្ហំ បុដ្ឋោ វិយាកាសិ យស្ស កម្មស្សិទំ ផលន្តិ។|
      count |១០៤១|
        block |ជិតិន្ទ្រិយំ ពុទ្ធមនោមនិក្កមំ នរុត្តមំ កស្សបមគ្គបុគ្គលំ|
        block |អវាបុរន្តំ អមតស្ស ទ្វារំ ទេវាតិទេវំ សតបុញ្ញលក្ខណំ។|
      count |១០៤២|
        block |តមទ្ទសំ កុញ្ជរមោឃតិណ្ណំ សុវណ្ណសិង្គីនទពិម្ពសាទិសំ|
        block |ទិស្វាន តំ ខិប្បមហុំ សុចីមនោ តមេវ ទិស្វាន សុភាសិតទ្ធជំ។|
      count |១០៤៣|
        block |តមន្នបានំ អថវាបិ ចីវរំ សុចិំ បណីតំ រសសា ឧបេតំ|
        block |បុប្ផាភិក្កិណម្ហិ សកេ និវេសនេ បតិដ្ឋបេសិំ ស អសង្គមានសោ។|
      count |១០៤៤|
        block |តមន្នបានេន ច ចីវរេន ច ខជ្ជេន ភោជ្ជេន ច សាយនេន ច|
        block |សន្តប្បយិត្វា ទ្វិបទានមុត្តមំ សោ សគ្គសោ ទេវបុរេ រមាមហំ។|
      count |១០៤៥|
        block ||
        block |បហាយហំ មានុសកំ សមុស្សយំ ឥន្ទូបមោ ទេវបុរេ រមាមហំ។|
      block |ឯតេនុបាយេន ឥមំ និរគ្គឡំ យញ្ញំ យជិត្វា តិវិធំ វិសុទ្ធំ។|
      count |១០៤៦|
        block |អាយុញ្ច វណ្ណញ្ច សុខំ ពលញ្ច បណីតរូបំ អភិកង្ខតា មុនិ|
        block |អន្នញ្ច បានញ្ច ពហុំ សុសង្ខតំ បតិដ្ឋបេតព្ពមសង្គមានសេ។|
      count |១០៤៧|
        block |នយិមស្មិំ លោកេ បរស្មិំ វា បន ពុទ្ធេន សេដ្ឋោ វ សមោ វ វិជ្ជតិ|
        block |អាហុនេយ្យានំ បរមាហុតិំ គតោ បុញ្ញត្ថិកានំ វិបុលប្ផលេសិនន្តិ។|
        block |មណ្ឌូកោ រេវតី ឆត្តោ កក្កដោ ទ្វារបាលកោ|
        block |ទ្វេ ករណីយា ទ្វេ សូចិ តយោ នាគា ច ទ្វេ រថា|
        block |បុរិសានំ បឋមោ វគ្គោ បវុច្ចតីតិ។|
      stand |មហារថវិមានំ ចុទ្ទសមំ។|
      stand |មហារថវគ្គោ បញ្ចមោ និដ្ឋិតោ។|
      block |តស្សុទ្ទានំ|
      stand |ភាណវារំ តតិយំ និដ្ឋិតំ។|
  block |៦។ បាយាសិវគ្គោ|
    block |១។ បឋមអគារិយវិមានវត្ថុ|
      count |១០៤៨|
        block |យថា វនំ ចិត្តលតំ បភាសតិ ឧយ្យានសេដ្ឋំ តិទសានមុត្តមំ|
        block |តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។|
      count |១០៤៩|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១០៥០|
        block |សោ ទេវបុត្តោ អត្តមនោ មោគ្គល្លានេន បុច្ឆិតោ|
        block |បញ្ហំ បុដ្ឋោ វិយាកាសិ យស្ស កម្មស្សិទំ ផលំ។|
      count |១០៥១|
        block |អហញ្ច ភរិយា ច មនុស្សលោកេ ឱបានភូតា ឃរមាវសិម្ហ|
        block |អន្នញ្ច បានញ្ច បសន្នចិត្តា សក្កច្ច ទានំ វិបុលំ អទម្ហ។|
      count |១០៥២|
        block |តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។|
      stand |បឋមអគារិយវិមានំ បឋមំ។|
    block |២។ ទុតិយអគារិយវិមានវត្ថុ|
      count |១០៥៤|
        block |យថា វនំ ចិត្តលតំ បភាសតិ ឧយ្យានសេដ្ឋំ តិទសានមុត្តមំ|
        block |តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។|
      count |១០៥៥|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១០៥៦|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១០៥៧|
        block |អហញ្ច ភរិយា ច មនុស្សលោកេ ឱបានភូតា ឃរមាវសិម្ហ|
        block |អន្នញ្ច បានញ្ច បសន្នចិត្តា សក្កច្ច ទានំ វិបុលំ អទម្ហ។|
      count |១០៥៨|
        block |តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។|
      stand |ទុតិយអគារិយវិមានំ ទុតិយំ។|
    block |៣។ ផលទាយកវិមានវត្ថុ|
      count |១០៦០|
        block |ឧច្ចមិទំ មណិថូណំ វិមានំ សមន្តតោ សោឡស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |១០៦១|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |អដ្ឋដ្ឋកា សិក្ខិតា សាធុរូបា ទិព្ពា ច កញ្ញា តិទសចរា ឧឡារា|
        block |នច្ចន្តិ គាយន្តិ បមោទយន្តិ។|
      count |១០៦២|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១០៦៣|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១០៦៤|
        block |ផលទាយី ផលំ វិបុលំ លភតិ ទទមុជុគតេសុ បសន្នមានសោ|
        block |សោ ហិ បមោទតិ សគ្គគតោ តិទិវេ អនុភោតិ ច បុញ្ញផលំ វិបុលំ។|
      count |១០៦៥|
        block |តវេវាហំ មហាមុនិ អទាសិំ ចតុរោ ផលេ។|
      count |១០៦៦|
        block |តស្មា ហិ ផលំ អលមេវ ទាតុំ និច្ចំ មនុស្សេន សុខត្ថិកេន|
        block |ទិព្ពានិ វា បត្ថយតា សុខានិ មនុស្សសោភគ្គតមិច្ឆតា វា។|
      count |១០៦៧|
        block |តេន មេតាទិសោ វណ្ណោ…បេ។…|
        block |វណ្ណោ ច មេ សព្ពទិសា បភាសតីតិ។|
      stand |ផលទាយកវិមានំ តតិយំ។|
    block |៤។ បឋមឧបស្សយទាយកវិមានវត្ថុ|
      count |១០៦៩|
        block |ចន្ទោ យថា វិគតវលាហកេ នភេ ឱភាសយំ គច្ឆតិ អន្តលិក្ខេ|
        block |តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។|
      count |១០៧០|
        block |ទេវិទ្ធិបត្តោសិ មហានុភាវា មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១០៧១|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១០៧២|
        block |អហញ្ច ភរិយា ច មនុស្សលោកេ ឧបស្សយំ អរហតោ អទម្ហ|
        block |អន្នញ្ច បានញ្ច បសន្នចិត្តា សក្កច្ច ទានំ វិបុលំ អទម្ហ។|
      count |១០៧៣|
        block |តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។|
      stand |បឋមឧបស្សយទាយកវិមានំ ចតុត្ថំ។|
    block |៥។ ទុតិយឧបស្សយទាយកវិមានវត្ថុ|
      count |១០៧៥|
        block |សូរិយោ យថា វិគតវលាហកេ នភេ…បេ។…។|
        block |យថា បុរិមវិមានំ តថា វិត្ថារេតព្ពំ។|
      count |១០៧៩|
        block |តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។|
      stand |ទុតិយឧបស្សយទាយកវិមានំ បញ្ចមំ។|
    block |៦។ ភិក្ខាទាយកវិមានវត្ថុ|
      count |១០៨១|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |១០៨២|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១០៨៣|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១០៨៤|
        block |អហំ មនុស្សេសុ មនុស្សភូតោ ទិស្វាន ភិក្ខុំ តសិតំ កិលន្តំ|
        block |ឯកាហំ ភិក្ខំ បដិបាទយិស្សំ សមង្គិ ភត្តេន តទា អកាសិំ។|
      count |១០៨៥|
        block |តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។|
      stand |ភិក្ខាទាយកវិមានំ ឆដ្ឋំ។|
    block |៧។ យវបាលកវិមានវត្ថុ|
      count |១០៨៧|
        block |ឧច្ចមិទំ មណិថូណំ វិមានំ…បេ។… វណ្ណោ ច តេ សព្ពទិសា បភាសតីតិ។|
      count |១០៨៩|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១០៩០|
        block |អហំ មនុស្សេសុ មនុស្សភូតោ អហោសិំ យវបាលកោ|
        block |អទ្ទសំ វិរជំ ភិក្ខុំ វិប្បសន្នមនាវិលំ។|
      count |១០៩១|
        block |តស្ស អទាសហំ ភាគំ បសន្នោ សេហិ បាណិភិ|
        block |កុម្មាសបិណ្ឌំ ទត្វាន មោទាមិ នន្ទនេ វនេ។|
      count |១០៩២|
        block |តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។|
      stand |យវបាលកវិមានំ សត្តមំ។|
    block |៨។ បឋមកុណ្ឌលីវិមានវត្ថុ|
      count |១០៩៤|
        block |អលង្កតោ មល្យធរោ សុវត្ថោ សុកុណ្ឌលី កប្បិតកេសមស្សុ|
        block |អាមុត្តហត្ថាភរណោ យសស្សី ទិព្ពេ វិមានម្ហិ យថាបិ ចន្ទិមា។|
      count |១០៩៥|
        block |ទិព្ពា ច វីណា បវទន្តិ វគ្គុំ អដ្ឋដ្ឋកា សិក្ខិតា សាធុរូបា|
        block |ទិព្ពា ច កញ្ញា តិទសចរា ឧឡារា នច្ចន្តិ គាយន្តិ បមោទយន្តិ។|
      count |១០៩៦|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១០៩៧|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១០៩៨|
        block |អហំ មនុស្សេសុ មនុស្សភូតោ ទិស្វាន សមណេ សីលវន្តេ|
        block |សម្បន្នវិជ្ជាចរណេ យសស្សី ពហុស្សុតេ តណ្ហក្ខយូបបន្នេ|
        block |អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។|
      count |១០៩៩|
        block |តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។|
      stand |បឋមកុណ្ឌលីវិមានំ អដ្ឋមំ។|
    block |៩។ ទុតិយកុណ្ឌលីវិមានវត្ថុ|
      count |១១០១|
        block |អលង្កតោ មល្យធរោ សុវត្ថោ សុកុណ្ឌលី កប្បិតកេសមស្សុ|
        block |អាមុត្តហត្ថាភរណោ យសស្សី ទិព្ពេ វិមានម្ហិ យថាបិ ចន្ទិមា។|
      count |១១០២|
        block |ទិព្ពា ច វីណា បវទន្តិ វគ្គុំ អដ្ឋដ្ឋកា សិក្ខិតា សាធុរូបា|
        block |ទិព្ពា ច កញ្ញា តិទសចរា ឧឡារា នច្ចន្តិ គាយន្តិ បមោទយន្តិ។|
      count |១១០៣|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១១០៤|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១១០៥|
        block |អហំ មនុស្សេសុ មនុស្សភូតោ ទិស្វាន សមណេ សាធុរូបេ|
        block |សម្បន្នវិជ្ជាចរណេ យសស្សី ពហុស្សុតេ សីលវន្តេ បសន្នេ|
        block |អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។|
      count |១១០៦|
        block |តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។|
      stand |ទុតិយកុណ្ឌលីវិមានំ នវមំ។|
    block |១០។ ឧត្តរ បាយាសិវិមានវត្ថុ|
      count |១១០៨|
        block |យា ទេវរាជស្ស សភា សុធម្មា យត្ថច្ឆតិ ទេវសង្ឃោ សមគ្គោ|
        block |តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។|
      count |១១០៩|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១១១០|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១១១១|
        block |អហំ មនុស្សេសុ មនុស្សភូតោ រញ្ញោ បាយាសិស្ស អហោសិំ មាណវោ|
        block |លទ្ធា ធនំ សំវិភាគំ អកាសិំ បិយា ច មេ សីលវន្តោ អហេសុំ|
        block |អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។|
      count |១១១២|
        block |តេន មេតាទិសោ វណ្ណោ…បេ។ …វណ្ណោ ច មេ សព្ពទិសា បភាសតីតិ។|
        block |ទ្វេ អគារិនោ ផលទាយី ទ្វេ ឧបស្សយទាយី ភិក្ខាយ ទាយី|
        block |យវបាលកោ ចេវ ទ្វេ កុណ្ឌលិនោ បាយាសីតិ|
        block |បុរិសានំ ទុតិយោ វគ្គោ បវុច្ចតីតិ។|
      stand |ឧត្តរ បាយាសិវិមានំ ទសមំ។|
      block |បាយាសិវគ្គោ ឆដ្ឋោ និដ្ឋិតោ។|
      block |តស្សុទ្ទានំ|
  block |៧។ សុនិក្ខិត្តវគ្គោ|
    block |១។ ចិត្តលតាវិមានវត្ថុ|
      count |១១១៤|
        block |យថា វនំ ចិត្តលតំ បភាសតិ ឧយ្យានសេដ្ឋំ តិទសានមុត្តមំ|
        block |តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។|
      count |១១១៥|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១១១៦|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១១១៧|
        block |អហំ មនុស្សេសុ មនុស្សភូតោ ទលិទ្ទោ អតាណោ កបណោ កម្មករោ អហោសិំ|
        block |ជិណ្ណេ ច មាតាបិតរោ អភារិំ បិយា ច មេ សីលវន្តោ អហេសុំ|
        block |អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិ។|
      count |១១១៨|
        block |តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។|
      stand |ចិត្តលតាវិមានំ បឋមំ។|
    block |២។ នន្ទនវិមានវត្ថុ|
      count |១១២០|
        block |យថា វនំ នន្ទនំ បភាសតិ ឧយ្យានសេដ្ឋំ តិទសានមុត្តមំ|
        block |តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។|
      count |១១២១|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១១២២|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១១២៣|
        block |អហំ មនុស្សេសុ មនុស្សភូតោ ទលិទ្ទោ អតាណោ កបណោ កម្មករោ អហោសិំ|
        block |ជិណ្ណេ ច មាតាបិតរោ អភារិំ បិយា ច មេ សីលវន្តោ អហេសុំ|
        block |អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។|
      count |១១២៤|
        block |តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។|
      stand |នន្ទនវិមានំ ទុតិយំ។|
    block |៣។ មណិថូណវិមានវត្ថុ|
      count |១១២៦|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |១១២៧|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។|
      count |១១២៨|
        block |កេន តេតាទិសោ វណ្ណោ…បេ។…វណ្ណោ ច តេ សព្ពទិសា បភាសតីតិ។|
      count |១១៣០|
        block |សោ ទេវបុត្តោ អត្តមនោ…បេ។…យស្ស កម្មស្សិទំ ផលំ។|
      count |១១៣១|
        block |អហំ មនុស្សេសុ មនុស្សភូតោ វិវនេ បថេ សង្កមនំ អកាសិំ|
        block |អារាមរុក្ខានិ ច រោបយិស្សំ បិយា ច មេ សីលវន្តោ អហេសុំ|
        block |អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។|
      count |១១៣២|
        block |តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។|
      stand |មណិថូណវិមានំ តតិយំ។|
    block |៤។ សុវណ្ណវិមានវត្ថុ|
      count |១១៣៤|
        block |សោវណ្ណមយេ បព្ពតស្មិំ វិមានំ សព្ពតោបភំ|
        block |ហេមជាលបដិច្ឆន្នំ កិង្កិណិ ជាលកប្បិតំ។|
      count |១១៣៥|
        block |អដ្ឋំសា សុកតា ថម្ភា សព្ពេ វេឡុរិយាមយា|
        block |ឯកមេកាយ អំសិយា រតនា សត្ត និម្មិតា។|
      count |១១៣៦|
        block |វេឡុរិយសុវណ្ណស្ស ផលិកា រូបិយស្ស ច|
        block |មសារគល្លមុត្តាហិ លោហិតង្គមណីហិ ច។|
      count |១១៣៧|
        block |ចិត្រា មនោរមា ភូមិ ន តត្ថុទ្ធំសតី រជោ|
        block |គោបាណសីគណា បីតា កូដំ ធារេន្តិ និម្មិតា។|
      count |១១៣៨|
        block |សោបាណានិ ច ចត្តារិ និម្មិតា ចតុរោ ទិសា|
        block |នានារតនគព្ភេហិ អាទិច្ចោវ វិរោចតិ។|
      count |១១៣៩|
        block |វេទិយា ចតស្សោ តត្ថ វិភត្តា ភាគសោ មិតា|
        block |ទទ្ទល្លមានា អាភន្តិ សមន្តា ចតុរោ ទិសា។|
      count |១១៤០|
        block |តស្មិំ វិមានេ បវរេ ទេវបុត្តោ មហប្បភោ|
        block |អតិរោចសិ វណ្ណេន ឧទយន្តោវ ភាណុមា។|
      count |១១៤១|
        block |ទានស្ស តេ ឥទំ ផលំ អថោ សីលស្ស វា បន|
        block |អថោ អញ្ជលិកម្មស្ស តំ មេ អក្ខាហិ បុច្ឆិតោ។|
      count |១១៤២|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១១៤៣|
        block |អហំ អន្ធកវិន្ទស្មិំ ពុទ្ធស្សាទិច្ចពន្ធុនោ|
        block |វិហារំ សត្ថុ ការេសិំ បសន្នោ សេហិ បាណិភិ។|
      count |១១៤៤|
        block |តត្ថ គន្ធញ្ច មាលញ្ច បច្ចយញ្ច វិលេបនំ|
        block |វិហារំ សត្ថុ អទាសិំ វិប្បសន្នេន ចេតសា|
        block |តេន មយ្ហំ ឥទំ លទ្ធំ វសំ វត្តេមិ នន្ទនេ។|
      count |១១៤៥|
        block |នន្ទនេ ច វនេ រម្មេ នានាទិជគណាយុតេ|
        block |រមាមិ នច្ចគីតេហិ អច្ឆរាហិ បុរក្ខតោតិ។|
      stand |សុវណ្ណវិមានំ ចតុត្ថំ។|
    block |៥។ អម្ពវិមានវត្ថុ|
      count |១១៤៦|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |១១៤៧|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។|
      count |១១៤៨|
        block |កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។|
      count |១១៥០|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១១៥១|
        block |គិម្ហានំ បច្ឆិមេ មាសេ បតបន្តេ ទិវង្ករេ|
        block |បរេសំ ភតកោ បោសោ អម្ពារាមមសិញ្ចតិ។|
      count |១១៥២|
        block |អថ តេនាគមា ភិក្ខុ សារិបុត្តោតិ វិស្សុតោ|
        block |កិលន្តរូបោ កាយេន អកិលន្តោវ ចេតសា។|
      count |១១៥៣|
        block |តញ្ច ទិស្វាន អាយន្តំ អវោចំ អម្ពសិញ្ចកោ|
        block |សាធុ តំ ភន្តេ ន្ហាបេយ្យំ យំ មមស្ស សុខាវហំ។|
      count |១១៥៤|
        block |តស្ស មេ អនុកម្បាយ និក្ខិបិ បត្តចីវរំ|
        block |និសីទិ រុក្ខមូលស្មិំ ឆាយាយ ឯកចីវរោ។|
      count |១១៥៥|
        block |តញ្ច អច្ឆេន វារិនា បសន្នមានសោ នរោ|
        block |ន្ហាបយី រុក្ខមូលស្មិំ ឆាយាយ ឯកចីវរំ។|
      count |១១៥៦|
        block |អម្ពោ ច សិត្តោ សមណោ ច ន្ហាបិតោ មយា ច បុញ្ញំ បសុតំ អនប្បកំ|
        block |ឥតិ សោ បីតិយា កាយំ សព្ពំ ផរតិ អត្តនោ។|
      count |១១៥៧|
        block |តទេវ ឯត្តកំ កម្មំ អកាសិំ តាយ ជាតិយា|
        block |បហាយ មានុសំ ទេហំ ឧបបន្នោម្ហិ នន្ទនំ។|
      count |១១៥៨|
        block |នន្ទនេ ច វនេ រម្មេ នានាទិជគណាយុតេ|
        block |រមាមិ នច្ចគីតេហិ អច្ឆរាហិ បុរក្ខតោតិ។|
      stand |អម្ពវិមានំ បញ្ចមំ។|
    block |៦។ គោបាលវិមានវត្ថុ|
      count |១១៥៩|
        block |ទិស្វាន ទេវំ បដិបុច្ឆិ ភិក្ខុ ឧច្ចេ វិមានម្ហិ ចិរដ្ឋិតិកេ|
        block |អាមុត្តហត្ថាភរណំ យសស្សិំ ទិព្ពេ វិមានម្ហិ យថាបិ ចន្ទិមា។|
      count |១១៦០|
        block |អលង្កតោ មល្យធរោ សុវត្ថោ សុកុណ្ឌលី កប្បិតកេសមស្សុ|
        block |អាមុត្តហត្ថាភរណោ យសស្សី ទិព្ពេ វិមានម្ហិ យថាបិ ចន្ទិមា។|
      count |១១៦១|
        block |ទិព្ពា ច វីណា បវទន្តិ វគ្គុំ អដ្ឋដ្ឋកា សិក្ខិតា សាធុរូបា|
        block |ទិព្ពា ច កញ្ញា តិទសចរា ឧឡារា នច្ចន្តិ គាយន្តិ បមោទយន្តិ។|
      count |១១៦២|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១១៦៣|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១១៦៤|
        block |អហំ មនុស្សេសុ មនុស្សភូតោ សង្គម្ម រក្ខិស្សំ បរេសំ ធេនុយោ|
        block |តតោ ច អាគា សមណោ មមន្តិកេ គាវោ ច មាសេ អគមំសុ ខាទិតុំ។|
      count |១១៦៥|
        block |ទ្វយជ្ជ កិច្ចំ ឧភយញ្ច ការិយំ ឥច្ចេវហំ ភន្តេ តទា វិចិន្តយិំ|
        block |តតោ ច សញ្ញំ បដិលទ្ធយោនិសោ ទទាមិ ភន្តេតិ ខិបិំ អនន្តកំ។|
      count |១១៦៦|
        block |សោ មាសខេត្តំ តុរិតោ អវាសរិំ បុរា អយំ ភញ្ជតិ យស្សិទំ ធនំ|
        block |តតោ ច កណ្ហោ ឧរគោ មហាវិសោ អឌំសិ បាទេ តុរិតស្ស មេ សតោ។|
      count |១១៦៧|
        block |ស្វាហំ អដ្ដោម្ហិ ទុក្ខេន បីឡិតោ ភិក្ខុ ច តំ សាមំ មុញ្ចិត្វានន្តកំ|
        block |អហាសិ កុម្មាសំ មមានុកម្បយា តតោ ចុតោ កាលកតោម្ហិ ទេវតា។|
      count |១១៦៨|
        block |តទេវ កម្មំ កុសលំ កតំ មយា សុខញ្ច កម្មំ អនុភោមិ អត្តនា|
        block |តយា ហិ ភន្តេ អនុកម្បិតោ ភុសំ កតញ្ញុតាយ អភិបាទយាមិ តំ។|
      count |១១៦៩|
        block |សទេវកេ លោកេ សមារកេ ច អញ្ញោ មុនិ នត្ថិ តយានុកម្បកោ|
        block |តយា ហិ ភន្តេ អនុកម្បិតោ ភុសំ កតញ្ញុតាយ អភិវាទយាមិ តំ។|
      count |១១៧០|
        block |ឥមស្មិំ លោកេ បរស្មិំ វា បន អញ្ញោ មុនី នត្ថិ តយានុកម្បកោ|
        block |តយា ហិ ភន្តេ អនុកម្បិតោ ភុសំ កតញ្ញុតាយ អភិវាទយាមិ តន្តិ។|
      stand |គោបាលវិមានំ ឆដ្ឋំ។|
    block |៧។ កណ្ឌកវិមានវត្ថុ|
      count |១១៧១|
        block |បុណ្ណមាសេ យថា ចន្ទោ នក្ខត្តបរិវារិតោ|
        block |សមន្តា អនុបរិយាតិ តារកាធិបតី សសី។|
      count |១១៧២|
        block |តថូបមំ ឥទំ ព្យម្ហំ ទិព្ពំ ទេវបុរម្ហិ ច|
        block |អតិរោចតិ វណ្ណេន ឧទយន្តោវ រំសិមា។|
      count |១១៧៣|
        block |វេឡុរិយសុវណ្ណស្ស ផលិកា រូបិយស្ស ច|
        block |មសារគល្លមុត្តាហិ លោហិតង្គមណីហិ ច។|
      count |១១៧៤|
        block |ចិត្រា មនោរមា ភូមិ វេឡូរិយស្ស សន្ថតា|
        block |កូដាគារា សុភា រម្មា បាសាទោ តេ សុមាបិតោ។|
      count |១១៧៥|
        block |រម្មា ច តេ បោក្ខរណី បុថុលោមនិសេវិតា|
        block |អច្ឆោទកា វិប្បសន្នា សោវណ្ណវាលុកសន្ថតា។|
      count |១១៧៦|
        block |នានាបទុមសញ្ឆន្នា បុណ្ឌរីកសមោតតា|
        block |សុរភិំ សម្បវាយន្តិ មនុញ្ញា មាលុតេរិតា។|
      count |១១៧៧|
        block |តស្សា តេ ឧភតោ បស្សេ វនគុម្ពា សុមាបិតា|
        block |ឧបេតា បុប្ផរុក្ខេហិ ផលរុក្ខេហិ ចូភយំ។|
      count |១១៧៨|
        block |សោវណ្ណបាទេ បល្លង្កេ មុទុកេ គោណកត្ថតេ|
        block |និសិន្នំ ទេវរាជំវ ឧបតិដ្ឋន្តិ អច្ឆរា។|
      count |១១៧៩|
        block |សព្ពាភរណសញ្ឆន្នា នានាមាលាវិភូសិតា|
        block |រមេន្តិ តំ មហិទ្ធិកំ វសវត្តីវ មោទសិ។|
      count |១១៨០|
        block |ភេរិសង្ខមុទិង្គាហិ វីណាហិ បណវេហិ ច|
        block |រមសិ រតិសម្បន្នោ នច្ចគីតេ សុវាទិតេ។|
      count |១១៨១|
        block |ទិព្ពា តេ វិវិធា រូបា ទិព្ពា សទ្ទា អថោ រសា|
        block |គន្ធា ច តេ អធិប្បេតា ផោដ្ឋព្ពា ច មនោរមា។|
      count |១១៨២|
        block |តស្មិំ វិមានេ បវរេ ទេវបុត្ត មហប្បភោ|
        block |អតិរោចសិ វណ្ណេន ឧទយន្តោវ ភាណុមា។|
      count |១១៨៣|
        block |ទានស្ស តេ ឥទំ ផលំ អថោ សីលស្ស វា បន|
        block |អថោ អញ្ជលិកម្មស្ស តំ មេ អក្ខាហិ បុច្ឆិតោ។|
      count |១១៨៤|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១១៨៥|
        block |អហំ កបិលវត្ថុស្មិំ សាកិយានំ បុរុត្តមេ|
        block |សុទ្ធោទនស្ស បុត្តស្ស កណ្ឌកោ សហជោ អហំ។|
      count |១១៨៦|
        block |យទា សោ អឌ្ឍរត្តាយំ ពោធាយ មភិនិក្ខមិ|
        block |សោ មំ មុទូហិ បាណីហិ ជាលិ តម្ពនខេហិ ច។|
      count |១១៨៧|
        block |សត្ថិំ អាកោដយិត្វាន វហ សម្មាតិ ចព្រវិ|
        block |អហំ លោកំ តារយិស្សំ បត្តោ សម្ពោធិមុត្តមំ។|
      count |១១៨៨|
        block |តំ មេ គិរំ សុណន្តស្ស ហាសោ មេ វិបុលោ អហុ|
        block |ឧទគ្គចិត្តោ សុមនោ អភិសីសិំ តទា អហំ។|
      count |១១៨៩|
        block |អភិរូឡ្ហញ្ច មំ ញត្វា សក្យបុត្តំ មហាយសំ|
        block |ឧទគ្គចិត្តោ មុទិតោ វហិស្សំ បុរិសុត្តមំ។|
      count |១១៩០|
        block |បរេសំ វិជិតំ គន្ត្វា ឧគ្គតស្មិំ ទិវាករេ|
        block |មមំ ឆន្នញ្ច ឱហាយ អនបេក្ខោ សោ អបក្កមិ។|
      count |១១៩១|
        block |តស្ស តម្ពនខេ បាទេ ជិវ្ហាយ បរិលេហិសំ|
        block |គច្ឆន្តញ្ច មហាវីរំ រុទមានោ ឧទិក្ខិសំ។|
      count |១១៩២|
        block |អទស្សនេនហំ តស្ស សក្យបុត្តស្ស សិរីមតោ|
        block |អលត្ថំ គរុកាពាធំ ខិប្បំ មេ មរណំ អហុ។|
      count |១១៩៣|
        block |តស្សេវ អានុភាវេន វិមានំ អាវសាមិទំ|
        block |សព្ពកាមគុណោបេតំ ទិព្ពំ ទេវបុរម្ហិ ច។|
      count |១១៩៤|
        block |យញ្ច មេ អហុវា ហាសោ សទ្ទំ សុត្វាន ពោធិយា|
        block |តេនេវ កុសលមូលេន ផុសិស្សំ អាសវក្ខយំ។|
      count |១១៩៥|
        block |សចេ ហិ ភន្តេ គច្ឆេយ្យាសិ សត្ថុ ពុទ្ធស្ស សន្តិកេ|
        block |មមាបិ នំ វចនេន សិរសា វជ្ជាសិ វន្ទនំ។|
      count |១១៩៦|
        block |អហម្បិ ទដ្ឋុំ គច្ឆិស្សំ ជិនំ អប្បដិបុគ្គលំ|
        block |ទុល្លភំ ទស្សនំ ហោតិ លោកនាថាន តាទិនន្តិ។|
      count |១១៩៧|
        block |សោ កតញ្ញូ កតវេទី សត្ថារំ ឧបសង្កមិ|
        block |សុត្វា គិរំ ចក្ខុមតោ ធម្មចក្ខុំ វិសោធយិ។|
      count |១១៩៨|
        block |វិសោធេត្វា ទិដ្ឋិគតំ វិចិកិច្ឆំ វតានិ ច|
        block |វន្ទិត្វា សត្ថុនោ បាទេ តត្ថេវន្តរធាយថាតិ។|
      stand |កណ្ឌកវិមានំ សត្តមំ។|
    block |៨។ អនេកវណ្ណវិមានវត្ថុ|
      count |១១៩៩|
        block |អនេកវណ្ណំ ទរសោកនាសនំ វិមានមារុយ្ហ អនេកចិត្តំ|
        block |បរិវារិតោ អច្ឆរាសង្គណេន សុនិម្មិតោ ភូតបតីវ មោទសិ។|
      count |១២០០|
        block |សមស្សមោ នត្ថិ កុតោ បនុត្តរោ យសេន បុញ្ញេន ច ឥទ្ធិយា ច|
        block |សព្ពេ ច ទេវា តិទសគណា សមេច្ច តំ តំ នមស្សន្តិ សសិំវ ទេវា|
        block |ឥមា ច តេ អច្ឆរាយោ សមន្តតោ នច្ចន្តិ គាយន្តិ បមោទយន្តិ។|
      count |១២០១|
        block |ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១២០២|
        block |សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។|
      count |១២០៣|
        block |អហំ ភទន្តេ អហុវាសិ បុព្ពេ សុមេធនាមស្ស ជិនស្ស សាវកោ|
        block |បុថុជ្ជនោ អននុពោធោហមស្មិ សោ សត្ត វស្សានិ បរិព្ពជិស្សហំ។|
      count |១២០៤|
        block |សោហំ សុមេធស្ស ជិនស្ស សត្ថុនោ បរិនិព្ពុតស្សោឃតិណ្ណស្ស តាទិនោ|
        block |រតនុច្ចយំ ហេមជាលេន ឆន្នំ វន្ទិត្វា ថូបស្មិំ មនំ បសាទយិំ។|
      count |១២០៥|
        block |ន មាសិ ទានំ ន ច មត្ថិ ទាតុំ បរេ ច ខោ តត្ថ សមាទបេសិំ|
        block |បូជេថ នំ បូជនីយស្ស ធាតុំ ឯវំ កិរ សគ្គមិតោ គមិស្សថ។|
      count |១២០៦|
        block |តទេវ កម្មំ កុសលំ កតំ មយា សុខញ្ច ទិព្ពំ អនុភោមិ អត្តនា|
        block |មោទាមហំ តិទសគណស្ស មជ្ឈេ ន តស្ស បុញ្ញស្ស ខយម្បិ អជ្ឈគន្តិ។|
      stand |អនេកវណ្ណវិមានំ អដ្ឋមំ។|
    block |៩។ មដ្ឋកុណ្ឌលីវិមានវត្ថុ|
      count |១២០៧|
        block |អលង្កតោ មដ្ឋកុណ្ឌលី មាលធារី ហរិចន្ទនុស្សទោ|
        block |ពាហា បគ្គយ្ហ កន្ទសិ វនមជ្ឈេ កិំ ទុក្ខិតោ តុវន្តិ។|
      count |១២០៨|
        block |សោវណ្ណមយោ បភស្សរោ ឧប្បន្នោ រថបញ្ជរោ មម|
        block |តស្ស ចក្កយុគំ ន វិន្ទាមិ តេន ទុក្ខេន ជហាមិ ជីវិតន្តិ។|
      count |១២០៩|
        block |សោវណ្ណមយំ មណិមយំ លោហិតកមយំ អថ រូបិយមយំ|
        block |អាចិក្ខ មេ ភទ្ទមាណវ ចក្កយុគំ បដិបាទយាមិ តេតិ។|
      count |១២១០|
        block |សោ មាណវោ តស្ស បាវទិ ចន្ទិមសូរិយា ឧភយេត្ថ ទិស្សរេ|
        block |សោវណ្ណមយោ រថោ មម តេន ចក្កយុគេន សោភតីតិ។|
      count |១២១១|
        block |ពាលោ ខោ ត្វំ អសិ មាណវ យោ ត្វំ បត្ថយសេ អបត្ថិយំ|
        block |មញ្ញាមិ តុវំ មរិស្សសិ ន ហិ ត្វំ លច្ឆសិ ចន្ទិមសូរិយេតិ។|
      count |១២១២|
        block |គមនាគមនម្បិ ទិស្សតិ វណ្ណធាតុ ឧភយត្ថ វីថិយា|
        block |បេតោ កាលកតោ ន ទិស្សតិ កោ និធ កន្ទតំ ពាល្យតរោតិ។|
      count |១២១៣|
        block |សច្ចំ ខោ វទេសិ មាណវ អហមេវ កន្ទតំ ពាល្យតរោ|
        block |ចន្ទំ វិយ ទារកោ រុទំ បេតំ កាលកតាភិបត្ថយិន្តិ។|
      count |១២១៤|
        block |អាទិត្តំ វត មំ សន្តំ ឃតសិត្តំវ បាវកំ|
        block |វារិនា វិយ ឱសិញ្ចំ សព្ពំ និព្ពាបយេ ទរំ។|
      count |១២១៥|
        block |អព្ពហី វត មេ សល្លំ សោកំ ហទយនិស្សិតំ|
        block |យោ មេ សោកបរេតស្ស បុត្តសោកំ អបានុទិ។|
      count |១២១៦|
        block |ស្វាហំ អព្ពូឡ្ហសល្លោស្មិ សីតិភូតោស្មិ និព្ពុតោ|
        block |ន សោចាមិ ន រោទាមិ វត សុត្វាន មាណវាតិ។|
      count |១២១៧|
        block |ទេវតា នុសិ គន្ធព្ពោ អទុ សក្កោ បុរិន្ទទោ|
        block |កោ វា ត្វំ កស្ស វា បុត្តោ កថំ ជានេមុ តំ មយន្តិ។|
      count |១២១៨|
        block |យញ្ច កន្ទសិ យញ្ច រោទសិ បុត្តំ អាឡាហនេ សយំ ទហិត្វា|
        block |ស្វាហំ កុសលំ ករិត្វា កម្មំ តិទសានំ សហព្យតំ គតោតិ។|
      count |១២១៩|
        block |អប្បំ វា ពហុំ វា នាទ្ទសាម ទានំ ទទន្តស្ស សកេ អគារេ|
        block |ឧបោសថកម្មំ វា តាទិសំ កេន កម្មេន គតោសិ ទេវលោកន្តិ។|
      count |១២២០|
        block |អាពាធិកោហំ ទុក្ខិតោ គិលានោ អាតុររូបោម្ហិ សកេ និវេសនេ|
        block |ពុទ្ធំ វិគតរជំ វិតិណ្ណកង្ខំ អទ្ទក្ខិំ សុគតំ អនោមបញ្ញំ។|
      count | |
        block |ស្វាហំ មុទិតមនោ បសន្នចិត្តោ អញ្ជលិំ អករិំ តថាគតស្ស|
        block |តាហំ កុសលំ ករិត្វាន កម្មំ តិទសានំ សហព្យតំ គតោតិ។|
      count |១២២២|
        block |អច្ឆរិយំ វត អព្ភុតំ វត អញ្ជលិកម្មស្ស អយមីទិសោ វិបាកោ|
        block |អហម្បិ មុទិតមនោ បសន្នចិត្តោ អជ្ជេវ ពុទ្ធំ សរណំ វជាមីតិ។|
      count |១២២៣|
        block |អជ្ជេវ ពុទ្ធំ សរណំ វជាហិ ធម្មញ្ច សង្ឃញ្ច បសន្នចិត្តោ|
        block |តថេវ សិក្ខាយ បទានិ បញ្ច អខណ្ឌផុល្លានិ សមាទិយស្សុ។|
      count |១២២៤|
        block |បាណាតិបាតា វិរមស្សុ ខិប្បំ លោកេ អទិន្នំ បរិវជ្ជយស្សុ|
        block |អមជ្ជបោ មា ច មុសា ភណាហិ សកេន ទារេន ច ហោហិ តុដ្ឋោតិ។|
      count |១២២៥|
        block |អត្ថកាមោសិ មេ យក្ខ ហិតកាមោសិ ទេវតេ|
        block |ករោមិ តុយ្ហំ វចនំ ត្វំសិ អាចរិយោ មមាតិ។|
      count |១២២៦|
        block |ឧបេមិ សរណំ ពុទ្ធំ ធម្មញ្ចាបិ អនុត្តរំ|
        block |សង្ឃញ្ច នរទេវស្ស គច្ឆាមិ សរណំ អហំ។|
      count |១២២៧|
        block |បាណាតិបាតា វិរមាមិ ខិប្បំ លោកេ អទិន្នំ បរិវជ្ជយាមិ|
        block |អមជ្ជបោ នោ ច មុសា ភណាមិ សកេន ទារេន ច ហោមិ តុដ្ឋោតិ។|
      stand |មដ្ឋកុណ្ឌលីវិមានំ នវមំ។|
    block |១០។ សេរីសកវិមានវត្ថុ|
      count |១២២៨|
        block |សុណោថ យក្ខស្ស ច វាណិជាន ច សមាគមោ យត្ថ តទា អហោសិ|
        block |យថា កថំ ឥតរិតរេន ចាបិ សុភាសិតំ តញ្ច សុណាថ សព្ពេ។|
      count |១២២៩|
        block |យោ សោ អហុ រាជា បាយាសិ នាម ភុម្មានំ សហព្យគតោ យសស្សី|
        block |សោ មោទមានោវ សកេ វិមានេ អមានុសោ មានុសេ អជ្ឈភាសីតិ។|
      count |១២៣០|
        block |វង្កេ អរញ្ញេ អមនុស្សដ្ឋានេ កន្តារេ អប្បោទកេ អប្បភក្ខេ|
        block |សុទុគ្គមេ វណ្ណុបថស្ស មជ្ឈេ វង្កំ ភយា នដ្ឋមនា មនុស្សា។|
      count |១២៣១|
        block |នយិធ ផលា មូលមយា ច សន្តិ ឧបាទានំ នត្ថិ កុតោធ ភក្ខោ|
        block |អញ្ញត្រ បំសូហិ ច វាលុកាហិ ច តតាហិ ឧណ្ហាហិ ច ទារុណាហិ ច។|
      count |១២៣២|
        block |ឧជ្ជង្គលំ តត្តមិវំ កបាលំ អនាយសំ បរលោកេន តុល្យំ|
        block |លុទ្ទានមាវាសមិទំ បុរាណំ ភូមិប្បទេសោ អភិសត្តរូបោ។|
      count |១២៣៣|
        block |អថ តុម្ហេ កេន វណ្ណេន កិមាសមានា ឥមំ បទេសំ ហិ|
        block |អនុបវិដ្ឋា សហសា សមេច្ច លោភា ភយា អថ វា សម្បមូឡ្ហាតិ។|
      count |១២៣៤|
        block |មគធេសុ អង្គេសុ ច សត្ថវាហា អារោបយិត្វា បណិយំ បុថុត្តំ|
        block |តេ យាមសេ សិន្ធុសោវីរភូមិំ ធនត្ថិកា ឧទ្ទយំ បត្ថយានា។|
      count |១២៣៥|
        block |ទិវា បិបាសំ នធិវាសយន្តា យោគ្គានុកម្បញ្ច សមេក្ខមានា|
        block |ឯតេន វេគេន អាយាម សព្ពេ រត្តិំ មគ្គំ បដិបន្នា វិកាលេ។|
      count |១២៣៦|
        block |តេ ទុប្បយាតា អបរទ្ធមគ្គា អន្ធាកុលា វិប្បនដ្ឋា អរញ្ញេ|
        block |សុទុគ្គមេ វណ្ណុបថស្ស មជ្ឈេ ទិសំ ន ជានាម បមូឡ្ហចិត្តា។|
      count |១២៣៧|
        block |ឥទញ្ច ទិស្វាន អទិដ្ឋបុព្ពំ វិមានសេដ្ឋញ្ច តវញ្ច យក្ខ|
        block |តតុត្តរិំ ជីវិតមាសមានា ទិស្វា បតីតា សុមនា ឧទគ្គាតិ។|
      count |១២៣៨|
        block |បារំ សមុទ្ទស្ស ឥមញ្ច វណ្ណុំ វេត្តាចរំ សង្កុបថញ្ច មគ្គំ|
        block |នទិយោ បន បព្ពតានញ្ច ទុគ្គា បុថុទ្ទិសា គច្ឆថ ភោគហេតុ។|
      count |១២៣៩|
        block |បក្ខន្ទិយាន វិជិតំ បរេសំ វេរជ្ជកេ មានុសេ បេក្ខមានា|
        block |យំ វោ សុតំ វា អថ វាបិ ទិដ្ឋំ អច្ឆេរកំ តំ វោ សុណោម តាតាតិ។|
      count |១២៤០|
        block |ឥតោបិ អច្ឆេរតរំ កុមារ ន តោ សុតំ វា អថ វាបិ ទិដ្ឋំ|
        block |អតីតមានុស្សកមេវ សព្ពំ ទិស្វាន តប្បាម អនោមវណ្ណំ។|
      count |១២៤១|
        block |វេហាយសំ បោក្ខរញ្ញោ សវន្តិ បហូតមល្យា ពហុបុណ្ឌរីកា|
        block |ទុមា ចិមេ និច្ចផលូបបន្នា អតីវ គន្ធា សុរភិំ បវាយន្តិ។|
      count |១២៤២|
        block |វេឡូរិយថម្ភា សតមុស្សិតាសេ សិលាបវាឡស្ស ច អាយតំសា|
        block |មសារគល្លា សហលោហិតង្គា ថម្ភា ឥមេ ជោតិរសាមយាសេ។|
      count |១២៤៣|
        block |សហស្សថម្ភំ អតុលានុភាវំ តេសូបរិ សាធុមិទំ វិមានំ|
        block |រតនន្តរំ កញ្ចនវេទិមិស្សំ តបនីយបដ្ដេហិ ច សាធុឆន្នំ។|
      count |១២៤៤|
        block |ជម្ពោនទុត្តត្តមិទំ សុមដ្ឋោ បាសាទសោបាណផលូបបន្នោ|
        block |ទឡ្ហោ ច វគ្គុ ច សុសង្គតោ ច អតីវ និជ្ឈានខមោ មនុញ្ញោ។|
      count |១២៤៥|
        block |រតនន្តរស្មិំ ពហុអន្នបានំ បរិវារិតោ អច្ឆរាសង្គណេន|
        block |មុរជអាលម្ពរតូរិយឃុដ្ឋោ អភិវន្ទិតោសិ ថុតិវន្ទនាយ។|
      count |១២៤៦|
        block |សោ មោទសិ នារិគណប្បពោធនោ វិមានបាសាទវរេ មនោរមេ|
        block |អចិន្តិយោ សព្ពគុណូបបន្នោ រាជា យថា វេស្សវណោ នឡិន្យា។|
      count |១២៤៧|
        block |ទេវោ នុ អាសិ ឧទវាសិ យក្ខោ ឧទាហុ ទេវិន្ទោ មនុស្សភូតោ|
        block |បុច្ឆន្តិ តំ វាណិជា សត្ថវាហា អាចិក្ខ កោ នាម តុវំសិ យក្ខោតិ។|
      count |១២៤៨|
        block |សេរីសកោ នាម អហម្ហិ យក្ខោ កន្តារិយោ វណ្ណុបថម្ហិ គុត្តោ|
        block |ឥមំ បទេសំ អភិបាលយាមិ វចនករោ វេស្សវណស្ស រញ្ញោតិ។|
      count |១២៤៩|
        block |អធិច្ចលទ្ធំ បរិណាមជំ តេ សយំ កតំ ឧទាហុ ទេវេហិ ទិន្នំ|
        block |បុច្ឆន្តិ តំ វាណិជា សត្ថវាហា កថំ តយា លទ្ធមិទំ មនុញ្ញន្តិ។|
      count |១២៥០|
        block |នាធិច្ចលទ្ធំ ន បរិណាមជំ មេ ន សយំ កតំ ន ហិ ទេវេហិ ទិន្នំ|
        block |សកេហិ កម្មេហិ អបាបកេហិ បុញ្ញេហិ មេ លទ្ធមិទំ មនុញ្ញន្តិ។|
      count |១២៥១|
        block |កិំ តេ វតំ កិំ បន ព្រហ្មចរិយំ កិស្ស សុចិណ្ណស្ស អយំ វិបាកោ|
        block |បុច្ឆន្តិ តំ វាណិជា សត្ថវាហា កថំ តយា លទ្ធមិទំ វិមានន្តិ។|
      count |១២៥២|
        block |មមំ បាយាសីតិ អហុ សមញ្ញា រជ្ជំ យទា ការយិំ កោសលានំ|
        block |នត្ថិកទិដ្ឋិ កទរិយោ បាបធម្មោ ឧច្ឆេទវាទី ច តទា អហោសិំ។|
      count |១២៥៣|
        block |សមណោ ច ខោ អាសិ កុមារកស្សបោ ពហុស្សុតោ ចិត្តកថី ឧឡារោ|
        block |សោ មេ តទា ធម្មកថំ អភាសិ ទិដ្ឋិវិសូកានិ វិនោទយី មេ។|
      count |១២៥៤|
        block |តាហំ តស្ស ធម្មកថំ សុណិត្វា ឧបាសកត្តំ បដិវេទយិស្សំ|
        block |បាណាតិបាតា វិរតោ អហោសិំ លោកេ អទិន្នំ បរិវជ្ជយិស្សំ|
        block |អមជ្ជបោ នោ ច មុសា អភាណិំ សកេន ទារេន ច អហោសិ តុដ្ឋោ។|
      count |១២៥៥|
        block |តំ មេ វតំ តំ បន ព្រហ្មចរិយំ តស្ស សុចិណ្ណស្ស អយំ វិបាកោ|
        block |តេហេវ កម្មេហិ អបាបកេហិ បុញ្ញេហិ មេ លទ្ធមិទំ វិមានន្តិ។|
      count |១២៥៦|
        block |សច្ចំ កិរាហំសុ នរា សបញ្ញា អនញ្ញថា វចនំ បណ្ឌិតានំ|
        block |យហិំ យហិំ គច្ឆតិ បុញ្ញកម្មោ តហិំ តហិំ មោទតិ កាមកាមី។|
      count |១២៥៧|
        block |យហិំ យហិំ សោកបរិទ្ទវោ ច វធោ ច ពន្ធោ ច បរិក្កិលេសោ|
        block |តហិំ តហិំ គច្ឆតិ បាបកម្មោ ន មុច្ចតិ ទុគ្គតិយា កទាចីតិ។|
      count |១២៥៨|
        block |សម្មូឡ្ហរូបោវ ជនោ អហោសិ អស្មិំ មុហុត្តេ កលលីកតោវ|
        block |ជនស្សិមស្ស តុយ្ហញ្ច កុមារ អប្បច្ចយោ កេន នុ ខោ អហោសីតិ។|
      count |១២៥៩|
        block |ឥមេ ច សិរីសវនា តាតា ទិព្ពា គន្ធា សុរភី សម្បវន្តិ|
        block |តេ សម្បវាយន្តិ ឥមំ វិមានំ ទិវា ច រត្តោ ច តមំ និហន្ត្វា។|
      count |១២៦០|
        block |ឥមេសញ្ច ខោ វស្សសតច្ចយេន សិបាដិកា ផលតិ ឯកមេកា|
        block |មានុស្សកំ វស្សសតំ អតីតំ យទគ្គេ កាយម្ហិ ឥធូបបន្នោ។|
      count |១២៦១|
        block |ទិស្វានហំ វស្សសតានិ បញ្ច អស្មិំ វិមានេ ឋត្វាន តាតា|
        block |អាយុក្ខយា បុញ្ញក្ខយា ចវិស្សំ តេនេវ សោកេន បមុច្ឆិតោស្មីតិ។|
      count |១២៦២|
        block |កថំ នុ សោចេយ្យ តថាវិធោ សោ លទ្ធា វិមានំ អតុលំ ចិរាយ|
        block |យេ ចាបិ ខោ ឥត្តរមុបបន្នា តេ នូន សោចេយ្យុំ បរិត្តបុញ្ញាតិ។|
      count |១២៦៣|
        block |អនុច្ឆវិំ ឱវទិយញ្ច មេ តំ យំ មំ តុម្ហេ បេយ្យវាចំ វទេថ|
        block |តុម្ហេ ច ខោ តាតា មយានុគុត្តា យេនិច្ឆកំ តេន បលេថ សោត្ថិន្តិ។|
      count |១២៦៤|
        block |គន្ត្វា មយំ សិន្ធុសោវីរភូមិំ ធនត្ថិកា ឧទ្ទយំ បត្ថយានា|
        block |យថាបយោគា បរិបុណ្ណចាគា កាហាម សេរីសមហំ ឧឡារន្តិ។|
      count |១២៦៥|
        block |មា ចេវ សេរីសមហំ អកត្ថ សព្ពញ្ច វោ ភវិស្សតិ យំ វទេថ|
        block |បាបានិ កម្មានិ វិវជ្ជយាថ ធម្មានុយោគញ្ច អធិដ្ឋហាថ។|
      count |១២៦៦|
        block |ឧបាសកោ អត្ថិ ឥមម្ហិ សង្ឃេ ពហុស្សុតោ សីលវតូបបន្នោ|
        block |សទ្ធោ ច ចាគី ច សុបេសលោ ច វិចក្ខណោ សន្តុសិតោ មុតីមា។|
      count |១២៦៧|
        block |សញ្ជានមានោ ន មុសា ភណេយ្យ បរូបឃាតាយ ន ចេតយេយ្យ|
        block |វេភូតិកំ បេសុណំ នោ ករេយ្យ សណ្ហញ្ច វាចំ សខិលំ ភណេយ្យ។|
      count |១២៦៨|
        block |សគារវោ សប្បដិស្សោ វិនីតោ អបាបកោ អធិសីលេ វិសុទ្ធោ|
        block |សោ មាតរំ បិតរញ្ចាបិ ជន្តុ ធម្មេន បោសេតិ អរិយវុត្តិ។|
      count |១២៦៩|
        block |មញ្ញេ សោ មាតាបិតូនំ ការណា ភោគានិ បរិយេសតិ ន អត្តហេតុ|
        block |មាតាបិតូនញ្ច យោ អច្ចយេន នេក្ខម្មបោណោ ចរិស្សតិ ព្រហ្មចរិយំ។|
      count |១២៧០|
        block |ឧជូ អវង្កោ អសឋោ អមាយោ ន លេសកប្បេន ច វោហរេយ្យ|
        block |សោ តាទិសោ សុកតកម្មការី ធម្មេ ឋិតោ កិន្តិ លភេថ ទុក្ខំ។|
      count |១២៧១|
        block |តំ ការណា បាតុកតោម្ហិ អត្តនា តស្មា ធម្មំ បស្សថ វាណិជាសេ|
        block |អញ្ញត្រ តេនិហ ភស្មី ភវេថ អន្ធាកុលា វិប្បនដ្ឋា អរញ្ញេ|
        block |តំ ខិប្បមានេន លហុំ បរេន សុខោ ហវេ សប្បុរិសេន សង្គមោតិ។|
      count |១២៧២|
        block |កិំ នាម សោ កិញ្ច ករោតិ កម្មំ|
        block |កិំ នាមធេយ្យំ កិំ បន តស្ស គោត្តំ|
        block |មយម្បិ នំ ទដ្ឋុកាមម្ហ យក្ខ យស្សានុកម្បាយ ឥធាគតោសិ|
        block |លាភា ហិ តស្ស យស្ស តុវំ បិហេសីតិ។|
      count |១២៧៣|
        block |យោ កប្បកោ សម្ភវនាមធេយ្យោ|
        block |ឧបាសកោ កោច្ឆផលូបជីវី|
        block |ជានាថ នំ តុម្ហាកំ បេសិយោ សោ|
        block |មា ខោ នំ ហីឡិត្ថ សុបេសលោ សោតិ។|
      count |១២៧៤|
        block |ជានាមសេ យំ ត្វំ បវទេសិ យក្ខ|
        block |ន ខោ នំ ជានាម ស ឯទិសោតិ|
        block |មយម្បិ នំ បូជយិស្សាម យក្ខ|
        block |សុត្វាន តុយ្ហំ វចនំ ឧឡារន្តិ។|
      count |១២៧៥|
        block |យេ កេចិ ឥមស្មិំ សត្ថេ មនុស្សា|
        block |ទហរា មហន្តា អថវាបិ មជ្ឈិមា|
        block |សព្ពេវ តេ អាលម្ពន្តុ វិមានំ|
        block |បស្សន្តុ បុញ្ញានំ ផលំ កទរិយាតិ។|
      count |១២៧៦|
        block |តេ តត្ថ សព្ពេវ អហំ បុរេតិ|
        block |តំ កប្បកំ តត្ថ បុរក្ខត្វា|
        block |សព្ពេវ តេ អាលម្ពិំសុ វិមានំ|
        block |មសក្កសារំ វិយ វាសវស្ស។|
      count |១២៧៧|
        block |តេ តត្ថ សព្ពេវ អហំ បុរេតិ ឧបាសកត្តំ បដិវេទយិំសុ|
        block |បាណាតិបាតា វិរតា អហេសុំ លោកេ អទិន្នំ បរិវជ្ជយិំសុ|
        block |អមជ្ជបា នោ ច មុសា ភណិំសុ សកេន ទារេន ច អហេសុំ តុដ្ឋា។|
      count |១២៧៨|
        block |តេ តត្ថ សព្ពេវ អហំ បុរេតិ ឧបាសកត្តំ បដិវេទយិត្វា|
        block |បក្កាមិ សត្ថោ អនុមោទមានោ យក្ខិទ្ធិយា អនុមតោ បុនប្បុនំ។|
      count |១២៧៩|
        block |គន្ត្វាន តេ សិន្ធុសោវីរភូមិំ ធនត្ថិកា ឧទ្ទយំ បត្ថយានា|
        block |យថាបយោគា បរិបុណ្ណលាភា បច្ចាគមុំ បាដលិបុត្តមក្ខតំ។|
      count |១២៨០|
        block |គន្ត្វាន តេ សង្ឃរំ សោត្ថិវន្តោ|
        block |បុត្តេហិ ទារេហិ សមង្គិភូតា|
        block |អានន្ទី វិត្តា សុមនា បតីតា|
        block |អកំសុ សេរីសមហំ ឧឡារំ|
        block |សេរីសកំ តេ បរិវេណំ មាបយិំសុ។|
      count |១២៨១|
        block |ឯតាទិសា សប្បុរិសាន សេវនា|
        block |មហត្ថិកា ធម្មគុណាន សេវនា|
        block |ឯកស្ស អត្ថាយ ឧបាសកស្ស|
        block |សព្ពេវ សត្តា សុខិតា អហេសុន្តិ។|
      stand |សេរីសកវិមានំ ទសមំ។|
    block |១១។ សុនិក្ខិត្តវិមានវត្ថុ|
      count |១២៨២|
        block |ឧច្ចមិទំ មណិថូណំ វិមានំ សមន្តតោ ទ្វាទស យោជនានិ|
        block |កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។|
      count |១២៨៣|
        block |តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ|
        block |ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។|
      count |១២៨៤|
        block |កេន តេតាទិសោ វណ្ណោ កេន តេ ឥធ មិជ្ឈតិ|
        block |ឧប្បជ្ជន្តិ ច តេ ភោគា យេ កេចិ មនសោ បិយា។|
      count |១២៨៥|
        block |បុច្ឆាមិ តំ ទេវ មហានុភាវ មនុស្សភូតោ កិមកាសិ បុញ្ញំ|
        block |កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។|
      count |១២៨៦|
        block |សោ ទេវបុត្តោ អត្តមនោ មោគ្គល្លានេន បុច្ឆិតោ|
        block |បញ្ហំ បុដ្ឋោ វិយាកាសិ យស្ស កម្មស្សិទំ ផលំ។|
      count |១២៨៧|
        block |ទុន្និក្ខិត្តំ មាលំ សុនិក្ខិបិត្វា បតិដ្ឋបេត្វា សុគតស្ស ថូបេ|
        block |មហិទ្ធិកោ ចម្ហិ មហានុភាវោ ទិព្ពេហិ កាមេហិ សមង្គិភូតោ។|
      count |១២៨៨|
        block |តេន មេតាទិសោ វណ្ណោ|
        block |តេន មេ ឥធ មិជ្ឈតិ|
        block |ឧប្បជ្ជន្តិ ច មេ ភោគា|
        block |យេ កេចិ មនសោ បិយា។|
      count |១២៨៩|
        block |អក្ខាមិ តេ ភិក្ខុ មហានុភាវ|
        block |មនុស្សភូតោ យមហំ អកាសិំ|
        block |តេនម្ហិ ឯវំ ជលិតានុភាវោ|
        block |វណ្ណោ ច មេ សព្ពទិសា បភាសតីតិ។|
        block |ទ្វេ ទលិទ្ទា វនវិហារា ភតកោ គោបាលកណ្ឌកា|
        block |អនេកវណ្ណមដ្ឋកុណ្ឌលី សេរីសកោ សុនិក្ខិត្តំ|
        block |បុរិសានំ តតិយោ វគ្គោ បវុច្ចតីតិ។|
      stand |សុនិក្ខិត្តវិមានំ ឯកាទសមំ។|
      stand |សុនិក្ខិត្តវគ្គោ សត្តមោ និដ្ឋិតោ។|
      block |តស្សុទ្ទានំ|
      stand |ភាណវារំ ចតុត្ថំ និដ្ឋិតំ។|
      stand |វិមានវត្ថុបាឡិ និដ្ឋិតា។|
