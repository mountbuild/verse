block |៣។ មហាវគ្គោ|
  block |១។ បព្ពជ្ជាសុត្តំ|
    count |៤០៧|
      block |បព្ពជ្ជំ កិត្តយិស្សាមិ យថា បព្ពជិ ចក្ខុមា|
      block |យថា វីមំសមានោ សោ បព្ពជ្ជំ សមរោចយិ។|
    count |៤០៨|
      block |សម្ពាធោយំ ឃរាវាសោ រជស្សាយតនំ ឥតិ|
      block |អព្ភោកាសោវ បព្ពជ្ជា ឥតិ ទិស្វាន បព្ពជិ។|
    count |៤០៩|
      block |បព្ពជិត្វាន កាយេន បាបកម្មំ វិវជ្ជយិ|
      block |វចីទុច្ចរិតំ ហិត្វា អាជីវំ បរិសោធយិ។|
    count |៤១០|
      block |អគមា រាជគហំ ពុទ្ធោ មគធានំ គិរិព្ពជំ|
      block |បិណ្ឌាយ អភិហារេសិ អាកិណ្ណវរលក្ខណោ។|
    count |៤១១|
      block |តមទ្ទសា ពិម្ពិសារោ បាសាទស្មិំ បតិដ្ឋិតោ|
      block |ទិស្វា លក្ខណសម្បន្នំ ឥមមត្ថំ អភាសថ។|
    count |៤១២|
      block |ឥមំ ភោន្តោ និសាមេថ អភិរូបោ ព្រហា សុចិ|
      block |ចរណេន ច សម្បន្នោ យុគមត្តញ្ច បេក្ខតិ។|
    count |៤១៣|
      block |ឱក្ខិត្តចក្ខុ សតិមា នាយំ នីចកុលាមិវ|
      block |រាជទូតាភិធាវន្តុ កុហិំ ភិក្ខុ គមិស្សតិ។|
    count |៤១៤|
      block |តេ បេសិតា រាជទូតា បិដ្ឋិតោ អនុពន្ធិសុំ|
      block |កុហិំ គមិស្សតិ ភិក្ខុ កត្ថ វាសោ ភវិស្សតិ។|
    count |៤១៥|
      block |សបទានំ ចរមានោ គុត្តទ្វារោ សុសំវុតោ|
      block |ខិប្បំ បត្តំ អបូរេសិ សម្បជានោ បដិស្សតោ។|
    count |៤១៦|
      block |បិណ្ឌចារំ ចរិត្វាន និក្ខម្ម នគរា មុនិ|
      block |បណ្ឌវំ អភិហារេសិ ឯត្ថ វាសោ ភវិស្សតិ។|
    count |៤១៧|
      block |ទិស្វាន វាសូបគតំ តយោ ទូតា ឧបាវិសុំ|
      block |តេសុ ឯកោវ អាគន្ត្វា រាជិនោ បដិវេទយិ។|
    count |៤១៨|
      block |ឯស ភិក្ខុ មហារាជ បណ្ឌវស្ស បុរត្ថតោ|
      block |និសិន្នោ ព្យគ្ឃុសភោវ សីហោវ គិរិគព្ភរេ។|
    count |៤១៩|
      block |សុត្វាន ទូតវចនំ ភទ្ទយានេន ខត្តិយោ|
      block |តរមានរូបោ និយ្យាសិ យេន បណ្ឌវបព្ពតោ។|
    count |៤២០|
      block |ស យានភូមិំ យាយិត្វា យានា ឱរុយ្ហ ខត្តិយោ|
      block |បត្តិកោ ឧបសង្កម្ម អាសជ្ជ នំ ឧបាវិសិ។|
    count |៤២១|
      block |និសជ្ជ រាជា សម្មោទិ កថំ សារណីយំ តតោ|
      block |កថំ សោ វីតិសារេត្វា ឥមមត្ថំ អភាសថ។|
    count |៤២២|
      block |យុវា ច ទហរោ ចាសិ បឋមុប្បត្តិកោ សុសុ|
      block |វណ្ណារោហេន សម្បន្នោ ជាតិមា វិយ ខត្តិយោ។|
    count |៤២៣|
      block |សោភយន្តោ អនីកគ្គំ នាគសង្ឃបុរក្ខតោ|
      block |ទទាមិ ភោគេ ភុញ្ជស្សុ ជាតិំ អក្ខាហិ បុច្ឆិតោ។|
    count |៤២៤|
      block |ឧជុំ ជនបទោ រាជ ហិមវន្តស្ស បស្សតោ|
      block |ធនវីរិយេន សម្បន្នោ កោសលេសុ និកេតិនោ។|
    count |៤២៥|
      block |អាទិច្ចា នាម គោត្តេន សាកិយា នាម ជាតិយា|
      block |តម្ហា កុលា បព្ពជិតោម្ហិ ន កាមេ អភិបត្ថយំ។|
    count |៤២៦|
      block |កាមេស្វាទីនវំ ទិស្វា នេក្ខម្មំ ទដ្ឋុ ខេមតោ|
      block |បធានាយ គមិស្សាមិ ឯត្ថ មេ រញ្ជតី មនោតិ។|
    stand |បព្ពជ្ជាសុត្តំ បឋមំ និដ្ឋិតំ។|
  block |២។ បធានសុត្តំ|
    count |៤២៧|
      block |តំ មំ បធានបហិតត្តំ នទិំ នេរញ្ជរំ បតិ|
      block |វិបរក្កម្ម ឈាយន្តំ យោគក្ខេមស្ស បត្តិយា។|
    count |៤២៨|
      block |នមុចី ករុណំ វាចំ ភាសមានោ ឧបាគមិ|
      block |កិសោ ត្វមសិ ទុព្ពណ្ណោ សន្តិកេ មរណំ តវ។|
    count |៤២៩|
      block |សហស្សភាគោ មរណស្ស ឯកំសោ តវ ជីវិតំ|
      block |ជីវ ភោ ជីវិតំ សេយ្យោ ជីវំ បុញ្ញានិ កាហសិ។|
    count |៤៣០|
      block |ចរតោ ច តេ ព្រហ្មចរិយំ អគ្គិហុត្តញ្ច ជូហតោ|
      block |បហូតំ ចីយតេ បុញ្ញំ កិំ បធានេន កាហសិ។|
    count |៤៣១|
      block |ទុគ្គោ មគ្គោ បធានាយ ទុក្ករោ ទុរភិសម្ភវោ|
      block |ឥមា គាថា ភណំ មារោ អដ្ឋា ពុទ្ធស្ស សន្តិកេ។|
    count |៤៣២|
      block |តំ តថាវាទិនំ មារំ ភគវា ឯតទព្រវិ|
      block |បមត្តពន្ធុ បាបិម យេនត្ថេន ឥធាគតោ។|
    count |៤៣៣|
      block |អណុមត្តោបិ បុញ្ញេន អត្ថោ មយ្ហំ ន វិជ្ជតិ|
      block |យេសញ្ច អត្ថោ បុញ្ញេន តេ មារោ វត្តុមរហតិ។|
    count |៤៣៤|
      block |អត្ថិ សទ្ធា តថា វីរិយំ បញ្ញា ច មម វិជ្ជតិ|
      block |ឯវំ មំ បហិតត្តម្បិ កិំ ជីវមនុបុច្ឆសិ។|
    count |៤៣៥|
      block |នទីនមបិ សោតានិ អយំ វាតោ វិសោសយេ|
      block |កិញ្ច មេ បហិតត្តស្ស លោហិតំ នុបសុស្សយេ។|
    count |៤៣៦|
      block |លោហិតេ សុស្សមានម្ហិ បិត្តំ សេម្ហញ្ច សុស្សតិ|
      block |មំសេសុ ខីយមានេសុ ភិយ្យោ ចិត្តំ បសីទតិ|
      block |ភិយ្យោ សតិ ច បញ្ញា ច សមាធិ មម តិដ្ឋតិ។|
    count |៤៣៧|
      block |តស្ស មេវំ វិហរតោ បត្តស្សុត្តមវេទនំ|
      block |កាមេសុ នាបេក្ខតេ ចិត្តំ បស្ស សត្តស្ស សុទ្ធតំ។|
    count |៤៣៨|
      block |កាមា តេ បឋមា សេនា ទុតិយា អរតិ វុច្ចតិ|
      block |តតិយា ខុប្បិបាសា តេ ចតុត្ថី តណ្ហា បវុច្ចតិ។|
    count |៤៣៩|
      block |បញ្ចមំ ថិនមិទ្ធំ តេ ឆដ្ឋា ភីរូ បវុច្ចតិ|
      block |សត្តមី វិចិកិច្ឆា តេ មក្ខោ ថម្ភោ តេ អដ្ឋមោ។|
    count |៤៤០|
      block |លាភោ សិលោកោ សក្ការោ មិច្ឆាលទ្ធោ ច យោ យសោ|
      block |យោ ចត្តានំ សមុក្កំសេ បរេ ច អវជានតិ។|
    count |៤៤១|
      block |ឯសា នមុចិ តេ សេនា កណ្ហស្សាភិប្បហារិនី|
      block |ន នំ អសូរោ ជិនាតិ ជេត្វា ច លភតេ សុខំ។|
    count |៤៤២|
      block |ឯស មុញ្ជំ បរិហរេ ធិរត្ថុ មម ជីវិតំ|
      block |សង្គាមេ មេ មតំ សេយ្យោ យំ ចេ ជីវេ បរាជិតោ។|
    count |៤៤៣|
      block |បគាឡ្ហេត្ថ ន ទិស្សន្តិ ឯកេ សមណព្រាហ្មណា|
      block |តញ្ច មគ្គំ ន ជានន្តិ យេន គច្ឆន្តិ សុព្ពតា។|
    count |៤៤៤|
      block |សមន្តា ធជិនិំ ទិស្វា យុត្តំ មារំ សវាហនំ|
      block |យុទ្ធាយ បច្ចុគ្គច្ឆាមិ មា មំ ឋានា អចាវយិ។|
    count |៤៤៥|
      block |យំ តេ តំ នប្បសហតិ សេនំ លោកោ សទេវកោ|
      block |តំ តេ បញ្ញាយ ភេច្ឆាមិ អាមំ បត្តំវ អស្មនា។|
    count |៤៤៦|
      block |វសីករិត្វា សង្កប្បំ សតិញ្ច សូបតិដ្ឋិតំ|
      block |រដ្ឋា រដ្ឋំ វិចរិស្សំ សាវកេ វិនយំ បុថូ។|
    count |៤៤៧|
      block |តេ អប្បមត្តា បហិតត្តា មម សាសនការកា|
      block |អកាមស្ស តេ គមិស្សន្តិ យត្ថ គន្ត្វា ន សោចរេ។|
    count |៤៤៨|
      block |សត្ត វស្សានិ ភគវន្តំ អនុពន្ធិំ បទាបទំ|
      block |ឱតារំ នាធិគច្ឆិស្សំ សម្ពុទ្ធស្ស សតីមតោ។|
    count |៤៤៩|
      block |មេទវណ្ណំវ បាសាណំ វាយសោ អនុបរិយគា|
      block |អបេត្ថ មុទុំ វិន្ទេម អបិ អស្សាទនា សិយា។|
    count |៤៥០|
      block |អលទ្ធា តត្ថ អស្សាទំ វាយសេត្តោ អបក្កមិ|
      block |កាកោវ សេលមាសជ្ជ និព្ពិជ្ជាបេម គោតមំ។|
    count |៤៥១|
      block |តស្ស សោកបរេតស្ស វីណា កច្ឆា អភស្សថ|
      block |តតោ សោ ទុម្មនោ យក្ខោ តត្ថេវន្តរធាយថាតិ។|
    stand |បធានសុត្តំ ទុតិយំ និដ្ឋិតំ។|
  block |៣។ សុភាសិតសុត្តំ|
    block |ឯវំ មេ សុតំ ឯក សមយំ ភគវា សាវត្ថិយំ វិហរតិ ជេតវនេ អនាថបិណ្ឌិកស្ស អារាមេ។ តត្រ ខោ ភគវា ភិក្ខូ អាមន្តេសិ ភិក្ខវោតិ។ ភទន្តេតិ តេ ភិក្ខូ ភគវតោ បច្ចស្សោសុំ។ ភគវា ឯតទវោច|
    block |ចតូហិ ភិក្ខវេ អង្គេហិ សមន្នាគតា វាចា សុភាសិតា ហោតិ ន ទុព្ភាសិតា អនវជ្ជា ច អននុវជ្ជា ច វិញ្ញូនំ។ កតមេហិ ចតូហិ។ ឥធ ភិក្ខវេ ភិក្ខុ សុភាសិតំយេវ ភាសតិ នោ ទុព្ភាសិតំ ធម្មំយេវ ភាសតិ នោ អធម្មំ បិយំយេវ ភាសតិ នោ អប្បិយំ សច្ចំយេវ ភាសតិ នោ អលិកំ។ ឥមេហិ ខោ ភិក្ខវេ ចតូហិ អង្គេហិ សមន្នាគតា វាចា សុភាសិតា ហោតិ នោ ទុព្ភាសិតា អនវជ្ជា ច អននុវជ្ជា ច វិញ្ញូនន្តិ។ ឥទមវោច ភគវា។ ឥទំ វត្វាន សុគតោ អថាបរំ ឯតទវោច សត្ថា|
    count |៤៥២|
      block |សុភាសិតំ ឧត្តមមាហុ សន្តោ ធម្មំ ភណេ នាធម្មំ តំ ទុតិយំ|
      block |បិយំ ភណេ នាប្បិយំ តំ តតិយំ សច្ចំ ភណេ នាលិកំ តំ ចតុត្ថន្តិ។|
    block |អថ ខោ អាយស្មា វង្គីសោ ឧដ្ឋាយាសនា ឯកំសំ ចីវរំ កត្វា យេន ភគវា តេនញ្ជលិំ បណាមេត្វា ភគវន្តំ ឯតទវោច បដិភាតិ មំ ភគវា បដិភាតិ មំ សុគតាតិ។ បដិភាតុ តំ វង្គីសាតិ ភគវា អវោច។ អថ ខោ អាយស្មា វង្គីសោ ភគវន្តំ សម្មុខា សារុប្បាហិ គាថាហិ អភិត្ថវិ|
    count |៤៥៣|
      block |តមេវ វាចំ ភាសេយ្យ យាយត្តានំ ន តាបយេ|
      block |បរេ ច ន វិហិំសេយ្យ សា វេ វាចា សុភាសិតា។|
    count |៤៥៤|
      block |បិយវាចមេវ ភាសេយ្យ យា វាចា បដិនន្ទិតា|
      block |យំ អនាទាយ បាបានិ បរេសំ ភាសតេ បិយំ។|
    count |៤៥៥|
      block |សច្ចំ វេ អមតា វាចា ឯស ធម្មោ សនន្តនោ|
      block |សច្ចេ អត្ថេ ច ធម្មេ ច អាហុ សន្តោ បតិដ្ឋិតា។|
    count |៤៥៦|
      block |យំ ពុទ្ធោ ភាសតិ វាចំ ខេមំ និព្ពានបត្តិយា|
      block |ទុក្ខស្សន្តកិរិយាយ សា វេ វាចានមុត្តមាតិ។|
    stand |សុភាសិតសុត្តំ តតិយំ និដ្ឋិតំ។|
  block |៤។ សុន្ទរិកភារទ្វាជសុត្តំ|
    block |ឯវំ មេ សុតំ ឯកំ សមយំ ភគវា កោសលេសុ វិហរតិ សុន្ទរិកាយ នទិយា តីរេ។ តេន ខោ បន សមយេន សុន្ទរិកភារទ្វាជោ ព្រាហ្មណោ សុន្ទរិកាយ នទិយា តីរេ អគ្គិំ ជុហតិ អគ្គិហុត្តំ បរិចរតិ។ អថ ខោ សុន្ទរិកភារទ្វាជោ ព្រាហ្មណោ អគ្គិំ ជុហិត្វា អគ្គិហុត្តំ បរិចរិត្វា ឧដ្ឋាយាសនា សមន្តា ចតុទ្ទិសា អនុវិលោកេសិ កោ នុ ខោ ឥមំ ហព្យសេសំ ភុញ្ជេយ្យាតិ។ អទ្ទសា ខោ សុន្ទរិកភារទ្វាជោ ព្រាហ្មណោ ភគវន្តំ អវិទូរេ អញ្ញតរស្មិំ រុក្ខមូលេ សសីសំ បារុតំ និសិន្នំ ទិស្វាន វាមេន ហត្ថេន ហព្យសេសំ គហេត្វា ទក្ខិណេន ហត្ថេន កមណ្ឌលុំ គហេត្វា យេន ភគវា តេនុបសង្កមិ។|
    block |អថ ខោ ភគវា សុន្ទរិកភារទ្វាជស្ស ព្រាហ្មណស្ស បទសទ្ទេន សីសំ វិវរិ។ អថ ខោ សុន្ទរិកភារទ្វាជោ ព្រាហ្មណោ មុណ្ឌោ អយំ ភវំ មុណ្ឌកោ អយំ ភវន្តិ តតោវ បុន និវត្តិតុកាមោ អហោសិ។ អថ ខោ សុន្ទរិកភារទ្វាជស្ស ព្រាហ្មណស្ស ឯតទហោសិ មុណ្ឌាបិ ហិ ឥធេកច្ចេ ព្រាហ្មណា ភវន្តិ យំនូនាហំ ឧបសង្កមិត្វា ជាតិំ បុច្ឆេយ្យន្តិ។ អថ ខោ សុន្ទរិកភារទ្វាជោ ព្រាហ្មណោ យេន ភគវា តេនុបសង្កមិ ឧបសង្កមិត្វា ភគវន្តំ ឯតទវោច កិំជច្ចោ ភវន្តិ។|
    block |អថ ខោ ភគវា សុន្ទរិកភារទ្វាជំ ព្រាហ្មណំ គាថាហិ អជ្ឈភាសិ|
    count |៤៥៧|
      block |ន ព្រាហ្មណោ នោម្ហិ ន រាជបុត្តោ ន វេស្សាយនោ ឧទ កោចិ នោម្ហិ|
      block |គោត្តំ បរិញ្ញាយ បុថុជ្ជនានំ អកិញ្ចនោ មន្ត ចរាមិ លោកេ។|
    count |៤៥៨|
      block |សង្ឃាដិវាសី អគហោ ចរាមិ និវុត្តកេសោ អភិនិព្ពុតត្តោ|
      block |អលិប្បមានោ ឥធ មាណវេហិ អកល្លំ មំ ព្រាហ្មណ បុច្ឆសិ គោត្តបញ្ហំ។|
    count |៤៥៩|
      block |បុច្ឆន្តិ វេ ភោ ព្រាហ្មណា ព្រាហ្មណេភិ សហ ព្រាហ្មណោ នោ ភវន្តិ។|
    count |៤៦០|
      block |ព្រាហ្មណោ ហិ ចេ ត្វំ ព្រូសិ មញ្ច ព្រូសិ អព្រាហ្មណំ|
      block |តំ តំ សាវិត្តិំ បុច្ឆាមិ តិបទំ ចតុវីសតក្ខរំ។|
    count |៤៦១|
      block |កិំ និស្សិតា ឥសយោ មនុជា ខត្តិយា ព្រាហ្មណា ទេវតានំ|
      block |យញ្ញមកប្បយិំសុ បុថូ ឥធ លោកេ។|
    count |៤៦២|
      block |យទន្តគូ វេទគូ យញ្ញកាលេ យស្សាហុតិំ លភេ តស្សិជ្ឈេតិ ព្រូមិ។|
    count |៤៦៣|
      block |អទ្ធា ហិ តស្ស ហុតមិជ្ឈេ ឥតិ ព្រាហ្មណោ|
      block |យំ តាទិសំ វេទគុមទ្ទសាម|
      block |តុម្ហាទិសានញ្ហិ អទស្សនេន អញ្ញោ ជនោ ភុញ្ជតិ បូរឡាសំ។|
    count |៤៦៤|
      block |តស្មាតិហ ត្វំ ព្រាហ្មណ អត្ថេន អត្ថិកោ ឧបសង្កម្ម បុច្ឆ|
      block |សន្តំ វិធូមំ អនីឃំ និរាសំ អប្បេវិធ អភិវិន្ទេ សុមេធំ។|
    count |៤៦៥|
      block |យញ្ញេ រតោហំ ភោ គោតម យញ្ញំ យិដ្ឋុកាមោ នាហំ បជានាមិ|
      block |អនុសាសតុ មំ ភវំ យត្ថ ហុតំ ឥជ្ឈតេ ព្រូហិ មេ តំ។|
    block |តេន ហិ ត្វំ ព្រាហ្មណ ឱទហស្សុ សោតំ ធម្មំ តេ ទេសេស្សាមិ|
    count |៤៦៦|
      block |មា ជាតិំ បុច្ឆី ចរណញ្ច បុច្ឆ កដ្ឋា ហវេ ជាយតិ ជាតវេទោ|
      block |នីចាកុលីនោបិ មុនី ធិតីមា អាជានិយោ ហោតិ ហិរីនិសេធោ។|
    count |៤៦៧|
      block |សច្ចេន ទន្តោ ទមសា ឧបេតោ វេទន្តគូ វូសិតព្រហ្មចរិយោ|
      block |កាលេន តម្ហិ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៤៦៨|
      block |យេ កាមេ ហិត្វា អគហា ចរន្តិ សុសញ្ញតត្តា តសរំវ ឧជ្ជុំ|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៤៦៩|
      block |យេ វីតរាគា សុសមាហិតិន្ទ្រិយា ចន្ទោវ រាហុគ្គហណា បមុត្តា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៤៧០|
      block |អសជ្ជមានា វិចរន្តិ លោកេ សទា សតា ហិត្វា មមាយិតានិ|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៤៧១|
      block |យោ កាមេ ហិត្វា អភិភុយ្យចារី យោ វេទិ ជាតីមរណស្ស អន្តំ|
      block |បរិនិព្ពុតោ ឧទករហទោវ សីតោ តថាគតោ អរហតិ បូរឡាសំ។|
    count |៤៧២|
      block |សមោ សមេហិ វិសមេហិ ទូរេ តថាគតោ ហោតិ អនន្តបញ្ញោ|
      block |អនូបលិត្តោ ឥធ វា ហុរំ វា តថាគតោ អរហតិ បូរឡាសំ។|
    count |៤៧៣|
      block |យម្ហិ ន មាយា វសតិ ន មានោ យោ វីតលោភោ អមមោ និរាសោ|
      block |បនុណ្ណកោធោ អភិនិព្ពុតត្តោ យោ ព្រាហ្មណោ សោកមលំ អហាសិ|
      block |តថាគតោ អរហតិ បូរឡាសំ។|
      block |និវេសនំ យោ មនសោ អហាសិ បរិគ្គហា យស្ស ន សន្តិ កេចិ|
      block |អនុបាទិយានោ ឥធ វា ហុរំ វា តថាគតោ អរហតិ បូរឡាសំ។|
    count |៤៧៤|, ||
    count |៤៧៥|
      block |សមាហិតោ យោ ឧទតារិ ឱឃំ ធម្មំ ចញ្ញាសិ បរមាយ ទិដ្ឋិយា|
      block |ខីណាសវោ អន្តិមទេហធារី តថាគតោ អរហតិ បូរឡាសំ។|
    count |៤៧៦|
      block |ភវាសវា យស្ស វចី ខរា ច វិធូបិតា អត្ថគតា ន សន្តិ|
      block |ស វេទគូ សព្ពធិ វិប្បមុត្តោ តថាគតោ អរហតិ បូរឡាសំ។|
    count |៤៧៧|
      block |សង្គាតិគោ យស្ស ន សន្តិ សង្គា យោ មានសត្តេសុ អមានសត្តោ|
      block |ទុក្ខំ បរិញ្ញាយ សខេត្តវត្ថុំ តថាគតោ អរហតិ បូរឡាសំ។|
    count |៤៧៨|
      block |អាសំ អនិស្សាយ វិវេកទស្សី បរវេទិយំ ទិដ្ឋិមុបាតិវត្តោ|
      block |អារម្មណា យស្ស ន សន្តិ កេចិ តថាគតោ អរហតិ បូរឡាសំ។|
    count |៤៧៩|
      block |បរោបរា យស្ស សមេច្ច ធម្មា វិធូបិតា អត្ថគតា ន សន្តិ|
      block |សន្តោ ឧបាទានខយេ វិមុត្តោ តថាគតោ អរហតិ បូរឡាសំ។|
    count |៤៨០|
      block |សំយោជនំ ជាតិខយន្តទស្សី យោបានុទិ រាគបថំ អសេសំ|
      block |សុទ្ធោ និទោសោ វិមលោ អកាចោ តថាគតោ អរហតិ បូរឡាសំ។|
    count |៤៨១|
      block |យោ អត្តនោ អត្តានំ នានុបស្សតិ សមាហិតោ ឧជ្ជុគតោ ឋិតត្តោ|
      block |ស វេ អនេជោ អខិលោ អកង្ខោ តថាគតោ អរហតិ បូរឡាសំ។|
    count |៤៨២|
      block |មោហន្តរា យស្ស ន សន្តិ កេចិ សព្ពេសុ ធម្មេសុ ច ញាណទស្សី|
      block |សរីរញ្ច អន្តិមំ ធារេតិ បត្តោ ច សម្ពោធិមនុត្តរំ សិវំ|
      block |ឯត្តាវតា យក្ខស្ស សុទ្ធិ តថាគតោ អរហតិ បូរឡាសំ។|
    count |៤៨៣|
      block |ហុតញ្ច មយ្ហំ ហុតមត្ថុ សច្ចំ យំ តាទិសំ វេទគុនំ អលត្ថំ|
      block |ព្រហ្មា ហិ សក្ខិ បដិគណ្ហាតុ មេ ភគវា ភុញ្ជតុ មេ ភគវា បូរឡាសំ។|
    count |៤៨៤|
      block |គាថាភិគីតំ មេ អភោជនេយ្យំ សម្បស្សតំ ព្រាហ្មណ នេស ធម្មោ|
      block |គាថាភិគីតំ បនុទន្តិ ពុទ្ធា ធម្មេ សតី ព្រាហ្មណ វុត្តិរេសា។|
    count |៤៨៥|
      block |អញ្ញេន ច កេវលិនំ មហេសិំ ខីណាសវំ កុក្កុច្ចវូបសន្តំ|
      block |អន្នេន បានេន ឧបដ្ឋហស្សុ ខេត្តញ្ហិ តំ បុញ្ញបេក្ខស្ស ហោតិ។|
    count |៤៨៦|
      block |សាធាហំ ភគវា តថា វិជញ្ញំ យោ ទក្ខិណំ ភុញ្ជេយ្យ មាទិសស្ស|
      block |យំ យញ្ញកាលេ បរិយេសមានោ បប្បុយ្យ តវ សាសនំ។|
    count |៤៨៧|
      block |សារម្ភា យស្ស វិគតា ចិត្តំ យស្ស អនាវិលំ|
      block |វិប្បមុត្តោ ច កាមេហិ ថិនំ យស្ស បនូទិតំ។|
    count |៤៨៨|
      block |សីមន្តានំ វិនេតារំ ជាតិមរណកោវិទំ|
      block |មុនិំ មោនេយ្យសម្បន្នំ តាទិសំ យញ្ញមាគតំ។|
    count |៤៨៩|
      block |ភកុដិំ វិនយិត្វាន បញ្ជលិកា នមស្សថ|
      block |បូជេថ អន្នបានេន ឯវំ ឥជ្ឈន្តិ ទក្ខិណា។|
    count |៤៩០|
      block |ពុទ្ធោ ភវំ អរហតិ បូរឡាសំ បុញ្ញខេត្តមនុត្តរំ|
      block |អាយាគោ សព្ពលោកស្ស ភោតោ ទិន្នំ មហប្ផលន្តិ។|
    block |អថ ខោ សុន្ទរិកភារទ្វាជោ ព្រាហ្មណោ ភគវន្តំ ឯតទវោច អភិក្កន្តំ ភោ គោតម អភិក្កន្តំ ភោ គោតម។ សេយ្យថាបិ ភោ គោតម និក្កុជ្ជិតំ វា ឧក្កុជ្ជេយ្យ បដិច្ឆន្នំ វា វិវរេយ្យ មូឡ្ហស្ស វា មគ្គំ អាចិក្ខេយ្យ អន្ធការេ វា តេលបជ្ជោតំ ធារេយ្យ ចក្ខុមន្តោ រូបានិ ទក្ខន្តីតិ ឯវមេវំ ភោតា គោតមេន អនេកបរិយាយេន ធម្មោ បកាសិតោ។ ឯសាហំ ភវន្តំ គោតមំ សរណំ គច្ឆាមិ ធម្មញ្ច ភិក្ខុសង្ឃញ្ច។ លភេយ្យាហំ ភោតោ គោតមស្ស សន្តិកេ បព្ពជ្ជំ លភេយ្យំ ឧបសម្បទន្តិ។ អលត្ថ ខោ សុន្ទរិកភារទ្វាជោ ព្រាហ្មណោ…បេ។… អរហតំ អហោសីតិ។|
    stand |សុន្ទរិកភារទ្វាជសុត្តំ ចតុត្ថំ និដ្ឋិតំ។|
  block |៥។ មាឃសុត្តំ|
    block |ឯវំ មេ សុតំ ឯក សមយំ ភគវា រាជគហេ វិហរតិ គិជ្ឈកូដេ បព្ពតេ។ អថ ខោ មាឃោ មាណវោ យេន ភគវា តេនុបសង្កមិ ឧបសង្កមិត្វា ភគវតា សទ្ធិំ សម្មោទិ។ សម្មោទនីយំ កថំ សារណីយំ វីតិសារេត្វា ឯកមន្តំ និសីទិ។ ឯកមន្តំ និសិន្នោ ខោ មាឃោ មាណវោ ភគវន្តំ ឯតទវោច|
    block |អហញ្ហិ ភោ គោតម ទាយកោ ទានបតិ វទញ្ញូ យាចយោគោ ធម្មេន ភោគេ បរិយេសាមិ ធម្មេន ភោគេ បរិយេសិត្វា ធម្មលទ្ធេហិ ភោគេហិ ធម្មាធិគតេហិ ឯកស្សបិ ទទាមិ ទ្វិន្នម្បិ តិណ្ណម្បិ ចតុន្នម្បិ បញ្ចន្នម្បិ ឆន្នម្បិ សត្តន្នម្បិ អដ្ឋន្នម្បិ នវន្នម្បិ ទសន្នម្បិ ទទាមិ វីសាយបិ តិំសាយបិ ចត្តាលីសាយបិ បញ្ញាសាយបិ ទទាមិ សតស្សបិ ទទាមិ ភិយ្យោបិ ទទាមិ។ កច្ចាហំ ភោ គោតម ឯវំ ទទន្តោ ឯវំ យជន្តោ ពហុំ បុញ្ញំ បសវាមីតិ។|
    block |តគ្ឃ ត្វំ មាណវ ឯវំ ទទន្តោ ឯវំ យជន្តោ ពហុំ បុញ្ញំ បសវសិ។ យោ ខោ មាណវ ទាយកោ ទានបតិ វទញ្ញូ យាចយោគោ ធម្មេន ភោគេ បរិយេសតិ ធម្មេន ភោគេ បរិយេសិត្វា ធម្មលទ្ធេហិ ភោគេហិ ធម្មាធិគតេហិ ឯកស្សបិ ទទាតិ…បេ។… សតស្សបិ ទទាតិ ភិយ្យោបិ ទទាតិ ពហុំ សោ បុញ្ញំ បសវតីតិ។ អថ ខោ មាឃោ មាណវោ ភគវន្តំ គាថាយ អជ្ឈភាសិ|
    count |៤៩១|
      block |បុច្ឆាមហំ គោតមំ វទញ្ញុំ ឥតិ មាឃោ មាណវោ|
      block |កាសាយវាសិំ អគហំ ចរន្តំ|
      block |យោ យាចយោគោ ទានបតិ គហដ្ឋោ បុញ្ញត្ថិកោ យជតិ បុញ្ញបេក្ខោ|
      block |ទទំ បរេសំ ឥធ អន្នបានំ កថំ ហុតំ យជមានស្ស សុជ្ឈេ។|
    count |៤៩២|
      block |យោ យាចយោគោ ទានបតិ គហដ្ឋោ មាឃាតិ ភគវា|
      block |បុញ្ញត្ថិកោ យជតិ បុញ្ញបេក្ខោ|
      block |ទទំ បរេសំ ឥធ អន្នបានំ អារាធយេ ទក្ខិណេយ្យេភិ តាទិ។|
    count |៤៩៣|
      block |យោ យាចយោគោ ទានបតិ គហដ្ឋោ ឥតិ មាឃោ មាណវោ|
      block |បុញ្ញត្ថិកោ យជតិ បុញ្ញបេក្ខោ|
      block |ទទំ បរេសំ ឥធ អន្នបានំ អក្ខាហិ មេ ភគវា ទក្ខិណេយ្យេ។|
    count |៤៩៤|
      block |យេ វេ អសត្តា វិចរន្តិ លោកេ អកិញ្ចនា កេវលិនោ យតត្តា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៤៩៥|
      block |យេ សព្ពសំយោជនពន្ធនច្ឆិទា ទន្តា វិមុត្តា អនីឃា និរាសា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៤៩៦|
      block |យេ សព្ពសំយោជនវិប្បមុត្តា ទន្តា វិមុត្តា អនីឃា និរាសា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៤៩៧|
      block |រាគញ្ច ទោសញ្ច បហាយ មោហំ ខីណាសវា វូសិតព្រហ្មចរិយា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៤៩៨|
      block |យេសុ ន មាយា វសតិ ន មានោ ខីណាសវា វូសិតព្រហ្មចរិយា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៤៩៩|
      block |យេ វីតលោភា អមមា និរាសា ខីណាសវា វូសិតព្រហ្មចរិយា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០០|
      block |យេ វេ ន តណ្ហាសុ ឧបាតិបន្នា វិតរេយ្យ ឱឃំ អមមា ចរន្តិ|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០១|
      block |យេសំ តណ្ហា នត្ថិ កុហិញ្ចិ លោកេ ភវាភវាយ ឥធ វា ហុរំ វា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០២|
      block |យេ កាមេ ហិត្វា អគហា ចរន្តិ សុសញ្ញតត្តា តសរំវ ឧជ្ជុំ|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០៣|
      block |យេ វីតរាគា សុសមាហិតិន្ទ្រិយា ចន្ទោវ រាហុគ្គហណា បមុត្តា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០៤|
      block |សមិតាវិនោ វីតរាគា អកោបា យេសំ គតី នត្ថិធ វិប្បហាយ|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០៥|
      block |ជហិត្វា ជាតិមរណំ អសេសំ កថំកថិំ សព្ពមុបាតិវត្តា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០៦|
      block |យេ អត្តទីបា វិចរន្តិ លោកេ អកិញ្ចនា សព្ពធិ វិប្បមុត្តា|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០៧|
      block |យេ ហេត្ថ ជានន្តិ យថា តថា ឥទំ អយមន្តិមា នត្ថិ បុនព្ភវោតិ|
      block |កាលេន តេសុ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០៨|
      block |យោ វេទគូ ឈានរតោ សតីមា សម្ពោធិបត្តោ សរណំ ពហូនំ|
      block |កាលេន តម្ហិ ហព្យំ បវេច្ឆេ យោ ព្រាហ្មណោ បុញ្ញបេក្ខោ យជេថ។|
    count |៥០៩|
      block |អទ្ធា អមោឃា មម បុច្ឆនា អហុ អក្ខាសិ មេ ភគវា ទក្ខិណេយ្យេ|
      block |ត្វញ្ហេត្ថ ជានាសិ យថា តថា ឥទំ តថា ហិ តេ វិទិតោ ឯស ធម្មោ។|
    count |៥១០|
      block |យោ យាចយោគោ ទានបតិ គហដ្ឋោ ឥតិ មាឃោ មាណវោ|
      block |បុញ្ញត្ថិកោ យជតិ បុញ្ញបេក្ខោ|
      block |ទទំ បរេសំ ឥធ អន្នបានំ|
      block |អក្ខាហិ មេ ភគវា យញ្ញសម្បទំ។|
    count |៥១១|
      block |យជស្សុ យជមានោ មាឃាតិ ភគវា សព្ពត្ថ ច វិប្បសាទេហិ ចិត្តំ|
      block |អារម្មណំ យជមានស្ស យញ្ញោ ឯត្ថប្បតិដ្ឋាយ ជហាតិ ទោសំ។|
    count |៥១២|
      block |សោ វីតរាគោ បវិនេយ្យ ទោសំ មេត្តំ ចិត្តំ ភាវយមប្បមាណំ|
      block |រត្តិន្ទិវំ សតតមប្បមត្តោ សព្ពា ទិសា ផរតិ អប្បមញ្ញំ។|
    count |៥១៣|
      block |កោ សុជ្ឈតិ មុច្ចតិ ពជ្ឈតី ច កេនត្តនា គច្ឆតិ ព្រហ្មលោកំ|
      block |អជានតោ មេ មុនិ ព្រូហិ បុដ្ឋោ ភគវា ហិ មេ សក្ខិ ព្រហ្មជ្ជទិដ្ឋោ|
      block |តុវញ្ហិ នោ ព្រហ្មសមោសិ សច្ចំ កថំ ឧបបជ្ជតិ ព្រហ្មលោកំ ជុតិម។|
    count |៥១៤|
      block |យោ យជតិ តិវិធំ យញ្ញសម្បទំ មាឃាតិ ភគវា|
      block |អារាធយេ ទក្ខិណេយ្យេភិ តាទិ|
      block |ឯវំ យជិត្វា សម្មា យាចយោគោ|
      block |ឧបបជ្ជតិ ព្រហ្មលោកន្តិ ព្រូមីតិ។|
    block |ឯវំ វុត្តេ មាឃោ មាណវោ ភគវន្តំ ឯតទវោច អភិក្កន្តំ ភោ គោតម…បេ។… អជ្ជតគ្គេ បាណុបេតំ សរណំ គតន្តិ។|
    stand |មាឃសុត្តំ បញ្ចមំ និដ្ឋិតំ។|
  block |៦។ សភិយសុត្តំ|
    block |ឯវំ មេ សុតំ ឯកំ សមយំ ភគវា រាជគហេ វិហរតិ វេឡុវនេ កលន្ទកនិវាបេ។ តេន ខោ បន សមយេន សភិយស្ស បរិព្ពាជកស្ស បុរាណសាលោហិតាយ ទេវតាយ បញ្ហា ឧទ្ទិដ្ឋា ហោន្តិ យោ តេ សភិយ សមណោ វា ព្រាហ្មណោ វា ឥមេ បញ្ហេ បុដ្ឋោ ព្យាករោតិ តស្ស សន្តិកេ ព្រហ្មចរិយំ ចរេយ្យាសីតិ។|
    block |អថ ខោ សភិយោ បរិព្ពាជកោ តស្សា ទេវតាយ សន្តិកេ តេ បញ្ហេ ឧគ្គហេត្វា យេ តេ សមណព្រាហ្មណា សង្ឃិនោ គណិនោ គណាចរិយា ញាតា យសស្សិនោ តិត្ថករា សាធុសម្មតា ពហុជនស្ស សេយ្យថិទំ បូរណោ កស្សបោ មក្ខលិគោសាលោ អជិតោ កេសកម្ពលោ បកុធោ កច្ចានោ សញ្ចយោ ពេលដ្ឋបុត្តោ និគណ្ឋោ នាដបុត្តោ តេ ឧបសង្កមិត្វា តេ បញ្ហេ បុច្ឆតិ។ តេ សភិយេន បរិព្ពាជកេន បញ្ហេ បុដ្ឋា ន សម្បាយន្តិ អសម្បាយន្តា កោបញ្ច ទោសញ្ច អប្បច្ចយញ្ច បាតុករោន្តិ។ អបិ ច សភិយំ យេវ បរិព្ពាជកំ បដិបុច្ឆន្តិ។|
    block |អថ ខោ សភិយស្ស បរិព្ពាជកស្ស ឯតទហោសិ យេ ខោ តេ ភោន្តោ សមណព្រាហ្មណា សង្ឃិនោ គណិនោ គណាចរិយា ញាតា យសស្សិនោ តិត្ថករា សាធុសម្មតា ពហុជនស្ស សេយ្យថិទំ បូរណោ កស្សបោ…បេ។… និគណ្ឋោ នាដបុត្តោ តេ មយា បញ្ហេ បុដ្ឋា ន សម្បាយន្តិ អសម្បាយន្តា កោបញ្ច ទោសញ្ច អប្បច្ចយញ្ច បាតុករោន្តិ អបិ ច មញ្ញេវេត្ថ បដិបុច្ឆន្តិ។ យន្នូន្នាហំ ហីនាយាវត្តិត្វា កាមេ បរិភុញ្ជេយ្យន្តិ។|
    block |អថ ខោ សភិយស្ស បរិព្ពាជកស្ស ឯតទហោសិ អយម្បិ ខោ សមណោ គោតមោ សង្ឃី ចេវ គណី ច គណាចរិយោ ច ញាតោ យសស្សី តិត្ថករោ សាធុសម្មតោ ពហុជនស្ស យំនូនាហំ សមណំ គោតមំ ឧបសង្កមិត្វា ឥមេ បញ្ហេ បុច្ឆេយ្យន្តិ។|
    block |អថ ខោ សភិយស្ស បរិព្ពាជកស្ស ឯតទហោសិ យេបិ ខោ តេ ភោន្តោ សមណព្រាហ្មណា ជិណ្ណា វុឌ្ឍា មហល្លកា អទ្ធគតា វយោអនុប្បត្តា ថេរា រត្តញ្ញូ ចិរបព្ពជិតា សង្ឃិនោ គណិនោ គណាចរិយា ញាតា យសស្សិនោ តិត្ថករា សាធុសម្មតា ពហុជនស្ស សេយ្យថិទំ បូរណោ កស្សបោ…បេ។ … និគណ្ឋោ នាដបុត្តោ តេបិ មយា បញ្ហេ បុដ្ឋា ន សម្បាយន្តិ អសម្បាយន្តា កោបញ្ច ទោសញ្ច អប្បច្ចយញ្ច បាតុករោន្តិ អបិ ច មញ្ញេវេត្ថ បដិបុច្ឆន្តិ កិំ បន មេ សមណោ គោតមោ ឥមេ បញ្ហេ បុដ្ឋោ ព្យាករិស្សតិ។ សមណោ ហិ គោតមោ ទហរោ ចេវ ជាតិយា នវោ ច បព្ពជ្ជាយាតិ។|
    block |អថ ខោ សភិយស្ស បរិព្ពាជកស្ស ឯតទហោសិ សមណោ ខោ ទហរោតិ ន ឧញ្ញាតព្ពោ ន បរិភោតព្ពោ។ ទហរោបិ ចេស សមណោ គោតមោ មហិទ្ធិកោ ហោតិ មហានុភាវោ យំនូនាហំ សមណំ គោតមំ ឧបសង្កមិត្វា ឥមេ បញ្ហេ បុច្ឆេយ្យន្តិ។|
    block |អថ ខោ សភិយោ បរិព្ពាជកោ យេន រាជគហំ តេន ចារិកំ បក្កាមិ។ អនុបុព្ពេន ចារិកំ ចរមានោ យេន រាជគហំ វេឡុវនំ កលន្ទកនិវាបោ យេន ភគវា តេនុបសង្កមិ ឧបសង្កមិត្វា ភគវតា សទ្ធិំ សម្មោទិ។ សម្មោទនីយំ កថំ សារណីយំ វីតិសារេត្វា ឯកមន្តំ និសីទិ។ ឯកមន្តំ និសិន្នោ ខោ សភិយោ បរិព្ពាជកោ ភគវន្តំ គាថាយ អជ្ឈភាសិ|
    count |៥១៥|
      block |កង្ខី វេចិកិច្ឆី អាគមំ ឥតិ សភិយោ|
      block |បញ្ហេ បុច្ឆិតុំ អភិកង្ខមានោ|
      block |តេសន្តករោ ភវាហិ បញ្ហេ មេ បុដ្ឋោ|
      block |អនុបុព្ពំ អនុធម្មំ ព្យាករោហិ មេ។|
    count |៥១៦|
      block |ទូរតោ អាគតោសិ សភិយ ឥតិ ភគវា|
      block |បញ្ហេ បុច្ឆិតុំ អភិកង្ខមានោ|
      block |តេសន្តករោ ភវាមិ បញ្ហេ តេ បុដ្ឋោ|
      block |អនុបុព្ពំ អនុធម្មំ ព្យាករោមិ តេ។|
    count |៥១៧|
      block |បុច្ឆ មំ សភិយ បញ្ហំ យំ កិញ្ចិ មនសិច្ឆសិ|
      block |តស្ស តស្សេវ បញ្ហស្ស អហំ អន្តំ ករោមិ តេតិ។|
    block |អថ ខោ សភិយស្ស បរិព្ពាជកស្ស ឯតទហោសិ អច្ឆរិយំ វត ភោ អព្ភុតំ វត ភោ។ យំ វតាហំ អញ្ញេសុ សមណព្រាហ្មណេសុ ឱកាសកម្មមត្តម្បិ នាលត្ថំ តំ មេ ឥទំ សមណេន គោតមេន ឱកាសកម្មំ កតន្តិ។ អត្តមនោ បមុទិតោ ឧទគ្គោ បីតិសោមនស្សជាតោ ភគវន្តំ បញ្ហំ អបុច្ឆិ|
    count |៥១៨|
      block |កិំ បត្តិនមាហុ ភិក្ខុនំ ឥតិ សភិយោ|
      block |សោរតំ កេន កថញ្ច ទន្តមាហុ|
      block |ពុទ្ធោតិ កថំ បវុច្ចតិ|
      block |បុដ្ឋោ មេ ភគវា ព្យាករោហិ។|
    count |៥១៩|
      block |បជ្ជេន កតេន អត្តនា សភិយាតិ ភគវា|
      block |បរិនិព្ពានគតោ វិតិណ្ណកង្ខោ|
      block |វិភវញ្ច ភវញ្ច វិប្បហាយ|
      block |វុសិតវា ខីណបុនព្ភវោ ស ភិក្ខុ។|
    count |៥២០|
      block |សព្ពត្ថ ឧបេក្ខកោ សតិមា ន សោ ហិំសតិ កញ្ចិ សព្ពលោកេ|
      block |តិណ្ណោ សមណោ អនាវិលោ ឧស្សទា យស្ស ន សន្តិ សោរតោ សោ។|
    count |៥២១|
      block |យស្សិន្ទ្រិយានិ ភាវិតានិ អជ្ឈត្តំ ពហិទ្ធា ច សព្ពលោកេ|
      block |និព្ពិជ្ឈ ឥមំ បរញ្ច លោកំ កាលំ កង្ខតិ ភាវិតោ ស ទន្តោ។|
    count |៥២២|
      block |កប្បានិ វិចេយ្យ កេវលានិ សំសារំ ទុភយំ ចុតូបបាតំ|
      block |វិគតរជមនង្គណំ វិសុទ្ធំ បត្តំ ជាតិខយំ តមាហុ ពុទ្ធន្តិ។|
    block |អថ ខោ សភិយោ បរិព្ពាជកោ ភគវតោ ភាសិតំ អភិនន្ទិត្វា អនុមោទិត្វា អត្តមនោ បមុទិតោ ឧទគ្គោ បីតិសោមនស្សជាតោ ភគវន្តំ ឧត្តរិំ បញ្ហំ អបុច្ឆិ|
    count |៥២៣|
      block |កិំ បត្តិនមាហុ ព្រាហ្មណំ ឥតិ សភិយោ|
      block |សមណំ កេន កថញ្ច ន្ហាតកោតិ|
      block |នាគោតិ កថំ បវុច្ចតិ|
      block |បុដ្ឋោ មេ ភគវា ព្យាករោហិ។|
    count |៥២៤|
      block |ពាហិត្វា សព្ពបាបកានិ សភិយាតិ ភគវា|
      block |វិមលោ សាធុសមាហិតោ ឋិតត្តោ|
      block |សំសារមតិច្ច កេវលី សោ|
      block |អសិតោ តាទិ បវុច្ចតេ ស ព្រហ្មា។|
    count |៥២៥|
      block |សមិតាវិ បហាយ បុញ្ញបាបំ វិរជោ ញត្វា ឥមំ បរញ្ច លោកំ|
      block |ជាតិមរណំ ឧបាតិវត្តោ សមណោ តាទិ បវុច្ចតេ តថត្តា។|
    count |៥២៦|
      block |និន្ហាយ សព្ពបាបកានិ អជ្ឈត្តំ ពហិទ្ធា ច សព្ពលោកេ|
      block |ទេវមនុស្សេសុ កប្បិយេសុ កប្បំ នេតិ តមាហុ ន្ហាតកោតិ។|
    count |៥២៧|
      block |អាគុំ ន ករោតិ កិញ្ចិ លោកេ សព្ពសំយោគេ វិសជ្ជ ពន្ធនានិ|
      block |សព្ពត្ថ ន សជ្ជតី វិមុត្តោ នាគោ តាទិ បវុច្ចតេ តថត្តាតិ។|
    block |អថ ខោ សភិយោ បរិព្ពាជកោ…បេ។… ភគវន្តំ ឧត្តរិំ បញ្ហំ អបុច្ឆិ|
    count |៥២៨|
      block |កំ ខេត្តជិនំ វទន្តិ ពុទ្ធា ឥតិ សភិយោ|
      block |កុសលំ កេន កថញ្ច បណ្ឌិតោតិ|
      block |មុនិ នាម កថំ បវុច្ចតិ|
      block |បុដ្ឋោ មេ ភគវា ព្យាករោហិ។|
    count |៥២៩|
      block |ខេត្តានិ វិចេយ្យ កេវលានិ សភិយាតិ ភគវា|
      block |ទិព្ពំ មានុសកញ្ច ព្រហ្មខេត្តំ|
      block |សព្ពខេត្តមូលពន្ធនា បមុត្តោ|
      block |ខេត្តជិនោ តាទិ បវុច្ចតេ តថត្តា។|
    count |៥៣០|
      block |កោសានិ វិចេយ្យ កេវលានិ ទិព្ពំ មានុសកញ្ច ព្រហ្មកោសំ|
      block |សព្ពកោសមូលពន្ធនា បមុត្តោ កុសលោ តាទិ បវុច្ចតេ តថត្តា។|
    count |៥៣១|
      block |ទុភយានិ វិចេយ្យ បណ្ឌរានិ អជ្ឈត្តំ ពហិទ្ធា ច សុទ្ធិបញ្ញោ|
      block |កណ្ហំ សុក្កំ ឧបាតិវត្តោ បណ្ឌិតោ តាទិ បវុច្ចតេ តថត្តា។|
    count |៥៣២|
      block |អសតញ្ច សតញ្ច ញត្វា ធម្មំ អជ្ឈត្តំ ពហិទ្ធា ច សព្ពលោកេ|
      block |ទេវមនុស្សេហិ បូជនីយោ សង្គំ ជាលមតិច្ច សោ មុនីតិ។|
    block |អថ ខោ សភិយោ បរិព្ពាជកោ…បេ។… ភគវន្តំ ឧត្តរិំ បញ្ហំ អបុច្ឆិ|
    count |៥៣៣|
      block |កិំ បត្តិនមាហុ វេទគុំ ឥតិ សភិយោ|
      block |អនុវិទិតំ កេន កថញ្ច វីរិយវាតិ|
      block |អាជានិយោ កិន្តិ នាម ហោតិ|
      block |បុដ្ឋោ មេ ភគវា ព្យាករោហិ។|
    count |៥៣៤|
      block |វេទានិ វិចេយ្យ កេវលានិ សភិយាតិ ភគវា|
      block |សមណានំ យានិធត្ថិ ព្រាហ្មណានំ|
      block |សព្ពវេទនាសុ វីតរាគោ|
      block |សព្ពំ វេទមតិច្ច វេទគូ សោ។|
    count |៥៣៥|
      block |អនុវិច្ច បបញ្ចនាមរូបំ អជ្ឈត្តំ ពហិទ្ធា ច រោគមូលំ|
      block |សព្ពរោគមូលពន្ធនា បមុត្តោ អនុវិទិតោ តាទិ បវុច្ចតេ តថត្តា។|
    count |៥៣៦|
      block |វិរតោ ឥធ សព្ពបាបកេហិ និរយទុក្ខំ អតិច្ច វីរិយវា សោ|
      block |សោ វីរិយវា បធានវា ធីរោ តាទិ បវុច្ចតេ តថត្តា។|
    count |៥៣៧|
      block |យស្សស្សុ លុនានិ ពន្ធនានិ អជ្ឈត្តំ ពហិទ្ធា ច សង្គមូលំ|
      block |សព្ពសង្គមូលពន្ធនា បមុត្តោ អាជានិយោ តាទិ បវុច្ចតេ តថត្តាតិ។|
    block |អថ ខោ សភិយោ បរិព្ពាជកោ…បេ។… ភគវន្តំ ឧត្តរិំ បញ្ហំ អបុច្ឆិ|
    count |៥៣៨|
      block |កិំ បត្តិនមាហុ សោត្តិយំ ឥតិ សភិយោ|
      block |អរិយំ កេន កថញ្ច ចរណវាតិ|
      block |បរិព្ពាជកោ កិន្តិ នាម ហោតិ|
      block |បុដ្ឋោ មេ ភគវា ព្យាករោហិ។|
    count |៥៣៩|
      block |សុត្វា សព្ពធម្មំ អភិញ្ញាយ លោកេ សភិយាតិ ភគវា|
      block |សាវជ្ជានវជ្ជំ យទត្ថិ កិញ្ចិ|
      block |អភិភុំ អកថំកថិំ វិមុត្តំ|
      block |អនិឃំ សព្ពធិមាហុ សោត្តិយោតិ។|
    count |៥៤០|
      block |ឆេត្វា អាសវានិ អាលយានិ វិទ្វា សោ ន ឧបេតិ គព្ភសេយ្យំ|
      block |សញ្ញំ តិវិធំ បនុជ្ជ បង្កំ កប្បំ នេតិ តមាហុ អរិយោតិ។|
    count |៥៤១|
      block |យោ ឥធ ចរណេសុ បត្តិបត្តោ កុសលោ សព្ពទា អាជានាតិ ធម្មំ|
      block |សព្ពត្ថ ន សជ្ជតិ វិមុត្តចិត្តោ បដិឃា យស្ស ន សន្តិ ចរណវា សោ។|
    count |៥៤២|
      block |ទុក្ខវេបក្កំ យទត្ថិ កម្មំ ឧទ្ធមធោ តិរិយំ វាបិ មជ្ឈេ|
      block |បរិព្ពាជយិត្វា បរិញ្ញចារី មាយំ មានមថោបិ លោភកោធំ|
      block |បរិយន្តមកាសិ នាមរូបំ តំ បរិព្ពាជកមាហុ បត្តិបត្តន្តិ។|
    block |អថ ខោ សភិយោ បរិព្ពាជកោ ភគវតោ ភាសិតំ អភិនន្ទិត្វា អនុមោទិត្វា អត្តមនោ បមុទិតោ ឧទគ្គោ បីតិសោមនស្សជាតោ ឧដ្ឋាយាសនា ឯកំសំ ឧត្តរាសង្គំ ករិត្វា យេន ភគវា តេនញ្ជលិំ បណាមេត្វា ភគវន្តំ សម្មុខា សារុប្បាហិ គាថាហិ អភិត្ថវិ|
    count |៥៤៣|
      block |យានិ ច តីណិ យានិ ច សដ្ឋិ សមណប្បវាទសិតានិ ភូរិបញ្ញ|
      block |សញ្ញក្ខរសញ្ញនិស្សិតានិ ឱសរណានិ វិនេយ្យ ឱឃតមគា។|
    count |៥៤៤|
      block |អន្តគូសិ បារគូ ទុក្ខស្ស អរហាសិ សម្មាសម្ពុទ្ធោ ខីណាសវំ តំ មញ្ញេ|
      block |ជុតិមា មុតិមា បហូតបញ្ញោ ទុក្ខស្សន្តករំ អតារេសិ មំ។|
    count |៥៤៥|
      block |យំ មេ កង្ខិតមញ្ញាសិ វិចិកិច្ឆា មំ តារយិ នមោ តេ|
      block |មុនិ មោនបថេសុ បត្តិបត្ត អខិល អាទិច្ចពន្ធុ សោរតោសិ។|
    count |៥៤៦|
      block |យា មេ កង្ខា បុរេ អាសិ តំ មេ ព្យាកាសិ ចក្ខុមា|
      block |អទ្ធា មុនីសិ សម្ពុទ្ធោ នត្ថិ នីវរណា តវ។|
    count |៥៤៧|
      block |ឧបាយាសា ច តេ សព្ពេ វិទ្ធស្តា វិនឡីកតា|
      block |សីតិភូតោ ទមប្បត្តោ ធិតិមា សច្ចនិក្កមោ។|
    count |៥៤៨|
      block |តស្ស តេ នាគនាគស្ស មហាវីរស្ស ភាសតោ|
      block |សព្ពេ ទេវានុមោទន្តិ ឧភោ នារទបព្ពតា។|
    count |៥៤៩|
      block |នមោ តេ បុរិសាជញ្ញ នមោ តេ បុរិសុត្តម|
      block |សទេវកស្មិំ លោកស្មិំ នត្ថិ តេ បដិបុគ្គលោ។|
    count |៥៥០|
      block |តុវំ ពុទ្ធោ តុវំ សត្ថា តុវំ មារាភិភូ មុនិ|
      block |តុវំ អនុសយេ ឆេត្វា តិណ្ណោ តារេសិ មំ បជំ។|
    count |៥៥១|
      block |ឧបធី តេ សមតិក្កន្តា អាសវា តេ បទាលិតា|
      block |សីហោសិ អនុបាទានោ បហីនភយភេរវោ។|
    count |៥៥២|
      block |បុណ្ឌរីកំ យថា វគ្គុ តោយេ ន ឧបលិម្បតិ|
      block |ឯវំ បុញ្ញេ ច បាបេ ច ឧភយេ ត្វំ ន លិម្បសិ|
      block |បាទេ វីរ បសារេហិ សភិយោ វន្ទតិ សត្ថុនោតិ។|
    block |អថ ខោ សភិយោ បរិព្ពាជកោ ភគវតោ បាទេសុ សិរសា និបតិត្វា ភគវន្តំ ឯតទវោច អភិក្កន្តំ ភន្តេ…បេ។… ឯសាហំ ភគវន្តំ សរណំ គច្ឆាមិ ធម្មញ្ច ភិក្ខុសង្ឃញ្ច លភេយ្យាហំ ភន្តេ ភគវតោ សន្តិកេ បព្ពជ្ជំ លភេយ្យំ ឧបសម្បទន្តិ។|
    block |យោ ខោ សភិយ អញ្ញតិត្ថិយបុព្ពោ ឥមស្មិំ ធម្មវិនយេ អាកង្ខតិ បព្ពជ្ជំ អាកង្ខតិ ឧបសម្បទំ សោ ចត្តារោ មាសេ បរិវសតិ ចតុន្នំ មាសានំ អច្ចយេន អារទ្ធចិត្តា ភិក្ខូ បព្ពាជេន្តិ ឧបសម្បាទេន្តិ ភិក្ខុភាវាយ។ អបិ ច មេត្ថ បុគ្គលវេមត្តតា វិទិតាតិ។|
    block |សចេ ភន្តេ អញ្ញតិត្ថិយបុព្ពា ឥមស្មិំ ធម្មវិនយេ អាកង្ខន្តា បព្ពជ្ជំ អាកង្ខន្តា ឧបសម្បទំ ចត្តារោ មាសេ បរិវសន្តិ ចតុន្នំ មាសានំ អច្ចយេន អារទ្ធចិត្តា ភិក្ខូ បព្ពាជេន្តិ ឧបសម្បាទេន្តិ ភិក្ខុភាវាយ អហំ ចត្តារិ វស្សានិ បរិវសិស្សាមិ ចតុន្នំ វស្សានំ អច្ចយេន អារទ្ធចិត្តា ភិក្ខូ បព្ពាជេន្តុ ឧបសម្បាទេន្តុ ភិក្ខុភាវាយាតិ។ អលត្ថ ខោ សភិយោ បរិព្ពាជកោ ភគវតោ សន្តិកេ បព្ពជ្ជំ អលត្ថ ឧបសម្បទំ…បេ។… អញ្ញតរោ ខោ បនាយស្មា សភិយោ អរហតំ អហោសីតិ។|
    stand |សភិយសុត្តំ ឆដ្ឋំ និដ្ឋិតំ។|
  block |៧។ សេលសុត្តំ|
    block |ឯវំ មេ សុតំ ឯកំ សមយំ ភគវា អង្គុត្តរាបេសុ ចារិកំ ចរមានោ មហតា ភិក្ខុសង្ឃេន សទ្ធិំ អឌ្ឍតេឡសេហិ ភិក្ខុសតេហិ យេន អាបណំ នាម អង្គុត្តរាបានំ និគមោ តទវសរិ។ អស្សោសិ ខោ កេណិយោ ជដិលោ សមណោ ខលុ ភោ គោតមោ សក្យបុត្តោ សក្យកុលា បព្ពជិតោ អង្គុត្តរាបេសុ ចារិកំ ចរមានោ មហតា ភិក្ខុសង្ឃេន សទ្ធិំ អឌ្ឍតេឡសេហិ ភិក្ខុសតេហិ អាបណំ អនុប្បត្តោ។ តំ ខោ បន ភវន្តំ គោតមំ ឯវំ កល្យាណោ កិត្តិសទ្ទោ អព្ភុគ្គតោ ឥតិបិ សោ ភគវា អរហំ សម្មាសម្ពុទ្ធោ វិជ្ជាចរណសម្បន្នោ សុគតោ លោកវិទូ អនុត្តរោ បុរិសទម្មសារថិ សត្ថា ទេវមនុស្សានំ ពុទ្ធោ ភគវាតិ។ សោ ឥមំ លោកំ សទេវកំ សមារកំ សព្រហ្មកំ សស្សមណព្រាហ្មណិំ បជំ សទេវមនុស្សំ សយំ អភិញ្ញា សច្ឆិកត្វា បវេទេតិ។ សោ ធម្មំ ទេសតិ អាទិកល្យាណំ មជ្ឈេកល្យាណំ បរិយោសានកល្យាណំ សាត្ថំ សព្យញ្ជនំ កេវលបរិបុណ្ណំ បរិសុទ្ធំ ព្រហ្មចរិយំ បកាសេតិ។ សាធុ ខោ បន តថារូបានំ អរហតំ ទស្សនំ ហោតីតិ។|
    block |អថ ខោ កេណិយោ ជដិលោ យេន ភគវា តេនុបសង្កមិ ឧបសង្កមិត្វា ភគវតា សទ្ធិំ សម្មោទិ។ សម្មោទនីយំ កថំ សារណីយំ វីតិសារេត្វា ឯកមន្តំ និសីទិ។ ឯកមន្តំ និសិន្នំ ខោ កេណិយំ ជដិលំ ភគវា ធម្មិយា កថាយ សន្ទស្សេសិ សមាទបេសិ សមុត្តេជេសិ សម្បហំសេសិ។ អថ ខោ កេណិយោ ជដិលោ ភគវតា ធម្មិយា កថាយ សន្ទស្សិតោ សមាទបិតោ សមុត្តេជិតោ សម្បហំសិតោ ភគវន្តំ ឯតទវោច អធិវាសេតុ មេ ភវំ គោតមោ ស្វាតនាយ ភត្តំ សទ្ធិំ ភិក្ខុសង្ឃេនាតិ។ ឯវំ វុត្តេ ភគវា កេណិយំ ជដិលំ ឯតទវោច មហា ខោ កេណិយ ភិក្ខុសង្ឃោ អឌ្ឍតេឡសានិ ភិក្ខុសតានិ ត្វញ្ច ព្រាហ្មណេសុ អភិប្បសន្នោតិ។|
    block |ទុតិយម្បិ ខោ កេណិយោ ជដិលោ ភគវន្តំ ឯតទវោច កិញ្ចាបិ ភោ គោតម មហា ភិក្ខុសង្ឃោ អឌ្ឍតេឡសានិ ភិក្ខុសតានិ អហញ្ច ព្រាហ្មណេសុ អភិប្បសន្នោ អធិវាសេតុ មេ ភវំ គោតមោ ស្វាតនាយ ភត្តំ សទ្ធិំ ភិក្ខុសង្ឃេនាតិ។ ទុតិយម្បិ ខោ ភគវា កេណិយំ ជដិលំ ឯតទវោច មហា ខោ កេណិយ ភិក្ខុសង្ឃោ អឌ្ឍតេឡសានិ ភិក្ខុសតានិ ត្វញ្ច ព្រាហ្មណេសុ អភិប្បសន្នោតិ។|
    block |តតិយម្បិ ខោ កេណិយោ ជដិលោ ភគវន្តំ ឯតទវោច កិញ្ចាបិ ភោ គោតម មហា ភិក្ខុសង្ឃោ អឌ្ឍតេឡសានិ ភិក្ខុសតានិ អហញ្ច ព្រាហ្មណេសុ អភិប្បសន្នោ អធិវាសេតុ មេ ភវំ គោតមោ ស្វាតនាយ ភត្តំ សទ្ធិំ ភិក្ខុសង្ឃេនាតិ។ អធិវាសេសិ ភគវា តុណ្ហីភាវេន។ អថ ខោ កេណិយោ ជដិលោ ភគវតោ អធិវាសនំ វិទិត្វា ឧដ្ឋាយាសនា យេន សកោ អស្សមោ តេនុបសង្កមិ ឧបសង្កមិត្វា មិត្តាមច្ចេ ញាតិសាលោហិតេ អាមន្តេសិ សុណន្តុ មេ ភវន្តោ មិត្តាមច្ចា ញាតិសាលោហិតា សមណោ មេ គោតមោ និមន្តិតោ ស្វាតនាយ ភត្តំ សទ្ធិំ ភិក្ខុសង្ឃេន យេន មេ កាយវេយ្យាវដិកំ ករេយ្យាថាតិ។ ឯវំ ភោតិ ខោ កេណិយស្ស ជដិលស្ស មិត្តាមច្ចា ញាតិសាលោហិតា កេណិយស្ស ជដិលស្ស បដិស្សុត្វា អប្បេកច្ចេ ឧទ្ធនានិ ខណន្តិ អប្បេកច្ចេ កដ្ឋានិ ផាលេន្តិ អប្បេកច្ចេ ភាជនានិ ធោវន្តិ អប្បេកច្ចេ ឧទកមណិកំ បតិដ្ឋាបេន្តិ អប្បេកច្ចេ អាសនានិ បញ្ញាបេន្តិ។ កេណិយោ បន ជដិលោ សាមំយេវ មណ្ឌលមាឡំ បដិយាទេតិ។|
    block |តេន ខោ បន សមយេន សេលោ ព្រាហ្មណោ អាបណេ បដិវសតិ តិណ្ណំ វេទានំ បារគូ សនិឃណ្ឌុកេដុភានំ សាក្ខរប្បភេទានំ ឥតិហាសបញ្ចមានំ បទកោ វេយ្យាករណោ លោកាយតមហាបុរិសលក្ខណេសុ អនវយោ តីណិ ច មាណវកសតានិ មន្តេ វាចេតិ។|
    block |តេន ខោ បន សមយេន កេណិយោ ជដិលោ សេលេ ព្រាហ្មណេ អភិប្បសន្នោ ហោតិ។ អថ ខោ សេលោ ព្រាហ្មណោ តីហិ មាណវកសតេហិ បរិវុតោ ជង្ឃាវិហារំ អនុចង្កមមានោ អនុវិចរមានោ យេន កេណិយស្ស ជដិលស្ស អស្សមោ តេនុបសង្កមិ។ អទ្ទសា ខោ សេលោ ព្រាហ្មណោ កេណិយស្ស ជដិលស្ស អស្សមេ អប្បេកច្ចេ ឧទ្ធនានិ ខណន្តេ…បេ។… អប្បេកច្ចេ អាសនានិ បញ្ញបេន្តេ កេណិយំ បន ជដិលំ សាមំយេវ មណ្ឌលមាឡំ បដិយាទេន្តំ។ ទិស្វាន កេណិយំ ជដិលំ ឯតទវោច កិំ នុ ខោ ភោតោ កេណិយស្ស អាវាហោ វា ភវិស្សតិ វិវាហោ វា ភវិស្សតិ មហាយញ្ញោ វា បច្ចុបដ្ឋិតោ រាជា វា មាគធោ សេនិយោ ពិម្ពិសារោ និមន្តិតោ ស្វាតនាយ សទ្ធិំ ពលកាយេនាតិ។|
    block |ន មេ ភោ សេល អាវាហោ វា ភវិស្សតិ វិវាហោ វា នាបិ រាជា មាគធោ សេនិយោ ពិម្ពិសារោ និមន្តិតោ ស្វាតនាយ សទ្ធិំ ពលកាយេន អបិ ច ខោ មេ មហាយញ្ញោ បច្ចុបដ្ឋិតោ។ អត្ថិ សមណោ គោតមោ សក្យបុត្តោ សក្យកុលា បព្ពជិតោ អង្គុត្តរាបេសុ ចារិកំ ចរមានោ មហតា ភិក្ខុសង្ឃេន សទ្ធិំ អឌ្ឍតេឡសេហិ ភិក្ខុសតេហិ អាបណំ អនុប្បត្តោ។ តំ ខោ បន ភវន្តំ គោតមំ…បេ។… ពុទ្ធោ ភគវាតិ។ សោ មេ និមន្តិតោ ស្វាតនាយ ភត្តំ សទ្ធិំ ភិក្ខុសង្ឃេនាតិ។ ពុទ្ធោតិ ភោ កេណិយ វទេសិ។ ពុទ្ធោតិ ភោ សេល វទាមិ។ ពុទ្ធោតិ ភោ កេណិយ វទេសិ។ ពុទ្ធោតិ ភោ សេល វទាមីតិ។|
    block |អថ ខោ សេលស្ស ព្រាហ្មណស្ស ឯតទហោសិ ឃោសោបិ ខោ ឯសោ ទុល្លភោ លោកស្មិំ យទិទំ ពុទ្ធោតិ។ អាគតានិ ខោ បនម្ហាកំ មន្តេសុ ទ្វត្តិំសមហាបុរិសលក្ខណានិ យេហិ សមន្នាគតស្ស មហាបុរិសស្ស ទ្វេវ គតិយោ ភវន្តិ អនញ្ញា។ សចេ អគារំ អជ្ឈាវសតិ រាជា ហោតិ ចក្កវត្តិ ធម្មិកោ ធម្មរាជា ចាតុរន្តោ វិជិតាវី ជនបទត្ថាវរិយប្បត្តោ សត្តរតនសមន្នាគតោ។ តស្សិមានិ សត្ត រតនានិ ភវន្តិ សេយ្យថិទំ ចក្ករតនំ ហត្ថិរតនំ អស្សរតនំ មណិរតនំ ឥត្ថិរតនំ គហបតិរតនំ បរិណាយករតនមេវ សត្តមំ។ បរោសហស្សំ ខោ បនស្ស បុត្តា ភវន្តិ សូរា វីរង្គរូបា បរសេនប្បមទ្ទនា។ សោ ឥមំ បថវិំ សាគរបរិយន្តំ អទណ្ឌេន អសត្ថេន ធម្មេន អភិវិជិយ អជ្ឈាវសតិ។ សចេ ខោ បន អគារស្មា អនគារិយំ បព្ពជតិ អរហំ ហោតិ សម្មាសម្ពុទ្ធោ លោកេ វិវដ្ដច្ឆទោ។ កហំ បន ភោ កេណិយ ឯតរហិ សោ ភវំ គោតមោ វិហរតិ អរហំ សម្មាសម្ពុទ្ធោតិ។|
    block |ឯវំ វុត្តេ កេណិយោ ជដិលោ ទក្ខិណំ ពាហុំ បគ្គហេត្វា សេលំ ព្រាហ្មណំ ឯតទវោច យេនេសា ភោ សេល នីលវនរាជីតិ។ អថ ខោ សេលោ ព្រាហ្មណោ តីហិ មាណវកសតេហិ សទ្ធិំ យេន ភគវា តេនុបសង្កមិ។ អថ ខោ សេលោ ព្រាហ្មណោ តេ មាណវកេ អាមន្តេសិ អប្បសទ្ទា ភោន្តោ អាគច្ឆន្តុ បទេ បទំ និក្ខិបន្តា។ ទុរាសទា ហិ តេ ភគវន្តោ សីហាវ ឯកចរា។ យទា ចាហំ ភោ សមណេន គោតមេន សទ្ធិំ មន្តេយ្យុំ មា មេ ភោន្តោ អន្តរន្តរា កថំ ឱបាតេថ កថាបរិយោសានំ មេ ភវន្តោ អាគមេន្តូតិ។|
    block |អថ ខោ សេលោ ព្រាហ្មណោ យេន ភគវា តេនុបសង្កមិ ឧបសង្កមិត្វា ភគវតា សទ្ធិំ សម្មោទិ។ សម្មោទនីយំ កថំ សារណីយំ វីតិសារេត្វា ឯកមន្តំ និសីទិ។ ឯកមន្តំ និសិន្នោ ខោ សេលោ ព្រាហ្មណោ ភគវតោ កាយេ ទ្វត្តិំសមហាបុរិសលក្ខណានិ សមន្នេសិ។ អទ្ទសា ខោ សេលោ ព្រាហ្មណោ ភគវតោ កាយេ ទ្វត្តិំសមហាបុរិសលក្ខណានិ យេភុយ្យេន ឋបេត្វា ទ្វេ។ ទ្វីសុ មហាបុរិសលក្ខណេសុ កង្ខតិ វិចិកិច្ឆតិ នាធិមុច្ចតិ ន សម្បសីទតិ កោសោហិតេ ច វត្ថគុយ្ហេ បហូតជិវ្ហតាយ ចាតិ។|
    block |អថ ខោ ភគវតោ ឯតទហោសិ បស្សតិ ខោ មេ អយំ សេលោ ព្រាហ្មណោ ទ្វត្តិំសមហាបុរិសលក្ខណានិ យេភុយ្យេន ឋបេត្វា ទ្វេ។ ទ្វីសុ មហាបុរិសលក្ខណេសុ កង្ខតិ វិចិកិច្ឆតិ នាធិមុច្ចតិ ន សម្បសីទតិ កោសោហិតេ ច វត្ថគុយ្ហេ បហូតជិវ្ហតាយ ចាតិ។ អថ ខោ ភគវា តថារូបំ ឥទ្ធាភិសង្ខារំ អភិសង្ខាសិ យថា អទ្ទស សេលោ ព្រាហ្មណោ ភគវតោ កោសោហិតំ វត្ថគុយ្ហំ។ អថ ខោ ភគវា ជិវ្ហំ និន្នាមេត្វា ឧភោបិ កណ្ណសោតានិ អនុមសិ បដិមសិ ឧភោបិ នាសិកសោតានិ អនុមសិ បដិមសិ កេវលម្បិ នលាដមណ្ឌលំ ជិវ្ហាយ ឆាទេសិ។|
    block |អថ ខោ សេលស្ស ព្រាហ្មណស្ស ឯតទហោសិ សមន្នាគតោ ខោ សមណោ គោតមោ ទ្វត្តិំសមហាបុរិសលក្ខណេហិ បរិបុណ្ណេហិ នោ អបុរិបុណ្ណេហិ។ នោ ច ខោ នំ ជានាមិ ពុទ្ធោ វា នោ វា។ សុតំ ខោ បន មេតំ ព្រាហ្មណានំ វុឌ្ឍានំ មហល្លកានំ អាចរិយបាចរិយានំ ភាសមានានំ យេ តេ ភវន្តិ អរហន្តោ សម្មាសម្ពុទ្ធា តេ សកេ វណ្ណេ ភញ្ញមានេ អត្តានំ បាតុករោន្តីតិ។ យំនូនាហំ សមណំ គោតមំ សម្មុខា សារុប្បាហិ គាថាហិ អភិត្ថវេយ្យន្តិ។ អថ ខោ សេលោ ព្រាហ្មណោ ភគវន្តំ សម្មុខា សារុប្បាហិ គាថាហិ អភិត្ថវិ|
    count |៥៥៣|
      block |បរិបុណ្ណកាយោ សុរុចិ សុជាតោ ចារុទស្សនោ|
      block |សុវណ្ណវណ្ណោសិ ភគវា សុសុក្កទាឋោសិ វីរិយវា។|
    count |៥៥៤|
      block |នរស្ស ហិ សុជាតស្ស យេ ភវន្តិ វិយញ្ជនា|
      block |សព្ពេ តេ តវ កាយស្មិំ មហាបុរិសលក្ខណា។|
    count |៥៥៥|
      block |បសន្ននេត្តោ សុមុខោ ព្រហា ឧជុ បតាបវា|
      block |មជ្ឈេ សមណសង្ឃស្ស អាទិច្ចោវ វិរោចសិ។|
    count |៥៥៦|
      block |កល្យាណទស្សនោ ភិក្ខុ កញ្ចនសន្និភត្តចោ|
      block |កិំ តេ សមណភាវេន ឯវំ ឧត្តមវណ្ណិនោ។|
    count |៥៥៧|
      block |រាជា អរហសិ ភវិតុំ ចក្កវត្តី រថេសភោ|
      block |ចាតុរន្តោ វិជិតាវី ជម្ពុសណ្ឌស្ស ឥស្សរោ។|
    count |៥៥៨|
      block |ខត្តិយា ភោគិរាជានោ អនុយន្តា ភវន្តុ តេ|
      block |រាជាភិរាជា មនុជិន្ទោ រជ្ជំ ការេហិ គោតម។|
    count |៥៥៩|
      block |រាជាហមស្មិ សេលាតិ ភគវា ធម្មរាជា អនុត្តរោ|
      block |ធម្មេន ចក្កំ វត្តេមិ ចក្កំ អប្បដិវត្តិយំ។|
    count |៥៦០|
      block |សម្ពុទ្ធោ បដិជានាសិ ឥតិ សេលោ ព្រាហ្មណោ ធម្មរាជា អនុត្តរោ|
      block |ធម្មេន ចក្កំ វត្តេមិ ឥតិ ភាសសិ គោតម។|
    count |៥៦១|
      block |កោ នុ សេនាបតិ ភោតោ សាវកោ សត្ថុរន្វយោ|
      block |កោ តេ តមនុវត្តេតិ ធម្មចក្កំ បវត្តិតំ។|
    count |៥៦២|
      block |មយា បវត្តិតំ ចក្កំ សេលាតិ ភគវា ធម្មចក្កំ អនុត្តរំ|
      block |សារិបុត្តោ អនុវត្តេតិ អនុជាតោ តថាគតំ។|
    count |៥៦៣|
      block |អភិញ្ញេយ្យំ អភិញ្ញាតំ ភាវេតព្ពញ្ច ភាវិតំ|
      block |បហាតព្ពំ បហីនំ មេ តស្មា ពុទ្ធោស្មិ ព្រាហ្មណ។|
    count |៥៦៤|
      block |វិនយស្សុ មយិ កង្ខំ អធិមុច្ចស្សុ ព្រាហ្មណ|
      block |ទុល្លភំ ទស្សនំ ហោតិ សម្ពុទ្ធានំ អភិណ្ហសោ។|
    count |៥៦៥|
      block |យេសំ វេ ទុល្លភោ លោកេ បាតុភាវោ អភិណ្ហសោ|
      block |សោហំ ព្រាហ្មណ សម្ពុទ្ធោ សល្លកត្តោ អនុត្តរោ។|
    count |៥៦៦|
      block |ព្រហ្មភូតោ អតិតុលោ មារសេនប្បមទ្ទនោ|
      block |សព្ពាមិត្តេ វសីកត្វា មោទាមិ អកុតោភយោ។|
    count |៥៦៧|
      block |ឥមំ ភវន្តោ និសាមេថ យថា ភាសតិ ចក្ខុមា|
      block |សល្លកត្តោ មហាវីរោ សីហោវ នទតី វនេ។|
    count |៥៦៨|
      block |ព្រហ្មភូតំ អតិតុលំ មារសេនប្បមទ្ទនំ|
      block |កោ ទិស្វា នប្បសីទេយ្យ អបិ កណ្ហាភិជាតិកោ។|
    count |៥៦៩|
      block |យោ មំ ឥច្ឆតិ អន្វេតុ យោ វា និច្ឆតិ គច្ឆតុ|
      block |ឥធាហំ បព្ពជិស្សាមិ វរបញ្ញស្ស សន្តិកេ។|
    count |៥៧០|
      block |ឯវញ្ចេ រុច្ចតិ ភោតោ សម្មាសម្ពុទ្ធសាសនេ|
      block |មយម្បិ បព្ពជិស្សាម វរបញ្ញស្ស សន្តិកេ។|
    count |៥៧១|
      block |ព្រាហ្មណា តិសតា ឥមេ យាចន្តិ បញ្ជលីកតា|
      block |ព្រហ្មចរិយំ ចរិស្សាម ភគវា តវ សន្តិកេ។|
    count |៥៧២|
      block |ស្វាក្ខាតំ ព្រហ្មចរិយំ សេលាតិ ភគវា សន្ទិដ្ឋិកមកាលិកំ|
      block |យត្ថ អមោឃា បព្ពជ្ជា អប្បមត្តស្ស សិក្ខតោតិ។|
    block |អលត្ថ ខោ សេលោ ព្រាហ្មណោ សបរិសោ ភគវតោ សន្តិកេ បព្ពជ្ជំ អលត្ថ ឧបសម្បទំ។ អថ ខោ កេណិយោ ជដិលោ តស្សា រត្តិយា អច្ចយេន សកេ អស្សមេ បណីតំ ខាទនីយំ ភោជនីយំ បដិយាទាបេត្វា ភគវតោ កាលំ អារោចាបេសិ កាលោ ភោ គោតម និដ្ឋិតំ ភត្តន្តិ។ អថ ខោ ភគវា បុព្ពណ្ហសមយំ និវាសេត្វា បត្តចីវរមាទាយ យេន កេណិយស្ស ជដិលស្ស អស្សមោ តេនុបសង្កមិ ឧបសង្កមិត្វា បញ្ញត្តេ អាសនេ និសីទិ សទ្ធិំ ភិក្ខុសង្ឃេន។|
    block |អថ ខោ កេណិយោ ជដិលោ ពុទ្ធប្បមុខំ ភិក្ខុសង្ឃំ បណីតេន ខាទនីយេន ភោជនីយេន សហត្ថា សន្តប្បេសិ សម្បវារេសិ។ អថ ខោ កេណិយោ ជដិលោ ភគវន្តំ ភុត្តាវិំ ឱនីតបត្តបាណិំ អញ្ញតរំ នីចំ អាសនំ គហេត្វា ឯកមន្តំ និសីទិ។ ឯកមន្តំ និសិន្នំ ខោ កេណិយំ ជដិលំ ភគវា ឥមាហិ គាថាហិ អនុមោទិ|
    count |៥៧៣|
      block |អគ្គិហុត្តមុខា យញ្ញា សាវិត្តី ឆន្ទសោ មុខំ|
      block |រាជា មុខំ មនុស្សានំ នទីនំ សាគរោ មុខំ។|
    count |៥៧៤|
      block |នក្ខត្តានំ មុខំ ចន្ទោ អាទិច្ចោ តបតំ មុខំ|
      block |បុញ្ញំ អាកង្ខមានានំ សង្ឃោ វេ យជតំ មុខន្តិ។|
    block |អថ ខោ ភគវា កេណិយំ ជដិលំ ឥមាហិ គាថាហិ អនុមោទិត្វា ឧដ្ឋាយាសនា បក្កាមិ។ អថ ខោ អាយស្មា សេលោ សបរិសោ ឯកោ វូបកដ្ឋោ អប្បមត្តោ អាតាបី បហិតត្តោ វិហរន្តោ នចិរស្សេ …បេ។… អញ្ញតរោ ខោ បនាបស្មា សេលោ សបរិសោ អរហតំ អហោសិ។|
    block |អថ ខោ អាយស្មា សេលោ សបរិសោ យេន ភគវា តេនុបសង្កមិ ឧបសង្កមិត្វា ឯកំសំ ចីវរំ កត្វា យេន ភគវា តេនញ្ជលិំ បណាមេត្វា ភគវន្តំ គាថាយ អជ្ឈភាសិ|
    count |៥៧៥|
      block |យំ តំ សរណមាគម្ហ ឥតោ អដ្ឋមិ ចក្ខុម|
      block |សត្តរត្តេន ភគវា ទន្តម្ហ តវ សាសនេ។|
    count |៥៧៦|
      block |តុវំ ពុទ្ធោ តុវំ សត្ថា តុវំ មារាភិភូ មុនិ|
      block |តុវំ អនុសយេ ឆេត្វា តិណ្ណោ តារេសិមំ បជំ។|
    count |៥៧៧|
      block |ឧបធី តេ សមតិក្កន្តា អាសវា តេ បទាលិតា|
      block |សីហោសិ អនុបាទានោ បហីនភយភេរវោ។|
    count |៥៧៨|
      block |ភិក្ខវោ តិសតា ឥមេ តិដ្ឋន្តិ បញ្ជលីកតា|
      block |បាទេ វីរ បសារេហិ នាគា វន្ទន្តុ សត្ថុនោតិ។|
    stand |សេលសុត្តំ សត្តមំ និដ្ឋិតំ។|
  block |៨។ សល្លសុត្តំ|
    count |៥៧៩|
      block |អនិមិត្តមនញ្ញាតំ មច្ចានំ ឥធ ជីវិតំ|
      block |កសិរញ្ច បរិត្តញ្ច តញ្ច ទុក្ខេន សំយុតំ។|
    count |៥៨០|
      block |ន ហិ សោ ឧបក្កមោ អត្ថិ យេន ជាតា ន មិយ្យរេ|
      block |ជរម្បិ បត្វា មរណំ ឯវំធម្មា ហិ បាណិនោ។|
    count |៥៨១|
      block |ផលានមិវ បក្កានំ បាតោ បតនតោ ភយំ|
      block |ឯវំ ជាតាន មច្ចានំ និច្ចំ មរណតោ ភយំ។|
    count |៥៨២|
      block |យថាបិ កុម្ភការស្ស កតា មត្តិកភាជនា|
      block |សព្ពេ ភេទនបរិយន្តា ឯវំ មច្ចាន ជីវិតំ។|
    count |៥៨៣|
      block |ទហរា ច មហន្តា ច យេ ពាលា យេ ច បណ្ឌិតា|
      block |សព្ពេ មច្ចុវសំ យន្តិ សព្ពេ មច្ចុបរាយណា។|
    count |៥៨៤|
      block |តេសំ មច្ចុបរេតានំ គច្ឆតំ បរលោកតោ|
      block |ន បិតា តាយតេ បុត្តំ ញាតី វា បន ញាតកេ។|
    count |៥៨៥|
      block |បេក្ខតំ យេវ ញាតីនំ បស្ស លាលបតំ បុថុ|
      block |ឯកមេកោវ មច្ចានំ គោវជ្ឈោ វិយ នីយតិ។|
    count |៥៨៦|
      block |ឯវមព្ភាហតោ លោកោ មច្ចុនា ច ជរាយ ច|
      block |តស្មា ធីរា ន សោចន្តិ វិទិត្វា លោកបរិយាយំ។|
    count |៥៨៧|
      block |យស្ស មគ្គំ ន ជានាសិ អាគតស្ស គតស្ស វា|
      block |ឧភោ អន្តេ អសម្បស្សំ និរត្ថំ បរិទេវសិ។|
    count |៥៨៨|
      block |បរិទេវយមានោ ចេ កិញ្ចិទត្ថំ ឧទព្ពហេ|
      block |សម្មូឡ្ហោ ហិំសមត្តានំ កយិរា ចេ នំ វិចក្ខណោ។|
    count |៥៨៩|
      block |ន ហិ រុណ្ណេន សោកេន សន្តិំ បប្បោតិ ចេតសោ|
      block |ភិយ្យស្សុប្បជ្ជតេ ទុក្ខំ សរីរំ ចុបហញ្ញតិ។|
    count |៥៩០|
      block |កិសោ វិវណ្ណោ ភវតិ ហិំសមត្តានមត្តនា|
      block |ន តេន បេតា បាលេន្តិ និរត្ថា បរិទេវនា។|
    count |៥៩១|
      block |សោកមប្បជហំ ជន្តុ ភិយ្យោ ទុក្ខំ និគច្ឆតិ|
      block |អនុត្ថុនន្តោ កាលង្កតំ សោកស្ស វសមន្វគូ។|
    count |៥៩២|
      block |អញ្ញេបិ បស្ស គមិនេ យថាកម្មូបគេ នរេ|
      block |មច្ចុនោ វសមាគម្ម ផន្ទន្តេវិធ បាណិនោ។|
    count |៥៩៣|
      block |យេន យេន ហិ មញ្ញន្តិ តតោ តំ ហោតិ អញ្ញថា|
      block |ឯតាទិសោ វិនាភាវោ បស្ស លោកស្ស បរិយាយំ។|
    count |៥៩៤|
      block |អបិ វស្សសតំ ជីវេ ភិយ្យោ វា បន មាណវោ|
      block |ញាតិសង្ឃា វិនា ហោតិ ជហាតិ ឥធ ជីវិតំ។|
    count |៥៩៥|
      block |តស្មា អរហតោ សុត្វា វិនេយ្យ បរិទេវិតំ|
      block |បេតំ កាលង្កតំ ទិស្វា នេសោ លព្ភា មយា ឥតិ។|
    count |៥៩៦|
      block |យថា សរណមាទិត្តំ វារិនា បរិនិព្ពយេ|
      block |ឯវម្បិ ធីរោ សបញ្ញោ បណ្ឌិតោ កុសលោ នរោ|
      block |ខិប្បមុប្បតិតំ សោកំ វាតោ តូលំវ ធំសយេ។|
    count |៥៩៧|
      block |បរិទេវំ បជប្បញ្ច ទោមនស្សញ្ច អត្តនោ|
      block |អត្តនោ សុខមេសានោ អព្ពហេ សល្លមត្តនោ។|
    count |៥៩៨|
      block |អព្ពុឡ្ហសល្លោ អសិតោ សន្តិំ បប្បុយ្យ ចេតសោ|
      block |សព្ពសោកំ អតិក្កន្តោ អសោកោ ហោតិ និព្ពុតោតិ។|
    stand |សល្លសុត្តំ អដ្ឋមំ និដ្ឋិតំ។|
  block |៩។ វាសេដ្ឋសុត្តំ|
    block |ឯវំ មេ សុតំ ឯកំ សមយំ ភគវា ឥច្ឆានង្គលេ វិហរតិ ឥច្ឆានង្គលវនសណ្ឌេ។ តេន ខោ បន សមយេន សម្ពហុលា អភិញ្ញាតា អភិញ្ញាតា ព្រាហ្មណមហាសាលា ឥច្ឆានង្គលេ បដិវសន្តិ សេយ្យថិទំ ចង្កី ព្រាហ្មណោ តារុក្ខោ ព្រាហ្មណោ បោក្ខរសាតិ ព្រាហ្មណោ ជាណុស្សោណិ ព្រាហ្មណោ តោទេយ្យោ ព្រាហ្មណោ អញ្ញេ ច អភិញ្ញាតា អភិញ្ញាតា ព្រាហ្មណមហាសាលា។ អថ ខោ វាសេដ្ឋភារទ្វាជានំ មាណវានំ ជង្ឃាវិហារំ អនុចង្កមន្តានំ អនុវិចរន្តានំ អយមន្តរាកថា ឧទបាទិ កថំ ភោ ព្រាហ្មណោ ហោតីតិ។|
    block |ភារទ្វាជោ មាណវោ ឯវមាហ យតោ ខោ ភោ ឧភតោ សុជាតោ ហោតិ មាតិតោ ច បិតិតោ ច សំសុទ្ធគហណិកោ យាវ សត្តមា បិតាមហយុគា អក្ខិត្តោ អនុបក្កុដ្ឋោ ជាតិវាទេន ឯត្តាវតា ខោ ភោ ព្រាហ្មណោ ហោតីតិ។|
    block |វាសេដ្ឋោ មាណវោ ឯវមាហ យតោ ខោ ភោ សីលវា ច ហោតិ វតសម្បន្នោ ច ឯត្តាវតា ខោ ភោ ព្រាហ្មណោ ហោតីតិ។ នេវ ខោ អសក្ខិ ភារទ្វាជោ មាណវោ វាសេដ្ឋំ មាណវំ សញ្ញាបេតុំ ន បន អសក្ខិ វាសេដ្ឋោ មាណវោ ភារទ្វាជំ មាណវំ សញ្ញាបេតុំ។|
    block |អថ ខោ វាសេដ្ឋោ មាណវោ ភារទ្វាជំ មាណវំ អាមន្តេសិ អយំ ខោ ភោ ភារទ្វាជ សមណោ គោតមោ សក្យបុត្តោ សក្យកុលា បព្ពជិតោ ឥច្ឆានង្គលេ វិហរតិ ឥច្ឆានង្គលវនសណ្ឌេ តំ ខោ បន ភវន្តំ គោតមំ ឯវំ កល្យាណោ កិត្តិសទ្ទោ អព្ភុគ្គតោ ឥតិបិ…បេ។… ពុទ្ធោ ភគវាតិ។ អាយាម ភោ ភារទ្វាជ យេន សមណោ គោតមោ តេនុបសង្កមិស្សាម ឧបសង្កមិត្វា សមណំ គោតមំ ឯតមត្ថំ បុច្ឆិស្សាម។ យថា នោ សមណោ គោតមោ ព្យាករិស្សតិ តថា នំ ធារេស្សាមាតិ។ ឯវំ ភោតិ ខោ ភារទ្វាជោ មាណវោ វាសេដ្ឋស្ស មាណវស្ស បច្ចស្សោសិ។|
    block |អថ ខោ វាសេដ្ឋភារទ្វាជា មាណវា យេន ភគវា តេនុបសង្កមិំសុ ឧបសង្កមិត្វា ភគវតា សទ្ធិំ សម្មោទិំសុ។ សម្មោទនីយំ កថំ សារណីយំ វីតិសារេត្វា ឯកមន្តំ និសីទិំសុ។ ឯកមន្តំ និសិន្នោ ខោ វាសេដ្ឋោ មាណវោ ភគវន្តំ គាថាហិ អជ្ឈភាសិ|
    count |៥៩៩|
      block |អនុញ្ញាតបដិញ្ញាតា តេវិជ្ជា មយមស្មុភោ|
      block |អហំ បោក្ខរសាតិស្ស តារុក្ខស្សាយំ មាណវោ។|
    count |៦០០|
      block |តេវិជ្ជានំ យទក្ខាតំ តត្រ កេវលិនោស្មសេ|
      block |បទកស្ម វេយ្យាករណា ជប្បេ អាចរិយសាទិសា។|
    count |៦០១|
      block |តេសំ នោ ជាតិវាទស្មិំ វិវាទោ អត្ថិ គោតម|
      block |ជាតិយា ព្រាហ្មណោ ហោតិ ភារទ្វាជោ ឥតិ ភាសតិ|
      block |អហញ្ច កម្មុនា ព្រូមិ ឯវំ ជានាហិ ចក្ខុម។|
    count |៦០២|
      block |តេ ន សក្កោម សញ្ញាបេតុំ អញ្ញមញ្ញំ មយំ ឧភោ|
      block |ភវន្តំ បុដ្ឋុមាគម្ហា សម្ពុទ្ធំ ឥតិ វិស្សុតំ។|
    count |៦០៣|
      block |ចន្ទំ យថា ខយាតីតំ បេច្ច បញ្ជលិកា ជនា|
      block |វន្ទមានា នមស្សន្តិ ឯវំ លោកស្មិ គោតមំ។|
    count |៦០៤|
      block |ចក្ខុំ លោកេ សមុប្បន្នំ មយំ បុច្ឆាម គោតមំ|
      block |ជាតិយា ព្រាហ្មណោ ហោតិ ឧទាហុ ភវតិ កម្មុនា|
      block |អជានតំ នោ បព្រូហិ យថា ជានេសុ ព្រាហ្មណំ។|
    count |៦០៥|
      block |តេសំ វោ អហំ ព្យក្ខិស្សំ វាសេដ្ឋាតិ ភគវា អនុបុព្ពំ យថាតថំ|
      block |ជាតិវិភង្គំ បាណានំ អញ្ញមញ្ញា ហិ ជាតិយោ។|
    count |៦០៦|
      block |តិណរុក្ខេបិ ជានាថ ន ចាបិ បដិជានរេ|
      block |លិង្គំ ជាតិមយំ តេសំ អញ្ញមញ្ញា ហិ ជាតិយោ។|
    count |៦០៧|
      block |តតោ កីដេ បដង្គេ ច យាវ កុន្ថកិបិល្លិកេ|
      block |លិង្គំ ជាតិមយំ តេសំ អញ្ញមញ្ញា ហិ ជាតិយោ។|
    count |៦០៨|
      block |ចតុប្បទេបិ ជានាថ ខុទ្ទកេ ច មហល្លកេ|
      block |លិង្គំ ជាតិមយំ តេសំ អញ្ញមញ្ញា ហិ ជាតិយោ។|
    count |៦០៩|
      block |បាទូទរេបិ ជានាថ ឧរគេ ទីឃបិដ្ឋិកេ|
      block |លិង្គំ ជាតិមយំ តេសំ អញ្ញមញ្ញា ហិ ជាតិយោ។|
    count |៦១០|
      block |តតោ មច្ឆេបិ ជានាថ ឱទកេ វារិគោចរេ|
      block |លិង្គំ ជាតិមយំ តេសំ អញ្ញមញ្ញា ហិ ជាតិយោ។|
    count |៦១១|
      block |តតោ បក្ខីបិ ជានាថ បត្តយានេ វិហង្គមេ|
      block |លិង្គំ ជាតិមយំ តេសំ អញ្ញមញ្ញា ហិ ជាតិយោ។|
    count |៦១២|
      block |យថា ឯតាសុ ជាតីសុ លិង្គំ ជាតិមយំ បុថុ|
      block |ឯវំ នត្ថិ មនុស្សេសុ លិង្គំ ជាតិមយំ បុថុ។|
    count |៦១៣|
      block |ន កេសេហិ ន សីសេន ន កណ្ណេហិ ន អក្ខិភិ|
      block |ន មុខេន ន នាសាយ ន ឱដ្ឋេហិ ភមូហិ វា។|
    count |៦១៤|
      block |ន គីវាយ ន អំសេហិ ន ឧទរេន ន បិដ្ឋិយា|
      block |ន សោណិយា ន ឧរសា ន សម្ពាធេ ន មេថុនេ។|
    count |៦១៥|
      block |ន ហត្ថេហិ ន បាទេហិ នាង្គុលីហិ នខេហិ វា|
      block |ន ជង្ឃាហិ ន ឩរូហិ ន វណ្ណេន សរេន វា|
      block |លិង្គំ ជាតិមយំ នេវ យថា អញ្ញាសុ ជាតិសុ។|
    count |៦១៦|
      block |បច្ចត្តញ្ច សរីរេសុ មនុស្សេស្វេតំ ន វិជ្ជតិ|
      block |វោការញ្ច មនុស្សេសុ សមញ្ញាយ បវុច្ចតិ។|
    count |៦១៧|
      block |យោ ហិ កោចិ មនុស្សេសុ គោរក្ខំ ឧបជីវតិ|
      block |ឯវំ វាសេដ្ឋ ជានាហិ កស្សកោ សោ ន ព្រាហ្មណោ។|
    count |៦១៨|
      block |យោ ហិ កោចិ មនុស្សេសុ បុថុសិប្បេន ជីវតិ|
      block |ឯវំ វាសេដ្ឋ ជានាហិ សិប្បិកោ សោ ន ព្រាហ្មណោ។|
    count |៦១៩|
      block |យោ ហិ កោចិ មនុស្សេសុ វោហារំ ឧបជីវតិ|
      block |ឯវំ វាសេដ្ឋ ជានាហិ វាណិជោ សោ ន ព្រាហ្មណោ។|
    count |៦២០|
      block |យោ ហិ កោចិ មនុស្សេសុ បរបេស្សេន ជីវតិ|
      block |ឯវំ វាសេដ្ឋ ជានាហិ បេស្សិកោ សោ ន ព្រាហ្មណោ។|
    count |៦២១|
      block |យោ ហិ កោចិ មនុស្សេសុ អទិន្នំ ឧបជីវតិ|
      block |ឯវំ វាសេដ្ឋ ជានាហិ ចោរោ ឯសោ ន ព្រាហ្មណោ។|
    count |៦២២|
      block |យោ ហិ កោចិ មនុស្សេសុ ឥស្សត្ថំ ឧបជីវតិ|
      block |ឯវំ វាសេដ្ឋ ជានាហិ យោធាជីវោ ន ព្រាហ្មណោ។|
    count |៦២៣|
      block |យោ ហិ កោចិ មនុស្សេសុ បោរោហិច្ចេន ជីវតិ|
      block |ឯវំ វាសេដ្ឋ ជានាហិ យាជកោ ឯសោ ន ព្រាហ្មណោ។|
    count |៦២៤|
      block |យោ ហិ កោចិ មនុស្សេសុ គាមំ រដ្ឋញ្ច ភុញ្ជតិ|
      block |ឯវំ វាសេដ្ឋ ជានាហិ រាជា ឯសោ ន ព្រាហ្មណោ។|
    count |៦២៥|
      block |ន ចាហំ ព្រាហ្មណំ ព្រូមិ យោនិជំ មត្តិសម្ភវំ|
      block |ភោវាទិ នាម សោ ហោតិ សចេ ហោតិ សកិញ្ចនោ|
      block |អកិញ្ចនំ អនាទានំ តមហំ ព្រូមិ ព្រាហ្មណំ។|
    count |៦២៦|
      block |សព្ពសំយោជនំ ឆេត្វា សោ វេ ន បរិតស្សតិ|
      block |សង្គាតិគំ វិសំយុត្តំ តមហំ ព្រូមិ ព្រាហ្មណំ។|
    count |៦២៧|
      block |ឆេត្វា នទ្ធិំ វរត្តញ្ច សន្ទានំ សហនុក្កមំ|
      block |ឧក្ខិត្តបលិឃំ ពុទ្ធំ តមហំ ព្រូមិ ព្រាហ្មណំ។|
    count |៦២៨|
      block |អក្កោសំ វធពន្ធញ្ច អទុដ្ឋោ យោ តិតិក្ខតិ|
      block |ខន្តីពលំ ពលានីកំ តមហំ ព្រូមិ ព្រាហ្មណំ។|
    count |៦២៩|
      block |អក្កោធនំ វតវន្តំ សីលវន្តំ អនុស្សទំ|
      block |ទន្តំ អន្តិមសារីរំ តមហំ ព្រូមិ ព្រាហ្មណំ។|
    count |៦៣០|
      block |វារិ បោក្ខរបត្តេវ អារគ្គេរិវ សាសបោ|
      block |យោ ន លិម្បតិ កាមេសុ តមហំ ព្រូមិ ព្រាហ្មណំ។|
    count |៦៣១|
      block |យោ ទុក្ខស្ស បជានាតិ ឥធេវ ខយមត្តនោ|
      block |បន្នភារំ វិសំយុត្តំ តមហំ ព្រូមិ ព្រាហ្មណំ។|
    count |៦៣២|
      block |គម្ភីរបញ្ញំ មេធាវិំ មគ្គាមគ្គស្ស កោវិទំ|
      block |ឧត្តមត្ថមនុប្បត្តំ តមហំ ព្រូមិ ព្រាហ្មណំ។|
    count |៦៣៣|
      block |អសំសដ្ឋំ គហដ្ឋេហិ អនាគារេហិ ចូភយំ|
      block |អនោកសារិមប្បិច្ឆំ តមហំ ព្រូមិ ព្រាហ្មណំ។|
    count |៦៣៤|
      block |និធាយ ទណ្ឌំ ភូតេសុ តសេសុ ថាវរេសុ ច|
      block |យោ ន ហន្តិ ន ឃាតេតិ តមហំ ព្រូមិ ព្រាហ្មណំ។|
    count |៦៣៥|
      block |អវិរុទ្ធំ វិរុទ្ធេសុ អត្តទណ្ឌេសុ និព្ពុតំ|
      block |សាទានេសុ អនាទានំ តមហំ ព្រូមិ ព្រាហ្មណំ។|
    count |៦៣៦|
      block |យស្ស រាគោ ច ទោសោ ច មានោ មក្ខោ ច បាតិតោ|
      block |សាសបោរិវ អារគ្គា តមហំ ព្រូមិ ព្រាហ្មណំ។|
    count |៦៣៧|
      block |អកក្កសំ វិញ្ញាបនិំ គិរំ សច្ចមុទីរយេ|
      block |យាយ នាភិសជេ កញ្ចិ តមហំ ព្រូមិ ព្រាហ្មណំ។|
    count |៦៣៨|
      block |យោធ ទីឃំ វ រស្សំ វា អណុំ ថូលំ សុភាសុភំ|
      block |លោកេ អទិន្នំ នាទិយតិ តមហំ ព្រូមិ ព្រាហ្មណំ។|
    count |៦៣៩|
      block |អាសា យស្ស ន វិជ្ជន្តិ អស្មិំ លោកេ បរម្ហិ ច|
      block |និរាសាសំ វិសំយុត្តំ តមហំ ព្រូមិ ព្រាហ្មណំ។|
    count |៦៤០|
      block |យស្សាលយា ន វិជ្ជន្តិ អញ្ញាយ អកថំកថី|
      block |អមតោគធមនុប្បត្តំ តមហំ ព្រូមិ ព្រាហ្មណំ។|
    count |៦៤១|
      block |យោធ បុញ្ញញ្ច បាបញ្ច ឧភោ សង្គមុបច្ចគា|
      block |អសោកំ វិរជំ សុទ្ធំ តមហំ ព្រូមិ ព្រាហ្មណំ។|
    count |៦៤២|
      block |ចន្ទំវ វិមលំ សុទ្ធំ វិប្បសន្នមនាវិលំ|
      block |នន្ទីភវបរិក្ខីណំ តមហំ ព្រូមិ ព្រាហ្មណំ។|
    count |៦៤៣|
      block |យោមំ បលិបថំ ទុគ្គំ សំសារំ មោហមច្ចគា|
      block |តិណ្ណោ បារង្គតោ ឈាយី អនេជោ អកថំកថី|
      block |អនុបាទាយ និព្ពុតោ តមហំ ព្រូមិ ព្រាហ្មណំ។|
    count |៦៤៤|
      block |យោធ កាមេ បហន្ត្វាន អនាគារោ បរិព្ពជេ|
      block |កាមភវបរិក្ខីណំ តមហំ ព្រូមិ ព្រាហ្មណំ។|
    count |៦៤៥|
      block |យោធ តណ្ហំ បហន្ត្វាន អនាគារោ បរិព្ពជេ|
      block |តណ្ហាភវបរិក្ខីណំ តមហំ ព្រូមិ ព្រាហ្មណំ។|
    count |៦៤៦|
      block |ហិត្វា មានុសកំ យោគំ ទិព្ពំ យោគំ ឧបច្ចគា|
      block |សព្ពយោគវិសំយុត្តំ តមហំ ព្រូមិ ព្រាហ្មណំ។|
    count |៦៤៧|
      block |ហិត្វា រតិញ្ច អរតិំ សីតិភូតំ និរូបធិំ|
      block |សព្ពលោកាភិភុំ វីរំ តមហំ ព្រូមិ ព្រាហ្មណំ។|
    count |៦៤៨|
      block |ចុតិំ យោ វេទិ ត្តានំ ឧបបត្តិញ្ច សព្ពសោ|
      block |អសត្តំ សុគតំ ពុទ្ធំ តមហំ ព្រូមិ ព្រាហ្មណំ។|
    count |៦៤៩|
      block |យស្ស គតិំ ន ជានន្តិ ទេវា គន្ធព្ពមានុសា|
      block |ខីណាសវំ អរហន្តំ តមហំ ព្រូមិ ព្រាហ្មណំ។|
    count |៦៥០|
      block |យស្ស បុរេ ច បច្ឆា ច មជ្ឈេ ច នត្ថិ កិញ្ចនំ|
      block |អកិញ្ចនំ អនាទានំ តមហំ ព្រូមិ ព្រាហ្មណំ។|
    count |៦៥១|
      block |ឧសភំ បវរំ វីរំ មហេសិំ វិជិតាវិនំ|
      block |អនេជំ ន្ហាតកំ ពុទ្ធំ តមហំ ព្រូមិ ព្រាហ្មណំ។|
    count |៦៥២|
      block |បុព្ពេនិវាសំ យោ វេទិ សគ្គាបាយញ្ច បស្សតិ|
      block |អថោ ជាតិក្ខយំ បត្តោ តមហំ ព្រូមិ ព្រាហ្មណំ។|
    count |៦៥៣|
      block |សមញ្ញា ហេសា លោកស្មិំ នាមគោត្តំ បកប្បិតំ|
      block |សម្មុច្ចា សមុទាគតំ តត្ថ តត្ថ បកប្បិតំ។|
    count |៦៥៤|
      block |ទីឃរត្តមនុសយិតំ ទិដ្ឋិគតមជានតំ|
      block |អជានន្តា នោ បព្រុវន្តិ ជាតិយា ហោតិ ព្រាហ្មណោ។|
    count |៦៥៥|
      block |ន ជច្ចា ព្រាហ្មណោ ហោតិ ន ជច្ចា ហោតិ អព្រាហ្មណោ|
      block |កម្មុនា ព្រាហ្មណោ ហោតិ កម្មុនា ហោតិ អព្រាហ្មណោ។|
    count |៦៥៦|
      block |កស្សកោ កម្មុនា ហោតិ សិប្បិកោ ហោតិ កម្មុនា|
      block |វាណិជោ កម្មុនា ហោតិ បេស្សិកោ ហោតិ កម្មុនា។|
    count |៦៥៧|
      block |ចោរោបិ កម្មុនា ហោតិ យោធាជីវោបិ កម្មុនា|
      block |យាជកោ កម្មុនា ហោតិ រាជាបិ ហោតិ កម្មុនា។|
    count |៦៥៨|
      block |ឯវមេតំ យថាភូតំ កម្មំ បស្សន្តិ បណ្ឌិតា|
      block |បដិច្ចសមុប្បាទទស្សា កម្មវិបាកកោវិទា។|
    count |៦៥៩|
      block |កម្មុនា វត្តតិ លោកោ កម្មុនា វត្តតិ បជា|
      block |កម្មនិពន្ធនា សត្តា រថស្សាណីវ យាយតោ។|
    count |៦៦០|
      block |តបេន ព្រហ្មចរិយេន សំយមេន ទមេន ច|
      block |ឯតេន ព្រាហ្មណោ ហោតិ ឯតំ ព្រាហ្មណមុត្តមំ។|
    count |៦៦១|
      block |តីហិ វិជ្ជាហិ សម្បន្នោ សន្តោ ខីណបុនព្ភវោ|
      block |ឯវំ វាសេដ្ឋ ជានាហិ ព្រហ្មា សក្កោ វិជានតន្តិ។|
    block |ឯវំ វុត្តេ វាសេដ្ឋភារទ្វាជា មាណវា ភគវន្តំ ឯតទវោចុំ អភិក្កន្តំ ភោ គោតម…បេ។… ឧបាសកេ នោ ភវំ គោតមោ ធារេតុ អជ្ជតគ្គេ បាណុបេតេ សរណំ គតេតិ។|
    stand |វាសេដ្ឋសុត្តំ នវមំ និដ្ឋិតំ។|
  block |១០។ កោកាលិកសុត្តំ|
    block |ឯវំ មេ សុតំ ឯកំ សមយំ ភគវា សាវត្ថិយំ វិហរតិ ជេតវនេ អនាថបិណ្ឌិកស្ស អារាមេ។ អថ ខោ កោកាលិកោ ភិក្ខុ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ កោកាលិកោ ភិក្ខុ ភគវន្តំ ឯតទវោច បាបិច្ឆា ភន្តេ សារិបុត្តមោគ្គល្លានា បាបិកានំ ឥច្ឆានំ វសំ គតាតិ។|
    block |ឯវំ វុត្តេ ភគវា កោកាលិកំ ភិក្ខុំ ឯតទវោច មា ហេវំ កោកាលិក មា ហេវំ កោកាលិក។ បសាទេហិ កោកាលិក សារិបុត្តមោគ្គល្លានេសុ ចិត្តំ។ បេសលា សារិបុត្តមោគ្គល្លានាតិ។|
    block |ទុតិយម្បិ ខោ…បេ។… តតិយម្បិ ខោ កោកាលិកោ ភិក្ខុ ភគវន្តំ ឯតទវោច កិញ្ចាបិ មេ ភន្តេ ភគវា សទ្ធាយិកោ បច្ចយិកោ អថ ខោ បាបិច្ឆាវ សារិបុត្តមោគ្គល្លានា បាបិកានំ ឥច្ឆានំ វសំ គតាតិ។ តតិយម្បិ ខោ ភគវា កោកាលិកំ ភិក្ខុំ ឯតទវោច មា ហេវំ កោកាលិក មា ហេវំ កោកាលិក។ បសាទេហិ កោកាលិក សារិបុត្តមោគ្គល្លានេសុ ចិត្តំ។ បេសលា សារិបុត្តមោគ្គល្លានាតិ។|
    block |អថ ខោ កោកាលិកោ ភិក្ខុ ឧដ្ឋាយាសនា ភគវន្តំ អភិវាទេត្វា បទក្ខិណំ កត្វា បក្កាមិ។ អចិរប្បក្កន្តស្ស ច កោកាលិកស្ស ភិក្ខុនោ សាសបមត្តីហិ បិឡកាហិ សព្ពោ កាយោ ផុដោ អហោសិ សាសបមត្តិយោ ហុត្វា មុគ្គមត្តិយោ អហេសុំ មុគ្គមត្តិយោ ហុត្វា កឡាយមត្តិយោ អហេសុំ កឡាយមត្តិយោ ហុត្វា កោលដ្ឋិមត្តិយោ អហេសុំ កោលដ្ឋិមត្តិយោ ហុត្វា កោលមត្តិយោ អហេសុំ កោលមត្តិយោ ហុត្វា អាមលកមត្តិយោ អហេសុំ អាមលកមត្តិយោ ហុត្វា ពេឡុវសលាដុកមត្តិយោ អហេសុំ ពេឡុវសលាដុកមត្តិយោ ហុត្វា ពិល្លមត្តិយោ អហេសុំ ពិល្លមត្តិយោ ហុត្វា បភិជ្ជិំសុ បុព្ពញ្ច លោហិតញ្ច បគ្ឃរិំសុ។ អថ ខោ កោកាលិកោ ភិក្ខុ តេនេវាពាធេន កាលមកាសិ។ កាលង្កតោ ច កោកាលិកោ ភិក្ខុ បទុមំ និរយំ ឧបបជ្ជិ សារិបុត្តមោគ្គល្លានេសុ ចិត្តំ អាឃាតេត្វា។|
    block |អថ ខោ ព្រហ្មា សហម្បតិ អភិក្កន្តាយ រត្តិយា អភិក្កន្តវណ្ណោ កេវលកប្បំ ជេតវនំ ឱភាសេត្វា យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ អដ្ឋាសិ។ ឯកមន្តំ ឋិតោ ខោ ព្រហ្មា សហម្បតិ ភគវន្តំ ឯតទវោច កោកាលិកោ ភន្តេ ភិក្ខុ កាលង្កតោ កាលង្កតោ ច ភន្តេ កោកាលិកោ ភិក្ខុ បទុមំ និរយំ ឧបបន្នោ សារិបុត្តមោគ្គល្លានេសុ ចិត្តំ អាឃាតេត្វាតិ។ ឥទមវោច ព្រហ្មា សហម្បតិ ឥទំ វត្វា ភគវន្តំ អភិវាទេត្វា បទក្ខិណំ កត្វា តត្ថេវន្តរធាយិ។|
    block |អថ ខោ ភគវា តស្សា រត្តិយា អច្ចយេន ភិក្ខូ អាមន្តេសិ ឥមំ ភិក្ខវេ រត្តិំ ព្រហ្មា សហម្បតិ អភិក្កន្តាយ រត្តិយា…បេ។… ឥទមវោច ភិក្ខវេ ព្រហ្មា សហម្បតិ ឥទំ វត្វា មំ បទក្ខិណំ កត្វា តត្ថេវន្តរធាយីតិ។|
    block |ឯវំ វុត្តេ អញ្ញតរោ ភិក្ខុ ភគវន្តំ ឯតទវោច កីវទីឃំ នុ ខោ ភន្តេ បទុមេ និរយេ អាយុប្បមាណន្តិ។ ទីឃំ ខោ ភិក្ខុ បទុមេ និរយេ អាយុប្បមាណំ តំ ន សុករំ សង្ខាតុំ ឯត្តកានិ វស្សានិ ឥតិ វា ឯត្តកានិ វស្សសតានិ ឥតិ វា ឯត្តកានិ វស្សសហស្សានិ ឥតិ វា ឯត្តកានិ វស្សសតសហស្សានិ ឥតិ វាតិ។ សក្កា បន ភន្តេ ឧបមា កាតុន្តិ។ សក្កា ភិក្ខូតិ ភគវា អវោច|
    block |សេយ្យថាបិ ភិក្ខុ វីសតិខារិកោ កោសលកោ តិលវាហោ តតោ បុរិសោ វស្សសតស្ស វស្សសតស្ស អច្ចយេន ឯកមេកំ តិលំ ឧទ្ធរេយ្យ។ ខិប្បតរំ ខោ សោ ភិក្ខុ វីសតិខារិកោ កោសលកោ តិលវាហោ ឥមិនា ឧបក្កមេន បរិក្ខយំ បរិយាទានំ គច្ឆេយ្យ នត្វេវ ឯកោ អព្ពុទោ និរយោ។ សេយ្យថាបិ ភិក្ខុ វីសតិ អព្ពុទា និរយា ឯវមេកោ និរព្ពុទោ និរយោ។ សេយ្យថាបិ ភិក្ខុ វីសតិ និរព្ពុទា និរយា ឯវមេកោ អពពោ និរយោ។ សេយ្យថាបិ ភិក្ខុ វីសតិ អពពា និរយា ឯវមេកោ អហហោ និរយោ។ សេយ្យថាបិ ភិក្ខុ វីសតិ អហហា និរយា ឯវមេកោ អដដោ និរយោ។ សេយ្យថាបិ ភិក្ខុ វីសតិ អដដា និរយា ឯវមេកោ កុមុទោ និរយោ។ សេយ្យថាបិ ភិក្ខុ វីសតិ កុមុទា និរយា ឯវមេកោ សោគន្ធិកោ និរយោ។ សេយ្យថាបិ ភិក្ខុ វីសតិ សោគន្ធិកា និរយា ឯវមេកោ ឧប្បលកោ និរយោ។ សេយ្យថាបិ ភិក្ខុ វីសតិ ឧប្បលកា និរយា ឯវមេកោ បុណ្ឌរីកោ និរយោ។ សេយ្យថាបិ ភិក្ខុ វីសតិ បុណ្ឌរីកា និរយា ឯវមេកោ បទុមោ និរយោ។ បទុមំ ខោ បន ភិក្ខុ និរយំ កោកាលិកោ ភិក្ខុ ឧបបន្នោ សារិបុត្តមោគ្គល្លានេសុ ចិត្តំ អាឃាតេត្វាតិ។ ឥទមវោច ភគវា ឥទំ វត្វាន សុគតោ អថាបរំ ឯតទវោច សត្ថា|
    count |៦៦២|
      block |បុរិសស្ស ហិ ជាតស្ស កុឋារី ជាយតេ មុខេ|
      block |យាយ ឆិន្ទតិ អត្តានំ ពាលោ ទុព្ភាសិតំ ភណំ។|
    count |៦៦៣|
      block |យោ និន្ទិយំ បសំសតិ តំ វា និន្ទតិ យោ បសំសិយោ|
      block |វិចិនាតិ មុខេន សោ កលិំ កលិនា តេន សុខំ ន វិន្ទតិ។|
    count |៦៦៤|
      block |អប្បមត្តោ អយំ កលិ យោ អក្ខេសុ ធនបរាជយោ|
      block |សព្ពស្សាបិ សហាបិ អត្តនា អយមេវ មហត្តរោ កលិ|
      block |យោ សុគតេសុ មនំ បទោសយេ។|
    count |៦៦៥|
      block |សតំ សហស្សានំ និរព្ពុទានំ ឆត្តិំសតិ បញ្ច ច អព្ពុទានិ|
      block |យមរិយគរហី និរយំ ឧបេតិ វាចំ មនញ្ច បណិធាយ បាបកំ។|
    count |៦៦៦|
      block |អភូតវាទី និរយំ ឧបេតិ យោ វាបិ កត្វា ន ករោមិចាហ|
      block |ឧភោបិ តេ បេច្ច សមា ភវន្តិ និហីនកម្មា មនុជា បរត្ថ។|
    count |៦៦៧|
      block |យោ អប្បទុដ្ឋស្ស នរស្ស ទុស្សតិ សុទ្ធស្ស បោសស្ស អនង្គណស្ស|
      block |តមេវ ពាលំ បច្ចេតិ បាបំ សុខុមោ រជោ បដិវាតំវ ខិត្តោ។|
    count |៦៦៨|
      block |យោ លោភគុណេ អនុយុត្តោ សោ វចសា បរិភាសតិ អញ្ញេ|
      block |អសទ្ធោ កទរិយោ អវទញ្ញូ មច្ឆរិ បេសុណិយំ អនុយុត្តោ។|
    count |៦៦៩|
      block |មុខទុគ្គ វិភូត អនរិយ ភូនហុ បាបក ទុក្កដការិ|
      block |បុរិសន្ត កលី អវជាត មា ពហុភាណិធ នេរយិកោសិ។|
    count |៦៧០|
      block |រជមាកិរសី អហិតាយ សន្តេ គរហសិ កិព្ពិសការី|
      block |ពហូនិ ទុច្ចរិតានិ ចរិត្វា គច្ឆសិ ខោ បបតំ ចិររត្តំ។|
    count |៦៧១|
      block |ន ហិ នស្សតិ កស្សចិ កម្មំ ឯតិ ហតំ លភតេវ សុវាមិ|
      block |ទុក្ខំ មន្ទោ បរលោកេ អត្តនិ បស្សតិ កិព្ពិសការី។|
    count |៦៧២|
      block |អយោសង្កុសមាហតដ្ឋានំ តិណ្ហធារមយសូលមុបេតិ|
      block |អថ តត្តអយោគុឡសន្និភំ ភោជនមត្ថិ តថា បតិរូបំ។|
    count |៦៧៣|
      block |ន ហិ វគ្គុ វទន្តិ វទន្តា នាភិជវន្តិ ន តាណមុបេន្តិ|
      block |អង្គារេ សន្ថតេ សយន្តិ គិនិសម្បជ្ជលិតំ បវិសន្តិ។|
    count |៦៧៤|
      block |ជាលេន ច ឱនហិយាន តត្ថ ហនន្តិ អយោមយកុដេភិ|
      block |អន្ធំវ តិមិសមាយន្តិ តំ វិតតញ្ហិ យថា មហិកាយោ។|
    count |៦៧៥|
      block |អថ លោហមយំ បន កុម្ភិំ គិនិសម្បជ្ជលិតំ បវិសន្តិ|
      block |បច្ចន្តិ ហិ តាសុ ចិររត្តំ អគ្គិនិសមាសុ សមុប្បិលវាតេ។|
    count |៦៧៦|
      block |អថ បុព្ពលោហិតមិស្សេ តត្ថ កិំ បច្ចតិ កិព្ពិសការី|
      block |យំ យំ ទិសកំ អធិសេតិ តត្ថ កិលិស្សតិ សម្ផុសមានោ។|
    count |៦៧៧|
      block |បុឡវាវសថេ សលិលស្មិំ តត្ថ កិំ បច្ចតិ កិព្ពិសការី|
      block |គន្តុំ ន ហិ តីរមបត្ថិ សព្ពសមា ហិ សមន្តកបល្លា។|
    count |៦៧៨|
      block |អសិបត្តវនំ បន តិណ្ហំ តំ បវិសន្តិ សមុច្ឆិទគត្តា|
      block |ជិវ្ហំ ពលិសេន គហេត្វា អារជយារជយា វិហនន្តិ។|
    count |៦៧៩|
      block |អថ វេតរណិំ បន ទុគ្គំ តិណ្ហធារខុរធារមុបេន្តិ|
      block |តត្ថ មន្ទា បបតន្តិ បាបករា បាបានិ ករិត្វា។|
    count |៦៨០|
      block |ខាទន្តិ ហិ តត្ថ រុទន្តេ សាមា សពលា កាកោលគណា ច|
      block |សោណា សិង្គាលា បដិគិទ្ធា កុលលា វាយសា ច វិតុទន្តិ។|
    count |៦៨១|
      block |កិច្ឆា វតយំ ឥធ វុត្តិ យំ ជនោ ផុសតិ កិព្ពិសការី|
      block |តស្មា ឥធ ជីវិតសេសេ កិច្ចករោ សិយា នរោ ន ចប្បមជ្ជេ។|
    count |៦៨២|
      block |តេ គណិតា វិទូហិ តិលវាហា យេ បទុមេ និរយេ ឧបនីតា|
      block |នហុតានិ ហិ កោដិយោ បញ្ច ភវន្តិ ទ្វាទស កោដិសតានិ បុនញ្ញា។|
    count |៦៨៣|
      block |យាវ ទុខា និរយា ឥធ វុត្តា តត្ថបិ តាវ ចិរំ វសិតព្ពំ|
      block |តស្មា សុចិបេសលសាធុគុណេសុ វាចំ មនំ សតតំ បរិរក្ខេតិ។|
    stand |កោកាលិកសុត្តំ ទសមំ និដ្ឋិតំ។|
  block |១១។ នាលកសុត្តំ|
    count |៦៨៤|
      block |អានន្ទជាតេ តិទសគណេ បតីតេ សក្កញ្ច ឥន្ទំ សុចិវសនេ ច ទេវេ|
      block |ទុស្សំ គហេត្វា អតិរិវ ថោមយន្តេ អសិតោ ឥសិ អទ្ទស ទិវាវិហារេ។|
    count |៦៨៥|
      block |ទិស្វាន ទេវេ មុទិតមនេ ឧទគ្គេ ចិត្តិំ ករិត្វាន ឥទមវោច តត្ថ|
      block |កិំ ទេវសង្ឃោ អតិរិវ កល្យរូបោ ទុស្សំ គហេត្វា រមយថ កិំ បដិច្ច។|
    count |៦៨៦|
      block |យទាបិ អាសី អសុរេហិ សង្គមោ ជយោ សុរានំ អសុរា បរាជិតា។|
      block |តទាបិ នេតាទិសោ លោមហំសនោ កិមព្ភុតំ ទដ្ឋុ មរូ បមោទិតា។|
    count |៦៨៧|
      block |សេឡេន្តិ គាយន្តិ ច វាទយន្តិ ច ភុជានិ ផោដេន្តិ ច នច្ចយន្តិ ច|
      block |បុច្ឆាមិ វោហំ មេរុមុទ្ធវាសិនេ ធុនាថ មេ សំសយំ ខិប្ប មារិសា។|
    count |៦៨៨|
      block |សោ ពោធិសត្តោ រតនវរោ អតុល្យោ មនុស្សលោកេ ហិតសុខត្ថាយ ជាតោ|
      block |សក្យាន គាមេ ជនបទេ លុម្ពិនេយ្យេ តេនម្ហ តុដ្ឋា អតិរិវ កល្យរូបា។|
    count |៦៨៩|
      block |សោ សព្ពសត្តុត្តមោ អគ្គបុគ្គលោ នរាសភោ សព្ពបជានមុត្តមោ|
      block |វត្តេស្សតិ ចក្កមិសិវ្ហយេ វនេ នទំវ សីហោ ពលវា មិគាភិភូ។|
    count |៦៩០|
      block |តំ សទ្ទំ សុត្វា តុរិតមវសរី សោ សុទ្ធោទនស្ស តទ ភវនំ ឧបាវិសិ|
      block |និសជ្ជ តត្ថ ឥទមវោចាសិ សក្យេ កុហិំ កុមារោ អហមបិ ទដ្ឋុកាមោ។|
    count |៦៩១|
      block |តតោ កុមារំ ជលិតមិវ សុវណ្ណំ ឧក្កាមុខេវ សុកុសលសម្បហដ្ឋំ|
      block |ទទ្ទល្លមានំ សិរិយា អនោមវណ្ណំ ទស្សេសុ បុត្តំ អសិតវ្ហយស្ស សក្យា។|
    count |៦៩២|
      block |ទិស្វា កុមារំ សិខិមិវ បជ្ជលន្តំ តារាសភំវ នភសិគមំ វិសុទ្ធំ|
      block |សូរិយំ តបន្តំ សរទរិវព្ភមុត្តំ អានន្ទជាតោ វិបុលមលត្ថ បីតិំ។|
    count |៦៩៣|
      block |អនេកសាខញ្ច សហស្សមណ្ឌលំ ឆត្តំ មរូ ធារយុមន្តលិក្ខេ|
      block |សុវណ្ណទណ្ឌា វីតិបតន្តិ ចាមរា ន ទិស្សរេ ចាមរឆត្តគាហកា។|
    count |៦៩៤|
      block |ទិស្វា ជដី កណ្ហសិរិវ្ហយោ ឥសិ សុវណ្ណនិក្ខំ វិយ បណ្ឌុកម្ពលេ|
      block |សេតញ្ច ឆត្តំ ធរិយន្ត មុទ្ធនិ ឧទគ្គចិត្តោ សុមនោ បដិគ្គហេ។|
    count |៦៩៥|
      block |បដិគ្គហេត្វា បន សក្យបុង្គវំ ជិគីសតោ លក្ខណមន្តបារគូ|
      block |បសន្នចិត្តោ គិរមព្ភុទីរយិ អនុត្តរាយំ ទ្វិបទានមុត្តមោ។|
    count |៦៩៦|
      block |អថត្តនោ គមនមនុស្សរន្តោ អកល្យរូបោ គឡយតិ អស្សុកានិ|
      block |ទិស្វាន សក្យា ឥសិមវោចុំ រុទន្តំ|
      block |នោ ចេ កុមារេ ភវិស្សតិ អន្តរាយោ។|
    count |៦៩៧|
      block |ទិស្វាន សក្យេ ឥសិមវោច អកល្យេ នាហំ កុមារេ អហិតមនុស្សរាមិ|
      block |ន ចាបិមស្ស ភវិស្សតិ អន្តរាយោ ន ឱរកាយំ អធិមានសា ភវាថ។|
    count |៦៩៨|
      block |សម្ពោធិយគ្គំ ផុសិស្សតាយំ កុមារោ សោ ធម្មចក្កំ បរមវិសុទ្ធទស្សី|
      block |វត្តេស្សតាយំ ពហុជនហិតានុកម្បី វិត្ថារិកស្ស ភវិស្សតិ ព្រហ្មចរិយំ។|
    count |៦៩៩|
      block |មមញ្ច អាយុ ន ចិរមិធាវសេសោ អថន្តរា មេ ភវិស្សតិ កាលកិរិយា|
      block |សោហំ ន សោស្សំ អសមធុរស្ស ធម្មំ តេនម្ហិ អដ្ដោ ព្យសនំគតោ អឃាវី។|
    count |៧០០|
      block |សោ សាកិយានំ វិបុលំ ជនេត្វា បីតិំ អន្តេបុរម្ហា និគ្គមា ព្រហ្មចារី|
      block |សោ ភាគិនេយ្យំ សយំ អនុកម្បមានោ សមាទបេសិ អសមធុរស្ស ធម្មេ។|
    count |៧០១|
      block |ពុទ្ធោតិ ឃោសំ យទ បរតោ សុណាសិ សម្ពោធិបត្តោ វិវរតិ ធម្មមគ្គំ|
      block |គន្ត្វាន តត្ថ សមយំ បរិបុច្ឆមានោ ចរស្សុ តស្មិំ ភគវតិ ព្រហ្មចរិយំ។|
    count |៧០២|
      block |តេនានុសិដ្ឋោ ហិតមនេន តាទិនា អនាគតេ បរមវិសុទ្ធទស្សិនា|
      block |សោ នាលកោ ឧបចិតបុញ្ញសញ្ចយោ ជិនំ បតិក្ខំ បរិវសិ រក្ខិតិន្ទ្រិយោ។|
    count |៧០៣|
      block |សុត្វាន ឃោសំ ជិនវរចក្កវត្តនេ គន្ត្វាន ទិស្វា ឥសិនិសភំ បសន្នោ|
      block |មោនេយ្យសេដ្ឋំ មុនិបវរំ អបុច្ឆិ សមាគតេ អសិតាវ្ហយស្ស សាសនេតិ។|
    stand |វត្ថុគាថា និដ្ឋិតា។|
    count |៧០៤|
      block |អញ្ញាតមេតំ វចនំ អសិតស្ស យថាតថំ|
      block |តំ តំ គោតម បុច្ឆាមិ សព្ពធម្មាន បារគុំ។|
    count |៧០៥|
      block |អនគារិយុបេតស្ស ភិក្ខាចរិយំ ជិគីសតោ|
      block |មុនិ បព្រូហិ មេ បុដ្ឋោ មោនេយ្យំ ឧត្តមំ បទំ។|
    count |៧០៦|
      block |មោនេយ្យំ តេ ឧបញ្ញិស្សំ ឥតិ ភគវា ទុក្ករំ ទុរភិសម្ភវំ|
      block |ហន្ទ តេ នំ បវក្ខាមិ សន្ថម្ភស្សុ ទឡ្ហោ ភវ។|
    count |៧០៧|
      block |សមានភាគំ កុព្ពេថ គាមេ អក្កុដ្ឋវន្ទិតំ|
      block |មនោបទោសំ រក្ខេយ្យ សន្តោ អនុណ្ណតោ ចរេ។|
    count |៧០៨|
      block |ឧច្ចាវចា និច្ឆរន្តិ ទាយេ អគ្គិសិខូបមា|
      block |នារិយោ មុនិំ បលោភេន្តិ តាសុ តំ មា បលោភយុំ។|
    count |៧០៩|
      block |វិរតោ មេថុនា ធម្មា ហិត្វា កាមេ បរោបរេ|
      block |អវិរុទ្ធោ អសារត្តោ បាណេសុ តសថាវរេ។|
    count |៧១០|
      block |យថា អហំ តថា ឯតេ យថា ឯតេ តថា អហំ|
      block |អត្តានំ ឧបមំ កត្វា ន ហនេយ្យ ន ឃាតយេ។|
    count |៧១១|
      block |ហិត្វា ឥច្ឆញ្ច លោភញ្ច យត្ថ សត្តោ បុថុជ្ជនោ|
      block |ចក្ខុមា បដិបជ្ជេយ្យ តរេយ្យ នរកំ ឥមំ។|
    count |៧១២|
      block |ឩនូទរោ មិតាហារោ អប្បិច្ឆស្ស អលោលុបោ|
      block |សទា ឥច្ឆាយ និច្ឆាតោ អនិច្ឆោ ហោតិ និព្ពុតោ។|
    count |៧១៣|
      block |ស បិណ្ឌចារំ ចរិត្វា វនន្តមភិហារយេ|
      block |ឧបដ្ឋិតោ រុក្ខមូលស្មិំ អាសនូបគតោ មុនិ។|
    count |៧១៤|
      block |ស ឈានបសុតោ ធីរោ វនន្តេ រមិតោ សិយា|
      block |ឈាយេថ រុក្ខមូលស្មិំ អត្តានមភិតោសយំ។|
    count |៧១៥|
      block |តតោ រត្យា វិវសានេ គាមន្តមភិហារយេ|
      block |អវ្ហានំ នាភិនន្ទេយ្យ អភិហារញ្ច គាមតោ។|
    count |៧១៦|
      block |ន មុនី គាមមាគម្ម កុលេសុ សហសា ចរេ|
      block |ឃាសេសនំ ឆិន្នកថោ ន វាចំ បយុតំ ភណេ។|
    count |៧១៧|
      block |អលត្ថំ យទិទំ សាធុ នាលត្ថំ កុសលំ ឥតិ|
      block |ឧភយេនេវ សោ តាទី រុក្ខំវុបនិវត្តតិ។|
    count |៧១៨|
      block |ស បត្តបាណិ វិចរន្តោ អមូគោ មូគសម្មតោ|
      block |អប្បំ ទានំ ន ហីឡេយ្យ ទាតារំ នាវជានិយា។|
    count |៧១៩|
      block |ឧច្ចាវចា ហិ បដិបទា សមណេន បកាសិតា|
      block |ន បារំ ទិគុណំ យន្តិ នយិទំ ឯកគុណំ មុតំ។|
    count |៧២០|
      block |យស្ស ច វិសតា នត្ថិ ឆិន្នសោតស្ស ភិក្ខុនោ|
      block |កិច្ចាកិច្ចប្បហីនស្ស បរិឡាហោ ន វិជ្ជតិ។|
    count |៧២១|
      block |មោនេយ្យំ តេ ឧបញ្ញិស្សំ ខុរធារូបមោ ភវេ|
      block |ជិវ្ហាយ តាលុមាហច្ច ឧទរេ សញ្ញតោ សិយា។|
    count |៧២២|
      block |អលីនចិត្តោ ច សិយា ន ចាបិ ពហុ ចិន្តយេ|
      block |និរាមគន្ធោ អសិតោ ព្រហ្មចរិយបរាយណោ។|
    count |៧២៣|
      block |ឯកាសនស្ស សិក្ខេថ សមណូបាសនស្ស ច|
      block |ឯកត្តំ មោនមក្ខាតំ ឯកោ ចេ អភិរមិស្សសិ|
      block |អថ ភាហិសិ ទសទិសា។|
    count |៧២៤|
      block |សុត្វា ធីរានំ និគ្ឃោសំ ឈាយីនំ កាមចាគិនំ|
      block |តតោ ហិរិញ្ច សទ្ធញ្ច ភិយ្យោ កុព្ពេថ មាមកោ។|
    count |៧២៥|
      block |តំ នទីហិ វិជានាថ សោព្ភេសុ បទរេសុ ច|
      block |សណន្តា យន្តិ កុសោព្ភា តុណ្ហីយន្តិ មហោទធី។|
    count |៧២៦|
      block |យទូនកំ តំ សណតិ យំ បូរំ សន្តមេវ តំ|
      block |អឌ្ឍកុម្ភូបមោ ពាលោ រហទោ បូរោវ បណ្ឌិតោ។|
    count |៧២៧|
      block |យំ សមណោ ពហុំ ភាសតិ ឧបេតំ អត្ថសញ្ហិតំ|
      block |ជានំ សោ ធម្មំ ទេសេតិ ជានំ សោ ពហុ ភាសតិ។|
    count |៧២៨|
      block |យោ ច ជានំ សំយតត្តោ ជានំ ន ពហុ ភាសតិ|
      block |ស មុនី មោនមរហតិ ស មុនី មោនមជ្ឈគាតិ។|
    stand |នាលកសុត្តំ ឯកាទសមំ និដ្ឋិតំ។|
  block |១២។ ទ្វយតានុបស្សនាសុត្តំ|
    block |ឯវំ មេ សុតំ ឯកំ សមយំ ភគវា សាវត្ថិយំ វិហរតិ បុព្ពារាមេ មិគារមាតុបាសាទេ។ តេន ខោ បន សមយេន ភគវា តទហុបោសថេ បន្នរសេ បុណ្ណាយ បុណ្ណមាយ រត្តិយា ភិក្ខុសង្ឃបរិវុតោ អព្ភោកាសេ និសិន្នោ ហោតិ។ អថ ខោ ភគវា តុណ្ហីភូតំ តុណ្ហីភូតំ ភិក្ខុសង្ឃំ អនុវិលោកេត្វា ភិក្ខូ អាមន្តេសិ|
    block |យេ តេ ភិក្ខវេ កុសលា ធម្មា អរិយា និយ្យានិកា សម្ពោធគាមិនោ តេសំ វោ ភិក្ខវេ កុសលានំ ធម្មានំ អរិយានំ និយ្យានិកានំ សម្ពោធគាមីនំ កា ឧបនិសា សវនាយាតិ ឥតិ ចេ ភិក្ខវេ បុច្ឆិតារោ អស្សុ តេ ឯវមស្សុ វចនីយា យាវទេវ ទ្វយតានំ ធម្មានំ យថាភូតំ ញាណាយាតិ។ កិញ្ច ទ្វយតំ វទេថ។|
    block |១ ឥទំ ទុក្ខំ អយំ ទុក្ខសមុទយោតិ អយមេកានុបស្សនា។ អយំ ទុក្ខនិរោធោ អយំ ទុក្ខនិរោធគាមិនី បដិបទាតិ អយំ ទុតិយានុបស្សនា។ ឯវំ សម្មា ទ្វយតានុបស្សិនោ ខោ ភិក្ខវេ ភិក្ខុនោ អប្បមត្តស្ស អាតាបិនោ បហិតត្តស្ស វិហរតោ ទ្វិន្នំ ផលានំ អញ្ញតរំ ផលំ បាដិកង្ខំ ទិដ្ឋេវ ធម្មេ អញ្ញា សតិ វា ឧបាទិសេសេ អនាគាមិតាតិ។|
    block |ឥទមវោច ភគវា។ ឥទំ វត្វាន សុគតោ អថាបរំ ឯតទវោច សត្ថា|
    count |៧២៩|
      block |យេ ទុក្ខំ នប្បជានន្តិ អថោ ទុក្ខស្ស សម្ភវំ|
      block |យត្ថ ច សព្ពសោ ទុក្ខំ អសេសំ ឧបរុជ្ឈតិ|
      block |តញ្ច មគ្គំ ន ជានន្តិ ទុក្ខូបសមគាមិនំ។|
    count |៧៣០|
      block |ចេតោវិមុត្តិហីនា តេ អថោ បញ្ញាវិមុត្តិយា|
      block |អភព្ពា តេ អន្តកិរិយាយ តេ វេ ជាតិជរូបគា។|
    count |៧៣១|
      block |យេ ច ទុក្ខំ បជានន្តិ អថោ ទុក្ខស្ស សម្ភវំ|
      block |យត្ថ ច សព្ពសោ ទុក្ខំ អសេសំ ឧបរុជ្ឈតិ|
      block |តញ្ច មគ្គំ បជានន្តិ ទុក្ខូបសមគាមិនំ។|
    count |៧៣២|
      block |ចេតោវិមុត្តិសម្បន្នា អថោ បញ្ញាវិមុត្តិយា|
      block |ភព្ពា តេ អន្តកិរិយាយ ន តេ ជាតិជរូបគាតិ។|
    block |២ សិយា អញ្ញេនបិ បរិយាយេន សម្មា ទ្វយតានុបស្សនាតិ ឥតិ ចេ ភិក្ខវេ បុច្ឆិតារោ អស្សុ សិយាតិស្សុ វចនីយា។ កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ ឧបធិបច្ចយាតិ អយមេកានុបស្សនា។ ឧបធីនំ ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៣៣|
      block |ឧបធិនិទានា បភវន្តិ ទុក្ខា យេ កេចិ លោកស្មិមនេករូបា|
      block |យោ វេ អវិទ្វា ឧបធិំ ករោតិ បុនប្បុនំ ទុក្ខមុបេតិ មន្ទោ|
      block |តស្មា បជានំ ឧបធិំ ន កយិរា ទុក្ខស្ស ជាតិប្បភវានុបស្សីតិ។|
    block |៣ សិយា អញ្ញេនបិ បរិយាយេន សម្មា ទ្វយតានុបស្សនាតិ ឥតិ ចេ ភិក្ខវេ បុច្ឆិតារោ អស្សុ សិយាតិស្សុ វចនីយា។ កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ អវិជ្ជាបច្ចយាតិ អយមេកានុបស្សនា។ អវិជ្ជាយ ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៣៤|
      block |ជាតិមរណសំសារំ យេ វជន្តិ បុនប្បុនំ|
      block |ឥត្ថភាវញ្ញថាភាវំ អវិជ្ជាយេវ សា គតិ។|
    count |៧៣៥|
      block |អវិជ្ជា ហាយំ មហាមោហោ យេនិទំ សំសិតំ ចិរំ|
      block |វិជ្ជាគតា ច យេ សត្តា ន តេ គច្ឆន្តិ បុនព្ភវន្តិ។|
    block |៤ សិយា អញ្ញេនបិ…បេ។… កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ សង្ខារបច្ចយាតិ អយមេកានុបស្សនា។ សង្ខារានំ ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៣៦|
      block |យំ កិញ្ចិ ទុក្ខំ សម្ភោតិ សព្ពំ សង្ខារបច្ចយា|
      block |សង្ខារានំ និរោធេន នត្ថិ ទុក្ខស្ស សម្ភវោ។|
    count |៧៣៧|
      block |ឯតមាទីនវំ ញត្វា ទុក្ខំ សង្ខារបច្ចយា|
      block |សព្ពសង្ខារសមថា សញ្ញានំ ឧបរោធនា|
      block |ឯវំ ទុក្ខក្ខយោ ហោតិ ឯតំ ញត្វា យថាតថំ។|
    count |៧៣៨|
      block |សម្មទ្ទសា វេទគុនោ សម្មទញ្ញាយ បណ្ឌិតា|
      block |អភិភុយ្យ មារសំយោគំ ន គច្ឆន្តិ បុនព្ភវន្តិ។|
    block |៥ សិយា អញ្ញេនបិ…បេ។… កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ វិញ្ញាណបច្ចយាតិ អយមេកានុបស្សនា។ វិញ្ញាណស្ស ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៣៩|
      block |យំ កិញ្ចិ ទុក្ខំ សម្ភោតិ សព្ពំ វិញ្ញាណបច្ចយា|
      block |វិញ្ញាណស្ស និរោធេន នត្ថិ ទុក្ខស្ស សម្ភវោ។|
    count |៧៤០|
      block |ឯតមាទីនវំ ញត្វា ទុក្ខំ វិញ្ញាណបច្ចយា|
      block |វិញ្ញាណូបសមា ភិក្ខុ និច្ឆាតោ បរិនិព្ពុតោតិ។|
    block |៦ សិយា អញ្ញេនបិ…បេ។… កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ ផស្សបច្ចយាតិ អយមេកានុបស្សនា។ ផស្សស្ស ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៤១|
      block |តេសំ ផស្សបរេតានំ ភវសោតានុសារិនំ|
      block |កុម្មគ្គបដិបន្នានំ អារា សំយោជនក្ខយោ។|
    count |៧៤២|
      block |យេ ច ផស្សំ បរិញ្ញាយ អញ្ញាយុបសមេ រតា|
      block |តេ វេ ផស្សាភិសមយា និច្ឆាតា បរិនិព្ពុតាតិ។|
    block |៧ សិយា អញ្ញេនបិ…បេ។… កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ វេទនាបច្ចយាតិ អយមេកានុបស្សនា។ វេទនានំ ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៤៣|
      block |សុខំ វា យទិ វា ទុក្ខំ អទុក្ខមសុខំ សហ|
      block |អជ្ឈត្តញ្ច ពហិទ្ធា ច យំ កិញ្ចិ អត្ថិ វេទិតំ។|
    count |៧៤៤|
      block |ឯតំ ទុក្ខន្តិ ញត្វាន មោសធម្មំ បលោកិនំ|
      block |ផុស្ស ផុស្ស វយំ បស្សំ ឯវំ តត្ថ វិជានតិ|
      block |វេទនានំ ខយា ភិក្ខុ និច្ឆាតោ បរិនិព្ពុតោតិ។|
    block |៨ សិយា អញ្ញេនបិ…បេ។… កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ តណ្ហាបច្ចយាតិ អយមេកានុបស្សនា។ តណ្ហាយ ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៤៥|
      block |តណ្ហាទុតិយោ បុរិសោ ទីឃមទ្ធាន សំសរំ|
      block |ឥត្ថភាវញ្ញថាភាវំ សំសារំ នាតិវត្តតិ។|
    count |៧៤៦|
      block |ឯតមាទីនវំ ញត្វា តណ្ហំ ទុក្ខស្ស សម្ភវំ|
      block |វីតតណ្ហោ អនាទានោ សតោ ភិក្ខុ បរិព្ពជេតិ។|
    block |៩ សិយា អញ្ញេនបិ…បេ។… កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ ឧបាទានបច្ចយាតិ អយមេកានុបស្សនា។ ឧបាទានានំ ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៤៧|
      block |ឧបាទានបច្ចយា ភវោ ភូតោ ទុក្ខំ និគច្ឆតិ|
      block |ជាតស្ស មរណំ ហោតិ ឯសោ ទុក្ខស្ស សម្ភវោ។|
    count |៧៤៨|
      block |តស្មា ឧបាទានក្ខយា សម្មទញ្ញាយ បណ្ឌិតា|
      block |ជាតិក្ខយំ អភិញ្ញាយ ន គច្ឆន្តិ បុនព្ភវន្តិ។|
    block |១០ សិយា អញ្ញេនបិ…បេ។… កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ អារម្ភបច្ចយាតិ អយមេកានុបស្សនា។ អារម្ភានំ ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៤៩|
      block |យំ កិញ្ចិ ទុក្ខំ សម្ភោតិ សព្ពំ អារម្ភបច្ចយា|
      block |អារម្ភានំ និរោធេន នត្ថិ ទុក្ខស្ស សម្ភវោ។|
    count |៧៥០|
      block |ឯតមាទីនវំ ញត្វា ទុក្ខំ អារម្ភបច្ចយា|
      block |សព្ពារម្ភំ បដិនិស្សជ្ជ អនារម្ភេ វិមុត្តិនោ។|
    count |៧៥១|
      block |ឧច្ឆិន្នភវតណ្ហស្ស សន្តចិត្តស្ស ភិក្ខុនោ|
      block |វិក្ខីណោ ជាតិសំសារោ នត្ថិ តស្ស បុនព្ភវោតិ។|
    block |១១ សិយា អញ្ញេនបិ…បេ។… កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ អាហារបច្ចយាតិ អយមេកានុបស្សនា។ អាហារានំ ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៥២|
      block |យំ កិញ្ចិ ទុក្ខំ សម្ភោតិ សព្ពំ អាហារបច្ចយា|
      block |អាហារានំ និរោធេន នត្ថិ ទុក្ខស្ស សម្ភវោ។|
    count |៧៥៣|
      block |ឯតមាទីនវំ ញត្វា ទុក្ខំ អាហារបច្ចយា|
      block |សព្ពាហារំ បរិញ្ញាយ សព្ពាហារមនិស្សិតោ។|
    count |៧៥៤|
      block |អារោគ្យំ សម្មទញ្ញាយ អាសវានំ បរិក្ខយា|
      block |សង្ខាយ សេវី ធម្មដ្ឋោ សង្ខ្យំ នោបេតិ វេទគូតិ។|
    block |១២ សិយា អញ្ញេនបិ…បេ។… កថញ្ច សិយា។ យំ កិញ្ចិ ទុក្ខំ សម្ភោតិ សព្ពំ ឥញ្ជិតបច្ចយាតិ អយមេកានុបស្សនា។ ឥញ្ជិតានំ ត្វេវ អសេសវិរាគនិរោធា នត្ថិ ទុក្ខស្ស សម្ភវោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៥៥|
      block |យំ កិញ្ចិ ទុក្ខំ សម្ភោតិ សព្ពំ ឥញ្ជិតបច្ចយា|
      block |ឥញ្ជិតានំ និរោធេន នត្ថិ ទុក្ខស្ស សម្ភវោ។|
    count |៧៥៦|
      block |ឯតមាទីនវំ ញត្វា ទុក្ខំ ឥញ្ជិតបច្ចយា|
      block |តស្មា ហិ ឯជំ វោស្សជ្ជ សង្ខារេ ឧបរុន្ធិយ|
      block |អនេជោ អនុបាទានោ សតោ ភិក្ខុ បរិព្ពជេតិ។|
    block |១៣ សិយា អញ្ញេនបិ…បេ។… កថញ្ច សិយា។ និស្សិតស្ស ចលិតំ ហោតីតិ អយមេកានុបស្សនា។ អនិស្សិតោ ន ចលតីតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៥៧|
      block |អនិស្សិតោ ន ចលតិ និស្សិតោ ច ឧបាទិយំ|
      block |ឥត្ថភាវញ្ញថាភាវំ សំសារំ នាតិវត្តតិ។|
    count |៧៥៨|
      block |ឯតមាទីនវំ ញត្វា និស្សយេសុ មហព្ភយំ|
      block |អនិស្សិតោ អនុបាទានោ សតោ ភិក្ខុ បរិព្ពជេតិ។|
    block |១៤ សិយា អញ្ញេនបិ…បេ។… កថញ្ច សិយា។ រូបេហិ ភិក្ខវេ អរូបា សន្តតរាតិ អយមេកានុបស្សនា។ អរូបេហិ និរោធោ សន្តតរោតិ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៥៩|
      block |យេ ច រូបូបគា សត្តា យេ ច អរូបដ្ឋាយិនោ|
      block |និរោធំ អប្បជានន្តា អាគន្តារោ បុនព្ភវំ។|
    count |៧៦០|
      block |យេ ច រូបេ បរិញ្ញាយ អរូបេសុ អសណ្ឋិតា|
      block |និរោធេ យេ វិមុច្ចន្តិ តេ ជនា មច្ចុហាយិនោតិ។|
    block |១៥ សិយា អញ្ញេនបិ…បេ។… កថញ្ច សិយា។ យំ ភិក្ខវេ សទេវកស្ស លោកស្ស សមារកស្ស សព្រហ្មកស្ស សស្សមណព្រាហ្មណិយា បជាយ សទេវមនុស្សាយ ឥទំ សច្ចន្តិ ឧបនិជ្ឈាយិតំ តទមរិយានំ ឯតំ មុសាតិ យថាភូតំ សម្មប្បញ្ញាយ សុទិដ្ឋំ អយមេកានុបស្សនា។ យំ ភិក្ខវេ សទេវកស្ស…បេ។… សទេវមនុស្សាយ ឥទំ មុសាតិ ឧបនិជ្ឈាយិតំ តទមរិយានំ ឯតំ សច្ចន្តិ យថាភូតំ សម្មប្បញ្ញាយ សុទិដ្ឋំ អយំ ទុតិយានុបស្សនា។ ឯវំ សម្មា…បេ។… អថាបរំ ឯតទវោច សត្ថា|
    count |៧៦១|
      block |អនត្តនិ អត្តមានិំ បស្ស លោកំ សទេវកំ|
      block |និវិដ្ឋំ នាមរូបស្មិំ ឥទំ សច្ចន្តិ មញ្ញតិ។|
    count |៧៦២|
      block |យេន យេន ហិ មញ្ញន្តិ តតោ តំ ហោតិ អញ្ញថា|
      block |តញ្ហិ តស្ស មុសា ហោតិ មោសធម្មញ្ហិ ឥត្តរំ។|
    count |៧៦៣|
      block |អមោសធម្មំ និព្ពានំ តទរិយា សច្ចតោ វិទូ|
      block |តេ វេ សច្ចាភិសមយា និច្ឆាតា បរិនិព្ពុតាតិ។|
    block |១៦ សិយា អញ្ញេនបិ បរិយាយេន សម្មា ទ្វយតានុបស្សនាតិ ឥតិ ចេ ភិក្ខវេ បុច្ឆិតារោ អស្សុ សិយាតិស្សុ វចនីយា។ កថញ្ច សិយា។ យំ ភិក្ខវេ សទេវកស្ស លោកស្ស សមារកស្ស សព្រហ្មកស្ស សស្សមណព្រាហ្មណិយា បជាយ សទេវមនុស្សាយ ឥទំ សុខន្តិ ឧបនិជ្ឈាយិតំ តទមរិយានំ ឯតំ ទុក្ខន្តិ យថាភូតំ សម្មប្បញ្ញាយ សុទិដ្ឋំ អយមេកានុបស្សនា។ យំ ភិក្ខវេ សទេវកស្ស…បេ។… សទេវមនុស្សាយ ឥទំ ទុក្ខន្តិ ឧបនិជ្ឈាយិតំ តទមរិយានំ ឯតំ សុខន្តិ យថាភូតំ សម្មប្បញ្ញាយ សុទិដ្ឋំ អយំ ទុតិយានុបស្សនា។ ឯវំ សម្មា ទ្វយតានុបស្សិនោ ខោ ភិក្ខវេ ភិក្ខុនោ អប្បមត្តស្ស អាតាបិនោ បហិតត្តស្ស វិហរតោ ទ្វិន្នំ ផលានំ អញ្ញតរំ ផលំ បាដិកង្ខំ ទិដ្ឋេវ ធម្មេ អញ្ញា សតិ វា ឧបាទិសេសេ អនាគាមិតាតិ។ ឥទមវោច ភគវា។ ឥទំ វត្វាន សុគតោ អថាបរំ ឯតទវោច សត្ថា|
    count |៧៦៤|
      block |រូបា សទ្ទា រសា គន្ធា ផស្សា ធម្មា ច កេវលា|
      block |ឥដ្ឋា កន្តា មនាបា ច យាវតត្ថីតិ វុច្ចតិ។|
    count |៧៦៥|
      block |សទេវកស្ស លោកស្ស ឯតេ វោ សុខសម្មតា|
      block |យត្ថ ចេតេ និរុជ្ឈន្តិ តំ នេសំ ទុក្ខសម្មតំ។|
    count |៧៦៦|
      block |សុខន្តិ ទិដ្ឋមរិយេហិ សក្កាយស្សុបរោធនំ|
      block |បច្ចនីកមិទំ ហោតិ សព្ពលោកេន បស្សតំ។|
    count |៧៦៧|
      block |យំ បរេ សុខតោ អាហុ តទរិយា អាហុ ទុក្ខតោ|
      block |យំ បរេ ទុក្ខតោ អាហុ តទរិយា សុខតោ វិទូ។|
    count |៧៦៨|
      block |បស្ស ធម្មំ ទុរាជានំ សម្បមូឡ្ហេត្ថវិទ្ទសុ|
      block |និវុតានំ តមោ ហោតិ អន្ធការោ អបស្សតំ។|
    count |៧៦៩|
      block |សតញ្ច វិវដំ ហោតិ អាលោកោ បស្សតាមិវ|
      block |សន្តិកេ ន វិជានន្តិ មគ្គា ធម្មស្ស កោវិទា។|
    count |៧៧០|
      block |ភវរាគបរេតេហិ ភវសោតានុសារិភិ|
      block |មារធេយ្យានុបន្នេហិ នាយំ ធម្មោ សុសម្ពុធោ។|
    count |៧៧១|
      block |កោ នុ អញ្ញត្រមរិយេហិ បទំ សម្ពុទ្ធុមរហតិ|
      block |យំ បទំ សម្មទញ្ញាយ បរិនិព្ពន្តិ អនាសវាតិ។|
      block |សច្ចំ ឧបធិ អវិជ្ជា ច សង្ខារេ វិញ្ញាណបញ្ចមំ|
      block |ផស្សវេទនិយា តណ្ហា ឧបាទានារម្ភអាហារា|
      block |ឥញ្ជិតំ ចលិតំ រូបំ សច្ចំ ទុក្ខេន សោឡសាតិ។|
      block |បព្ពជ្ជា ច បធានញ្ច សុភាសិតញ្ច សុន្ទរិ|
      block |មាឃសុត្តំ សភិយោ ច សេលោ សល្លញ្ច វុច្ចតិ។|
      block |វាសេដ្ឋោ ចាបិ កោកាលិ នាលកោ ទ្វយតានុបស្សនា|
      block |ទ្វាទសេតានិ សុត្តានិ មហាវគ្គោតិ វុច្ចតីតិ។|
    block |ឥទមវោច ភគវា។ អត្តមនា តេ ភិក្ខូ ភគវតោ ភាសិតំ អភិនន្ទុន្តិ។ ឥមស្មិំ ច បន វេយ្យាករណស្មិំ ភញ្ញមានេ សដ្ឋិមត្តានំ ភិក្ខូនំ អនុបាទាយ អាសវេហិ ចិត្តានិ វិមុច្ចិំសូតិ។|
    stand |ទ្វយតានុបស្សនាសុត្តំ ទ្វាទសមំ និដ្ឋិតំ។|
    block |តស្សុទ្ទានំ|
    stand |មហាវគ្គោ តតិយោ និដ្ឋិតោ។|
    block |តស្សុទ្ទានំ|
