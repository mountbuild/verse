block |៤០។ បិលិន្ទវច្ឆវគ្គោ|
  block |១។ បិលិន្ទវច្ឆត្ថេរអបទានំ|
    count |១|
      block |នគរេ ហំសវតិយា អាសិំ ទោវារិកោ អហំ|
      block |អក្ខោភំ អមិតំ ភោគំ ឃរេ សន្និចិតំ មម។|
    count |២|
      block |រហោគតោ និសីទិត្វា បហំសិត្វាន មានសំ|
      block |និសជ្ជ បាសាទវរេ ឯវំ ចិន្តេសហំ តទា។|
    stand |ចិន្តនាការោ|
    count |៣|
      block |ពហូ មេធិគតា ភោគា ផីតំ អន្តេបុរំ មម|
      block |រាជាបិ សន្និមន្តេសិ អានន្ទោ បថវិស្សរោ។|
    count |៤|
      block |អយញ្ច ពុទ្ធោ ឧប្បន្នោ អធិច្ចុប្បត្តិកោ មុនិ|
      block |សំវិជ្ជន្តិ ច មេ ភោគា ទានំ ទស្សាមិ សត្ថុនោ។|
    count |៥|
      block |បទុមេន រាជបុត្តេន ទិន្នំ ទានវរំ ជិនេ|
      block |ហត្ថិនាគេ ច បល្លង្កេ អបស្សេនញ្ចនប្បកំ។|
    count |៦|
      block |អហម្បិ ទានំ ទស្សាមិ សង្ឃេ គណវរុត្តមេ|
      block |អទិន្នបុព្ពមញ្ញេសំ ភវិស្សំ អាទិកម្មិកោ។|
    count |៧|
      block |ចិន្តេត្វាហំ ពហុវិធំ យាគេ យស្ស សុខំផលំ|
      block |បរិក្ខារទានមទ្ទក្ខិំ មម សង្កប្បបូរណំ។|
    count |៨|
      block |បរិក្ខារានិ ទស្សាមិ សង្ឃេ គណវរុត្តមេ|
      block |អទិន្នបុព្ពមញ្ញេសំ ភវិស្សំ អាទិកម្មិកោ។|
    stand |ទានវត្ថុសម្បាទនំ|
    count |៩|
      block |នឡការេ ឧបាគម្ម ឆត្តំ ការេសិ តាវទេ|
      block |ឆត្តសតសហស្សានិ ឯកតោ សន្និបាតយិំ។|
    count |១០|
      block |ទុស្សសតសហស្សានិ ឯកតោ សន្និបាតយិំ|
      block |បត្តសតសហស្សានិ ឯកតោ សន្និបាតយិំ។|
    count |១១|
      block |វាសិយោ សត្ថកេ ចាបិ សូចិយោ នខឆេទនេ|
      block |ហេដ្ឋាឆត្តេ ឋបាបេសិំ ការេត្វា តទនុច្ឆវេ។|
    count |១២|
      block |វិធូបនេ តាលវណ្ដេ មោរហត្ថេ ច ចាមរេ|
      block |បរិស្សាវនេ តេលធារេ ការយិំ តទនុច្ឆវេ។|
    count |១៣|
      block |សូចិឃរេ អំសពទ្ធេ អថោបិ កាយពន្ធនេ|
      block |អាធារកេ ច សុកតេ ការយិំ តទនុច្ឆវេ។|
    count |១៤|
      block |បរិភោគភាជនេ ច អថោបិ លោហថាលកេ|
      block |ភេសជ្ជេ បូរយិត្វាន ហេដ្ឋាឆត្តេ ឋបេសហំ។|
    count |១៥|
      block |វចំ ឧសីរំ លដ្ឋិមធុំ បិប្ផលី មរិចានិ ច|
      block |ហរីតកិំ សិង្គីវេរំ សព្ពំ បូរេសិ ភាជនេ។|
    count |១៦|
      block |ឧបាហនា បាទុកាយោ អថោ ឧទកបុញ្ឆនេ|
      block |កត្តរទណ្ឌេ សុកតេ ការយិំ តទនុច្ឆវេ។|
    count |១៧|
      block |ឱសធញ្ជននាឡី ច សលាកា ធម្មកុត្តរា|
      block |កុញ្ចិកា បញ្ចវណ្ណេហិ សិព្ពិតេ កុញ្ចិកាឃរេ។|
    count |១៨|
      block |អាយោគេ ធូមនេត្តេ ច អថោបិ ទីបធារកេ|
      block |តុម្ពកេ ច ករណ្ឌេ ច ការយិំ តទនុច្ឆវេ។|
    count |១៩|
      block |សណ្ឌាសេ បិប្ផលេ ចេវ អថោបិ មលហារកេ|
      block |ភេសជ្ជថវិកេ ចេវ ការយិំ តទនុច្ឆវេ។|
    count |២០|
      block |អាសន្ទិយោ បីឋកេ ច បល្លង្កេ ចតុរោមយេ|
      block |តទនុច្ឆវេ ការយិត្វា ហេដ្ឋាឆត្តេ ឋបេសហំ។|
    count |២១|
      block |ឧណ្ណាភិសី តូលភិសី អថោបិ បីឋិកាភិសី|
      block |ពិម្ពោហនេ ច សុកតេ ការយិំ តទនុច្ឆវេ។|
    count |២២|
      block |កុរុវិន្ទេ មធុសិត្ថេ តេលំ ហត្ថប្បតាបកំ|
      block |សិបាដិផលកេ សុចី មញ្ចំ អត្ថរណេន ច។|
    count |២៣|
      block |សេនាសនេ បាទបុញ្ឆេ សយនាសនទណ្ឌកេ|
      block |ទន្តបោណេ ច អាដលី សីសាលេបនគន្ធកេ។|
    count |២៤|
      block |អរណី ផលបីឋេ ច បត្តបិធានថាលកេ|
      block |ឧទកស្ស កដច្ឆូ ច ចុណ្ណកំ រជនម្ពណំ។|
    count |២៥|
      block |សម្មជ្ជនំ ឧទបត្តំ តថា វស្សិកសាដិកំ|
      block |និសីទនំ កណ្ឌុច្ឆាទិ អថ អន្តរវាសកំ។|
    count |២៦|
      block |ឧត្តរាសង្គសង្ឃាដី នត្ថុកំ មុខសោធនំ|
      block |ពិឡង្គលោណំ បហូតញ្ច មធុញ្ច ទធិបានកំ។|
    count |២៧|
      block |ធូបំ សិត្ថំ បិលោតិញ្ច មុខបុញ្ឆនសុត្តកំ|
      block |ទាតព្ពំ នាម យំ អត្ថិ យញ្ច កប្បតិ សត្ថុនោ។|
    count |២៨|
      block |សព្ពមេតំ សមានេត្វា អានន្ទំ ឧបសង្កមិំ|
      block |ឧបសង្កម្ម រាជានំ ជនេតារំ មហេសិនោ|
      block |សិរសា អភិវាទេត្វា ឥទំ វចនមព្រវិំ។|
    stand |ទានោកាសយាចនា|
    count |២៩|
      block |ឯកតោ ជាតសំវទ្ធា ឧភិន្នំ ឯកតោ មនំ|
      block |សាធារណា សុខទុក្ខេ ឧភោ ច អនុវត្តកា។|
    count |៣០|
      block |អត្ថិ ចេតសិកំ ទុក្ខំ តវាធេយ្យំ អរិន្ទម|
      block |យទិ សក្កោសិ តំ ទុក្ខំ វិនោទេយ្យាសិ ខត្តិយ។|
    count |៣១|
      block |តវ ទុក្ខំ មម ទុក្ខំ ឧភិន្នំ ឯកតោ មនោ|
      block |និដ្ឋិតន្តិ វិជានាហិ មមាធេយ្យំ សចេ តុវំ។|
    count |៣២|
      block |ជានាហិ ខោ មហារាជ ទុក្ខំ មេ ទុព្ពិនោទយំ|
      block |បហុ សមានោ គជ្ជសុ ឯកំ តេ ទុច្ចជំ វរំ។|
    count |៣៣|
      block |យាវតា វិជិតេ អត្ថិ យាវតា មម ជីវិតំ|
      block |ឯតេហិ យទិ តេ អត្ថោ ទស្សាមិ អវិកម្បិតោ។|
    count |៣៤|
      block |គជ្ជិតំ ខោ តយា ទេវ មិច្ឆា តំ ពហុ គជ្ជិតំ|
      block |ជានិស្សាមិ តុវំ អជ្ជ សព្ពធម្មេ បតិដ្ឋិតំ។|
    count |៣៥|
      block |អតិពាឡ្ហំ និបីឡេសិ ទទមានស្ស មេ សតោ|
      block |កិំ តេ មេ បីឡិតេនត្ថោ បត្ថិតំ តេ កថេហិ មេ។|
    count |៣៦|
      block |ឥច្ឆាមហំ មហារាជ ពុទ្ធសេដ្ឋំ អនុត្តរំ|
      block |ភោជយិស្សាមិ សម្ពុទ្ធំ វជ្ជំ មេ មាហុ ជីវិតំ។|
    count |៣៧|
      block |អញ្ញំ តេហំ វរំ ទម្មិ មា យាចិត្ថោ តថាគតំ|
      block |អទេយ្យោ កស្សចិ ពុទ្ធោ មណិ ជោតិរសោ យថា។|
    count |៣៨|
      block |ននុ តេ គជ្ជិតំ ទេវ យាវ ជីវិតមត្តនោ|
      block |ជីវិតំ ទទមានេន យុត្តំ ទាតុំ តថាគតំ។|
    count |៣៩|
      block |ឋបនីយោ មហាវីរោ អទេយ្យោ កស្សចិ ជិនោ|
      block |ន មេ បដិស្សុតោ ពុទ្ធោ វរស្សុ អមិតំ ធនំ។|
    count |៤០|
      block |វិនិច្ឆយំ បាបុណាម បុច្ឆិស្សាម វិនិច្ឆយេ|
      block |យថាសណ្ឋំ កថេស្សន្តិ បដិបុច្ឆាម តំ តថា។|
    count |៤១|
      block |រញ្ញោ ហត្ថេ គហេត្វាន អគមាសិំ វិនិច្ឆយំ|
      block |បុរតោ អក្ខទស្សានំ ឥទំ វចនមព្រវិំ។|
    count |៤២|
      block |សុណន្តុ មេ អក្ខទស្សា រាជា វរមទាសិ មេ|
      block |ន កិញ្ចិ ឋបយិត្វាន ជីវិតម្បិ បវារយិ។|
    count |៤៣|
      block |តស្ស មេ វរទិន្នស្ស ពុទ្ធសេដ្ឋំ វរិំ អហំ|
      block |សុទិន្នោ ហោតិ មេ ពុទ្ធោ ឆិន្ទថ សំសយំ មម។|
    count |៤៤|
      block |សោស្សាម តវ វចនំ ភូមិបាលស្ស រាជិនោ|
      block |ឧភិន្នំ វចនំ សុត្វា ឆិន្ទិស្សាមេត្ថ សំសយំ។|
    count |៤៥|
      block |សព្ពំ ទេវ តយា ទិន្នំ ឥមស្ស សព្ពគាហិកំ|
      block |ន កិញ្ចិ ឋបយិត្វាន ជីវិតម្បិ បវារយិ។|
    count |៤៦|
      block |កិច្ឆប្បត្តោវ ហុត្វាន យាចី វរមនុត្តរំ|
      block |ឥមំ សុទុក្ខិតំ ញត្វា អទាសិំ សព្ពគាហិកំ។|
    count |៤៧|
      block |បរាជយោ តុវំ ទេវ អស្ស ទេយ្យោ តថាគតោ|
      block |ឧភិន្នំ សំសយោ ឆិន្នោ យថាសណ្ឋម្ហិ តិដ្ឋថ។|
    count |៤៨|
      block |រាជា តត្ថេវ ឋត្វាន អក្ខទស្សេតទព្រវិ|
      block |សម្មា មយ្ហម្បិ ទេយ្យាថ បុន ពុទ្ធំ លភាមហំ។|
    count |៤៩|
      block |បូរេត្វា តវ សង្កប្បំ ភោជយិត្វា តថាគតំ|
      block |បុន ទេយ្យាសិ សម្ពុទ្ធំ អានន្ទស្ស យសស្សិនោ។|
    stand |និមន្តនកថា|
    count |៥០|
      block |អក្ខទស្សេភិវាទេត្វា អានន្ទញ្ចាបិ ខត្តិយំ|
      block |តុដ្ឋោ បមុទិតោ ហុត្វា សម្ពុទ្ធមុបសង្កមិំ។|
    count |៥១|
      block |ឧបសង្កម្ម សម្ពុទ្ធំ ឱឃតិណ្ណមនាសវំ|
      block |សិរសា អភិវាទេត្វា ឥទំ វចនមព្រវិំ។|
    count |៥២|
      block |វសីសតសហស្សេហិ អធិវាសេហិ ចក្ខុម|
      block |ហាសយន្តោ មម ចិត្តំ និវេសនមុបេហិ មេ។|
    count |៥៣|
      block |បទុមុត្តរោ លោកវិទូ អាហុតីនំ បដិគ្គហោ|
      block |មម សង្កប្បមញ្ញាយ អធិវាសេសិ ចក្ខុមា។|
    count |៥៤|
      block |អធិវាសនមញ្ញាយ អភិវាទិយ សត្ថុនោ|
      block |ហដ្ឋោ ឧទគ្គចិត្តោហំ និវេសនមុបាគមិំ។|
    stand |ទានបដិយាទនំ|
    count |៥៥|
      block |មិត្តាមច្ចេ សមានេត្វា ឥទំ វចនមព្រវិំ|
      block |សុទុល្លភោ មយា លទ្ធោ មណិ ជោតិរសោ យថា។|
    count |៥៦|
      block |កេន តំ បូជយិស្សាម អប្បមេយ្យោ អនូបមោ|
      block |អតុលោ អសមោ ធីរោ ជិនោ អប្បដិបុគ្គលោ។|
    count |៥៧|
      block |តថាសមសមោ ចេវ អទុតិយោ នរាសភោ|
      block |ទុក្ករំ អធិការញ្ហិ ពុទ្ធានុច្ឆវិកំ មយា។|
    count |៥៨|
      block |នានាបុប្ផេ សមានេត្វា ករោម បុប្ផមណ្ឌបំ|
      block |ពុទ្ធានុច្ឆវិកំ ឯតំ សព្ពបូជា ភវិស្សតិ។|
    count |៥៩|
      block |ឧប្បលំ បទុមំ វាបិ វស្សិកំ អធិមុត្តកំ|
      block |ចម្បកំ នាគបុប្ផញ្ច មណ្ឌបំ ការយិំ អហំ។|
    count |៦០|
      block |សតាសនសហស្សានិ ឆត្តច្ឆាយាយ បញ្ញបិំ|
      block |បច្ឆិមំ អាសនំ មយ្ហំ អធិកំ សតមគ្ឃតិ។|
    count |៦១|
      block |សតាសនសហស្សានិ ឆត្តច្ឆាយាយ បញ្ញបិំ|
      block |បដិយាទេត្វា អន្នបានំ កាលំ អារោចយិំ អហំ។|
    count |៦២|
      block |អារោចិតម្ហិ កាលម្ហិ បទុមុត្តរោ មហាមុនិ|
      block |វសីសតសហស្សេហិ និវេសនមុបេសិ មេ។|
    count |៦៣|
      block |ធារេន្តំ ឧបរិច្ឆត្តំ សុផុល្លបុប្ផមណ្ឌបេ|
      block |វសីសតសហស្សេហិ និសីទិ បុរិសុត្តមោ។|
    count |៦៤|
      block |ឆត្តសតសហស្សានិ សតសហស្សមាសនំ|
      block |កប្បិយំ អនវជ្ជញ្ច បដិគណ្ហាហិ ចក្ខុម។|
    count |៦៥|
      block |បទុមុត្តរោ លោកវិទូ អាហុតីនំ បដិគ្គហោ|
      block |មមំ តារេតុកាមោ សោ សម្បដិច្ឆិ មហាមុនិ។|
    stand |ទានកថា|
    count |៦៦|
      block |ភិក្ខុនោ ឯកមេកស្ស បច្ចេកំ បត្តមទាសហំ|
      block |ជហិំសុ សុម្ភកំ បត្តំ លោហបត្តំ អធារយុំ។|
    count |៦៧|
      block |សត្តរត្តិន្ទិវំ ពុទ្ធោ និសីទិ បុប្ផមណ្ឌបេ|
      block |ពោធយន្តោ ពហូ សត្តេ ធម្មចក្កំ បវត្តយិ។|
    count |៦៨|
      block |ធម្មចក្កំ បវត្តេន្តោ ហេដ្ឋតោ បុប្ផមណ្ឌបេ|
      block |ចុល្លាសីតិសហស្សានំ ធម្មាភិសមយោ អហុ។|
    count |៦៩|
      block |សត្តមេ ទិវសេ បត្តេ បទុមុត្តរោ មហាមុនិ|
      block |ឆត្តច្ឆាយាយមាសីនោ ឥមា គាថា អភាសថ។|
    stand |ព្យាករណំ|
    count |៧០|
      block |អនូនកំ ទានវរំ យោ មេ បាទាសិ មាណវោ|
      block |តមហំ កិត្តយិស្សាមិ សុណាថ មម ភាសតោ។|
    count |៧១|
      block |ហត្ថី អស្សា រថា បត្តី សេនា ច ចតុរង្គិនី|
      block |បរិវារេស្សន្តិមំ និច្ចំ សព្ពទានស្សិទំ ផលំ។|
    count |៧២|
      block |ហត្ថិយានំ អស្សយានំ សិវិកា សន្ទមានិកា|
      block |ឧបដ្ឋិស្សន្តិមំ និច្ចំ សព្ពទានស្សិទំ ផលំ។|
    count |៧៣|
      block |សដ្ឋិ រថសហស្សានិ សព្ពាលង្ការភូសិតា|
      block |បរិវារេស្សន្តិមំ និច្ចំ សព្ពទានស្សិទំ ផលំ។|
    count |៧៤|
      block |សដ្ឋិ តូរិយសហស្សានិ ភេរិយោ សមលង្កតា|
      block |វជ្ជយិស្សន្តិមំ និច្ចំ សព្ពទានស្សិទំ ផលំ។|
    count |៧៥|
      block |ឆឡាសីតិសហស្សានិ នារិយោ សមលង្កតា|
      block |វិចិត្តវត្ថាភរណា អាមុក្កមណិកុណ្ឌលា។|
    count |៧៦|
      block |អឡារបម្ហា ហសុលា សុសញ្ញា តនុមជ្ឈិមា|
      block |បរិវារេស្សន្តិមំ និច្ចំ សព្ពទានស្សិទំ ផលំ។|
    count |៧៧|
      block |តិំសកប្បសហស្សានិ ទេវលោកេ រមិស្សតិ|
      block |សហស្សក្ខត្តុំ ទេវិន្ទោ ទេវរជ្ជំ ករិស្សតិ។|
    count |៧៨|
      block |សហស្សក្ខត្តុំ រាជា ច ចក្កវត្តី ភវិស្សតិ|
      block |បទេសរជ្ជំ វិបុលំ គណនាតោ អសង្ខិយំ។|
    count |៧៩|
      block |ទេវលោកេ វសន្តស្ស បុញ្ញកម្មសមង្គិនោ|
      block |ទេវលោកបរិយន្តំ រតនឆត្តំ ធរិស្សតិ។|
    count |៨០|
      block |ឥច្ឆិស្សតិ យទា ឆាយំ ឆទនំ ទុស្សបុប្ផជំ|
      block |ឥមស្ស ចិត្តមញ្ញាយ និពទ្ធំ ឆាទយិស្សតិ។|
    count |៨១|
      block |ទេវលោកា ចវិត្វាន សុក្កមូលេន ចោទិតោ|
      block |បុញ្ញកម្មេន សំយុត្តោ ព្រហ្មពន្ធុ ភវិស្សតិ។|
    count |៨២|
      block |កប្បសតសហស្សម្ហិ ឱក្កាកកុលសម្ភវោ|
      block |គោតមោ នាម គោត្តេន សត្ថា លោកេ ភវិស្សតិ។|
    count |៨៣|
      block |សព្ពមេតំ អភិញ្ញាយ គោតមោ សក្យបុង្គវោ|
      block |ភិក្ខុសង្ឃេ និសីទិត្វា ឯតទគ្គេ ឋបេស្សតិ។|
    count |៨៤|
      block |បិលិន្ទវច្ឆនាមេន ហេស្សតិ សត្ថុសាវកោ|
      block |ទេវានំ អសុរានញ្ច គន្ធព្ពានញ្ច សក្កតោ។|
    count |៨៥|
      block |ភិក្ខូនំ ភិក្ខុនីនញ្ច គិហីនញ្ច តថេវ សោ|
      block |បិយោ ហុត្វាន សព្ពេសំ វិហរិស្សតិនាសវោ។|
    stand |ទានានិសំសកថា|
    count |៨៦|
      block |សតសហស្សេ កតំ កម្មំ ផលំ ទស្សេសិ មេ ឥធ|
      block |សុមុត្តោ សរវេគោវ កិលេសេ ឈាបយី មម។|
    count |៨៧|
      block |អហោ មេ សុកតំ កម្មំ បុញ្ញក្ខេត្តេ អនុត្តរេ|
      block |យត្ថ ការំ ករិត្វាន បត្តោម្ហិ អចលំ បទំ។|
    count |៨៨|
      block |អនូនកំ ទានវរំ អទាសិ យោ ហិ មាណវោ|
      block |អាទិបុព្ពង្គមោ អាសិ តស្ស ទានស្សិទំ ផលំ។|
    stand |១។ ឆត្តានិសំសោ|
    count |៨៩|
      block |ឆត្តេ ច សុគតេ ទត្វា សង្ឃេ គណវរុត្តមេ|
      block |អដ្ឋានិសំសេ អនុភោមិ កម្មានុច្ឆវិកេ មម។|
    count |៩០|
      block |សីតំ ឧណ្ហំ ន ជានាមិ រជោជល្លំ ន លិម្បតិ|
      block |អនុបទ្ទវោ អនីតិ ច ហោមិ អបចិតោ សទា។|
    count |៩១|
      block |សុខុមច្ឆវិកោ ហោមិ វិសទំ ហោតិ មានសំ|
      block |ឆត្តសតសហស្សានិ ភវេ សំសរតោ មម។|
    count |៩២|
      block |សព្ពាលង្ការយុត្តានិ តស្ស កម្មស្ស វាហសា|
      block |ឥមំ ជាតិំ ឋបេត្វាន មត្ថកេ ធារយន្តិ មេ។|
    count |៩៣|
      block |កស្មា ឥមាយ ជាតិយា នត្ថិ មេ ឆត្តធារណា|
      block |មម សព្ពំ កតំ កម្មំ វិមុត្តិឆត្តបត្តិយា។|
    stand |២។ ទុស្សានិសំសោ|
    count |៩៤|
      block |ទុស្សានិ សុគតេ ទត្វា សង្ឃេ គណវរុត្តមេ|
      block |អដ្ឋានិសំសេ អនុភោមិ កម្មានុច្ឆវិកេ មម។|
    count |៩៥|
      block |សុវណ្ណវណ្ណោ វិរជោ សប្បភាសោ បតាបវា|
      block |សិនិទ្ធំ ហោតិ មេ គត្តំ ភវេ សំសរតោ មម។|
    count |៩៦|
      block |ទុស្សសតសហស្សានិ សេតា បីតា ច លោហិតា|
      block |ធារេន្តិ មត្ថកេ មយ្ហំ ទុស្សទានស្សិទំ ផលំ។|
    count |៩៧|
      block |កោសេយ្យកម្ពលិយានិ ខោមកប្បាសិកានិ ច|
      block |សព្ពត្ថ បដិលភាមិ តេសំ និស្សន្ទតោ អហំ។|
    stand |៣។ បត្តានិសំសោ|
    count |៩៨|
      block |បត្តេ សុគតេ ទត្វាន សង្ឃេ គណវរុត្តមេ|
      block |ទសានិសំសេ អនុភោមិ កម្មានុច្ឆវិកេ មម។|
    count |៩៩|
      block |សុវណ្ណថាលេ មណិថាលេ រជតេបិ ច ថាលកេ|
      block |លោហិតង្គមយេ ថាលេ បរិភុញ្ជាមិ សព្ពទា។|
    count |១០០|
      block |អនុបទ្ទវោ អនីតិ ច ហោមិ អបចិតោ សទា|
      block |លាភី អន្នស្ស បានស្ស វត្ថស្ស សយនស្ស ច។|
    count |១០១|
      block |ន វិនស្សន្តិ មេ ភោគា ឋិតចិត្តោ ភវាមហំ|
      block |ធម្មកាមោ សទា ហោមិ អប្បក្លេសោ អនាសវោ។|
    count |១០២|
      block |ទេវលោកេ មនុស្សេ វា អនុពន្ធា ឥមេ គុណា|
      block |ឆាយា យថាបិ រុក្ខស្ស សព្ពត្ថ ន ជហន្តិ មំ។|
    stand |៤។ វាសិអានិសំសោ|
    count |១០៣|
      block |ចិត្តពន្ធនសម្ពទ្ធា សុកតា វាសិយោ ពហូ|
      block |ទត្វាន ពុទ្ធសេដ្ឋស្ស សង្ឃស្ស ច តថេវហំ។|
    count |១០៤|
      block |អដ្ឋានិសំសេ អនុភោមិ កម្មានុច្ឆវិកេ មម|
      block |សូរោ ហោមវិសារី ច វេសារជ្ជេសុ បារមី។|
    count |១០៥|
      block |ធិតិវីរិយវា ហោមិ បគ្គហីតមនោ សទា|
      block |កិលេសច្ឆេទនំ ញាណំ សុខុមំ អតុលំ សុចិំ|
      block |សព្ពត្ថ បដិលភាមិ តស្ស និស្សន្ទតោ អហំ។|
    stand |៥។ សត្ថកានិសំសោ|
    count |១០៦|
      block |អកក្កសេ អផរុសេ សុធោតេ សត្ថកេ ពហូ|
      block |បសន្នចិត្តោ ទត្វាន ពុទ្ធេ សង្ឃេ តថេវ ច។|
    count |១០៧|
      block |បញ្ចានិសំសេ អនុភោមិ កម្មានុច្ឆវិកេ មម|
      block |កល្យាណមិត្តំ វីរិយំ ខន្តិញ្ច មេត្តសត្ថកំ។|
    count |១០៨|
      block |តណ្ហាសល្លស្ស ឆិន្នត្តា បញ្ញាសត្ថំ អនុត្តរំ|
      block |វជិរេន សមំ ញាណំ តេសំ និស្សន្ទតោ លភេ។|
    stand |៦។ សូចិអានិសំសោ|
    count |១០៩|
      block |សូចិយោ សុគតេ ទត្វា សង្ឃេ គណវរុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១១០|
      block |ន សំសយោ កង្ខច្ឆេទោ អភិរូបោ ច ភោគវា|
      block |តិក្ខបញ្ញោ សទា ហោមិ សំសរន្តោ ភវាភវេ។|
    count |១១១|
      block |គម្ភីរំ និបុណំ ឋានំ អត្ថំ ញាណេន បស្សយិំ|
      block |វជិរគ្គសមំ ញាណំ ហោតិ មេ តមឃាតនំ។|
    stand |៧។ នខច្ឆេទនានិសំសោ|
    count |១១២|
      block |នខច្ឆេទនេ សុគតេ ទត្វា សង្ឃេ គណុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១១៣|
      block |ទាសិទាសេ គវស្សេ ច ភតកេ នាដកេ ពហូ|
      block |ន្ហាបិតេ ភត្តកេ សូទេ សព្ពត្ថេវ លភាមហំ។|
    stand |៨។ វិធូបនតាលវណ្ដានិសំសោ|
    count |១១៤|
      block |វិធូបនេ សុគតេ ទត្វា តាលវណ្ដេ ច សោភណេ|
      block |អដ្ឋានិសំសេ អនុភោមិ កម្មានុច្ឆវិកេ មម។|
    count |១១៥|
      block |សីតំ ឧណ្ហំ ន ជានាមិ បរិឡាហោ ន វិជ្ជតិ|
      block |ទរថំ នាភិជានាមិ ចិត្តសន្តាបនំ មម។|
    count |១១៦|
      block |រាគគ្គិ ទោសមោហគ្គិ មានគ្គិ ទិដ្ឋិអគ្គិ ច|
      block |សព្ពគ្គី និព្ពុតា មយ្ហំ តស្ស និស្សន្ទតោ មម។|
    stand |៩។ មោរហត្ថ-ចាមរំ|
    count |១១៧|
      block |មោរហត្ថេ ចាមរិយោ ទត្វា សង្ឃេ គណុត្តមេ|
      block |ឧបសន្តកិលេសោហំ វិហរាមិ អនង្គណោ។|
    stand |១០។ បរិស្សាវន-ធម្មករំ|
    count |១១៨|
      block |បរិស្សាវនេ សុគតេ ទត្វា ធម្មករុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១១៩|
      block |សព្ពេសំ សមតិក្កម្ម ទិព្ពំ អាយុំ លភាមហំ|
      block |អប្បសយ្ហោ សទា ហោមិ ចោរបច្ចត្ថិកេហិ វា។|
    count |១២០|
      block |សត្ថេន វា វិសេន វា វិហេសម្បិ ន កុព្ពតេ|
      block |អន្តរាមរណំ នត្ថិ តេសំ និស្សន្ទតោ មម។|
    stand |១១។ តេលធារានិសំសោ|
    count |១២១|
      block |តេលធារេ សុគតេ ទត្វា សង្ឃេ គណវរុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១២២|
      block |សុចារុរូបោ សុភទ្ទោ សុសមុគ្គតមានសោ|
      block |អវិក្ខិត្តមនោ ហោមិ សព្ពារក្ខេហិ រក្ខិតោ។|
    stand |១២។ សូចិឃរានិសំសោ|
    count |១២៣|
      block |សូចិឃរេ សុគតេ ទត្វា សង្ឃេ គណវរុត្តមេ|
      block |តីណានិសំសេ អនុភោមិ កម្មានុច្ឆវិកេ មម។|
    count |១២៤|
      block |ចេតោសុខំ កាយសុខំ ឥរិយាបថជំ សុខំ|
      block |ឥមេ គុណេ បដិលភេ តស្ស និស្សន្ទតោ អហំ។|
    stand |១៣។ អំសពទ្ធានិសំសោ|
    count |១២៥|
      block |អំសពទ្ធេ ជិនេ ទត្វា សង្ឃេ គណវរុត្តមេ|
      block |តីណានិសំសេ អនុភោមិ កម្មានុច្ឆវិកេ មម។|
    count |១២៦|
      block |សទ្ធម្មេ គាធំ វិន្ទាមិ សរាមិ ទុតិយំ ភវំ|
      block |សព្ពត្ថ សុច្ឆវី ហោមិ តស្ស និស្សន្ទតោ អហំ។|
    stand |១៤។ កាយពន្ធនានិសំសោ|
    count |១២៧|
      block |កាយពន្ធេ ជិនេ ទត្វា សង្ឃេ គណវរុត្តមេ|
      block |ឆានិសំសេ អនុភោមិ កម្មានុច្ឆវិកេ មម។|
    count |១២៨|
      block |សមាធីសុ ន កម្បាមិ វសី ហោមិ សមាធិសុ|
      block |អភេជ្ជបរិសោ ហោមិ អាទេយ្យវចនោ សទា។|
    count |១២៩|
      block |ឧបដ្ឋិតសតិ ហោមិ តាសោ មយ្ហំ ន វិជ្ជតិ|
      block |ទេវលោកេ មនុស្សេ វា អនុពន្ធា ឥមេ គុណា។|
    stand |១៥។ អាធារកានិសំសោ|
    count |១៣០|
      block |អាធារកេ ជិនេ ទត្វា សង្ឃេ គណវរុត្តមេ|
      block |បញ្ចវណ្ណេហិ ទាយាទោ អចលោ ហោមិ កេនចិ។|
    count |១៣១|
      block |យេ កេចិ មេ សុតា ធម្មា សតិញាណប្បពោធនា|
      block |ធតា មេ ន វិនស្សន្តិ ភវន្តិ សុវិនិច្ឆិតា។|
    stand |១៦។ ភាជនានិសំសោ|
    count |១៣២|
      block |ភាជនេ បរិភោគេ ច ទត្វា ពុទ្ធេ គណុត្តមេ|
      block |តីណានិសំសេ អនុភោមិ កម្មានុច្ឆវិកេ មម។|
    count |១៣៣|
      block |សោណ្ណមយេ មណិមយេ អថោបិ ផលិកាមយេ|
      block |លោហិតង្គមយេ ចេវ លភាមិ ភាជនេ អហំ។|
    count |១៣៤|
      block |ភរិយា ទាសទាសី ច ហត្ថិស្សរថបត្តិកេ|
      block |ឥត្ថី បតិព្ពតា ចេវ បរិភោគានិ សព្ពទា។|
    count |១៣៥|
      block |វិជ្ជា មន្តបទេ ចេវ វិវិធេ អាគមេ ពហូ|
      block |សព្ពំ សិប្បំ និសាមេមិ បរិភោគានិ សព្ពទា។|
    stand |១៧។ ថាលកានិសំសោ|
    count |១៣៦|
      block |ថាលកេ សុគតេ ទត្វា សង្ឃេ គណវរុត្តមេ|
      block |តីណានិសំសេ អនុភោមិ កម្មានុច្ឆវិកេ មម។|
    count |១៣៧|
      block |សោណ្ណមយេ មណិមយេ អថោបិ ផលិកាមយេ|
      block |លោហិតង្គមយេ ចេវ លភាមិ ថាលកេ អហំ។|
    count |១៣៨|
      block |អសត្ថកេ ផលមយេ អថោ បោក្ខរបត្តកេ|
      block |មធុបានកសង្ខេ ច លភាមិ ថាលកេ អហំ។|
    count |១៣៩|
      block |វត្តេ គុណេ បដិបត្តិ អាចារកិរិយាសុ ច|
      block |ឥមេ គុណេ បដិលភេ តស្ស និស្សន្ទតោ អហំ។|
    stand |១៨។ ភេសជ្ជានិសំសោ|
    count |១៤០|
      block |ភេសជ្ជំ សុគតេ ទត្វា សង្ឃេ គណវរុត្តមេ|
      block |ទសានិសំសេ អនុភោមិ កម្មានុច្ឆវិកេ មម។|
    count |១៤១|
      block |អាយុវា ពលវា ធីរោ វណ្ណវា យសវា សុខី|
      block |អនុបទ្ទវោ អនីតិ ច ហោមិ អបចិតោ សទា|
      block |ន មេ បិយវិយោគត្ថិ តស្ស និស្សន្ទតោ មម។|
    stand |១៩។ ឧបាហនានិសំសោ|
    count |១៤២|
      block |ឧបាហនេ ជិនេ ទត្វា សង្ឃេ គណវរុត្តមេ|
      block |តីណានិសំសេ អនុភោមិ កម្មានុច្ឆវិកេ មម។|
    count |១៤៣|
      block |ហត្ថិយានំ អស្សយានំ សិវិកា សន្ទមានិកា|
      block |សដ្ឋិសតសហស្សានិ បរិវារេន្តិ មំ សទា។|
    count |១៤៤|
      block |មណិមយា តម្ពមយា សោណ្ណរជតបាទុកា|
      block |និព្ពត្តន្តិ បទុទ្ធារេ ភវេ សំសរតោ មម។|
    count |១៤៥|
      block |និយាមំ សតិ ធាវន្តិ អាគុអាចារសោធនំ|
      block |ឥមេ គុណេ បដិលភេ តស្ស និស្សន្ទតោ អហំ។|
    stand |២០។ បាទុកានិសំសោ|
    count |១៤៦|
      block |បាទុកេ សុគតេ ទត្វា សង្ឃេ គណវរុត្តមេ|
      block |ឥទ្ធិបាទុកមារុយ្ហ វិហរាមិ យទិច្ឆកំ។|
    stand |២១។ ឧទកបុញ្ឆនានិសំសោ|
    count |១៤៧|
      block |ឧទកបុច្ឆនចោឡេ ទត្វា ពុទ្ធេ គណុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១៤៨|
      block |សុវណ្ណវណ្ណោ វិរជោ សប្បភាសោ បតាបវា|
      block |សិនិទ្ធំ ហោតិ មេ គត្តំ រជោជល្លំ ន លិម្បតិ|
      block |ឥមេ គុណេ បដិលភេ តស្ស និស្សន្ទតោ អហំ។|
    stand |២២។ កត្តរទណ្ឌានិសំសោ|
    count |១៤៩|
      block |កត្តរទណ្ឌេ សុគតេ ទត្វា សង្ឃេ គណុត្តមេ|
      block |ឆានិសំសេ អនុភោមិ កម្មានុច្ឆវិកេ មម។|
    count |១៥០|
      block |បុត្តា មយ្ហំ ពហូ ហោន្តិ តាសោ មយ្ហំ ន វិជ្ជតិ|
      block |អប្បសយ្ហោ សទា ហោមិ សព្ពារក្ខេហិ រក្ខិតោ|
      block |ខលិតម្បិ ន ជានាមិ អភន្តំ មានសំ មម។|
    stand |២៣។ ឱសធញ្ជនានិសំសោ|
    count |១៥១|
      block |ឱសធំ អញ្ជនំ ទត្វា ពុទ្ធេ សង្ឃេ គណុត្តមេ|
      block |អដ្ឋានិសំសេ អនុភោមិ កម្មានុច្ឆវិកេ មម។|
    count |១៥២|
      block |វិសាលនយនោ ហោមិ សេតបីតោ ច លោហិតោ|
      block |អនាវិលបសន្នក្ខោ សព្ពរោគវិវជ្ជិតោ។|
    count |១៥៣|
      block |លភាមិ ទិព្ពនយនំ បញ្ញាចក្ខុំ អនុត្តរំ|
      block |ឥមេ គុណេ បដិលភេ តស្ស និស្សន្ទតោ អហំ។|
    stand |២៤។ កុញ្ចិកានិសំសោ|
    count |១៥៤|
      block |កុញ្ចិកេ សុគតេ ទត្វា សង្ឃេ គណវរុត្តមេ|
      block |ធម្មទ្វារវិវរណំ លភាមិ ញាណកុញ្ចិកំ។|
    stand |២៥។ កុញ្ចិកាឃរានិសំសោ|
    count |១៥៥|
      block |កុញ្ចិកានំ ឃរេ ទត្វា ពុទ្ធេ សង្ឃេ គណុត្តមេ|
      block |ទ្វានិសំសេ អនុភោមិ កម្មានុច្ឆវិកេ មម|
      block |អប្បកោធោ អនាយាសោ សំសរន្តោ ភវេ អហំ។|
    stand |២៦។ អាយោគានិសំសោ|
    count |១៥៦|
      block |អាយោគេ សុគតេ ទត្វា សង្ឃេ គណវរុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១៥៧|
      block |សមាធីសុ ន កម្បាមិ វសី ហោមិ សមាធិសុ|
      block |អភេជ្ជបរិសោ ហោមិ អាទេយ្យវចនោ សទា|
      block |ជាយតិ ភោគសម្បត្តិ ភវេ សំសរតោ មម។|
    stand |២៧។ ធូមនេត្តានិសំសោ|
    count |១៥៨|
      block |ធូមនេត្តេ ជិនេ ទត្វា សង្ឃេ គណវរុត្តមេ|
      block |តីណានិសំសេ អនុភោមិ កម្មានុច្ឆវិកេ មម។|
    count |១៥៩|
      block |សតិ មេ ឧជុកា ហោតិ សុសម្ពន្ធា ច ន្ហារវោ|
      block |លភាមិ ទិព្ពនយនំ តស្ស និស្សន្ទតោ អហំ។|
    stand |២៨។ ទីបធារានិសំសោ|
    count |១៦០|
      block |ទីបធារេ ជិនេ ទត្វា សង្ឃេ គណវរុត្តមេ|
      block |តីណានិសំសេ អនុភោមិ កម្មានុច្ឆវិកេ មម។|
    count |១៦១|
      block |ជាតិមា អង្គសម្បន្នោ បញ្ញវា ពុទ្ធសម្មតោ|
      block |ឥមេ គុណេ បដិលភេ តស្ស និស្សន្ទតោ អហំ។|
    stand |២៩។ តុម្ពក-ករណ្ឌោ|
    count |១៦២|
      block |តុម្ពកេ ច ករណ្ឌេ ច ទត្វា ពុទ្ធេ គណុត្តមេ|
      block |ទសានិសំសេ អនុភោមិ កម្មានុច្ឆវិកេ មម។|
    count |១៦៣|
      block |សុគុត្តោ សុខសមង្គី មហាយសោ តថាគតិ|
      block |វិបត្តិវិគតោ សុខុមាលោ សព្ពីតិបរិវជ្ជិតោ។|
    count |១៦៤|
      block |វិបុលេ ច គុណេ លាភី សមាវ ចលនា មម|
      block |សុវិវជ្ជិតឧព្ពេគោ តុម្ពកេ ច ករណ្ឌកេ។|
    count |១៦៥|
      block |លភាមិ ចតុរោ វណ្ណេ ហត្ថិស្សរតនានិ ច|
      block |តានិ មេ ន វិនស្សន្តិ តុម្ពទានេ ឥទំ ផលំ។|
    stand |៣០។ មលហរណានិសំសោ|
    count |១៦៦|
      block |មលហរណិយោ ទត្វា ពុទ្ធេ សង្ឃេ គណុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១៦៧|
      block |សព្ពលក្ខណសម្បន្នោ អាយុបញ្ញាសមាហិតោ|
      block |សព្ពាយាសវិនិមុត្តោ កាយោ មេ ហោតិ សព្ពទា។|
    stand |៣១។ បិប្ផលានិសំសោ|
    count |១៦៨|
      block |តណុធារេ សុនិសិតេ សង្ឃេ ទត្វាន បិប្ផលេ|
      block |កិលេសកន្តនំ ញាណំ លភាមិ អតុលំ សុចិំ។|
    stand |៣២។ ភណ្ឌាសានិសំសោ|
    count |១៦៩|
      block |សណ្ឌាសេ សុគតេ ទត្វា សង្ឃេ គណវរុត្តមេ|
      block |កិលេសភញ្ជនំ ញាណំ លភាមិ អតុលំ សុចិំ។|
    stand |៣៣។ នត្ថុកានិសំសោ|
    count |១៧០|
      block |នត្ថុកេ សុគតេ ទត្វា សង្ឃេ គណវរុត្តមេ|
      block |អដ្ឋានិសំសេ អនុភោមិ កម្មានុច្ឆវិកេ មម។|
    count |១៧១|
      block |សទ្ធំ សីលំ ហិរិញ្ចាបិ អថ ឱត្តប្បិយំ គុណំ|
      block |សុតំ ចាគញ្ច ខន្តិញ្ច បញ្ញំ មេ អដ្ឋមំ គុណំ។|
    stand |៣៤។ បីឋកានិសំសោ|
    count |១៧២|
      block |បីឋកេ សុគតេ ទត្វា សង្ឃេ គណវរុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១៧៣|
      block |ឧច្ចេ កុលេ បជាយាមិ មហាភោគោ ភវាមហំ|
      block |សព្ពេ មំ អបចាយន្តិ កិត្តិ អព្ភុគ្គតា មម។|
    count |១៧៤|
      block |កប្បសតសហស្សានិ បល្លង្កា ចតុរស្សកា|
      block |បរិវារេន្តិ មំ និច្ចំ សំវិភាគរតោ អហំ។|
    stand |៣៥។ ភិសិអានិសំសោ|
    count |១៧៥|
      block |ភិសិយោ សុគតេ ទត្វា សង្ឃេ គណវរុត្តមេ|
      block |ឆានិសំសេ អនុភោមិ កម្មានុច្ឆវិកេ មម។|
    count |១៧៦|
      block |សមសុគត្តោបចិតោ មុទុកោ ចារុទស្សនោ|
      block |លភាមិ ញាណបរិវារំ ភិសិទានស្សិទំ ផលំ។|
    count |១៧៧|
      block |តូលិកា វិកតិកាយោ កដ្ដិស្សា ចិត្តកា ពហូ|
      block |វរបោត្ថកេ កម្ពលេ ច លភាមិ វិវិធេ អហំ។|
    count |១៧៨|
      block |បាវារិកេ ច មុទុកេ មុទុកាជិនវេណិយោ|
      block |លភាមិ វិវិធត្ថារេ ភិសិទានស្សិទំ ផលំ។|
    count |១៧៩|
      block |យតោ សរាមិ អត្តានំ យតោ បត្តោស្មិ វិញ្ញុតំ|
      block |អតុច្ឆោ ឈានមញ្ចោម្ហិ ភិសិទានស្សិទំ ផលំ។|
    stand |៣៦។ ពិព្ពោហនានិសំសោ|
    count |១៨០|
      block |ពិព្ពោហនេ ជិនេ ទត្វា សង្ឃេ គណវរុត្តមេ|
      block |ឆានិសំសេ អនុភោមិ កម្មានុច្ឆវិកេ មម។|
    count |១៨១|
      block |ឧណ្ណិកេ បទុមកេ ច អថោ លោហិតចន្ទនេ|
      block |ពិព្ពោហនេ ឧបាធេមិ ឧត្តមង្គំ សទា មម។|
    count |១៨២|
      block |អដ្ឋង្គិកេ មគ្គវរេ សាមញ្ញេ ចតុរោ ផលេ|
      block |តេសុ ញាណំ ឧប្បាទេត្វា វិហរេ និច្ចកាលិកំ។|
    count |១៨៣|
      block |ទានេ ទមេ សំយមេ ច អប្បមញ្ញាសុ រូបិសុ|
      block |តេសុ ញាណំ ឧប្បាទេត្វា វិហរេ សព្ពកាលិកំ។|
    count |១៨៤|
      block |វត្តេ គុណេ បដិបត្តិ អាចារកិរិយាសុ ច|
      block |តេសុ ញាណំ ឧប្បាទេត្វា វិហរេ សព្ពទា អហំ។|
    count |១៨៥|
      block |ចង្កមេ វា បធានេ វា វីរិយេ ពោធិបក្ខិយេ|
      block |តេសុ ញាណំ ឧប្បាទេត្វា វិហរាមិ យទិច្ឆកំ។|
    count |១៨៦|
      block |សីលំ សមាធិ បញ្ញា ច វិមុត្តិ ច អនុត្តរា|
      block |តេសុ ញាណំ ឧប្បាទេត្វា វិហរាមិ សុខំ អហំ។|
    stand |៣៧។ ផលបីឋានិសំសោ|
    count |១៨៧|
      block |ផលបីឋេ ជិនេ ទត្វា សង្ឃេ គណវរុត្តមេ|
      block |ទ្វានិសំសេ អនុភោមិ កម្មានុច្ឆវិកេ មម។|
    count |១៨៨|
      block |សោណ្ណមយេ មណិមយេ ទន្តសារមយេ ពហូ|
      block |បល្លង្កសេដ្ឋេ វិន្ទាមិ ផលបីឋស្សិទំ ផលំ។|
    stand |៣៨។ បាទបីឋានិសំសោ|
    count |១៨៩|
      block |បាទបីឋេ ជិនេ ទត្វា សង្ឃេ គណវរុត្តមេ|
      block |ទ្វានិសំសេ អនុភោមិ កម្មានុច្ឆវិកេ មម|
      block |លភាមិ ពហុកេ យានេ បាទបីឋស្សិទំ ផលំ។|
    count |១៩០|
      block |ទាសី ទាសា ច ភរិយា យេ ចញ្ញេ អនុជីវិនោ|
      block |សម្មា បរិចរន្តេ មំ បាទបីឋស្សិទំ ផលំ។|
    stand |៣៩។ តេលព្ភញ្ជនានិសំសោ|
    count |១៩១|
      block |តេលអព្ភញ្ជនេ ទត្វា សង្ឃេ គណវរុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១៩២|
      block |អព្យាធិតា រូបវតា ខិប្បំ ធម្មនិសន្តិតា|
      block |លាភិតា អន្នបានស្ស អាយុបញ្ចមកំ មម។|
    stand |៤០។ សប្បិតេលានិសំសោ|
    count |១៩៣|
      block |សប្បិតេលញ្ច ទត្វាន សង្ឃេ គណវរុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១៩៤|
      block |ថាមវា រូបសម្បន្នោ បហដ្ឋតនុជោ សទា|
      block |អព្យាធិ វិសទោ ហោមិ សប្បិតេលស្សិទំ ផលំ។|
    stand |៤១។ មុខសោធនកានិសំសោ|
    count |១៩៥|
      block |មុខសោធនកំ ទត្វា ពុទ្ធេ សង្ឃេ គណុត្តមេ|
      block |បញ្ចានិសំសេ អនុភោមិ កម្មានុច្ឆវិកេ មម។|
    count |១៩៦|
      block |វិសុទ្ធកណ្ឋោ មធុរស្សរោ កាសសាសវិវជ្ជិតោ|
      block |ឧប្បលគន្ធោ មុខតោ ឧបវាយតិ មេ សទា។|
    stand |៤២។ ទធិអានិសំសោ|
    count |១៩៧|
      block |ទធិំ ទត្វាន សម្បន្នំ ពុទ្ធេ សង្ឃេ គណុត្តមេ|
      block |ភុញ្ជាមិ អមតំ ភត្តំ វរំ កាយគតាសតិំ។|
    stand |៤៣។ មធុអានិសំសោ|
    count |១៩៨|
      block |វណ្ណគន្ធរសោបេតំ មធុំ ទត្វា ជិនេ គណេ|
      block |អនូបមំ អតុលិយំ បិវេ មុត្តិរសំ អហំ។|
    stand |៤៤។រសានិសំសោ|
    count |១៩៩|
      block |យថាភូតំ រសំ ទត្វា ពុទ្ធេ សង្ឃេ គណុត្តមេ|
      block |ចតុរោ ផលេ អនុភោមិ កម្មានុច្ឆវិកេ មម។|
    stand |៤៥។ អន្នបានានិសំសោ|
    count |២០០|
      block |អន្នំ បានញ្ច ទត្វាន ពុទ្ធេ សង្ឃេ គណុត្តមេ|
      block |ទសានិសំសេ អនុភោមិ កម្មានុច្ឆវិកេ មម។|
    count |២០១|
      block |អាយុវា ពលវា ធីរោ វណ្ណវា យសវា សុខី|
      block |លាភី អន្នស្ស បានស្ស សូរោ បញ្ញាណវា សទា|
      block |ឥមេ គុណេ បដិលភេ សំសរន្តោ ភវេ អហំ។|
    stand |៤៦។ ធូបានិសំសោ|
    count |២០២|
      block |ធូបំ ទត្វាន សុគតេ សង្ឃេ គណវរុត្តមេ|
      block |ទសានិសំសេ អនុភោមិ កម្មានុច្ឆវិកេ មម។|
    count |២០៣|
      block |សុគន្ធទេហោ យសវា សីឃបញ្ញោ ច កិត្តិមា|
      block |តិក្ខបញ្ញោ ភូរិបញ្ញោ ហាសគម្ភីរបញ្ញវា។|
    count |២០៤|
      block |វេបុល្លជវនបញ្ញោ សំសរន្តោ ភវាភវេ|
      block |តស្សេវ វាហសា ទានិ បត្តោ សន្តិសុខំ សិវំ។|
    stand |សាធារណានិសំសោ|
    count |២០៥|
      block |កិលេសា ឈាបិតា មយ្ហំ ភវា សព្ពេ សមូហតា|
      block |នាគោវ ពន្ធនំ ឆេត្វា វិហរាមិ អនាសវោ។|
    count |២០៦|
      block |ស្វាគតំ វត មេ អាសិ មម ពុទ្ធស្ស សន្តិកេ|
      block |តិស្សោ វិជ្ជា អនុប្បត្តា កតំ ពុទ្ធស្ស សាសនំ។|
    count |២០៧|
      block |បដិសម្ភិទា ចតស្សោ វិមោក្ខាបិ ច អដ្ឋិមេ|
      block |ឆឡភិញ្ញា សច្ឆិកតា កតំ ពុទ្ធស្ស សាសនំ។|
    block |ឥត្ថំ សុទំ អាយស្មា បិលិន្ទវច្ឆោ ថេរោ ឥមា គាថាយោ អភាសិត្ថាតិ។|
    stand |បិលិន្ទវច្ឆត្ថេរស្សាបទានំ បឋមំ។|
  block |២។ សេលត្ថេរអបទានំ|
    count |២០៨|
      block |នគរេ ហំសវតិយា វីថិសាមី អហោសហំ|
      block |មម ញាតី សមានេត្វា ឥទំ វចនមព្រវិំ។|
    count |២០៩|
      block |ពុទ្ធោ លោកេ សមុប្បន្នោ បុញ្ញក្ខេត្តោ អនុត្តរោ|
      block |អាសិ សោ សព្ពលោកស្ស អាហុតីនំ បដិគ្គហោ។|
    count |២១០|
      block |ខត្តិយា នេគមា ចេវ មហាសាលា ច ព្រាហ្មណា|
      block |បសន្នចិត្តា សុមនា បូគធម្មំ អកំសុ តេ។|
    count |២១១|
      block |ហត្ថារោហា អនីកដ្ឋា រថិកា បត្តិការកា|
      block |បសន្នចិត្តា សុមនា បូគធម្មំ អកំសុ តេ។|
    count |២១២|
      block |ឧគ្គា ច រាជបុត្តា ច វេសិយានា ច ព្រាហ្មណា|
      block |បសន្នចិត្តា សុមនា បូគធម្មំ អកំសុ តេ។|
    count |២១៣|
      block |អាឡារិកា កប្បកា ច ន្ហាបកា មាលការកា|
      block |បសន្នចិត្តា សុមនា បូគធម្មំ អកំសុ តេ។|
    count |២១៤|
      block |រជកា បេសការា ច ចម្មការា ច ន្ហាបិតា|
      block |បសន្នចិត្តា សុមនា បូគធម្មំ អកំសុ តេ។|
    count |២១៥|
      block |ឧសុការា ភមការា ចម្មការា ច តច្ឆកា|
      block |បសន្នចិត្តា សុមនា បូគធម្មំ អកំសុ តេ។|
    count |២១៦|
      block |កម្មារា សោណ្ណការា ច តិបុលោហករា តថា|
      block |បសន្នចិត្តា សុមនា បូគធម្មំ អកំសុ តេ។|
    count |២១៧|
      block |ភតកា ចេដកា ចេវ ទាសកម្មករា ពហូ|
      block |យថាសកេន ថាមេន បូគធម្មំ អកំសុ តេ។|
    count |២១៨|
      block |ឧទហារា កដ្ឋហារា កស្សកា តិណហារកា|
      block |យថាសកេន ថាមេន បូគធម្មំ អកំសុ តេ។|
    count |២១៩|
      block |បុប្ផិកា មាលិកា ចេវ បណ្ណិកា ផលហារកា|
      block |យថាសកេន ថាមេន បូគធម្មំ អកំសុ តេ។|
    count |២២០|
      block |គណិកា កុម្ភទាសី ច បូវិកា មច្ឆិកាបិ ច|
      block |យថាសកេន ថាមេន បូគធម្មំ អកំសុ តេ។|
    count |២២១|
      block |ឯថ សព្ពេ សមាគន្ត្វា គណំ ពន្ធាម ឯកតោ|
      block |អធិការំ ករិស្សាម បុញ្ញក្ខេត្តេ អនុត្តរេ។|
    count |២២២|
      block |តេ មេ សុត្វាន វចនំ គណំ ពន្ធិំសុ តាវទេ|
      block |ឧបដ្ឋានសាលំ សុកតំ ភិក្ខុសង្ឃស្ស ការយុំ។|
    count |២២៣|
      block |និដ្ឋាបេត្វាន តំ សាលំ ឧទគ្គោ តុដ្ឋមានសោ|
      block |បរេតោ តេហិ សព្ពេហិ សម្ពុទ្ធមុបសង្កមិំ។|
    count |២២៤|
      block |ឧបសង្កម្ម សម្ពុទ្ធំ លោកនាថំ នរាសភំ|
      block |វន្ទិត្វា សត្ថុនោ បាទេ ឥទំ វចនមព្រវិំ។|
    count |២២៥|
      block |ឥមេ តីណិ សតា វីរ បុរិសា ឯកតោ គណា|
      block |ឧបដ្ឋានសាលំ សុកតំ និយ្យាទេន្តិ តុវំ មុនិ។|
    count |២២៦|
      block |ភិក្ខុសង្ឃស្ស បុរតោ សម្បដិច្ឆត្វ ចក្ខុមា|
      block |តិណ្ណំ សតានំ បុរតោ ឥមា គាថា អភាសថ។|
    count |២២៧|
      block |តិសតាបិ ច ជេដ្ឋោ ច អនុវត្តិំសុ ឯកតោ|
      block |សម្បត្តិញ្ហិ ករិត្វាន សព្ពេ អនុភវិស្សថ។|
    count |២២៨|
      block |បច្ឆិមេ ភវេ សម្បត្តេ សីតិភាវមនុត្តរំ|
      block |អជរំ អមតំ សន្តំ និព្ពានំ ផស្សយិស្សថ។|
    count |២២៩|
      block |ឯវំ ពុទ្ធោ វិយាកាសិ សព្ពញ្ញូ សមណុត្តរោ|
      block |ពុទ្ធស្ស វចនំ សុត្វា សោមនស្សំ បវេទយិំ។|
    count |២៣០|
      block |តិំស កប្បសហស្សានិ ទេវលោកេ រមិំ អហំ|
      block |ទេវាធិបោ បញ្ចសតំ ទេវរជ្ជមការយិំ។|
    count |២៣១|
      block |សហស្សក្ខត្តុំ រាជា ច ចក្កវត្តី អហោសហំ|
      block |ទេវរជ្ជំ ករោន្តស្ស មហាទេវា អវន្ទិសុំ។|
    count |២៣២|
      block |ឥធ មានុសកេ រជ្ជំ បរិសា ហោន្តិ ពន្ធវា|
      block |បច្ឆិមេ ភវេ សម្បត្តេ វាសេដ្ឋោ នាម ព្រាហ្មណោ។|
    count |២៣៣|
      block |អសីតិកោដិ និចយោ តស្ស បុត្តោ អហោសហំ|
      block |សេលោ ឥតិ មម នាមំ ឆឡង្គេ បារមិំ គតោ។|
    count |២៣៤|
      block |ជង្ឃាវិហារំ វិចរំ សសិស្សេហិ បុរក្ខតោ|
      block |ជដាភារិកភរិតំ កេណិយំ នាម តាបសំ។|
    count |២៣៥|
      block |បដិយត្តាហុតិំ ទិស្វា ឥទំ វចនមព្រវិំ|
      block |អាវាហោ វា វិវាហោ វា រាជា វា តេ និមន្តិតោ។|
    count |២៣៦|
      block |អាហុតិំ យិដ្ឋុកាមោហំ ព្រាហ្មណេ ទេវសម្មតេ|
      block |ន និមន្តេមិ រាជានំ អាហុតី មេ ន វិជ្ជតិ។|
    count |២៣៧|
      block |ន ចត្ថិ មយ្ហមាវាហោ វិវាហោ មេ ន វិជ្ជតិ|
      block |សក្យានំ នន្ទិជននោ សេដ្ឋោ លោកេ សទេវកេ។|
    count |២៣៨|
      block |សព្ពលោកហិតត្ថាយ សព្ពសត្តសុខាវហោ|
      block |សោ មេ និមន្តិតោ អជ្ជ តស្សេតំ បដិយាទនំ។|
    count |២៣៩|
      block |តិម្ពរូសកវណ្ណាភោ អប្បមេយ្យោ អនូបមោ|
      block |រូបេនាសទិសោ ពុទ្ធោ ស្វាតនាយ និមន្តិតោ។|
    count |២៤០|
      block |ឧក្កាមុខបហដ្ឋោវ ខទិរង្គារសន្និភោ|
      block |វិជ្ជូបមោ មហាវីរោ សោ មេ ពុទ្ធោ និមន្តិតោ។|
    count |២៤១|
      block |បព្ពតគ្គេ យថា អច្ចិ បុណ្ណមាយេវ ចន្ទិមា|
      block |នឡគ្គិវណ្ណសង្កាសោ សោ មេ ពុទ្ធោ និមន្តិតោ។|
    count |២៤២|
      block |អសម្ភីតោ ភយាតីតោ ភវន្តករណោ មុនិ|
      block |សីហូបមោ មហាវីរោ សោ មេ ពុទ្ធោ និមន្តិតោ។|
    count |២៤៣|
      block |កុសលោ ពុទ្ធធម្មេហិ អបសយ្ហោ បរេហិ សោ|
      block |នាគូបមោ មហាវីរោ សោ មេ ពុទ្ធោ និមន្តិតោ។|
    count |២៤៤|
      block |សទ្ធម្មាចារកុសលោ ពុទ្ធនាគោ អសាទិសោ|
      block |ឧសភូបមោ មហាវីរោ សោ មេ ពុទ្ធោ និមន្តិតោ។|
    count |២៤៥|
      block |អនន្តវណ្ណោ អមិតយសោ វិចិត្តសព្ពលក្ខណោ|
      block |សក្កូបមោ មហាវីរោ សោ មេ ពុទ្ធោ និមន្តិតោ។|
    count |២៤៦|
      block |វសី គណី បតាបី ច តេជស្សី ច ទុរាសទោ|
      block |ព្រហ្មូបមោ មហាវីរោ សោ មេ ពុទ្ធោ និមន្តិតោ។|
    count |២៤៧|
      block |បត្តធម្មោ ទសពលោ ពលាតិពលបារគោ|
      block |ធរណូបមោ មហាវីរោ សោ មេ ពុទ្ធោ និមន្តិតោ។|
    count |២៤៨|
      block |សីលវីចិសមាកិណ្ណោ ធម្មវិញ្ញាណខោភិតោ|
      block |ឧទធូបមោ មហាវីរោ សោ មេ ពុទ្ធោ និមន្តិតោ។|
    count |២៤៩|
      block |ទុរាសទោ ទុប្បសហោ អចលោ ឧគ្គតោ ព្រហា|
      block |នេរូបមោ មហាវីរោ សោ មេ ពុទ្ធោ និមន្តិតោ។|
    count |២៥០|
      block |អនន្តញាណោ អសមសមោ អតុលោ អគ្គតំ គតោ|
      block |គគនូបមោ មហាវីរោ សោ មេ ពុទ្ធោ និមន្តិតោ។|
    stand |បន្នរសមំ ភាណវារំ។|
    count |២៥១|
      block |បតិដ្ឋា ភយភីតានំ តាណោ សរណគាមិនំ|
      block |អស្សាសកោ មហាវីរោ សោ មេ ពុទ្ធោ និមន្តិតោ។|
    count |២៥២|
      block |អាសយោ ពុទ្ធិមន្តានំ បុញ្ញក្ខេត្តំ សុខេសិនំ|
      block |រតនាករោ មហាវីរោ សោ មេ ពុទ្ធោ និមន្តិតោ។|
    count |២៥៣|
      block |អស្សាសកោ វេទករោ សាមញ្ញផលទាយកោ|
      block |មេឃូបមោ មហាវីរោ សោ មេ ពុទ្ធោ និមន្តិតោ។|
    count |២៥៤|
      block |លោកចក្ខុ មហាតេជោ សព្ពតមវិនោទនោ|
      block |សូរិយូបមោ មហាវីរោ សោ មេ ពុទ្ធោ និមន្តិតោ។|
    count |២៥៥|
      block |អារម្មណវិមុត្តីសុ សភាវទស្សនោ មុនិ|
      block |ចន្ទូបមោ មហាវីរោ សោ មេ ពុទ្ធោ និមន្តិតោ។|
    count |២៥៦|
      block |ពុទ្ធោ សមុស្សិតោ លោកេ លក្ខណេហិ អលង្កតោ|
      block |អប្បមេយ្យោ មហាវីរោ សោ មេ ពុទ្ធោ និមន្តិតោ។|
    count |២៥៧|
      block |យស្ស ញាណំ អប្បមេយ្យំ សីលំ យស្ស អនូបមំ|
      block |វិមុត្តិ អសទិសា យស្ស សោ មេ ពុទ្ធោ និមន្តិតោ។|
    count |២៥៨|
      block |យស្ស ធីតិ អសទិសា ថាមោ យស្ស អចិន្តិយោ|
      block |យស្ស បរក្កមោ ជេដ្ឋោ សោ មេ ពុទ្ធោ និមន្តិតោ។|
    count |២៥៩|
      block |រាគោ ទោសោ ច មោហោ ច វិសា សព្ពេ សមូហតា|
      block |អគទូបមោ មហាវីរោ សោ មេ ពុទ្ធោ និមន្តិតោ។|
    count |២៦០|
      block |ក្លេសព្យាធិពហុទុក្ខ សព្ពតមវិនោទនោ|
      block |វេជ្ជូបមោ មហាវីរោ សោ មេ ពុទ្ធោ និមន្តិតោ។|
    count |២៦១|
      block |ពុទ្ធោតិ ភោ យំ វទេសិ ឃោសោបេសោ សុទុល្លភោ|
      block |ពុទ្ធោ ពុទ្ធោតិ សុត្វាន បីតិ មេ ឧទបជ្ជថ។|
    count |២៦២|
      block |អព្ភន្តរំ អគណ្ហន្តំ បីតិ មេ ពហិ និច្ឆរេ|
      block |សោហំ បីតិមនោ សន្តោ ឥទំ វចនមព្រវិំ។|
    count |២៦៣|
      block |កហំ នុ ខោ សោ ភគវា លោកជេដ្ឋោ នរាសភោ|
      block |តត្ថ គន្ត្វា នមស្សិស្សំ សាមញ្ញផលទាយកំ។|
    count |២៦៤|
      block |បគ្គយ្ហ ទក្ខិណំ ពាហុំ វេទជាតោ កតញ្ជលី|
      block |អាចិក្ខិ មេ ធម្មរាជំ សោកសល្លវិនោទនំ។|
    count |២៦៥|
      block |ឧទេន្តំវ មហាមេឃំ នីលំ អញ្ជនសន្និភំ|
      block |សាគរំ វិយ ទិស្សន្តំ បស្សសេតំ មហាវនំ។|
    count |២៦៦|
      block |ឯត្ថ សោ វសតេ ពុទ្ធោ អទន្តទមកោ មុនិ|
      block |វិនយន្តោ ច វេនេយ្យេ ពោធេន្តោ ពោធិបក្ខិយេ។|
    count |២៦៧|
      block |បិបាសិតោវ ឧទកំ ភោជនំវ ជិឃច្ឆិតោ|
      block |គាវី យថា វច្ឆគិទ្ធា ឯវាហំ វិចិនិំ ជិនំ។|
    count |២៦៨|
      block |អាចារឧបចារញ្ញូ ធម្មានុច្ឆវិសំវរំ|
      block |សិក្ខាបេមិ សកេ សិស្សេ គច្ឆន្តេ ជិនសន្តិកំ។|
    count |២៦៩|
      block |ទុរាសទា ភគវន្តោ សីហាវ ឯកចារិនោ|
      block |បទេ បទំ និក្ខិបន្តា អាគច្ឆេយ្យាថ មាណវា។|
    count |២៧០|
      block |អាសីវិសោ យថា ឃោរោ មិគរាជាវ កេសរី|
      block |មត្តោវ កុញ្ជរោ ទន្តី ឯវំ ពុទ្ធា ទុរាសទា។|
    count |២៧១|
      block |ឧក្កាសិតញ្ច ខិបិតំ អជ្ឈុបេក្ខិយ មាណវា|
      block |បទេ បទំ និក្ខិបន្តា ឧបេថ ពុទ្ធសន្តិកំ។|
    count |២៧២|
      block |បដិសល្លានគរុកា អប្បសទ្ទា ទុរាសទា|
      block |ទុរូបសង្កមា ពុទ្ធា គរូ ហោន្តិ សទេវកេ។|
    count |២៧៣|
      block |យទាហំ បញ្ហំ បុច្ឆាមិ បដិសម្មោទយាមិ វា|
      block |អប្បសទ្ទា តទា ហោថ មុនិភូតាវ តិដ្ឋថ។|
    count |២៧៤|
      block |យំ សោ ទេសេតិ សម្ពុទ្ធោ ខេមំ និព្ពានបត្តិយា|
      block |តមេវត្ថំ និសាមេថ សទ្ធម្មសវនំ សុខំ។|
    count |២៧៥|
      block |ឧបសង្កម្ម សម្ពុទ្ធំ សម្មោទិំ មុនិនា អហំ|
      block |តំ កថំ វីតិសារេត្វា លក្ខណេ ឧបធារយិំ។|
    count |២៧៦|
      block |លក្ខណេ ទ្វេ ច កង្ខាមិ បស្សាមិ តិំសលក្ខណេ|
      block |កោសោហិតវត្ថគុយ្ហំ ឥទ្ធិយា ទស្សយី មុនិ។|
    count |២៧៧|
      block |ជិវ្ហំ និន្នាមយិត្វាន កណ្ណសោតេ ច នាសិកេ|
      block |បដិមសិ នលាដន្តំ កេវលំ ឆាទយី ជិនោ។|
    count |២៧៨|
      block |តស្សាហំ លក្ខណេ ទិស្វា បរិបុណ្ណេ សព្យញ្ជនេ|
      block |ពុទ្ធោតិ និដ្ឋំ គន្ត្វាន សហ សិស្សេហិ បព្ពជិំ។|
    count |២៧៩|
      block |សតេហិ តីហិ សហិតោ បព្ពជិំ អនគារិយំ|
      block |អទ្ធមាសេ អសម្បត្តេ សព្ពេ បត្តាម្ហ និព្ពុតិំ។|
    count |២៨០|
      block |ឯកតោ កម្មំ កត្វាន បុញ្ញក្ខេត្តេ អនុត្តរេ|
      block |ឯកតោ សំសរិត្វាន ឯកតោ វិនិវត្តយុំ។|
    count |២៨១|
      block |គោបានសិយោ ទត្វាន បូគធម្មេ វសិំ អហំ|
      block |តេន កម្មេន សុកតេន អដ្ឋ ហេតូ លភាមហំ។|
    count |២៨២|
      block |ទិសាសុ បូជិតោ ហោមិ ភោគា ច អមិតា មម|
      block |បតិដ្ឋា ហោមិ សព្ពេសំ តាសោ មម ន វិជ្ជតិ។|
    count |២៨៣|
      block |ព្យាធយោ មេ ន វិជ្ជន្តិ ទីឃាយុំ បាលយាមិ ច|
      block |សុខុមច្ឆវិកោ ហោមិ អាវាសេ បត្ថិតេ វសេ។|
    count |២៨៤|
      block |អដ្ឋ គោបានសី ទត្វា បូគធម្មេ វសិំ អហំ|
      block |បដិសម្ភិទារហត្តញ្ច ឯតំ មេ អបរដ្ឋមំ។|
    count |២៨៥|
      block |សព្ពវោសិតវោសានោ កតកិច្ចោ អនាសវោ|
      block |អដ្ឋគោបានសី នាម តវ បុត្តោ មហាមុនិ។|
    count |២៨៦|
      block |បញ្ច ថម្ភានិ ទត្វាន បូគធម្មេ វសិំ អហំ|
      block |តេន កម្មេន សុកតេន បញ្ច ហេតូ លភាមហំ។|
    count |២៨៧|
      block |អចលោ ហោមិ មេត្តាយ អនូនង្គោ ភវាមហំ|
      block |អាទេយ្យវចនោ ហោមិ ន ធំសេមិ យថា អហំ។|
    count |២៨៨|
      block |អភន្តំ ហោតិ មេ ចិត្តំ អខិលោ ហោមិ កស្សចិ|
      block |តេន កម្មេន សុកតេន វិមលោ ហោមិ សាសនេ។|
    count |២៨៩|
      block |សគារវោ សប្បតិស្សោ កតកិច្ចោ អនាសវោ|
      block |សាវកោ តេ មហាវីរ ភិក្ខុ តំ វន្ទតេ មុនិ។|
    count |២៩០|
      block |កត្វា សុកតបល្លង្កំ សាលាយំ បញ្ញបេសហំ|
      block |តេន កម្មេន សុកតេន បញ្ច ហេតូ លភាមហំ។|
    count |២៩១|
      block |ឧច្ចេ កុលេ បជាយិត្វា មហាភោគោ ភវាមហំ|
      block |សព្ពសម្បត្តិកោ ហោមិ មច្ឆេរំ មេ ន វិជ្ជតិ។|
    count |២៩២|
      block |គមនេ បត្ថិតេ មយ្ហំ បល្លង្កោ ឧបតិដ្ឋតិ|
      block |សហ បល្លង្កសេដ្ឋេន គច្ឆាមិ មម បត្ថិតំ។|
    count |២៩៣|
      block |តេន បល្លង្កទានេន តមំ សព្ពំ វិនោទយិំ|
      block |សព្ពាភិញ្ញាពលប្បត្តោ ថេរោ វន្ទតិ តំ មុនិ។|
    count |២៩៤|
      block |បរកិច្ចត្តកិច្ចានិ សព្ពកិច្ចានិ សាធយិំ|
      block |តេន កម្មេន សុកតេន បាវិសិំ អភយំ បុរំ។|
    count |២៩៥|
      block |បរិនិដ្ឋិតសាលម្ហិ បរិភោគមទាសហំ|
      block |តេន កម្មេន សុកតេន សេដ្ឋត្តំ អជ្ឈុបាគតោ។|
    count |២៩៦|
      block |យេ កេចិ ទមកា លោកេ ហត្ថិអស្សេ ទមេន្តិ យេ|
      block |ករិត្វា ការណា នានា ទារុណេន ទមេន្តិ តេ។|
    count |២៩៧|
      block |ន ហេវំ ត្វំ មហាវីរ ទមេសិ នរនារិយោ|
      block |អទណ្ឌេន អសត្ថេន ទមេសិ ឧត្តមេ ទមេ។|
    count |២៩៨|
      block |ទានស្ស វណ្ណេ កិត្តេន្តោ ទេសនាកុសលោ មុនិ|
      block |ឯកបញ្ហំ កថេន្តោវ ពោធេសិ តិសតេ មុនិ។|
    count |២៩៩|
      block |ទន្តា មយំ សារថិនា សុវិមុត្តា អនាសវា|
      block |សព្ពាភិញ្ញាពលបត្តា និព្ពុតា ឧបធិក្ខយេ។|
    count |៣០០|
      block |សតសហស្សិតោ កប្បេ យំ ទានមទទិំ តទា|
      block |អតិក្កន្តា ភយា សព្ពេ សាលាទានស្សិទំ ផលំ។|
    count |៣០១|
      block |កិលេសា ឈាបិតា មយ្ហំ…បេ។… វិហរាមិ អនាសវោ។|
    count |៣០២|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៣០៣|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ អាយស្មា សេលោ សបរិសោ ភគវតោ សន្តិកេ ឥមា គាថាយោ អភាសិត្ថាតិ។|
    stand |សេលត្ថេរស្សាបទានំ ទុតិយំ។|
  block |៣។ សព្ពកិត្តិកត្ថេរអបទានំ|
    count |៣០៤|
      block |កណិការំវ ជលិតំ ទីបរុក្ខំវ ឧជ្ជលំ|
      block |ឱសធិំវ វិរោចន្តំ វិជ្ជុតំ គគនេ យថា។|
    count |៣០៥|
      block |អសម្ភីតំ អនុត្តាសិំ មិគរាជំវ កេសរិំ|
      block |ញាណាលោកំ បកាសេន្តំ មទ្ទន្តំ តិត្ថិយេ គណេ។|
    count |៣០៦|
      block |ឧទ្ធរន្តំ ឥមំ លោកំ ឆិទ្ទន្តំ សព្ពសំសយំ|
      block |គជ្ជន្តំ មិគរាជំវ អទ្ទសំ លោកនាយកំ។|
    count |៣០៧|
      block |ជដាជិនធរោ អាសិំ ព្រហា ឧជុ បតាបវា|
      block |វាកចីរំ គហេត្វាន បាទមូលេ អបត្ថរិំ។|
    count |៣០៨|
      block |កាឡានុសារិយំ គយ្ហ អនុលិម្បិំ តថាគតំ|
      block |សម្ពុទ្ធមនុលិម្បេត្វា សន្ថវិំ លោកនាយកំ។|
    count |៣០៩|
      block |សមុទ្ធរសិមំ លោកំ ឱឃតិណ្ណ មហាមុនិ|
      block |ញាណាលោកេន ជោតេសិ នាវដំ ញាណមុត្តមំ។|
    count |៣១០|
      block |ធម្មចក្កំ បវត្តេសិ មទ្ទសេ បរតិត្ថិយេ|
      block |ឧសភោ ជិតសង្គាមោ សម្បកម្បេសិ មេទនិំ។|
    count |៣១១|
      block |មហាសមុទ្ទេ ឩមិយោ វេលន្តម្ហិ បភិជ្ជរេ|
      block |តថេវ តវ ញាណម្ហិ សព្ពទិដ្ឋី បភិជ្ជរេ។|
    count |៣១២|
      block |សុខុមច្ឆិកជាលេន សរម្ហិ សម្បតានិតេ|
      block |អន្តោជាលិកតា បាណា បីឡិតា ហោន្តិ តាវទេ។|
    count |៣១៣|
      block |តថេវ តិត្ថិយា លោកេ បុថុបាសណ្ឌនិស្សិតា|
      block |អន្តោញាណវរេ តុយ្ហំ បរិវត្តន្តិ មារិស។|
    count |៣១៤|
      block |បតិដ្ឋា វុយ្ហតំ ឱឃេ ត្វញ្ហិ នាថោ អពន្ធុនំ|
      block |ភយដ្ដិតានំ សរណំ មុត្តិត្ថីនំ បរាយណំ។|
    count |៣១៥|
      block |ឯកវីរោ អសទិសោ មេត្តាករុណសញ្ចយោ|
      block |អសមោ សុសមោ សន្តោ វសី តាទី ជិតញ្ជយោ។|
    count |៣១៦|
      block |ធីរោ វិគតសម្មោហោ អនេជោ អកថំកថី|
      block |តុសិតោ វន្តទោសោសិ និម្មលោ សំយតោ សុចិ។|
    count |៣១៧|
      block |សង្គាតិគោ ហតមទោ តេវិជ្ជោ តិភវន្តគោ|
      block |សីមាតិគោ ធម្មគរុ គតត្ថោ ហិតវព្ភុតោ។|
    count |៣១៨|
      block |តារកោ ត្វំ យថា នាវា និធីវស្សាសការកោ|
      block |អសម្ភីតោ យថា សីហោ គជរាជាវ ទប្បិតោ។|
    count |៣១៩|
      block |ថោមេត្វា ទសគាថាហិ បទុមុត្តរំ មហាយសំ|
      block |វន្ទិត្វា សត្ថុនោ បាទេ តុណ្ហី អដ្ឋាសហំ តទា។|
    count |៣២០|
      block |បទុមុត្តរោ លោកវិទូ អាហុតីនំ បដិគ្គហោ|
      block |ភិក្ខុសង្ឃេ ឋិតោ សត្ថា ឥមា គាថា អភាសថ។|
    count |៣២១|
      block |យោ មេ សីលញ្ច ញាណញ្ច សទ្ធម្មញ្ចាបិ វណ្ណយិ|
      block |តមហំ កិត្តយិស្សាមិ សុណាថ មម ភាសតោ។|
    count |៣២២|
      block |សដ្ឋិ កប្បសហស្សានិ ទេវលោកេ រមិស្សតិ|
      block |អញ្ញេ ទេវេភិភវិត្វា ឥស្សរំ ការយិស្សតិ។|
    count |៣២៣|
      block |សោ បច្ឆា បព្ពជិត្វាន សុក្កមូលេន ចោទិតោ|
      block |គោតមស្ស ភគវតោ សាសនេ បព្ពជិស្សតិ។|
    count |៣២៤|
      block |បព្ពជិត្វាន កាយេន បាបកម្មំ វិវជ្ជិយ|
      block |សព្ពាសវេ បរិញ្ញាយ និព្ពាយិស្សតិនាសវោ។|
    count |៣២៥|
      block |យថាបិ មេឃោ ថនយំ តប្បេតិ មេទិនិំ ឥមំ|
      block |តថេវ ត្វំ មហាវីរ ធម្មេន តប្បយី មមំ។|
    count |៣២៦|
      block |សីលំ បញ្ញញ្ច ធម្មញ្ច ថវិត្វា លោកនាយកំ|
      block |បត្តោម្ហិ បរមំ សន្តិំ និព្ពានំ បទមច្ចុតំ។|
    count |៣២៧|
      block |អហោ នូន ស ភគវា ចិរំ តិដ្ឋេយ្យ ចក្ខុមា|
      block |អញ្ញាតញ្ច វិជានេយ្យុំ ផុសេយ្យុំ អមតំ បទំ។|
    count |៣២៨|
      block |អយំ មេ បច្ឆិមា ជាតិ ភវា សព្ពេ សមូហតា|
      block |សព្ពាសវេ បរិញ្ញាយ វិហរាមិ អនាសវោ។|
    count |៣២៩|
      block |សតសហស្សិតោ កប្បេ យំ ពុទ្ធមភិថោមយិំ|
      block |ទុគ្គតិំ នាភិជានាមិ កិត្តនាយ ឥទំ ផលំ។|
    count |៣៣០|
      block |កិលេសា ឈាបិតា មយ្ហំ ភវា សព្ពេ សមូហតា|
      block |សព្ពាសវា បរិក្ខីណា នត្ថិ ទានិ បុនព្ភវោ។|
    count |៣៣១|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៣៣២|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ អាយស្មា សព្ពកិត្តិកោ ថេរោ ឥមា គាថាយោ អភាសិត្ថាតិ។|
    stand |សព្ពកិត្តិកត្ថេរស្សាបទានំ តតិយំ។|
  block |៤។ មធុទាយកត្ថេរអបទានំ|
    count |៣៣៣|
      block |សិន្ធុយា នទិយា តីរេ សុកតោ អស្សមោ មម|
      block |តត្ថ វាចេមហំ សិស្សេ ឥតិហាសំ សលក្ខណំ។|
    count |៣៣៤|
      block |ធម្មកាមា វិនីតា តេ សោតុកាមា សុសាសនំ|
      block |ឆឡង្គេ បារមិប្បត្តា សិន្ធុកូលេ វសន្តិ តេ។|
    count |៣៣៥|
      block |ឧប្បាតគមនេ ចេវ លក្ខណេសុ ច កោវិទា|
      block |ឧត្តមត្ថំ គវេសន្តា វសន្តិ វិបិនេ តទា។|
    count |៣៣៦|
      block |សុមេធោ នាម សម្ពុទ្ធោ លោកេ ឧប្បជ្ជិ តាវទេ|
      block |អម្ហាកំ អនុកម្បន្តោ ឧបាគច្ឆិ វិនាយកោ។|
    count |៣៣៧|
      block |ឧបាគតំ មហាវីរំ សុមេធំ លោកនាយកំ|
      block |តិណសន្ថារកំ កត្វា លោកជេដ្ឋស្សទាសហំ។|
    count |៣៣៨|
      block |វិបិនាតោ មធុំ គយ្ហ ពុទ្ធសេដ្ឋស្សទាសហំ|
      block |សម្ពុទ្ធោ បរិភុញ្ជិត្វា ឥទំ វចនមព្រវិ។|
    count |៣៣៩|
      block |យោ តំ អទាសិ មធុំ មេ បសន្នោ សេហិ បាណិភិ|
      block |តមហំ កិត្តយិស្សាមិ សុណាថ មម ភាសតោ។|
    count |៣៤០|
      block |ឥមិនា មធុទានេន តិណសន្ថារកេន ច|
      block |តិំស កប្បសហស្សានិ ទេវលោកេ រមិស្សតិ។|
    count |៣៤១|
      block |តិំស កប្បសហស្សម្ហិ ឱក្កាកកុលសម្ភវោ|
      block |គោតមោ នាម គោត្តេន សត្ថា លោកេ ភវិស្សតិ។|
    count |៣៤២|
      block |តស្ស ធម្មេសុ ទាយាទោ ឱរសោ ធម្មនិម្មិតោ|
      block |សព្ពាសវេ បរិញ្ញាយ និព្ពាយិស្សតិនាសវោ។|
    count |៣៤៣|
      block |ទេវលោកា ឥធាគន្ត្វា មាតុកុច្ឆិំ ឧបាគតេ|
      block |មធុវស្សំ បវស្សិត្ថ ឆាទយំ មធុនា មហិំ។|
    count |៣៤៤|
      block |មយិ និក្ខន្តមត្តម្ហិ កុច្ឆិយា ច សុទុត្តរា|
      block |តត្រាបិ មធុវស្សំ មេ វស្សតេ និច្ចកាលិកំ។|
    count |៣៤៥|
      block |អគារា អភិនិក្ខម្ម បព្ពជិំ អនគារិយំ|
      block |លាភី អន្នស្ស បានស្ស មធុទានស្សិទំ ផលំ។|
    count |៣៤៦|
      block |សព្ពកាមសមិទ្ធោហំ ភវិត្វា ទេវមានុសេ|
      block |តេនេវ មធុទានេន បត្តោម្ហិ អាសវក្ខយំ។|
    count |៣៤៧|
      block |វុដ្ឋម្ហិ ទេវេ ចតុរង្គុលេ តិណេ សម្បុប្ផិតេ ធរណីរុហេ សញ្ឆន្នេ|
      block |សុញ្ញេ ឃរេ មណ្ឌបរុក្ខមូលកេ វសាមិ និច្ចំ សុខិតោ អនាសវោ។|
    count |៣៤៨|
      block |មជ្ឈេ មហន្តេ ហីនេ ច ភវេ សព្ពេ អតិក្កមិំ|
      block |អជ្ជ មេ អាសវា ខីណា នត្ថិ ទានិ បុនព្ភវោ។|
    count |៣៤៩|
      block |តិំសកប្បសហស្សម្ហិ យំ ទានមទទិំ តទា|
      block |ទុគ្គតិំ នាភិជានាមិ មធុទានស្សិទំ ផលំ។|
    count |៣៥០|
      block |កិលេសា ឈាបិតា មយ្ហំ ភវា សព្ពេ សមូហតា|
      block |សព្ពាសវា បរិក្ខីណា នត្ថិ ទានិ បុនព្ភវោ។|
    count |៣៥១|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៣៥២|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ អាយស្មា មធុទាយកោ ថេរោ ឥមា គាថាយោ អភាសិត្ថាតិ។|
    stand |មធុទាយកត្ថេរស្សាបទានំ ចតុត្ថំ។|
  block |៥។ បទុមកូដាគារិយត្ថេរអបទានំ|
    count |៣៥៣|
      block |បិយទស្សី នាម ភគវា សយម្ភូ លោកនាយកោ|
      block |វិវេកកាមោ សម្ពុទ្ធោ សមាធិកុសលោ មុនិ។|
    count |៣៥៤|
      block |វនសណ្ឌំ សមោគយ្ហ បិយទស្សី មហាមុនិ|
      block |បំសុកូលំ បត្ថរិត្វា និសីទិ បុរិសុត្តមោ។|
    count |៣៥៥|
      block |មិគលុទ្ទោ បុរេ អាសិំ អរញ្ញេ កាននេ អហំ|
      block |បសទំ មិគមេសន្តោ អាហិណ្ឌាមិ អហំ តទា។|
    count |៣៥៦|
      block |តត្ថទ្ទសាសិំ សម្ពុទ្ធំ ឱឃតិណ្ណមនាសវំ|
      block |បុប្ផិតំ សាលរាជំវ សតរំសិំវ ឧគ្គតំ។|
    count |៣៥៧|
      block |ទិស្វានហំ ទេវទេវំ បិយទស្សិំ មហាយសំ|
      block |ជាតស្សរំ សមោគយ្ហ បទុមំ អាហរិំ តទា។|
    count |៣៥៨|
      block |អាហរិត្វាន បទុមំ សតបត្តំ មនោរមំ|
      block |កូដាគារំ ករិត្វាន ឆាទយិំ បទុមេនហំ។|
    count |៣៥៩|
      block |អនុកម្បកោ ការុណិកោ បិយទស្សី មហាមុនិ|
      block |សត្តរត្តិន្ទិវំ ពុទ្ធោ កូដាគារេ វសី ជិនោ។|
    count |៣៦០|
      block |បុរាណំ ឆឌ្ឌយិត្វាន នវេន ឆាទយិំ អហំ|
      block |អញ្ជលិំ បគ្គហេត្វាន អដ្ឋាសិំ តាវទេ អហំ។|
    count |៣៦១|
      block |វុដ្ឋហិត្វា សមាធិម្ហា បិយទស្សី មហាមុនិ|
      block |ទិសំ អនុវិលោកេន្តោ និសីទិ លោកនាយកោ។|
    count |៣៦២|
      block |តទា សុទស្សនោ នាម ឧបដ្ឋាកោ មហិទ្ធិកោ|
      block |ចិត្តមញ្ញាយ ពុទ្ធស្ស បិយទស្សិស្ស សត្ថុនោ។|
    count |៣៦៣|
      block |អសីតិយា សហស្សេហិ ភិក្ខូហិ បរិវារិតោ|
      block |វនន្តេ សុខមាសីនំ ឧបេសិ លោកនាយកំ។|
    count |៣៦៤|
      block |យាវតា វនសណ្ឌម្ហិ អធិវត្ថា ច ទេវតា|
      block |ពុទ្ធស្ស ចិត្តមញ្ញាយ សព្ពេ សន្និបតុំ តទា។|
    count |៣៦៥|
      block |សមាគតេសុ យក្ខេសុ កុម្ភណ្ឌេ សហរក្ខសេ|
      block |ភិក្ខុសង្ឃេ ច សម្បត្តេ គាថា បព្យាហរី ជិនោ។|
    count |៣៦៦|
      block |យោ មំ សត្តាហំ បូជេសិ អាវាសញ្ច អកាសិ មេ|
      block |តមហំ កិត្តយិស្សាមិ សុណាថ មម ភាសតោ។|
    count |៣៦៧|
      block |សុទុទ្ទសំ សុនិបុណំ គម្ភីរំ សុប្បកាសិតំ|
      block |ញាណេន កិត្តយិស្សាមិ សុណាថ មម ភាសតោ។|
    count |៣៦៨|
      block |ចតុទ្ទសានិ កប្បានិ ទេវរជ្ជំ ករិស្សតិ|
      block |កូដាគារំ មហន្តស្ស បទ្មបុប្ផេហិ ឆាទិតំ។|
    count |៣៦៩|
      block |អាកាសេ ធារយិស្សតិ បុប្ផកម្មស្សិទំ ផលំ|
      block |ចតុព្ពីសេ កប្បសតេ វោកិណ្ណំ សំសរិស្សតិ។|
    count |៣៧០|
      block |តត្ថ បុប្ផមយំ ព្យម្ហំ អាកាសេ ធារយិស្សតិ|
      block |យថា បទុមបត្តម្ហិ តោយំ ន ឧបលិម្បតិ។|
    count |៣៧១|
      block |តថេវីមស្ស ញាណម្ហិ កិលេសា នោបលិម្បរេ|
      block |មនសា វិនិវដ្ដេត្វា បញ្ច នីវរណេ អយំ។|
    count |៣៧២|
      block |ចិត្តំ ជនេត្វា នេក្ខម្មេ អគារា បព្ពជិស្សតិ|
      block |តតោ បុប្ផមយេ ព្យម្ហេ ធារេន្តេ និក្ខមិស្សតិ។|
    count |៣៧៣|
      block |រុក្ខមូលេ វសន្តស្ស និបកស្ស សតីមតោ|
      block |តត្ថ បុប្ផមយំ ព្យម្ហំ មត្ថកេ ធារយិស្សតិ។|
    count |៣៧៤|
      block |ចីវរំ បិណ្ឌបាតញ្ច បច្ចយំ សយនាសនំ|
      block |ទត្វាន ភិក្ខុសង្ឃស្ស និព្ពាយិស្សតិនាសវោ។|
    count |៣៧៥|
      block |កូដាគារេន ចរតា បព្ពជ្ជំ អភិនិក្ខមិំ|
      block |រុក្ខមូលេ វសន្តម្បិ កូដាគារំ ធរីយតិ។|
    count |៣៧៦|
      block |ចីវរេ បិណ្ឌបាតេ ច ចេតនា មេ ន វិជ្ជតិ|
      block |បុញ្ញកម្មេន សំយុត្តោ លភាមិ បរិនិដ្ឋិតំ។|
    count |៣៧៧|
      block |គណនាតោ អសង្ខេយ្យា កប្បកោដី ពហូ មម|
      block |រិត្តកា តេ អតិក្កន្តា បមុត្តា លោកនាយកា។|
    count |៣៧៨|
      block |អដ្ឋារសេ កប្បសតេ បិយទស្សី វិនាយកោ|
      block |តមហំ បយិរុបាសិត្វា ឥមំ យោនិំ ឧបាគតោ។|
    count |៣៧៩|
      block |ឥធ បស្សាមិ សម្ពុទ្ធំ អនោមំ នាម ចក្ខុមំ|
      block |តមហំ ឧបគន្ត្វាន បព្ពជិំ អនគារិយំ។|
    count |៣៨០|
      block |ទុក្ខស្សន្តករោ ពុទ្ធោ មគ្គំ មេ ទេសយី ជិនោ|
      block |តស្ស ធម្មំ សុណិត្វាន បត្តោម្ហិ អចលំ បទំ។|
    count |៣៨១|
      block |តោសយិត្វាន សម្ពុទ្ធំ គោតមំ សក្យបុង្គវំ|
      block |សព្ពាសវេ បរិញ្ញាយ វិហរាមិ អនាសវោ។|
    count |៣៨២|
      block |អដ្ឋារសេ កប្បសតេ យំ ពុទ្ធមភិបូជយិំ|
      block |ទុគ្គតិំ នាភិជានាមិ ពុទ្ធបូជាយិទំ ផលំ។|
    count |៣៨៣|
      block |កិលេសា ឈាបិតា មយ្ហំ ភវា សព្ពេ សមូហតា|
      block |សព្ពាសវា បរិក្ខីណា នត្ថិ ទានិ បុនព្ភវោ។|
    count |៣៨៤|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៣៨៥|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ អាយស្មា បទុមកូដាគារិយោ ថេរោ ឥមា គាថាយោ អភាសិត្ថាតិ។|
    stand |បទុមកូដាគារិយត្ថេរស្សាបទានំ បញ្ចមំ។|
  block |៦។ ពាកុលត្ថេរអបទានំ|
    count |៣៨៦|
      block |ហិមវន្តស្សាវិទូរេ សោភិតោ នាម បព្ពតោ|
      block |អស្សមោ សុកតោ មយ្ហំ សកសិស្សេហិ មាបិតោ។|
    count |៣៨៧|
      block |មណ្ឌបា ច ពហូ តត្ថ បុប្ផិតា សិន្ទុវារកា|
      block |កបិត្ថា ច ពហូ តត្ថ បុប្ផិតា ជីវជីវកា។|
    count |៣៨៨|
      block |និគ្គុណ្ឌិយោ ពហូ តត្ថ ពទរាមលកានិ ច|
      block |ផារុសកា អលាពូ ច បុណ្ឌរីកា ច បុប្ផិតា។|
    count |៣៨៩|
      block |អាឡកា ពេលុវា តត្ថ កទលី មាតុលុង្គកា|
      block |មហានាមា ពហូ តត្ថ អជ្ជុនា ច បិយង្គុកា។|
    count |៣៩០|
      block |កោសម្ពា សឡលា និម្ពា និគ្រោធា ច កបិត្ថនា|
      block |ឯទិសោ អស្សមោ មយ្ហំ សសិស្សោហំ តហិំ វសិំ។|
    count |៣៩១|
      block |អនោមទស្សី ភគវា សយម្ភូ លោកនាយកោ|
      block |គវេសំ បដិសល្លានំ មមស្សមមុបាគមិ។|
    count |៣៩២|
      block |ឧបេតម្ហិ មហាវីរេ អនោមទស្សិមហាយសេ|
      block |ខណេន លោកនាថស្ស វាតាពាធោ សមុដ្ឋហិ។|
    count |៣៩៣|
      block |វិចរន្តោ អរញ្ញម្ហិ អទ្ទសំ លោកនាយកំ|
      block |ឧបគន្ត្វាន សម្ពុទ្ធំ ចក្ខុមន្តំ មហាយសំ។|
    count |៣៩៤|
      block |ឥរិយញ្ចាបិ ទិស្វាន ឧបលក្ខេសហំ តទា|
      block |អសំសយញ្ហិ ពុទ្ធស្ស ព្យាធិ នោ ឧទបជ្ជថ។|
    count |៣៩៥|
      block |ខិប្បំ អស្សមមាគញ្ឆិំ មម សិស្សាន សន្តិកេ|
      block |ភេសជ្ជំ កត្តុកាមោហំ សិស្សេ អាមន្តយិំ តទា។|
    count |៣៩៦|
      block |បដិស្សុណិត្វាន មេ វាក្យំ សិស្សា សព្ពេ សគារវា|
      block |ឯកជ្ឈំ សន្និបតិំសុ សត្ថុគារវតា មម។|
    count |៣៩៧|
      block |ខិប្បំ បព្ពតមារុយ្ហ សព្ពោសធមហាសហំ|
      block |បានីយយោគំ កត្វាន ពុទ្ធសេដ្ឋស្សទាសហំ។|
    count |៣៩៨|
      block |បរិភុត្តេ មហាវីរេ សព្ពញ្ញុលោកនាយកេ|
      block |ខិប្បំ វាតោ វូបសមិ សុគតស្ស មហេសិនោ។|
    count |៣៩៩|
      block |បស្សទ្ធំ ទរថំ ទិស្វា អនោមទស្សី មហាយសោ|
      block |សកាសនេ និសីទិត្វា ឥមា គាថា អភាសថ។|
    count |៤០០|
      block |យោ មេ បាទាសិ ភេសជ្ជំ ព្យាធិញ្ច សមយី មម|
      block |តមហំ កិត្តយិស្សាមិ សុណាថ មម ភាសតោ។|
    count |៤០១|
      block |កប្បសតសហស្សានិ ទេវលោកេ រមិស្សតិ|
      block |វាទិតេ តូរិយេ តត្ថ មោទិស្សតិ សទា អយំ។|
    count |៤០២|
      block |មនុស្សលោកមាគន្ត្វា សុក្កមូលេន ចោទិតោ|
      block |សហស្សក្ខត្តុំ រាជា ច ចក្កវត្តី ភវិស្សតិ។|
    count |៤០៣|
      block |បញ្ចបញ្ញាសកប្បម្ហិ អនោមោ នាម ខត្តិយោ|
      block |ចាតុរន្តោ វិជិតាវី ជម្ពុមណ្ឌស្ស ឥស្សរោ។|
    count |៤០៤|
      block |សត្តរតនសម្បន្នោ ចក្កវត្តី មហព្ពលោ|
      block |តាវតិំសេបិ ខោភេត្វា ឥស្សរំ ការយិស្សតិ។|
    count |៤០៥|
      block |ទេវភូតោ មនុស្សោ វា អប្បាពាធោ ភវិស្សតិ|
      block |បរិគ្គហំ វិវជ្ជេត្វា ព្យាធិំ លោកេ តរិស្សតិ។|
    count |៤០៦|
      block |អប្បរិមេយ្យេ ឥតោ កប្បេ ឱក្កាកកុលសម្ភវោ|
      block |គោតមោ នាម គោត្តេន សត្ថា លោកេ ភវិស្សតិ។|
    count |៤០៧|
      block |តស្ស ធម្មេសុ ទាយាទោ ឱរសោ ធម្មនិម្មិតោ|
      block |សព្ពាសវេ បរិញ្ញាយ និព្ពាយិស្សតិនាសវោ។|
    count |៤០៨|
      block |កិលេសេ ឈាបយិត្វាន តណ្ហាសោតំ តរិស្សតិ|
      block |ពាកុលោ នាម នាមេន ហេស្សតិ សត្ថុ សាវកោ។|
    count |៤០៩|
      block |ឥទំ សព្ពំ អភិញ្ញាយ គោតមោ សក្យបុង្គវោ|
      block |ភិក្ខុសង្ឃេ និសីទិត្វា ឯតទគ្គេ ឋបេស្សតិ។|
    count |៤១០|
      block |អនោមទស្សី ភគវា សយម្ភូ លោកនាយកោ|
      block |វិវេកានុវិលោកេន្តោ មមស្សមមុបាគមិ។|
    count |៤១១|
      block |ឧបាគតំ មហាវីរំ សព្ពញ្ញុំ លោកនាយកំ|
      block |សព្ពោសធេន តប្បេសិំ បសន្នោ សេហិ បាណិភិ។|
    count |៤១២|
      block |តស្ស មេ សុកតំ កម្មំ សុខេត្តេ ពីជសម្បទា|
      block |ខេបេតុំ នេវ សក្កោមិ តទា ហិ សុកតំ មម។|
    count |៤១៣|
      block |លាភា មម សុលទ្ធំ មេ យោហំ អទ្ទក្ខិ នាយកំ|
      block |តេន កម្មាវសេសេន បត្តោម្ហិ អចលំ បទំ។|
    count |៤១៤|
      block |សព្ពមេតំ អភិញ្ញាយ គោតមោ សក្យបុង្គវោ|
      block |ភិក្ខុសង្ឃេ និសីទិត្វា ឯតទគ្គេ ឋបេសិ មំ។|
    count |៤១៥|
      block |អបរិមេយ្យេ ឥតោ កប្បេ យំ កម្មមករិំ តទា|
      block |ទុគ្គតិំ នាភិជានាមិ ភេសជ្ជស្ស ឥទំ ផលំ។|
    count |៤១៦|
      block |កិលេសា ឈាបិតា មយ្ហំ ភវា សព្ពេ សមូហតា|
      block |សព្ពាសវា បរិក្ខីណា នត្ថិ ទានិ បុនព្ភវោ។|
    count |៤១៧|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៤១៨|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
      block |ឥត្ថំ សុទំ អាយស្មា ពាកុលោ ថេរោ ឥមា គាថាយោ អភាសិត្ថាតិ|
    stand |ពាកុលត្ថេរស្សាបទានំ ឆដ្ឋំ។|
  block |៧។ គិរិមានន្ទត្ថេរអបទានំ|
    count |៤១៩|
      block |ភរិយា មេ កាលង្កតា បុត្តោ សីវថិកំ គតោ|
      block |មាតា បិតា មតា ភាតា ឯកចិតម្ហិ ឌយ្ហរេ។|
    count |៤២០|
      block |តេន សោកេន សន្តត្តោ កិសោ បណ្ឌុ អហោសហំ|
      block |ចិត្តក្ខេបោ ច មេ អាសិ តេន សោកេន អដ្ដិតោ។|
    count |៤២១|
      block |សោកសល្លបរេតោហំ វនន្តមុបសង្កមិំ|
      block |បវត្តផលំ ភុញ្ជិត្វា រុក្ខមូលេ វសាមហំ។|
    count |៤២២|
      block |សុមេធោ នាម សម្ពុទ្ធោ ទុក្ខស្សន្តករោ ជិនោ|
      block |មមុទ្ធរិតុកាមោ សោ អាគញ្ឆិ មម សន្តិកំ។|
    count |៤២៣|
      block |បទសទ្ទំ សុណិត្វាន សុមេធស្ស មហេសិនោ|
      block |បគ្គហេត្វានហំ សីសំ ឧល្លោកេសិំ មហាមុនិំ។|
    count |៤២៤|
      block |ឧបាគតេ មហាវីរេ បីតិ មេ ឧទបជ្ជថ|
      block |តទាសិមេកគ្គមនោ ទិស្វា តំ លោកនាយកំ។|
    count |៤២៥|
      block |សតិំ បដិលភិត្វាន បណ្ណមុដ្ឋិមទាសហំ|
      block |និសីទិ ភគវា តត្ថ អនុកម្បាយ ចក្ខុមា។|
    count |៤២៦|
      block |និសជ្ជ តត្ថ ភគវា សុមេធោ លោកនាយកោ|
      block |ធម្មំ មេ កថយី ពុទ្ធោ សោកសល្លវិនោទនំ។|
    count |៤២៧|
      block |អនវ្ហិតា តតោ អាគុំ អននុញ្ញាតា ឥតោ គតា|
      block |យថាគតា តថា គតា តត្ថ កា បរិទេវនា។|
    count |៤២៨|
      block |យថាបិ បថិកា សត្តា វស្សមានាយ វុដ្ឋិយា|
      block |សភណ្ឌា ឧបគច្ឆន្តិ វស្សស្សាបតនាយ តេ។|
    count |៤២៩|
      block |វស្សេ ច តេ ឱរមិតេ សម្បយន្តិ យទិច្ឆកំ|
      block |ឯវំ មាតា បិតា តុយ្ហំ តត្ថ កា បរិទេវនា។|
    count |៤៣០|
      block |អាគន្តុកា បាហុនកា ចលិតេរិតកម្បិតា|
      block |ឯវំ មាតា បិតា តុយ្ហំ តត្ថ កា បរិទេវនា។|
    count |៤៣១|
      block |យថាបិ ឧរគោ ជិណ្ណំ ហិត្វា គច្ឆតិ សំ តចំ|
      block |ឯវំ មាតា បិតា តុយ្ហំ សំ តនុំ ឥធ ហីយរេ។|
    count |៤៣២|
      block |ពុទ្ធស្ស គិរមញ្ញាយ សោកសល្លំ វិវជ្ជយិំ|
      block |បាមោជ្ជំ ជនយិត្វាន ពុទ្ធសេដ្ឋំ អវន្ទហំ។|
    count |៤៣៣|
      block |វន្ទិត្វាន មហានាគំ បូជយិំ គិរិមញ្ជរិំ|
      block |ទិព្ពគន្ធំ សម្បវន្តំ សុមេធំ លោកនាយកំ។|
    count |៤៣៤|
      block |បូជយិត្វាន សម្ពុទ្ធំ សិរេ កត្វាន អញ្ជលិំ|
      block |អនុស្សរំ គុណគ្គានិ សន្ថវិំ លោកនាយកំ។|
    count |៤៣៥|
      block |និត្តិណ្ណោសិ មហាវីរ សព្ពញ្ញុ លោកនាយក|
      block |សព្ពេ សត្តេ ឧទ្ធរសិ ញាណេន ត្វំ មហាមុនេ។|
    count |៤៣៦|
      block |វិមតិំ ទ្វេឡ្ហកំ វាបិ សញ្ឆិន្ទសិ មហាមុនេ|
      block |បដិបាទេសិ មេ មគ្គំ តវ ញាណេន ចក្ខុម។|
    count |៤៣៧|
      block |អរហា វសិបត្តា ច ឆឡភិញ្ញា មហិទ្ធិកា|
      block |អន្តលិក្ខចរា ធីរា បរិវារេន្តិ តាវទេ។|
    count |៤៣៨|
      block |បដិបន្នា ច សេខា ច ផលដ្ឋា សន្តិ សាវកា|
      block |សូរោទយេវ បទុមា បុប្ផន្តិ តវ សាវកា។|
    count |៤៣៩|
      block |មហាសមុទ្ទោវក្ខោភោ អតុលោបិ ទុរុត្តរោ|
      block |ឯវំ ញាណេន សម្បន្នោ អប្បមេយ្យោសិ ចក្ខុម។|
    count |៤៤០|
      block |វន្ទិត្វាហំ លោកជិនំ ចក្ខុមន្តំ មហាយសំ|
      block |បុថុ ទិសា នមស្សន្តោ បដិកុដិកោ អគញ្ឆហំ។|
    count |៤៤១|
      block |ទេវលោកា ចវិត្វាន សម្បជានោ បតិស្សតោ|
      block |ឱក្កមិំ មាតុយា កុច្ឆិំ សន្ធាវន្តោ ភវាភវេ។|
    count |៤៤២|
      block |អគារា អភិនិក្ខម្ម បព្ពជិំ អនគារិយំ|
      block |អាតាបី និបកោ ឈាយី បដិសល្លានគោចរោ។|
    count |៤៤៣|
      block |បធានំ បទហិត្វាន តោសយិត្វា មហាមុនិំ|
      block |ចន្ទោវព្ភឃនា មុត្តោ វិចរាមិ អហំ សទា។|
    count |៤៤៤|
      block |វិវេកមនុយុត្តោម្ហិ ឧបសន្តោ និរូបធិ|
      block |សព្ពាសវេ បរិញ្ញាយ វិហរាមិ អនាសវោ។|
    count |៤៤៥|
      block |តិំសកប្បសហស្សម្ហិ យំ ពុទ្ធមភិបូជយិំ|
      block |ទុគ្គតិំ នាភិជានាមិ ពុទ្ធបូជាយិទំ ផលំ។|
    count |៤៤៦|
      block |កិលេសា ឈាបិតា មយ្ហំ ភវា សព្ពេ សមូហតា|
      block |សព្ពាសវា បរិក្ខីណា នត្ថិ ទានិ បុនព្ភវោ។|
    count |៤៤៧|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៤៤៨|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ អាយស្មា គិរិមានន្ទោ ថេរោ ឥមា គាថាយោ អភាសិត្ថាតិ។|
    stand |គិរិមានន្ទត្ថេរស្សាបទានំ សត្តមំ។|
  block |៨។ សឡលមណ្ឌបិយត្ថេរអបទានំ|
    count |៤៤៩|
      block |និព្ពុតេ កកុសន្ធម្ហិ ព្រាហ្មណម្ហិ វុសីមតិ|
      block |គហេត្វា សឡលំ មាលំ មណ្ឌបំ ការយិំ អហំ។|
    count |៤៥០|
      block |តាវតិំសគតោ សន្តោ លភាមិ ព្យម្ហមុត្តមំ|
      block |អញ្ញេ ទេវេតិរោចាមិ បុញ្ញកម្មស្សិទំ ផលំ។|
    count |៤៥១|
      block |ទិវា វា យទិ វា រត្តិំ ចង្កមន្តោ ឋិតោ ចហំ|
      block |ឆន្នោ សឡលបុប្ផេហិ បុញ្ញកម្មស្សិទំ ផលំ។|
    count |៤៥២|
      block |ឥមស្មិំយេវ កប្បម្ហិ យំ ពុទ្ធមភិបូជយិំ|
      block |ទុគ្គតិំ នាភិជានាមិ ពុទ្ធបូជាយិទំ ផលំ។|
    count |៤៥៣|
      block |កិលេសា ឈាបិតា មយ្ហំ…បេ។… វិហរាមិ អនាសវោ។|
    count |៤៥៤|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៤៥៥|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ អាយស្មា សឡលមណ្ឌបិយោ ថេរោ ឥមា គាថាយោ អភាសិត្ថាតិ។|
    stand |សឡលមណ្ឌបិយត្ថេរស្សាបទានំ អដ្ឋមំ។|
  block |៩។ សព្ពទាយកត្ថេរអបទានំ|
    count |៤៥៦|
      block |មហាសមុទ្ទំ ឱគយ្ហ ភវនំ មេ សុនិម្មិតំ|
      block |សុនិម្មិតា បោក្ខរណី ចក្កវាកបកូជិតា។|
    count |៤៥៧|
      block |មន្ទាលកេហិ សញ្ឆន្នា បទុមុប្បលកេហិ ច|
      block |នទី ច សន្ទតេ តត្ថ សុបតិត្ថា មនោរមា។|
    count |៤៥៨|
      block |មច្ឆកច្ឆបសញ្ឆន្នា នានាទិជសមោត្ថតា|
      block |មយូរកោញ្ចាភិរុទា កោកិលាទីហិ វគ្គុហិ។|
    count |៤៥៩|
      block |បារេវតា រវិហំសា ច ចក្កវាកា នទីចរា|
      block |ទិន្ទិភា សាឡិកា ចេត្ថ បម្មកា ជីវជីវកា។|
    count |៤៦០|
      block |ហំសា កោញ្ចាបិ នទិតា កោសិយា បិង្គលា ពហូ|
      block |សត្តរតនសម្បន្នា មណិមុត្តិកវាលុកា។|
    count |៤៦១|
      block |សព្ពសោណ្ណមយា រុក្ខា នានាគន្ធសមេរិតា|
      block |ឧជ្ជោតេន្តិ ទិវារត្តិំ ភវនំ សព្ពកាលិកំ។|
    count |៤៦២|
      block |សដ្ឋិ តូរិយសហស្សានិ សាយំ បាតោ បវជ្ជរេ|
      block |សោឡសិត្ថិសហស្សានិ បរិវារេន្តិ មំ សទា។|
    count |៤៦៣|
      block |អភិនិក្ខម្ម ភវនា សុមេធំ លោកនាយកំ|
      block |បសន្នចិត្តោ សុមនោ វន្ទយិំ តំ មហាយសំ។|
    count |៤៦៤|
      block |សម្ពុទ្ធំ អភិវាទេត្វា សសង្ឃំ តំ និមន្តយិំ|
      block |អធិវាសេសិ សោ ធីរោ សុមេធោ លោកនាយកោ។|
    count |៤៦៥|
      block |មម ធម្មកថំ កត្វា ឧយ្យោជេសិ មហាមុនិ|
      block |សម្ពុទ្ធំ អភិវាទេត្វា ភវនំ មេ ឧបាគមិំ។|
    count |៤៦៦|
      block |អាមន្តយិំ បរិជនំ សព្ពេ សន្និបតាថ វោ|
      block |បុព្ពណ្ហសមយំ ពុទ្ធោ ភវនំ អាគមិស្សតិ។|
    count |៤៦៧|
      block |លាភា អម្ហំ សុលទ្ធំ នោ យេ វសាម តវន្តិកេ|
      block |មយម្បិ ពុទ្ធសេដ្ឋស្ស បូជំ កស្សាម សត្ថុនោ។|
    count |៤៦៨|
      block |អន្នបនំ បដ្ឋបេត្វា កាលំ អារោចយិំ អហំ|
      block |វសីសតសហស្សេហិ ឧបេសិ លោកនាយកោ។|
    count |៤៦៩|
      block |បញ្ចង្គិកេហិ តូរិយេហិ បច្ចុគ្គមនមកាសហំ|
      block |សព្ពសោណ្ណមយេ បីឋេ និសីទិ បុរិសុត្តមោ។|
    count |៤៧០|
      block |ឧបរិច្ឆទនំ អាសិ សព្ពសោណ្ណមយំ តទា|
      block |ពីជនិយោ បវាយន្តិ ភិក្ខុសង្ឃស្ស អន្តរេ។|
    count |៤៧១|
      block |បហូតេនន្នបានេន ភិក្ខុសង្ឃមតប្បយិំ|
      block |បច្ចេកទុស្សយុគឡេ ភិក្ខុសង្ឃស្សទាសហំ។|
    count |៤៧២|
      block |យំ វទន្តិ សុមេធោតិ លោកាហុតិបដិគ្គហំ|
      block |ភិក្ខុសង្ឃេ និសីទិត្វា ឥមា គាថា អភាសថ។|
    count |៤៧៣|
      block |យោ មេ អន្នេន បានេន សព្ពេ ឥមេ ច តប្បយិំ|
      block |តមហំ កិត្តយិស្សាមិ សុណាថ មម ភាសតោ។|
    count |៤៧៤|
      block |អដ្ឋារសេ កប្បសតេ ទេវលោកេ រមិស្សតិ|
      block |សហស្សក្ខត្តុំ រាជា ច ចក្កវត្តី ភវិស្សតិ។|
    count |៤៧៥|
      block |ឧប្បជ្ជតិ យំ យោនិំ ទេវត្តំ អថ មានុសំ|
      block |សព្ពទា សព្ពសោវណ្ណំ ឆទនំ ធារយិស្សតិ។|
    count |៤៧៦|
      block |តិំសកប្បសហស្សម្ហិ ឱក្កាកកុសលសម្ភវោ|
      block |គោតមោ នាម គោត្តេន សត្ថា លោកេ ភវិស្សតិ។|
    count |៤៧៧|
      block |តស្ស ធម្មេសុ ទាយាទោ ឱរសោ ធម្មនិម្មិតោ|
      block |សព្ពាសវេ បរិញ្ញាយ និព្ពាយិស្សតិនាសវោ។|
    count |៤៧៨|
      block |ភិក្ខុសង្ឃេ និសីទិត្វា សីហនាទំ នទិស្សតិ|
      block |ចិតកេ ឆត្តំ ធារេន្តិ ហេដ្ឋា ឆត្តម្ហិ ឌយ្ហថ។|
    count |៤៧៩|
      block |សាមញ្ញំ មេ អនុប្បត្តំ កិលេសា ឈាបិតា មយា|
      block |មណ្ឌបេ រុក្ខមូលេ វា សន្តាបោ មេ ន វិជ្ជតិ។|
    count |៤៨០|
      block |តិំសកប្បសហស្សម្ហិ យំ ទានមទទិំ តទា|
      block |ទុគ្គតិំ នាភិជានាមិ សព្ពទានស្សិទំ ផលំ។|
    count |៤៨១|
      block |កិលេសា ឈាបិតា មយ្ហំ…បេ។… វិហរាមិ អនាសវោ។|
    count |៤៨២|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៤៨៣|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ អាយស្មា សព្ពទាយកោ ថេរោ ឥមា គាថាយោ អភាសិត្ថាតិ។|
    stand |សព្ពទាយកត្ថេរស្សាបទានំ នវមំ។|
  block |១០។ អជិតត្ថេរអបទានំ|
    count |៤៨៤|
      block |បទុមុត្តរោ នាម ជិនោ សព្ពធម្មាន បារគូ|
      block |អជ្ឈោគាហេត្វា ហិមវន្តំ និសីទិ លោកនាយកោ។|
    count |៤៨៥|
      block |នាហំ អទ្ទក្ខិំ សម្ពុទ្ធំ នបិ សទ្ទំ សុណោមហំ|
      block |មម ភក្ខំ គវេសន្តោ អាហិណ្ឌាមិ វនេ អហំ។|
    count |៤៨៦|
      block |តត្ថទ្ទស្សាសិំ សម្ពុទ្ធំ ទ្វត្តិំសវរលក្ខណំ|
      block |ទិស្វាន វិត្តិមាបជ្ជិំ សត្តោ កោ នាមយំ ភវេ។|
    count |៤៨៧|
      block |លក្ខណានិ វិលោកេត្វា មម វិជ្ជំ អនុស្សរិំ|
      block |សុតញ្ហិ មេតំ វុឌ្ឍានំ បណ្ឌិតានំ សុភាសិតំ។|
    count |៤៨៨|
      block |តេសំ យថា តំ វចនំ អយំ ពុទ្ធោ ភវិស្សតិ|
      block |យំនូនាហំ សក្ករេយ្យំ គតិំ មេ សោធយិស្សតិ។|
    count |៤៨៩|
      block |ខិប្បំ អស្សមមាគន្ត្វា មធុតេលំ គហិំ អហំ|
      block |កោលម្ពកំ គហេត្វាន ឧបគច្ឆិំ វិនាយកំ។|
    count |៤៩០|
      block |តិទណ្ឌកេ គហេត្វាន អព្ភោកាសេ ឋបេសហំ|
      block |បទីបំ បជ្ជលិត្វាន អដ្ឋក្ខត្តុំ អវន្ទហំ។|
    count |៤៩១|
      block |សត្តរត្តិន្ទិវំ ពុទ្ធោ និសីទិ បុរិសុត្តមោ|
      block |តតោ រត្យា វិវសានេ វុដ្ឋាសិ លោកនាយកោ។|
    count |៤៩២|
      block |បសន្នចិត្តោ សុមនោ សព្ពរត្តិន្ទិវំ អហំ|
      block |ទីបំ ពុទ្ធស្ស បាទាសិំ បសន្នោ សេហិ បាណិភិ។|
    count |៤៩៣|
      block |សព្ពេ វនា គន្ធមយា បព្ពតេ គន្ធមាទនេ|
      block |ពុទ្ធស្ស អានុភាវេន អាគច្ឆុំ ពុទ្ធសន្តិកំ។|
    count |៤៩៤|
      block |យេ កេចិ បុប្ផគន្ធាសេ បុប្ផិតា ធរណីរុហា|
      block |ពុទ្ធស្ស អានុភាវេន សព្ពេ សន្និបតុំ តទា។|
    count |៤៩៥|
      block |យាវតា ហិមវន្តម្ហិ នាគា ច គរុឡា ឧភោ|
      block |ធម្មញ្ច សោតុកាមា តេ អាគច្ឆុំ ពុទ្ធសន្តិកំ។|
    count |៤៩៦|
      block |ទេវលោ នាម សមណោ ពុទ្ធស្ស អគ្គសាវកោ|
      block |វសីសតសហស្សេហិ ពុទ្ធសន្តិកុបាគមិ។|
    count |៤៩៧|
      block |បទុមុត្តរោ លោកវិទូ អាហុតីនំ បដិគ្គហោ|
      block |ភិក្ខុសង្ឃេ និសីទិត្វា ឥមា គាថា អភាសថ។|
    count |៤៩៨|
      block |យោ មេ ទីបំ បទីបេសិ បសន្នោ សេហិ បាណិភិ|
      block |តមហំ កិត្តយិស្សាមិ សុណាថ មម ភាសតោ។|
    count |៤៩៩|
      block |សដ្ឋិ កប្បសហស្សានិ ទេវលោកេ រមិស្សតិ|
      block |សហស្សក្ខត្តុំ រាជា ច ចក្កវត្តី ភវិស្សតិ។|
    stand |សោឡសមំ ភាណវារំ។|
    count |៥០០|
      block |ឆត្តិសក្ខត្តុំ ទេវិន្ទោ ទេវរជ្ជំ ករិស្សតិ|
      block |បថវិយំ សត្តសតំ វិបុលំ រជ្ជំ ករិស្សតិ។|
    count |៥០១|
      block |បទេសរជ្ជំ វិបុលំ គណនាតោ អសង្ខិយំ|
      block |ឥមិនា ទីបទានេន ទិព្ពចក្ខុ ភវិស្សតិ។|
    count |៥០២|
      block |សមន្តតោ អដ្ឋកោសំ បស្សិស្សតិ អយំ សទា|
      block |ទេវលោកា ចវន្តស្ស និព្ពត្តន្តស្ស ជន្តុនោ។|
    count |៥០៣|
      block |ទិវា វា យទិ វា រត្តិំ បទីបំ ធារយិស្សតិ|
      block |ជាយមានស្ស សត្តស្ស បុញ្ញកម្មសមង្គិនោ។|
    count |៥០៤|
      block |យាវតា នគរំ អាសិ តាវតា ជោតយិស្សតិ|
      block |ឧបបជ្ជតិ យំ យោនិំ ទេវត្តំ អថ មានុសំ។|
    count |៥០៥|
      block |អស្សេវ ទីបទានស្ស អដ្ឋទីបផលេន ហិ|
      block |ន ជយិស្សន្តិមំ ជន្តូ ទីបទានស្សិទំ ផលំ។|
    count |៥០៦|
      block |កប្បសតសហស្សម្ហិ ឱក្កាកកុលសម្ភវោ|
      block |គោតមោ នាម គោត្តេន សត្ថា លោកេ ភវិស្សតិ។|
    count |៥០៧|
      block |តស្ស ធម្មេសុ ទាយាទោ ឱរសោ ធម្មនិម្មិតោ|
      block |សព្ពាសវេ បរិញ្ញាយ និព្ពាយិស្សតិនាសវោ។|
    count |៥០៨|
      block |តោសយិត្វាន សម្ពុទ្ធំ គោតមំ សក្យបុង្គវំ|
      block |អជិតោ នាម នាមេន ហេស្សតិ សត្ថុ សាវកោ។|
    count |៥០៩|
      block |សដ្ឋិ កប្បសហស្សានិ ទេវលោកេ រមិំ អហំ|
      block |តត្រាបិ មេ ទីបសតំ ជោតតេ និច្ចកាលិកំ។|
    count |៥១០|
      block |ទេវលោកេ មនុស្សេ វា និទ្ធាវន្តិ បភា មម|
      block |ពុទ្ធសេដ្ឋំ សរិត្វាន ភិយ្យោ ហាសំ ជនេសហំ។|
    count |៥១១|
      block |តុសិតាហំ ចវិត្វាន ឱក្កមិំ មាតុកុច្ឆិយំ|
      block |ជាយមានស្ស សន្តស្ស អាលោកោ វិបុលោ អហុ។|
    count |៥១២|
      block |អគារា អភិនិក្ខម្ម បព្ពជិំ អនគារិយំ|
      block |ពាវរិំ ឧបសង្កម្ម សិស្សត្តំ អជ្ឈុបាគមិំ។|
    count |៥១៣|
      block |ហិមវន្តេ វសន្តោហំ អស្សោសិំ លោកនាយកំ|
      block |ឧត្តមត្ថំ គវេសន្តោ ឧបគច្ឆិំ វិនាយកំ។|
    count |៥១៤|
      block |ទន្តោ ពុទ្ធោ ទមេតាវី ឱឃតិណ្ណោ និរូបធិ|
      block |និព្ពានំ កថយី ពុទ្ធោ សព្ពទុក្ខប្បមោចនំ។|
    count |៥១៥|
      block |តំ មេ អាគមនំ សិទ្ធំ តោសិតោហំ មហាមុនិំ|
      block |តិស្សោ វិជ្ជា អនុប្បត្តា កតំ ពុទ្ធស្ស សាសនំ។|
    count |៥១៦|
      block |សតសហស្សិតោ កប្បេ យំ ទីបមទទិំ តទា|
      block |ទុគ្គតិំ នាភិជានាមិ ទីបទានស្សិទំ ផលំ។|
    count |៥១៧|
      block |កិលេសា ឈាបិតា មយ្ហំ…បេ។… វិហរាមិ អនាសវោ។|
    count |៥១៨|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៥១៩|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
      block |បិលិន្ទវច្ឆោ សេលោ ច សព្ពកិត្តី មធុំទទោ|
      block |កូដាគារី ពាកុលោ ច គិរិ សឡលសវ្ហយោ។|
      block |សព្ពទោ អជិតោ ចេវ គាថាយោ គណិតា ឥហ|
      block |សតានិ បញ្ច គាថានំ វីសតិ ច តទុត្តរីតិ។|
      block |បទុមារក្ខទោ ចេវ ឧមា គន្ធោទកេន ច|
      block |ឯកបទ្ម សទ្ទសញ្ញី មន្ទារំ ពោធិវន្ទកោ។|
      block |អវដញ្ច បិលិន្ទិ ច គាថាយោ គណិតា ឥហ|
      block |ចតុសត្តតិ គាថាយោ ឯកាទស សតានិ ច។|
    block |ឥត្ថំ សុទំ អាយស្មា អជិតោ ថេរោ ឥមា គាថាយោ អភាសិត្ថាតិ។|
    stand |អជិតត្ថេរស្សាបទានំ ទសមំ។|
    stand |បិលិន្ទវច្ឆវគ្គោ ចត្តាលីសមោ។|
    block |តស្សុទ្ទានំ|
    block |អថ វគ្គុទ្ទានំ|
    stand |បទុមវគ្គទសកំ។|
    stand |ចតុត្ថសតកំ សមត្តំ។|
