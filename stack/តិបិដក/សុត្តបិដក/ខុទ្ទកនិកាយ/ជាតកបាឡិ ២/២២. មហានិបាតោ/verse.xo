block |២២។ មហានិបាតោ|
  count |  |
  block |៥៣៨។ មូគបក្ខជាតកំ ១|
  count |១|
    block |មា បណ្ឌិច្ចយំ វិភាវយ ពាលមតោ ភវ សព្ពបាណិនំ|
    block |សព្ពោ តំ ជនោ ឱចិនាយតុ ឯវំ តវ អត្ថោ ភវិស្សតិ។|
  count |២|
    block |ករោមិ តេ តំ វចនំ យំ មំ ភណសិ ទេវតេ|
    block |អត្ថកាមាសិ មេ អម្ម ហិតកាមាសិ ទេវតេ។|
  count |៣|
    block |កិំ នុ សន្តរមានោវ កាសុំ ខណសិ សារថិ|
    block |បុដ្ឋោ មេ សម្ម អក្ខាហិ កិំ កាសុយា ករិស្សសិ។|
  count |៤|
    block |រញ្ញោ មូគោ ច បក្ខោ ច បុត្តោ ជាតោ អចេតសោ|
    block |សោម្ហិ រញ្ញា សមជ្ឈិដ្ឋោ បុត្តំ មេ និខណំ វនេ។|
  count |៥|
    block |ន ពធិរោ ន មូគោស្មិ ន បក្ខោ ន ច វីកលោ|
    block |អធម្មំ សារថិ កយិរា មំ ចេ ត្វំ និខណំ វនេ។|
  count |៦|
    block |ឩរូ ពាហុំ ច មេ បស្ស ភាសិតញ្ច សុណោហិ មេ|
    block |អធម្មំ សារថិ កយិរា មំ ចេ ត្វំ និខណំ វនេ។|
  count |៧|
    block |ទេវតា នុសិ គន្ធព្ពោ អទុ សក្កោ បុរិន្ទទោ|
    block |កោ វា ត្វំ កស្ស វា បុត្តោ កថំ ជានេមុ តំ មយំ។|
  count |៨|
    block |នម្ហិ ទេវោ ន គន្ធព្ពោ នាបិ សក្កោ បុរិន្ទទោ|
    block |កាសិរញ្ញោ អហំ បុត្តោ យំ កាសុយា និខញ្ញសិ។|
  count |៩|
    block |តស្ស រញ្ញោ អហំ បុត្តោ យំ ត្វំ សម្មូបជីវសិ|
    block |អធម្មំ សារថិ កយិរា មំ ចេ ត្វំ និខណំ វនេ។|
  count |១០|
    block |យស្ស រុក្ខស្ស ឆាយាយ និសីទេយ្យ សយេយ្យ វា|
    block |ន តស្ស សាខំ ភញ្ជេយ្យ មិត្តទុព្ភោ ហិ បាបកោ។|
  count |១១|
    block |យថា រុក្ខោ តថា រាជា យថា សាខា តថា អហំ|
    block |យថា ឆាយូបគោ បោសោ ឯវំ ត្វមសិ សារថិ|
    block |អធម្មំ សារថិ កយិរា មំ ចេ ត្វំ និខណំ វនេ។|
  count |១២|
    block |បហូតភក្ខោ ភវតិ វិប្បវុដ្ឋោ សកំ ឃរា|
    block |ពហូ នំ ឧបជីវន្តិ យោ មិត្តានំ ន ទុព្ភតិ។|
  count |១៣|
    block |យំ យំ ជនបទំ យាតិ និគមេ រាជធានិយោ|
    block |សព្ពត្ថ បូជិតោ ហោតិ យោ មិត្តានំ ន ទុព្ភតិ។|
  count |១៤|
    block |នាស្ស ចោរា បសាហន្តិ នាតិមញ្ញន្តិ ខត្តិយា|
    block |សព្ពេ អមិត្តេ តរតិ យោ មិត្តានំ ន ទុព្ភតិ។|
  count |១៥|
    block |អក្កុទ្ធោ សឃរំ ឯតិ សភាយំ បដិនន្ទិតោ|
    block |ញាតីនំ ឧត្តមោ ហោតិ យោ មិត្តានំ ន ទុព្ភតិ។|
  count |១៦|
    block |សក្កត្វា សក្កតោ ហោតិ គរុ ហោតិ សគារវោ|
    block |វណ្ណកិត្តិភតោ ហោតិ យោ មិត្តានំ ន ទុព្ភតិ។|
  count |១៧|
    block |បូជកោ លភតេ បូជំ វន្ទកោ បដិវន្ទនំ|
    block |យសោ កិត្តិញ្ច បប្បោតិ យោ មិត្តានំ ន ទុព្ភតិ។|
  count |១៨|
    block |អគ្គិ យថា បជ្ជលតិ ទេវតាវ វិរោចតិ|
    block |សិរិយា អជហិតោ ហោតិ យោ មិត្តានំ ន ទុព្ភតិ។|
  count |១៩|
    block |គាវោ តស្ស បជាយន្តិ ខេត្តេ វុត្តំ វិរូហតិ|
    block |វុត្តានំ ផលមស្នាតិ យោ មិត្តានំ ន ទុព្ភតិ។|
  count |២០|
    block |ទរិតោ បព្ពតាតោ វា រុក្ខតោ បតិតោ នរោ|
    block |ចុតោ បតិដ្ឋំ លភតិ យោ មិត្តានំ ន ទុព្ភតិ។|
  count |២១|
    block |វិរូឡ្ហមូលសន្តានំ និគ្រោធមិវ មាលុតោ|
    block |អមិត្តា នប្បសាហន្តិ យោ មិត្តានំ ន ទុព្ភតិ។|
  count |២២|
    block |ឯហិ តំ បដិនេស្សាមិ រាជបុត្ត សកំ ឃរំ|
    block |រជ្ជំ ការេហិ ភទ្ទន្តេ កិំ អរញ្ញេ ករិស្សសិ។|
  count |២៣|
    block |អលំ មេ តេន រជ្ជេន ញាតកេហិ ធនេន វា|
    block |យំ មេ អធម្មចរិយាយ រជ្ជំ លព្ភេថ សារថិ។|
  count |២៤|
    block |បុណ្ណបត្តំ មំ លាភេហិ រាជបុត្ត ឥតោ គតោ|
    block |បិតា មាតា ច មេ ទជ្ជុំ រាជបុត្ត តយី គតេ។|
  count |២៥|
    block |ឱរោធា ច កុមារា ច វេសិយានា ច ព្រាហ្មណា|
    block |តេបិ អត្តមនា ទជ្ជុំ រាជបុត្ត តយី គតេ។|
  count |២៦|
    block |ហត្ថារោហា អនីកដ្ឋា រថិកា បត្តិការកា|
    block |តេបិ អត្តមនា ទជ្ជុំ រាជបុត្ត តយី គតេ។|
  count |២៧|
    block |ពហុធញ្ញា ជានបទា នេគមា ច សមាគតា|
    block |ឧបាយនានិ មេ ទជ្ជុំ រាជបុត្ត តយី គតេ។|
  count |២៨|
    block |បិតុ មាតុ ចហំ ចត្តោ រដ្ឋស្ស និគមស្ស ច|
    block |អថោ សព្ពកុមារានំ នត្ថិ មយ្ហំ សកំ ឃរំ។|
  count |២៩|
    block |អនុញ្ញាតោ អហំ មត្យា សញ្ចត្តោ បិតរា មហំ|
    block |ឯកោរញ្ញេ បព្ពជិតោ ន កាមេ អភិបត្ថយេ។|
  count |៣០|
    block |អបិ អតរមានានំ ផលាសាវ សមិជ្ឈតិ|
    block |វិបក្កព្រហ្មចរិយោស្មិ ឯវំ ជានាហិ សារថិ។|
  count |៣១|
    block |អបិ អតរមានានំ សម្មទត្ថោ វិបច្ចតិ|
    block |វិបក្កព្រហ្មចរិយោស្មិ និក្ខន្តោ អកុតោភយោ។|
  count |៣២|
    block |ឯវំ វគ្គុកថោ សន្តោ វិសដ្ឋវចនោ ចសិ|
    block |កស្មា បិតុ ច មាតុច្ច សន្តិកេ ន ភណី តទា។|
  count |៣៣|
    block |នាហំ អសន្ធិតា បក្ខោ ន ពធិរោ អសោតតា|
    block |នាហំ អជិវ្ហតា មូគោ មា មំ មូគមធារយិ។|
  count |៣៤|
    block |បុរិមំ សរាមហំ ជាតិំ យត្ថ រជ្ជមការយិំ|
    block |ការយិត្វា តហិំ រជ្ជំ បាបត្ថំ និរយំ ភុសំ។|
  count |៣៥|
    block |វីសតិញ្ចេវ វស្សានិ តហិំ រជ្ជមការយិំ|
    block |អសីតិវស្សសហស្សានិ និរយម្ហិ អបច្ចិសំ។|
  count |៣៦|
    block |តស្ស រជ្ជស្សហំ ភីតោ មា មំ រជ្ជាភិសេចយុំ|
    block |តស្មា បិតុ ច មាតុច្ច សន្តិកេ ន ភណិំ តទា។|
  count |៣៧|
    block |ឧច្ឆង្គេ មំ និសាទេត្វា បិតា អត្ថានុសាសតិ|
    block |ឯកំ ហនថ ពន្ធថ ឯកំ ខារាបតច្ឆិកំ|
    block |ឯកំ សូលស្មិំ ឧប្បេថ ឥច្ចស្ស មនុសាសតិ។|
  count |៣៨|
    block |តាយាហំ ផរុសំ សុត្វា វាចាយោ សមុទីរិតា|
    block |អមូគោ មូគវណ្ណេន អបក្ខោ បក្ខសម្មតោ|
    block |សកេ មុត្តករីសស្មិំ អច្ឆាហំ សម្បរិប្លុតោ។|
  count |៣៩|
    block |កសិរញ្ច បរិត្តញ្ច តញ្ច ទុក្ខេន សំយុតំ|
    block |កោមំ ជីវិតមាគម្ម វេរំ កយិរាថ កេនចិ។|
  count |៤០|
    block |បញ្ញាយ ច អលាភេន ធម្មស្ស ច អទស្សនា|
    block |កោមំ ជីវិតមាគម្ម វេរំ កយិរាថ កេនចិ។|
  count |៤១|
    block |អបិ អតរមានានំ ផលាសាវ សមិជ្ឈតិ|
    block |វិបក្កព្រហ្មចរិយោស្មិ ឯវំ ជានាហិ សារថិ។|
  count |៤២|
    block |អបិ អតរមានានំ សម្មទត្ថោ វិបច្ចតិ|
    block |វិបក្កព្រហ្មចរិយោស្មិ និក្ខន្តោ អកុតោភយោ។|
  count |៤៣|
    block |អហម្បិ បព្ពជិស្សាមិ រាជបុត្ត តវន្តិកេ|
    block |អវ្ហាយស្សុ មំ ភទ្ទន្តេ បព្ពជ្ជា មម រុច្ចតិ។|
  count |៤៤|
    block |រថំ និយ្យាទយិត្វាន អនណោ ឯហិ សារថិ|
    block |អនណស្ស ហិ បព្ពជ្ជា ឯតំ ឥសីហិ វណ្ណិតំ។|
  count |៤៥|
    block |យទេវ ត្យាហំ វចនំ អករំ ភទ្ទមត្ថុ តេ|
    block |តទេវ មេ ត្វំ វចនំ យាចិតោ កត្តុមរហសិ។|
  count |៤៦|
    block |ឥធេវ តាវ អច្ឆស្សុ យាវ រាជានមានយេ|
    block |អប្បេវ តេ បិតា ទិស្វា បតីតោ សុមនោ សិយា។|
  count |៤៧|
    block |ករោមិ តេតំ វចនំ យំ មំ ភណសិ សារថិ|
    block |អហម្បិ ទដ្ឋុកាមោស្មិ បិតរំ មេ ឥធាគតំ។|
  count |៤៨|
    block |ឯហិ សម្ម និវត្តស្សុ កុសលំ វជ្ជាសិ ញាតិនំ|
    block |មាតរំ បិតរំ មយ្ហំ វុត្តោ វជ្ជាសិ វន្ទនំ។|
  count |៤៩|
    block |តស្ស បាទេ គហេត្វាន កត្វា ច នំ បទក្ខិណំ|
    block |សារថិ រថមារុយ្ហ រាជទ្វារំ ឧបាគមិ។|
  count |៥០|
    block |សុញ្ញំ មាតា រថំ ទិស្វា ឯកំ សារថិមាគតំ|
    block |អស្សុបុណ្ណេហិ នេត្តេហិ រោទន្តី នំ ឧទិក្ខតិ។|
  count |៥១|
    block |អយំ សោ សារថិ ឯតិ និហន្ត្វា មម អត្រជំ|
    block |និហតោ នូន មេ បុត្តោ បថព្យា ភូមិវឌ្ឍនោ។|
  count |៥២|
    block |អមិត្តា នូន នន្ទន្តិ បតីតា នូន វេរិនោ|
    block |អាគតំ សារថិំ ទិស្វា និហន្ត្វា មម អត្រជំ។|
  count |៥៣|
    block |សុញ្ញំ មាតា រថំ ទិស្វា ឯកំ សារថិមាគតំ|
    block |អស្សុបុណ្ណេហិ នេត្តេហិ រោទន្តី បរិបុច្ឆិ នំ។|
  count |៥៤|
    block |កិន្នុ មូគោ កិំ នុ បក្ខោ កិន្នុ សោ វិលបី តទា|
    block |និហញ្ញមានោ ភូមិយា តំ មេ អក្ខាហិ សារថិ។|
  count |៥៥|
    block |កថំ ហត្ថេហិ បាទេហិ មូគបក្ខោ វិវជ្ជយិ|
    block |និហញ្ញមានោ ភូមិយា តំ មេ អក្ខាហិ បុច្ឆិតោ។|
  count |៥៦|
    block |អក្ខេយ្យំ តេ អហំ អយ្យេ ទជ្ជាសិ អភយំ មម|
    block |យំ មេ សុតំ វា ទិដ្ឋំ វា រាជបុត្តស្ស សន្តិកេ។|
  count |៥៧|
    block |អភយំ សម្ម តេ ទម្មិ អភីតោ ភណ សារថិ|
    block |យំ តេ សុតំ វា ទិដ្ឋំ វា រាជបុត្តស្ស សន្តិកេ។|
  count |៥៨|
    block |ន សោ មូគោ ន សោ បក្ខោ វិសដ្ឋវចនោ ច សោ|
    block |រជ្ជស្ស កិរ សោ ភីតោ អករា អាលយេ ពហូ។|
  count |៥៩|
    block |បុរិមំ សរតិ សោ ជាតិំ យត្ថ រជ្ជមការយិ|
    block |ការយិត្វា តហិំ រជ្ជំ បាបត្ថ និរយំ ភុសំ។|
  count |៦០|
    block |វីសតិញ្ចេវ វស្សានិ តហិំ រជ្ជមការយិ|
    block |អសីតិវស្សសហស្សានិ និរយម្ហិ អបច្ចិ សោ។|
  count |៦១|
    block |តស្ស រជ្ជស្ស សោ ភីតោ មា មំ រជ្ជាភិសេចយុំ|
    block |តស្មា បិតុ ច មាតុច្ច សន្តិកេ ន ភណី តទា។|
  count |៦២|
    block |អង្គបច្ចង្គសម្បន្នោ អារោហបរិណាហវា|
    block |វិសដ្ឋវចនោ បញ្ញោ មគ្គេ សគ្គស្ស តិដ្ឋតិ។|
  count |៦៣|
    block |សចេ ត្វំ ទដ្ឋុកាមាសិ រាជបុត្តំ តវត្រជំ|
    block |ឯហិ តំ បាបយិស្សាមិ យត្ថ សម្មតិ តេមិយោ។|
  count |៦៤|
    block |យោជយន្តុ រថេ អស្សេ កច្ឆំ នាគាន ពន្ធថ|
    block |ឧទីរយន្តុ សង្ខបណវា វាទន្តុ ឯកបោក្ខរា។|
  count |៦៥|
    block |វាទន្តុ ភេរី សន្នទ្ធា វគ្គូ វាទន្តុ ទុន្ទុភី|
    block |នេគមា ច មំ អន្វេន្តុ គច្ឆំ បុត្តនិវេទកោ។|
  count |៦៦|
    block |ឱរោធា ច កុមារា ច វេសិយានា ច ព្រាហ្មណា|
    block |ខិប្បំ យានានិ យោជេន្តុ គច្ឆំ បុត្តនិវេទកោ។|
  count |៦៧|
    block |ហត្ថារោហា អនីកដ្ឋា រថិកា បត្តិការកា|
    block |ខិប្បំ យានានិ យោជេន្តុ គច្ឆំ បុត្តនិវេទកោ។|
  count |៦៨|
    block |សមាគតា ជានបទា នេគមា ច សមាគតា|
    block |ខិប្បំ យានានិ យោជេន្តុ គច្ឆំ បុត្តនិវេទកោ។|
  count |៦៩|
    block |អស្សេ ច សារថី យុត្តេ សិន្ធវេ សីឃវាហនេ|
    block |រាជទ្វារំ ឧបាគច្ឆុំ យុត្តា ទេវ ឥមេ ហយា។|
  count |៧០|
    block |ថូលា ជវេន ហាយន្តិ កិសា ហាយន្តិ ថាមុនា|
    block |កិសេ ថូលេ វិវជ្ជេត្វា សំសដ្ឋា យោជិតា ហយា។|
  count |៧១|
    block |តតោ រាជា តរមានោ យុត្តមារុយ្ហ សន្ទនំ|
    block |ឥត្ថាគារំ អជ្ឈភាសិ សព្ពាវ អនុយាថ មំ។|
  count |៧២|
    block |វាលពីជនិមុណ្ហីសំ ខគ្គំ ឆត្តញ្ច បណ្ឌរំ|
    block |ឧបាធិ រថមារុយ្ហ សុវណ្ណេហិ អលង្កតា។|
  count |៧៣|
    block |តតោ ស រាជា បាយាសិ បុរក្ខត្វាន សារថិំ|
    block |ខិប្បមេវ ឧបាគច្ឆិ យត្ថ សម្មតិ តេមិយោ។|
  count |៧៤|
    block |តញ្ច ទិស្វាន អាយន្តំ ជលន្តមិវ តេជសា|
    block |ខត្តសង្ឃបរិព្យូឡ្ហំ តេមិយោ ឯតទព្រវិ។|
  count |៧៥|
    block |កច្ចិ នុ តាត កុសលំ កច្ចិ តាត អនាមយំ|
    block |សព្ពា ច រាជកញ្ញាយោ អរោគា មយ្ហ មាតរោ។|
  count |៧៦|
    block |កុសលញ្ចេវ មេ បុត្ត អថោ បុត្ត អនាមយំ|
    block |សព្ពា ច រាជកញ្ញាយោ អរោគា តុយ្ហ មាតរោ។|
  count |៧៧|
    block |កច្ចិ អមជ្ជបោ តាត កច្ចិ តេ សុរមប្បិយំ|
    block |កច្ចិ សច្ចេ ច ធម្មេ ច ទានេ តេ រមតេ មនោ។|
  count |៧៨|
    block |អមជ្ជបោ អហំ បុត្ត អថោ មេ សុរមប្បិយំ|
    block |អថោ សច្ចេ ច ធម្មេ ច ទានេ មេ រមតេ មនោ។|
  count |៧៩|
    block |កច្ចិ អរោគំ យោគ្គំ តេ កច្ចិ វហតិ វាហនំ|
    block |កច្ចិ តេ ព្យាធយោ នត្ថិ សរីរស្សុបតាបនា។|
  count |៨០|
    block |អថោ អរោគំ យោគ្គំ មេ អថោ វហតិ វាហនំ|
    block |អថោ មេ ព្យាធយោ នត្ថិ សរីរស្សុបតាបនា។|
  count |៨១|
    block |កច្ចិ អន្តា ច តេ ផីតា មជ្ឈេ ច ពហលា តវ|
    block |កោដ្ឋាគារញ្ច កោសញ្ច កច្ចិ តេ បដិសន្ថតំ។|
  count |៨២|
    block |អថោ អន្តា ច មេ ផីតា មជ្ឈេ ច ពហលា មម|
    block |កោដ្ឋាគារញ្ច កោសញ្ច សព្ពំ មេ បដិសន្ថតំ។|
  count |៨៣|
    block |ស្វាគតំ តេ មហារាជ អថោ តេ អទុរាគតំ|
    block |បតិដ្ឋបេន្តុ បល្លង្កំ យត្ថ រាជា និសក្កតិ។|
  count |៨៤|
    block |ឥធេវ តេ និសីទស្សុ និយតេ បណ្ណសន្ថរេ|
    block |ឯត្តោ ឧទកមាទាយ បាទេ បក្ខាលយស្សុ តេ។|
  count |៨៥|
    block |ឥទម្បិ បណ្ណកំ មយ្ហំ រន្ធំ រាជ អលោណកំ|
    block |បរិភុញ្ជ មហារាជ បាហុនោ មេសិធាគតោ។|
  count |៨៦|
    block |ន ចាហំ បណ្ណំ ភុញ្ជាមិ ន ហេតំ មយ្ហ ភោជនំ|
    block |សាលីនំ ឱទនំ ភុញ្ជេ សុចិំ មំសូបសេចនំ។|
  count |៨៧|
    block |អច្ឆេរកំ មំ បដិភាតិ ឯកកម្បិ រហោគតំ|
    block |ឯទិសំ ភុញ្ជមានានំ កេន វណ្ណោ បសីទតិ។|
  count |៨៨|
    block |ឯកោ រាជ និបជ្ជាមិ និយតេ បណ្ណសន្ថរេ|
    block |តាយ មេ ឯកសេយ្យាយ រាជ វណ្ណោ បសីទតិ។|
  count |៨៩|
    block |ន ច នេត្តិំសពន្ធា មេ រាជរក្ខា ឧបដ្ឋិតា|
    block |តាយ មេ សុខសេយ្យាយ រាជ វណ្ណោ បសីទតិ។|
  count |៩០|
    block |អតីតំ នានុសោចាមិ នប្បជប្បាមិនាគតំ|
  block |បច្ចុប្បន្នេន យាបេមិ តេន វណ្ណោ បសីទតិ។|
  count |៩១|
    block |អនាគតប្បជប្បាយ អតីតស្សានុសោចនា|
    block |ឯតេន ពាលា សុស្សន្តិ នឡោវ ហរិតោ លុតោ។|
  count |៩២|
    block |ហត្ថានីកំ រថានីកំ អស្សេ បត្តី ច វម្មិនោ|
    block |និវេសនានិ រម្មានិ អហំ បុត្ត ទទាមិ តេ។|
  count |៩៣|
    block |ឥត្ថាគារម្បិ តេ ទម្មិ សព្ពាលង្ការភូសិតំ|
    block |តា បុត្ត បដិបជ្ជស្សុ ត្វំ នោ រាជា ភវិស្សសិ។|
  count |៩៤|
    block |កុសលា នច្ចគីតស្ស សិក្ខិតា ចាតុរិត្ថិយោ|
    block |កាមេ តំ រមយិស្សន្តិ កិំ អរញ្ញេ ករិស្សសិ។|
  count |៩៥|
    block |បដិរាជូហិ តេ កញ្ញា អានយិស្សំ អលង្កតា|
    block |តាសុ បុត្តេ ជនេត្វាន អថ បច្ឆា បព្ពជិស្សសិ។|
  count |៩៦|
    block |យុវា ច ទហរោ ចាសិ បឋមុប្បត្តិកោ សុសុ|
    block |រជ្ជំ ការេហិ ភទ្ទន្តេ កិំ អរញ្ញេ ករិស្សសិ។|
  count |៩៧|
    block |យុវា ចរេ ព្រហ្មចរិយំ ព្រហ្មចារី យុវា សិយា|
    block |ទហរស្ស ហិ បព្ពជ្ជា ឯតំ ឥសីហិ វណ្ណិតំ។|
  count |៩៨|
    block |យុវា ចរេ ព្រហ្មចរិយំ ព្រហ្មចារី យុវា សិយា|
    block |ព្រហ្មចរិយំ ចរិស្សាមិ នាហំ រជ្ជេន មត្ថិកោ។|
  count |៩៩|
    block |បស្សាមិ វោហំ ទហរំ អម្ម តាត វទន្តរំ|
    block |កិច្ឆាលទ្ធំ បិយំ បុត្តំ អប្បត្វាវ ជរំ មតំ។|
  count |១០០|
    block |បស្សាមិ វោហំ ទហរិំ កុមារិំ ចារុទស្សនិំ|
    block |នវវំសកឡីរំវ បលុគ្គំ ជីវិតក្ខយំ។|
  count |១០១|
    block |ទហរាបិ ហិ មិយ្យន្តិ នរា ច អថ នារិយោ|
    block |តត្ថ កោ វិស្សសេ បោសោ ទហរោម្ហីតិ ជីវិតេ។|
  count |១០២|
    block |យស្ស រត្យា វិវសានេ អាយុ អប្បតរំ សិយា|
    block |អប្បោទកេវ មច្ឆានំ កិំ នុ កោមារកំ តហិំ។|
  count |១០៣|
    block |និច្ចមព្ភាហតោ លោកោ និច្ចញ្ច បរិវារិតោ|
    block |អមោឃាសុ វជន្តីសុ កិំ មំ រជ្ជេភិសិញ្ចសិ។|
  count |១០៤|
    block |កេន មព្ភាហតោ លោកោ កេន ច បរិវារិតោ|
    block |កាយោ អមោឃា គច្ឆន្តិ តំ មេ អក្ខាហិ បុច្ឆិតោ។|
  count |១០៥|
    block |មច្ចុនាព្ភាហតោ លោកោ ជរាយ បរិវារិតោ|
    block |រត្យោ អមោឃា គច្ឆន្តិ ឯវំ ជានាហិ ខត្តិយ។|
  count |១០៦|
    block |យថាបិ តន្តេ វិតតេ យំ យទេវូបវិយ្យតិ|
    block |អប្បកំ ហោតិ វេតព្ពំ ឯវំ មច្ចាន ជីវិតំ។|
  count |១០៧|
    block |យថា វារិវហោ បូរោ គច្ឆំ នុបនិវត្តតិ|
    block |ឯវមាយុ មនុស្សានំ គច្ឆំ នុបនិវត្តតិ។|
  count |១០៨|
    block |យថា វារិវហោ បូរោ វហេ រុក្ខេបកូលជេ|
    block |ឯវំ ជរាមរណេន វុយ្ហន្តេ សព្ពបាណិនោ។|
  count |១០៩|
    block |ហត្ថានីកំ រថានីកំ អស្សេ បត្តី ច វម្មិនោ|
    block |និវេសនានិ រម្មានិ អហំ បុត្ត ទទាមិ តេ។|
  count |១១០|
    block |ឥត្ថាគារម្បិ តេ ទម្មិ សព្ពាលង្ការភូសិតំ|
    block |តា បុត្ត បដិបជ្ជស្សុ ត្វំ នោ រាជា ភវិស្សសិ។|
  count |១១១|
    block |កុសលា នច្ចគីតស្ស សិក្ខិតា ចាតុរិត្ថិយោ|
    block |កាមេ តំ រមយិស្សន្តិ កិំ អរញ្ញេ ករិស្សសិ។|
  count |១១២|
    block |បដិរាជូហិ តេ កញ្ញា អានយិស្សំ អលង្កតា|
    block |តាសុ បុត្តេ ជនេត្វាន អថ បច្ឆា បព្ពជិស្សសិ។|
  count |១១៣|
    block |យុវា ច ទហរោ ចាសិ បឋមុប្បត្តិកោ សុសុ|
    block |រជ្ជំ ការេហិ ភទ្ទន្តេ កិំ អរញ្ញេ ករិស្សសិ។|
  count |១១៤|
    block |កោដ្ឋាគារញ្ច កោសញ្ច វាហនានិ ពលានិ ច|
    block |និវេសនានិ រម្មានិ អហំ បុត្ត ទទាមិ តេ។|
  count |១១៥|
    block |គោមណ្ឌលបរិព្យូឡ្ហោ ទាសិសង្ឃបុរក្ខតោ|
    block |រជ្ជំ ការេហិ ភទ្ទន្តេ កិំ អរញ្ញេ ករិស្សសិ។|
  count |១១៦|
    block |កិំ ធនេន យំ ខីយេថ កិំ ភរិយាយ មរិស្សតិ|
    block |កិំ យោព្ពនេន ជិណ្ណេន យំ ជរាយាភិភុយ្យតិ។|
  count |១១៧|
    block |តត្ថ កា នន្ទិ កា ខិឌ្ឌា កា រតិ កា ធនេសនា|
    block |កិំ មេ បុត្តេហិ ទារេហិ រាជ មុត្តោស្មិ ពន្ធនា។|
  count |១១៨|
    block |យោហំ ឯវំ បជានាមិ មច្ចុ មេ នប្បមជ្ជតិ|
    block |អន្តកេនាធិបន្នស្ស កា រតី កា ធនេសនា។|
  count |១១៩|
    block |ផលានមិវ បក្កានំ និច្ចំ បតនតោ ភយំ|
    block |ឯវំ ជាតាន មច្ចានំ និច្ចំ មរណតោ ភយំ។|
  count |១២០|
    block |សាយមេកេ ន ទិស្សន្តិ បាតោ ទិដ្ឋា ពហូ ជនា|
    block |បាតោ ឯកេ ន ទិស្សន្តិ សាយំ ទិដ្ឋា ពហូ ជនា។|
  count |១២១|
    block |អជ្ជេវ កិច្ចំ អាតប្បំ កោ ជញ្ញា មរណំ សុវេ|
    block |ន ហិ នោ សង្ករំ តេន មហាសេនេន មច្ចុនា។|
  count |១២២|
    block |ចោរា ធនស្ស បត្ថេន្តិ រាជមុត្តោស្មិ ពន្ធនា|
    block |ឯហិ រាជ និវត្តស្សុ នាហំ រជ្ជេន មត្ថិកោតិ។|
  stand |មូគបក្ខជាតកំ បឋមំ។|
  count |  |
  block |៥៣៩។ មហាជនកជាតកំ ២|
  count |១២៣|
    block |កោយំ មជ្ឈេ សមុទ្ទស្មិំ អបស្សំ តីរមាយុហេ|
    block |កំ ត្វំ អត្ថវសំ ញត្វា ឯវំ វាយមសេ ភុសំ។|
  count |១២៤|
    block |និសម្ម វត្តំ លោកស្ស វាយាមស្ស ច ទេវតេ|
    block |តស្មា មជ្ឈេ សមុទ្ទស្មិំ អបស្សំ តីរមាយុហេ។|
  count |១២៥|
    block |គម្ភីរេ អប្បមេយ្យស្មិំ តីរំ យស្ស ន ទិស្សតិ|
    block |មោឃោ តេ បុរិសវាយាមោ អប្បត្វាវ មរិស្សសិ។|
  count |១២៦|
    block |អនណោ ញាតិនំ ហោតិ ទេវានំ បិតុនញ្ច សោ|
    block |ករំ បុរិសកិច្ចានិ ន ច បច្ឆានុតប្បតិ។|
  count |១២៧|
    block |អបារណេយ្យំ យំ កម្មំ អផលំ កិលមថុទ្ទយំ|
    block |តត្ថ កោ វាយមេនត្ថោ មច្ចុ យស្សាភិនិប្បតំ។|
  count |១២៨|
    block |អបារណេយ្យមច្ចន្តំ យោ វិទិត្វាន ទេវតេ|
    block |ន រក្ខេ អត្តនោ បាណំ ជញ្ញា សោ យទិ ហាបយេ។|
  count |១២៩|
    block |អធិប្បាយផលំ ឯកេ អស្មិំ លោកស្មិ ទេវតេ|
    block |បយោជយន្តិ កម្មានិ តានិ ឥជ្ឈន្តិ វា ន វា។|
  count |១៣០|
    block |សន្ទិដ្ឋិកំ កម្មផលំ ននុ បស្សសិ ទេវតេ|
    block |សន្នា អញ្ញេ តរាមហំ តញ្ច បស្សាមិ សន្តិកេ។|
  count |១៣១|
    block |សោ អហំ វាយមិស្សាមិ យថាសត្តិ យថាពលំ|
  block |គច្ឆំ បារំ សមុទ្ទស្ស កស្សំ បុរិសការិយំ។|
  count |១៣២|
    block |យោ ត្វំ ឯវំ គតេ ឱឃេ អប្បមេយ្យេ មហណ្ណវេ|
    block |ធម្មវាយាមសម្បន្នោ កម្មុនា នាវសីទសិ|
    block |សោ ត្វំ តត្ថេវ គច្ឆាហិ យត្ថ តេ និរតោ មនោ។|
  count |១៣៣|
    block |អាសីសេថេវ បុរិសោ ន និព្ពិន្ទេយ្យ បណ្ឌិតោ|
    block |បស្សាមិ វោហំ អត្តានំ យថា ឥច្ឆិំ តថា អហុ។|
  count |១៣៤|
    block |អាសីសេថេវ បុរិសោ ន និព្ពិន្ទេយ្យ បណ្ឌិតោ|
    block |បស្សាមិ វោហំ អត្តានំ ឧទកា ថលមុព្ភតំ។|
  count |១៣៥|
    block |វាយមេថេវ បុរិសោ ន និព្ពិន្ទេយ្យ បណ្ឌិតោ|
    block |បស្សាមិ វោហំ អត្តានំ យថា ឥច្ឆិំ តថា អហុ។|
  count |១៣៦|
    block |វាយមេថេវ បុរិសោ ន និព្ពិន្ទេយ្យ បណ្ឌិតោ|
    block |បស្សាមិ វោហំ អត្តានំ ឧទកា ថលមុព្ភតំ។|
  count |១៣៧|
    block |ទុក្ខូបនីតោបិ នរោ សបញ្ញោ អាសំ ន ឆិន្ទេយ្យ សុខាគមាយ|
    block |ពហូ ហិ ផស្សា អហិតា ហិតា ច អវិតក្កិតា មច្ចុមុបព្ពជន្តិ។|
  count |១៣៨|
    block |អចិន្តិតម្បិ ភវតិ ចិន្តិតម្បិ វិនស្សតិ|
    block |ន ហិ ចិន្តាមយា ភោគា ឥត្ថិយា បុរិសស្ស វា។|
  count |១៣៩|
    block |អបោរាណំ វត ភោ រាជា សព្ពភុម្មោ ទិសម្បតិ|
    block |នាជ្ជ នច្ចេ និសាមេតិ ន គីតេ កុរុតេ មនោ។|
  count |១៤០|
    block |ន មិគេ នបិ ឧយ្យានេ នបិ ហំសេ ឧទិក្ខតិ|
    block |មូគោវ តុណ្ហិមាសីនោ ន អត្ថមនុសាសតិ។|
  count |១៤១|
    block |សុខកាមា រហោសីលា វធពន្ធា ឧបារតា|
    block |កស្ស នុ អជ្ជ អារាមេ ទហរា វុទ្ធា ច អច្ឆរេ។|
  count |១៤២|
    block |អតិក្កន្តវនថា ធីរា នមោ តេសំ មហេសិនំ|
    block |យេ ឧស្សុកម្ហិ លោកម្ហិ វិហរន្តិ មនុស្សុកា។|
  count |១៤៣|
    block |តេ ឆេត្វា មច្ចុនោ ជាលំ តតំ មាយាវិនោ ទឡំ|
    block |ឆិន្នាលយត្តា គច្ឆន្តិ កោ តេសំ គតិមាបយេ។|
  count |១៤៤|
    block |កទាហំ មិថិលំ ផីតំ វិភត្តំ ភាគសោ មិតំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៤៥|
    block |កទាហំ មិថិលំ ផីតំ វិសាលំ សព្ពតោបភំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៤៦|
    block |កទាហំ មិថិលំ ផីតំ ពហុបាការតោរណំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៤៧|
    block |កទាហំ មិថិលំ ផីតំ ទឡ្ហមដ្ដាលកោដ្ឋកំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៤៨|
    block |កទាហំ មិថិលំ ផីតំ សុវិភត្តំ មហាបថំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៤៩|
    block |កទាហំ មិថិលំ ផីតំ សុវិភត្តន្តរាបណំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥០|
    block |កទាហំ មិថិលំ ផីតំ គវស្សរថបីឡិតំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥១|
    block |កទាហំ មិថិលំ ផីតំ អារាមវនមាលិនិំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥២|
    block |កទាហំ មិថិលំ ផីតំ ឧយ្យានវនមាលិនិំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥៣|
    block |កទាហំ មិថិលំ ផីតំ បាសាទវនមាលិនិំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥៤|
    block |កទាហំ មិថិលំ ផីតំ តិបុរំ រាជពន្ធុនិំ|
    block |មាបិតំ សោមនស្សេន វេទេហេន យសស្សិនា|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥៥|
    block |កទាហំ វេទេហេ ផីតេ និចិតេ ធម្មរក្ខិតេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥៦|
    block |កទាហំ វេទេហេ ផីតេ អជេយ្យេ ធម្មរក្ខិតេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥៧|
    block |កទាហំ អន្តេបុរំ រម្មំ វិភត្តំ ភាគសោ មិតំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥៨|
    block |កទាហំ អន្តេបុរំ រម្មំ សុធាមត្តិកលេបនំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៥៩|
    block |កទាហំ អន្តេបុរំ រម្មំ សុចិគន្ធំ មនោរមំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៦០|
    block |កទាហំ កូដាគារេ ច វិភត្តេ ភាគសោ មិតេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៦១|
    block |កទាហំ កូដាគារេ ច សុធាមត្តិកលេបនេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៦២|
    block |កទាហំ កូដាគារេ ច សុចិគន្ធេ មនោរមេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៦៣|
    block |កទាហំ កូដាគារេ ច លិត្តេ ចន្ទនផោសិតេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៦៤|
    block |កទាហំ សោណ្ណបល្លង្កេ គោនកេ ចិត្តសន្ថតេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៦៥|
    block |កទាហំ មណិបល្លង្កេ គោនកេ ចិត្តសន្ថតេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៦៦|
    block |កទាហំ កប្បាសកោសេយ្យំ ខោមកោដុម្ពរានិ ច|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៦៧|
    block |កទាហំ បោក្ខរណី រម្មា ចក្កវាកបកូជិតា|
    block |មន្ទាលកេហិ សញ្ឆន្នា បទុមុប្បលកេហិ ច|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៦៨|
    block |កទាហំ ហត្ថិគុម្ពេ ច សព្ពាលង្ការភូសិតេ|
    block |សុវណ្ណកច្ឆេ មាតង្គេ ហេមកប្បនវាសសេ។|
  count |១៦៩|
    block |អារូឡ្ហេ គាមណីយេហិ តោមរង្កុសបាណិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៧០|
    block |កទាហំ អស្សគុម្ពេ ច សព្ពាលង្ការភូសិតេ|
    block |អាជានីយេវ ជាតិយា សិន្ធវេ សីឃវាហនេ។|
  count |១៧១|
    block |អារូឡ្ហេ គាមណីយេហិ ឥល្លិយាចាបធារិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៧២|
    block |កទាហំ រថសេនិយោ សន្នទ្ធេ ឧស្សិតទ្ធជេ|
    block |ទីបេ អថោបិ វេយ្យគ្ឃេ សព្ពាលង្ការភូសិតេ។|
  count |១៧៣|
    block |អារូឡ្ហេ គាមណីយេហិ ចាបហត្ថេហិ វម្មិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៧៤|
    block |កទាហំ សោវណ្ណរថេ សន្នទ្ធេ ឧស្សិតទ្ធជេ|
    block |ទីបេ អថោបិ វេយ្យគ្ឃេ សព្ពាលង្ការភូសិតេ។|
  count |១៧៥|
    block |អារូឡ្ហេ គាមណីយេហិ ចាបហត្ថេហិ វម្មិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៧៦|
    block |កទាហំ សជ្ឈុរថេ ច សន្នទ្ធេ ឧស្សិតទ្ធជេ|
    block |ទីបេ អថោបិ វេយ្យគ្ឃេ សព្ពាលង្ការភូសិតេ។|
  count |១៧៧|
    block |អារូឡ្ហេ គាមណីយេហិ ចាបហត្ថេហិ វម្មិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៧៨|
    block |កទាហំ អស្សរថេ ច សន្នទ្ធេ ឧស្សិតទ្ធជេ|
    block |ទីបេ អថោបិ វេយ្យគ្ឃេ សព្ពាលង្ការភូសិតេ។|
  count |១៧៩|
    block |អារូឡ្ហេ គាមណីយេហិ ចាបហត្ថេហិ វម្មិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៨០|
    block |កទាហំ ឱដ្ឋរថេ ច សន្នទ្ធេ ឧស្សិតទ្ធជេ|
    block |ទីបេ អថោបិ វេយ្យគ្ឃេ សព្ពាលង្ការភូសិតេ។|
  count |១៨១|
    block |អារូឡ្ហេ គាមណីយេហិ ចាបហត្ថេហិ វម្មិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៨២|
    block |កទាហំ គោណរថេ ច សន្នទ្ធេ ឧស្សិតទ្ធជេ|
    block |ទីបេ អថោបិ វេយ្យគ្ឃេ សព្ពាលង្ការភូសិតេ។|
  count |១៨៣|
    block |អារូឡ្ហេ គាមណីយេហិ ចាបហត្ថេហិ វម្មិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៨៤|
    block |កទាហំ អជរថេ ច សន្នទ្ធេ ឧស្សិតទ្ធជេ|
    block |ទីបេ អថោបិ វេយ្យគ្ឃេ សព្ពាលង្ការភូសិតេ។|
  count |១៨៥|
    block |អារូឡ្ហេ គាមណីយេហិ ចាបហត្ថេហិ វម្មិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៨៦|
    block |កទាហំ មេណ្ឌរថេ ច សន្នទ្ធេ ឧស្សិតទ្ធជេ|
    block |ទីបេ អថោបិ វេយ្យគ្ឃេ សព្ពាលង្ការភូសិតេ។|
  count |១៨៧|
    block |អារូឡ្ហេ គាមណីយេហិ ចាបហត្ថេហិ វម្មិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៨៨|
    block |កទាហំ មិគរថេ ច សន្នទ្ធេ ឧស្សិតទ្ធជេ|
    block |ទីបេ អថោបិ វេយ្យគ្ឃេ សព្ពាលង្ការភូសិតេ។|
  count |១៨៩|
    block |អារូឡ្ហេ គាមណីយេហិ ចាបហត្ថេហិ វម្មិភិ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩០|
    block |កទាហំ ហត្ថារោហេ ច សព្ពាលង្ការភូសិតេ|
    block |នីលវម្មធរេ សូរេ តោមរង្កុសបាណិនេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩១|
    block |កទាហំ អស្សារោហេ ច សព្ពាលង្ការភូសិតេ|
    block |នីលវម្មធរេ សូរេ ឥល្លិយាចាបធារិនេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩២|
    block |កទាហំ រថារោហេ ច សព្ពាលង្ការភូសិតេ|
    block |នីលវម្មធរេ សូរេ ចាបហត្ថេ កលាបិនេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩៣|
    block |កទាហំ ធនុគ្គហេ ច សព្ពាលង្ការភូសិតេ|
    block |នីលវម្មធរេ សូរេ ចាបហត្ថេ កលាបិនេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩៤|
    block |កទាហំ រាជបុត្តេ ច សព្ពាលង្ការភូសិតេ|
    block |ចិត្រវម្មធរេ សូរេ កញ្ចនាវេឡធារិនេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩៥|
    block |កទាហំ អរិយគណេ ច វតវន្តេ អលង្កតេ|
    block |ហរិចន្ទនលិត្តង្គេ កាសិកុត្តមធារិនេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩៦|
    block |កទាហំ អមច្ចគណេ ច សព្ពាលង្ការភូសិតេ|
    block |បីតវម្មធរេ សូរេ បុរតោ គច្ឆមាលិនេ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩៧|
    block |កទាហំ សត្តសតា ភរិយា សព្ពាលង្ការភូសិតា|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩៨|
    block |កទាហំ សត្តសតា ភរិយា សុសញ្ញា តនុមជ្ឈិមា|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |១៩៩|
    block |កទាហំ សត្តសតា ភរិយា អស្សវា បិយភាណិនី|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |២០០|
    block |កទាហំ សតបលំ កំសំ សោវណ្ណំ សតរាជិកំ|
    block |បហាយ បព្ពជិស្សាមិ តំ កុទាស្សុ ភវិស្សតិ។|
  count |២០១|
    block |កទាស្សុ មំ ហត្ថិគុម្ពា សព្ពាលង្ការភូសិតា|
    block |សុវណ្ណកច្ឆា មាតង្គា ហេមកប្បនវាសសា។|
  count |២០២|
    block |អារូឡ្ហា គាមណីយេហិ តោមរង្កុសបាណិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២០៣|
    block |កទាស្សុ មំ អស្សគុម្ពា សព្ពាលង្ការភូសិតា|
    block |អាជានីយាវ ជាតិយា សិន្ធវា សីឃវាហនា។|
  count |២០៤|
    block |អារូឡ្ហា គាមណីយេហិ ឥល្លិយាចាបធារិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២០៥|
    block |កទាស្សុ មំ រថសេនី សន្នទ្ធា ឧស្សិតទ្ធជា|
    block |ទីបា អថោបិ វេយ្យគ្ឃា សព្ពាលង្ការភូសិតា។|
  count |២០៦|
    block |អារូឡ្ហា គាមណីយេហិ ចាបហត្ថេហិ វម្មិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២០៧|
    block |កទាស្សុ មំ សោណ្ណរថា សន្នទ្ធា ឧស្សិតទ្ធជា|
    block |ទីបា អថោបិ វេយ្យគ្ឃា សព្ពាលង្ការភូសិតា។|
  count |២០៨|
    block |អារូឡ្ហា គាមណីយេហិ ចាបហត្ថេហិ វម្មិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២០៩|
    block |កទាស្សុ មំ សជ្ឈុរថា សន្នទ្ធា ឧស្សិតទ្ធជា|
    block |ទីបា អថោបិ វេយ្យគ្ឃា សព្ពាលង្ការភូសិតា។|
  count |២១០|
    block |អារូឡ្ហា គាមណីយេហិ ចាបហត្ថេហិ វម្មិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២១១|
    block |កទាស្សុ មំ អស្សរថា សន្នទ្ធា ឧស្សិតទ្ធជា|
    block |ទីបា អថោបិ វេយ្យគ្ឃា សព្ពាលង្ការភូសិតា។|
  count |២១២|
    block |អារូឡ្ហា គាមណីយេហិ ចាបហត្ថេហិ វម្មិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២១៣|
    block |កទាស្សុ មំ ឱដ្ឋរថា សន្នទ្ធា ឧស្សិតទ្ធជា|
    block |ទីបា អថោបិ វេយ្យគ្ឃា សព្ពាលង្ការភូសិតា។|
  count |២១៤|
    block |អារូឡ្ហា គាមណីយេហិ ចាបហត្ថេហិ វម្មិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២១៥|
    block |កទាស្សុ មំ គោណរថា សន្នទ្ធា ឧស្សិតទ្ធជា|
    block |ទីបា អថោបិ វេយ្យគ្ឃា សព្ពាលង្ការភូសិតា។|
  count |២១៦|
    block |អារូឡ្ហា គាមណីយេហិ ចាបហត្ថេហិ វម្មិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២១៧|
    block |កទាស្សុ មំ អជរថា សន្នទ្ធា ឧស្សិតទ្ធជា|
    block |ទីបា អថោបិ វេយ្យគ្ឃា សព្ពាលង្ការភូសិតា។|
  count |២១៨|
    block |អារូឡ្ហា គាមណីយេហិ ចាបហត្ថេហិ វម្មិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២១៩|
    block |កទាស្សុ មំ មេណ្ឌរថា សន្នទ្ធា ឧស្សិតទ្ធជា|
    block |ទីបា អថោបិ វេយ្យគ្ឃា សព្ពាលង្ការភូសិតា។|
  count |២២០|
    block |អារូឡ្ហា គាមណីយេហិ ចាបហត្ថេហិ វម្មិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២២១|
    block |កទាស្សុ មំ មិគរថា សន្នទ្ធា ឧស្សិតទ្ធជា|
    block |ទីបា អថោបិ វេយ្យគ្ឃា សព្ពាលង្ការភូសិតា។|
  count |២២២|
    block |អារូឡ្ហា គាមណីយេហិ ចាបហត្ថេហិ វម្មិភិ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២២៣|
    block |កទាស្សុ មំ ហត្ថារោហា សព្ពាលង្ការភូសិតា|
    block |នីលវម្មធរា សូរា តោមរង្កុសបាណិនោ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២២៤|
    block |កទាស្សុ មំ អស្សារោហា សព្ពាលង្ការភូសិតា|
    block |នីលវម្មធរា សូរា ឥល្លិយាចាបធារិនោ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២២៥|
    block |កទាស្សុ មំ រថារោហា សព្ពាលង្ការភូសិតា|
    block |នីលវម្មធរា សូរា ចាបហត្ថា កលាបិនោ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២២៦|
    block |កទាស្សុ មំ ធនុគ្គហា សព្ពាលង្ការភូសិតា|
    block |នីលវម្មធរា សូរា ចាបហត្ថា កលាបិនោ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២២៧|
    block |កទាស្សុ មំ រាជបុត្តា សព្ពាលង្ការភូសិតា|
    block |ចិត្រវម្មធរា សូរា កញ្ចនាវេឡធារិនោ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២២៨|
    block |កទាស្សុ មំ អរិយគណា វតវន្តា អលង្កតា|
    block |ហរិចន្ទនលិត្តង្គា កាសិកុត្តមធារិនោ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២២៩|
    block |កទាស្សុ មំ អមច្ចគណា សព្ពាលង្ការភូសិតា|
    block |បីតវម្មធរា សូរា បុរតោ គច្ឆមាលិនោ|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២៣០|
    block |កទាស្សុ មំ សត្តសតា ភរិយា សព្ពាលង្ការភូសិតា|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២៣១|
    block |កទាស្សុ មំ សត្តសតា ភរិយា សុសញ្ញា តនុមជ្ឈិមា|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២៣២|
    block |កទាស្សុ មំ សត្តសតា ភរិយា អស្សវា បិយភាណិនី|
    block |យន្តំ មំ នានុយិស្សន្តិ តំ កុទាស្សុ ភវិស្សតិ។|
  count |២៣៣|
    block |កទាហំ បត្តំ គហេត្វាន មុណ្ឌោ សង្ឃាដិបារុតោ|
    block |បិណ្ឌិកាយ ចរិស្សាមិ តំ កុទាស្សុ ភវិស្សតិ។|
  count |២៣៤|
    block |កទាហំ បំសុកូលានំ ឧជ្ឈិតានំ មហាបថេ|
    block |សង្ឃាដិំ ធារយិស្សាមិ តំ កុទាស្សុ ភវិស្សតិ។|
  count |២៣៥|
    block |កទាហំ សត្តាហសម្មេឃេ ឱវដ្ឋោ អល្លចីវរោ|
    block |បិណ្ឌិកាយ ចរិស្សាមិ តំ កុទាស្សុ ភវិស្សតិ។|
  count |២៣៦|
    block |កទាហំ សព្ពត្ថ គន្ត្វា រុក្ខា រុក្ខំ វនា វនំ|
    block |អនបេក្ខោ គមិស្សាមិ តំ កុទាស្សុ ភវិស្សតិ។|
  count |២៣៧|
    block |កទាហំ គិរិទុគ្គេសុ បហីនភយភេរវោ|
    block |អទុតិយោ គមិស្សាមិ តំ កុទាស្សុ ភវិស្សតិ។|
  count |២៣៨|
    block |កទាហំ វីណំ វរុជ្ជកោ សត្តតន្តិំ មនោរមំ|
    block |ចិត្តំ ឧជុំ ករិស្សាមិ តំ កុទាស្សុ ភវិស្សតិ។|
  count |២៣៩|
    block |កទាហំ រថការោវ បរិកន្តំ ឧបាហនំ|
    block |កាមសញ្ញោជនេ ឆេច្ឆំ យេ ទិព្ពេ យេ ច មានុសេ។|
  count |២៤០|
    block |តា ច សត្តសតា ភរិយា សព្ពាលង្ការភូសិតា|
    block |ពាហា បគ្គយ្ហ បក្កន្ទុំ កស្មា នោ វិជហិស្សសិ។|
  count |២៤១|
    block |តា ច សត្តសតា ភរិយា សុសញ្ញា តនុមជ្ឈិមា|
    block |ពាហា បគ្គយ្ហ បក្កន្ទុំ កស្មា នោ វិជហិស្សសិ។|
  count |២៤២|
    block |តា ច សត្តសតា ភរិយា អស្សវា បិយភាណិនី|
    block |ពាហា បគ្គយ្ហ បក្កន្ទុំ កស្មា នោ វិជហិស្សសិ។|
  count |២៤៣|
    block |តា ច សត្តសតា ភរិយា សព្ពាលង្ការភូសិតា|
    block |ហិត្វា សម្បទ្ទវី រាជា បព្ពជ្ជាយ បុរក្ខតោ។|
  count |២៤៤|
    block |តា ច សត្តសតា ភរិយា សុសញ្ញា តនុមជ្ឈិមា|
    block |ហិត្វា សម្បទ្ទវី រាជា បព្ពជ្ជាយ បុរក្ខតោ។|
  count |២៤៥|
    block |តា ច សត្តសតា ភរិយា អស្សវា បិយភាណិនី|
    block |ហិត្វា សម្បទ្ទវី រាជា បព្ពជ្ជាយ បុរក្ខតោ។|
  count |២៤៦|
    block |ហិត្វា សតបលំ កំសំ សោវណ្ណំ សតរាជិកំ|
    block |អគ្គហី មត្តិកំ បត្តំ តំ ទុតិយាភិសេចនំ។|
  count |២៤៧|
    block |ភេស្មា អគ្គិសមា ជាលា កោសា ឌយ្ហន្តិ ភាគសោ|
    block |រជតំ ជាតរូបញ្ច មុត្តា វេឡុរិយា ពហូ។|
  count |២៤៨|
    block |មណយោ សង្ខមុត្តា ច វត្ថិកំ ហរិចន្ទនំ|
    block |អជិនំ ទណ្ឌភណ្ឌញ្ច លោហំ កាឡាយសំ ពហូ|
    block |ឯហិ រាជ និវត្តស្សុ មា តេតំ វិនសា ធនំ។|
  count |២៤៩|
    block |សុសុខំ វត ជីវាម យេសំ នោ នត្ថិ កិញ្ចនំ|
    block |មិថិលាយ ទយ្ហមានាយ ន មេ កិញ្ចិ អទយ្ហថ។|
  count |២៥០|
    block |អដវិយោ សមុប្បន្នា រដ្ឋំ វិទ្ធំសយន្តិ តំ|
    block |ឯហិ រាជ និវត្តស្សុ មា រដ្ឋំ វិនសា ឥទំ។|
  count |២៥១|
    block |សុសុខំ វត ជីវាម យេសំ នោ នត្ថិ កិញ្ចនំ|
    block |រដ្ឋេ វិលុម្បមានម្ហិ ន មេ កិញ្ចិ អហីរថ។|
  count |២៥២|
    block |សុសុខំ វត ជីវាម យេសំ នោ នត្ថិ កិញ្ចនំ|
    block |បីតិភក្ខា ភវិស្សាម ទេវា អាភស្សរា យថា។|
  count |២៥៣|
    block |កិម្ហេសោ មហតោ ឃោសោ កា នុ គាមេវ កីឡិយា|
    block |សមណ តេវ បុច្ឆាម កត្ថេសោ អភិសដោ ជនោ។|
  count |២៥៤|
    block |មមំ ឱហាយ គច្ឆន្តំ ឯត្ថេសោ អភិសដោ ជនោ|
    block |សីមាតិក្កមនំ យន្តំ មុនិមោនស្ស បត្តិយា|
    block |មិស្សំ នន្ទីហិ គច្ឆន្តំ កិំ ជានមនុបុច្ឆសិ។|
  count |២៥៥|
    block |មាស្សុ តិណ្ណោ អមញ្ញិត្ថ សរីរំ ធារយំ ឥមំ|
    block |អតីរណេយ្យ យមិទំ ពហូ ហិ បរិបន្ថយោ។|
  count |២៥៦|
    block |កោ នុ មេ បរិបន្ថស្ស មមំ ឯវំវិហារិនោ|
    block |យោ នេវ ទិដ្ឋេ នាទិដ្ឋេ កាមានមភិបត្ថយេ។|
  count |២៥៧|
    block |និទ្ទា តន្ទី វិជម្ភិតា អរតី ភត្តសម្មទោ|
    block |អាវសន្តិ សរីរដ្ឋា ពហូ ហិ បរិបន្ថយោ។|
  count |២៥៨|
    block |កល្យាណំ វត មំ ភវំ ព្រាហ្មណ មនុសាសតិ|
    block |ព្រាហ្មណ តេវ បុច្ឆាមិ កោ នុ ត្វមសិ មារិស។|
  count |២៥៩|
    block |នារទោ ឥតិ មេ នាមំ កស្សបោ ឥតិ មំ វិទូ|
    block |ភោតោ សកាសមាគច្ឆិំ សាធុ សព្ភិ សមាគមោ។|
  count |២៦០|
    block |តស្ស តេ សព្ពោ អានន្ទោ វិហារោ ឧបវត្តតុ|
    block |យំ ឩនំ តំ បរិបូរេហិ ខន្តិយា ឧបសមេន ច។|
  count |២៦១|
    block |បសារយ សន្នតញ្ច ឧន្នតញ្ច បសារយ|
    block |កម្មំ វិជ្ជញ្ច ធម្មញ្ច សក្កត្វាន បរិព្ពជ។|
  count |២៦២|
    block |ពហូ ហត្ថី ច អស្សេ ច នគរេ ជនបទានិ ច|
    block |ហិត្វា ជនក បព្ពជិតោ កបាលេ រតិមជ្ឈគា។|
  count |២៦៣|
    block |កច្ចិ នុ តេ ជានបទា មិត្តាមច្ចា ច ញាតកា|
    block |ទុព្ភិមកំសុ ជនក កស្មា តេ តំ អរុច្ចថ។|
  count |២៦៤|
    block |ន មិគាជិន ជាតុច្ឆេ អហំ កញ្ចិ កុទាចនំ|
    block |អធម្មេន ជិនេ ញាតិំ ន ចាបិ ញាតយោ មមំ។|
  count |២៦៥|
    block |ទិស្វាន លោកវត្តន្តំ ខជ្ជន្តំ កទ្ទមីកតំ|
    block |ហញ្ញរេ ពជ្ឈរេ ចេត្ថ យត្ថ សន្នោ បុថុជ្ជនោ|
    block |ឯតាហំ ឧបមំ កត្វា ភិក្ខកោស្មិ មិគាជិន។|
  count |២៦៦|
    block |កោ នុ តេ ភគវា សត្ថា កស្សេតំ វចនំ សុចិ|
    block |ន ហិ កប្បំ វា វិជ្ជំ វា បច្ចក្ខាយ រថេសភ|
    block |សមណំ អាហុ វត្តន្តំ យថា ទុក្ខស្សតិក្កមោ។|
  count |២៦៧|
    block |ន មិគាជិន ជាតុច្ឆេ អហំ កញ្ចិ កុទាចនំ|
    block |សមណំ ព្រាហ្មណំ វាបិ សក្កត្វា អនុបាវិសិំ។|
  count |២៦៨|
    block |មហតា ចានុភាវេន គច្ឆន្តោ សិរិយា ជលំ|
    block |គីយមានេសុ គីតេសុ វជ្ជមានេសុ វគ្គុសុ។|
  count |២៦៩|
    block |តូរិយតាឡសង្ឃុដ្ឋេ សម្មតាលសមាហិតេ|
    block |ស មិគាជិន មទ្ទក្ខិំ ផលិំ អម្ពំ តិរោច្ឆទំ|
    block |ហញ្ញមានំ មនុស្សេហិ ផលកាមេហិ ជន្តុភិ។|
  count |២៧០|
    block |សោ ខោហំ តំ សិរិំ ហិត្វា ឱរោហិត្វា មិគាជិន|
    block |មូលំ អម្ពស្សុបាគច្ឆិំ ផលិនោ និប្ផលស្ស ច។|
  count |២៧១|
    block |ផលិំ អម្ពំ ហតំ ទិស្វា វិទ្ធំស្តំ វិនឡីកតំ|
    block |អថេកំ ឥតរំ អម្ពំ នីលោភាសំ មនោរមំ។|
  count |២៧២|
    block |ឯវមេវ នូនម្ហេបិ ឥស្សរេ ពហុកណ្ដកេ|
    block |អមិត្តា នោ វធិស្សន្តិ យថា អម្ពោ ផលី ហតោ។|
  count |២៧៣|
    block |អជិនម្ហិ ហញ្ញតេ ទីបិ នាគោ ទន្តេហិ ហញ្ញតេ|
    block |ធនម្ហិ ធនិនោ ហន្តិ អនិកេតមសន្ថវំ|
    block |ផលី អម្ពោ អផលោ ច តេ សត្ថារោ ឧភោ មម។|
  count |២៧៤|
    block |សព្ពោ ជនោ បព្យាធិតោ រាជា បព្ពជិតោ ឥតិ|
    block |ហត្ថារោហា អនីកដ្ឋា រថិកា បត្តិការកា។|
  count |២៧៥|
    block |អស្សាសយិត្វា ជនតំ ឋបយិត្វា បដិច្ឆទំ|
    block |បុត្តំ រជ្ជេ ឋបេត្វាន អថ បច្ឆា បព្ពជិស្សសិ។|
  count |២៧៦|
    block |ចត្តា មយា ជានបទា មិត្តាមច្ចា ច ញាតកា|
    block |សន្តិ បុត្តា វិទេហានំ ទីឃាវុ រដ្ឋវឌ្ឍនោ|
    block |តេ រជ្ជំ ការយិស្សន្តិ មិថិលាយំ បជាបតិ។|
  count |២៧៧|
    block |ឯហិ តំ អនុសិក្ខាមិ យំ វាក្យំ មម រុច្ចតិ|
    block |រជ្ជំ តុវំ ការយសិ បាបំ ទុច្ចរិតំ ពហុំ|
    block |កាយេន វាចា មនសា យេន គច្ឆសិ ទុគ្គតិំ។|
  count |២៧៨|
    block |បរទិន្នកេន បរនិដ្ឋិតេន បិណ្ឌេន យាបេហិ ស ធីរធម្មោ។|
  count |២៧៩|
    block |យោបិ ចតុត្ថេ ភត្តកាលេ ន ភុញ្ជេ អជុដ្ឋមារីវ ខុទាយ មិយ្យេ|
    block |ន ត្វេវ បិណ្ឌំ លុឡិតំ អនរិយំ កុលបុត្តរូបោ សប្បុរិសោ ន សេវេ|
    block |តយិទំ ន សាធុ តយិទំ ន សុដ្ឋុ សុនខុច្ឆិដ្ឋកំ ជនក ភុញ្ជសេ តុវំ។|
  count |២៨០|
    block |ន ចាបិ មេ សីវលិ សោ អភក្ខោ យំ ហោតិ ចត្តំ គិហិនោ សុនស្ស វា|
    block |យេ កេចិ ភោគា ឥធ ធម្មលទ្ធា សព្ពោ សោ ភក្ខោ អនវយោតិ វុត្តោ។|
  count |២៨១|
    block |កុមារិកេ ឧបសេនិយេ និច្ចំ និគ្គឡមណ្ឌិតេ|
    block |កស្មា តេ ឯកោ ភុជោ ជនតិ ឯកោ តេ ន ជនតី ភុជោ។|
  count |២៨២|
    block |ឥមស្មិំ មេ សមណ ហត្ថេ បដិមុក្កា ទុនីវរា|
    block |សង្ឃាតា ជាយតេ សទ្ទោ ទុតិយស្សេវ សា គតិ។|
  count |២៨៣|
    block |ឥមស្មិំ មេ សមណ ហត្ថេ បដិមុក្កោ ឯកនីវរោ|
    block |សោ អទុតិយោ ន ជនតិ មុនិភូតោវ តិដ្ឋតិ។|
  count |២៨៤|
    block |វិវាទប្បត្តោ ទុតិយោ កេនេកោ វិវទិស្សតិ|
    block |តស្ស តេ សគ្គកាមស្ស ឯកត្តមុបរោចតំ។|
  count |២៨៥|
    block |សុណាសិ សីវលិ កថា កុមារិយា បវេទិតា|
    block |បេសិយា មំ គរហិត្ថោ ទុតិយស្សេវ សា គតិ។|
  count |២៨៦|
    block |អយំ ទ្វេធាបថោ ភទ្ទេ អនុចិណ្ណោ បថាវិហិ|
    block |តេសំ ត្វំ ឯកំ គណ្ហាហិ អហមេកំ បុនាបរំ។|
  count |២៨៧|
    block |មាវច មំ ត្វំ បតិ មេតិ នាហំ ភរិយាតិ វា បុន|
    block |ឥមមេវ កថយន្តា ថូណំ នគរុបាគមុំ។|
  count |២៨៨|
    block |កោដ្ឋកេ ឧសុការស្ស ភត្តកាលេ ឧបដ្ឋិតេ|
    block |តត្រា ច សោ ឧសុការោ ឯកំ ទណ្ឌំ ឧជុំ កតំ|
    block |ឯកញ្ច ចក្ខុំ និគ្គយ្ហ ជិម្ហមេកេន បេក្ខតិ។|
  count |២៨៩|
    block |ឯវំ នោ សាធុ បស្សសិ ឧសុការ សុណោហិ មេ|
    block |យទេកំ ចក្ខុំ និគ្គយ្ហ ជិម្ហមេកេន បេក្ខសិ។|
  count |២៩០|
    block |ទ្វីហិ សមណ ចក្ខូហិ វិសាលំ វិយ ខាយតិ|
    block |អសម្បត្វា បរមំ លិង្គំ នុជុភាវាយ កប្បតិ។|
  count |២៩១|
    block |ឯកញ្ច ចក្ខុំ និគ្គយ្ហ ជិម្ហមេកេន បេក្ខតោ|
    block |សម្បត្វា បរមំ លិង្គំ ឧជុភាវាយ កប្បតិ។|
  count |២៩២|
    block |វិវាទប្បត្តោ ទុតិយោ កេនេកោ វិវទិស្សតិ|
    block |តស្ស តេ សគ្គកាមស្ស ឯកត្តមុបរោចតំ។|
  count |២៩៣|
    block |សុណាសិ សីវលិ កថា ឧសុការេន វេទិតា|
    block |បេសិយា មំ គរហិត្ថោ ទុតិយស្សេវ សា គតិ។|
  count |២៩៤|
    block |អយំ ទ្វេធាបថោ ភទ្ទេ អនុចិណ្ណោ បថាវិហិ|
    block |តេសំ ត្វំ ឯកំ គណ្ហាហិ អហមេកំ បុនាបរំ។|
  count |២៩៥|
    block |មាវច មំ ត្វំ បតិ មេតិ នាហំ ភរិយាតិ វា បុន|
    block |មុញ្ជាវេសិកា បវាឡ្ហា ឯកា វិហរ សីវលីតិ។|
  stand |មហាជនកជាតកំ ទុតិយំ។|
  count |  |
  block |៥៤០។ សុវណ្ណសាមជាតកំ ៣|
  count |២៩៦|
    block |កោ នុ មំ ឧសុនា វិជ្ឈិ បមត្តំ ឧទហារកំ|
    block |ខត្តិយោ ព្រាហ្មណោ វេស្សោ កោ មំ វិទ្ធា និលីយសិ។|
  count |២៩៧|
    block |ន មេ មំសានិ ខជ្ជានិ ចម្មេនត្ថោ ន វិជ្ជតិ|
    block |អថ កេន នុ វណ្ណេន វិទ្ធេយ្យំ មំ អមញ្ញថ។|
  count |២៩៨|
    block |កោ វា ត្វំ កស្ស វា បុត្តោ កថំ ជានេមុ តំ មយំ|
    block |បុដ្ឋោ មេ សម្ម អក្ខាហិ កិំ មំ វិទ្ធា និលីយសិ។|
  count |២៩៩|
    block |រាជាហមស្មិ កាសីនំ បីឡិយក្ខោតិ មំ វិទូ|
    block |លោភា រដ្ឋំ បហិត្វាន មិគមេសំ ចរាមហំ។|
  count |៣០០|
    block |ឥស្សត្ថេ ចស្មិ កុសលោ ទឡ្ហធម្មោតិ វិស្សុតោ|
    block |នាគោបិ មេ ន មុច្ចេយ្យ អាគតោ ឧសុបាតនំ។|
  count |៣០១|
    block |កោ វា ត្វំ កស្ស វា បុត្តោ កថំ ជានេមុ តំ មយំ|
    block |បិតុនោ អត្តនោ ចាបិ នាមគោត្តំ បវេទយ។|
  count |៣០២|
    block |នេសាទបុត្តោ ភទ្ទន្តេ សាមោ ឥតិ មំ ញាតយោ|
    block |អាមន្តយិំសុ ជីវន្តំ ស្វជ្ជេវាហំ គតោ សយេ។|
  count |៣០៣|
    block |វិទ្ធោស្មិ បុថុសល្លេន សវិសេន យថា មិគោ|
    block |សកម្ហិ លោហិតេ រាជ បស្ស សេមិ បរិប្លុតោ។|
  count |៣០៤|
    block |បដិវាមគតំ សល្លំ បស្ស ធិម្ហាមិ លោហិតំ|
    block |អាតុរោ ត្យានុបុច្ឆាមិ កិំ មំ វិទ្ធា និលីយសិ។|
  count |៣០៥|
    block |អជិនម្ហិ ហញ្ញតេ ទីបិ នាគោ ទន្តេហិ ហញ្ញតេ|
    block |អថ កេន នុ វណ្ណេន វិទ្ធេយ្យំ មំ អមញ្ញថ។|
  count |៣០៦|
    block |មិគោ ឧបដ្ឋិតោ អាសិ អាគតោ ឧសុបាតនំ|
    block |តំ ទិស្វា ឧព្ពិជី សាម តេន កោធោ មមាវិសិ។|
  count |៣០៧|
    block |យតោ សរាមិ អត្តានំ យតោ បត្តោស្មិ វិញ្ញុតំ|
    block |ន មំ មិគា ឧត្តសន្តិ អរញ្ញេ សាបទានិបិ។|
  count |៣០៨|
    block |យតោ និធិំ បរិហរិំ យតោ បត្តោស្មិ យោព្ពនំ|
    block |ន មំ មិគា ឧត្តសន្តិ អរញ្ញេ សាបទានិបិ។|
  count |៣០៩|
    block |ភីរូ កិម្បុរិសា រាជ បព្ពតេ គន្ធមាទនេ|
    block |សម្មោទមានា គច្ឆាម បព្ពតានិ វនានិ ច។|
  count |៣១០|
    block |ន មំ មិគា ឧត្តសន្តិ អរញ្ញេ សាបទានិបិ|
    block |អថ កេន នុ វណ្ណេន ឧត្រាសន្តិ មិគា មមំ។|
  count |៣១១|
    block |ន តំ តស មិគោ សាម កិំ តាហំ អលិកំ ភណេ|
    block |កោធលោភាភិភូតាហំ ឧសុំ តេ តំ អវស្សជិំ។|
  count |៣១២|
    block |កុតោ នុ សាម អាគម្ម កស្ស វា បហិតោ តុវំ|
    block |ឧទហារោ នទិំ គច្ឆ អាគតោ មិគសម្មតំ។|
  count |៣១៣|
    block |អន្ធា មាតាបិតា មយ្ហំ តេ ភរាមិ ព្រហាវនេ|
    block |តេសាហំ ឧទកាហារោ អាគតោ មិគសម្មតំ។|
  count |៣១៤|
    block |អត្ថិ នេសំ ឧសាមត្តំ អថ សាហស្ស ជីវិតំ|
    block |ឧទកស្ស អលាភេន មញ្ញេ អន្ធា មរិស្សរេ។|
  count |៣១៥|
    block |ន មេ ឥទំ តថា ទុក្ខំ លព្ភា ហិ បុមុនា ឥទំ|
    block |យញ្ច អម្មំ ន បស្សាមិ តំ មេ ទុក្ខតរំ ឥតោ។|
  count |៣១៦|
    block |ន មេ ឥទំ តថា ទុក្ខំ លព្ភា ហិ បុមុនា ឥទំ|
    block |យញ្ច តាតំ ន បស្សាមិ តំ មេ ទុក្ខតរំ ឥតោ។|
  count |៣១៧|
    block |សា នូន កបណា អម្មា ចិររត្តាយ រុច្ឆតិ|
    block |អឌ្ឍរត្តេវ រត្តេ វា នទីវ អវសុច្ឆតិ។|
  count |៣១៨|
    block |សោ នូន កបណោ តាតោ ចិររត្តាយ រុច្ឆតិ|
    block |អឌ្ឍរត្តេវ រត្តេ វា នទីវ អវសុច្ឆតិ។|
  count |៣១៩|
    block |ឧដ្ឋានបាទចរិយាយ បាទសម្ពាហនស្ស ច|
    block |សាម តាត វិលបន្តា ហិណ្ឌិស្សន្តិ ព្រហាវនេ។|
  count |៣២០|
    block |ឥទម្បិ ទុតិយំ សល្លំ កម្បេតិ ហទយំ មមំ|
    block |យញ្ច អន្ធេ ន បស្សាមិ មញ្ញេ ហិស្សាមិ ជីវិតំ។|
  count |៣២១|
    block |មា ពាឡ្ហំ បរិទេវេសិ សាម កល្យាណទស្សន|
    block |អហំ កម្មករោ ហុត្វា ភរិស្សំ តេ ព្រហាវនេ។|
  count |៣២២|
    block |ឥស្សត្ថេ ចស្មិ កុសលោ ទឡ្ហធម្មោតិ វិស្សុតោ|
    block |អហំ កម្មករោ ហុត្វា ភរិស្សំ តេ ព្រហាវនេ។|
  count |៣២៣|
    block |មិគានំ វិឃាសមន្វេសំ វនមូលផលានិ ច|
    block |អហំ កម្មករោ ហុត្វា ភរិស្សំ តេ ព្រហាវនេ។|
  count |៣២៤|
    block |កតមំ តំ វនំ សាម យត្ថ មាតាបិតា តវ|
    block |អហំ តេ តថា ភរិស្សំ យថា តេ អភរី តុវំ។|
  count |៣២៥|
    block |អយំ ឯកបទី រាជ យោយំ ឧស្សីសកេ មម|
    block |ឥតោ គន្ត្វា អឌ្ឍកោសំ តត្ថ នេសំ អគារកំ|
    block |យត្ថ មាតាបិតា មយ្ហំ តេ ភរស្សុ ឥតោ គតោ។|
  count |៣២៦|
    block |នមោ តេ កាសិរាជត្ថុ នមោ តេ កាសិវឌ្ឍន|
    block |អន្ធា មាតាបិតា មយ្ហំ តេ ភរស្សុ ព្រហាវនេ។|
  count |៣២៧|
    block |អញ្ជលិំ តេ បគ្គណ្ហាមិ កាសិរាជ នមត្ថុ តេ|
    block |មាតរំ បិតរំ មយ្ហំ វុត្តោ វជ្ជាសិ វន្ទនំ។|
  count |៣២៨|
    block |ឥទំ វត្វាន សោ សាមោ យុវា កល្យាណទស្សនោ|
    block |មុច្ឆិតោ វិសវេគេន វិសញ្ញី សមបជ្ជថ។|
  count |៣២៩|
    block |ស រាជា បរិទេវេសិ ពហុំ ការុញ្ញសញ្ហិតំ|
    block |អជរាមរោហំ អាសិំ អជ្ជេតំ ញាមិ នោ បុរេ|
    block |សាមំ កាលង្កតំ ទិស្វា នត្ថិ មច្ចុស្ស នាគមោ។|
  count |៣៣០|
    block |យស្សុ មំ បដិមន្តេតិ សវិសេន សមប្បិតោ|
    block |ស្វជ្ជេវំ គតេ កាលេ ន កិញ្ចិ មភិភាសតិ។|
  count |៣៣១|
    block |និរយំ នូន គច្ឆាមិ ឯត្ថ មេ នត្ថិ សំសយោ|
    block |តទា ហិ បកតំ បាបំ ចិររត្តាយ កិព្ពិសំ។|
  count |៣៣២|
    block |ភវន្តិ តស្ស វត្តារោ គាមេ កិព្ពិសការកោ|
    block |អរញ្ញេ និម្មនុស្សម្ហិ កោ មំ វត្តុមរហតិ។|
  count |៣៣៣|
    block |សារយន្តិ ហិ កម្មានិ គាមេ សំគច្ឆ មាណវា|
    block |អរញ្ញេ និម្មនុស្សម្ហិ កោ នុ មំ សារយិស្សតិ។|
  count |៣៣៤|
    block |សា ទេវតា អន្តរហិតា បព្ពតេ គន្ធមាទនេ|
    block |រញ្ញោវ អនុកម្បាយ ឥមា គាថា អភាសថ។|
  count |៣៣៥|
    block |អាគុំ កិរ មហារាជ អករិ កម្ម ទុក្កដំ|
    block |អទូសកា បិតាបុត្តា តយោ ឯកូសុនា ហតា។|
  count |៣៣៦|
    block |ឯហិ តំ អនុសិក្ខាមិ យថា តេ សុគតី សិយា|
    block |ធម្មេនន្ធេ វនេ បោស មញ្ញេហំ សុគតី តយា។|
  count |៣៣៧|
    block |ស រាជា បរិទេវិត្វា ពហុំ ការុញ្ញសញ្ហិតំ|
    block |ឧទកកុម្ភមាទាយ បក្កាមិ ទក្ខិណាមុខោ។|
  count |៣៣៨|
    block |កស្ស នុ ឯសោ បទសទ្ទោ មនុស្សស្សេវ អាគតោ|
    block |នេសោ សាមស្ស និគ្ឃោសោ កោ នុ ត្វមសិ មារិស។|
  count |៣៣៩|
    block |សន្តញ្ហិ សាមោ វជតិ សន្តំ បាទានិ នេយតិ|
    block |នេសោ សាមស្ស និគ្ឃោសោ កោ នុ ត្វមសិ មារិស។|
  count |៣៤០|
    block |រាជាហមស្មិ កាសីនំ បីឡិយក្ខោតិ មំ វិទូ|
    block |លោភា រដ្ឋំ បហិត្វាន មិគមេសំ ចរាមហំ។|
  count |៣៤១|
    block |ឥស្សត្ថេ ចស្មិ កុសលោ ទឡ្ហធម្មោតិ វិស្សុតោ|
    block |នាគោបិ មេ ន មុច្ចេយ្យ អាគតោ ឧសុបាតនំ។|
  count |៣៤២|
    block |ស្វាគតំ តេ មហារាជ អថោ តេ អទុរាគតំ|
    block |ឥស្សរោសិ អនុប្បត្តោ យំ ឥធត្ថិ បវេទយ។|
  count |៣៤៣|
    block |តិន្ទុកានិ បិយាលានិ មធុកេ កាសុមារិយោ|
    block |ផលានិ ខុទ្ទកប្បានិ ភុញ្ជ រាជ វរំ វរំ។|
  count |៣៤៤|
    block |ឥទម្បិ បានីយំ សីតំ អាភតំ គិរិគព្ភរា|
    block |តតោ បិវ មហារាជ សចេ ត្វំ អភិកង្ខសិ។|
  count |៣៤៥|
    block |នាលំ អន្ធា វនេ ទដ្ឋុំ កោ នុ វោ ផលមាហរិ|
    block |អនន្ធស្សេវយំ សម្មា និវាបោ មយ្ហ ខាយតិ។|
  count |៣៤៦|
    block |ទហរោ យុវា នាតិព្រហា សាមោ កល្យាណទស្សនោ|
    block |ទីឃស្ស កេសា អសិតា អថោ សូនគ្គ វេល្លិតា។|
  count |៣៤៧|
    block |សោ ហវេ ផលមាហរិត្វា ឥតោ អាទាយ កមណ្ឌលុំ|
    block |នទិំ គតោ ឧទហារោ មញ្ញេ ន ទូរមាគតោ។|
  count |៣៤៨|
    block |អហំ តំ អវធិំ សាមំ យោ តុយ្ហំ បរិចារកោ|
    block |យំ កុមារំ បវេទេថ សាមំ កល្យាណទស្សនំ។|
  count |៣៤៩|
    block |ទីឃស្ស កេសា អសិតា អថោ សូនគ្គវេល្លិតា|
    block |តេសុ លោហិតលិត្តេសុ សេតិ សាមោ មយា ហតោ។|
  count |៣៥០|
    block |កេន ទុកូលមន្តេសិ ហតោ សាមោតិ វាទិនា|
    block |ហតោ សាមោតិ សុត្វាន ហទយំ មេ បវេធតិ។|
  count |៣៥១|
    block |អស្សត្ថស្សេវ តរុណំ បវាឡំ មាលុតេរិតំ|
    block |ហតោ សាមោតិ សុត្វាន ហទយំ មេ បវេធតិ។|
  count |៣៥២|
    block |បារិកេ កាសិរាជាយំ សោ សាមំ មិគសម្មតេ|
    block |កោធសា ឧសុនា វិជ្ឈិ តស្ស មា បាបមិច្ឆិម្ហា។|
  count |៣៥៣|
    block |កិច្ឆា លទ្ធោ បិយោ បុត្តោ យោ អន្ធេ អភរី វនេ|
    block |តំ ឯកបុត្តំ ឃាតិម្ហិ កថំ ចិត្តំ ន កោបយេ។|
  count |៣៥៤|
    block |កិច្ឆា លទ្ធោ បិយោ បុត្តោ យោ អន្ធេ អភរី វនេ|
    block |តំ ឯកបុត្តំ ឃាតិម្ហិ អក្កោធំ អាហុ បណ្ឌិតា។|
  count |៣៥៥|
    block |មា ពាឡ្ហំ បរិទេវេថ ហតោ សាមោតិ វាទិនា|
    block |អហំ កម្មករោ ហុត្វា ភរិស្សាមិ ព្រហាវនេ។|
  count |៣៥៦|
    block |ឥស្សត្ថេ ចស្មិ កុសលោ ទឡ្ហធម្មោតិ វិស្សុតោ|
    block |អហំ កម្មករោ ហុត្វា ភរិស្សាមិ ព្រហាវនេ។|
  count |៣៥៧|
    block |មិគានំ វិឃាសមន្វេសំ វនមូលផលានិ ច|
    block |អហំ កម្មករោ ហុត្វា ភរិស្សាមិ ព្រហាវនេ។|
  count |៣៥៨|
    block |នេស ធម្មោ មហារាជ នេតំ អម្ហេសុ កប្បតិ|
    block |រាជា ត្វមសិ អម្ហាកំ បាទេ វន្ទាម តេ មយំ។|
  count |៣៥៩|
    block |ធម្មំ នេសាទ ភណថ កតា អបចិតី តយា|
    block |បិតា ត្វមសិ អម្ហាកំ មាតា ត្វមសិ បារិកេ។|
  count |៣៦០|
    block |នមោ តេ កាសិរាជត្ថុ នមោ តេ កាសិវឌ្ឍន|
    block |អញ្ជលិំ តេ បគ្គណ្ហាម យាវ សាមានុបាបយ។|
  count |៣៦១|
    block |តស្ស បាទេ សមជ្ជន្តា មុខញ្ច ភុជទស្សនំ|
    block |សំសុម្ភមានា អត្តានំ កាលមាគមយាមសេ។|
  count |៣៦២|
    block |ព្រហា វាឡមិគាកិណ្ណំ អាកាសន្តំវ ទិស្សតិ|
    block |យត្ថ សាមោ ហតោ សេតិ ចន្ទោវ បតិតោ ឆមា។|
  count |៣៦៣|
    block |ព្រហា វាឡមិគាកិណ្ណំ អាកាសន្តំវ ទិស្សតិ|
    block |យត្ថ សាមោ ហតោ សេតិ សូរិយោវ បតិតោ ឆមា។|
  count |៣៦៤|
    block |ព្រហា វាឡមិគាកិណ្ណំ អាកាសន្តំវ ទិស្សតិ|
    block |យត្ថ សាមោ ហតោ សេតិ បំសុនា បតិកុន្តិតោ។|
  count |៣៦៥|
    block |ព្រហា វាឡមិគាកិណ្ណំ អាកាសន្តំវ ទិស្សតិ|
    block |យត្ថ សាមោ ហតោ សេតិ ឥធេវ វសថស្សមេ។|
  count |៣៦៦|
    block |យទិ តត្ថ សហស្សានិ សតានិ និយុតានិ ច|
    block |នេវម្ហាកំ ភយំ កោចិ វនេ វាឡេសុ វិជ្ជតិ។|
  count |៣៦៧|
    block |តតោ អន្ធានមាទាយ កាសិរាជា ព្រហាវនេ|
    block |ហត្ថេ គហេត្វា បក្កាមិ យត្ថ សាមោ ហតោ អហុ។|
  count |៣៦៨|
    block |ទិស្វាន បតិតំ សាមំ បុត្តកំ បំសុកុន្ថិតំ|
    block |អបវិទ្ធំ ព្រហារញ្ញេ ចន្ទំវ បតិតំ ឆមា។|
  count |៣៦៩|
    block |ទិស្វាន បតិតំ សាមំ បុត្តកំ បំសុកុន្ថិតំ|
    block |អបវិទ្ធំ ព្រហារញ្ញេ សូរិយំវ បតិតំ ឆមា។|
  count |៣៧០|
    block |ទិស្វាន បតិតំ សាមំ បុត្តកំ បំសុកុន្ថិតំ|
    block |អបវិទ្ធំ ព្រហារញ្ញេ កលូនំ បរិទេវយុំ។|
  count |៣៧១|
    block |ទិស្វាន បតិតំ សាមំ បុត្តកំ បំសុកុន្ថិតំ|
    block |ពាហា បគ្គយ្ហ បក្កន្ទុំ អធម្មោ កិរ ភោ ឥតិ។|
  count |៣៧២|
    block |ពាឡ្ហំ ខោ ត្វំ បមត្តោសិ សាម កល្យាណទស្សន|
    block |យោ អជ្ជេវំ គតេ កាលេ ន កិញ្ចិ មភិភាសសិ។|
  count |៣៧៣|
    block |ពាឡ្ហំ ខោ ត្វំ បទិត្តោសិ សាម កល្យាណទស្សន|
    block |យោ អជ្ជេវំ គតេ កាលេ ន កិញ្ចិ មភិភាសសិ។|
  count |៣៧៤|
    block |ពាឡ្ហំ ខោ ត្វំ បកុទ្ធោសិ សាម កល្យាណទស្សន|
    block |យោ អជ្ជេវំ គតេ កាលេ ន កិញ្ចិ មភិភាសសិ។|
  count |៣៧៥|
    block |ពាឡ្ហំ ខោ ត្វំ បសុត្តោសិ សាម កល្យាណទស្សន|
    block |យោ អជ្ជេវំ គតេ កាលេ ន កិញ្ចិ មភិភាសសិ។|
  count |៣៧៦|
    block |ពាឡ្ហំ ខោ ត្វំ វិមនោសិ សាម កល្យាណទស្សន|
    block |យោ អជ្ជេវំ គតេ កាលេ ន កិញ្ចិ មភិភាសសិ។|
  count |៣៧៧|
    block |ជដំ វលិនំ បំសុគតំ កោ ទានិ សណ្ឋបេស្សតិ|
    block |សាមោ អយំ កាលង្កតោ អន្ធានំ បរិចារកោ។|
  count |៣៧៨|
    block |កោ មេ សម្មជ្ជមាទាយ សម្មជ្ជិស្សតិ អស្សមំ|
    block |សាមោ អយំ កាលង្កតោ អន្ធានំ បរិចារកោ។|
  count |៣៧៩|
    block |កោ ទានិ ន្ហាបយិស្សតិ សីតេនុណ្ហោទកេន ច|
    block |សាមោ អយំ កាលង្កតោ អន្ធានំ បរិចារកោ។|
  count |៣៨០|
    block |កោ ទានិ ភោជយិស្សតិ វនមូលផលានិ ច|
    block |សាមោ អយំ កាលង្កតោ អន្ធានំ បរិចារកោ។|
  count |៣៨១|
    block |ទិស្វាន បតិតំ សាមំ បុត្តកំ បំសុកុន្ថិតំ|
    block |អដ្ដិតា បុត្តសោកេន មាតា សច្ចំ អភាសថ។|
  count |៣៨២|
    block |យេន សច្ចេនយំ សាមោ ធម្មចារី បុរេ អហុ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៨៣|
    block |យេន សច្ចេនយំ សាមោ ព្រហ្មចារី បុរេ អហុ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៨៤|
    block |យេន សច្ចេនយំ សាមោ សច្ចវាទី បុរេ អហុ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៨៥|
    block |យេន សច្ចេនយំ សាមោ មាតាបេត្តិភរោ អហុ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៨៦|
    block |យេន សច្ចេនយំ សាមោ កុលេ ជេដ្ឋាបចាយិកោ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៨៧|
    block |យេន សច្ចេនយំ សាមោ បាណា បិយតរោ មម|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៨៨|
    block |យំ កិញ្ចិត្ថិ កតំ បុញ្ញំ មយ្ហញ្ចេវ បិតុច្ច តេ|
    block |សព្ពេន តេន កុសលេន វិសំ សាមស្ស ហញ្ញតុ។|
  count |៣៨៩|
    block |ទិស្វាន បតិតំ សាមំ បុត្តកំ បំសុកុន្ថិតំ|
    block |អដ្ដិតោ បុត្តសោកេន បិតា សច្ចំ អភាសថ។|
  count |៣៩០|
    block |យេន សច្ចេនយំ សាមោ ធម្មចារី បុរេ អហុ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៩១|
    block |យេន សច្ចេនយំ សាមោ ព្រហ្មចារី បុរេ អហុ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៩២|
    block |យេន សច្ចេនយំ សាមោ សច្ចវាទី បុរេ អហុ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៩៣|
    block |យេន សច្ចេនយំ សាមោ មាតាបេត្តិភរោ អហុ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៩៤|
    block |យេន សច្ចេនយំ សាមោ កុលេ ជេដ្ឋាបចាយិកោ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៩៥|
    block |យេន សច្ចេនយំ សាមោ បាណា បិយតរោ មម|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៩៦|
    block |យំ កិញ្ចិត្ថិ កតំ បុញ្ញំ មយ្ហញ្ចេវ មាតុច្ច តេ|
    block |សព្ពេន តេន កុសលេន វិសំ សាមស្ស ហញ្ញតុ។|
  count |៣៩៧|
    block |សា ទេវតា អន្តរហិតា បព្ពតេ គន្ធមាទនេ|
    block |សាមស្ស អនុកម្បាយ ឥមំ សច្ចំ អភាសថ។|
  count |៣៩៨|
    block |បព្ពត្យាហំ គន្ធមាទនេ ចិររត្តនិវាសិនី|
    block |ន មេ បិយតរោ កោចិ អញ្ញោ សាមេន វិជ្ជតិ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៣៩៩|
    block |សព្ពេ វនា គន្ធមយា បព្ពតេ គន្ធមាទនេ|
    block |ឯតេន សច្ចវជ្ជេន វិសំ សាមស្ស ហញ្ញតុ។|
  count |៤០០|
    block |តេសំ លាលប្បមានានំ ពហុំ ការុញ្ញសញ្ហិតំ|
    block |ខិប្បំ សាមោ សមុដ្ឋាសិ យុវា កល្យាណទស្សនោ។|
  count |៤០១|
    block |សាមោហមស្មិ ភទ្ទំ វោ សោត្ថិនាម្ហិ សមុដ្ឋិតោ|
    block |មា ពាឡ្ហំ បរិទេវេថ មញ្ជុនាភិវទេថ មំ។|
  count |៤០២|
    block |ស្វាគតំ តេ មហារាជ អថោ តេ អទុរាគតំ|
    block |ឥស្សរោសិ អនុប្បត្តោ យំ ឥធត្ថិ បវេទយ។|
  count |៤០៣|
    block |តិន្ទុកានិ បិយាលានិ មធុកេ កាសុមារិយោ|
    block |ផលានិ ខុទ្ទកប្បានិ ភុញ្ជ រាជ វរំ វរំ។|
  count |៤០៤|
    block |អត្ថិ មេ បានិយំ សីតំ អាភតំ គិរិគព្ភរា|
    block |តតោ បិវ មហារាជ សចេ ត្វំ អភិកង្ខសិ។|
  count |៤០៥|
    block |សម្មុយ្ហាមិ បមុយ្ហាមិ សព្ពា មុយ្ហន្តិ មេ ទិសា|
    block |បេតំ តំ សាមមទ្ទក្ខិំ កោ នុ ត្វំ សាម ជីវសិ។|
  count |៤០៦|
    block |អបិ ជីវំ មហារាជ បុរិសំ គាឡ្ហវេទនំ|
    block |ឧបនីតមនសង្កប្បំ ជីវន្តំ មញ្ញតេ មតំ។|
  count |៤០៧|
    block |អបិ ជីវំ មហារាជ បុរិសំ គាឡ្ហវេទនំ|
    block |តំ និរោធគតំ សន្តំ ជីវន្តំ មញ្ញតេ មតំ។|
  count |៤០៨|
    block |យោ មាតរំ បិតរំ វា មច្ចោ ធម្មេន បោសតិ|
    block |ទេវាបិ នំ តិកិច្ឆន្តិ មាតាបេត្តិភរំ នរំ។|
  count |៤០៩|
    block |យោ មាតរំ បិតរំ វា មច្ចោ ធម្មេន បោសតិ|
    block |ឥធេវ នំ បសំសន្តិ បេច្ច សគ្គេ បមោទតិ។|
  count |៤១០|
    block |ឯស ភិយ្យោ បមុយ្ហាមិ សព្ពា មុយ្ហន្តិ មេ ទិសា|
    block |សរណំ តំ សាម គច្ឆាមិ ត្វញ្ច មេ សរណំ ភវ។|
  count |៤១១|
    block |ធម្មំ ចរ មហារាជ មាតាបិតូសុ ខត្តិយ|
    block |ឥធ ធម្មំ ចរិត្វាន រាជ សគ្គំ គមិស្សសិ។|
  count |៤១២|
    block |ធម្មំ ចរ មហារាជ បុត្តទារេសុ ខត្តិយ|
    block |ឥធ ធម្មំ ចរិត្វាន រាជ សគ្គំ គមិស្សសិ។|
  count |៤១៣|
    block |ធម្មំ ចរ មហារាជ មិត្តាមច្ចេសុ ខត្តិយ|
    block |ឥធ ធម្មំ ចរិត្វាន រាជ សគ្គំ គមិស្សសិ។|
  count |៤១៤|
    block |ធម្មំ ចរ មហារាជ វាហនេសុ ពលេសុ ច|
    block |ឥធ ធម្មំ ចរិត្វាន រាជ សគ្គំ គមិស្សសិ។|
  count |៤១៥|
    block |ធម្មំ ចរ មហារាជ គាមេសុ និគមេសុ ច|
    block |ឥធ ធម្មំ ចរិត្វាន រាជ សគ្គំ គមិស្សសិ។|
  count |៤១៦|
    block |ធម្មំ ចរ មហារាជ រដ្ឋេសុ ជនបទេសុ ច|
    block |ឥធ ធម្មំ ចរិត្វាន រាជ សគ្គំ គមិស្សសិ។|
  count |៤១៧|
    block |ធម្មំ ចរ មហារាជ សមណព្រាហ្មណេសុ ច|
    block |ឥធ ធម្មំ ចរិត្វាន រាជ សគ្គំ គមិស្សសិ។|
  count |៤១៨|
    block |ធម្មំ ចរ មហារាជ មិគបក្ខីសុ ខត្តិយ|
    block |ឥធ ធម្មំ ចរិត្វាន រាជ សគ្គំ គមិស្សសិ។|
  count |៤១៩|
    block |ធម្មំ ចរ មហារាជ ធម្មោ ចិណ្ណោ សុខាវហោ|
    block |ឥធ ធម្មំ ចរិត្វាន រាជ សគ្គំ គមិស្សសិ។|
  count |៤២០|
    block |ធម្មំ ចរ មហារាជ សឥន្ទា ទេវា សព្រហ្មកា|
    block |សុចិណ្ណេន ទិវំ បត្តា មា ធម្មំ រាជ បាមទោតិ។|
  stand |សុវណ្ណសាមជាតកំ តតិយំ។|
  count |  |
  block |៥៤១។ និមិជាតកំ ៤|
  count |៤២១|
    block |អច្ឆេរំ វត លោកស្មិំ ឧប្បជ្ជន្តិ វិចក្ខណា|
    block |យទា អហុ និមិរាជា បណ្ឌិតោ កុសលត្ថិកោ។|
  count |៤២២|
    block |រាជា សព្ពវិទេហានំ អទា ទានំ អរិន្ទមោ|
    block |តស្ស តំ ទទតោ ទានំ សង្កប្បោ ឧទបជ្ជថ|
    block |ទានំ វា ព្រហ្មចរិយំ វា កតមំ សុ មហប្ផលំ។|
  count |៤២៣|
    block |តស្ស សង្កប្បមញ្ញាយ មឃវា ទេវកុញ្ជរោ|
    block |សហស្សនេត្តោ បាតុរហុ វណ្ណេន វិហនំ តមំ។|
  count |៤២៤|
    block |សលោមហដ្ឋោ មនុជិន្ទោ វាសវំ អវចា និមិ|
    block |ទេវតា នុសិ គន្ធព្ពោ អទុ សក្កោ បុរិន្ទទោ។|
  count |៤២៥|
    block |ន ច មេ តាទិសោ វណ្ណោ ទិដ្ឋោ វា យទិ វា សុតោ|
    block |អាចិក្ខ មេ ត្វំ ភទ្ទន្តេ កថំ ជានេមុ តំ មយំ។|
  count |៤២៦|
    block |សលោមហដ្ឋំ ញត្វាន វាសវោ អវចា និមិំ|
    block |សក្កោហមស្មិ ទេវិន្ទោ អាគតោស្មិ តវន្តិកេ|
    block |អលោមហដ្ឋោ មនុជិន្ទ បុច្ឆ បញ្ហំ យមិច្ឆសិ។|
  count |៤២៧|
    block |សោ ច តេន កតោកាសោ វាសវំ អវចា និមិ|
    block |បុច្ឆាមិ តំ មហារាជ សព្ពភូតានមិស្សរ|
    block |ទានំ វា ព្រហ្មចរិយំ វា កតមំ សុ មហប្ផលំ។|
  count |៤២៨|
    block |សោ បុដ្ឋោ នរទេវេន វាសវោ អវចា និមិំ|
    block |វិបាកំ ព្រហ្មចរិយស្ស ជានំ អក្ខាសិជានតោ។|
  count |៤២៩|
    block |ហីនេន ព្រហ្មចរិយេន ខត្តិយេ ឧបបជ្ជតិ|
    block |មជ្ឈិមេន ច ទេវត្តំ ឧត្តមេន វិសុជ្ឈតិ។|
  count |៤៣០|
    block |ន ហេតេ សុលភា កាយា យាចយោគេន កេនចិ|
    block |យេ កាយេ ឧបបជ្ជន្តិ អនាគារា តបស្សិនោ។|
  count |៤៣១|
    block |ទុទីបោ សាគរោ សេលោ មុជកិន្ទោ ភគីរសោ|
    block |ឧសិន្ទរោ កស្សបោ ច អសកោ ច បុថុជ្ជនោ។|
  count |៤៣២|
    block |ឯតេ ចញ្ញេ ច រាជានោ ខត្តិយា ព្រាហ្មណា ពហូ|
    block |បុថុយញ្ញំ យជិត្វាន បេតត្តំ នាតិវត្តិសុំ។|
  count |៤៣៣|
    block |អថ យីមេ អវត្តិំសុ អនាគារា តបស្សិនោ|
    block |សត្តិសយោ យាមហនុ សោមយាមោ មនោជវោ។|
  count |៤៣៤|
    block |សមុទ្ទោ មាឃោ ភរតោ ច ឥសិ កាលបុរក្ខតោ|
    block |អង្គីរសោ កស្សបោ ច កិសវច្ឆោ អកត្តិ ច។|
  count |៤៣៥|
    block |ឧត្តរេន នទី សីទា គម្ភីរា ទុរតិក្កមា|
    block |នឡគ្គិវណ្ណា ជោតន្តិ សទា កញ្ចនបព្ពតា។|
  count |៤៣៦|
    block |បរូឡ្ហកច្ឆា តគរា រូឡ្ហកច្ឆា វនា នគា|
    block |តត្រាសុំ ទសសហស្សា បោរាណា ឥសយោ បុរេ។|
  count |៤៣៧|
    block |អហំ សេដ្ឋោស្មិ ទានេន សំយមេន ទមេន ច|
    block |អនុត្តរំ វតំ កត្វា បកិរចារី សមាហិតេ។|
  count |៤៣៨|
    block |ជាតិមន្តំ អជច្ចញ្ច អហំ ឧជុគតំ នរំ|
    block |អតិវេលំ នមស្សិស្សំ កម្មពន្ធូ ហិ មាណវា។|
  count |៤៣៩|
    block |សព្ពេ វណ្ណា អធម្មដ្ឋា បតន្តិ និរយំ អធោ|
    block |សព្ពេ វណ្ណា វិសុជ្ឈន្តិ ចរិត្វា ធម្មមុត្តមំ។|
  count |៤៤០|
    block |ឥទំ វត្វាន មឃវា ទេវរាជា សុជម្បតិ|
    block |វេទេហមនុសាសិត្វា សគ្គកាយំ អបក្កមិ។|
  count |៤៤១|
    block |ឥមំ ភោន្តោ និសាមេថ យាវន្តេត្ថ សមាគតា|
    block |ធម្មិកានំ មនុស្សានំ វណ្ណំ ឧច្ចាវចំ ពហុំ។|
  count |៤៤២|
    block |យថា អយំ និមិរាជា បណ្ឌិតោ កុសលត្ថិកោ|
    block |រាជា សព្ពវិទេហានំ អទា ទានំ អរិន្ទមោ។|
  count |៤៤៣|
    block |តស្ស តំ ទទតោ ទានំ សង្កប្បោ ឧទបជ្ជថ|
    block |ទានំ វា ព្រហ្មចរិយំ វា កតមំ សុ មហប្ផលំ។|
  count |៤៤៤|
    block |អព្ភុតោ វត លោកស្មិំ ឧប្បជ្ជិ លោមហំសនោ|
    block |ទិព្ពោ រថោ បាតុរហុ វេទេហស្ស យសស្សិនោ។|
  count |៤៤៥|
    block |ទេវបុត្តោ មហិទ្ធិកោ មាតលិ ទេវសារថិ|
    block |និមន្តយិត្ថ រាជានំ វេទេហំ មិថិលគ្គហំ។|
  count |៤៤៦|
    block |ឯហិមំ រថមារុយ្ហ រាជសេដ្ឋ ទិសម្បតិ|
    block |ទេវា ទស្សនកាមា តេ តាវតិំសា សឥន្ទកា|
    block |សរមានា ហិ តេ ទេវា សុធម្មាយំ សមច្ឆរេ។|
  count |៤៤៧|
    block |តតោ រាជា តរមានោ វេទេហោ មិថិលគ្គហោ|
    block |អាសនា វុដ្ឋហិត្វាន បមុខោ រថមារុហិ។|
  count |៤៤៨|
    block |អភិរូឡ្ហំ រថំ ទិព្ពំ មាតលិ ឯតទព្រវិ|
    block |កេន តំ នេមិ មគ្គេន រាជសេដ្ឋ ទិសម្បតិ|
    block |យេន វា បាបកម្មន្តា បុញ្ញកម្មា ច យេ នរា។|
  count |៤៤៩|
    block |ឧភយេនេវ មំ នេហិ មាតលិ ទេវសារថិ|
    block |យេន វា បាបកម្មន្តា បុញ្ញកម្មា ច យេ នរា។|
  count |៤៥០|
    block |កេន តំ បឋមំ នេមិ រាជសេដ្ឋ ទិសម្បតិ|
    block |យេន វា បាបកម្មន្តា បុញ្ញកម្មា ច យេ នរា។|
  count |៤៥១|
    block |និរយេ តាវ បស្សាមិ អាវាសេ បាបកម្មិនំ|
    block |ឋានានិ លុទ្ទកម្មានំ ទុស្សីលានញ្ច យា គតិ។|
  count |៤៥២|
    block |ទស្សេសិ មាតលិ រញ្ញោ ទុគ្គំ វេតរណិំ នទិំ|
    block |កុថិតំ ខារសំយុត្តំ តត្តំ អគ្គិសិខូបមំ។|
  count |៤៥៣|
    block |និមី ហវេ មាតលិមជ្ឈភាសថ ទិស្វា ជនំ បតមានំ វិទុគ្គេ|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា វេតរណិំ បតន្តិ។|
  count |៤៥៤|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៥៥|
    block |យេ ទុព្ពលេ ពលវន្តា ជីវលោកេ ហិំសន្តិ រោសន្តិ សុបាបធម្មា|
    block |តេ លុទ្ទកម្មា បសវេត្វ បាបំ តេមេ ជនា វេតរណិំ បតន្តិ។|
  count |៤៥៦|
    block |សាមា ច សោណា សពលា ច គិជ្ឈា កាកោលសង្ឃា អទន្តិ ភេរវា|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនេ កាកោលសង្ឃា អទន្តិ។|
  count |៤៥៧|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៥៨|
    block |យេ កេចិមេ មច្ឆរិនោ កទរិយា បរិភាសកា សមណព្រាហ្មណានំ|
    block |ហិំសន្តិ រោសន្តិ សុបាបធម្មា តេ លុទ្ទកម្មា បសវេត្វ បាបំ|
    block |តេមេ ជនេ កាកោលសង្ឃា អទន្តិ។|
  count |៤៥៩|
    block |សជោតិភូតា បថវិំ កមន្តិ តត្តេហិ ខន្ធេហិ ច បោថយន្តិ|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា ខន្ធហតា សយន្តិ។|
  count |៤៦០|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៦១|
    block |យេ ជីវលោកស្មិ សុបាបធម្មិនោ នរញ្ច នារិញ្ច អបាបធម្មំ|
    block |ហិំសន្តិ រោសន្តិ សុបាបធម្មា តេ លុទ្ទកម្មា បសវេត្វ បាបំ|
    block |តេមេ ជនា ខន្ធហតា សយន្តិ។|
  count |៤៦២|
    block |អង្គារកាសុំ អបរេ ផុណន្តិ នរា រុទន្តា បរិទឌ្ឍគត្តា|
    block |ភយញ្ហិ មំ វិទន្តិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា អង្គារកាសុំ ផុណន្តិ។|
  count |៤៦៣|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៦៤|
    block |យេ កេចិ បូគាយ ធនស្ស ហេតុ សក្ខិំ ករិត្វា ឥណំ ជាបយន្តិ|
    block |តេ ជាបយិត្វា ជនតំ ជនិន្ទ តេ លុទ្ទកម្មា បសវេត្វ បាបំ|
    block |តេមេ ជនា អង្គារកាសុំ ផុណន្តិ។|
  count |៤៦៥|
    block |សជោតិភូតា ជលិតា បទិត្តា បទិស្សតិ មហតី លោហកុម្ភី|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា អវំសិរា លោហកុម្ភិំ បតន្តិ។|
  count |៤៦៦|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៦៧|
    block |យេ សីលវន្តំ សមណំ ព្រាហ្មណំ វា ហិំសន្តិ រោសន្តិ សុបាបធម្មា|
    block |តេ លុទ្ទកម្មា បសវេត្វ បាបំ តេមេ ជនា អវំសិរា លោហកុម្ភិំ បតន្តិ។|
  count |៤៦៨|
    block |លុញ្ចន្តិ គីវំ អថ វេឋយិត្វា ឧណ្ហោទកស្មិំ បកិលេទយិត្វា|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា លុត្តសិរា សយន្តិ។|
  count |៤៦៩|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៧០|
    block |យេ ជីវលោកស្មិ សុបាបធម្មិនោ បក្ខី គហេត្វាន វិហេឋយន្តិ តេ|
    block |វិហេឋយិត្វា សកុណំ ជនិន្ទ តេ លុទ្ទកាមា បសវេត្វ បាបំ|
    block |តេមេ ជនា លុត្តសិរា សយន្តិ។|
  count |៤៧១|
    block |បហូតតោយា អនិគាធកូលា នទី អយំ សន្ទតិ សុប្បតិត្ថា|
    block |ឃម្មាភិតត្តា មនុជា បិវន្តិ បីតញ្ច តេសំ ភុស ហោតិ បានិ។|
  count |៤៧២|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ បីតញ្ច តេសំ ភុស ហោតិ បានិ។|
  count |៤៧៣|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៧៤|
    block |យេ សុទ្ធធញ្ញំ បលាសេន មិស្សំ អសុទ្ធកម្មា កយិនោ ទទន្តិ|
    block |ឃម្មាភិតត្តាន បិបាសិតានំ បីតញ្ច តេសំ ភុស ហោតិ បានិ។|
  count |៤៧៥|
    block |ឧសូហិ សត្តីហិ ច តោមរេហិ ទុភយានិ បស្សានិ តុទន្តិ កន្ទតំ|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា សត្តិហតា សយន្តិ។|
  count |៤៧៦|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៧៧|
    block |យេ ជីវលោកស្មិ អសាធុកម្មិនោ អទិន្នមាទាយ ករោន្តិ ជីវិកំ|
    block |ធញ្ញំ ធនំ រជតំ ជាតរូបំ អជេឡកញ្ចាបិ បសុំ មហិំសំ|
    block |តេ លុទ្ទកម្មា បសវេត្វ បាបំ តេមេ ជនា សត្តិហតា សយន្តិ។|
  count |៤៧៨|
    block |គីវាយ ពទ្ធា កិស្ស ឥមេ បុនេកេ អញ្ញេ វិកន្តា ពិលកតា សយន្តិ|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា ពិលកតា សយន្តិ។|
  count |៤៧៩|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៨០|
    block |ឱរព្ភិកា សូករិកា ច មច្ឆិកា បសុំ មហិំសញ្ច អជេឡកញ្ច|
    block |ហន្ត្វាន សូនេសុ បសារយិំសុ តេ លុទ្ទកម្មា បសវេត្វ បាបំ|
    block |តេមេ ជនា ពិលកតា សយន្តិ។|
  count |៤៨១|
    block |រហទោ អយំ មុត្តករីសបូរោ ទុគ្គន្ធរូបោ អសុចិ បូតិ វាតិ|
    block |ខុទាបរេតា មនុជា អទន្តិ ភយញ្ហិ មំ វិន្ទតិ សូត ទិស្វា|
    block |បុច្ឆាមិ តំ មាតលិ ទេវសារថិ ឥមេ នុ មច្ចា កិមកំសុ បាបំ|
    block |យេមេ ជនា មុត្តករីសភក្ខា។|
  count |៤៨២|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៨៣|
    block |យេ កេចិមេ ការណិកា វិរោសកា បរេសំ ហិំសាយ សទា និវិដ្ឋា|
    block |តេ លុទ្ទកម្មា បសវេត្វ បាបំ មិត្តទ្ទុនោ មីឡ្ហមទន្តិ ពាលា។|
  count |៤៨៤|
    block |រហទោ អយំ លោហិតបុព្ពបូរោ ទុគ្គន្ធរូបោ អសុចិ បូតិ វាតិ|
    block |ឃម្មាភិតត្តា មនុជា បិវន្តិ ភយញ្ហិ មំ វិន្ទតិ សូត ទិស្វា|
    block |បុច្ឆាមិ តំ មាតលិ ទេវសារថិ ឥមេ នុ មច្ចា កិមកំសុ បាបំ|
    block |យេមេ ជនា លោហិតបុព្ពភក្ខា។|
  count |៤៨៥|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៨៦|
    block |យេ មាតរំ វា បិតរំ វា ជីវលោកេ បារាជិកា អរហន្តេ ហនន្តិ|
    block |តេ លុទ្ទកម្មា បសវេត្វ បាបំ តេមេ ជនា លោហិតបុព្ពភក្ខា។|
  count |៤៨៧|
    block |ជិវ្ហញ្ច បស្ស ពឡិសេន វិទ្ធំ វិហតំ យថា សង្កុសតេន ចម្មំ|
    block |ផន្ទន្តិ មច្ឆាវ ថលម្ហិ ខិត្តា មុញ្ចន្តិ ខេឡំ រុទមានា កិមេតេ។|
  count |៤៨៨|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា វង្កឃស្តា សយន្តិ។|
  count |៤៨៩|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៩០|
    block |យេ កេចិ សន្ធានគតា មនុស្សា អគ្ឃេន អគ្ឃំ កយំ ហាបយន្តិ|
    block |កុដេន កុដំ ធនលោភហេតុ ឆន្នំ យថា វារិចរំ វធាយ។|
  count |៤៩១|
    block |ន ហិ កូដការិស្ស ភវន្តិ តាណា សកេហិ កម្មេហិ បុរក្ខតស្ស|
    block |តេ លុទ្ទកម្មា បសវេត្វ បាបំ តេមេ ជនា វង្កឃស្តា សយន្តិ។|
  count |៤៩២|
    block |នារី ឥមា សម្បរិភិន្នគត្តា បគ្គយ្ហ កន្ទន្តិ ភុជេ ទុជច្ចា|
    block |សម្មក្ខិតា លោហិតបុព្ពលិត្តា គាវោ យថា អាឃាតនេ វិកន្តា|
    block |តា ភូមិភាគស្មិំ សទា និខាតា ខន្ធាតិវត្តន្តិ សជោតិភូតា។|
  count |៤៩៣|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមា នុ នារិយោ កិមកំសុ បាបំ យា ភូមិភាគស្មិំ សទា និខាតា|
    block |ខន្ធាតិវត្តន្តិ សជោតិភូតា។|
  count |៤៩៤|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៩៥|
    block |កោលិត្ថិយាយោ ឥធ ជីវលោកេ អសុទ្ធកម្មា អសតំ អចារុំ|
    block |តា ទិត្តរូបា បតិ វិប្បហាយ អញ្ញំ អចារុំ រតិខិឌ្ឌហេតុ|
    block |តា ជីវលោកស្មិំ រមាបយិត្វា ខន្ធាតិវត្តន្តិ សជោតិភូតា។|
  count |៤៩៦|
    block |បាទេ គហេត្វា កិស្ស ឥមេ បុនេកេ អវំសិរា នរកេ បាតយន្តិ|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា អវំសិរា នរកេ បាតយន្តិ។|
  count |៤៩៧|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៤៩៨|
    block |យេ ជីវលោកស្មិ អសាធុកម្មិនោ បរស្ស ទារានិ អតិក្កមន្តិ|
    block |តេ តាទិសា ឧត្តមភណ្ឌថេនា តេមេ ជនា អវំសិរា នរកេ បាតយន្តិ។|
  count |៤៩៩|
    block |តេ វស្សបូគានិ ពហូនិ តត្ថ និរយេសុ ទុក្ខំ វេទនំ វេទយន្តិ|
    block |ន ហិ បាបការិស្ស ភវន្តិ តាណា សកេហិ កម្មេហិ បុរក្ខតស្ស|
    block |តេ លុទ្ទកម្មា បសវេត្វ បាបំ តេមេ ជនា អវំសិរា នរកេ បាតយន្តិ។|
  count |៥០០|
    block |ឧច្ចាវចាមេ វិវិធា ឧបក្កមា និរយេសុ ទិស្សន្តិ សុឃោររូបា|
    block |ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ បាបំ យេមេ ជនា អធិមត្តា ទុក្ខា តិព្ពា|
    block |ខរា កដុកា វេទនា វេទយន្តិ។|
  count |៥០១|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បាបកម្មានំ ជានំ អក្ខាសិជានតោ។|
  count |៥០២|
    block |យេ ជីវលោកស្មិ សុបាបទិដ្ឋិនោ វិស្សាសកម្មានិ ករោន្តិ មោហា|
    block |បរញ្ច ទិដ្ឋីសុ សមាទបេន្តិ តេ បាបទិដ្ឋិំ បសវេត្វ បាបំ|
    block |តេមេ ជនា អធិមត្តា ទុក្ខា តិព្ពា ខរា កដុកា វេទនា វេទយន្តិ។|
  count |៥០៣|
    block |វិទិតា តេ មហារាជ អាវាសា បាបកម្មិនំ|
    block |ឋានានិ លុទ្ទកម្មានំ ទុស្សីលានញ្ច យា គតិ|
    block |ឧយ្យាហិ ទានិ រាជីសិ ទេវរាជស្ស សន្តិកេ។|
  count |៥០៤|
    block |បញ្ចថូបំ ទិស្សតិទំ វិមានំ មាលាបិឡន្ធា សយនស្ស មជ្ឈេ|
    block |តត្ថច្ឆតិ នារី មហានុភាវា ឧច្ចាវចំ ឥទ្ធិ វិកុព្ពមានា។|
  count |៥០៥|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |អយំ នុ នារី កិមកាសិ សាធុំ យា មោទតិ សគ្គបត្តា វិមានេ។|
  count |៥០៦|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥០៧|
    block |យទិ តេ សុតា ពីរណី ជីវលោកេ អាមាយទាសី អហុ ព្រាហ្មណស្ស|
    block |សា បត្តកាលេ អតិថិំ វិទិត្វា មាតាវ បុត្តំ សកិមាភិនន្ទី|
    block |សំយមា សំវិភាគា ច សា វិមានស្មិ មោទតិ។|
  count |៥០៨|
    block |ទទ្ទល្លមានា អាភេន្តិ វិមានា សត្ត និម្មិតា|
    block |តត្ថ យក្ខោ មហិទ្ធិកោ សព្ពាភរណភូសិតោ|
    block |សមន្តា អនុបរិយាតិ នារីគណបុរក្ខតោ។|
  count |៥០៩|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |អយំ នុ មច្ចោ កិមកាសិ សាធុំ យោ មោទតិ សគ្គបត្តោ វិមានេ។|
  count |៥១០|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥១១|
    block |សោណទិន្នោ គហបតិ ឯស ទានបតី អហុ|
    block |ឯស បព្ពជិតុទ្ទិស្ស វិហារេ សត្ត ការយិ។|
  count |៥១២|
    block |សក្កច្ចំ តេ ឧបដ្ឋាសិ ភិក្ខវោ តត្ថ វាសិកេ|
    block |អទាសិ ឧជុភូតេសុ វិប្បសន្នេន ចេតសា។|
  block |អច្ឆាទនញ្ច ភត្តញ្ច សេនាសនំ បទីបិយំ។|
  count |៥១៣|
    block |ចាតុទ្ទសិំ បញ្ចទសិំ យា ច បក្ខស្ស អដ្ឋមី|
    block |បាដិហារិយបក្ខញ្ច អដ្ឋង្គសុសមាហិតំ។|
  count |៥១៤|
    block |ឧបោសថំ ឧបវសី សទា សីលេសុ សំវុតោ|
    block |សំយមា សំវិភាគា ច សោ វិមានស្មិ មោទតិ។|
  count |៥១៥|
    block |បភាសតិ មិទំ ព្យម្ហំ ផលិកាសុ សុនិម្មិតំ|
    block |នារីវរគណាកិណ្ណំ កូដាគារវរោចិតំ|
    block |ឧបេតំ អន្នបានេហិ នច្ចគីតេហិ ចូភយំ។|
  count |៥១៦|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ សាធុំ យេ មោទរេ សគ្គបត្តា វិមានេ។|
  count |៥១៧|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥១៨|
    block |យា កាចិ នារិយោ ឥធ ជីវលោកេ សីលវន្តិយោ ឧបាសិកា|
    block |ទានេ រតា និច្ចំ បសន្នចិត្តា សច្ចេ ឋិតា ឧបោសថេ អប្បមត្តា|
    block |សំយមា សំវិភាគា ច តា វិមានស្មិ មោទរេ។|
  count |៥១៩|
    block |បភាសតិ មិទំ ព្យម្ហំ វេឡុរិយាសុ និម្មិតំ|
    block |ឧបេតំ ភូមិភាគេហិ វិភត្តំ ភាគសោ មិតំ។|
  count |៥២០|
    block |អាឡម្ពរា មុទិង្គា ច នច្ចគីតា សុវាទិតា|
    block |ទិព្ពា សទ្ទា និច្ឆរន្តិ សវនីយា មនោរមា។|
  count |៥២១|
    block |នាហំ ឯវំគតំ ជាតុ ឯវំសុរុចិរំ បុរេ|
    block |សទ្ទំ សមភិជានាមិ ទិដ្ឋំ វា យទិ វា សុតំ។|
  count |៥២២|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ សាធុំ យេ មោទរេ សគ្គបត្តា វិមានេ។|
  count |៥២៣|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥២៤|
    block |យេ កេចិ មច្ចា ឥធ ជីវលោកេ សីលវន្តា ឧបាសកា|
    block |អារាមេ ឧទបានេ ច បបា សង្កមនានិ ច|
    block |អរហន្តេ សីតិភូតេ សក្កច្ចំ បដិបាទយុំ។|
  count |៥២៥|
    block |ចីវរំ បិណ្ឌបាតញ្ច បច្ចយំ សយនាសនំ|
    block |អទំសុ ឧជុភូតេសុ វិប្បសន្នេន ចេតសា។|
  count |៥២៦|
    block |ចាតុទ្ទសិំ បញ្ចទសិំ យា ច បក្ខស្ស អដ្ឋមី|
    block |បាដិហារិយបក្ខញ្ច អដ្ឋង្គសុសមាហិតំ។|
  count |៥២៧|
    block |ឧបោសថំ ឧបវសុំ សទា សីលេសុ សំវុតា|
    block |សំយមា សំវិភាគា ច តេ វិមានស្មិ មោទរេ។|
  count |៥២៨|
    block |បភាសតិ មិទំ ព្យម្ហំ ផលិកាសុ សុនិម្មិតំ|
    block |នារីវរគណាកិណ្ណំ កូដាគារវរោចិតំ។|
  count |៥២៩|
    block |ឧបេតំ អន្នបានេហិ នច្ចគីតេហិ ចូភយំ|
    block |នជ្ជោ ចានុបរិយាតិ នានាបុប្ផទុមាយុតា។|
  count |៥៣០|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |អយំ នុ មច្ចោ កិមកាសិ សាធុំ យោ មោទតី សគ្គបត្តោ វិមានេ។|
  count |៥៣១|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥៣២|
    block |មិថិលាយំ គហបតិ ឯស ទានបតី អហុ|
    block |អារាមេ ឧទបានេ ច បបា សង្កមនានិ ច|
    block |អរហន្តេ សីតិភូតេ សក្កច្ចំ បដិបាទយិ។|
  count |៥៣៣|
    block |ចីវរំ បិណ្ឌបាតញ្ច បច្ចយំ សយនាសនំ|
    block |អទាសិ ឧជុភូតេសុ វិប្បសន្នេន ចេតសា។|
  count |៥៣៤|
    block |ចាតុទ្ទសិំ បញ្ចទសិំ យា ច បក្ខស្ស អដ្ឋមី|
    block |បាដិហារិយបក្ខញ្ច អដ្ឋង្គសុសមាហិតំ។|
  count |៥៣៥|
    block |ឧបោសថំ ឧបវសី សទា សីលេសុ សំវុតោ|
    block |សំយមា សំវិភាគា ច សោ វិមានស្មិ មោទតិ។|
  count |៥៣៦|
    block |បភាសតិ មិទំ ព្យម្ហំ ផលិកាសុ សុនិម្មិតំ|
    block |នារីវរគណាកិណ្ណំ កូដាគារវរោចិតំ។|
  count |៥៣៧|
    block |ឧបេតំ អន្នបានេហិ នច្ចគីតេហិ ចូភយំ|
    block |នជ្ជោ ចានុបរិយាតិ នានាបុប្ផទុមាយុតា។|
  count |៥៣៨|
    block |រាជាយតនា កបិត្ថា ច អម្ពា សាលា ច ជម្ពុយោ|
    block |តិន្ទុកា ច បិយាលា ច ទុមា និច្ចផលា ពហូ។|
  count |៥៣៩|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |អយំ នុ មច្ចោ កិមកាសិ សាធុំ យោ មោទតី សគ្គបត្តោ វិមានេ។|
  count |៥៤០|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥៤១|
    block |មិថិលាយំ គហបតិ ឯស ទានបតី អហុ|
    block |អារាមេ ឧទបានេ ច បបា សង្កមនានិ ច|
    block |អរហន្តេ សីតិភូតេ សក្កច្ចំ បដិបាទយិ។|
  count |៥៤២|
    block |ចីវរំ បិណ្ឌបាតញ្ច បច្ចយំ សយនាសនំ|
    block |អទាសិ ឧជុភូតេសុ វិប្បសន្នេន ចេតសា។|
  count |៥៤៣|
    block |ចាតុទ្ទសិំ បញ្ចទសិំ យា ច បក្ខស្ស អដ្ឋមី|
    block |បាដិហារិយបក្ខញ្ច អដ្ឋង្គសុសមាហិតំ។|
  count |៥៤៤|
    block |ឧបោសថំ ឧបវសី សទា សីលេសុ សំវុតោ|
    block |សំយមា សំវិភាគា ច សោ វិមានស្មិ មោទតិ។|
  count |៥៤៥|
    block |បភាសតិ មិទំ ព្យម្ហំ វេឡុរិយាសុ និម្មិតំ|
    block |ឧបេតំ ភូមិភាគេហិ វិភត្តំ ភាគសោ មិតំ។|
  count |៥៤៦|
    block |អាឡម្ពរា មុទិង្គា ច នច្ចគីតា សុវាទិតា|
    block |ទិព្យា សទ្ទា និច្ឆរន្តិ សវនីយា មនោរមា។|
  count |៥៤៧|
    block |នាហំ ឯវំគតំ ជាតុ ឯវំសុរុចិយំ បុរេ|
    block |សទ្ទំ សមភិជានាមិ ទិដ្ឋំ វា យទិ វា សុតំ។|
  count |៥៤៨|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |អយំ នុ មច្ចោ កិមកាសិ សាធុំ យោ មោទតិ សគ្គបត្តោ វិមានេ។|
  count |៥៤៩|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥៥០|
    block |ពារាណសិយំ គហបតិ ឯស ទានបតី អហុ|
    block |អារាមេ ឧទបានេ ច បបា សង្កមនានិ ច|
    block |អរហន្តេ សីតិភូតេ សក្កច្ចំ បដិបាទយិ។|
  count |៥៥១|
    block |ចីវរំ បិណ្ឌបាតញ្ច បច្ចយំ សយនាសនំ|
    block |អទាសិ ឧជុភូតេសុ វិប្បសន្នេន ចេតសា។|
  count |៥៥២|
    block |ចាតុទ្ទសិំ បញ្ចទសិំ យា ច បក្ខស្ស អដ្ឋមី|
    block |បាដិហារិយបក្ខញ្ច អដ្ឋង្គសុសមាហិតំ។|
  count |៥៥៣|
    block |ឧបោសថំ ឧបវសី សទាសីលេសុ សំវុតោ|
    block |សំយមា សំវិភាគា ច សោ វិមានស្មិ មោទតិ។|
  count |៥៥៤|
    block |យថា ឧទយមាទិច្ចោ ហោតិ លោហិតកោ មហា|
    block |តថូបមំ ឥទំ ព្យម្ហំ ជាតរូបស្ស និម្មិតំ។|
  count |៥៥៥|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |អយំ នុ មច្ចោ កិមកាសិ សាធុំ យោ មោទតី សគ្គបត្តោ វិមានេ។|
  count |៥៥៦|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥៥៧|
    block |សាវត្ថិយំ គហបតិ ឯស ទានបតី អហុ|
    block |អារាមេ ឧទបានេ ច បបា សង្កមនានិ ច|
    block |អរហន្តេ សីតិភូតេ សក្កច្ចំ បដិបាទយិ។|
  count |៥៥៨|
    block |ចីវរំ បិណ្ឌបាតញ្ច បច្ចយំ សយនាសនំ|
    block |អទាសិ ឧជុភូតេសុ វិប្បសន្នេន ចេតសា។|
  count |៥៥៩|
    block |ចាតុទ្ទសិំ បញ្ចទសិំ យា ច បក្ខស្ស អដ្ឋមី|
    block |បាដិហារិយបក្ខញ្ច អដ្ឋង្គសុសមាហិតំ។|
  count |៥៦០|
    block |ឧបោសថំ ឧបវសី សទា សីលេសុ សំវុតោ|
    block |សំយមា សំវិភាគា ច សោ វិមានស្មិ មោទតិ។|
  count |៥៦១|
    block |វេហាយសា មេ ពហុកា ជាតរូបស្ស និម្មិតា|
    block |ទទ្ទល្លមានា អាភេន្តិ វិជ្ជុវព្ភឃនន្តរេ។|
  count |៥៦២|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមេ នុ មច្ចា កិមកំសុ សាធុំ យេ មោទរេ សគ្គបត្តា វិមានេ។|
  count |៥៦៣|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥៦៤|
    block |សទ្ធាយ សុនិវិដ្ឋាយ សទ្ធម្មេ សុប្បវេទិតេ|
    block |អកំសុ សត្ថុ វចនំ សម្មាសម្ពុទ្ធសាសនេ|
    block |តេសំ ឯតានិ ឋានានិ យានិ ត្វំ រាជ បស្សសិ។|
  count |៥៦៥|
    block |វិទិតា តេ មហារាជ អាវាសា បាបកម្មិនំ|
    block |អថោ កល្យាណកម្មានំ ឋានានិ វិទិតានិ តេ|
    block |ឧយ្យាហិ ទានិ រាជីសិ ទេវរាជស្ស សន្តិកេ។|
  count |៥៦៦|
    block |សហស្សយុត្តំ ហយវាហិំ ទិព្ពយានមធិដ្ឋិតោ|
    block |យាយមានោ មហារាជា អទ្ទា សីទន្តរេ នគេ|
    block |ទិស្វានាមន្តយី សូតំ ឥមេ កេ នាម បព្ពតា។|
  count |៥៦៧|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥៦៨|
    block |សុទស្សនោ ករវីកោ ឦសធរោ យុគន្ធរោ|
    block |នេមិន្ធរោ វិនតកោ អស្សកណ្ណោ គិរី ព្រហា។|
  count |៥៦៩|
    block |ឯតេ សីទន្តរេ នគា អនុបុព្ពសមុគ្គតា|
    block |មហារាជានមាវាសា យានិ ត្វំ រាជ បស្សសិ។|
  count |៥៧០|
    block |អនេករូបំ រុចិរំ នានាចិត្រំ បកាសតិ|
    block |អាកិណ្ណំ ឥន្ទសទិសេហិ ព្យគ្ឃេហេវ សុរក្ខិតំ។|
  count |៥៧១|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមំ នុ ទ្វារំ កិមភញ្ញមាហុ មនោរម ទិស្សតិ ទូរតោវ។|
  count |៥៧២|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥៧៣|
    block |ចិត្រកូដោតិ យំ អាហុ ទេវរាជបវេសនំ|
    block |សុទស្សនស្ស គិរិនោ ទ្វារញ្ហេតំ បកាសតិ។|
  count |៥៧៤|
    block |អនេករូបំ រុចិរំ នានាចិត្រំ បកាសតិ|
    block |អាកិណ្ណំ ឥន្ទសទិសេហិ ព្យគ្ឃេហេវ សុរក្ខិតំ|
    block |បវិសេតេន រាជីសិ អរជំ ភូមិមក្កម។|
  count |៥៧៥|
    block |សហស្សយុត្តំ ហយវាហិំ ទិព្ពយានមធិដ្ឋិតោ|
    block |យាយមានោ មហារាជា អទ្ទា ទេវសភំ ឥទំ។|
  count |៥៧៦|
    block |យថា សរទេ អាកាសេ នីលោភាសោ បទិស្សតិ|
    block |តថូបមំ ឥទំ ព្យម្ហំ វេឡុរិយាសុ និម្មិតំ។|
  count |៥៧៧|
    block |វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ|
    block |ឥមំ នុ ព្យម្ហំ កិមភញ្ញមាហុ មនោរម ទិស្សតិ ទូរតោវ។|
  count |៥៧៨|
    block |តស្ស បុដ្ឋោ វិយាកាសិ មាតលិ ទេវសារថិ|
    block |វិបាកំ បុញ្ញកម្មានំ ជានំ អក្ខាសិជានតោ។|
  count |៥៧៩|
    block |សុធម្មា ឥតិ យំ អាហុ បស្សេសា ទិស្សតេ សភា|
    block |វេឡុរិយារុចិរា ចិត្រា ធារយន្តិ សុនិម្មិតា។|
  count |៥៨០|
    block |អដ្ឋំសា សុកតា ថម្ភា សព្ពេ វេឡុរិយាមយា|
    block |យត្ថ ទេវា តាវតិំសា សព្ពេ ឥន្ទបុរោហិតា។|
  count |៥៨១|
    block |អត្ថំ ទេវមនុស្សានំ ចិន្តយន្តា សមច្ឆរេ|
    block |បវិសេតេន រាជីសិ ទេវានំ អនុមោទនំ។|
  count |៥៨២|
    block |តំ ទេវា បដិនន្ទិំសុ ទិស្វា រាជានមាគតំ|
    block |ស្វាគតំ តេ មហារាជ អថោ តេ អទុរាគតំ|
    block |និសីទ ទានិ រាជីសិ ទេវរាជស្ស សន្តិកេ។|
  count |៥៨៣|
    block |សក្កោបិ បដិនន្ទិត្ថ វេទេហំ មិថិលគ្គហំ|
    block |និមន្តយិត្ថ កាមេហិ អាសនេន ច វាសវោ។|
  count |៥៨៤|
    block |សាធុ ខោសិ អនុប្បត្តោ អាវាសំ វសវត្តិនំ|
    block |វស ទេវេសុ រាជីសិ សព្ពកាមសមិទ្ធិសុ|
    block |តាវតិំសេសុ ទេវេសុ ភុញ្ជ កាមេ អមានុសេ។|
  count |៥៨៥|
    block |យថា យាចិតកំ យានំ យថា យាចិតកំ ធនំ|
    block |ឯវំសម្បទមេវេតំ យំ បរតោ ទានបច្ចយា។|
  count |៥៨៦|
    block |ន ចាហមេតមិច្ឆាមិ យំ បរតោ ទានបច្ចយា|
    block |សយំកតានិ បុញ្ញានិ តំ មេ អាវេណិកំ ធនំ។|
  count |៥៨៧|
    block |សោហំ គន្ត្វា មនុស្សេសុ កាហាមិ កុសលំ ពហុំ|
    block |ទានេន សមចរិយាយ សំយមេន ទមេន ច|
    block |យំ កត្វា សុខិតោ ហោតិ ន ច បច្ឆានុតប្បតិ។|
  count |៥៨៨|
    block |ពហូបការោ នោ ភវំ មាតលិ ទេវសារថិ|
    block |យោ មេ កល្យាណកម្មានំ បាបានំ បដិទស្សយិ។|
  count |៥៨៩|
    block |ឥទំ វត្វា និមិរាជា វេទេហោ មិថិលគ្គហោ|
    block |បុថុយញ្ញំ យជិត្វាន សំយមំ អជ្ឈុបាគមីតិ។|
  stand |និមិជាតកំ ចតុត្ថំ។|
  count |  |
  block |៥៤២។ ឧមង្គជាតកំ ៥|
  count |៥៩០|
    block |បញ្ចាលោ សព្ពសេនាយ ព្រហ្មទត្តោយមាគតោ|
    block |សាយំ បញ្ចាលិយា សេនា អប្បមេយ្យា មហោសធ។|
  count |៥៩១|
    block |វីថិមតី បត្តិមតី សព្ពសង្គាមកោវិទា|
    block |ឱហារិនី សទ្ទវតី ភេរិសង្ខប្បពោធនា។|
  count |៥៩២|
    block |លោហវិជ្ជា អលង្ការា ធជិនី វាមរោហិនី|
    block |សិប្បិយេហិ សុសម្បន្នា សូរេហិ សុប្បតិដ្ឋិតា។|
  count |៥៩៣|
    block |ទសេត្ថ បណ្ឌិតា អាហុ ភូរិបញ្ញា រហោគមា|
    block |មាតា ឯកាទសី រញ្ញោ បញ្ចាលិយំ បសាសតិ។|
  count |៥៩៤|
    block |អថេត្ថេកសតំ ខត្យា អនុយន្តា យសស្សិនោ|
    block |អច្ឆិន្នរដ្ឋា ព្យថិតា បញ្ចាលិយំ វសំ គតា។|
  count |៥៩៥|
    block |យំវទា-តក្ករា រញ្ញោ អកាមា បិយភាណិនោ|
    block |បញ្ចាលមនុយាយន្តិ អកាមា វសិនោ គតា។|
  count |៥៩៦|
    block |តាយ សេនាយ មិថិលា តិសន្ធិបរិវារិតា|
    block |រាជធានី វិទេហានំ សមន្តា បរិខញ្ញតិ។|
  count |៥៩៧|
    block |ឧទ្ធំ តារកជាតាវ សមន្តា បរិវារិតា|
    block |មហោសធ វិជានាហិ កថំ មោក្ខោ ភវិស្សតិ។|
  count |៥៩៨|
    block |បាទេ ទេវ បសារេហិ ភុញ្ជ កាមេ រមស្សុ ច|
    block |ហិត្វា បញ្ចាលិយំ សេនំ ព្រហ្មទត្តោ បលាយិតិ។|
  count |៥៩៩|
    block |រាជា សន្ថវកាមោ តេ រតនានិ បវេច្ឆតិ|
    block |អាគច្ឆន្តុ ឥតោ ទូតា មញ្ជុកា បិយភាណិនោ។|
  count |៦០០|
    block |ភាសន្តុ មុទុកា វាចា យា វាចា បដិនន្ទិតា|
    block |បញ្ចាលោ ច វិទេហោ ច ឧភោ ឯកា ភវន្តុ តេ។|
  count |៦០១|
    block |កថំ នុ កេវដ្ដ មហោសធេន សមាគមោ អាសិ តទិង្ឃ ព្រូហិ|
    block |កច្ចិ តេ បដិនិជ្ឈត្តោ កច្ចិ តុដ្ឋោ មហោសធោ។|
  count |៦០២|
    block |អនរិយរូបោ បុរិសោ ជនិន្ទ អសម្មោទកោ ថទ្ធោ អសព្ភិរូបោ|
    block |យថា មូគោ ច ពធិរោ ច ន កិញ្ចិត្ថំ អភាសថ។|
  count |៦០៣|
    block |អទ្ធា ឥទំ មន្តបទំ សុទុទ្ទសំ អត្ថោ សុទ្ធោ នរវីរិយេន ទិដ្ឋោ|
    block |តថា ហិ កាយោ មម សម្បវេធតិ ហិត្វា សយំ កោ បរហត្ថមេស្សតិ។|
  count |៦០៤|
    block |ឆន្នញ្ហិ ឯកាវ មតី សមេតិ យេ បណ្ឌិតា ឧត្តមភូរិបត្តា|
    block |យានំ អយានំ អថ វាបិ ឋានំ មហោសធ ត្វម្បិ មតិំ ករោហិ។|
  count |៦០៥|
    block |ជានាសិ ខោ រាជ មហានុភាវោ មហព្ពលោ ចូឡនិព្រហ្មទត្តោ|
    block |រាជា ច តំ ឥច្ឆតិ មារណត្ថំ មិគំ យថា ឱកចរេន លុទ្ទោ។|
  count |៦០៦|
    block |យថាបិ មច្ឆោ ពឡិសំ វង្កំ មំសេន ឆាទិតំ|
    block |អាមគិទ្ធោ ន ជានាតិ មច្ឆោ មរណមត្តនោ។|
  count |៦០៧|
    block |ឯវមេវ តុវំ រាជ ចូឡនេយ្យស្ស ធីតរំ|
    block |កាមគិទ្ធោ ន ជានាសិ មច្ឆោវ មរណមត្តនោ។|
  count |៦០៨|
    block |សចេ គច្ឆសិ បញ្ចាលំ ខិប្បមត្តំ ជហិស្សតិ|
    block |មិគំ បន្ថានុពន្ធំវ មហន្តំ ភយមេស្សតិ។|
  count |៦០៩|
    block |មយមេវ ពាលម្ហសេ ឯឡមូគា យេ ឧត្តមត្ថានិ តយី លបិម្ហា|
    block |កិមេវ ត្វំ នង្គលកោដិវឌ្ឍោ អត្ថានិ ជានាសិ យថាបិ អញ្ញេ។|
  count |៦១០|
    block |ឥមំ គលេ គហេត្វាន នាសេថ វិជិតា មម|
    block |យោ មេ រតនលាភស្ស អន្តរាយាយ ភាសតិ។|
  count |៦១១|
    block |តតោ ច សោ អបក្កម្ម វេទេហស្ស ឧបន្តិកា|
    block |អថ អាមន្តយី ទូតំ មាធរំ សុវបណ្ឌិតំ។|
  count |៦១២|
    block |ឯហិ សម្ម ហរិតបក្ខ វេយ្យាវច្ចំ ករោហិ មេ|
    block |អត្ថិ បញ្ចាលរាជស្ស សាឡិកា សយនបាលិកា។|
  count |៦១៣|
    block |តំ ពន្ធនេន បុច្ឆស្សុ សា ហិ សព្ពស្ស កោវិទា|
    block |សា តេសំ សព្ពំ ជានាតិ រញ្ញោ ច កោសិយស្ស ច។|
  count |៦១៤|
    block |អាមោតិ សោ បដិស្សុត្វា មាធរោ សុវបណ្ឌិតោ|
    block |អគមាសិ ហរិតបក្ខោ សាឡិកាយ ឧបន្តិកំ។|
  count |៦១៥|
    block |តតោ ច ខោ សោ គន្ត្វាន មាធរោ សុវបណ្ឌិតោ|
    block |អថាមន្តយិ សុឃរំ សាឡិកំ មញ្ជុភាណិកំ។|
  count |៦១៦|
    block |កច្ចិ តេ សុឃរេ ខមនីយំ កច្ចិ វេស្សេ អនាមយំ|
    block |កច្ចិ តេ មធុនា លាជា លព្ភតេ សុឃរេ តុវំ។|
  count |៦១៧|
    block |កុសលញ្ចេវ មេ សម្ម អថោ សម្ម អនាមយំ|
    block |អថោ មេ មធុនា លាជា លព្ភតេ សុវបណ្ឌិត។|
  count |៦១៨|
    block |កុតោ នុ សម្ម អាគម្ម កស្ស វា បហិតោ តុវំ|
    block |ន ច មេសិ ឥតោ បុព្ពេ ទិដ្ឋោ វា យទិ វា សុតោ។|
  count |៦១៩|
    block |អហោសិំ សិវិរាជស្ស បាសាទេ សយនបាលកោ|
    block |តតោ សោ ធម្មិកោ រាជា ពទ្ធេ មោចេសិ ពន្ធនា។|
  count |៦២០|
    block |តស្ស មេកា ទុតិយាសិ សាឡិកា មញ្ជុភាណិកា|
    block |តំ តត្ថ អវធី សេនោ បេក្ខតោ សុឃរេ មម។|
  count |៦២១|
    block |តស្សា កាមា ហិ សម្មត្តោ អាគតោស្មិ តវន្តិកេ|
    block |សចេ ករេយ្យ ឱកាសំ ឧភយោវ វសាមសេ។|
  count |៦២២|
    block |សុវោវ សុវិំ កាមេយ្យ សាឡិកោ បន សាឡិកំ|
    block |សុវស្ស សាឡិកាយេវ សំវាសោ ហោតិ កីទិសោ។|
  count |៦២៣|
    block |យោយំ កាមេ កាមយតិ អបិ ចណ្ឌាលិកាមបិ|
    block |សព្ពោ ហិ សទិសោ ហោតិ នត្ថិ កាមេ អសាទិសោ។|
  count |៦២៤|
    block |អត្ថិ ជម្បាវតី នាម មាតា សិវិស្ស រាជិនោ|
    block |សា ភរិយា វាសុទេវស្ស កណ្ហស្ស មហេសី បិយា។|
  count |៦២៥|
    block |រដ្ឋវតី កិម្បុរិសី សាបិ វច្ឆំ អកាមយិ|
    block |មនុស្សោ មិគិយា សទ្ធិំ នត្ថិ កាមេ អសាទិសោ។|
  count |៦២៦|
    block |ហន្ទ ខ្វាហំ គមិស្សាមិ សាឡិកេ មញ្ជុភាណិកេ|
    block |បច្ចក្ខានុបទញ្ហេតំ អតិមញ្ញសិ នូន មំ។|
  count |៦២៧|
    block |ន សិរី តរមានស្ស មាធរ សុវបណ្ឌិត|
    block |ឥធេវ តាវ អច្ឆស្សុ យាវ រាជាន ទក្ខសិ|
    block |សោស្សិ សទ្ទំ មុទិង្គានំ អានុភាវញ្ច រាជិនោ។|
  count |៦២៨|
    block |យោ នុ ខ្វាយំ តិព្ពោ សទ្ទោ តិរោជនបទេ សុតោ|
    block |ធីតា បញ្ចាលរាជស្ស ឱសធី វិយ វណ្ណិនី|
    block |តំ ទស្សតិ វិទេហានំ សោ វិវាហោ ភវិស្សតិ។|
  count |៦២៩|
    block |ឯទិសោ មា អមិត្តានំ វិវាហោ ហោតុ មាធរ|
    block |យថា បញ្ចាលរាជស្ស វេទេហេន ភវិស្សតិ។|
  count |៦៣០|
    block |អានយិត្វាន វេទេហំ បញ្ចាលានំ រថេសភោ|
    block |តតោ នំ ឃាតយិស្សតិ នស្ស សខី ភវិស្សតិ។|
  count |៦៣១|
    block |ហន្ទ ខោ មំ អនុជានាហិ រត្តិយោ សត្តមត្តិយោ|
    block |យាវាហំ សិវិរាជស្ស អារោចេមិ មហេសិនោ|
    block |លទ្ធោ ច មេ អាវសថោ សាឡិកាយ ឧបន្តិកំ។|
  count |៦៣២|
    block |ហន្ទ ខោ តំ អនុជានាមិ រត្តិយោ សត្តមត្តិយោ|
    block |សចេ ត្វំ សត្តរត្តេន នាគច្ឆសិ មមន្តិកេ|
    block |មញ្ញេ ឱក្កន្តសត្តំ មំ មតាយ អាគមិស្សសិ។|
  count |៦៣៣|
    block |តតោ ច ខោ សោ គន្ត្វាន មាធរោ សុវបណ្ឌិតោ|
    block |មហោសធស្ស អក្ខាសិ សាឡិកាវចនំ ឥទំ។|
  count |៦៣៤|
    block |យស្សេវ ឃរេ ភុញ្ជេយ្យ ភោគំ តស្សេវ អត្ថំ បុរិសោ ចរេយ្យ|
    block |ហន្ទាហំ គច្ឆាមិ បុរេ ជនិន្ទ បញ្ចាលរាជស្ស បុរំ សុរម្មំ|
    block |និវេសនានិ មាបេតុំ វេទេហស្ស យសស្សិនោ។|
  count |៦៣៥|
    block |និវេសនានិ មាបេត្វា វេទេហស្ស យសស្សិនោ|
    block |យទា តេ បហិណេយ្យាមិ តទា ឯយ្យាសិ ខត្តិយ។|
  count |៦៣៦|
    block |តតោ ច បាយាសិ បុរេ មហោសធោ បញ្ចាលរាជស្ស បុរំ សុរម្មំ|
    block |និវេសនានិ មាបេតុំ វេទេហស្ស យសស្សិនោ។|
  count |៦៣៧|
    block |និវេសនានិ មាបេត្វា វេទេហស្ស យសស្សិនោ|
    block |អថស្ស បាហិណី ទូតំ វេទេហំ មិថិលគ្គហំ|
    block |ឯហិ ទានិ មហារាជ មាបិតំ តេ និវេសនំ។|
  count |៦៣៨|
    block |តតោ ច រាជា បាយាសិ សេនាយ ចតុរង្គិយា|
    block |អនន្តវាហនំ ទដ្ឋុំ ផីតំ កបិលិយំ បុរំ។|
  count |៦៣៩|
    block |តតោ ច ខោ សោ គន្ត្វាន ព្រហ្មទត្តស្ស បាហិណិ|
    block |អាគតោស្មិ មហារាជ តវ បាទានិ វន្ទិតុំ។|
  count |៦៤០|
    block |ទទាហិ ទានិ មេ ភរិយំ នារិំ សព្ពង្គសោភិនិំ|
    block |សុវណ្ណេន បដិច្ឆន្នំ ទាសីគណបុរក្ខតំ។|
  count |៦៤១|
    block |ស្វាគតំ តេវ វេទេហ អថោ តេ អទុរាគតំ|
    block |នក្ខត្តំយេវ បរិបុច្ឆ អហំ កញ្ញំ ទទាមិ តេ|
    block |សុវណ្ណេន បដិច្ឆន្នំ ទាសីគណបុរក្ខតំ។|
  count |៦៤២|
    block |តតោ ច រាជា វេទេហោ នក្ខត្តំ បរិបុច្ឆថ|
    block |នក្ខត្តំ បរិបុច្ឆិត្វា ព្រហ្មទត្តស្ស បាហិណិ។|
  count |៦៤៣|
    block |ទទាហិ ទានិ មេ ភរិយំ នារិំ សព្ពង្គសោភិនិំ|
    block |សុវណ្ណេន បដិច្ឆន្នំ ទាសីគណបុរក្ខតំ។|
  count |៦៤៤|
    block |ទទាមិ ទានិ តេ ភរិយំ នារិំ សព្ពង្គសោភិនិំ|
    block |សុវណ្ណេន បដិច្ឆន្នំ ទាសីគណបុរក្ខតំ។|
  count |៦៤៥|
    block |ហត្ថី អស្សា រថា បត្តី សេនា តិដ្ឋន្តិ វម្មិតា|
    block |ឧក្កា បទិត្តា ឈាយន្តិ កិន្នុ មញ្ញន្តិ បណ្ឌិតា។|
  count |៦៤៦|
    block |ហត្ថី អស្សា រថា បត្តី សេនា តិដ្ឋន្តិ វម្មិតា|
    block |ឧក្កា បទិត្តា ឈាយន្តិ កិំ នុ កាហន្តិ បណ្ឌិត។|
  count |៦៤៧|
    block |រក្ខតិ តំ មហារាជ ចូឡនេយ្យោ មហព្ពលោ|
    block |បទុដ្ឋោ ព្រហ្មទត្តេន បាតោ តំ ឃាតយិស្សតិ។|
  count |៦៤៨|
    block |ឧព្ពេធតិ មេ ហទយំ មុខញ្ច បរិសុស្សតិ|
    block |និព្ពុតិំ នាធិគច្ឆាមិ អគ្គិទឌ្ឍោវ អាតបេ។|
  count |៦៤៩|
    block |កម្មារានំ យថា ឧក្កា អន្តោ ឈាយតិ នោ ពហិ|
    block |ឯវម្បិ ហទយំ មយ្ហំ អន្តោ ឈាយតិ នោ ពហិ។|
  count |៦៥០|
    block |បមត្តោ មន្តនាតីតោ ភិន្នមន្តោសិ ខត្តិយ|
    block |ឥទានិ ខោ តំ តាយន្តុ បណ្ឌិតា មន្តិនោ ជនា។|
  count |៦៥១|
    block |អកត្វាមច្ចស្ស វចនំ អត្ថកាមហិតេសិនោ|
    block |អត្តបីតិរតោ រាជា មិគោ កូដេវ ឱហិតោ។|
  count |៦៥២|
    block |យថាបិ មច្ឆោ ពឡិសំ វង្កំ មំសេន ឆាទិតំ|
    block |អាមគិទ្ធោ ន ជានាតិ មច្ឆោ មរណមត្តនោ។|
  count |៦៥៣|
    block |ឯវមេវ តុវំ រាជ ចូឡនេយ្យស្ស ធីតរំ|
    block |កាមគិទ្ធោ ន ជានាសិ មច្ឆោវ មរណមត្តនោ។|
  count |៦៥៤|
    block |សចេ គច្ឆសិ បញ្ចាលំ ខិប្បមត្តំ ជហិស្សសិ|
    block |មិគំ បន្ថានុពន្ធំវ មហន្តំ ភយមេស្សតិ។|
  count |៦៥៥|
    block |អនរិយរូបោ បុរិសោ ជនិន្ទ អហីវ ឧច្ឆង្គគតោ ឌសេយ្យ|
    block |ន តេន មិត្តិំ កយិរាថ ធីរោ ទុក្ខោ ហវេ កាបុរិសេន សង្គមោ។|
  count |៦៥៦|
    block |យទេវ ជញ្ញា បុរិសំ ជនិន្ទ សីលវាយំ ពហុស្សុតោ|
    block |តេនេវ មិត្តិំ កយិរាថ ធីរោ សុខោ ហវេ សប្បុរិសេន សង្គមោ។|
  count |៦៥៧|
    block |ពាលោ តុវំ ឯឡមូគោសិ រាជ យោ ឧត្តមត្ថានិ មយី លបិត្ថោ|
    block |កិមេវហំ នង្គលកោដិវឌ្ឍោ អត្ថានិ ជានាមិ យថាបិ អញ្ញេ។|
  count |៦៥៨|
    block |ឥមំ គលេ គហេត្វាន នាសេថ វិជិតា មម|
    block |យោ មេ រតនលាភស្ស អន្តរាយាយ ភាសតិ។|
  count |៦៥៩|
    block |មហោសធ អតីតេន នានុវិជ្ឈន្តិ បណ្ឌិតា|
    block |កិំ មំ អស្សំវ សម្ពន្ធំ បតោទេនេវ វិជ្ឈសិ។|
  count |៦៦០|
    block |សចេ បស្សសិ មោក្ខំ វា ខេមំ វា បន បស្សសិ|
    block |តេនេវ មំ អនុសាស កិំ អតីតេន វិជ្ឈសិ។|
  count |៦៦១|
    block |អតីតំ មានុសំ កម្មំ ទុក្ករំ ទុរភិសម្ភវំ|
    block |ន តំ សក្កោមិ មោចេតុំ ត្វំ បជានស្សុ ខត្តិយ។|
  count |៦៦២|
    block |សន្តិ វេហាយសា នាគា ឥទ្ធិមន្តោ យសស្សិនោ|
    block |តេបិ អាទាយ គច្ឆេយ្យុំ យស្ស ហោន្តិ តថាវិធា។|
  count |៦៦៣|
    block |សន្តិ វេហាយសា អស្សា ឥទ្ធិមន្តោ យសស្សិនោ|
    block |តេបិ អាទាយ គច្ឆេយ្យុំ យស្ស ហោន្តិ តថាវិធា។|
  count |៦៦៤|
    block |សន្តិ វេហាយសា បក្ខី ឥទ្ធិមន្តោ យសស្សិនោ|
    block |តេបិ អាទាយ គច្ឆេយ្យុំ យស្ស ហោន្តិ តថាវិធា។|
  count |៦៦៥|
    block |សន្តិ វេហាយសា យក្ខា ឥទ្ធិមន្តោ យសស្សិនោ|
    block |តេបិ អាទាយ គច្ឆេយ្យុំ យស្ស ហោន្តិ តថាវិធា។|
  count |៦៦៦|
    block |អតីតំ មានុសំ កម្មំ ទុក្ករំ ទុរភិសម្ភវំ|
    block |ន តំ សក្កោមិ មោចេតុំ អន្តលិក្ខេន ខត្តិយ។|
  count |៦៦៧|
    block |អតីរទស្សី បុរិសោ មហន្តេ ឧទកណ្ណវេ|
    block |យត្ថ សោ លភតេ គាធំ តត្ថ សោ វិន្ទតេ សុខំ។|
  count |៦៦៨|
    block |ឯវំ អម្ហញ្ច រញ្ញោ ច ត្វំ បតិដ្ឋា មហោសធ|
    block |ត្វំ នោសិ មន្តិនំ សេដ្ឋោ អម្ហេ ទុក្ខា បមោចយ។|
  count |៦៦៩|
    block |អតីតំ មានុសំ កម្មំ ទុក្ករំ ទុរភិសម្ភវំ|
    block |ន តំ សក្កោមិ មោចេតុំ ត្វំ បជានស្សុ សេនក។|
  count |៦៧០|
    block |សុណោហិ មេតំ វចនំ បស្ស សេនំ មហព្ភយំ|
    block |សេនកំ ទានិ បុច្ឆាមិ កិំ កិច្ចំ ឥធ មញ្ញសិ។|
  count |៦៧១|
    block |អគ្គិំ វា ទ្វារតោ ទេម គណ្ហាមសេ វិកន្តនំ|
    block |អញ្ញមញ្ញំ វធិត្វាន ខិប្បំ ហិស្សាម ជីវិតំ|
    block |មា នោ រាជា ព្រហ្មទត្តោ ចិរំ ទុក្ខេន មារយិ។|
  count |៦៧២|
    block |សុណោហិ មេតំ វចនំ បស្ស សេនំ មហព្ភយំ|
    block |បុក្កុសំ ទានិ បុច្ឆាមិ កិំ កិច្ចំ ឥធ មញ្ញសិ។|
  count |៦៧៣|
    block |វិសំ ខាទិត្វា មិយ្យាម ខិប្បំ ហិស្សាម ជីវិតំ|
    block |មា នោ រាជា ព្រហ្មទត្តោ ចិរំ ទុក្ខេន មារយិ។|
  count |៦៧៤|
    block |សុណោហិ មេតំ វចនំ បស្ស សេនំ មហព្ភយំ|
    block |កាមិន្ទំ ទានិ បុច្ឆាមិ កិំ កិច្ចំ ឥធ មញ្ញសិ។|
  count |៦៧៥|
    block |រជ្ជុយា ពជ្ឈ មិយ្យាម បបាតា បបតាមសេ|
    block |មា នោ រាជា ព្រហ្មទត្តោ ចិរំ ទុក្ខេន មារយិ។|
  count |៦៧៦|
    block |សុណោហិ មេតំ វចនំ បស្ស សេនំ មហព្ភយំ|
    block |ទេវិន្ទំ ទានិ បុច្ឆាមិ កិំ កិច្ចំ ឥធ មញ្ញសិ។|
  count |៦៧៧|
    block |អគ្គិំ វា ទ្វារតោ ទេម គណ្ហាមសេ វិកន្តនំ|
    block |អញ្ញមញ្ញំ វធិត្វាន ខិប្បំ ហិស្សាម ជីវិតំ|
    block |ន នោ សក្កោតិ មោចេតុំ សុខេនេវ មហោសធោ។|
  count |៦៧៨|
    block |យថា កទលិនោ សារំ អន្វេសំ នាធិគច្ឆតិ|
    block |ឯវំ អន្វេសមានា នំ បញ្ហំ នជ្ឈគមាមសេ។|
  count |៦៧៩|
    block |យថា សិម្ពលិនោ សារំ អន្វេសំ នាធិគច្ឆតិ|
    block |ឯវំ អន្វេសមានា នំ បញ្ហំ នជ្ឈគមាមសេ។|
  count |៦៨០|
    block |អទេសេ វត នោ វុដ្ឋំ កុញ្ជរានំវនោទកេ|
    block |សកាសេ ទុម្មនុស្សានំ ពាលានំ អវិជានតំ។|
  count |៦៨១|
    block |ឧព្ពេធតិ មេ ហទយំ មុខញ្ច បរិសុស្សតិ|
    block |និព្ពុតិំ នាធិគច្ឆាមិ អគ្គិទឌ្ឍោវ អាតបេ។|
  count |៦៨២|
    block |កម្មារានំ យថា ឧក្កា អន្តោ ឈាយតិ នោ ពហិ|
    block |ឯវម្បិ ហទយំ មយ្ហំ អន្តោ ឈាយតិ នោ ពហិ។|
  count |៦៨៣|
    block |តតោ សោ បណ្ឌិតោ ធីរោ អត្ថទស្សី មហោសធោ|
    block |វេទេហំ ទុក្ខិតំ ទិស្វា ឥទំ វចនមព្រវិ។|
  count |៦៨៤|
    block |មា ត្វំ ភាយិ មហារាជ មា ត្វំ ភាយិ រថេសភ|
    block |អហំ តំ មោចយិស្សាមិ រាហុគ្គហំវ ចន្ទិមំ។|
  count |៦៨៥|
    block |មា ត្វំ ភាយិ មហារាជ មា ត្វំ ភាយិ រថេសភ|
    block |អហំ តំ មោចយិស្សាមិ រាហុគ្គហំវ សូរិយំ។|
  count |៦៨៦|
    block |មា ត្វំ ភាយិ មហារាជ មា ត្វំ ភាយិ រថេសភ|
    block |អហំ តំ មោចយិស្សាមិ បង្កេ សន្នំវ កុញ្ជរំ។|
  count |៦៨៧|
    block |មា ត្វំ ភាយិ មហារាជ មា ត្វំ ភាយិ រថេសភ|
    block |អហំ តំ មោចយិស្សាមិ បេឡាពទ្ធំវ បន្នគំ។|
  count |៦៨៨|
    block |មា ត្វំ ភាយិ មហារាជ មា ត្វំ ភាយិ រថេសភ|
    block |អហំ តំ មោចយិស្សាមិ បក្ខិំ ពទ្ធំវ បញ្ជរេ។|
  count |៦៨៩|
    block |មា ត្វំ ភាយិ មហារាជ មា ត្វំ ភាយិ រថេសភ|
    block |អហំ តំ មោចយិស្សាមិ មច្ឆេ ជាលគតេរិវ។|
  count |៦៩០|
    block |មា ត្វំ ភាយិ មហារាជ មា ត្វំ ភាយិ រថេសភ|
    block |អហំ តំ មោចយិស្សាមិ សយោគ្គពលវាហនំ។|
  count |៦៩១|
    block |មា ត្វំ ភាយិ មហារាជ មា ត្វំ ភាយិ រថេសភ|
    block |បញ្ចាលំ វាហយិស្សាមិ កាកសេនំវ លេឌ្ឌុនា។|
  count |៦៩២|
    block |អទុ បញ្ញា កិមត្ថិយា អមច្ចោ វាបិ តាទិសោ|
    block |យោ តំ សម្ពាធបក្ខន្ទំ ទុក្ខា ន បរិមោចយេ។|
  count |៦៩៣|
    block |ឯថ មាណវា ឧដ្ឋេថ មុខំ សោធេថ សន្ធិនោ|
    block |វេទេហោ សហមច្ចេហិ ឧមង្គេន គមិស្សតិ។|
  count |៦៩៤|
    block |តស្ស តំ វចនំ សុត្វា បណ្ឌិតស្សានុចារិនោ|
    block |ឧមង្គទ្វារំ វិវរិំសុ យន្តយុត្តេ ច អគ្គឡេ។|
  count |៦៩៥|
    block |បុរតោ សេនកោ យាតិ បច្ឆតោ ច មហោសធោ|
    block |មជ្ឈេ ច រាជា វេទេហោ អមច្ចបរិវារិតោ។|
  count |៦៩៦|
    block |ឧមង្គា និក្ខមិត្វាន វេទេហោ នាវមារុហិ|
    block |អភិរូឡ្ហញ្ច តំ ញត្វា អនុសាសិ មហោសធោ។|
  count |៦៩៧|
    block |អយំ តេ សសុរោ ទេវ អយំ សស្សុ ជនាធិប|
    block |យថា មាតុ បដិបត្តិ ឯវំ តេ ហោតុ សស្សុយា។|
  count |៦៩៨|
    block |យថាបិ និយកោ ភាតា សឧទរិយោ ឯកមាតុកោ|
    block |ឯវំ បញ្ចាលចន្ទោ តេ ទយិតព្ពោ រថេសភ។|
  count |៦៩៩|
    block |អយំ បញ្ចាលចន្ទី តេ រាជបុត្តី អភិច្ឆិតា|
    block |កាមំ ករោហិ តេ តាយ ភរិយា តេ រថេសភ។|
  count |៧០០|
    block |អារុយ្ហ នាវំ តរមានោ កិន្នុ តីរម្ហិ តិដ្ឋសិ|
    block |កិច្ឆា មុត្តាម្ហ ទុក្ខតោ យាម ទានិ មហោសធ។|
  count |៧០១|
    block |នេស ធម្មោ មហារាជ យោហំ សេនាយ នាយកោ|
    block |សេនង្គំ បរិហាបេត្វា អត្តានំ បរិមោចយេ។|
  count |៧០២|
    block |និវេសនម្ហិ តេ ទេវ សេនង្គំ បរិហាបិតំ|
    block |តំ ទិន្នំ ព្រហ្មទត្តេន អានយិស្សំ រថេសភ។|
  count |៧០៣|
    block |អប្បសេនោ មហាសេនំ កថំ វិគ្គយ្ហ ឋស្សសិ|
    block |ទុព្ពលោ ពលវន្តេន វិហញ្ញិស្សសិ បណ្ឌិត។|
  count |៧០៤|
    block |អប្បសេនោបិ ចេ មន្តី មហាសេនំ អមន្តិនំ|
    block |ជិនាតិ រាជា រាជានោ អាទិច្ចោវុទយំ តមំ។|
  count |៧០៥|
    block |សុសុខំ វត សំវាសោ បណ្ឌិតេហីតិ សេនក|
    block |បក្ខីវ បញ្ជរេ ពទ្ធេ មច្ឆេ ជាលគតេរិវ|
    block |អមិត្តហត្ថត្តគតេ មោចយី នោ មហោសធោ។|
  count |៧០៦|
    block |ឯវមេតំ មហារាជ បណ្ឌិតា ហិ សុខាវហា|
    block |បក្ខីវ បញ្ជរេ ពទ្ធេ មច្ឆេ ជាលគតេរិវ|
    block |អមិត្តហត្ថត្តគតេ មោចយី នោ មហោសធោ។|
  count |៧០៧|
    block |រក្ខិត្វា កសិណំ រត្តិំ ចូឡនេយ្យោ មហព្ពលោ|
    block |ឧទេន្តំ អរុណុគ្គស្មិំ ឧបការិំ ឧបាគមិ។|
  count |៧០៨|
    block |អារុយ្ហ បវរំ នាគំ ពលវន្តំ សដ្ឋិហាយនំ|
    block |រាជា អវោច បញ្ចាលោ ចូឡនេយ្យោ មហព្ពលោ។|
  count |៧០៩|
    block |សន្នទ្ធោ មណិវម្មេន សរមាទាយ បាណិនា|
    block |បេសិយេ អជ្ឈភាសិត្ថ បុថុគុម្ពេ សមាគតេ។|
  count |៧១០|
    block |ហត្ថារោហេ អនីកដ្ឋេ រថិកេ បត្តិការកេ|
    block |ឧបាសនម្ហិ កតហត្ថេ វាលវេធេ សមាគតេ។|
  count |៧១១|
    block |បេសេថ កុញ្ជរេ ទន្តី ពលវន្តេ សដ្ឋិហាយនេ|
    block |មទ្ទន្តុ កុញ្ជរា នគរំ វេទេហេន សុមាបិតំ។|
  count |៧១២|
    block |វច្ឆទន្តមុខា សេតា តិក្ខគ្គា អដ្ឋិវេធិនោ|
    block |បណុន្នា ធនុវេគេន សម្បតន្តុតរីតរា។|
  count |៧១៣|
    block |មាណវា វម្មិនោ សូរា ចិត្រទណ្ឌយុតាវុធា|
    block |បក្ខន្ទិនោ មហានាគា ហត្ថីនំ ហោន្តុ សម្មុខា។|
  count |៧១៤|
    block |សត្តិយោ តេលធោតាយោ អច្ចិមន្តា បភស្សរា|
    block |វិជ្ជោតមានា តិដ្ឋន្តុ សតរំសីវ តារកា។|
  count |៧១៥|
    block |អាវុធពលវន្តានំ គុណិកាយូរធារិនំ|
    block |ឯតាទិសានំ យោធានំ សង្គាមេ អបលាយិនំ|
    block |វេទេហោ កុតោ មុច្ចិស្សតិ សចេ បក្ខីវ កាហិតិ។|
  count |៧១៦|
    block |តិំស មេ បុរិសនាវុត្យោ សព្ពេវេកេកនិច្ចិតា|
    block |យេសំ សមំ ន បស្សាមិ កេវលំ មហិមំ ចរំ។|
  count |៧១៧|
    block |នាគា ច កប្បិតា ទន្តី ពលវន្តោ សដ្ឋិហាយនា|
    block |យេសំ ខន្ធេសុ សោភន្តិ កុមារា ចារុទស្សនា|
  count |៧១៨|
    block |បីតាលង្ការា បីតវសនា បីតុត្តរនិវាសនា|
    block |នាគខន្ធេសុ សោភន្តិ ទេវបុត្តាវ នន្ទនេ។|
  count |៧១៩|
    block |បាឋីនវណ្ណា នេត្តិំសា តេលធោតា បភស្សរា|
    block |និដ្ឋិតា នរធីរេហិ សមធារា សុនិស្សិតា។|
  count |៧២០|
    block |វេល្លាលិនោ វីតមលា សិក្កាយសមយា ទឡ្ហា|
    block |គហិតា ពលវន្តេហិ សុប្បហារប្បហារិភិ។|
  count |៧២១|
    block |សុវណ្ណថរុសម្បន្នា លោហិតកច្ឆុបធារិតា|
    block |វិវត្តមានា សោភន្តិ វិជ្ជុវព្ភឃនន្តរេ។|
  count |៧២២|
    block |បដាកា វម្មិនោ សូរា អសិចម្មស្ស កោវិទា|
    block |ធនុគ្គហា សិក្ខិតរា នាគខន្ធេ និបាតិនោ។|
  count |៧២៣|
    block |ឯតាទិសេហិ បរិក្ខិត្តោ នត្ថិ មោក្ខោ ឥតោ តវ|
    block |បភាវំ តេ ន បស្សាមិ យេន ត្វំ មិថិលំ វជេ។|
  count |៧២៤|
    block |កិំ នុ សន្តរមានោវ នាគំ បេសេសិ កុញ្ជរំ|
    block |បហដ្ឋរូបោ អាបតសិ សិទ្ធត្ថោស្មីតិ មញ្ញសិ។|
  count |៧២៥|
    block |ឱហរេតំ ធនុំ ចាបំ ខុរប្បំ បដិសំហរ|
    block |ឱហរេតំ សុភំ វម្មំ វេឡុរិយមណិសន្ថតំ។|
  count |៧២៦|
    block |បសន្នមុខវណ្ណោសិ មិតបុព្ពញ្ច ភាសសិ|
    block |ហោតិ ខោ មរណកាលេ ឯទិសី វណ្ណសម្បទា។|
  count |៧២៧|
    block |មោឃំ តេ គជ្ជិតំ រាជ ភិន្នមន្តោសិ ខត្តិយ|
    block |ទុគ្គណ្ហោសិ តយា រាជា ខឡុង្កេនេវ សិន្ធវោ។|
  count |៧២៨|
    block |តិណ្ណោ ហិយ្យោ រាជា គង្គំ សាមច្ចោ សបរិជ្ជនោ|
    block |ហំសរាជំ យថា ធង្កោ អនុជ្ជវំ បតិស្សសិ។|
  count |៧២៩|
    block |សិង្គាលា រត្តិភាគេន ផុល្លំ ទិស្វាន កិំសុកំ|
    block |មំសបេសីតិ មញ្ញន្តា បរិព្យូឡ្ហា មិគាធមា។|
  count |៧៣០|
    block |វីតិវត្តាសុ រត្តីសុ ឧគ្គតស្មិំ ទិវាករេ|
    block |កិំសុកំ ផុល្លិតំ ទិស្វា អាសច្ឆិន្នា មិគាធមា។|
  count |៧៣១|
    block |ឯវមេវ តុវំ រាជ វេទេហំ បរិវារិយ|
    block |អាសច្ឆិន្នោ គមិស្សសិ សិង្គាលា កិំសុកំ យថា។|
  count |៧៣២|
    block |ឥមស្ស ហត្ថេ បាទេ ច កណ្ណនាសញ្ច ឆិន្ទថ|
    block |យោ មេ អមិត្តំ ហត្ថគតំ វេទេហំ បរិមោចយិ។|
  count |៧៣៣|
    block |ឥមំ មំសំវ បាតព្យំ សូលេ កត្វា បចន្តុ នំ|
    block |យោ មេ អមិត្តំ ហត្ថគតំ វេទេហំ បរិមោចយិ។|
  count |៧៣៤|
    block |យថាបិ អាសភំ ចម្មំ បថព្យា វិតនិយ្យតិ|
    block |សីហស្ស អថោ ព្យគ្ឃស្ស ហោតិ សង្កុសមាហតំ។|
  count |៧៣៥|
    block |ឯវំ តំ វិតនិត្វាន វេធយិស្សាមិ សត្តិយា|
    block |យោ មេ អមិត្តំ ហត្ថគតំ វេទេហំ បរិមោចយិ។|
  count |៧៣៦|
    block |សចេ មេ ហត្ថេ បាទេ ច កណ្ណនាសញ្ច ឆេច្ឆសិ|
    block |ឯវំ បញ្ចាលចន្ទស្ស វេទេហោ ឆេទយិស្សតិ។|
  count |៧៣៧|
    block |សចេ មេ ហត្ថេ បាទេ ច កណ្ណនាសញ្ច ឆេច្ឆសិ|
    block |ឯវំ បញ្ចាលចន្ទិយា វេទេហោ ឆេទយិស្សតិ។|
  count |៧៣៨|
    block |សចេ មេ ហត្ថេ បាទេ ច កណ្ណនាសញ្ច ឆេច្ឆសិ|
    block |ឯវំ នន្ទាយ ទេវិយា វេទេហោ ឆេទយិស្សតិ។|
  count |៧៣៩|
    block |សចេ មេ ហត្ថេ បាទេ ច កណ្ណនាសញ្ច ឆេច្ឆសិ|
    block |ឯវំ តេ បុត្តទារស្ស វេទេហោ ឆេទយិស្សតិ។|
  count |៧៤០|
    block |សចេ មំសំវ បាតព្យំ សូលេ កត្វា បចិស្សសិ|
    block |ឯវំ បញ្ចាលចន្ទស្ស វេទេហោ បាចយិស្សតិ។|
  count |៧៤១|
    block |សចេ មំសំវ បាតព្យំ សូលេ កត្វា បចិស្សសិ|
    block |ឯវំ បញ្ចាលចន្ទិយា វេទេហោ បាចយិស្សតិ។|
  count |៧៤២|
    block |សចេ មំសំវ បាតព្យំ សូលេ កត្វា បចិស្សសិ|
    block |ឯវំ នន្ទាយ ទេវិយា វេទេហោ បាចយិស្សតិ។|
  count |៧៤៣|
    block |សចេ មំសំវ បាតព្យំ សូលេ កត្វា បចិស្សសិ|
    block |ឯវំ តេ បុត្តទារស្ស វេទេហោ បាចយិស្សតិ។|
  count |៧៤៤|
    block |សចេ មំ វិតនិត្វាន វេធយិស្សសិ សត្តិយា|
    block |ឯវំ បញ្ចាលចន្ទស្ស វេទេហោ វេធយិស្សតិ។|
  count |៧៤៥|
    block |សចេ មំ វិតនិត្វាន វេធយិស្សសិ សត្តិយា|
    block |ឯវំ បញ្ចាលចន្ទិយា វេទេហោ វេធយិស្សតិ។|
  count |៧៤៦|
    block |សចេ មំ វិតនិត្វាន វេធយិស្សសិ សត្តិយា|
    block |ឯវំ នន្ទាយ ទេវិយា វេទេហោ វេធយិស្សតិ។|
  count |៧៤៧|
    block |សចេ មំ វិតនិត្វាន វេធយិស្សសិ សត្តិយា|
    block |ឯវំ តេ បុត្តទារស្ស វេទេហោ វេធយិស្សតិ|
    block |ឯវំ នោ មន្តិតំ រហោ វេទេហេន មយា សហ។|
  count |៧៤៨|
    block |យថាបិ បលសតំ ចម្មំ កោន្តិមន្តាសុនិដ្ឋិតំ|
    block |ឧបេតិ តនុតាណាយ សរានំ បដិហន្តវេ។|
  count |៧៤៩|
    block |សុខាវហោ ទុក្ខនុទោ វេទេហស្ស យសស្សិនោ|
    block |មតិំ តេ បដិហញ្ញាមិ ឧសុំ បលសតេន វា។|
  count |៧៥០|
    block |ឥង្ឃ បស្ស មហារាជ សុញ្ញំ អន្តេបុរំ តវ|
    block |ឱរោធា ច កុមារា ច តវ មាតា ច ខត្តិយ|
    block |ឧមង្គា នីហរិត្វាន វេទេហស្សុបនាមិតា។|
  count |៧៥១|
    block |ឥង្ឃ អន្តេបុរំ មយ្ហំ គន្ត្វាន វិចិនាថ នំ|
    block |យថា ឥមស្ស វចនំ សច្ចំ វា យទិ វា មុសា។|
  count |៧៥២|
    block |ឯវមេតំ មហារាជ យថា អាហ មហោសធោ|
    block |សុញ្ញំ អន្តេបុរំ សព្ពំ កាកបដ្ដនកំ យថា។|
  count |៧៥៣|
    block |ឥតោ គតា មហារាជ នារី សព្ពង្គសោភនា|
    block |កោសម្ពផលកសុស្សោណី ហំសគគ្គរភាណិនី។|
  count |៧៥៤|
    block |ឥតោ នីតា មហារាជ នារី សព្ពង្គសោភនា|
    block |កោសេយ្យវសនា សាមា ជាតរូបសុមេខលា។|
  count |៧៥៥|
    block |សុរត្តបាទា កល្យាណី សុវណ្ណមណិមេខលា|
    block |បារេវតក្ខី សុតនូ ពិម្ពោដ្ឋា តនុមជ្ឈិមា។|
  count |៧៥៦|
    block |សុជាតា ភុជលដ្ឋីវ វេទីវ តនុមជ្ឈិមា|
    block |ទីឃស្សា កេសា អសិតា ឦសកគ្គបវេល្លិតា។|
  count |៧៥៧|
    block |សុជាតា មិគឆាបាវ ហេមន្តគ្គិសិខារិវ|
    block |នទីវ គិរិទុគ្គេសុ សញ្ឆន្នា ខុទ្ទវេឡុភិ។|
  count |៧៥៨|
    block |នាគនាសូរុ កល្យាណី បរមា តិម្ពរុត្ថនី|
    block |នាតិទីឃា នាតិរស្សា នាលោមា នាតិលោមសា។|
  count |៧៥៩|
    block |នន្ទាយ នូន មរណេន នន្ទសិ សិរិវាហន|
    block |អហញ្ច នូន នន្ទា ច គច្ឆាម យមសាធនំ។|
  count |៧៦០|
    block |ទិព្ពំ អធីយសេ មាយំ អកាសិ ចក្ខុមោហនំ|
    block |យោ មេ អមិត្តំ ហត្ថគតំ វេទេហំ បរិមោចយិ។|
  count |៧៦១|
    block |អធីយន្តិ មហារាជ ទិព្ពមាយិធ បណ្ឌិតា|
    block |តេ មោចយន្តិ អត្តានំ បណ្ឌិតា មន្តិនោ ជនា។|
  count |៧៦២|
    block |សន្តិ មាណវបុត្តា មេ កុសលា សន្ធិឆេទកា|
    block |យេសំ កតេន មគ្គេន វេទេហោ មិថិលំ គតោ។|
  count |៧៦៣|
    block |ឥង្ឃ បស្ស មហារាជ ឧមង្គំ សាធុ មាបិតំ|
    block |ហត្ថីនំ អថ អស្សានំ រថានំ អថ បត្តិនំ|
    block |អាលោកភូតំ តិដ្ឋន្តំ ឧមង្គំ សាធុ មាបិតំ។|
  count |៧៦៤|
    block |លាភា វត វិទេហានំ យស្សិមេទិសា បណ្ឌិតា|
    block |ឃរេ វសន្តិ វិជិតេ យថា ត្វំសិ មហោសធ។|
  count |៧៦៥|
    block |វុត្តិញ្ច បរិហារញ្ច ទិគុណំ ភត្តវេតនំ|
    block |ទទាមិ វិបុលេ ភោគេ ភុញ្ជ កាមេ រមស្សុ ច|
    block |មា វិទេហំ បច្ចគមា កិំ វិទេហោ ករិស្សតិ។|
  count |៧៦៦|
    block |យោ ចជេថ មហារាជ ភត្តារំ ធនការណា|
    block |ឧភិន្នំ ហោតិ គារយ្ហោ អត្តនោ ច បរស្ស ច|
    block |យាវ ជីវេយ្យ វេទេហោ នាញ្ញស្ស បុរិសោ សិយា។|
  count |៧៦៧|
    block |យោ ចជេថ មហារាជ ភត្តារំ ធនការណា|
    block |ឧភិន្នំ ហោតិ គារយ្ហោ អត្តនោ ច បរស្ស ច|
    block |យាវ តិដ្ឋេយ្យ វេទេហោ នាញ្ញស្ស វិជិតេ វសេ។|
  count |៧៦៨|
    block |ទម្មិ និក្ខសហស្សំ តេ គាមាសីតិញ្ច កាសិសុ|
    block |ទាសិសតានិ ចត្តារិ ទម្មិ ភរិយាសតញ្ច តេ|
    block |សព្ពំ សេនង្គមាទាយ សោត្ថិំ គច្ឆ មហោសធ។|
  count |៧៦៩|
    block |យាវ ទទន្តុ ហត្ថីនំ អស្សានំ ទិគុណំ វិធំ|
    block |តប្បេន្តុ អន្នបានេន រថិកេ បត្តិការកេ។|
  count |៧៧០|
    block |ហត្ថី អស្សេ រថេ បត្តី គច្ឆេវាទាយ បណ្ឌិត|
    block |បស្សតុ តំ មហារាជា វេទេហោ មិថិលំ គតំ។|
  count |៧៧១|
    block |ហត្ថី អស្សា រថា បត្តី សេនា បទិស្សតេ មហា|
    block |ចតុរង្គិនី ភីសរូបា កិំ នុ មញ្ញសិ បណ្ឌិត។|
  count |៧៧២|
    block |អានន្ទោ តេ មហារាជ ឧត្តមោ បដិទិស្សតិ|
    block |សព្ពំ សេនង្គមាទាយ សោត្ថិំ បត្តោ មហោសធោ។|
  count |៧៧៣|
    block |យថា បេតំ សុសានស្មិំ ឆឌ្ឌេត្វា ចតុរោ ជនា|
    block |ឯវំ កបិលយេ ត្យម្ហ ឆឌ្ឌយិត្វា ឥធាគតា។|
  count |៧៧៤|
    block |អថ ត្វំ កេន វណ្ណេន កេន វា បន ហេតុនា|
    block |កេន វា អត្ថជាតេន អត្តានំ បរិមោចយិ។|
  count |៧៧៥|
    block |អត្ថំ អត្ថេន វេទេហ មន្តំ មន្តេន ខត្តិយ|
    block |បរិវារយិំ រាជានំ ជម្ពុទីបំវ សាគរោ។|
  count |៧៧៦|
    block |ទិន្នំ និក្ខសហស្សំ មេ គាមាសីតិ ច កាសិសុ|
    block |ទាសីសតានិ ចត្តារិ ទិន្នំ ភរិយាសតញ្ច មេ|
    block |សព្ពំ សេនង្គមាទាយ សោត្ថិនាម្ហិ ឥធាគតោ។|
  count |៧៧៧|
    block |សុសុខំ វត សំវាសោ បណ្ឌិតេហីតិ សេនក|
    block |បក្ខីវ បញ្ជរេ ពទ្ធេ មច្ឆេ ជាលគតេរិវ|
    block |អមិត្តហត្ថត្តគតេ មោចយី នោ មហោសធោ។|
  count |៧៧៨|
    block |ឯវមេតំ មហារាជ បណ្ឌិតា ហិ សុខាវហា|
    block |បក្ខីវ បញ្ជរេ ពទ្ធេ មច្ឆេ ជាលគតេរិវ|
    block |អមិត្តហត្ថត្តគតេ មោចយី នោ មហោសធោ។|
  count |៧៧៩|
    block |អាហញ្ញន្តុ សព្ពវីណា ភេរិយោ ទិន្ទិមានិ ច|
    block |ធមេន្តុ មាគធា សង្ខា វគ្គូ នទន្តុ ទុន្ទុភី។|
  count |៧៨០|
    block |ឱរោធា ច កុមារា ច វេសិយានា ច ព្រាហ្មណា|
    block |ពហុំ អន្នញ្ច បានញ្ច បណ្ឌិតស្សាភិហារយុំ។|
  count |៧៨១|
    block |ហត្ថារោហា អនីកដ្ឋា រថិកា បត្តិការកា|
    block |ពហុំ អន្នញ្ច បានញ្ច បណ្ឌិតស្សាភិហារយុំ។|
  count |៧៨២|
    block |សមាគតា ជានបទា នេគមា ច សមាគតា|
    block |ពហុំ អន្នញ្ច បានញ្ច បណ្ឌិតស្សាភិហារយុំ។|
  count |៧៨៣|
    block |ពហុជនោ បសន្នោសិ ទិស្វា បណ្ឌិតមាគតំ|
    block |បណ្ឌិតម្ហិ អនុប្បត្តេ ចេលុក្ខេបោ អវត្តថាតិ។|
  stand |ឧមង្គជាតកំ បញ្ចមំ។|
  count |  |
  block |៥៤៣។ ភូរិទត្តជាតកំ ៦|
  count |៧៨៤|
    block |យំ កិញ្ចិ រតនំ អត្ថិ ធតរដ្ឋនិវេសនេ|
    block |សព្ពានិ តេ ឧបយន្តុ ធីតរំ ទេហិ រាជិនោ។|
  count |៧៨៥|
    block |ន នោ វិវាហោ នាគេហិ កតបុព្ពោ កុទាចនំ|
    block |តំ វិវាហំ អសំយុត្តំ កថំ អម្ហេ ករោមសេ។|
  count |៧៨៦|
    block |ជីវិតំ នូន តេ ចត្តំ រដ្ឋំ វា មនុជាធិប|
    block |ន ហិ នាគេ កុបិតម្ហិ ចិរំ ជីវន្តិ តាទិសា។|
  count |៧៨៧|
    block |យោ ត្វំ ទេវ មនុស្សោសិ ឥទ្ធិមន្តំ អនិទ្ធិមា|
    block |វរុណស្ស និយំ បុត្តំ យាមុនំ អតិមញ្ញសិ។|
  count |៧៨៨|
    block |នាតិមញ្ញាមិ រាជានំ ធតរដ្ឋំ យសស្សិនំ|
    block |ធតរដ្ឋោ ហិ នាគានំ ពហូនមបិ ឥស្សរោ។|
  count |៧៨៩|
    block |អហិ មហានុភាវោបិ ន មេ ធីតរមារហោ|
    block |ខត្តិយោ ច វិទេហានំ អភិជាតា សមុទ្ទជា។|
  count |៧៩០|
    block |កម្ពលស្សតរា ឧដ្ឋេន្តុ សព្ពេ នាគេ និវេទយ|
    block |ពារាណសិំ បវជ្ជន្តុ មា ច កញ្ចិ វិហេឋយុំ។|
  count |៧៩១|
    block |និវេសនេសុ សោព្ភេសុ រថិយា ចច្ចរេសុ ច|
    block |រុក្ខគ្គេសុ ច លម្ពន្តុ វិតតា តោរណេសុ ច។|
  count |៧៩២|
    block |អហម្បិ សព្ពសេតេន មហតា សុមហំ បុរំ|
    block |បរិក្ខិបិស្សំ ភោគេហិ កាសីនំ ជនយំ ភយំ។|
  count |៧៩៣|
    block |តស្ស តំ វចនំ សុត្វា ឧរគានេកវណ្ណិនោ|
    block |ពារាណសិំ បវជ្ជិំសុ ន ច កញ្ចិ វិហេឋយុំ។|
  count |៧៩៤|
    block |និវេសនេសុ សោព្ភេសុ រថិយា ចច្ចរេសុ ច|
    block |រុក្ខគ្គេសុ ច លម្ពិំសុ វិតតា តោរណេសុ ច។|
  count |៧៩៥|
    block |តេសុ ទិស្វាន លម្ពន្តេ បុថូ កន្ទិំសុ នារិយោ|
    block |នាគេ សោណ្ឌិកតេ ទិស្វា បស្សសន្តេ មុហុំ មុហុំ។|
  count |៧៩៦|
    block |ពារាណសី បព្យធិតា អាតុរា សមបជ្ជថ|
    block |ពាហា បគ្គយ្ហ បក្កន្ទុំ ធីតរំ ទេហិ រាជិនោ។|
  count |៧៩៧|
    block |បុប្ផាភិហារស្ស វនស្ស មជ្ឈេ កោ លោហិតក្ខោ វិតតន្តរំសោ|
    block |កា កម្ពុកាយូរធរា សុវត្ថា តិដ្ឋន្តិ នារិយោ ទស វន្ទមានា។|
  count |៧៩៨|
    block |កោ ត្វំ ព្រហាពាហុ វនស្ស មជ្ឈេ វិរោចសិ ឃតសិត្តោវ អគ្គិ|
    block |មហេសក្ខោ អញ្ញតរោសិ យក្ខោ ឧទាហុ នាគោសិ មហានុភាវោ។|
  count |៧៩៩|
    block |នាគោហមស្មិ ឥទ្ធិមា តេជស្សី ទុរតិក្កមោ|
    block |ឌំសេយ្យំ តេជសា កុទ្ធោ ផីតំ ជនបទំ អបិ។|
  count |៨០០|
    block |សមុទ្ទជា ហិ មេ មាតា ធតរដ្ឋោ ច មេ បិតា|
    block |សុទស្សនកនិដ្ឋោស្មិ ភូរិទត្តោតិ មំ វិទូ។|
  count |៨០១|
    block |យំ គម្ភីរំ សទាវដ្ដំ រហទំ ភិស្មំ បេក្ខសិ|
    block |ឯស ទិព្យោ មមាវាសោ អនេកសតបោរិសោ។|
  count |៨០២|
    block |មយូរកោញ្ចាភិរុទំ នីលោទំ វនមជ្ឈតោ|
    block |យមុនំ បវិស មា ភីតោ ខេមំ វត្តវតំ សិវំ។|
  count |៨០៣|
    block |តត្ថ បត្តោ សានុចរោ សហ បុត្តេន ព្រាហ្មណ|
    block |បូជិតោ មយ្ហំ កាមេហិ សុខំ ព្រាហ្មណ វច្ឆសិ។|
  count |៨០៤|
    block |សមា សមន្តបរិតោ បហូតតគរា មហី|
    block |ឥន្ទគោបកសញ្ឆន្នា សោភតិ ហរិតុត្តមា។|
  count |៨០៥|
    block |រម្មានិ វនចេត្យានិ រម្មា ហំសូបកូជិតា|
    block |ឱបុប្ផាបទ្មា តិដ្ឋន្តិ បោក្ខរញ្ញោ សុនិម្មិតា។|
  count |៨០៦|
    block |អដ្ឋំសា សុកតា ថម្ភា សព្ពេ វេឡុរិយាមយា|
    block |សហស្សថម្ភា បាសាទា បូរា កញ្ញាហិ ជោតរេ។|
  count |៨០៧|
    block |វិមានំ ឧបបន្នោសិ ទិព្យំ បុញ្ញេហិ អត្តនោ|
    block |អសម្ពាធំ សិវំ រម្មំ អច្ចន្តសុខសំហិតំ។|
  count |៨០៨|
    block |មញ្ញេ សហស្សនេត្តស្ស វិមានំ នាភិកង្ខសិ|
    block |ឥទ្ធី ហិ ត្យាយំ វិបុលា សក្កស្សេវ ជុតីមតោ។|
  count |៨០៩|
    block |មនសាបិ ន បត្តព្ពោ អានុភាវោ ជុតីមតោ|
    block |បរិចារយមានានំ សឥន្ទានំ វសវត្តិនំ។|
  count |៨១០|
    block |តំ វិមានំ អភិជ្ឈាយ អមរានំ សុខេសិនំ|
    block |ឧបោសថំ ឧបវសន្តោ សេមិ វម្មិកមុទ្ធនិ។|
  count |៨១១|
    block |អហញ្ច មិគមេសានោ សបុត្តោ បាវិសិំ វនំ|
    block |តំ មំ មតំ វា ជីវំ វា នាភិវេទេន្តិ ញាតកា។|
  count |៨១២|
    block |អាមន្តយេ ភូរិទត្តំ កាសិបុត្តំ យសស្សិនំ|
    block |តយា នោ សមនុញ្ញាតា អបិ បស្សេមុ ញាតកេ។|
  count |៨១៣|
    block |ឯសោ ហិ វត មេ ឆន្ទោ យំ វសេសិ មមន្តិកេ|
    block |ន ហិ ឯតាទិសា កាមា សុលភា ហោន្តិ មានុសេ។|
  count |៨១៤|
    block |សចេ ត្វំ និច្ឆសេ វត្ថុំ មម កាមេហិ បូជិតោ|
    block |មយា ត្វំ សមនុញ្ញាតោ សោត្ថិំ បស្សាហិ ញាតកេ។|
  count |៨១៥|
    block |ធារយិមំ មណិំ ទិព្យំ បសុំ បុត្តេ ច វិន្ទតិ|
    block |អរោគោ សុខិតោ ហោតិ គច្ឆេវាទាយ ព្រាហ្មណ។|
  count |៨១៦|
    block |កុសលំ បដិនន្ទាមិ ភូរិទត្ត វចោ តវ|
    block |បព្ពជិស្សាមិ ជិណ្ណោស្មិ ន កាមេ អភិបត្ថយេ។|
  count |៨១៧|
    block |ព្រហ្មចរិយស្ស ចេ ភង្គោ ហោតិ ភោគេហិ ការិយំ|
    block |អវិកម្បមានោ ឯយ្យាសិ ពហុំ ទស្សាមិ តេ ធនំ។|
  count |៨១៨|
    block |កុសលំ បដិនន្ទាមិ ភូរិទត្ត វចោ តវ|
    block |បុនបិ អាគមិស្សាមិ សចេ អត្ថោ ភវិស្សតិ។|
  count |៨១៩|
    block |ឥទំ វត្វា ភូរិទត្តោ បេសេសិ ចតុរោ ជនេ|
    block |ឯថ គច្ឆថ ឧដ្ឋេថ ខិប្បំ បាបេថ ព្រាហ្មណំ។|
  count |៨២០|
    block |តស្ស តំ វចនំ សុត្វា ឧដ្ឋាយ ចតុរោ ជនា|
    block |បេសិតា ភូរិទត្តេន ខិប្បំ បាបេសុ ព្រាហ្មណំ។|
  count |៨២១|
    block |មណិំ បគ្គយ្ហ មង្គល្យំ សាធុវិត្តំ មនោរមំ|
    block |សេលំ ព្យញ្ជនសម្បន្នំ កោ ឥមំ មណិមជ្ឈគា។|
  count |៨២២|
    block |លោហិតក្ខសហស្សាហិ សមន្តា បរិវារិតំ|
    block |អជ្ជ កាលំ បថំ គច្ឆំ អជ្ឈគាហំ មណិំ ឥមំ។|
  count |៨២៣|
    block |សុបចិណ្ណោ អយំ សេលោ អច្ចិតោ មហិតោ សទា|
    block |សុធារិតោ សុនិក្ខិត្តោ សព្ពត្ថមភិសាធយេ។|
  count |៨២៤|
    block |ឧបចារវិបន្នស្ស និក្ខេបេ ធារណាយ វា|
    block |អយំ សេលោ វិនាសាយ បរិចិណ្ណោ អយោនិសោ។|
  count |៨២៥|
    block |ន ឥមំ អកុសលោ ទិព្យំ មណិំ ធារេតុមារហោ|
    block |បដិបជ្ជ សតំ និក្ខំ ទេហិមំ រតនំ មម។|
  count |៨២៦|
    block |ន ច ម្យាយំ មណី កេយ្យោ គោហិ វា រតនេហិ វា|
    block |សេលោ ព្យញ្ជនសម្បន្នោ នេវ កេយ្យោ មណី មម។|
  count |៨២៧|
    block |នោ ចេ តយា មណី កេយ្យោ គោហិ វា រតនេហិ វា|
    block |អថ កេន មណី កេយ្យោ តំ មេ អក្ខាហិ បុច្ឆិតោ។|
  count |៨២៨|
    block |យោ មេ សំសេ មហានាគំ តេជស្សិំ ទុរតិក្កមំ|
    block |តស្ស ទជ្ជំ ឥមំ សេលំ ជលន្តមិវ តេជសា។|
  count |៨២៩|
    block |កោ នុ ព្រាហ្មណវណ្ណេន សុបណ្ណោ បតតំ វរោ|
    block |នាគំ ជិគីសមន្វេសិ អន្វេសំ ភក្ខមត្តនោ។|
  count |៨៣០|
    block |នាហំ ទិជាធិបោ ហោមិ ន ទិដ្ឋោ គរុឡោ មយា|
    block |អាសីវិសេន វិត្តោតិ វជ្ជោ ព្រាហ្មណ មំ វិទូ។|
  count |៨៣១|
    block |កិំ នុ តុយ្ហំ ពលំ អត្ថិ កិំ សិប្បំ វិជ្ជតេ តវ|
    block |កិស្មិំ វា ត្វំ បរត្ថទ្ធោ ឧរគំ នាបចាយសិ។|
  count |៨៣២|
    block |អារញ្ញិកស្ស ឥសិនោ ចិររត្តំ តបស្សិនោ|
    block |សុបណ្ណោ កោសិយស្សក្ខា វិសវិជ្ជំ អនុត្តរំ។|
  count |៨៣៣|
    block |តំ ភាវិតត្តញ្ញតរំ សម្មន្តំ បព្ពតន្តរេ|
    block |សក្កច្ចំ តំ ឧបដ្ឋាសិំ រត្តិន្ទិវមតន្ទិតោ។|
  count |៨៣៤|
    block |សោ តទា បរិចិណ្ណោ មេ វត្តវា ព្រហ្មចរិយវា|
    block |ទិព្ពំ បាតុករី មន្តំ កាមសា ភគវា មម។|
  count |៨៣៥|
    block |ត្យាហំ មន្តេ បរត្ថទ្ធោ នាហំ ភាយាមិ ភោគិនំ|
    block |អាចរិយោ វិសឃាតានំ អលម្បានោតិ មំ វិទូ។|
  count |៨៣៦|
    block |គណ្ហាមសេ មណិំ តាត សោមទត្ត វិជានហិ|
    block |មា ទណ្ឌេន សិរិំ បត្តំ កាមសា បជហិម្ហសេ។|
  count |៨៣៧|
    block |សកំ និវេសនំ បត្តំ យោ តំ ព្រាហ្មណ បូជយិ|
    block |ឯវំ កល្យាណការិស្ស កិំ មោហា ទុព្ភិមិច្ឆសិ។|
  count |៨៣៨|
    block |សចេ ត្វំ ធនកាមោសិ ភូរិទត្តោ បទស្សតិ|
    block |តមេវ គន្ត្វា យាចស្សុ ពហុំ ទស្សតិ តេ ធនំ។|
  count |៨៣៩|
    block |ហត្ថគតំ បត្តគតំ និកិណ្ណំ ខាទិតុំ វរំ|
    block |មា នោ សន្ទិដ្ឋិកោ អត្ថោ សោមទត្ត ឧបច្ចគា។|
  count |៨៤០|
    block |បច្ចតិ និរយេ ឃោរេ មហិស្សមបិ វិវរតិ|
    block |មិត្តទុព្ភី ហិតច្ចាគី ជីវរេវាបិ សុស្សតិ។|
  count |៨៤១|
    block |សចេ ត្វំ ធនកាមោសិ ភូរិទត្តោ បទស្សតិ|
    block |មញ្ញេ អត្តកតំ វេរំ នចិរំ វេទយិស្សសិ។|
  count |៨៤២|
    block |មហាយញ្ញំ យជិត្វាន ឯវំ សុជ្ឈន្តិ ព្រាហ្មណា|
    block |មហាយញ្ញំ យជិស្សាម ឯវំ មោក្ខាម បាបកា។|
  count |៨៤៣|
    block |ហន្ទ ទានិ អបាយាមិ នាហំ អជ្ជ តយា សហ|
    block |បទម្បេកំ ន គច្ឆេយ្យំ ឯវំ កិព្ពិសការិនា។|
  count |៨៤៤|
    block |ឥទំ វត្វាន បិតរំ សោមទត្តោ ពហុស្សុតោ|
    block |ឧជ្ឈាបេត្វាន ភូតានិ តម្ហា ឋានា អបក្កមិ។|
  count |៨៤៥|
    block |គណ្ហាហេតំ មហានាគំ អាហរេតំ មណិំ មម|
    block |ឥន្ទគោបកវណ្ណាភោ យស្ស លោហិតកោ សិរោ។|
  count |៨៤៦|
    block |កប្បាសបិចុរាសីវ ឯសោ កាយោ បទិស្សតិ|
    block |វម្មិកគ្គគតោ សេតិ តំ ត្វំ គណ្ហាហិ ព្រាហ្មណ។|
  count |៨៤៧|
    block |អថោសធេហិ ទិព្ពេហិ ជប្បំ មន្តបទានិ ច|
    block |ឯវំ តំ អសក្ខិ សត្ថុំ កត្វា បរិត្តមត្តនោ។|
  count |៨៤៨|
    block |មមំ ទិស្វាន អាយន្តំ សព្ពកាមសមិទ្ធិនំ|
    block |ឥន្ទ្រិយានិ អហដ្ឋានិ សាវំ ជាតំ មុខំ តវ។|
  count |៨៤៩|
    block |បទ្មំ យថា ហត្ថគតំ បាណិនា បរិមទ្ទិតំ|
    block |សាវំ ជាតំ មុខំ តុយ្ហំ មមំ ទិស្វាន ឯទិសំ។|
  count |៨៥០|
    block |កច្ចិ នុ តេ នាភិសសិ កច្ចិ តេ អត្ថិ វេទនា|
    block |យេន សាវំ មុខំ តុយ្ហំ មមំ ទិស្វាន អាគតំ។|
  count |៨៥១|
    block |សុបិនំ តាត អទ្ទក្ខិំ ឥតោ មាសំ អធោគតំ|
    block |ទក្ខិណំ វិយ មេ ពាហុំ ឆេត្វា រុហិរមក្ខិតំ|
    block |បុរិសោ អាទាយ បក្កាមិ មម រោទន្តិយា សតិ។|
  count |៨៥២|
    block |យតោហំ សុបិនមទ្ទក្ខិំ សុទស្សន វិជានហិ|
    block |តតោ ទិវា វា រត្តិំ វា សុខំ មេ នោបលព្ភតិ។|
  count |៨៥៣|
    block |យំ បុព្ពេ បរិវារិំសុ កញ្ញា រុចិរវិគ្គហា|
    block |ហេមជាលបដិច្ឆន្នា ភូរិទត្តោ ន ទិស្សតិ។|
  count |៨៥៤|
    block |យំ បុព្ពេ បរិវារិំសុ នេត្តិំសវរធារិនោ|
    block |កណិការាវ សម្ផុល្លា ភូរិទត្តោ ន ទិស្សតិ។|
  count |៨៥៥|
    block |ហន្ទ ទានិ គមិស្សាម ភូរិទត្តនិវេសនំ|
    block |ធម្មដ្ឋំ សីលសម្បន្នំ បស្សាម តវ ភាតរំ។|
  count |៨៥៦|
    block |តញ្ច ទិស្វាន អាយន្តិំ ភូរិទត្តស្ស មាតរំ|
    block |ពាហា បគ្គយ្ហ បក្កន្ទុំ ភូរិទត្តស្ស នារិយោ។|
  count |៨៥៧|
    block |បុត្តំ តេយ្យេ ន ជានាម ឥតោ មាសំ អធោគតំ|
    block |មតំ វា យទិ វា ជីវំ ភូរិទត្តំ យសស្សិនំ។|
  count |៨៥៨|
    block |សកុណី ហតបុត្តាវ សុញ្ញំ ទិស្វា កុលាវកំ|
    block |ចិរំ ទុក្ខេន ឈាយិស្សំ ភូរិទត្តំ អបស្សតី។|
  count |៨៥៩|
    block |កុររី ហតឆាបាវ សុញ្ញំ ទិស្វា កុលាវកំ|
    block |ចិរំ ទុក្ខេន ឈាយិស្សំ ភូរិទត្តំ អបស្សតី។|
  count |៨៦០|
    block |សា នូន ចក្កវាកីវ បល្លលស្មិំ អនោទកេ|
    block |ចិរំ ទុក្ខេន ឈាយិស្សំ ភូរិទត្តំ អបស្សតី។|
  count |៨៦១|
    block |កម្មារានំ យថា ឧក្កា អន្តោ ឈាយតិ នោ ពហិ|
    block |ឯវំ ឈាយាមិ សោកេន ភូរិទត្តំ អបស្សតី។|
  count |៨៦២|
    block |សាលាវ សម្បមថិតា មាលុតេន បមទ្ទិតា|
    block |សេន្តិ បុត្តា ច ទារា ច ភូរិទត្តនិវេសនេ។|
  count |៨៦៣|
    block |ឥទំ សុត្វាន និគ្ឃោសំ ភូរិទត្តនិវេសនេ|
    block |អរិដ្ឋោ ច សុភោគោ ច បធាវិំសុ អនន្តរា។|
  count |៨៦៤|
    block |អម្ម អស្សាស មា សោចិ ឯវំធម្មា ហិ បាណិនោ|
    block |ចវន្តិ ឧបបជ្ជន្តិ ឯសស្ស បរិណាមិតា។|
  count |៨៦៥|
    block |អហម្បិ តាត ជានាមិ ឯវំធម្មា ហិ បាណិនោ|
    block |សោកេន ច បរេតស្មិ ភូរិទត្តំ អបស្សតី។|
  count |៨៦៦|
    block |អជ្ជ ចេ មេ ឥមំ រត្តិំ សុទស្សន វិជានហិ|
    block |ភូរិទត្តំ អបស្សន្តី មញ្ញេ ហិស្សាមិ ជីវិតំ។|
  count |៨៦៧|
    block |អម្ម អស្សាស មា សោចិ អានយិស្សាម ភាតរំ|
    block |ទិសោទិសំ គមិស្សាម ភាតុបរិយេសនំ ចរំ។|
  count |៨៦៨|
    block |បព្ពតេ គិរិទុគ្គេសុ គាមេសុ និគមេសុ ច|
    block |ឱរេន សត្តរត្តស្ស ភាតរំ បស្ស អាគតំ។|
  count |៨៦៩|
    block |ហត្ថា បមុត្តោ ឧរគោ បាទេ តេ និបតី ភុសំ|
    block |កច្ចិ នុ តំ ឌំសី តាត មា ភាយិ សុខិតោ ភវ។|
  count |៨៧០|
    block |នេវ មយ្ហំ អយំ នាគោ អលំ ទុក្ខាយ កាយចិ|
    block |យាវតត្ថិ អហិគ្គាហោ មយា ភិយ្យោ ន វិជ្ជតិ។|
  count |៨៧១|
    block |កោ នុ ព្រាហ្មណវណ្ណេន ទិត្តោ បរិសមាគតោ|
    block |អវ្ហាយន្តុ សុយុទ្ធេន សុណន្តុ បរិសា មម។|
  count |៨៧២|
    block |ត្វំ មំ នាគេន អាលម្ប អហំ មណ្ឌូកឆាបិយា|
    block |ហោតុ នោ អព្ភុតំ តត្ថ អាសហស្សេហិ បញ្ចហិ។|
  count |៨៧៣|
    block |អហញ្ហិ វសុមា អឌ្ឍោ ត្វំ ទលិទ្ទោសិ មាណវ|
    block |កោ នុ តេ បាដិភោគត្ថិ ឧបជូតញ្ច កិំ សិយា។|
  count |៨៧៤|
    block |ឧបជូតញ្ច មេ អស្ស បាដិភោគោ ច តាទិសោ|
    block |ហោតុ នោ អព្ភុតំ តត្ថ អាសហស្សេហិ បញ្ចហិ។|
  count |៨៧៥|
    block |សុណោហិ មេ មហារាជ វចនំ ភទ្ទមត្ថុ តេ|
    block |បញ្ចន្នំ មេ សហស្សានំ បាដិភោគោ ហិ កិត្តិម។|
  count |៨៧៦|
    block |បេត្តិកំ វា ឥណំ ហោតិ យំ វា ហោតិ សយំកតំ|
    block |កិំ ត្វំ ឯវំ ពហុំ មយ្ហំ ធនំ យាចសិ ព្រាហ្មណ។|
  count |៨៧៧|
    block |អលម្បានោ ហិ នាគេន មមំ អភិជិគីសតិ|
    block |អហំ មណ្ឌូកឆាបិយា ឌំសយិស្សាមិ ព្រាហ្មណំ។|
  count |៨៧៨|
    block |តំ ត្វំ ទដ្ឋុំ មហារាជ អជ្ជ រដ្ឋាភិវឌ្ឍន|
    block |ខត្តសង្ឃបរិព្យូឡ្ហោ និយ្យាហិ អហិទស្សនំ។|
  count |៨៧៩|
    block |នេវ តំ អតិមញ្ញាមិ សិប្បវាទេន មាណវ|
    block |អតិមត្តោសិ សិប្បេន ឧរគំ នាបចាយសិ។|
  count |៨៨០|
    block |អហម្បិ នាតិមញ្ញាមិ សិប្បវាទេន ព្រាហ្មណ|
    block |អវិសេន ច នាគេន ភុសំ វញ្ចយសេ ជនំ។|
  count |៨៨១|
    block |ឯវំ ចេតំ ជនោ ជញ្ញា យថា ជានាមិ តំ អហំ|
    block |ន ត្វំ លភសិ អាលម្ប ភុសមុដ្ឋិំ កុតោ ធនំ។|
  count |៨៨២|
    block |ខរាជិនោ ជដី ទុម្មី ទិត្តោ បរិសមាគតោ|
    block |យោ ត្វំ ឯវំ គតំ នាគំ អវិសោ អតិមញ្ញសិ។|
  count |៨៨៣|
    block |អាសជ្ជ ខោ នំ ជញ្ញាសិ បុណ្ណំ ឧគ្គស្ស តេជសោ|
    block |មញ្ញេ តំ ភស្មរាសិំវ ខិប្បមេសោ ករិស្សតិ។|
  count |៨៨៤|
    block |សិយា វិសំ សិលុត្តស្ស ទេឌ្ឌុភស្ស សិលាភុនោ|
    block |នេវ លោហិតសីសស្ស វិសំ នាគស្ស វិជ្ជតិ។|
  count |៨៨៥|
    block |សុតមេតំ អរហតំ សញ្ញតានំ តបស្សិនំ|
    block |ឥធ ទានានិ ទត្វាន សគ្គំ គច្ឆន្តិ ទាយកា|
    block |ជីវន្តោ ទេហិ ទានានិ យទិ តេ អត្ថិ ទាតវេ។|
  count |៨៨៦|
    block |អយំ នាគោ មហិទ្ធិកោ តេជស្សី ទុរតិក្កមោ|
    block |តេន តំ ឌំសយិស្សាមិ សោ តំ ភស្មំ ករិស្សតិ។|
  count |៨៨៧|
    block |មយាបេតំ សុតំ សម្ម សញ្ញតានំ តបស្សិនំ|
    block |ឥធ ទានានិ ទត្វាន សគ្គំ គច្ឆន្តិ ទាយកា|
    block |ត្វមេវ ទេហិ ជីវន្តោ យទិ តេ អត្ថិ ទាតវេ។|
  count |៨៨៨|
    block |អយំ អជមុខី នាម បុណ្ណា ឧគ្គស្ស តេជសោ|
    block |តាយ តំ ឌំសយិស្សាមិ សា តំ ភស្មំ ករិស្សតិ។|
  count |៨៨៩|
    block |យា ធីតា ធតរដ្ឋស្ស វេមាតា ភគិនី មម|
    block |សា តំ ឌំសត្វជមុខី បុណ្ណា ឧគ្គស្ស តេជសោ។|
  count |៨៩០|
    block |ឆមាយំ ចេ និសិញ្ចិស្សំ ព្រហ្មទត្ត វិជានហិ|
    block |តិណលតានិ ឱសធ្យោ ឧស្សុស្សេយ្យុំ អសំសយំ។|
  count |៨៩១|
    block |ឧទ្ធំ ចេ បាតយិស្សាមិ ព្រហ្មទត្ត វិជានហិ|
    block |សត្ត វស្សានិយំ ទេវោ ន វស្សេ ន ហិមំ បតេ។|
  count |៨៩២|
    block |ឧទកេ ចេ និសិញ្ចិស្សំ ព្រហ្មទត្ត វិជានហិ|
    block |យាវន្តោទកជា បាណា មរេយ្យុំ មច្ឆកច្ឆបា។|
  count |៨៩៣|
    block |លោក្យំ សជន្តំ ឧទកំ បយាគស្មិំ បតិដ្ឋិតំ|
    block |កោមំ អជ្ឈោហរី ភូតោ ឱគាឡ្ហំ យមុនំ នទិំ។|
  count |៨៩៤|
    block |យទេស លោកាធិបតី យសស្សី ពារាណសិំ បក្រិយ សមន្តតោ|
    block |តស្សាហ បុត្តោ ឧរគូសភស្ស សុភោគោតិ មំ ព្រាហ្មណ វេទយន្តិ។|
  count |៨៩៥|
    block |សចេ ហិ បុត្តោ ឧរគូសភស្ស កាសិស្ស រញ្ញោ អមរាធិបស្ស|
    block |មហេសក្ខោ អញ្ញតរោ បិតា តេ មច្ចេសុ មាតា បន តេ អតុល្យា|
    block |ន តាទិសោ អរហតិ ព្រាហ្មណស្ស ទាសម្បិ ឱហារិតុំ មហានុភាវោ។|
  count |៨៩៦|
    block |រុក្ខំ និស្សាយ វិជ្ឈិត្ថោ ឯណេយ្យំ បាតុមាគតំ|
    block |សោ វិទ្ធោ ទូរមចរិ សរវេគេន សីឃវា។|
  count |៨៩៧|
    block |តំ ត្វំ បតិតមទ្ទក្ខិ អរញ្ញស្មិំ ព្រហាវនេ|
    block |សមំ សកាជមាទាយ សាយំ និគ្រោធុបាគមិ។|
  count |៨៩៨|
    block |សុកសាឡិកសង្ឃុដ្ឋំ បិង្គលំ សន្ថតាយុតំ|
    block |កោកិលាភិរុទំ រម្មំ ធុវំ ហរិតសទ្ទលំ។|
  count |៨៩៩|
    block |តត្ថ តេ សោ បាតុរហុ ឥទ្ធិយា យសសា ជលំ|
    block |មហានុភាវោ ភាតា មេ កញ្ញាហិ បរិវារិតោ។|
  count |៩០០|
    block |សោ តេន បរិចិណ្ណោ ត្វំ សព្ពកាមេហិ តប្បិតោ|
    block |អទុដ្ឋស្ស តុវំ ទុព្ភិ តំ តេ វេរំ ឥធាគតំ។|
  count |៩០១|
    block |ខិប្បំ គីវំ បសារេហិ ន តេ ទស្សាមិ ជីវិតំ|
    block |ភាតុ បរិសរំ វេរំ ឆេទយិស្សាមិ តេ សិរំ។|
  count |៩០២|
    block |អជ្ឈាយកោ យាចយោគី អាហុតគ្គិ ច ព្រាហ្មណោ|
    block |ឯតេហិ តីហិ ឋានេហិ អវជ្ឈោ ហោតិ ព្រាហ្មណោ។|
  count |៩០៣|
    block |យំ បូរំ ធតរដ្ឋស្ស ឱគាឡ្ហំ យមុនំ នទិំ|
    block |ជោតតេ សព្ពសោវណ្ណំ គិរិមាហច្ច យាមុនំ។|
  count |៩០៤|
    block |តត្ថ តេ បុរិសព្យគ្ឃា សោទរិយា មម ភាតរោ|
    block |យថា តេ តត្ថ វក្ខន្តិ តថា ហេស្សសិ ព្រាហ្មណ។|
  count |៩០៥|
    block |អនិត្តរា ឥត្តរសម្បយុត្តា យញ្ញា ច វេទា ច សុភោគលោកេ|
    block |តទគ្គរយ្ហញ្ហិ វិនិន្ទមានោ ជហាតិ វិត្តញ្ច សតញ្ច ធម្មំ។|
  count |៩០៦|
    block |អជ្ឈេនមរិយា បថវិំ ជនិន្ទា វេស្សា កសិំ បារិចរិយញ្ច សុទ្ទា|
    block |ឧបាគុ បច្ចេកំ យថាបទេសំ កតាហុ ឯតេ វសិនាតិ អាហុ។|
  count |៩០៧|
    block |ធាតា វិធាតា វរុណោ កុវេរោ សោមោ យមោ ចន្ទិមា វាយុ សូរិយោ|
    block |ឯតេបិ យញ្ញំ បុថុសោ យជិត្វា អជ្ឈាយកានំ អថោ សព្ពកាមេ។|
  count |៩០៨|
    block |វិកាសិតា ចាបសតានិ បញ្ច យោ អជ្ជុនោ ពលវា ភីមសេនោ|
    block |សហស្សពាហុ អសមោ បថព្យា សោបិ តទា មាទហិ ជាតវេទំ។|
  count |៩០៩|
    block |យោ ព្រាហ្មណេ ភោជយិ ទីឃរត្តំ អន្នេន បានេន យថានុភាវំ|
    block |បសន្នចិត្តោ អនុមោទមានោ សុភោគ ទេវញ្ញតរោ អហោសិ។|
  count |៩១០|
    block |មហាសនំ ទេវមនោមវណ្ណំ យោ សប្បិនា អសក្ខិ ភោជេតុមគ្គិំ|
    block |ស យញ្ញតន្តំ វរតោ យជិត្វា ទិព្ពំ គតិំ មុចលិន្ទជ្ឈគច្ឆិ។|
  count |៩១១|
    block |មហានុភាវោ វស្សសហស្សជីវី យោ បព្ពជី ទស្សនេយ្យោ ឧឡារោ|
    block |ហិត្វា អបរិយន្តរដ្ឋំ សសេនំ រាជា ទុទីបោបិ ជគាម សគ្គំ។|
  count |៩១២|
    block |យោ សាគរន្តំ សាគរោ វិជិត្វា យូបំ សុភំ សោណ្ណមយំ ឧឡារំ|
    block |ឧស្សេសិ វេស្សានរមាទហានោ សុភោគ ទេវញ្ញតរោ អហោសិ។|
  count |៩១៣|
    block |យស្សានុភាវេន សុភោគ គង្គា បវត្តថ ទធិសន្និសិន្នំ សមុទ្ទំ|
    block |សលោមបាទោ បរិចរិយមគ្គិំ អង្គោ សហស្សក្ខបុរជ្ឈគច្ឆិ។|
  count |៩១៤|
    block |មហិទ្ធិកោ ទេវវរោ យសស្សី សេនាបតិ តិទិវេ វាសវស្ស|
    block |សោ សោមយាគេន មលំ វិហន្ត្វា សុភោគ ទេវញ្ញតរោ អហោសិ។|
  count |៩១៥|
    block |អការយិ លោកមិមំ បរញ្ច ភាគីរថិំ ហិមវន្តញ្ច គិជ្ឈំ|
    block |យោ ឥទ្ធិមា ទេវវរោ យសស្សី សោបិ តទា អាទហិ ជាតវេទំ។|
  count |៩១៦|
    block |មាលាគិរី ហិមវា យោ ច គិជ្ឈោ សុទស្សនោ និសភោ កុវេរុ|
    block |ឯតេ ច អញ្ញេ ច នគា មហន្តា ចិត្យា កតា យញ្ញករេហិ មាហុ។|
  count |៩១៧|
    block |អជ្ឈាយកំ មន្តគុណូបបន្នំ តបស្សិនំ យាចយោគោតិធាហុ|
    block |តីរេ សមុទ្ទស្សុទកំ សជន្តំ សាគរោជ្ឈោហរិ តេនបេយ្យោ។|
  count |៩១៨|
    block |អាយាគវត្ថូនិ បុថូ បថព្យា សំវិជ្ជន្តិ ព្រាហ្មណា វាសវស្ស|
    block |បុរិមំ ទិសំ បច្ឆិមំ ទក្ខិណុត្តរំ សំវិជ្ជមានា ជនយន្តិ វេទំ។|
  count |៩១៩|
    block |កលី ហិ ធីរាន កដំ មគានំ ភវន្តិ វេទជ្ឈគតានរិដ្ឋ|
    block |មរីចិធម្មំ អសមេក្ខិតត្តា មាយាគុណា នាតិវហន្តិ បញ្ញំ។|
  count |៩២០|
    block |វេទា ន តាណាយ ភវន្តិ ទស្ស មិត្តទ្ទុនោ ភូនហុនោ នរស្ស|
    block |ន តាយតេ បរិចិណ្ណោ ច អគ្គិ ទោសន្តរំ មច្ចមនរិយកម្មំ។|
  count |៩២១|
    block |សព្ពញ្ច មច្ចា សធនំ សភោគំ អាទីបិតំ ទារុ តិណេន មិស្សំ|
    block |ទហំ ន តប្បេ អសមត្ថតេជោ កោ តំ សុភិក្ខំ ទ្វិរសញ្ញុ កយិរា។|
  count |៩២២|
    block |យថាបិ ខីរំ វិបរិណាមធម្មំ ទធិ ភវិត្វា នវនីតម្បិ ហោតិ|
    block |ឯវម្បិ អគ្គិ វិបរិណាមធម្មោ តេជោ សមោរោហតី យោគយុត្តោ។|
  count |៩២៣|
    block |ន ទិស្សតី អគ្គិមនុប្បវិដ្ឋោ សុក្ខេសុ កដ្ឋេសុ នវេសុ ចាបិ|
    block |នាមត្ថមានោ អរណីនរេន នាកម្មុនា ជាយតិ ជាតវេទោ។|
  count |៩២៤|
    block |សចេ ហិ អគ្គិ អន្តរតោ វសេយ្យ សុក្ខេសុ កដ្ឋេសុ នវេសុ ចាបិ|
    block |សព្ពានិ សុស្សេយ្យុ វនានិ លោកេ សុក្ខានិ កដ្ឋានិ ច បជ្ជលេយ្យុំ។|
  count |៩២៥|
    block |ករោតិ ចេ ទារុតិណេន បុញ្ញំ ភោជំ នរោ ធូមសិខិំ បតាបវំ|
    block |អង្គារិកា លោណករា ច សូទា សរីរទាហាបិ ករេយ្យុ បុញ្ញំ។|
  count |៩២៦|
    block |អថ ចេ ហិ ឯតេ ន ករោន្តិ បុញ្ញំ អជ្ឈេនមគ្គិំ ឥធ តប្បយិត្វា|
    block |ន កោចិ លោកស្មិំ ករោតិ បុញ្ញំ ភោជំ នរោ ធូមសិខិំ បតាបវំ។|
  count |៩២៧|
    block |កថញ្ហិ លោកាបចិតោ សមានោ អមនុញ្ញគន្ធំ ពហូនំ អកន្តំ|
    block |យទេវ មច្ចា បរិវជ្ជយន្តិ តទប្បសត្ថំ ទ្វិរសញ្ញុ ភុញ្ជេ។|
  count |៩២៨|
    block |សិខិម្បិ ទេវេសុ វទន្តិ ហេកេ អាបំ មិលក្ខូ បន ទេវមាហុ|
    block |សព្ពេវ ឯតេ វិតថំ ភណន្តិ អគ្គី ន ទេវញ្ញតរោ ន ចាបោ។|
  count |៩២៩|
    block |អនិន្ទ្រិយពទ្ធមសញ្ញកាយំ វេស្សានរំ កម្មករំ បជានំ|
    block |បរិចរិយ មគ្គិំ សុគតិំ កថំ វជេ បាបានិ កម្មានិ បកុព្ពមានោ។|
  count |៩៣០|
    block |សព្ពាភិភូ តាហុធ ជីវិកត្ថា អគ្គិស្ស ព្រហ្មា បរិចារកោតិ|
    block |សព្ពានុភាវី ច វសី កិមត្ថំ អនិម្មិតោ និម្មិតំ វន្ទិតស្ស។|
  count |៩៣១|
    block |ហស្សំ អនិជ្ឈានខមំ អតច្ឆំ សក្ការហេតុ បកិរិំសុ បុព្ពេ|
    block |តេ លាភសក្ការេ អបាតុភោន្តេ សន្ធាបិតា ជន្តុភិ សន្តិធម្មំ។|
  count |៩៣២|
    block |អជ្ឈេនមរិយា បថវិំ ជនិន្ទា វេស្សា កសិំ បារិចរិយញ្ច សុទ្ទា|
    block |ឧបាគុ បច្ចេកំ យថាបទេសំ កតាហុ ឯតេ វសិនាតិ អាហុ។|
  count |៩៣៣|
    block |ឯតញ្ច សច្ចំ វចនំ ភវេយ្យ យថា ឥទំ ភាសិតំ ព្រាហ្មណេហិ|
    block |នាខត្តិយោ ជាតុ លភេថ រជ្ជំ នាព្រាហ្មណោ មន្តបទានិ សិក្ខេ|
    block |នាញ្ញត្រ វេស្សេហិ កសិំ ករេយ្យ សុទ្ទោ ន មុច្ចេ បរបេសនាយ។|
  count |៩៣៤|
    block |យស្មា ច ឯតំ វចនំ អភូតំ មុសាវិមេ ឱទរិយា ភណន្តិ|
    block |តទប្បបញ្ញា អភិសទ្ទហន្តិ បស្សន្តិ តំ បណ្ឌិតា អត្តនាវ។|
  count |៩៣៥|
    block |ខត្យា ហិ វេស្សានំ ពលិំ ហរន្តិ អាទាយ សត្ថានិ ចរន្តិ ព្រាហ្មណា|
    block |តំ តាទិសំ សង្ខុភិតំ បភិន្នំ កស្មា ព្រហ្មា នុជ្ជុ ករោតិ លោកំ។|
  count |៩៣៦|
    block |សចេ ហិ សោ ឥស្សរោ សព្ពលោកេ ព្រហ្មា ពហូភូតបតី បជានំ|
    block |កិំ សព្ពលោកំ វិទហី អលក្ខិំ កិំ សព្ពលោកំ ន សុខិំ អកាសិ។|
  count |៩៣៧|
    block |សចេ ហិ សោ ឥស្សរោ សព្ពលោកេ ព្រហ្មា ពហូភូតបតី បជានំ|
    block |មាយា មុសាវជ្ជមទេន ចាបិ លោកំ អធម្មេន កិមត្ថមការិ។|
  count |៩៣៨|
    block |សចេ ហិ សោ ឥស្សរោ សព្ពលោកេ ព្រហ្មា ពហូភូតបតី បជានំ|
    block |អធម្មិកោ ភូតបតី អរិដ្ឋ ធម្មេ សតិ យោ វិទហី អធម្មំ។|
  count |៩៣៩|
    block |កីដា បដង្គា ឧរគា ច ភេកា ហន្ត្វា កិមី សុជ្ឈតិ មក្ខិកា ច|
    block |ឯតេបិ ធម្មា អនរិយរូបា កម្ពោជកានំ វិតថា ពហូនំ។|
  count |៩៤០|
    block |សចេ ហិ សោ សុជ្ឈតិ យោ ហនាតិ ហតោបិ សោ សគ្គមុបេតិ ឋានំ|
    block |ភោវាទិ ភោវាទិន មារយេយ្យុំ យេ ចាបិ តេសំ អភិសទ្ទហេយ្យុំ។|
  count |៩៤១|
    block |នេវ មិគា ន បសូ នោបិ គាវោ អាយាចន្តិ អត្តវធាយ កេចិ|
    block |វិប្ផន្ទមានេ ឥធ ជីវិកត្ថា យញ្ញេសុ បាណេ បសុមារភន្តិ។|
  count |៩៤២|
    block |យូបុស្សនេ បសុពន្ធេ ច ពាលា ចិត្តេហិ វណ្ណេហិ មុខំ នយន្តិ|
    block |អយំ តេ យូបោ កាមទុហោ បរត្ថ ភវិស្សតិ សស្សតោ សម្បរាយេ។|
  count |៩៤៣|
    block |សចេ ច យូបេ មណិសង្ខមុត្តំ ធញ្ញំ ធនំ រជតំ ជាតរូបំ|
    block |សុក្ខេសុ កដ្ឋេសុ នវេសុ ចាបិ សចេ ទុហេ តិទិវេ សព្ពកាមេ|
    block |តេវិជ្ជសង្ឃាវ បុថូ យជេយ្យុំ អព្រាហ្មណំ កញ្ចិ ន យាជយេយ្យុំ។|
  count |៩៤៤|
    block |កុតោ ច យូបេ មណិសង្ខមុត្តំ ធញ្ញំ ធនំ រជតំ ជាតរូបំ|
    block |សុក្ខេសុ កដ្ឋេសុ នវេសុ ចាបិ កុតោ ទុហេ តិទិវេ សព្ពកាមេ។|
  count |៩៤៥|
    block |សឋា ច លុទ្ទា ច បលុទ្ធពាលា ចិត្តេហិ វណ្ណេហិ មុខំ នយន្តិ|
    block |អាទាយ អគ្គិំ មម ទេហិ វិត្តំ តតោ សុខី ហោហិសិ សព្ពកាមេ។|
  count |៩៤៦|
    block |តមគ្គិហុត្តំ សរណំ បវិស្ស ចិត្តេហិ វណ្ណេហិ មុខំ នយន្តិ|
    block |ឱរោបយិត្វា កេសមស្សុំ នខញ្ច វេទេហិ វិត្តំ អតិគាឡ្ហយន្តិ។|
  count |៩៤៧|
    block |កាកា ឧលូកំវ រហោ លភិត្វា ឯកំ សមានំ ពហុកា សមេច្ច|
    block |អន្នានិ ភុត្វា កុហកា កុហិត្វា មុណ្ឌំ ករិត្វា យញ្ញបថោស្សជន្តិ។|
  count |៩៤៨|
    block |ឯវញ្ហិ សោ វញ្ចិតោ ព្រាហ្មណេហិ ឯកោ សមានោ ពហុកា សមេច្ច|
    block |តេ យោគយោគេន វិលុម្បមានា ទិដ្ឋំ អទិដ្ឋេន ធនំ ហរន្តិ។|
  count |៩៤៩|
    block |អកាសិយា រាជូហិវានុសិដ្ឋា តទស្ស អាទាយ ធនំ ហរន្តិ|
    block |តេ តាទិសា ចោរសមា អសន្តា វជ្ឈា ន ហញ្ញន្តិ អរិដ្ឋ លោកេ។|
  count |៩៥០|
    block |ឥន្ទស្ស ពាហារសិ ទក្ខិណាតិ យញ្ញេសុ ឆិន្ទន្តិ បលាសយដ្ឋិំ|
    block |តំ ចេបិ សច្ចំ មឃវា ឆិន្នពាហុ កេនស្ស ឥន្ទោ អសុរេ ជិនាតិ។|
  count |៩៥១|
    block |តញ្ចេវ តុច្ឆំ មឃវា សមង្គី ហន្តា អវជ្ឈោ បរមោ ស ទេវោ|
    block |មន្តា ឥមេ ព្រាហ្មណា តុច្ឆរូបា សន្ទិដ្ឋិកា វញ្ចនា ឯស លោកេ។|
  count |៩៥២|
    block |មាលាគិរិ ហិមវា យោ ច គិជ្ឈោ សុទស្សនោ និសភោ កុវេរុ|
    block |ឯតេ ច អញ្ញេ ច នគា មហន្តា ចិត្យា កតា យញ្ញករេហិ មាហុ។|
  count |៩៥៣|
    block |យថាបការានិ ហិ ឥដ្ឋកានិ ចិត្យា កតា យញ្ញករេហិ មាហុ|
    block |ន បព្ពតា ហោន្តិ តថាបការា អញ្ញា ទិសា អចលា តិដ្ឋសេលា។|
  count |៩៥៤|
    block |ន ឥដ្ឋកា ហោន្តិ សិលា ចិរេន ន តត្ថ សញ្ជាយតិ អយោ ន លោហំ|
    block |យញ្ញញ្ច ឯតំ បរិវណ្ណយន្តា ចិត្យា កតា យញ្ញករេហិ មាហុ។|
  count |៩៥៥|
    block |អជ្ឈាយកំ មន្តគុណូបបន្នំ តបស្សិនំ យាចយោគោតិធាហុ|
    block |តីរេ សមុទ្ទស្សុទកំ សជន្តំ តំ សាគរោជ្ឈោហរិ តេនបេយ្យោ។|
  count |៩៥៦|
    block |បរោសហស្សម្បិ សមន្តវេទេ មន្តូបបន្នេ នទិយោ វហន្តិ|
    block |ន តេន ព្យាបន្នរសូទកា ន កស្មា សមុទ្ទោ អតុលោ អបេយ្យោ។|
  count |៩៥៧|
    block |យេ កេចិ កូបា ឥធ ជីវលោកេ លោណូទកា កូបខណេហិ ខាតា|
    block |ន ព្រាហ្មណជ្ឈោហរណេន តេសុ អាបោ អបេយ្យោ ទ្វិរសញ្ញុ មាហុ។|
  count |៩៥៨|
    block |បុរេ បុរត្ថា កា កស្ស ភរិយា មនោ មនុស្សំ អជនេសិ បុព្ពេ|
    block |តេនាបិ ធម្មេន ន កោចិ ហីនោ ឯវម្បិ វោស្សគ្គវិភង្គមាហុ។|
  count |៩៥៩|
    block |ចណ្ឌាលបុត្តោបិ អធិច្ច វេទេ ភាសេយ្យ មន្តេ កុសលោ មតីមា|
    block |ន តស្ស មុទ្ធាបិ ផលេយ្យ សត្តធា មន្តា ឥមេ អត្តវធាយ កតា។|
  count |៩៦០|
    block |វាចាកតា គិទ្ធិកតា គហីតា ទុម្មោចយា កព្យបថានុបន្នា|
    block |ពាលាន ចិត្តំ វិសមេ និវិដ្ឋំ តទប្បបញ្ញា អភិសទ្ទហន្តិ។|
  count |៩៦១|
    block |សីហស្ស ព្យគ្ឃស្ស ច ទីបិនោ ច ន វិជ្ជតី បោរិសិយំពលេន|
    block |មនុស្សភាវោ ច គវំវ បេក្ខោ ជាតី ហិ តេសំ អសមា សមានា។|
  count |៩៦២|
    block |សចេ ច រាជា បថវិំ វិជិត្វា សជីវវា អស្សវបារិសជ្ជោ|
    block |សយមេវ សោ សត្តុសង្ឃំ វិជេយ្យ តស្សប្បជា និច្ចសុខី ភវេយ្យ។|
  count |៩៦៣|
    block |ខត្តិយមន្តា ច តយោ ច វេទា អត្ថេន ឯតេ សមកា ភវន្តិ|
    block |តេសញ្ច អត្ថំ អវិនិច្ឆិនិត្វា ន ពុជ្ឈតី ឱឃបថំវ ឆន្នំ។|
  count |៩៦៤|
    block |ខត្តិយមន្តា ច តយោ ច វេទា អត្ថេន ឯតេ សមកា ភវន្តិ|
    block |លាភោ អលាភោ អយសោ យសោ ច សព្ពេវ តេសំ ចតុន្នញ្ច ធម្មា។|
  count |៩៦៥|
    block |យថាបិ ឥព្ភា ធនធញ្ញហេតុ កម្មានិ ករោន្តិ បុថូ បថព្យា|
    block |តេវិជ្ជសង្ឃា ច តថេវ អជ្ជ កម្មានិ ករោន្តិ បុថូ បថព្យា។|
  count |៩៦៦|
    block |ឥព្ភេហិ យេ តេ សមកា ភវន្តិ និច្ចុស្សុកា កាមគុណេសុ យុត្តា|
    block |កម្មានិ ករោន្តិ បុថូ បថព្យា តទប្បបញ្ញា ទ្វិរសញ្ញុរា តេ។|
  count |៩៦៧|
    block |កស្ស ភេរី មុទិង្គា ច សង្ខាបណវទិន្ទិមា|
    block |បុរតោ បដិបន្នានិ ហាសយន្តា រថេសភំ។|
  count |៩៦៨|
    block |កស្ស កញ្ចនបដ្ដេន បុថុនា វិជ្ជុវណ្ណិនា|
    block |យុវា កលាបសន្នទ្ធោ កោ ឯតិ សិរិយា ជលំ។|
  count |៩៦៩|
    block |ឧក្កាមុខបហដ្ឋំវ ខទិរង្គារសន្និភំ|
    block |មុខញ្ច រុចិរា ភាតិ កោ ឯតិ សិរិយា ជលំ។|
  count |៩៧០|
    block |កស្ស ជម្ពោនទំ ឆត្តំ សសលាកំ មនោរមំ|
    block |អាទិច្ចរំសាវរណំ កោ ឯតិ សិរិយា ជលំ។|
  count |៩៧១|
    block |កស្ស អង្គំ បរិគ្គយ្ហ វាឡពីជនិមុត្តមំ|
    block |ឧភតោ វរបុញ្ញស្ស មុទ្ធនិ ឧបរូបរិ។|
  count |៩៧២|
    block |កស្ស បេខុណហត្ថានិ ចិត្រានិ ច មុទូនិ ច|
    block |កញ្ចនមណិទណ្ឌានិ ចរន្តិ ទុភតោ មុខំ។|
  count |៩៧៣|
    block |ខទិរង្គារវណ្ណាភា ឧក្កាមុខបហំសិតា|
    block |កស្សេតេ កុណ្ឌលា វគ្គូ សោភន្តិ ទុភតោ មុខំ។|
  count |៩៧៤|
    block |កស្ស វាតេន ឆុបិតា និទ្ធន្តា មុទុកាឡកា|
    block |សោភយន្តិ នលាដន្តំ នភា វិជ្ជុរិវុគ្គតា។|
  count |៩៧៥|
    block |កស្ស ឯតានិ អក្ខីនិ អាយតានិ បុថូនិ ច|
    block |កោ សោភតិ វិសាលក្ខោ កស្សេតំ ឧណ្ណជំ មុខំ។|
  count |៩៧៦|
    block |កស្សេតេ លបនជាតា សុទ្ធា សង្ខវរូបមា|
    block |ភាសមានស្ស សោភន្តិ ទន្តា កុប្បិលសាទិសា។|
  count |៩៧៧|
    block |កស្ស លាខារសសមា ហត្ថបាទា សុខេធិតា|
    block |កោ សោ ពិម្ពោដ្ឋសម្បន្នោ ទិវា សូរិយោវ ភាសតិ។|
  count |៩៧៨|
    block |ហិមច្ចយេ ហិមវតិ មហាសាលោវ បុប្ផិតោ|
    block |កោ សោ ឱទាតបាវារោ ជយំ ឥន្ទោវ សោភតិ។|
  count |៩៧៩|
    block |សុវណ្ណបីឡកាកិណ្ណំ មណិទណ្ឌវិចិត្តកំ|
    block |កោ សោ បរិសមោគយ្ហ ឦសំ ខគ្គំ បមុញ្ចតិ។|
  count |៩៨០|
    block |សុវណ្ណវិកតា ចិត្តា សុកតា ចិត្តសិព្ពនា|
    block |កោ សោ ឱមុញ្ចតេ បាទា នមោ កត្វា មហេសិនោ។|
  count |៩៨១|
    block |ធតរដ្ឋា ហិ តេ នាគា ឥទ្ធិមន្តោ យសស្សិនោ|
    block |សមុទ្ទជាយ ឧប្បន្នា នាគា ឯតេ មហិទ្ធិកាតិ។|
  stand |ភូរិទត្តជាតកំ ឆដ្ឋំ។|
  count |  |
  block |៥៤៤។ ចន្ទកុមារជាតកំ ៧|
  count |៩៨២|
    block |រាជាសិ លុទ្ទកម្មោ ឯករាជា បុប្ផវតីយា|
    block |សោ បុច្ឆិ ព្រហ្មពន្ធុំ ខណ្ឌហាលំ បុរោហិតំ មូឡ្ហំ។|
  count |៩៨៣|
    block |សគ្គាន មគ្គមាចិក្ខ ត្វំសិ ព្រាហ្មណ ធម្មវិនយកុសលោ|
    block |យថា ឥតោ វជន្តិ សុគតិំ នរា បុញ្ញានិ កត្វាន។|
  count |៩៨៤|
    block |អតិទានំ ទទិត្វាន អវជ្ឈេ ទេវ ឃាតេត្វា|
    block |ឯវំ វជន្តិ សុគតិំ នរា បុញ្ញានិ កត្វាន។|
  count |៩៨៥|
    block |កិំ បន តំ អតិទានំ កេ ច អវជ្ឈា ឥមស្មិ លោកស្មិំ|
    block |ឯតញ្ច ខោ នោ អក្ខាហិ យជិស្សាមិ ទទាមិ ទានានិ។|
  count |៩៨៦|
    block |បុត្តេហិ ទេវ យជិតព្ពំ មហេសីហិ នេគមេហិ ច|
    block |ឧសភេហិ អាជានិយេហិ ចតូហិ សព្ពចតុក្កេន ទេវ យជិតព្ពំ។|
  count |៩៨៧|
    block |តំ សុត្វា អន្តេបុរេ កុមារា មហេសិយោ ច ហញ្ញន្តុ|
    block |ឯកោ អហោសិ និគ្ឃោសោ ភិស្មា អច្ចុគ្គតោ សទ្ទោ។|
  count |៩៨៨|
    block |គច្ឆថ វទេថ កុមារេ ចន្ទំ សូរិយញ្ច ភទ្ទសេនញ្ច|
    block |សូរញ្ច វាមគោត្តញ្ច បចុរា កិរ ហោថ យញ្ញត្ថាយ។|
  count |៩៨៩|
    block |កុមារិយោបិ វទេថ ឧបសេនំ កោកិលញ្ច មុទិតញ្ច|
    block |នន្ទញ្ចាបិ កុមារិំ បចុរា កិរ ហោថ យញ្ញត្ថាយ។|
  count |៩៩០|
    block |វិជយម្បិ មយ្ហំ មហេសិំ ឯរាវតិំ កេសិនិំ សុនន្ទញ្ច|
    block |លក្ខណវរូបបន្នា បចុរា កិរ ហោថ យញ្ញត្ថាយ។|
  count |៩៩១|
    block |គហបតយោ ច វទេថ បុណ្ណមុខំ ភទ្ទិយំ សិង្គាលញ្ច|
    block |វឌ្ឍញ្ចាបិ គហបតិំ បចុរា កិរ ហោថ យញ្ញត្ថាយ។|
  count |៩៩២|
    block |តេ តត្ថ គហបតយោ អវោចិសុំ សមាគតា បុត្តទារបរិកិណ្ណា|
    block |សព្ពេវ សិខិនោ ទេវ ករោហិ អថ វា នោ ទាសេ សាវេហិ។|
  count |៩៩៣|
    block |អភយំករម្បិ មេ ហត្ថិំ នាឡាគិរិំ អច្ចុគ្គតំ វរុណទន្តំ|
    block |អានេថ ខោ នេ ខិប្បំ យញ្ញត្ថាយ ភវិស្សន្តិ។|
  count |៩៩៤|
    block |អស្សរតនម្បិ កេសិំ សុរាមុខំ បុណ្ណកំ វិនតកញ្ច|
    block |អានេថ ខោ នេ ខិប្បំ យញ្ញត្ថាយ ភវិស្សន្តិ។|
  count |៩៩៥|
    block |ឧសភម្បិ យូថបតិំ អនោជំ និសភំ គវម្បតិំ តេបិ មយ្ហំ អានេថ|
    block |សមូហ ករោន្តុ សព្ពំ យជិស្សាមិ ទទាមិ ទានានិ។|
  count |៩៩៦|
    block |សព្ពំ បដិយាទេថ យញ្ញំ បន ឧគ្គតម្ហិ សូរិយម្ហិ|
    block |អាណាបេថ ច កុមារេ អភិរមន្តុ ឥមំ រត្តិំ។|
  count |៩៩៧|
    block |សព្ពំ ឧបដ្ឋបេថ យញ្ញំ បន ឧគ្គតម្ហិ សូរិយម្ហិ|
    block |វទេថ ទានិ កុមារេ អជ្ជ ខោ បច្ឆិមា រត្តិ។|
  count |៩៩៨|
    block |តំតំ មាតា អវច រោទន្តី អាគន្ត្វា វិមានតោ|
    block |យញ្ញោ កិរ តេ បុត្ត ភវិស្សតិ ចតូហិ បុត្តេហិ។|
  count |៩៩៩|
    block |សព្ពេបិ មយ្ហំ បុត្តា ចត្តា ចន្ទស្មិំ ហញ្ញមានស្មិំ|
    block |បុត្តេហិ យញ្ញំ យជិត្វាន សុគតិំ សគ្គំ គមិស្សាមិ។|
  count |១០០០|
    block |មា តំ បុត្ត សទ្ទហេសិ សុគតិ កិរ ហោតិ បុត្តយញ្ញេន|
    block |និរយានេសោ មគ្គោ នេសោ មគ្គោ ហិ សគ្គានំ។|
  count |១០០១|
    block |ទានានិ ទេហិ កោណ្ឌញ្ញ អហិំសា សព្ពភូតភព្យានំ|
    block |ឯស មគ្គោ សុគតិយា ន ច មគ្គោ បុត្តយញ្ញេន។|
  count |១០០២|
    block |អាចរិយានំ វចនា ឃាតេស្សំ ចន្ទញ្ច សូរិយញ្ច|
    block |បុត្តេហិ យញ្ញំ យជិត្វាន ទុច្ចជេហិ សុគតិំ សគ្គំ គមិស្សាមិ។|
  count |១០០៣|
    block |តំតំ បិតាបិ អវច វសវត្តី ឱរសំ សកំ បុត្តំ|
    block |យញ្ញោ កិរ តេ បុត្ត ភវិស្សតិ ចតូហិ បុត្តេហិ។|
  count |១០០៤|
    block |សព្ពេបិ មយ្ហំ បុត្តា ចត្តា ចន្ទស្មិំ ហញ្ញមានស្មិំ|
    block |បុត្តេហិ យញ្ញំ យជិត្វាន សុគតិំ សគ្គំ គមិស្សាមិ។|
  count |១០០៥|
    block |មា តំ បុត្ត សទ្ទហេសិ សុគតិ កិរ ហោតិ បុត្តយញ្ញេន|
    block |និរយានេសោ មគ្គោ នេសោ មគ្គោ ហិ សគ្គានំ។|
  count |១០០៦|
    block |ទានានិ ទេហិ កោណ្ឌញ្ញ អហិំសា សព្ពភូតភព្យានំ|
    block |ឯស មគ្គោ សុគតិយា ន ច មគ្គោ បុត្តយញ្ញេន។|
  count |១០០៧|
    block |អាចរិយានំ វចនា ឃាតេស្សំ ចន្ទញ្ច សូរិយញ្ច|
    block |បុត្តេហិ យញ្ញំ យជិត្វាន ទុច្ចជេហិ សុគតិំ សគ្គំ គមិស្សាមិ។|
  count |១០០៨|
    block |ទានានិ ទេហិ កោណ្ឌញ្ញ អហិំសា សព្ពភូតភព្យានំ|
    block |បុត្តបរិវុតោ តុវំ រដ្ឋំ ជនបទញ្ច បាលេហិ។|
  count |១០០៩|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |អបិ និគឡពន្ធកាបិ ហត្ថី អស្សេ ច បាលេម។|
  count |១០១០|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |អបិ និគឡពន្ធកាបិ ហត្ថិឆកណានិ ឧជ្ឈេម។|
  count |១០១១|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |អបិ និគឡពន្ធកាបិ អស្សឆកណានិ ឧជ្ឈេម។|
  count |១០១២|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |យស្ស ហោន្តិ តវ កាមា អបិ រដ្ឋា បព្ពាជិតា|
    block |ភិក្ខាចរិយំ ចរិស្សាម។|
  count |១០១៣|
    block |ទុក្ខំ ខោ មេ ជនយថ វិលបន្តា ជីវិតស្ស កាមា ហិ|
    block |មុញ្ចេថ ទានិ កុមារេ អលម្បិ មេ ហោតុ បុត្តយញ្ញេន។|
  count |១០១៤|
    block |បុព្ពេវ ខោសិ មេ វុត្តោ ទុក្ករំ ទុរភិសម្ភវញ្ចេតំ|
    block |អថ នោ ឧបក្ខដស្ស យញ្ញស្ស កស្មា ករោសិ វិក្ខេបំ។|
  count |១០១៥|
    block |សព្ពេ វជន្តិ សុគតិំ យេ យជន្តិ យេបិ យាជេន្តិ|
    block |យេ ចាបិ អនុមោទន្តិ យជន្តានំ ឯទិសំ មហាយញ្ញំ។|
  count |១០១៦|
    block |អថ កិស្ស ជនោ បុព្ពេ សោត្ថានំ ព្រាហ្មណេ អវាចេសិ|
    block |អថ នោ អការណស្មា យញ្ញត្ថាយ ទេវ ឃាតេសិ។|
  count |១០១៧|
    block |បុព្ពេវ នោ ទហរកាលេ ន ហនេសិ ន ឃាតេសិ|
    block |ទហរម្ហា យោព្ពនំ បត្តា អទូសកា តាត ហញ្ញាម។|
  count |១០១៨|
    block |ហត្ថិគតេ អស្សគតេ សន្នទ្ធេ បស្ស នោ មហារាជ|
    block |យុទ្ធេ វា យុជ្ឈមានេ វា ន ហិ មាទិសា សូរា ហោន្តិ យញ្ញត្ថាយ។|
  count |១០១៩|
    block |បច្ចន្តេ វាបិ កុបិតេ អដវីសុ វា មាទិសេ និយោជេន្តិ|
    block |អថ នោ អការណស្មា អភូមិយំ តាត ហញ្ញាម។|
  count |១០២០|
    block |យាបិ ហិ តា សកុណិយោ វសន្តិ តិណឃរានិ កត្វាន|
    block |តាសម្បិ បិយា បុត្តា អថ នោ ត្វំ ទេវ ឃាតេសិ។|
  count |១០២១|
    block |មា តស្ស សទ្ទហេសិ ន មំ ខណ្ឌហាលោ ឃាតេយ្យ|
    block |មមញ្ហិ សោ ឃាតេត្វាន អនន្តរា តម្បិ ទេវ ឃាតេយ្យ។|
  count |១០២២|
    block |គាមវរំ និគមវរំ ទទន្តិ ភោគម្បិស្ស មហារាជ|
    block |អថគ្គបិណ្ឌិកាបិ កុលេ កុលេ ហេតេ ភុញ្ជន្តិ។|
  count |១០២៣|
    block |តេសម្បិ តាទិសានំ ឥច្ឆន្តិ ទុព្ភិតុំ មហារាជ|
    block |យេភុយ្យេន ឯតេ អកតញ្ញុនោ ព្រាហ្មណា ទេវ។|
  count |១០២៤|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |អបិ និគឡពន្ធកាបិ ហត្ថី អស្សេ ច បាលេម។|
  count |១០២៥|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |អបិ និគឡពន្ធកាបិ ហត្ថិឆកណានិ ឧជ្ឈេម។|
  count |១០២៦|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |អបិ និគឡពន្ធកាបិ អស្សឆកណានិ ឧជ្ឈេម។|
  count |១០២៧|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |យស្ស ហោន្តិ តវ កាមា អបិ រដ្ឋា បព្ពាជិតា|
    block |ភិក្ខាចរិយំ ចរិស្សាម។|
  count |១០២៨|
    block |ទុក្ខំ ខោ មេ ជនយថ វិលបន្តា ជីវិតស្ស កាមា ហិ|
    block |មុញ្ចេថ ទានិ កុមារេ អលម្បិ មេ ហោតុ បុត្តយញ្ញេន។|
  count |១០២៩|
    block |បុព្ពេវ ខោសិ មេ វុត្តោ ទុក្ករំ ទុរភិសម្ភវញ្ចេតំ|
    block |អថ នោ ឧបក្ខដស្ស យញ្ញស្ស កស្មា ករោសិ វិក្ខេបំ។|
  count |១០៣០|
    block |សព្ពេ វជន្តិ សុគតិំ យេ យជន្តិ យេបិ យាជេន្តិ|
    block |យេ ចាបិ អនុមោទន្តិ យជន្តានំ ឯទិសំ មហាយញ្ញំ។|
  count |១០៣១|
    block |យទិ កិរ យជិត្វា បុត្តេហិ ទេវលោកំ ឥតោ ចុតា យន្តិ|
    block |ព្រាហ្មណោ តាវ យជតុ បច្ឆាបិ យជសិ តុវំ រាជា។|
  count |១០៣២|
    block |យទិ កិរ យជិត្វា បុត្តេហិ ទេវលោកំ ឥតោ ចុតា យន្តិ|
    block |ឯស្វេវ ខណ្ឌហាលោ យជតំ សកេហិ បុត្តេហិ។|
  count |១០៣៣|
    block |ឯវំ ជានន្តោ ខណ្ឌហាលោ កិំ បុត្តកេ ន ឃាតេសិ|
    block |សព្ពញ្ច ញាតិជនំ អត្តានញ្ច ន ឃាតេសិ។|
  count |១០៣៤|
    block |សព្ពេ វជន្តិ និរយំ យេ យជន្តិ យេបិ យាជេន្តិ|
    block |យេ ចាបិ អនុមោទន្តិ យជន្តានំ ឯទិសំ មហាយញ្ញំ។|
  count |១០៣៥|
    block |សចេ ហិ សោ សុជ្ឈតិ យោ ហនាតិ ហតោបិ សោ សគ្គមុបេតិ ឋានំ|
    block |ភោវាទិ ភោវាទិន មារយេយ្យុំ យេ ចាបិ តេសំ អភិសទ្ទហេយ្យុំ។|
  count |១០៣៦|
    block |កថញ្ច កិរ បុត្តកាមាយោ គហបតយោ ឃរណិយោ ច|
    block |នគរម្ហិ ន ឧបរវន្តិ រាជានំ មា ឃាតយិ ឱរសំ បុត្តំ។|
  count |១០៣៧|
    block |កថញ្ច កិរ បុត្តកាមាយោ គហបតយោ ឃរណិយោ ច|
    block |នគរម្ហិ ន ឧបរវន្តិ រាជានំ មា ឃាតយិ អត្រជំ បុត្តំ។|
  count |១០៣៨|
    block |រញ្ញោ ចម្ហិ អត្ថកាមោ ហិតោ ច សព្ពជនបទស្ស|
    block |ន កោចិ អស្ស បដិឃំ មយា ជានបទោ ន បវេទេតិ។|
  count |១០៣៩|
    block |គច្ឆថ វោ ឃរណិយោ តាតញ្ច វទេថ ខណ្ឌហាលញ្ច|
    block |មា ឃាតេថ កុមារេ អទូសកេ សីហសង្កាសេ។|
  count |១០៤០|
    block |គច្ឆថ វោ ឃរណិយោ តាតញ្ច វទេថ ខណ្ឌហាលញ្ច|
    block |មា ឃាតេថ កុមារេ អបេក្ខិតេ សព្ពលោកស្ស។|
  count |១០៤១|
    block |យំ នូនាហំ ជាយេយ្យំ រថការកុលេសុ វា|
    block |បុក្កុសកុលេសុ វា វេស្សេសុ វា ជាយេយ្យំ|
    block |ន ហជ្ជ មំ រាជ យញ្ញេ ឃាតេយ្យ។|
  count |១០៤២|
    block |សព្ពា សីមន្តិនិយោ គច្ឆថ អយ្យស្ស ខណ្ឌហាលស្ស|
    block |បាទេសុ និបតថ អបរាធាហំ ន បស្សាមិ។|
  count |១០៤៣|
    block |សព្ពា សីមន្តិនិយោ គច្ឆថ អយ្យស្ស ខណ្ឌហាលស្ស|
    block |បាទេសុ និបតថ កិន្តេ ភន្តេ មយំ អទូសេម។|
  count |១០៤៤|
    block |កបណា វិលបតិ សេលា ទិស្វាន ភាតរេ ឧបនីតត្តេ|
    block |យញ្ញោ កិរ មេ ឧក្ខិបិតោ តាតេន សគ្គកាមេន។|
  count |១០៤៥|
    block |អាវត្តិ បរិវត្តិ ច វសុលោ សម្មុខា រញ្ញោ|
    block |មា នោ បិតរំ អវធិ ទហរម្ហា យោព្ពនំ បត្តា។|
  count |១០៤៦|
    block |ឯសោ តេ វសុល បិតា សមេហិ បិតរា សហ|
    block |ទុក្ខំ ខោ មេ ជនយសិ វិលបន្តោ អន្តេបុរស្មិំ|
    block |មុញ្ចេថ ទានិ កុមារេ អលម្បិ មេ ហោតុ បុត្តយញ្ញេន។|
  count |១០៤៧|
    block |បុព្ពេវ ខោសិ មេ វុត្តោ ទុក្ករំ ទុរភិសម្ភវញ្ចេតំ|
    block |អថ នោ ឧបក្ខដស្ស យញ្ញស្ស កស្មា ករោសិ វិក្ខេបំ។|
  count |១០៤៨|
    block |សព្ពេ វជន្តិ សុគតិំ យេ យជន្តិ យេបិ យាជេន្តិ|
    block |យេ ចាបិ អនុមោទន្តិ យជន្តានំ ឯទិសំ មហាយញ្ញំ។|
  count |១០៤៩|
    block |សព្ពរតនស្ស យញ្ញោ ឧបក្ខដោ ឯករាជ តវ បដិយត្តោ|
    block |អភិនិក្ខមស្សុ ទេវ សគ្គំ គតោ ត្វំ បមោទិស្សសិ។|
  count |១០៥០|
    block |ទហរា សត្តសតា ឯតា ចន្ទកុមារស្ស ភរិយាយោ|
    block |កេសេ បកិរិត្វាន រោទន្តិយោ មគ្គមនុយាយិំសុ។|
  count |១០៥១|
    block |អបរា បន សោកេន និក្ខន្តា នន្ទនេ វិយ ទេវា|
    block |កេសេ បកិរិត្វាន រោទន្តិយោ មគ្គមនុយាយិំសុ។|
  count |១០៥២|
    block |កាសិកសុចិវត្ថធរា កុណ្ឌលិនោ អគលុចន្ទនវិលិត្តា|
    block |និយ្យន្តិ ចន្ទសូរិយា យញ្ញត្ថាយ ឯករាជស្ស។|
  count |១០៥៣|
    block |កាសិកសុចិវត្ថធរា កុណ្ឌលិនោ អគលុចន្ទនវិលិត្តា|
    block |និយ្យន្តិ ចន្ទសូរិយា មាតុ កត្វា ហទយសោកំ។|
  count |១០៥៤|
    block |កាសិកសុចិវត្ថធរា កុណ្ឌលិនោ អគលុចន្ទនវិលិត្តា|
    block |និយ្យន្តិ ចន្ទសូរិយា ជនស្ស កត្វា ហទយសោកំ។|
  count |១០៥៥|
    block |មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា|
    block |និយ្យន្តិ ចន្ទសូរិយា យញ្ញត្ថាយ ឯករាជស្ស។|
  count |១០៥៦|
    block |មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា|
    block |និយ្យន្តិ ចន្ទសូរិយា មាតុ កត្វា ហទយសោកំ។|
  count |១០៥៧|
    block |មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា|
    block |និយ្យន្តិ ចន្ទសូរិយា ជនស្ស កត្វា ហទយសោកំ។|
  count |១០៥៨|
    block |យស្សុ បុព្ពេ ហត្ថិវរធុរគតេ ហត្ថីហិ អនុវជន្តិ|
    block |ត្យជ្ជ ចន្ទសូរិយា ឧភោវ បត្តិកា យន្តិ។|
  count |១០៥៩|
    block |យស្សុ បុព្ពេ អស្សវរធុរគតេ អស្សេហិ អនុវជន្តិ|
    block |ត្យជ្ជ ចន្ទសូរិយា ឧភោវ បត្តិកា យន្តិ។|
  count |១០៦០|
    block |យស្សុ បុព្ពេ រថវរធុរគតេ រថេហិ អនុវជន្តិ|
    block |ត្យជ្ជ ចន្ទសូរិយា ឧភោវ បត្តិកា យន្តិ។|
  count |១០៦១|
    block |យេហិស្សុ បុព្ពេ នីយិំសុ តបនីយកប្បនេហិ តុរង្គេហិ|
    block |ត្យជ្ជ ចន្ទសូរិយា ឧភោវ បត្តិកា យន្តិ។|
  count |១០៦២|
    block |យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា|
    block |យជតេត្ថ ឯករាជា សម្មូឡ្ហោ ចតូហិ បុត្តេហិ។|
  count |១០៦៣|
    block |យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា|
    block |យជតេត្ថ ឯករាជា សម្មូឡ្ហោ ចតូហិ កញ្ញាហិ។|
  count |១០៦៤|
    block |យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា|
    block |យជតេត្ថ ឯករាជា សម្មូឡ្ហោ ចតូហិ មហេសីហិ។|
  count |១០៦៥|
    block |យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា|
    block |យជតេត្ថ ឯករាជា សម្មូឡ្ហោ ចតូហិ គហបតីហិ។|
  count |១០៦៦|
    block |យទិ សកុណិ មំសមិច្ឆសិ ឌយស្សុ បុព្ពេ បុប្ផវតិយា|
    block |យជតេត្ថ ឯករាជា សម្មូឡ្ហោ ចតូហិ ហត្ថីហិ។|
  count |១០៦៧|
    block |យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា|
    block |យជតេត្ថ ឯករាជា សម្មូឡ្ហោ ចតូហិ អស្សេហិ។|
  count |១០៦៨|
    block |យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា|
    block |យជតេត្ថ ឯករាជា សម្មូឡ្ហោ ចតូហិ ឧសភេហិ។|
  count |១០៦៩|
    block |យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា|
    block |យជតេត្ថ ឯករាជា សម្មូឡ្ហោ សព្ពចតុក្កេន។|
  count |១០៧០|
    block |អយមស្ស បាសាទោ ឥទំ អន្តេបុរំ សុរមណីយំ|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៧១|
    block |ឥទមស្ស កូដាគារំ សោវណ្ណំ បុប្ផមល្យវិកិណ្ណំ|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៧២|
    block |ឥទមស្ស ឧយ្យានំ សុបុប្ផិតំ សព្ពកាលិកំ រម្មំ|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៧៣|
    block |ឥទមស្ស អសោកវនំ សុបុប្ផិតំ សព្ពកាលិកំ រម្មំ|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៧៤|
    block |ឥទមស្ស កណិការវនំ សុបុប្ផិតំ សព្ពកាលិកំ រម្មំ|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៧៥|
    block |ឥទមស្ស បាដលិវនំ សុបុប្ផិតំ សព្ពកាលិកំ រម្មំ|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៧៦|
    block |ឥទមស្ស អម្ពវនំ សុបុប្ផិតំ សព្ពកាលិកំ រម្មំ|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៧៧|
    block |អយមស្ស បោក្ខរណី សញ្ឆន្នា បទុមបុណ្ឌរីកេហិ|
    block |នាវា ច សោវណ្ណវិកតា បុប្ផវល្លិយា ចិត្តា សុរមណីយា|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៧៨|
    block |ឥទមស្ស ហត្ថិរតនំ ឯរាវណោ គជោ ពលី ទន្តី|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៧៩|
    block |ឥទមស្ស អស្សរតនំ ឯកខូរោ អស្សោ|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៨០|
    block |អយមស្ស អស្សរថោ សាឡិយ និគ្ឃោសោ សុភោ រតនវិចិត្តោ|
    block |យត្ថស្សុ អយ្យបុត្តា សោភិំសុ នន្ទនេ វិយ ទេវា|
    block |តេទានិ អយ្យបុត្តា ចត្តារោ វធាយ និន្នីតា។|
  count |១០៨១|
    block |កថំ នាម សាមសមសុន្ទរេហិ ចន្ទនមុទុកគត្តេហិ|
    block |រាជា យជិស្សតេ យញ្ញំ សម្មូឡ្ហោ ចតូហិ បុត្តេហិ។|
  count |១០៨២|
    block |កថំ នាម សាមសមសុន្ទរាហិ ចន្ទនមុទុកគត្តាហិ|
    block |រាជា យជិស្សតេ យញ្ញំ សម្មូឡ្ហោ ចតូហិ កញ្ញាហិ។|
  count |១០៨៣|
    block |កថំ នាម សាមសមសុន្ទរាហិ ចន្ទនមុទុកគត្តាហិ|
    block |រាជា យជិស្សតេ យញ្ញំ សម្មូឡ្ហោ ចតូហិ មហេសីហិ។|
  count |១០៨៤|
    block |កថំ នាម សាមសមសុន្ទរេហិ ចន្ទនមុទុកគត្តេហិ|
    block |រាជា យជិស្សតេ យញ្ញំ សម្មូឡ្ហោ ចតូហិ គហបតីហិ។|
  count |១០៨៥|
    block |យថា ហោន្តិ គាមនិគមា សុញ្ញា អមនុស្សកា ព្រហារញ្ញា|
    block |តថា ហេស្សតិ បុប្ផវតិយា យិដ្ឋេសុ ចន្ទសូរិយេសុ។|
  count |១០៨៦|
    block |ឧម្មត្តិកា ភវិស្សាមិ ភូនហតា បំសុនា ច បរិកិណ្ណា|
    block |សចេ ចន្ទវរំ ហន្តិ បាណា មេ ទេវ រុជ្ឈន្តិ។|
  count |១០៨៧|
    block |ឧម្មត្តិកា ភវិស្សាមិ ភូនហតា បំសុនា ច បរិកិណ្ណា|
    block |សចេ សូរិយវរំ ហន្តិ បាណា មេ ទេវ រុជ្ឈន្តិ។|
  count |១០៨៨|
    block |កិំ នុ មា ន រមាបេយ្យុំ អញ្ញមញ្ញំ បិយំវទា|
    block |ឃដ្ដិកា ឧបរិក្ខី ច បោក្ខរណី ច ភារិកា|
    block |ចន្ទសូរិយេសុ នច្ចន្តិយោ សមា តាសំ ន វិជ្ជតិ។|
  count |១០៨៩|
    block |ឥមំ មយ្ហំ ហទយសោកំ បដិមុញ្ចតុ ខណ្ឌហាល តវ មាតា|
    block |យោ មយ្ហំ ហទយសោកោ ចន្ទម្ហិ វធាយ និន្នីតេ។|
  count |១០៩០|
    block |ឥមំ មយ្ហំ ហទយសោកំ បដិមុញ្ចតុ ខណ្ឌហាល តវ មាតា|
    block |យោ មយ្ហំ ហទយសោកោ សូរិយម្ហិ វធាយ និន្នីតេ។|
  count |១០៩១|
    block |ឥមំ មយ្ហំ ហទយសោកំ បដិមុញ្ចតុ ខណ្ឌហាល តវ ជាយា|
    block |យោ មយ្ហំ ហទយសោកោ ចន្ទម្ហិ វធាយ និន្នីតេ។|
  count |១០៩២|
    block |ឥមំ មយ្ហំ ហទយសោកំ បដិមុញ្ចតុ ខណ្ឌហាល តវ ជាយា|
    block |យោ មយ្ហំ ហទយសោកោ សូរិយម្ហិ វធាយ និន្នីតេ។|
  count |១០៩៣|
    block |មា ច បុត្តេ មា ច បតិំ អទ្ទក្ខិ ខណ្ឌហាល តវ មាតា|
    block |យោ ឃាតេសិ កុមារេ អទូសកេ សីហសង្កាសេ។|
  count |១០៩៤|
    block |មា ច បុត្តេ មា ច បតិំ អទ្ទក្ខិ ខណ្ឌហាល តវ មាតា|
    block |យោ ឃាតេសិ កុមារេ អបេក្ខិតេ សព្ពលោកស្ស។|
  count |១០៩៥|
    block |មា ច បុត្តេ មា ច បតិំ អទ្ទក្ខិ ខណ្ឌហាល តវ ជាយា|
    block |យោ ឃាតេសិ កុមារេ អទូសកេ សីហសង្កាសេ។|
  count |១០៩៦|
    block |មា ច បុត្តេ មា ច បតិំ អទ្ទក្ខិ ខណ្ឌហាល តវ ជាយា|
    block |យោ ឃាតេសិ កុមារេ អបេក្ខិតេ សព្ពលោកស្ស។|
  count |១០៩៧|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |អបិ និគឡពន្ធកាបិ ហត្ថី អស្សេ ច បាលេម។|
  count |១០៩៨|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |អបិ និគឡពន្ធកាបិ ហត្ថិឆកណានិ ឧជ្ឈេម។|
  count |១០៩៩|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |អបិ និគឡពន្ធកាបិ អស្សឆកណានិ ឧជ្ឈេម។|
  count |១១០០|
    block |មា នោ ទេវ អវធិ ទាសេ នោ ទេហិ ខណ្ឌហាលស្ស|
    block |យស្ស ហោន្តិ តវ កាមា អបិ រដ្ឋា បព្ពាជិតា|
    block |ភិក្ខាចរិយំ ចរិស្សាម។|
  count |១១០១|
    block |ទិព្ពំ ទេវ ឧបយាចន្តិ បុត្តត្ថិកាបិ ទលិទ្ទា|
    block |បដិភានានិបិ ហិត្វា បុត្តេ ន លភន្តិ ឯកច្ចា។|
  count |១១០២|
    block |អាសីសិកានិ ករោន្តិ បុត្តា នោ ជាយន្តុ តតោ បបុត្តា|
    block |អថ នោ អការណស្មា យញ្ញត្ថាយ ទេវ ឃាតេសិ។|
  count |១១០៣|
    block |ឧបយាចិតកេន បុត្តំ លភន្តិ មា តាត នោ អឃាតេសិ|
    block |មា កិច្ឆាលទ្ធកេហិ បុត្តេហិ យជិត្ថោ ឥមំ យញ្ញំ។|
  count |១១០៤|
    block |ឧបយាចិតកេន បុត្តំ លភន្តិ មា តាត នោ អឃាតេសិ|
    block |មា កបណលទ្ធកេហិ បុត្តេហិ អម្មាយ នោ វិប្បវាសេសិ។|
  count |១១០៥|
    block |ពហុទុក្ខា បោសិយ ចន្ទំ អម្ម តុវំ ជីយសេ បុត្តំ|
    block |វន្ទាមិ ខោ តេ បាទេ លភតំ តាតោ បរលោកំ។|
  count |១១០៦|
    block |ហន្ទ ច មំ ឧបគុយ្ហ បាទេ តេ អម្ម វន្ទិតុំ ទេហិ|
    block |គច្ឆាមិ ទានិ បវាសំ យញ្ញត្ថាយ ឯករាជស្ស។|
  count |១១០៧|
    block |ហន្ទ ច មំ ឧបគុយ្ហ បាទេ តេ អម្ម វន្ទិតុំ ទេហិ|
    block |គច្ឆាមិ ទានិ បវាសំ មាតុ កត្វា ហទយសោកំ។|
  count |១១០៨|
    block |ហន្ទ ច មំ ឧបគុយ្ហ បាទេ តេ អម្ម វន្ទិតុំ ទេហិ|
    block |គច្ឆាមិ ទានិ បវាសំ ជនស្ស កត្វា ហទយសោកំ។|
  count |១១០៩|
    block |ហន្ទ ច បទុមបត្តានំ មោឡិំ ពន្ធស្សុ គោតមិបុត្ត|
    block |ចម្បកទលមិស្សាយោ ឯសា តេ បោរាណិកា បកតិ។|
  count |១១១០|
    block |ហន្ទ ច វិលេបនំ តេ បច្ឆិមកំ ចន្ទនំ វិលិម្បស្សុ|
    block |យេហិ ច សុវិលិត្តោ សោភសិ រាជបរិសាយំ។|
  count |១១១១|
    block |ហន្ទ ច មុទុកានិ វត្ថានិ បច្ឆិមកំ កាសិកំ និវាសេហិ|
    block |យេហិ ច សុនិវត្ថោ សោភសិ រាជបរិសាយំ។|
  count |១១១២|
    block |មុត្តាមណិកនកវិភូសិតានិ គណ្ហស្សុ ហត្ថាភរណានិ|
    block |យេហិ ច ហត្ថាភរណេហិ សោភសិ រាជបរិសាយំ។|
  count |១១១៣|
    block |ន ហិ នូនាយំ រដ្ឋបាលោ ភូមិបតិ ជនបទស្ស ទាយាទោ|
    block |លោកិស្សរោ មហន្តោ បុត្តេ ស្នេហំ ជនយតិ។|
  count |១១១៤|
    block |មយ្ហម្បិ បិយា បុត្តា អត្តា ច បិយោ តុម្ហេ ច ភរិយាយោ|
    block |សគ្គញ្ច បត្ថយានោ តេនាហំ ឃាតយិស្សាមិ។|
  count |១១១៥|
    block |មំ បឋមំ ឃាតេហិ មា មេ ហទយំ ទុក្ខំ ផាលេសិ|
    block |អលង្កតោ សុន្ទរកោ បុត្តោ ទេវ តវ សុខុមាលោ។|
  count |១១១៦|
    block |ហន្ទយ្យ មំ ហនស្សុ បរលោកេ ចន្ទកេន ហេស្សាមិ|
    block |បុញ្ញំ ករស្សុ វិបុលំ វិចរាម ឧភោបិ បរលោកេ។|
  count |១១១៧|
    block |មា ត្វំ ចន្ទេ រុច្ចិ មរណំ ពហុកា តវ ទេវរា វិសាលក្ខិ|
    block |តេ តំ រមយិស្សន្តិ យិដ្ឋស្មិំ គោតមិបុត្តេ។|
  count |១១១៨|
    block |ឯវំ វុត្តេ ចន្ទា អត្តានំ ហន្តិ ហត្ថតលកេហិ|
    block |អលមេត្ថ ជីវិតេន បិស្សាមិ វិសំ មរិស្សាមិ។|
  count |១១១៩|
    block |ន ហិ នូនិមស្ស រញ្ញោ មិត្តាមច្ចា ច វិជ្ជរេ សុហទា|
    block |យេ ន វទន្តិ រាជានំ មា ឃាតយិ ឱរសេ បុត្តេ។|
  count |១១២០|
    block |ន ហិ នូនិមស្ស រញ្ញោ ញាតី មិត្តា ច វិជ្ជរេ សុហទា|
    block |យេ ន វទន្តិ រាជានំ មា ឃាតយិ អត្រជេ បុត្តេ។|
  count |១១២១|
    block |ឥមេ តេបិ មយ្ហំ បុត្តា គុណិនោ កាយូរធារិនោ រាជ|
    block |តេហិបិ យជស្សុ យញ្ញំ អថ មុញ្ចតុ គោតមិបុត្តេ។|
  count |១១២២|
    block |ពិលសតំ មំ កត្វាន យជស្សុ សត្តធា មហារាជ|
    block |មា ជេដ្ឋបុត្តមវធិ អទូសកំ សីហសង្កាសំ។|
  count |១១២៣|
    block |ពិលសតំ មំ កត្វាន យជស្សុ សត្តធា មហារាជ|
    block |មា ជេដ្ឋបុត្តមវធិ អបេក្ខិតំ សព្ពលោកស្ស។|
  count |១១២៤|
    block |ពហុកា តវ ទិន្នាភរណា ឧច្ចាវចា សុភណិតម្ហិ|
    block |មុត្តាមណិវេឡុរិយា ឯតំ តេ បច្ឆិមកំ ទានំ។|
  count |១១២៥|
    block |យេសំ បុព្ពេ ខន្ធេសុ ផុល្លា មាលាគុណា វិវត្តិំសុ|
    block |តេសជ្ជបិ សុនិសិតោ នេត្តិំសោ វិវត្តិស្សតិ ខន្ធេសុ។|
  count |១១២៦|
    block |យេសំ បុព្ពេ ខន្ធេសុ ចិត្តា មាលាគុណា វិវត្តិំសុ|
    block |តេសជ្ជបិ សុនិសិតោ នេត្តិំសោ វិវត្តិស្សតិ ខន្ធេសុ។|
  count |១១២៧|
    block |អចិរំ វត នេត្តិំសោ វិវត្តិស្សតិ រាជបុត្តានំ ខន្ធេសុ|
    block |អថ មម ហទយំ ន ផលតិ តាវ ទឡ្ហពន្ធញ្ច មេ អាសិ។|
  count |១១២៨|
    block |កាសិកសុចិវត្ថធរា កុណ្ឌលិនោ អគលុចន្ទនវិលិត្តា|
    block |និយ្យាថ ចន្ទសូរិយា យញ្ញត្ថាយ ឯករាជស្ស។|
  count |១១២៩|
    block |កាសិកសុចិវត្ថធរា កុណ្ឌលិនោ អគលុចន្ទនវិលិត្តា|
    block |និយ្យាថ ចន្ទសូរិយា មាតុ កត្វា ហទយសោកំ។|
  count |១១៣០|
    block |កាសិកសុចិវត្ថធរា កុណ្ឌលិនោ អគលុចន្ទនវិលិត្តា|
    block |និយ្យាថ ចន្ទសូរិយា ជនស្ស កត្វា ហទយសោកំ។|
  count |១១៣១|
    block |មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា|
    block |និយ្យាថ ចន្ទសូរិយា យញ្ញត្ថាយ ឯករាជស្ស។|
  count |១១៣២|
    block |មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា|
    block |និយ្យាថ ចន្ទសូរិយា មាតុ កត្វា ហទយសោកំ។|
  count |១១៣៣|
    block |មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា|
    block |និយ្យាថ ចន្ទសូរិយា ជនស្ស កត្វា ហទយសោកំ។|
  count |១១៣៤|
    block |សព្ពស្មិំ ឧបក្ខដស្មិំ និសីទិតេ ចន្ទស្មិំ យញ្ញត្ថាយ|
    block |បញ្ចាលរាជធីតា បញ្ជលិកា សព្ពបរិសាយ សមនុបរិយាយិ។|
  count |១១៣៥|
    block |យេន សច្ចេន ខណ្ឌហាលោ បាបកម្មំ ករោតិ ទុម្មេធោ|
    block |ឯតេន សច្ចវជ្ជេន សមង្គិនី សាមិកេន ហោមិ។|
  count |១១៣៦|
    block |យេ ឥធត្ថិ អមនុស្សា យានិ ច យក្ខភូតភព្យានិ|
    block |ករោន្តុ មេ វេយ្យាវដិកំ សមង្គិនី សាមិកេន ហោមិ។|
  count |១១៣៧|
    block |យា ទេវតា ឥធាគតា យានិ ច យក្ខភូតភព្យានិ|
    block |សរណេសិនិំ អនាថំ តាយថ មំ យាចាមហំ បតិមាហំ អជេយំ។|
  count |១១៣៨|
    block |តំ សុត្វា អមនុស្សោ អយោកូដំ បរិព្ភមេត្វាន|
    block |ភយមស្ស ជនយន្តោ រាជានំ ឥទមវោច។|
  count |១១៣៩|
    block |ពុជ្ឈស្សុ ខោ រាជកលិ មា តាហំ មត្ថកំ និតាឡេសិំ|
    block |មា ជេដ្ឋបុត្តមវធិ អទូសកំ សីហសង្កាសំ។|
  count |១១៤០|
    block |កោ តេ ទិដ្ឋោ រាជកលិ បុត្តភរិយាយោ ហញ្ញមានាយោ|
    block |សេដ្ឋិ ច គហបតយោ អទូសកា សគ្គកាមា ហិ។|
  count |១១៤១|
    block |តំ សុត្វា ខណ្ឌហាលោ រាជា ច អព្ភុតមិទំ ទិស្វាន|
    block |សព្ពេសំ ពន្ធនានិ មោចេសុំ យថា តំ អនុបឃាតំ។|
  count |១១៤២|
    block |សព្ពេសុ វិប្បមុត្តេសុ យេ តត្ថ សមាគតា តទា អាសុំ|
    block |សព្ពេ ឯកេកលេឌ្ឌុកមទំសុ ឯស វធោ ខណ្ឌហាលស្ស។|
  count |១១៤៣|
    block |សព្ពេ បវិដ្ឋា និរយំ យថា តំ បាបកំ ករិត្វាន|
    block |ន ហិ បាបកម្មំ កត្វា លព្ភា សុគតិំ ឥតោ គន្តុំ។|
  count |១១៤៤|
    block |សព្ពេសុ វិប្បមុត្តេសុ យេ តត្ថ សមាគតា តទា អាសុំ|
    block |ចន្ទំ អភិសិញ្ចិំសុ សមាគតា រាជបរិសា ច។|
  count |១១៤៥|
    block |សព្ពេសុ វិប្បមុត្តេសុ យេ តត្ថ សមាគតា តទា អាសុំ|
    block |ចន្ទំ អភិសិញ្ចិំសុ សមាគតា រាជកញ្ញាយោ ច។|
  count |១១៤៦|
    block |សព្ពេសុ វិប្បមុត្តេសុ យេ តត្ថ សមាគតា តទា អាសុំ|
    block |ចន្ទំ អភិសិញ្ចិំសុ សមាគតា ទេវបរិសា ច។|
  count |១១៤៧|
    block |សព្ពេសុ វិប្បមុត្តេសុ យេ តត្ថ សមាគតា តទា អាសុំ|
    block |ចន្ទំ អភិសិញ្ចិំសុ សមាគតា ទេវកញ្ញាយោ ច។|
  count |១១៤៨|
    block |សព្ពេសុ វិប្បមុត្តេសុ យេ តត្ថ សមាគតា តទា អាសុំ|
    block |ចេលុក្ខេបមករុំ សមាគតា រាជបរិសា ច។|
  count |១១៤៩|
    block |សព្ពេសុ វិប្បមុត្តេសុ យេ តត្ថ សមាគតា តទា អាសុំ|
    block |ចេលុក្ខេបមករុំ សមាគតា រាជកញ្ញាយោ ច។|
  count |១១៥០|
    block |សព្ពេសុ វិប្បមុត្តេសុ យេ តត្ថ សមាគតា តទា អាសុំ|
    block |ចេលុក្ខេបមករុំ សមាគតា ទេវបរិសា ច។|
  count |១១៥១|
    block |សព្ពេសុ វិប្បមុត្តេសុ យេ តត្ថ សមាគតា តទា អាសុំ|
    block |ចេលុក្ខេបមករុំ សមាគតា ទេវកញ្ញាយោ ច។|
  count |១១៥២|
    block |សព្ពេសុ វិប្បមុត្តេសុ ពហូ អានន្ទិតា អហុំ|
    block |នន្ទិំ បវេសិ នគរំ ពន្ធនា មោក្ខោ អឃោសិត្ថាតិ។|
  stand |ចន្ទកុមារជាតកំ សត្តមំ។|
  count |  |
  block |៥៤៥។ មហានារទកស្សបជាតកំ ៨|
  count |១១៥៣|
    block |អហុ រាជា វិទេហានំ អង្គតិ នាម ខត្តិយោ|
    block |បហូតយោគ្គោ ធនិមា អនន្តពលបោរិសោ។|
  count |១១៥៤|
    block |សោ ច បន្នរសិំ រត្តិំ បុរិមយាមេ អនាគតេ|
    block |ចាតុមាសា កោមុទិយា អមច្ចេ សន្និបាតយិ។|
  count |១១៥៥|
    block |បណ្ឌិតេ សុតសម្បន្នេ មិតបុព្ពេ វិចក្ខណេ|
    block |វិជយញ្ច សុនាមញ្ច សេនាបតិំ អលាតកំ។|
  count |១១៥៦|
    block |តមនុបុច្ឆិ វេទេហោ បច្ចេកំ ព្រូថ សំ រុចិំ|
    block |ចាតុមាសា កោមុទជ្ជ ជុណ្ហំ ព្យបហតំ តមំ|
    block |កាយជ្ជ រតិយា រត្តិំ វិហរេមុ ឥមំ ឧតុំ។|
  count |១១៥៧|
    block |តតោ សេនាបតិ រញ្ញោ អលាតោ ឯតទព្រវិ|
    block |ហដ្ឋំ យោគ្គំ ពលំ សព្ពំ សេនំ សន្នាហយាមសេ។|
  count |១១៥៨|
    block |និយ្យាម ទេវ យុទ្ធាយ អនន្តពលបោរិសា|
    block |យេ តេ វសំ ន អាយន្តិ វសំ ឧបនយាមសេ|
    block |ឯសា មយ្ហំ សកា ទិដ្ឋិ អជិតំ ឱជិនាមសេ។|
  count |១១៥៩|
    block |អលាតស្ស វចោ សុត្វា សុនាមោ ឯតទព្រវិ|
    block |សព្ពេ តុយ្ហំ មហារាជ អមិត្តា វសមាគតា។|
  count |១១៦០|
    block |និក្ខិត្តសត្ថា បច្ចត្ថា និវាតមនុវត្តរេ|
    block |ឧត្តមោ ឧស្សវោ អជ្ជ ន យុទ្ធំ មម រុច្ចតិ។|
  count |១១៦១|
    block |អន្នបានញ្ច ខជ្ជញ្ច ខិប្បំ អភិហរន្តុ តេ|
    block |រមស្សុ ទេវ កាមេហិ នច្ចគីតេ សុវាទិតេ។|
  count |១១៦២|
    block |សុនាមស្ស វចោ សុត្វា វិជយោ ឯតទព្រវិ|
    block |សព្ពេ កាមា មហារាជ និច្ចំ តវ មុបដ្ឋិតា។|
  count |១១៦៣|
    block |ន ហេតេ ទុល្លភា ទេវ តវ កាមេហិ មោទិតុំ|
    block |សទាបិ កាមា សុលភា នេតំ ចិត្តមតំ មម។|
  count |១១៦៤|
    block |សមណំ ព្រាហ្មណំ វាបិ ឧបាសេមុ ពហុស្សុតំ|
    block |យោ នជ្ជ វិនយេ កង្ខំ អត្ថធម្មវិទូ ឥសេ។|
  count |១១៦៥|
    block |វិជយស្ស វចោ សុត្វា រាជា អង្គតិ មព្រវិ|
    block |យថា វិជយោ ភណតិ មយ្ហម្បេតំវ រុច្ចតិ។|
  count |១១៦៦|
    block |សមណំ ព្រាហ្មណំ វាបិ ឧបាសេមុ ពហុស្សុតំ|
    block |យោ នជ្ជ វិនយេ កង្ខំ អត្ថធម្មវិទូ ឥសេ។|
  count |១១៦៧|
    block |សព្ពេវ សន្តា ករោថ មតិំ កំ ឧបាសេមុ បណ្ឌិតំ|
    block |យោ នជ្ជ វិនយេ កង្ខំ អត្ថធម្មវិទូ ឥសេ។|
  count |១១៦៨|
    block |វេទេហស្ស វចោ សុត្វា អលាតោ ឯតទព្រវិ|
    block |អត្ថាយំ មិគទាយស្មិំ អចេលោ ធីរសម្មតោ។|
  count |១១៦៩|
    block |គុណោ កស្សបគោត្តាយំ សុតោ ចិត្រកថី គណី|
    block |តំ ទេវ បយិរុបាសេមុ សោ នោ កង្ខំ វិនេស្សតិ។|
  count |១១៧០|
    block |អលាតស្ស វចោ សុត្វា រាជា ចោទេសិ សារថិំ|
    block |មិគទាយំ គមិស្សាម យុត្តំ យានំ ឥធានយ។|
  count |១១៧១|
    block |តស្ស យានំ អយោជេសុំ ទន្តំ រូបិយបក្ខរំ|
    block |សុក្កមដ្ឋបរិវារំ បណ្ឌរំ ទោសិនាមុខំ។|
  count |១១៧២|
    block |តត្រាសុំ កុមុទាយុត្តា ចត្តារោ សិន្ធវា ហយា|
    block |អនិលូបមសមុប្បាតា សុទន្តា សោណ្ណមាលិនោ។|
  count |១១៧៣|
    block |សេតច្ឆត្តំ សេតរថោ សេតស្សា សេតពីជនី|
    block |វេទេហោ សហមច្ចេហិ និយ្យំ ចន្ទោវ សោភតិ។|
  count |១១៧៤|
    block |តមនុយាយិំសុ ពហវោ ឥន្ទិខគ្គធរា ពលី|
    block |អស្សបិដ្ឋិគតា វីរា នរា នរវរាធិបំ។|
  count |១១៧៥|
    block |សោ មុហុត្តំវ យាយិត្វា យានា ឱរុយ្ហ ខត្តិយោ|
    block |វេទេហោ សហមច្ចេហិ បត្តី គុណមុបាគមិ។|
  count |១១៧៦|
    block |យេបិ តត្ថ តទា អាសុំ ព្រាហ្មណិព្ភា សមាគតា|
    block |ន តេ អបនយី រាជា អកតំ ភូមិមាគតេ។|
  count |១១៧៧|
    block |តតោ សោ មុទុកា ភិសិយា មុទុចិត្តកសន្ថតេ|
    block |មុទុបច្ចត្ថតេ រាជា ឯកមន្តំ ឧបាវិសិ។|
  count |១១៧៨|
    block |និសជ្ជ រាជា សម្មោទិ កថំ សារណិយំ តតោ|
    block |កច្ចិ យាបនិយំ ភន្តេ វាតានមវិយគ្គតា។|
  count |១១៧៩|
    block |កច្ចិ អកសិរា វុត្តិ លភសិ បិណ្ឌយាបនំ|
    block |អបាពាធោ ចសិ កច្ចិ ចក្ខុំ ន បរិហាយតិ។|
  count |១១៨០|
    block |តំ គុណោ បដិសម្មោទិ វេទេហំ វិនយេ រតំ|
    block |យាបនីយំ មហារាជ សព្ពមេតំ តទូភយំ។|
  count |១១៨១|
    block |កច្ចិ តុយ្ហម្បិ វេទេហ បច្ចន្តា ន ពលីយរេ|
    block |កច្ចិ អរោគំ យោគ្គំ តេ កច្ចិ វហតិ វាហនំ|
    block |កច្ចិ តេ ព្យាធយោ នត្ថិ សរីរស្សុបតាបិយា។|
  count |១១៨២|
    block |បដិសម្មោទិតោ រាជា តតោ បុច្ឆិ អនន្តរា|
    block |អត្ថំ ធម្មញ្ច ញាយញ្ច ធម្មកាមោ រថេសភោ។|
  count |១១៨៣|
    block |កថំ ធម្មំ ចរេ មច្ចោ មាតាបិតូសុ កស្សប|
    block |កថំ ចរេ អាចរិយេ បុត្តទារេ កថំ ចរេ។|
  count |១១៨៤|
    block |កថំ ចរេយ្យ វុឌ្ឍេសុ កថំ សមណព្រាហ្មណេ|
    block |កថញ្ច ពលកាយស្មិំ កថំ ជនបទេ ចរេ។|
  count |១១៨៥|
    block |កថំ ធម្មំ ចរិត្វាន មច្ចា គច្ឆន្តិ សុគ្គតិំ|
    block |កថញ្ចេកេ អធម្មដ្ឋា បតន្តិ និរយំ អថោ។|
  count |១១៨៦|
    block |វេទេហស្ស វចោ សុត្វា កស្សបោ ឯតទព្រវិ|
    block |សុណោហិ មេ មហារាជ សច្ចំ អវិតថំ បទំ។|
  count |១១៨៧|
    block |នត្ថិ ធម្មចរិតស្ស ផលំ កល្យាណបាបកំ|
    block |នត្ថិ ទេវ បរោ លោកោ កោ តតោ ហិ ឥធាគតោ។|
  count |១១៨៨|
    block |នត្ថិ ទេវ បិតរោ វា កុតោ មាតា កុតោ បិតា|
    block |នត្ថិ អាចរិយោ នាម អទន្តំ កោ ទមេស្សតិ។|
  count |១១៨៩|
    block |សមតុល្យានិ ភូតានិ នត្ថិ ជេដ្ឋាបចាយិកា|
    block |នត្ថិ ពលំ វីរិយំ វា កុតោ ឧដ្ឋានបោរិសំ|
    block |និយតានិ ហិ ភូតានិ យថា គោដវិសោ តថា។|
  count |១១៩០|
    block |លទ្ធេយ្យំ លភតេ មច្ចោ តត្ថ ទានផលំ កុតោ|
    block |នត្ថិ ទានផលំ ទេវ អវសោ ទេវវីរិយោ។|
  count |១១៩១|
    block |ពាលេហិ ទានំ បញ្ញត្តំ បណ្ឌិតេហិ បដិច្ឆិតំ|
    block |អវសា ទេន្តិ ធីរានំ ពាលា បណ្ឌិតមានិនោ។|
  count |១១៩២|
    block |សត្តិមេ សស្សតា កាយា អច្ឆេជ្ជា អវិកោបិនោ|
    block |តេជោ បថវី អាបោ ច វាយោ សុខំ ទុខញ្ចិមេ|
    block |ជីវេ ច សត្តិមេ កាយា យេសំ ឆេត្តា ន វិជ្ជតិ។|
  count |១១៩៣|
    block |នត្ថិ ហន្តា វ ឆេត្តា វា ហញ្ញេ យេវាបិ កោចិ នំ|
    block |អន្តរេនេវ កាយានំ សត្ថានិ វីតិវត្តរេ។|
  count |១១៩៤|
    block |យោ ចាបិ សិរមាទាយ បរេសំ និសិតាសិនា|
    block |ន សោ ឆិន្ទតិ តេ កាយេ តត្ថ បាបផលំ កុតោ។|
  count |១១៩៥|
    block |ចុល្លាសីតិមហាកប្បេ សព្ពេ សុជ្ឈន្តិ សំសរំ|
    block |អនាគតេ តម្ហិ កាលេ សញ្ញតោបិ ន សុជ្ឈតិ។|
  count |១១៩៦|
    block |ចរិត្វាបិ ពហុំ ភទ្រំ នេវ សុជ្ឈន្តិនាគតេ|
    block |បាបញ្ចេបិ ពហុំ កត្វា តំ ខណំ នាតិវត្តរេ។|
  count |១១៩៧|
    block |អនុបុព្ពេន នោ សុទ្ធិ កប្បានំ ចុល្លសីតិយា|
    block |និយតិំ នាតិវត្តាម វេលន្តមិវ សាគរោ។|
  count |១១៩៨|
    block |កស្សបស្ស វចោ សុត្វា អលាតោ ឯតទព្រវិ|
    block |យថា ភទន្តោ ភណតិ មយ្ហម្បេតំវ រុច្ចតិ។|
  count |១១៩៩|
    block |អហម្បិ បុរិមំ ជាតិំ សរេ សំសរិតត្តនោ|
    block |បិង្គលោ នាមហំ អាសិំ លុទ្ទោ គោឃាតកោ បុរេ។|
  count |១២០០|
    block |ពារាណសិយំ ផីតាយំ ពហុំ បាបំ កតំ មយា|
    block |ពហូ មយា ហតា បាណា មហិំសា សូករា អជា។|
  count |១២០១|
    block |តតោ ចុតោ ឥធ ជាតោ ឥទ្ធេ សេនាបតីកុលេ|
    block |នត្ថិ នូន ផលំ បាបំ យោហំ ន និរយំ គតោ។|
  count |១២០២|
    block |អថេត្ថ ពីជកោ នាម ទាសោ អាសិ បដច្ចរី|
    block |ឧបោសថំ ឧបវសន្តោ គុណសន្តិកុបាគមិ។|
  count |១២០៣|
    block |កស្សបស្ស វចោ សុត្វា អលាតស្ស ច ភាសិតំ|
    block |បស្សសន្តោ មុហុំ ឧណ្ហំ រុទំ អស្សូនិ វត្តយិ។|
  count |១២០៤|
    block |តមនុបុច្ឆិ វេទេហោ កិមត្ថំ សម្ម រោទសិ|
    block |កិំ តេ សុតំ វា ទិដ្ឋំ វា កិំ មំ វេទេសិ វេទនំ។|
  count |១២០៥|
    block |វេទេហស្ស វចោ សុត្វា ពីជកោ ឯតទព្រវិ|
    block |នត្ថិ មេ វេទនា ទុក្ខា មហារាជ សុណោហិ មេ។|
  count |១២០៦|
    block |អហម្បិ បុរិមំ ជាតិំ សរាមិ សុខមត្តនោ|
    block |សាកេតាហំ បុរេ អាសិំ ភាវសេដ្ឋិ គុណេ រតោ។|
  count |១២០៧|
    block |សម្មតោ ព្រាហ្មណិព្ភានំ សំវិភាគរតោ សុចិ|
    block |ន ចាបិ បាបកំ កម្មំ សរាមិ កតមត្តនោ។|
  count |១២០៨|
    block |តតោ ចុតាហំ វេទេហ ឥធ ជាតោ ទុរិត្ថិយា|
    block |គព្ភម្ហិ កុម្ភទាសិយា យតោ ជាតោ សុទុគ្គតោ។|
  count |១២០៩|
    block |ឯវម្បិ ទុគ្គតោ សន្តោ សមចរិយំ អធិដ្ឋិតោ|
    block |ឧបឌ្ឍភាគំ ភត្តស្ស ទទាមិ យោ មេ ឥច្ឆតិ។|
  count |១២១០|
    block |ចាតុទ្ទសិំ បញ្ចទសិំ សទា ឧបវសាមហំ|
    block |ន ចាបិ ភូតេ ហិំសាមិ ថេយ្យញ្ចាបិ វិវជ្ជយិំ។|
  count |១២១១|
    block |សព្ពមេវ ហិ នូនេតំ សុចិណ្ណំ ភវតិ និប្ផលំ|
    block |និរត្ថំ មញ្ញិទំ សីលំ អលាតោ ភាសតី យថា។|
  count |១២១២|
    block |កលិមេវ នូន គណ្ហាមិ អសិប្បោ ធុត្តកោ យថា|
    block |កដំ អលាតោ គណ្ហាតិ កិតវោសិក្ខិតោ យថា។|
  count |១២១៣|
    block |ទ្វារំ នប្បដិបស្សាមិ យេន គច្ឆាមិ សុគ្គតិំ|
    block |តស្មា រាជ បរោទាមិ សុត្វា កស្សបភាសិតំ។|
  count |១២១៤|
    block |ពីជកស្ស វចោ សុត្វា រាជា អង្គតិ មព្រវិ|
    block |នត្ថិ ទ្វារំ សុគតិយា និយតិំ កង្ខ ពីជក។|
  count |១២១៥|
    block |សុខំ វា យទិ វា ទុក្ខំ និយតិយា កិរ លព្ភតិ|
    block |សំសារសុទ្ធិ សព្ពេសំ មា តុរិត្ថោ អនាគតេ។|
  count |១២១៦|
    block |អហម្បិ បុព្ពេ កល្យាណោ ព្រាហ្មណិព្ភេសុ ព្យាវដោ|
    block |វោហារមនុសាសន្តោ រតិហីនោ តទន្តរា។|
  count |១២១៧|
    block |បុនបិ ភន្តេ ទក្ខេមុ សង្គតិ ចេ ភវិស្សតិ|
    block |ឥទំ វត្វាន វេទេហោ បច្ចគា សនិវេសនំ។|
  count |១២១៨|
    block |តតោ រត្យា វិវសានេ ឧបដ្ឋានម្ហិ អង្គតិ|
    block |អមច្ចេ សន្និបាតេត្វា ឥទំ វចនមព្រវិ។|
  count |១២១៩|
    block |ចន្ទកេ មេ វិមានស្មិំ សទា កាមេ វិធេន្តុ មេ|
    block |មា ឧបគច្ឆុំ អត្ថេសុ គុយ្ហប្បកាសិយេសុ ច។|
  count |១២២០|
    block |វិជយោ ច សុនាមោ ច សេនាបតិ អលាតកោ|
    block |ឯតេ អត្ថេ និសីទន្តុ វោហារកុសលា តយោ។|
  count |១២២១|
    block |ឥទំ វត្វាន វេទេហោ កាមេវ ពហុមញ្ញថ|
    block |ន ចាបិ ព្រាហ្មណិព្ភេសុ អត្ថេ កិស្មិញ្ចិ ព្យាវដោ។|
  count |១២២២|
    block |តតោ ទ្វេសត្តរត្តស្ស វេទេហស្សត្រជា បិយា|
    block |រាជកញ្ញា រុចា នាម ធាតិមាតរមព្រវិ។|
  count |១២២៣|
    block |អលង្ករោថ មំ ខិប្បំ សខិយោ ចាលង្ករោន្តុ មេ|
    block |សុវេ បន្នរសោ ទិព្យោ គច្ឆំ ឥស្សរសន្តិកេ។|
  count |១២២៤|
    block |តស្សា មាល្យំ អភិហរិំសុ ចន្ទនញ្ច មហារហំ|
    block |មណិសង្ខមុត្តារតនំ នានារត្តេ ច អម្ពរេ។|
  count |១២២៥|
    block |តញ្ច សោវណ្ណយេ បីឋេ និសិន្នំ ពហុកិត្ថិយោ|
    block |បរិកិរិយ បសោភិំសុ រុចំ រុចិរវណ្ណិនិំ។|
  count |១២២៦|
    block |សា ច សខិមជ្ឈគតា សព្ពាភរណភូសិតា|
    block |សតេរតា អព្ភមិវ ចន្ទកំ បាវិសី រុចា។|
  count |១២២៧|
    block |ឧបសង្កមិត្វា វេទេហំ វន្ទិត្វា វិនយេ រតំ|
    block |សុវណ្ណខចិតេ បីឋេ ឯកមន្តំ ឧបាវិសិ។|
  count |១២២៨|
    block |តញ្ច ទិស្វាន វេទេហោ អច្ឆរានំវ សង្គមំ|
    block |រុចំ សខិមជ្ឈគតំ ឥទំ វចនមព្រវិ។|
  count |១២២៩|
    block |កច្ចិ រមសិ បាសាទេ អន្តោបោក្ខរណិំ បតិ|
    block |កច្ចិ ពហុវិធំ ខជ្ជំ សទា អភិហរន្តិ តេ។|
  count |១២៣០|
    block |កច្ចិ ពហុវិធំ មាល្យំ ឱចិនិត្វា កុមារិយោ|
    block |ឃរកេ ករោថ បច្ចេកំ ខិឌ្ឌារតិរតា មុហុំ។|
  count |១២៣១|
    block |កេន វា វិកលំ តុយ្ហំ កិំ ខិប្បំ អាហរន្តុ តេ|
    block |មនោករស្សុ កុឌ្ឌមុខី អបិ ចន្ទសមម្ហិបិ។|
  count |១២៣២|
    block |វេទេហស្ស វចោ សុត្វា រុចា បិតរមព្រវិ|
    block |សព្ពមេតំ មហារាជ លព្ភតិស្សរសន្តិកេ។|
  count |១២៣៣|
    block |សុវេ បន្នរសោ ទិព្យោ សហស្សំ អាហរន្តុ មេ|
    block |យថាទិន្នញ្ច ទស្សាមិ ទានំ សព្ពវនីស្វហំ។|
  count |១២៣៤|
    block |រុចាយ វចនំ សុត្វា រាជា អង្គតិ មព្រវិ|
    block |ពហុំ វិនាសិតំ វិត្តំ និរត្ថំ អផលំ តយា។|
  count |១២៣៥|
    block |ឧបោសថេ វសំ និច្ចំ អន្នបានំ ន ភុញ្ជសិ|
    block |និយតេតំ អភុត្តព្ពំ នត្ថិ បុញ្ញំ អភុញ្ជតោ។|
  count |១២៣៦|
    block |ពីជកោបិ ហិ សុត្វាន តទា កស្សបភាសិតំ|
    block |បស្សសន្តោ មុហុំ ឧណ្ហំ រុទំ អស្សូនិ វត្តយិ។|
  count |១២៣៧|
    block |យាវ រុចេ ជីវមានា មា ភត្តមបនាមយិ|
    block |នត្ថិ ភទ្ទេ បរោ លោកោ កិំ និរត្ថំ វិហញ្ញសិ។|
  count |១២៣៨|
    block |វេទេហស្ស វចោ សុត្វា រុចា រុចិរវណ្ណិនី|
    block |ជានំ បុព្ពាបរំ ធម្មំ បិតរំ ឯតទព្រវិ។|
  count |១២៣៩|
    block |សុតមេវ បុរេ អាសិ សក្ខិ ទិដ្ឋមិទំ មយា|
    block |ពាលូបសេវី យោ ហោតិ ពាលោវ សមបជ្ជថ។|
  count |១២៤០|
    block |មូឡ្ហោ ហិ មូឡ្ហមាគម្ម ភិយ្យោ មោហំ និគច្ឆតិ|
    block |បតិរូបំ អលាតេន ពីជកេន ច មុយ្ហិតុំ។|
  count |១២៤១|
    block |ត្វញ្ច ទេវាសិ សប្បញ្ញោ ធីរោ អត្ថស្ស កោវិទោ|
    block |កថំ ពាលេហិ សទិសំ ហីនទិដ្ឋិំ ឧបាគមិ។|
  count |១២៤២|
    block |សចេបិ សំសារបថេន សុជ្ឈតិ និរត្ថិយា បព្ពជ្ជា គុណស្ស|
    block |កីដោវ អគ្គិំ ជលិតំ អបាបតំ ឧបបជ្ជតិ មោហមូឡ្ហោ នគ្គភាវំ។|
  count |១២៤៣|
    block |សំសារសុទ្ធីតិ បុរេ និវិដ្ឋា កម្មំ វិទូសេន្តិ ពហូ អជានំ|
    block |បុព្ពេ កលី ទុគ្គហិតោវអត្ថា ទុម្មោ ច យា ពលិសា អម្ពុជោវ។|
  count |១២៤៤|
    block |ឧបមំ តេ ករិស្សាមិ មហារាជ តវត្ថិយា|
    block |ឧបមាយ មិធេកច្ចេ អត្ថំ ជានន្តិ បណ្ឌិតា។|
  count |១២៤៥|
    block |វាណិជានំ យថា នាវា អប្បមាណភរា គរុ|
    block |អតិភារំ សមាទាយ អណ្ណវេ អវសីទតិ។|
  count |១២៤៦|
    block |ឯវមេវ នរោ បាបំ ថោកំ ថោកម្បិ អាចិនំ|
    block |អតិភារំ សមាទាយ និរយេ អវសីទតិ។|
  count |១២៤៧|
    block |ន តាវ ភារោ បរិបូរោ អលាតស្ស មហីបតិ|
    block |អាចិនាតិ ច តំ បាបំ យេន គច្ឆតិ ទុគ្គតិំ។|
  count |១២៤៨|
    block |បុព្ពេវស្ស កតំ បុញ្ញំ អលាតស្ស មហីបតិ|
    block |តស្សេវ ទេវ និស្សន្ទោ យញ្ចេសោ លភតេ សុខំ។|
  count |១២៤៩|
    block |ខីយតេ ចស្ស តំ បុញ្ញំ តថា ហិ អគុណេ រតោ|
    block |ឧជុមគ្គំ អវហាយ កុម្មគ្គមនុធាវតិ។|
  count |១២៥០|
    block |តុលា យថា បគ្គហិតា ឱហិតេ តុលមណ្ឌលេ|
    block |ឧន្នមេតិ តុលាសីសំ ភារេ ឱរោបិតេ សតិ។|
  count |១២៥១|
    block |ឯវមេវ នរោ បុញ្ញំ ថោកំ ថោកម្បិ អាចិនំ|
    block |សគ្គាតិមានោ ទាសោវ ពីជកោ សាតវេ រតោ។|
  count |១២៥២|
    block |យមជ្ជ ពីជកោ ទាសោ ទុក្ខំ បស្សតិ អត្តនិ|
    block |បុព្ពេវស្ស កតំ បាបំ តមេសោ បដិសេវតិ។|
  count |១២៥៣|
    block |ខីយតេ ចស្ស តំ បាបំ តថា ហិ វិនយេ រតោ|
    block |កស្សបញ្ច សមាបជ្ជ មា ហេវុប្បថមាគមា។|
  count |១២៥៤|
    block |យំ យញ្ហិ រាជ ភជតិ សន្តំ វា យទិ វា អសំ|
    block |សីលវន្តំ វិសីលំ វា វសំ តស្សេវ គច្ឆតិ។|
  count |១២៥៥|
    block |យាទិសំ កុរុតេ មិត្តំ យាទិសំ ចូបសេវតិ|
    block |សោបិ តាទិសកោ ហោតិ សហវាសោ ហិ តាទិសោ។|
  count |១២៥៦|
    block |សេវមានោ សេវមានំ សម្ផុដ្ឋោ សម្ផុសំ បរំ|
    block |សរោ ទិទ្ធោ កលាបំវ អលិត្តមុបលិម្បតិ|
    block |ឧបលេបភយា ធីរោ នេវ បាបសខា សិយា។|
  count |១២៥៧|
    block |បូតិមច្ឆំ កុសគ្គេន យោ នរោ ឧបនយ្ហតិ|
    block |កុសាបិ បូតិ វាយន្តិ ឯវំ ពាលូបសេវនា។|
  count |១២៥៨|
    block |តគរញ្ច បលាសេន យោ នរោ ឧបនយ្ហតិ|
    block |បត្តាបិ សុរភិ វាយន្តិ ឯវំ ធីរូបសេវនា។|
  count |១២៥៩|
    block |តស្មា បត្តបុដស្សេវ ញត្វា សម្បាកមត្តនោ|
    block |អសន្តេ នោបសេវេយ្យ សន្តេ សេវេយ្យ បណ្ឌិតោ|
    block |អសន្តោ និរយំ នេន្តិ សន្តោ បាបេន្តិ សុគ្គតិំ។|
  count |១២៦០|
    block |អហម្បិ ជាតិយោ សត្ត សរេ សំសរិតត្តនោ|
    block |អនាគតាបិ សត្តេវ យា គមិស្សំ ឥតោ ចុតា។|
  count |១២៦១|
    block |យា មេ សា សត្តមី ជាតិ អហុ បុព្ពេ ជនាធិប|
    block |កម្មារបុត្តោ មគធេសុ អហុំ រាជគហេ បុរេ។|
  count |១២៦២|
    block |បាបំ សហាយមាគម្ម ពហុំ បាបំ កតំ មយា|
    block |បរទារស្ស ហេឋេន្តោ ចរិម្ហា អមរា វិយ។|
  count |១២៦៣|
    block |តំ កម្មំ និហិតំ អដ្ឋា ភស្មច្ឆន្នោវ បាវកោ|
    block |អថ អញ្ញេហិ កម្មេហិ អជាយិំ វំសភូមិយំ។|
  count |១២៦៤|
    block |កោសម្ពិយំ សេដ្ឋិកុលេ ឥទ្ធេ ផីតេ មហទ្ធនេ|
    block |ឯកបុត្តោ មហារាជ និច្ចំ សក្កតបូជិតោ។|
  count |១២៦៥|
    block |តត្ថ មិត្តំ អសេវិស្សំ សហាយំ សាតវេ រតំ|
    block |បណ្ឌិតំ សុតសម្បន្នំ សោ មំ អត្ថេ និវេសយិ។|
  count |១២៦៦|
    block |ចាតុទ្ទសិំ បញ្ចទសិំ ពហុំ រត្តិំ ឧបាវសិំ|
    block |តំ កម្មំ និហិតំ អដ្ឋា និធីវ ឧទកន្តិកេ។|
  count |១២៦៧|
    block |អថ បាបាន កម្មានំ យមេតំ មគធេ កតំ|
    block |ផលំ បរិយាគ មំ បច្ឆា ភុត្វា ទុដ្ឋវិសំ យថា។|
  count |១២៦៨|
    block |តតោ ចុតាហំ វេទេហ រោរុវេ និរយេ ចិរំ|
    block |សកម្មុនា អបច្ចិស្សំ តំ សរំ ន សុខំ លភេ។|
  count |១២៦៩|
    block |ពហុវស្សគណេ តត្ថ ខេបយិត្វា ពហុំ ទុខំ|
    block |ភិន្នាគតេ អហុំ រាជ ឆគលោ ឧទ្ធតប្ផលោ។|
  count |១២៧០|
    block |សាតបុត្តា មយា វូឡ្ហា បិដ្ឋិយា ច រថេន ច|
    block |តស្ស កម្មស្ស និស្សន្ទោ បរទារគមនស្ស មេ។|
  count |១២៧១|
    block |តតោ ចុតាហំ វេទេហ កបិ អាសិំ ព្រហាវនេ|
    block |និលុញ្ចិតផលោ យេវ យូថបេន បគព្ភិនា|
    block |តស្ស កម្មស្ស និស្សន្ទោ បរទារគមនស្ស មេ។|
  count |១២៧២|
    block |តតោ ចុតាហំ វេទេហ ទស្សនេសុ បសូ អហុំ|
    block |និលុញ្ចិតោ ជវោ ភទ្រោ យោគ្គំ វូឡ្ហំ ចិរំ មយា|
    block |តស្ស កម្មស្ស និស្សន្ទោ បរទារគមនស្ស មេ។|
  count |១២៧៣|
    block |តតោ ចុតាហំ វេទេហ វជ្ជីសុ កុលមាគមា|
    block |នេវិត្ថី ន បុមា អាសិំ មនុស្សត្តេ សុទុល្លភេ|
    block |តស្ស កម្មស្ស និស្សន្ទោ បរទារគមនស្ស មេ។|
  count |១២៧៤|
    block |តតោ ចុតាហំ វេទេហ អជាយិំ នន្ទនេ វនេ|
    block |ភវនេ តាវតិំសាហំ អច្ឆរា កាមវណ្ណិនី។|
  count |១២៧៥|
    block |វិចិត្តវត្ថាភរណា អាមុត្តមណិកុណ្ឌលា|
    block |កុសលា នច្ចគីតស្ស សក្កស្ស បរិចារិកា។|
  count |១២៧៦|
    block |តត្ថ ឋិតាហំ វេទេហ សរាមិ ជាតិយោ ឥមា|
    block |អនាគតាបិ សត្តេវ យា គមិស្សំ ឥតោ ចុតា។|
  count |១២៧៧|
    block |បរិយាគតំ តំ កុសលំ យំ មេ កោសម្ពិយំ កតំ|
    block |ទេវេ ចេវ មនុស្សេ ច សន្ធាវិស្សំ ឥតោ ចុតា។|
  count |១២៧៨|
    block |សត្ត ជច្ចោ មហារាជ និច្ចំ សក្កតបូជិតា|
    block |ថីភាវាបិ ន មុច្ចិស្សំ ឆដ្ឋា និគតិយោ ឥមា។|
  count |១២៧៩|
    block |សត្តមី ច គតិ ទេវ ទេវបុត្តោ មហិទ្ធិកោ|
    block |បុមា ទេវោ ភវិស្សាមិ ទេវកាយស្មិមុត្តមោ។|
  count |១២៨០|
    block |អជ្ជាបិ សន្តានមយំ មាលំ គន្ថេន្តិ នន្ទនេ|
    block |ទេវបុត្តោ ជវោ នាម យោ មេ មាលំ បដិច្ឆតិ។|
  count |១២៨១|
    block |មុហុត្តោ វិយ សោ ទិព្យោ ឥធ វស្សានិ សោឡស|
    block |រត្តិន្ទិវោ ច សោ ទិព្យោ មានុសិំ សរទោសតំ។|
  count |១២៨២|
    block |ឥតិ កម្មានិ អន្វេន្តិ អសង្ខេយ្យាបិ ជាតិយោ|
    block |កល្យាណំ យទិ វា បាបំ ន ហិ កម្មំ វិនស្សតិ។|
  count |១២៨៣|
    block |យោ ឥច្ឆេ បុរិសោ ហោតុំ ជាតិំ ជាតិំ បុនប្បុនំ|
    block |បរទារំ វិវជ្ជេយ្យ ធោតបាទោវ កទ្ទមំ។|
  count |១២៨៤|
    block |យា ឥច្ឆេ បុរិសោ ហោតុំ ជាតិំ ជាតិំ បុនប្បុនំ|
    block |សាមិកំ អបចាយេយ្យ ឥន្ទំវ បរិចារិកា។|
  count |១២៨៥|
    block |យោ ឥច្ឆេ ទិព្យភោគញ្ច ទិព្ពមាយុំ យសំ សុខំ|
    block |បាបានិ បរិវជ្ជេត្វា តិវិធំ ធម្មមាចរេ។|
  count |១២៨៦|
    block |កាយេន វាចា មនសា អប្បមត្តោ វិចក្ខណោ|
    block |អត្តនោ ហោតិ អត្ថាយ ឥត្ថី វា យទិ វា បុមា។|
  count |១២៨៧|
    block |យេ កេចិមេ មានុជា ជីវលោកេ យសស្សិនោ សព្ពសមន្តភោគា|
    block |អសំសយំ តេហិ បុរេ សុចិណ្ណំ កម្មស្សកាសេ បុថុ សព្ពសត្តា។|
  count |១២៨៨|
    block |ឥង្ឃានុចិន្តេសិ សយម្បិ ទេវ កុតោនិទានា តេ ឥមា ជនិន្ទ|
    block |យា តេ ឥមា អច្ឆរាសន្និកាសា អលង្កតា កញ្ចនជាលឆន្នា។|
  count |១២៨៩|
    block |ឥច្ចេវំ បិតរំ កញ្ញា រុចា តោសេសិ អង្គតិំ|
    block |មូឡ្ហស្ស មគ្គមាចិក្ខិ ធម្មមក្ខាសិ សុព្ពតា។|
  count |១២៩០|
    block |អថាគមា ព្រហ្មលោកា នារទោ មានុសិំ បជំ|
    block |ជម្ពុទីបំ អវេក្ខន្តោ អទ្ទា រាជានមង្គតិំ។|
  count |១២៩១|
    block |តតោ បតិដ្ឋា បាសាទេ វេទេហស្ស បុរត្ថតោ|
    block |តញ្ច ទិស្វានានុប្បត្តំ រុចា ឥសិមវន្ទថ។|
  count |១២៩២|
    block |អថាសនម្ហា ឱរុយ្ហ រាជា ព្យថិតមានសោ|
    block |នារទំ បរិបុច្ឆន្តោ ឥទំ វចនមព្រវិ។|
  count |១២៩៣|
    block |កុតោ នុ អាគច្ឆសិ ទេវវណ្ណិ ឱភាសយំ សព្ពទិសា ចន្ទិមាវ|
    block |អក្ខាហិ មេ បុច្ឆិតោ នាមគោត្តំ កថំ តំ ជានន្តិ មនុស្សលោកេ។|
  count |១២៩៤|
    block |អហញ្ហិ ទេវតោ ឥទានិ ឯមិ ឱភាសយំ សព្ពទិសា ចន្ទិមាវ|
    block |អក្ខាមិ តេ បុច្ឆិតោ នាមគោត្តំ ជានន្តិ មំ នារទោ កស្សបោ ច។|
  count |១២៩៥|
    block |អច្ឆេររូបំ តវ យាទិសញ្ច វេហាយសំ គច្ឆសិ តិដ្ឋសី ច|
    block |បុច្ឆាមិ តំ នារទ ឯតមត្ថំ អថ កេន វណ្ណេន តវាយមិទ្ធិ។|
  count |១២៩៦|
    block |សច្ចញ្ច ធម្មោ ច ទមោ ច ចាគោ គុណា មមេតេ បកតា បុរាណា|
    block |តេហេវ ធម្មេហិ សុសេវិតេហិ មនោជវោ យេន កាមំ គតោស្មិ។|
  count |១២៩៧|
    block |អច្ឆេរមាចិក្ខសិ បុញ្ញសិទ្ធិំ សចេ ហិ ឯតេហិ យថា វទេសិ|
    block |បុច្ឆាមិ តំ នារទ ឯតមត្ថំ បុដ្ឋោ ច មេ សាធុ វិយាករោហិ។|
  count |១២៩៨|
    block |បុច្ឆស្សុ មំ រាជ តវេស អត្ថោ យំ សំសយំ កុរុសេ ភូមិបាល|
    block |អហំ តំ និស្សំសយតំ គមេមិ នយេហិ ញាយេហិ ច ហេតុភី ច។|
  count |១២៩៩|
    block |បុច្ឆាមិ តំ នារទ ឯតមត្ថំ បុដ្ឋោ ច មេ នារទ មា មុសា ភណិ|
    block |អត្ថិ នុ ទេវា បិតរោ នុ អត្ថិ លោកោ បរោ អត្ថិ ជនោ យមាហុ។|
  count |១៣០០|
    block |អត្ថេវ ទេវា បិតរោ ច អត្ថិ លោកោ បរោ អត្ថិ ជនោ យមាហុ|
    block |កាមេសុ គិទ្ធា ច នរា បមូឡ្ហា លោកំ បរំ ន វិទូ មោហយុត្តា។|
  count |១៣០១|
    block |អត្ថីតិ ចេ នារទ សទ្ទហាសិ និវេសនំ បរលោកេ មតានំ|
    block |ឥធេវ មេ បញ្ច សតានិ ទេហិ ទស្សាមិ តេ បរលោកេ សហស្សំ។|
  count |១៣០២|
    block |ទជ្ជេមុ ខោ បញ្ច សតានិ ភោតោ ជញ្ញាមុ ចេ សីលវន្តំ វទញ្ញុំ|
    block |លុទ្ទំ តំ ភោន្តំ និរយេ វសន្តំ កោ ចោទយេ បរលោកេ សហស្សំ។|
  count |១៣០៣|
    block |ឥធេវ យោ ហោតិ អធម្មសីលោ បាបាចារោ អលសោ លុទ្ទកម្មោ|
    block |ន បណ្ឌិតា តស្មិំ ឥណំ ទទន្តិ ន ហិ អាគមោ ហោតិ តថាវិធម្ហា។|
  count |១៣០៤|
    block |ទក្ខញ្ច បោសំ មនុជា វិទិត្វា ឧដ្ឋានកំ សីលវន្តំ វទញ្ញុំ|
    block |សយមេវ ភោគេហិ និមន្តយន្តិ កម្មំ ករិត្វា បុន មាហរេសិ។|
  count |១៣០៥|
    block |ឥតោ ចុតោ ទក្ខសិ តត្ថ រាជ កាកោលសង្ឃេហិ វិកស្សមានំ|
    block |តំ ខជ្ជមានំ និរយេ វសន្តំ កាកេហិ គិជ្ឈេហិ ច សេនកេហិ|
    block |សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។|
  count |១៣០៦|
    block |អន្ធំតមំ តត្ថ ន ចន្ទសូរិយា និរយោ សទា តុមុលោ ឃោររូបោ|
    block |សា នេវ រត្តី ន ទិវា បញ្ញាយតិ តថាវិធេ កោ វិចរេ ធនត្ថិកោ។|
  count |១៣០៧|
    block |សពលោ ច សាមោ ច ទុវេ សុវានា បវទ្ធកាយា ពលិនោ មហន្តា|
    block |ខាទន្តិ ទន្តេហិ អយោមយេហិ ឥតោ បណុន្នំ បរលោកបត្តំ។|
  count |១៣០៨|
    block |តំ ខជ្ជមានំ និរយេ វសន្តំ លុទ្ទេហិ វាឡេហិ អឃម្មិគេហិ ច|
    block |សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។|
  count |១៣០៩|
    block |ឧសូហិ សត្តីហិ ច សុនិសិតាហិ ហនន្តិ វិជ្ឈន្តិ ច បច្ចមិត្តា|
    block |កាឡូបកាឡា និរយម្ហិ ឃោរេ បុព្ពេ នរំ ទុក្កដកម្មការិំ។|
  count |១៣១០|
    block |តំ ហញ្ញមានំ និរយេ វជន្តំ កុច្ឆិស្មិំ បស្សស្មិំ វិប្ផាលិតូទរំ|
    block |សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។|
  count |១៣១១|
    block |សត្តី ឧសូ តោមរភិណ្ឌិវាលា វិវិធាវុធា វស្សន្តិ តត្ថ ទេវា|
    block |បតន្តិ អង្គារមិវច្ចិមន្តោ សិលាសនី វស្សតិ លុទ្ទកម្មេ។|
  count |១៣១២|
    block |ឧណ្ហោ ច វាតោ និរយម្ហិ ទុស្សហោ ន តម្ហិ សុខំ លព្ភតិ ឥត្តរម្បិ|
    block |តំ តំ វិធាវន្តមលេនមាតុរំ កោ ចោទយេ បរលោកេ សហស្សំ។|
  count |១៣១៣|
    block |សន្ធាវមានម្បិ រថេសុ យុត្តំ សជោតិភូតំ បថវិំ កមន្តំ|
    block |បតោទលដ្ឋីហិ សុចោទយន្តំ កោ ចោទយេ បរលោកេ សហស្សំ។|
  count |១៣១៤|
    block |តមារុហន្តំ ខុរសញ្ចិតំ គិរិំ វិភិំសនំ បជ្ជលិតំ ភយានកំ|
    block |សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។|
  count |១៣១៥|
    block |តមារុហន្តំ បព្ពតសន្និកាសំ អង្គាររាសិំ ជលិតំ ភយានកំ|
    block |សុទឌ្ឍគត្តំ កបណំ រុទន្តំ កោ ចោទយេ បរលោកេ សហស្សំ។|
  count |១៣១៦|
    block |អព្ភកូដសមា ឧច្ចា កណ្ដកនិចិតា ទុមា|
    block |អយោមយេហិ តិក្ខេហិ នរលោហិតបាយិភិ។|
  count |១៣១៧|
    block |តមារុហន្តិ នារិយោ នរា ច បរទារគូ|
    block |ចោទិតា សត្តិហត្ថេហិ យមនិទ្ទេសការិភិ។|
  count |១៣១៨|
    block |តមារុហន្តំ និរយំ សិម្ពលិំ រុហរិមក្ខិតំ|
    block |វិទឌ្ឍកាយំ វិតចំ អាតុរំ គាឡ្ហវេទនំ។|
  count |១៣១៩|
    block |បស្សសន្តំ មុហុំ ឧណ្ហំ បុព្ពកម្មាបរាធិកំ|
    block |ទុមគ្គេ វិតចំ គត្តំ កោ តំ យាចេយ្យ តំ ធនំ។|
  count |១៣២០|
    block |អព្ភកូដសមា ឧច្ចា អសិបត្តាចិតា ទុមា|
    block |អយោមយេហិ តិក្ខេហិ នរលោហិតបាយិភិ។|
  count |១៣២១|
    block |តមារុហន្តំ អសិបត្តបាទបំ អសីហិ តិក្ខេហិ ច ឆិជ្ជមានំ|
    block |សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។|
  count |១៣២២|
    block |តតោ និក្ខន្តមត្តំ តំ អសិបត្តាចិតា ទុមា|
    block |សម្បតិតំ វេតរណិំ កោ តំ យាចេយ្យ តំ ធនំ។|
  count |១៣២៣|
    block |ខរា ខរោទកា តត្តា ទុគ្គា វេតរណី នទី|
    block |អយោបោក្ខរសញ្ឆន្នា តិក្ខា បត្តេហិ សន្ទតិ។|
  count |១៣២៤|
    block |តត្ថ សញ្ឆិន្នគត្តំ តំ វុយ្ហន្តំ រុហិរមក្ខិតំ|
    block |វេតរញ្ញេ អនាលម្ពេ កោ តំ យាចេយ្យ តំ ធនំ។|
  count |១៣២៥|
    block |វេធាមិ រុក្ខោ វិយ ឆិជ្ជមានោ ទិសំ ន ជានាមិ បមូឡ្ហសញ្ញោ|
    block |ភយានុតប្បាមិ មហា ច មេ ភយា សុត្វាន កថា តវ ភាសិតា ឥសេ។|
  count |១៣២៦|
    block |អាទិត្តេ វារិមជ្ឈំវ ទីបំវោឃេ មហណ្ណវេ|
    block |អន្ធការេវ បជ្ជោតោ ត្វំ នោសិ សរណំ ឥសេ។|
  count |១៣២៧|
    block |អត្ថញ្ច ធម្មំ អនុសាស មំ ឥសេ អតីតមទ្ធា អបរាធិតំ មយា|
    block |អាចិក្ខ មេ នារទ សុទ្ធិមគ្គំ យថា អហំ នោ និរយំ បតេយ្យំ។|
  count |១៣២៨|
    block |យថា អហុ ធតរដ្ឋោ វេស្សាមិត្តោ អដ្ឋកោ យាមតគ្គិ|
    block |ឧសិន្ទរោ ចាបិ សិវី ច រាជា បរិចារកា សមណព្រាហ្មណានំ។|
  count |១៣២៩|
    block |ឯតេ ចញ្ញេ ច រាជានោ យេ សគ្គវិសយំ គតា|
    block |អធម្មំ បរិវជ្ជេត្វា ធម្មំ ចរ មហីបតិ។|
  count |១៣៣០|
    block |អន្នហត្ថា ច តេ ព្យម្ហេ ឃោសយន្តុ បុរេ តវ|
    block |កោ ឆាតោ កោ ច តសិតោ កោ មាលំ កោ វិលេបនំ|
    block |នានារត្តានំ វត្ថានំ កោ នគ្គោ បរិទហិស្សតិ។|
  count |១៣៣១|
    block |កោ បន្ថេ ឆត្តមានេតិ បាទុកា ច មុទូ សុភា|
    block |ឥតិ សាយញ្ច បាតោ ច ឃោសយន្តុ បុរេ តវ។|
  count |១៣៣២|
    block |ជិណ្ណំ បោសំ គវស្សញ្ច មាស្សុ យុញ្ជ យថា បុរេ|
    block |បរិហារញ្ច ទជ្ជាសិ អធិការកតោ ពលី។|
  count |១៣៣៣|
    block |កាយោ តេ រថសញ្ញាតោ មនោសារថិកោ លហុ|
    block |អវិហិំសាសារិតក្ខោ សំវិភាគបដិច្ឆទោ។|
  count |១៣៣៤|
    block |បាទសញ្ញមនេមិយោ ហត្ថសញ្ញមបក្ខរោ|
    block |កុច្ឆិសញ្ញមនព្ភន្តោ វាចាសញ្ញមកូជនោ។|
  count |១៣៣៥|
    block |សច្ចវាក្យសមត្តង្គោ អបេសុញ្ញសុសញ្ញតោ|
    block |គិរាសខិលនេលង្គោ មិតភាណិសិលេសិតោ។|
  count |១៣៣៦|
    block |សទ្ធាលោភសុសង្ខារោ និវាតញ្ជលិកុព្ពរោ|
    block |អថទ្ធតានតីសាកោ សីលសំវរនន្ធនោ។|
  count |១៣៣៧|
    block |អក្កោធនមនុគ្ឃាតី ធម្មបណ្ឌរឆត្តកោ|
    block |ពាហុសច្ចមបាលម្ពោ ឋិតចិត្តមុបាធិយោ។|
  count |១៣៣៨|
    block |កាលញ្ញុតាចិត្តសារោ វេសារជ្ជតិទណ្ឌកោ|
    block |និវាតវុត្តិយោត្តកោ អនតិមានយុគោ លហុ។|
  count |១៣៣៩|
    block |អលីនចិត្តសន្ថារោ វុទ្ធិសេវី រជោហតោ|
    block |សតិ បតោទោ ធីរស្ស ធិតិ យោគោ ច រស្មិយោ។|
  count |១៣៤០|
    block |មនោ ទន្តំ បថំ នេតិ សមទន្តេហិ វាហិភិ|
    block |ឥច្ឆា លោភោ ច កុម្មគ្គោ ឧជុមគ្គោ ច សំយមោ។|
  count |១៣៤១|
    block |រូបេ សទ្ទេ រសេ គន្ធេ វាហនស្ស បធាវតោ|
    block |បញ្ញា អាកោដនី រាជ តត្ថ អត្តាវ សារថិ។|
  count |១៣៤២|
    block |សចេ ឯតេន យានេន សមចរិយា ទឡ្ហា ធិតិ|
    block |សព្ពកាមទុហោ រាជ ន ជាតុ និរយំ វជេ។|
  count |១៣៤៣|
    block |អលាតោ ទេវទត្តោសិ សុនាមោ អាសិ ភទ្ទជិ|
    block |វិជយោ សារិបុត្តោសិ មោគ្គល្លានោសិ ពីជកោ។|
  count |១៣៤៤|
    block |សុនក្ខត្តោ លិច្ឆវិបុត្តោ គុណោ អាសិ អចេលកោ|
    block |អានន្ទោ សា រុចា អាសិ យា រាជានំ បសាទយិ។|
  count |១៣៤៥|
    block |ឩរុវេឡកស្សបោ រាជា បាបទិដ្ឋិ តទា អហុ|
    block |មហាព្រហ្មា ពោធិសត្តោ ឯវំ ធារេថ ជាតកន្តិ។|
  stand |មហានារទកស្សបជាតកំ អដ្ឋមំ។|
  count |  |
  block |៥៤៦។ វិធុរជាតកំ ៩|
  block ||
  count |  |
  block |ទោហឡកណ្ឌំ|
  count |១៣៤៦|
    block |បណ្ឌុ កិសិយាសិ ទុព្ពលា វណ្ណរូបំ នតវេទិសំ បុរេ|
    block |វិមលេ អក្ខាហិ បុច្ឆិតា កីទិសី តុយ្ហំ សរីរវេទនា។|
  count |១៣៤៧|
    block |ធម្មោ មនុជេសុ មាតីនំ ទោហឡោ នាម ជនិន្ទ វុច្ចតិ|
    block |ធម្មាហតំ នាគកុញ្ជរ វិធុរស្ស ហទយាភិបត្ថយេ។|
  count |១៣៤៨|
    block |ចន្ទំ ខោ ត្វំ ទោហឡាយសិ សូរិយំ វា អថ វាបិ មាលុតំ|
    block |ទុល្លភញ្ហិ វិធុរស្ស ទស្សនំ កោ វិធុរមិធ មានយិស្សតិ។|
  count |១៣៤៩|
    block |កិន្នុ តាត តុវំ បជ្ឈាយសិ បទុមំ ហត្ថគតំវ តេ មុខំ|
    block |កិន្នុ ទុម្មនរូបោសិ ឥស្សរ មា ត្វំ សោចិ អមិត្តតាបន។|
  count |១៣៥០|
    block |មាតា ហិ តវ ឥរន្ធតិ វិធុរស្ស ហទយំ ធនិយតិ|
    block |ទុល្លភញ្ហិ វិធុរស្ស ទស្សនំ កោ វិធុរមិធ មានយិស្សតិ។|
  count |១៣៥១|
    block |តស្ស ភត្តុបរិយេសនំ ចរ យោ វិធុរមិធ មានយិស្សតិ|
    block |បិតុនោ ច សា សុត្វាន វាក្យំ រត្តិំ និក្ខម្ម អវស្សុតិំ ចរិ។|
  count |១៣៥២|
    block |កេ គន្ធព្ពេ រក្ខសេ ច នាគេ កេ កិម្បុរិសេ ចាបិ មានុសេ|
    block |កេ បណ្ឌិតេ សព្ពកាមទទេ ទីឃរត្តំ ភត្តា មេ ភវិស្សតិ។|
  count |១៣៥៣|
    block |អស្សាស ហេស្សាមិ តេ បតិ ភត្តា តេ ហេស្សាមិ អនិន្ទលោចនេ|
    block |បញ្ញា ហិ មមំ តថាវិធា អស្សាស ហេស្សសិ ភរិយា មម។|
  count |១៣៥៤|
    block |អវចាសិ បុណ្ណកំ ឥរន្ធតី បុព្ពបថានុគតេន ចេតសា|
    block |ឯហិ គច្ឆាម បិតុ មមន្តិកេ ឯសោវ តេ ឯតមត្ថំ បវក្ខតិ។|
  count |១៣៥៥|
    block |អលង្កតា សុវសនា មាលិនី ចន្ទនុស្សទា|
    block |យក្ខំ ហត្ថេ គហេត្វាន បិតុសន្តិកុបាគមិ។|
  count |១៣៥៦|
    block |នាគវរ វចោ សុណោហិ មេ បតិរូបំ បដិបជ្ជ សុង្កិយំ|
    block |បត្ថេមិ អហំ ឥរន្ធតិំ តាយ សមង្គិំ ករោហិ មំ តុវំ។|
  count |១៣៥៧|
    block |សតំ ហត្ថី សតំ អស្សា សតំ អស្សតរីរថា|
    block |សតំ វលភិយោ បុណ្ណា នានារត្នស្ស កេវលា|
    block |តេ នាគ បដិបជ្ជស្សុ ធីតរំ ទេហិរន្ធតិំ។|
  count |១៣៥៨|
    block |យាវ អាមន្តយេ ញាតី មិត្តេ ច សុហទជ្ជនេ|
    block |អនាមន្ត កតំ កម្មំ តំ បច្ឆា អនុតប្បតិ។|
  count |១៣៥៩|
    block |តតោ សោ វរុណោ នាគោ បវិសិត្វា និវេសនំ|
    block |ភរិយំ អាមន្តយិត្វាន ឥទំ វចនមព្រវិ។|
  count |១៣៦០|
    block |អយំ សោ បុណ្ណកោ យក្ខោ យាចតី មំ ឥរន្ធតិំ|
    block |ពហុនា វិត្តលាភេន តស្ស ទេម បិយំ មមំ។|
  count |១៣៦១|
    block |ន ធនេន ន វិត្តេន លព្ភា អម្ហំ ឥរន្ធតី|
    block |សចេ ច ខោ ហទយំ បណ្ឌិតស្ស ធម្មេន លទ្ធា ឥធ មាហរេយ្យ|
    block |ឯតេន វិត្តេន កុមារិ លព្ភា នាញ្ញំ ធនំ ឧត្តរិ បត្ថយាម។|
  count |១៣៦២|
    block |តតោ សោ វរុណោ នាគោ និក្ខមិត្វា និវេសនា|
    block |បុណ្ណកាមន្តយិត្វាន ឥទំ វចនមព្រវិ។|
  count |១៣៦៣|
    block |ន ធនេន ន វិត្តេន លព្ភា អម្ហំ ឥរន្ធតី|
    block |សចេ តុវំ ហទយំ បណ្ឌិតស្ស ធម្មេន លទ្ធា ឥធ មាហរេសិ|
    block |ឯតេន វិត្តេន កុមារិ លព្ភា នាញ្ញំ ធនំ ឧត្តរិ បត្ថយាម។|
  count |១៣៦៤|
    block |យំ បណ្ឌិតោត្យេកេ វទន្តិ លោកេ តមេវ ពាលោតិ បុនាហុ អញ្ញេ|
    block |អក្ខាហិ មេ វិប្បវទន្តិ ឯត្ថ កំ បណ្ឌិតំ នាគ តុវំ វទេសិ។|
  count |១៣៦៥|
    block |កោរព្យរាជស្ស ធនញ្ចយស្ស យទិ តេ សុតោ វិធុរោ នាម កត្តា|
    block |អានេហិ តំ បណ្ឌិតំ ធម្មលទ្ធា ឥរន្ធតី បទចរា តេ ហោតុ។|
  count |១៣៦៦|
    block |ឥទញ្ច សុត្វា វរុណស្ស វាក្យំ ឧដ្ឋាយ យក្ខោ បរមប្បតីតោ|
    block |តត្ថេវ សន្តោ បុរិសំ អសំសិ អានេហិ អាជញ្ញមិធេវ យុត្តំ។|
  count |១៣៦៧|
    block |ជាតរូបមយា កណ្ណា កាចម្ហិចមយា ខុរា|
    block |ជម្ពោនទស្ស បាកស្ស សុវណ្ណស្ស ឧរច្ឆទោ។|
  count |១៣៦៨|
    block |ទេវវាហវហំ យានំ អស្សមារុយ្ហ បុណ្ណកោ|
    block |អលង្កតោ កប្បិតកេសមស្សុ បក្កាមិ វេហាយសមន្តលិក្ខេ។|
  count |១៣៦៩|
    block |សោ បុណ្ណកោ កាមរាគេន គិទ្ធោ ឥរន្ធតិំ នាគកញ្ញំ ជិគីសំ|
    block |គន្ត្វាន តំ ភូតបតិំ យសស្សិំ ឥច្ចព្រវី វេស្សវណំ កុវេរំ។|
  count |១៣៧០|
    block |ភោគវតី នាម មន្ទិរេ វាសា ហិរញ្ញវតីតិ វុច្ចតិ|
    block |នគរេ និម្មិតេ កញ្ចនមយេ មណ្ឌលស្ស ឧរគស្ស និដ្ឋិតំ។|
  count |១៣៧១|
    block |អដ្ដាលកា ឱដ្ឋគីវិយោ លោហិតង្កស្ស មសារគល្លិនោ|
    block |បាសាទេត្ថ សិលាមយា សោវណ្ណរតនេហិ ឆាទិតា។|
  count |១៣៧២|
    block |អម្ពា តិលកា ច ជម្ពុយោ សត្តបណ្ណា មុចលិន្ទកេតកា|
    block |បិយង្គុ ឧទ្ទាលកា សហា ឧបរិភទ្ទកា សិន្ទុវារកា។|
  count |១៣៧៣|
    block |ចម្បេយ្យកា នាគមល្លិកា ភគិនីមាលា អថ មេត្ថ កោលិយា|
    block |ឯតេ ទុមា បរិណាមិតា សោភយន្តិ ឧរគស្ស មន្ទិរំ។|
  count |១៣៧៤|
    block |ខជ្ជុរេត្ថ សិលាមយា សោវណ្ណធុវបុប្ផិតា ពហូ|
    block |យត្ថ វសតោ បបាតិកោ នាគរាជា វរុណោ មហិទ្ធិកោ។|
  count |១៣៧៥|
    block |តស្ស កោមារិកា ភរិយា វិមលា កញ្ចនវេល្លិវិគ្គហា|
    block |កាលា តរុណាវ ឧគ្គតា បុចិមន្ទត្ថនី ចារុទស្សនា។|
    block ||
    block ||
  count |១៣៧៦|
    block |លាខារសរត្តសុច្ឆវី កណិការាវ និវាតបុប្ផិតា|
    block |តិទិវោកចរាវ អច្ឆរា វិជ្ជុវព្ភឃនា វិនិស្សដា។|
  count |១៣៧៧|
    block |សា ទោហឡិនី សុវិម្ហិតា វិធុរស្ស ហទយំ ធនិយតិ|
    block |តំ តេសំ ទេមិ ឥស្សរ តេន តេ ទេន្តិ ឥរន្ធតិំ មមំ។|
  count |១៣៧៨|
    block |សោ បុណ្ណកោ ភូតបតិំ យសស្សិំ អាមន្តយ វេស្សវណំ កុវេរំ|
    block |តត្ថេវ សន្តោ បុរិសំ អសំសិ អានេហិ អាជញ្ញមិធេវ យុត្តំ។|
  count |១៣៧៩|
    block |ជាតរូបមយា កណ្ណា កាចម្ហិចមយា ខុរា|
    block |ជម្ពោនទស្ស បាកស្ស សុវណ្ណស្ស ឧរច្ឆទោ។|
  count |១៣៨០|
    block |ទេវវាហវហំ យានំ អស្សមារុយ្ហ បុណ្ណកោ|
    block |អលង្កតោ កប្បិតកេសមស្សុ បក្កាមិ វេហាយសមន្តលិក្ខេ។|
  count |១៣៨១|
    block |សោ អគ្គមា រាជគហំ សុរម្មំ អង្គស្ស រញ្ញោ នគរំ ទុរាយុតំ|
    block |បហូតភក្ខំ ពហុអន្នបានំ មសក្កសារំ វិយ វាសវស្ស។|
  count |១៣៨២|
    block |មយូរកោញ្ចាគណសម្បឃុដ្ឋំ ទិជាភិឃុដ្ឋំ ទិជសង្ឃសេវិតំ|
    block |នានាសកុន្តាភិរុទំ សុវង្គណំ បុប្ផាភិកិណ្ណំ ហិមវំវ បព្ពតំ។|
  count |១៣៨៣|
    block |សោ បុណ្ណកោ វេបុលមាភិរូហិ សិលុច្ចយំ កិម្បុរិសានុចិណ្ណំ|
    block |អន្វេសមានោ មណិរតនំ ឧឡារំ តមទ្ទសា បព្ពតកូដមជ្ឈេ។|
  count |១៣៨៤|
    block |ទិស្វា មណិំ បភស្សរំ ជាតិមន្តំ មនោហរំ មណិរតនំ ឧឡារំ|
    block |ទទ្ទល្លមានំ យសសា យសស្សិនំ ឱភាសតី វិជ្ជុរិវន្តលិក្ខេ។|
  count |១៣៨៥|
    block |តមគ្គហី វេឡុរិយំ មហគ្ឃំ មនោហរំ នាម មហានុភាវំ|
    block |អាជញ្ញមារុយ្ហ មនោមវណ្ណោ បក្កាមិ វេហាយសមន្តលិក្ខេ។|
  count |១៣៨៦|
    block |សោ អគ្គមា នគរមិន្ទបត្ថំ ឱរុយ្ហុបាគច្ឆិ សភំ កុរូនំ|
    block |សមាគតេ ឯកសតំ សមគ្គេ អវ្ហេត្ថ យក្ខោ អវិកម្បមានោ។|
  count |១៣៨៧|
    block |កោ នីធ រញ្ញំ វរមាភិជេតិ កមាភិជេយ្យាម វរទ្ធនេន|
    block |កមនុត្តរំ រតនវរំ ជិនាម កោ វាបិ នោ ជេតិ វរទ្ធនេន។|
  count |១៣៨៨|
    block |កុហិំ នុ រដ្ឋេ តវ ជាតិភូមិ ន កោរព្យស្សេវ វចោ តវេទំ|
    block |អភីតោសិ នោ វណ្ណនិភាយ សព្ពេ អក្ខាហិ មេ នាមញ្ច ពន្ធវេ ច។|
  count |១៣៨៩|
    block |កច្ចាយនោ មាណវកោស្មិ រាជ អនូននាមោ ឥតិ មវ្ហយន្តិ|
    block |អង្គេសុ មេ ញាតយោ ពន្ធវា ច អក្ខេន ទេវស្មិ ឥធានុបត្តោ។|
  count |១៣៩០|
    block |កិំ មាណវស្ស រតនានិ អត្ថិ យេ តំ ជិនន្តោ ហរេ អក្ខធុត្តោ|
    block |ពហូនិ រញ្ញោ រតនានិ អត្ថិ តេ ត្វំ ទលិទ្ទោ កថមវ្ហយេសិ។|
  count |១៣៩១|
    block |មនោហរោ នាម មណី មមាយំ មនោហរំ មណិរតនំ ឧឡារំ|
    block |ឥមញ្ច អាជញ្ញមមិត្តតាបនំ ឯតំ មេ ជិនិត្វា ហរេ អក្ខធុត្តោ។|
  count |១៣៩២|
    block |ឯកោ មណី មាណវ កិំ ករិស្សតិ អាជានិយេកោ បន កិំ ករិស្សតិ|
    block |ពហូនិ រញ្ញោ មណិរតនានិ អត្ថិ អាជានិយា វាតជវា អនប្បកា។|
  stand |ទោហឡកណ្ឌំ នាម។|
  count |  |
  block |មណិកណ្ឌំ|
  count |១៣៩៣|
    block |ឥទញ្ច មេ មណិរតនំ បស្ស ត្វំ ទ្វិបទុត្តម|
    block |ឥត្ថីនំ វិគ្គហា ចេត្ថ បុរិសានញ្ច វិគ្គហា។|
  count |១៣៩៤|
    block |មិគានំ វិគ្គហា ចេត្ថ សកុណានញ្ច វិគ្គហា|
    block |នាគរាជា សុបណ្ណា ច មណិម្ហិ បស្ស និម្មិតំ។|
  count |១៣៩៥|
    block |ហត្ថានីកំ រថានីកំ អស្សេ បត្តី ច វម្មិនេ|
    block |ចតុរង្គិនិមំ សេនំ មណិម្ហិ បស្ស និម្មិតំ។|
  count |១៣៩៦|
    block |ហត្ថារោហេ អនីកដ្ឋេ រថិកេ បត្តិការកេ|
    block |ពលគ្គានិ វិយូឡ្ហានិ មណិម្ហិ បស្ស និម្មិតំ។|
  count |១៣៩៧|
    block |បុរំ ឧទ្ធាបសម្បន្នំ ពហុបាការតោរណំ|
    block |សិង្ឃាដកេសុ ភូមិយោ មណិម្ហិ បស្ស និម្មិតំ។|
  count |១៣៩៨|
    block |ឯសិកា បរិខាយោ ច បលិខំ អគ្គឡានិ ច|
    block |អដ្ដាលកេ ច ទ្វារេ ច មណិម្ហិ បស្ស និម្មិតំ។|
  count |១៣៩៩|
    block |បស្ស តោរណមគ្គេសុ នានាទិជា គណា ពហូ|
    block |ហំសា កោញ្ចា មយូរា ច ចក្កវាកា ច កុក្កុហា។|
  count |១៤០០|
    block |កុណាលកា ពហូ ចិត្រា សិខណ្ឌី ជីវជីវកា|
    block |នានាទិជគណាកិណ្ណំ មណិម្ហិ បស្ស និម្មិតំ។|
  count |១៤០១|
    block |បស្ស នគរំ សុបាការំ អព្ភុតំ លោមហំសនំ|
    block |សមុស្សិតធជំ រម្មំ សោណ្ណវាលុកសន្ថតំ។|
  count |១៤០២|
    block |បស្សេត្ថ បណ្ណសាលាយោ វិភត្តា ភាគសោ មិតា|
    block |និវេសនេ និវេសេ ច សន្ធិព្យូហេ បថទ្ធិយោ។|
  count |១៤០៣|
    block |បានាគារេ ច សោណ្ឌេ ច សូនា ឱទនិយា ឃរា|
    block |វេសី ច គណិកាយោ ច មណិម្ហិ បស្ស និម្មិតំ។|
  count |១៤០៤|
    block |មាលាការេ ច រជកេ គន្ធិកេ អថ ទុស្សិកេ|
    block |សុវណ្ណការេ មណិការេ មណិម្ហិ បស្ស និម្មិតំ។|
  count |១៤០៥|
    block |អាឡារិកេ ច សូទេ ច នដនាដកគាយិនោ|
    block |បាណិស្សរេ កុម្ភថូនិកេ មណិម្ហិ បស្ស និម្មិតំ។|
  count |១៤០៦|
    block |បស្ស ភេរី មុទិង្គា ច សង្ខា បណវទិន្ទិមា|
    block |សព្ពញ្ច តាឡាវចរំ មណិម្ហិ បស្ស និម្មិតំ។|
  count |១៤០៧|
    block |សម្មតាលញ្ច វីណញ្ច នច្ចគីតំ សុវាទិតំ|
    block |តូរិយតាឡិតសង្ឃុដ្ឋំ មណិម្ហិ បស្ស និម្មិតំ។|
  count |១៤០៨|
    block |លង្ឃិកា មុដ្ឋិកា ចេត្ថ មាយាការា ច សោភិយា|
    block |វេតាលិកេ ច ជល្លេ ច មណិម្ហិ បស្ស និម្មិតំ។|
  count |១៤០៩|
    block |សមជ្ជា ចេត្ថ វត្តន្តិ អាកិណ្ណា នរនារិភិ|
    block |មញ្ចាតិមញ្ចេ ភូមិយោ មណិម្ហិ បស្ស និម្មិតំ។|
  count |១៤១០|
    block |បស្ស មល្លេ សមជ្ជស្មិំ ផោដេន្តេ ទិគុណំ ភុជំ|
    block |និហតេ និហតមានេ ច មណិម្ហិ បស្ស និម្មិតំ។|
  count |១៤១១|
    block |បស្ស បព្ពតបាទេសុ នានាមិគគណា ពហូ|
    block |សីហា ព្យគ្ឃា វរាហា ច អច្ឆកោកតរច្ឆយោ។|
  count |១៤១២|
    block |បលាសាទា គវជា ច មហិំសា រោហិតា រុរូ|
    block |ឯណេយ្យា ច វរាហា ច គណិនោ នីក សូករា។|
  count |១៤១៣|
    block |កទលិមិគា ពហូ ចិត្រា ពិឡារា សសកណ្ដកា|
    block |នានាមិគគណាកិណ្ណំ មណិម្ហិ បស្ស និម្មិតំ។|
  count |១៤១៤|
    block |នជ្ជាយោ សុបតិត្ថាយោ សោណ្ណវាលុកសន្ថតា|
    block |អច្ឆា សវន្តិ អម្ពូនិ មច្ឆគុម្ពនិសេវិតា។|
  count |១៤១៥|
    block |កុម្ភីលា មករា ចេត្ថ សុសុមារា ច កច្ឆបា|
    block |បាឋីនា បាវុសា មច្ឆា ពលជា មុញ្ជរោហិតា។|
  count |១៤១៦|
    block |នានាទិជគណាកិណ្ណា នានាទុមគណាយុតា|
    block |វេឡុរិយក-រោទាយោ មណិម្ហិ បស្ស និម្មិតំ។|
  count |១៤១៧|
    block |បស្សេត្ថ បោក្ខរណិយោ សុវិភត្តា ចតុទ្ទិសា|
    block |នានាទិជគណាកិណ្ណា បុថុលោមនិសេវិតា។|
  count |១៤១៨|
    block |សមន្តោទកសម្បន្នំ មហិំ សាគរកុណ្ឌលំ|
    block |ឧបេតំ វនរាជេហិ មណិម្ហិ បស្ស និម្មិតំ។|
  count |១៤១៩|
    block |បុរតោ វិទេហេ បស្ស គោយានិយេ ច បច្ឆតោ|
    block |កុរុយោ ជម្ពុទីបញ្ច មណិម្ហិ បស្ស និម្មិតំ។|
  count |១៤២០|
    block |បស្ស ចន្ទំ សូរិយញ្ច ឱភាសន្តេ ចតុទ្ទិសា|
    block |សិនេរុំ អនុបរិយន្តេ មណិម្ហិ បស្ស និម្មិតំ។|
  count |១៤២១|
    block |សិនេរុំ ហិមវន្តញ្ច សាគរញ្ច មហីតលំ|
    block |ចត្តារោ ច មហារាជេ មណិម្ហិ បស្ស និម្មិតំ។|
  count |១៤២២|
    block |អារាមេ វនគុម្ពេ ច បាដិយេ ច សិលុច្ចយេ|
    block |រម្មេ កិម្បុរិសាកិណ្ណេ មណិម្ហិ បស្ស និម្មិតំ។|
  count |១៤២៣|
    block |ផារុសកំ ចិត្តលតំ មិស្សកំ នន្ទនំ វនំ|
    block |វេជយន្តញ្ច បាសាទំ មណិម្ហិ បស្ស និម្មិតំ។|
  count |១៤២៤|
    block |សុធម្មំ តាវតិំសញ្ច បារិឆត្តញ្ច បុប្ផិតំ|
    block |ឯរាវណំ នាគរាជំ មណិម្ហិ បស្ស និម្មិតំ។|
  count |១៤២៥|
    block |បស្សេត្ថ ទេវកញ្ញាយោ នភា វិជ្ជុរិវុគ្គតា|
    block |នន្ទនេ វិចរន្តិយោ មណិម្ហិ បស្ស និម្មិតំ។|
  count |១៤២៦|
    block |បស្សេត្ថ ទេវកញ្ញាយោ ទេវបុត្តបលោភិនី|
    block |ទេវបុត្តេ រមមានេ មណិម្ហិ បស្ស និម្មិតំ។|
  count |១៤២៧|
    block |បរោសហស្សបាសាទេ វេឡុរិយផលសន្ថតេ|
    block |បជ្ជលន្តេ ច វណ្ណេន មណិម្ហិ បស្ស និម្មិតំ។|
  count |១៤២៨|
    block |តាវតិំសេ ច យាមេ ច តុសិតេ ចាបិ និម្មិតេ|
    block |បរនិម្មិតវសវត្តិនោ មណិម្ហិ បស្ស និម្មិតំ។|
  count |១៤២៩|
    block |បស្សេត្ថ បោក្ខរណិយោ វិប្បសន្នោទិកា សុចី|
    block |មន្ទាលកេហិ សញ្ឆន្នា បទុមុប្បលកេហិ ច។|
  count |១៤៣០|
    block |ទសេត្ថ រាជិយោ សេតា ទសនីលា មនោរមា|
    block |ឆ បិង្គលា បន្នរស ហលិទ្ទា ច ចតុទ្ទស។|
  count |១៤៣១|
    block |វីសតិ តត្ថ សោវណ្ណា វីសតិ រជតាមយា|
    block |ឥន្ទគោបកវណ្ណាភា តាវ ទិស្សន្តិ តិំសតិ។|
  count |១៤៣២|
    block |ទសេត្ថ កាឡិយោ ឆច្ច មញ្ជេដ្ឋា បន្នវីសតិ|
    block |មិស្សា ពន្ធុកបុប្ផេហិ នីលុប្បលវិចិត្តិកា។|
  count |១៤៣៣|
    block |ឯវំ សព្ពង្គសម្បន្នំ អច្ចិមន្តំ បភស្សរំ|
    block |ឱធិសុង្កំ មហារាជ បស្ស ត្វំ ទ្វិបទុត្តម។|
  stand |មណិកណ្ឌំ នាម។|
  count |  |
  block |អក្ខកណ្ឌំ|
  count |១៤៣៤|
    block |ឧបាគតំ រាជ មុបេហិ លក្ខំ នេតាទិសំ មណិរតនំ តវត្ថិ|
    block |ធម្មេន ជិស្សាម អសាហសេន ជិតោ ច នោ ខិប្បមវាករោហិ។|
  count |១៤៣៥|
    block |បញ្ចាល -បច្ចុគ្គត-សូរសេន មច្ឆា ច មទ្ទា សហ កេកកេភិ|
    block |បស្សន្តុ នោតេ អសឋេន យុទ្ធំ ន នោ សភាយំ ន ករោន្តិ កិញ្ចិ។|
  count |១៤៣៦|
    block |តេ បាវិសុំ អក្ខមទេន មត្តា រាជា កុរូនំ បុណ្ណកោ ចាបិ យក្ខោ|
    block |រាជា កលិំ វិច្ចិនមគ្គហេសិ កដំ អគ្គហី បុណ្ណកោ នាម យក្ខោ។|
  count |១៤៣៧|
    block |តេ តត្ថ ជូតេ ឧភយេ សមាគតេ រញ្ញំ សកាសេ សខីនញ្ច មជ្ឈេ|
    block |អជេសិ យក្ខោ នរវីរសេដ្ឋំ តត្ថប្បនាទោ តុមុលោ ពភូវ។|
  count |១៤៣៨|
    block |ជយោ មហារាជ បរាជយោ ច អាយូហតំ អញ្ញតរស្ស ហោតិ|
    block |ជនិន្ទ ជីនោសិ វរទ្ធនេន ជិតោ ច មេ ខិប្បមវាករោហិ។|
  count |១៤៣៩|
    block |ហត្ថី គវស្សា មណិកុណ្ឌលា ច យញ្ចាបិ មយ្ហំ រតនំ បថព្យា|
    block |គណ្ហាហិ កច្ចាន វរំ ធនានំ អាទាយ យេនិច្ឆសិ តេន គច្ឆ។|
  count |១៤៤០|
    block |ហត្ថី គវស្សា មណិកុណ្ឌលា ច យញ្ចាបិ តុយ្ហំ រតនំ បថព្យា|
    block |តេសំ វរោ វិធុរោ នាម កត្តា សោ មេ ជិតោ តំ មេ អវាករោហិ។|
  count |១៤៤១|
    block |អត្តា ច មេ សោ សរណំ គតី ច ទីបោ ច លេណោ ច បរាយណោ ច|
    block |អសន្តុលេយ្យោ មម សោ ធនេន បាណេន មេ សាទិសោ ឯស កត្តា។|
  count |១៤៤២|
    block |ចិរំ វិវាទោ មម តុយ្ហញ្ចស្ស កាមញ្ច បុច្ឆាម តមេវ គន្ត្វា|
    block |ឯសោវ នោ វិវរតុ ឯតមត្ថំ យំ វក្ខតី ហោតុ កថា ឧភិន្នំ។|
  count |១៤៤៣|
    block |អទ្ធា ហិ សច្ចំ ភណសិ ន ច មាណវ សាហសំ|
    block |តមេវ គន្ត្វា បុច្ឆាម តេន តុស្សាមុភោ ជនា។|
  count |១៤៤៤|
    block |សច្ចំ នុ ទេវា វិទហូ កុរូនំ ធម្មេ ឋិតំ វិធុរំ នាមមច្ចំ|
    block |ទាសោសិ រញ្ញោ ឧទ វាសិ ញាតិ វិធុរោតិ សង្ខា កតមាសិ លោកេ។|
  count |១៤៤៥|
    block |អាមាយទាសាបិ ភវន្តិ ហេកេ ធនេន កីតាបិ ភវន្តិ ទាសា|
    block |សយម្បិ ហេកេ ឧបយន្តិ ទាសា ភយា បណុន្នាបិ ភវន្តិ ទាសា។|
  count |១៤៤៦|
    block |ឯតេ នរានំ ចតុរោវ ទាសា អទ្ធា ហិ យោនិតោ អហម្បិ ជាតោ|
    block |ភវោ ច រញ្ញោ អភវោ ច រញ្ញោ ទាសាហំ ទេវស្ស បរម្បិ គន្ត្វា|
    block |ធម្មេន មំ មាណវ តុយ្ហ ទជ្ជា។|
  count |១៤៤៧|
    block |អយំ ទុតីយោ វិជយោ មមជ្ជ បុដ្ឋោ ហិ កត្តា វិវរេត្ថ បញ្ហំ|
    block |អធម្មរូបោ វត រាជសេដ្ឋោ សុភាសិតំ នានុជានាសិ មយ្ហំ។|
  count |១៤៤៨|
    block |ឯវំ ចេ នោ សោ វិវរេត្ថ បញ្ហំ ទាសោហមស្មិ ន ច ខោស្មិ ញាតិ|
    block |គណ្ហាហិ កច្ចាន វរំ ធនានំ អាទាយ យេនិច្ឆសិ តេន គច្ឆ។|
  stand |អក្ខកណ្ឌំ នាម។|
  count |  |
  block |ឃរាវាសបញ្ហា|
  count |១៤៤៩|
    block |វិធុរ វសមានាស្ស គហដ្ឋស្ស សកំ ឃរំ|
    block |ខេមា វុត្តិ កថំ អស្ស កថន្នុ អស្ស សង្គហោ។|
  count |១៤៥០|
    block |អព្យាពជ្ឈំ កថំ អស្ស សច្ចវាទី ច មាណវោ|
    block |អស្មា លោកា បរំ លោកំ កថំ បេច្ច ន សោចតិ។|
  count |១៤៥១|
    block |តំ តត្ថ គតិមា ធិតិមា មតិមា អត្ថទស្សិមា|
    block |សង្ខាតា សព្ពធម្មានំ វិធុរោ ឯតទព្រវិ។|
  count |១៤៥២|
    block |ន សាធារណទារស្ស ន ភុញ្ជេ សាទុមេកកោ|
    block |ន សេវេ លោកាយតិកំ នេតំ បញ្ញាយ វឌ្ឍនំ។|
  count |១៤៥៣|
    block |សីលវា វត្តសម្បន្នោ អប្បមត្តោ វិចក្ខណោ|
    block |និវាតវុត្តិ អត្ថទ្ធោ សុរតោ សខិលោ មុទុ។|
  count |១៤៥៤|
    block |សង្គហេតា ច មិត្តានំ សំវិភាគី វិធានវា|
    block |តប្បេយ្យ អន្នបានេន សទា សមណព្រាហ្មណេ។|
  count |១៤៥៥|
    block |ធម្មកាមោ សុតាធារោ ភវេយ្យ បរិបុច្ឆកោ|
    block |សក្កច្ចំ បយិរុបាសេយ្យ សីលវន្តេ ពហុស្សុតេ។|
  count |១៤៥៦|
    block |ឃរមាវសមានស្ស គហដ្ឋស្ស សកំ ឃរំ|
    block |ខេមា វុត្តិ សិយា ឯវំ ឯវំ នុ អស្ស សង្គហោ។|
  count |១៤៥៧|
    block |អព្យាពជ្ឈំ សិយា ឯវំ សច្ចវាទី ច មាណវោ|
    block |អស្មា លោកា បរំ លោកំ ឯវំ បេច្ច ន សោចតិ។|
  stand |ឃរាវាសបញ្ហា នាម។|
  stand |លក្ខណកណ្ឌំ|
  count |១៤៥៨|
    block |ឯហិ ទានិ គមិស្សាម ទិន្នោ នោ ឥស្សរេន មេ|
    block |មមេវត្ថំ បដិបជ្ជ ឯស ធម្មោ សនន្តនោ។|
  count |១៤៥៩|
    block |ជានាមិ មាណវ តយាហមស្មិ ទិន្នោហមស្មិ តវ ឥស្សរេន|
    block |តីហញ្ច តំ វាសយេមុ អគារេ យេនទ្ធុនា អនុសាសេមុ បុត្តេ។|
  count |១៤៦០|
    block |តំ មេ តថា ហោតុ វសេមុ តីហំ កុរុតំ ភវជ្ជ ឃរេសុ កិច្ចំ|
    block |អនុសាសតំ បុត្តទារេ ភវជ្ជ យថា តយី បេច្ច សុខី ភវេយ្យ។|
  count |១៤៦១|
    block |សាធូតិ វត្វាន បហូតកាមោ បក្កាមិ យក្ខោ វិធុរេន សទ្ធិំ|
    block |តំ កុញ្ជរាជញ្ញហយានុចិណ្ណំ បាវេក្ខិ អន្តេបុរមរិយសេដ្ឋោ។|
  count |១៤៦២|
    block |កោញ្ចំ មយូរញ្ច បិយញ្ច កេតំ ឧបាគមិ តត្ថ សុរម្មរូបំ|
    block |បហូតភក្ខំ ពហុអន្នបានំ មសក្កសារំ វិយ វាសវស្ស។|
  count |១៤៦៣|
    block |តត្ថ នច្ចន្តិ គាយន្តិ អវ្ហាយន្តិ វរាវរំ|
    block |អច្ឆរា វិយ ទេវេសុ នារិយោ សមលង្កតា។|
  count |១៤៦៤|
    block |សមង្គិកត្វា បមទាហិ យក្ខំ អន្នេន បានេន ច ធម្មបាលោ|
    block |អត្ថត្ថ មេវានុវិចិន្តយន្តោ បាវេក្ខិ ភរិយាយ តទា សកាសេ។|
  count |១៤៦៥|
    block |តំ ចន្ទនគន្ធរសានុលិត្តំ សុវណ្ណជម្ពោនទនិក្ខសាទិសំ|
    block |ភរិយំវចា ឯហិ សុណោហិ ភោតិ បុត្តានិ អាមន្តយ តម្ពនេត្តេ។|
  count |១៤៦៦|
    block |សុត្វាន វាក្យំ បតិនោ អនុជ្ជា សុណិសំវច តម្ពនខិំ សុនេត្តំ|
    block |អាមន្តយ វម្មធរានិ ចេតេ បុត្តានិ ឥន្ទីវរបុប្ផសាមេ។|
  count |១៤៦៧|
    block |តេ អាគតេ មុទ្ធនិ ធម្មបាលោ ចុម្ពិត្វា បុត្តេ អវិកម្បមានោ|
    block |អាមន្តយិត្វាន អវោច វាក្យំ ទិន្នាហំ រញ្ញា ឥធ មាណវស្ស។|
  count |១៤៦៨|
    block |តស្សជ្ជហំ អត្តសុខី វិធេយ្យោ អាទាយ យេនិច្ឆតិ តេន គច្ឆតិ|
    block |អហញ្ច វោ សាសិតុមាគតោស្មិ កថំ អហំ អបរិត្តាយ គច្ឆេ។|
    block ||
  count |១៤៦៩|
    block |សចេ វោ រាជា កុរុរដ្ឋវាសី ជនសន្ធោ បុច្ឆេយ្យ បហូតកាមោ|
    block |កិមាភិជានាថ បុរេ បុរាណំ កិំ វោ បិតា អនុសាសេ បុរត្ថា។|
  count |១៤៧០|
    block |សមាសនា ហោថ មយាវ សព្ពេ កោនីធ រញ្ញោ អព្ភតិកោ មនុស្សោ|
    block |តមញ្ជលិំ ករិយ វទេថ ឯវំ មា ហេវំ ទេវ ន ហិ ឯស ធម្មោ|
    block |វិយគ្ឃរាជស្ស និហីនជច្ចោ សមាសនោ ទេវ កថំ ភវេយ្យ។|
  stand |លក្ខណកណ្ឌំ នាម។|
  count |  |
  block |រាជវសតិ|
  count |១៤៧១|
    block |សោ ច បុត្តេ អមច្ចេ ច ញាតយោ សុហទជ្ជនេ|
    block |អលីនមនសង្កប្បោ វិធុរោ ឯតទព្រវិ។|
  count |១៤៧២|
    block |ឯថយ្យោ រាជវសតិំ និសីទិត្វា សុណាថ មេ|
    block |យថា រាជកុលំ បត្តោ យសំ បោសោ និគច្ឆតិ។|
  count |១៤៧៣|
    block |ន ហិ រាជកុលំ បត្តោ អញ្ញាតោ លភតេ យសំ|
    block |នាសូរោ នាបិ ទុម្មេធោ នប្បមត្តោ កុទាចនំ។|
  count |១៤៧៤|
    block |យទាស្ស សីលំ បញ្ញញ្ច សោចេយ្យំ ចាធិគច្ឆតិ|
    block |អថ វិស្សសតេ ត្យម្ហិ គុយ្ហញ្ចស្ស ន រក្ខតិ។|
  count |១៤៧៥|
    block |តុលា យថា បគ្គហិតា សមទណ្ឌា សុធារិតា|
    block |អជ្ឈិដ្ឋោ ន វិកម្បេយ្យ ស រាជវសតិំ វសេ។|
  count |១៤៧៦|
    block |តុលា យថា បគ្គហិតា សមទណ្ឌា សុធារិតា|
    block |សព្ពានិ អភិសម្ភោន្តោ ស រាជវសតិំ វសេ។|
  count |១៤៧៧|
    block |ទិវា វា យទិ វា រត្តិំ រាជកិច្ចេសុ បណ្ឌិតោ|
    block |អជ្ឈិដ្ឋោ ន វិកម្បេយ្យ ស រាជវសតិំ វសេ។|
  count |១៤៧៨|
    block |ទិវា វា យទិ វា រត្តិំ រាជកិច្ចេសុ បណ្ឌិតោ|
    block |សព្ពានិ អភិសម្ភោន្តោ ស រាជវសតិំ វសេ។|
  count |១៤៧៩|
    block |យោ ចស្ស សុកតោ មគ្គោ រញ្ញោ សុប្បដិយាទិតោ|
    block |ន តេន វុត្តោ គច្ឆេយ្យ ស រាជវសតិំ វសេ។|
  count |១៤៨០|
    block |ន រញ្ញោ សទិសំ ភុញ្ជេ កាមភោគេ កុទាចនំ|
    block |សព្ពត្ថ បច្ឆតោ គច្ឆេ ស រាជវសតិំ វសេ។|
  count |១៤៨១|
    block |ន រញ្ញោ សទិសំ វត្ថំ ន មាលំ ន វិលេបនំ|
    block |អាកប្បំ សរកុត្តិំ វា ន រញ្ញោ សទិសមាចរេ|
    block |អញ្ញំ ករេយ្យ អាកប្បំ ស រាជវសតិំ វសេ។|
  count |១៤៨២|
    block |កីឡេ រាជា អមច្ចេហិ ភរិយាហិ បរិវារិតោ|
    block |នាមច្ចោ រាជភរិយាសុ ភាវំ កុព្ពេថ បណ្ឌិតោ។|
  count |១៤៨៣|
    block |អនុទ្ធតោ អចបលោ និបកោ សំវុតិន្ទ្រិយោ|
    block |មនោបណិធិសម្បន្នោ ស រាជវសតិំ វសេ។|
  count |១៤៨៤|
    block |នាស្ស ភរិយាហិ កីឡេយ្យ ន មន្តេយ្យ រហោគតោ|
    block |នាស្ស កោសា ធនំ គណ្ហេ ស រាជវសតិំ វសេ។|
  count |១៤៨៥|
    block |ន និទ្ទំ ពហុ មញ្ញេយ្យ ន មទាយ សុរំ បិវេ|
    block |នាស្ស ទាយេ មិគេ ហញ្ញេ ស រាជវសតិំ វសេ។|
  count |១៤៨៦|
    block |នាស្ស បីឋំ ន បល្លង្កំ ន កោច្ឆំ ន នាវំ រថំ|
    block |សម្មតោម្ហីតិ អារូហេ ស រាជវសតិំ វសេ។|
  count |១៤៨៧|
    block |នាតិទូរេ ភជេ រញ្ញោ នាច្ចាសន្នេ វិចក្ខណោ|
    block |សម្មុខញ្ចស្ស តិដ្ឋេយ្យ សន្ទិស្សន្តោ សភត្តុនោ។|
  count |១៤៨៨|
    block |ន វេ រាជា សខា ហោតិ ន រាជា ហោតិ មេថុនោ|
    block |ខិប្បំ កុជ្ឈន្តិ រាជានោ សូកេនក្ខីវ ឃដ្ដិតំ។|
  count |១៤៨៩|
    block |ន បូជិតោ មញ្ញមានោ មេធាវី បណ្ឌិតោ នរោ|
    block |ផរុសំ បតិមន្តេយ្យ រាជានំ បរិសំគតំ។|
  count |១៤៩០|
    block |លទ្ធទ្វារោ លភេ ទ្វារំ នេវ រាជូសុ វិស្សសេ|
    block |អគ្គីវ សំយតោ តិដ្ឋេ ស រាជវសតិំ វសេ។|
  count |១៤៩១|
    block |បុត្តំ វា ភាតរំ វា សំ សម្បគ្គណ្ហាតិ ខត្តិយោ|
    block |គាមេហិ និគមេហិ វា រដ្ឋេហិ ជនបទេហិ វា|
    block |តុណ្ហីភូតោ ឧបេក្ខេយ្យ ន ភណេ ឆេកបាបកំ។|
  count |១៤៩២|
    block |ហត្ថារោហេ អនីកដ្ឋេ រថិកេ បត្តិការកេ|
    block |តេសំ កម្មាវទានេន រាជា វឌ្ឍេតិ វេតនំ|
    block |ន តេសំ អន្តរា គច្ឆេ ស រាជវសតិំ វសេ។|
  count |១៤៩៣|
    block |ចាបោវូនុទរោ ធីរោ វំសោវាបិ បកម្បយេ|
    block |បដិលោមំ ន វត្តេយ្យ ស រាជវសតិំ វសេ។|
  count |១៤៩៤|
    block |ចាបោវូនុទរោ អស្ស មច្ឆោវស្ស អជិវ្ហវា|
    block |អប្បាសី និបកោ សូរោ ស រាជវសតិំ វសេ។|
  count |១៤៩៥|
    block |ន ពាឡ្ហំ ឥត្ថិំ គច្ឆេយ្យ សម្បស្សំ តេជសង្ខយំ|
    block |កាសំ សាសំ ទរំ ពល្យំ ខីណមេធោ និគច្ឆតិ។|
  count |១៤៩៦|
    block |នាតិវេលំ បភាសេយ្យ ន តុណ្ហី សព្ពទា សិយា|
    block |អវិកិណ្ណំ មិតំ វាចំ បត្តេ កាលេ ឧទីរយេ។|
  count |១៤៩៧|
    block |អក្កោធនោ អសង្ឃដ្ដោ សច្ចោ សណ្ហោ អបេសុណោ|
    block |សម្ផំ គិរំ ន ភាសេយ្យ ស រាជវសតិំ វសេ។|
  count |១៤៩៨|
    block |មាតាបេត្តិភរោ អស្ស កុលេ ជេដ្ឋាបចាយិកោ|
    block |សណ្ហោ សខិលសម្ភាសោ ស រាជវសតិំ វសេ។|
  count |១៤៩៩|
    block |វិនីតោ សិប្បវា ទន្តោ កតត្តោ និយតោ មុទុ|
    block |អប្បមត្តោ សុចិ ទក្ខោ ស រាជវសតិំ វសេ។|
  count |១៥០០|
    block |និវាតវុត្តិ វុទ្ធេសុ សប្បតិស្សោ សគារវោ|
    block |សុរតោ សុខសំវាសោ ស រាជវសតិំ វសេ។|
  count |១៥០១|
    block |អារកា បរិវជ្ជេយ្យ សហិតុំ បហិតំ ជនំ|
    block |ភត្តារញ្ញេវុទិក្ខេយ្យ ន ច អញ្ញស្ស រាជិនោ។|
  count |១៥០២|
    block |សមណេ ព្រាហ្មណេ ចាបិ សីលវន្តេ ពហុស្សុតេ|
    block |សក្កច្ចំ បយិរុបាសេយ្យ ស រាជវសតិំ វសេ។|
  count |១៥០៣|
    block |សមណេ ព្រាហ្មណេ ចាបិ សីលវន្តេ ពហុស្សុតេ|
    block |សក្កច្ចំ អនុវាសេយ្យ ស រាជវសតិំ វសេ។|
  count |១៥០៤|
    block |សមណេ ព្រាហ្មណេ ចាបិ សីលវន្តេ ពហុស្សុតេ|
    block |តប្បេយ្យ អន្នបានេន ស រាជវសតិំ វសេ។|
  count |១៥០៥|
    block |សមណេ ព្រាហ្មណេ ចាបិ សីលវន្តេ ពហុស្សុតេ|
    block |អាសជ្ជ បញ្ញេ សេវេថ អាកង្ខំ វុទ្ធិមត្តនោ។|
  count |១៥០៦|
    block |ទិន្នបុព្ពំ ន ហាបេយ្យ ទានំ សមណព្រាហ្មណេ|
    block |ន ច កិញ្ចិ និវារេយ្យ ទានកាលេ វណិព្ពកេ។|
  count |១៥០៧|
    block |បញ្ញវា ពុទ្ធិសម្បន្នោ វិធានវិធិកោវិទោ|
    block |កាលញ្ញូ សមយញ្ញូ ច ស រាជវសតិំ វសេ។|
  count |១៥០៨|
    block |ឧដ្ឋាតា កម្មធេយ្យេសុ អប្បមត្តោ វិចក្ខណោ|
    block |សុសំវិហីតកម្មន្តោ ស រាជវសតិំ វសេ។|
  count |១៥០៩|
    block |ខលំ សាលំ បសុំ ខេត្តំ គន្តា ចស្ស អភិក្ខណំ|
    block |មិតំ ធញ្ញំ និធាបេយ្យ មិតំវ បាចយេ ឃរេ។|
  count |១៥១០|
    block |បុត្តំ វា ភាតរំ វា សំ សីលេសុ អសមាហិតំ|
    block |អនង្គវា ហិ តេ ពាលា យថា បេតា តថេវ តេ|
    block |ចោឡញ្ច នេសំ បិណ្ឌញ្ច អាសីនានំ បទាបយេ។|
  count |១៥១១|
    block |ទាសេ កម្មករេ បេស្សេ សីលេសុ សុសមាហិតេ|
    block |ទក្ខេ ឧដ្ឋានសម្បន្នេ អាធិបច្ចម្ហិ ឋាបយេ។|
  count |១៥១២|
    block |សីលវា ច អលោលោ ច អនុរក្ខោ ច រាជិនោ|
    block |អាវី រហោ ហិតោ តស្ស ស រាជវសតិំ វសេ។|
  count |១៥១៣|
    block |ឆន្ទញ្ញូ រាជិនោ ចស្ស ចិត្តដ្ឋោ អស្ស រាជិនោ|
    block |អសង្កុសកវុត្តិស្ស ស រាជវសតិំ វសេ។|
  count |១៥១៤|
    block |ឧច្ឆាទយេ ច ន្ហាបយេ ធោវេ បាទេ អធោសិរំ|
    block |អាហតោបិ ន កុប្បេយ្យ ស រាជវសតិំ វសេ។|
  count |១៥១៥|
    block |កុម្ភម្បញ្ជលិំ ករិយា ចាដញ្ចាបិ បទក្ខិណំ|
    block |កិមេវ សព្ពកាមានំ ទាតារំ ធីរមុត្តមំ។|
  count |១៥១៦|
    block |យោ ទេតិ សយនំ វត្ថំ យានំ អាវសថំ ឃរំ|
    block |បជ្ជុន្នោរិវ ភូតានិ ភោគេហិ អភិវស្សតិ។|
  count |១៥១៧|
    block |ឯសយ្យោ រាជវសតិ វត្តមានោ យថា នរោ|
    block |អារាធយតិ រាជានំ បូជំ លភតិ ភត្តុសុ។|
  stand |រាជវសតិ នាម។|
  count |  |
  block |អន្តរបេយ្យាលំ|
  count |១៥១៨|
    block |ឯវំ សមនុសាសិត្វា ញាតិសង្ឃំ វិចក្ខណោ|
    block |បរិកិណ្ណោ សុហទេហិ រាជានមុបសង្កមិ។|
  count |១៥១៩|
    block |វន្ទិត្វា សិរសា បាទេ កត្វា ច នំ បទក្ខិណំ|
    block |វិធុរោ អវច រាជានំ បគ្គហេត្វាន អញ្ជលិំ។|
  count |១៥២០|
    block |អយំ មំ មាណវោ នេតិ កត្តុកាមោ យថាមតិ|
    block |ញាតីនត្ថំ បវក្ខាមិ តំ សុណោហិ អរិន្ទម។|
  count |១៥២១|
    block |បុត្តេ ច មេ ឧទិក្ខេសិ យញ្ច មញ្ញំ ឃរេ ធនំ|
    block |យថា បេច្ច ន ហាយេថ ញាតិសង្ឃោ មយី គតេ។|
  count |១៥២២|
    block |យថេវ ខលតី ភូម្យា ភូម្យាយេវ បតិដ្ឋតិ|
    block |ឯវេតំ ខលិតំ មយ្ហំ ឯតំ បស្សាមិ អច្ចយំ។|
  count |១៥២៣|
    block |សក្កា ន គន្តុំ ឥតិ មយ្ហ ហោតិ ឆេត្វា វធិត្វា ឥធ កាតិយានំ|
    block |ឥធេវ ហោហី ឥតិ មយ្ហ រុច្ចតិ មា ត្វំ អគា ឧត្តមភូរិបញ្ញ។|
  count |១៥២៤|
    block |មា ហេវធម្មេសុ មនំ បណីទហិ អត្ថេ ច ធម្មេ ច យុត្តោ ភវស្សុ|
    block |ធិរត្ថុ កម្មំ អកុសលំ អនរិយំ យំ កត្វា បច្ឆា និរយំ វជេយ្យ។|
  count |១៥២៥|
    block |នេវេស ធម្មោ ន បុនេត កិច្ចំ អយិរោ ហិ ទាសស្ស ជនិន្ទ ឥស្សរោ|
    block |ឃាតេតុំ ឈាបេតុំ អថោបិ ហន្តុំ ន ច មយ្ហ កោធត្ថិ វជាមិ ចាហំ។|
  count |១៥២៦|
    block |ជេដ្ឋបុត្តំ ឧបគុយ្ហ វិនេយ្យ ហទយេ ទរំ|
    block |អស្សុបុណ្ណេហិ នេត្តេហិ បាវិសី សោ មហាឃរំ។|
  count |១៥២៧|
    block |សាលាវ សម្មបតិតា មាលុតេន បមទ្ទិតា|
    block |សេន្តិ បុត្តា ច ទារា ច វិធុរស្ស និវេសនេ។|
  count |១៥២៨|
    block |ឥត្ថិសហស្សំ ភរិយានំ ទាសិសត្តសតានិ ច|
    block |ពាហា បគ្គយ្ហ បក្កន្ទុំ វិធុរស្ស និវេសនេ។|
  count |១៥២៩|
    block |ឱរោធា ច កុមារា ច វេសិយានា ច ព្រាហ្មណា|
    block |ពាហា បគ្គយ្ហ បក្កន្ទុំ វិធុរស្ស និវេសនេ។|
  count |១៥៣០|
    block |ហត្ថារោហា អនីកដ្ឋា រថិកា បត្តិការកា|
    block |ពាហា បគ្គយ្ហ បក្កន្ទុំ វិធុរស្ស និវេសនេ។|
  count |១៥៣១|
    block |សមាគតា ជានបទា នេគមា ច សមាគតា|
    block |ពាហា បគ្គយ្ហ បក្កន្ទុំ វិធុរស្ស និវេសនេ។|
  count |១៥៣២|
    block |ឥត្ថិសហស្សំ ភរិយានំ ទាសិសត្តសតានិ ច|
    block |ពាហា បគ្គយ្ហ បក្កន្ទុំ កស្មា នោ វិជហិស្សសិ។|
  count |១៥៣៣|
    block |ឱរោធា ច កុមារា ច ទាសិសត្តសតានិ ច|
    block |ពាហា បគ្គយ្ហ បក្កន្ទុំ កស្មា នោ វិជហិស្សសិ។|
  count |១៥៣៤|
    block |ហត្ថារោហា អនីកដ្ឋា ទាសិសត្តសតានិ ច|
    block |ពាហា បគ្គយ្ហ បក្កន្ទុំ កស្មា នោ វិជហិស្សសិ។|
  count |១៥៣៥|
    block |សមាគតា ជានបទា ទាសិសត្តសតានិ ច|
    block |ពាហា បគ្គយ្ហ បក្កន្ទុំ កស្មា នោ វិជហិស្សសិ។|
  count |១៥៣៦|
    block |កត្វា ឃរេសុ កិច្ចានិ អនុសាសិត្វា សកំ ជនំ|
    block |មិត្តាមច្ចេ ច ភច្ចេ ច បុត្តទារេ ច ពន្ធវេ។|
  count |១៥៣៧|
    block |កម្មន្តំ សំវិធេត្វាន អាចិក្ខិត្វា ឃរេ ធនំ|
    block |និធិញ្ច ឥណទានញ្ច បុណ្ណកំ ឯតទព្រវិ។|
  count |១៥៣៨|
    block |អវសី តុវំ មយ្ហ តីហំ អគារេ កតានិ កិច្ចានិ ឃរេសុ មយ្ហំ|
    block |អនុសាសិតា បុត្តទារា មយា ច ករោម កច្ចាន យថាមតិំ តេ។|
  count |១៥៣៩|
    block |សចេ ហិ កត្តេ អនុសាសិតា តេ បុត្តា ច ទារា អនុជីវិនោ ច|
    block |ហន្ទេហិ ទានី តរមានរូបោ ទីឃោ ហិ អទ្ធាបិ អយំ បុរត្ថា។|
  count |១៥៤០|
    block |អឆម្ភិតោវ គណ្ហាហិ អាជានេយ្យស្ស វាលធិំ|
    block |ឥទំ បច្ឆិមកំ តុយ្ហំ ជីវលោកស្ស ទស្សនំ។|
  count |១៥៤១|
    block |សោហំ កិស្ស នុ ភាយិស្សំ យស្ស មេ នត្ថិ ទុក្កដំ|
    block |កាយេន វាចា មនសា យេន គច្ឆេយ្យ ទុគ្គតិំ។|
  count |១៥៤២|
    block |សោ អស្សរាជា វិធុរំ វហន្តោ បក្កាមិ វេហាយសមន្តលិក្ខេ|
    block |សាខាសុ សេលេសុ អសជ្ជមានោ កាលាគិរិំ ខិប្បមុបាគមាសិ។|
  count |១៥៤៣|
    block |ឥត្ថិសហស្សំ ភរិយានំ ទាសិសត្តសតានិ ច|
    block |ពាហា បគ្គយ្ហ បក្កន្ទុំ យក្ខោ ព្រាហ្មណវណ្ណេន|
    block |វិធុរំ អាទាយ គច្ឆតិ។|
  count |១៥៤៤|
    block |សមាគតា ជានបទា នេគមា ច សមាគតា|
    block |ពាហា បគ្គយ្ហ បក្កន្ទុំ យក្ខោ ព្រាហ្មណវណ្ណេន|
    block |វិធុរំ អាទាយ គច្ឆតិ។|
  count |១៥៤៥|
    block |ឥត្ថិសហស្សំ ភរិយានំ ទាសិសត្តសតានិ ច|
    block |ពាហា បគ្គយ្ហ បក្កន្ទុំ បណ្ឌិតោ សោ កុហិំ គតោ។|
  count |១៥៤៦|
    block |សមាគតា ជានបទា នេគមា ច សមាគតា|
    block |ពាហា បគ្គយ្ហ បក្កន្ទុំ បណ្ឌិតោ សោ កុហិំ គតោ។|
  count |១៥៤៧|
    block |សចេ សោ សត្តរត្តេន នាគច្ឆិស្សតិ បណ្ឌិតោ|
    block |សព្ពេ អគ្គិំ បវេក្ខាម នត្ថត្ថោ ជីវិតេន នោ។|
  count |១៥៤៨|
    block |បណ្ឌិតោ ច វិយត្តោ ច វិភាវី ច វិចក្ខណោ|
    block |ខិប្បំ មោចិយ អត្តានំ មា ភាយិត្ថាគមិស្សតិ។|
  stand |អន្តរបេយ្យាលំ នាម។|
  count |  |
  block |សាធុនរធម្មកណ្ឌំ|
  count |១៥៤៩|
    block |សោ តត្ថ គន្ត្វាន វិចិន្តយន្តោ ឧច្ចាវចា ចេតនកា ភវន្តិ|
    block |នយិមស្ស ជីវេន មមត្ថិ កិញ្ចិ ហន្ត្វានិមំ ហទយមានយិស្សំ។|
  count |១៥៥០|
    block |សោ តត្ថ គន្ត្វា បព្ពតន្តរស្មិំ អន្តោ បវិសិត្វាន បទុដ្ឋចិត្តោ|
    block |អសំវុតស្មិំ ជគតិប្បទេសេ អធោសិរំ ធារយិ កាតិយានោ។|
  count |១៥៥១|
    block |សោ លម្ពមានោ នរកេ បបាតេ មហព្ភយេ លោមហំសេ វិទុគ្គេ|
    block |អសន្តសន្តោ កុរូនំ កត្តុសេដ្ឋោ ឥច្ចព្រវិ បុណ្ណកំ នាម យក្ខំ។|
  count |១៥៥២|
    block |អរិយាវកាសោសិ អនរិយរូបោ អសញ្ញតោ សញ្ញតសន្និកាសោ|
  block |អច្ចាហិតំ កម្មំ ករោសិ លុទ្រំ ភាវេ ច តេ កុសលំ នត្ថិ កិញ្ចិ។|
  count |១៥៥៣|
    block |យំ មំ បបាតស្មិំ បបាតុមិច្ឆសិ កោ នុ តវត្ថោ មរណេន មយ្ហំ|
    block |អមានុសស្សេវ តវជ្ជ វណ្ណោ អាចិក្ខ មេ ត្វំ កតមាសិ ទេវតា។|
  count |១៥៥៤|
    block |យទិ តេ សុតោ បុណ្ណកោ នាម យក្ខោ រញ្ញោ កុវេរស្ស ហិ សោ សជិព្ពោ|
    block |ភូមិន្ធរោ វរុណោ នាម នាគោ ព្រហា សុចី វណ្ណពលូបបន្នោ។|
  count |១៥៥៥|
    block |តស្សានុជំ ធីតរំ កាមយាមិ ឥរន្ធតី នាម សា នាគកញ្ញា|
    block |តស្សា សុមជ្ឈាយ បិយាយ ហេតុ បតារយិំ តុយ្ហ វធាយ ធីរ។|
  count |១៥៥៦|
    block |មា ហេវ ត្វំ យក្ខ អហោសិ មូឡ្ហោ នដ្ឋា ពហូ ទុគ្គហីតេន លោកេ|
    block |កិំ តេ សុមជ្ឈាយ បិយាយ កិច្ចំ មរណេន មេ ឥង្ឃ សុណោមិ សព្ពំ។|
  count |១៥៥៧|
    block |មហានុភាវស្ស មហោរគស្ស ធីតុកាមោ ញាតិភតោ ហមស្មិ|
    block |តំ យាចមានំ សសុរោ អវោច យថា មមញ្ញិំសុ សុកាមនីតំ។|
  count |១៥៥៨|
    block |ទជ្ជេមុ ខោ តេ សុតនុំ សុនេត្តំ សុចិម្ហិតំ ចន្ទនលិត្តគត្តំ|
    block |សចេ តុវំ ហទយំ បណ្ឌិតស្ស ធម្មេន លទ្ធា ឥធ មាហរេសិ|
    block |ឯតេន វិត្តេន កុមារិ លព្ភា នញ្ញំ ធនំ ឧត្តរិ បត្ថយាម។|
  count |១៥៥៩|
    block |ឯវំ ន មូឡ្ហោស្មិ សុណោហិ កត្តេ ន ចាបិ មេ ទុគ្គហិតត្ថិ កិញ្ចិ|
    block |ហទយេន តេ ធម្មលទ្ធេន នាគា ឥរន្ធតិំ នាគកញ្ញំ ទទន្តិ។|
  count |១៥៦០|
    block |តស្មា អហំ តុយ្ហំ វធាយ យុត្តោ ឯវំ មមត្ថោ មរណេន តុយ្ហំ|
    block |ឥធេវ តំ នរកេ បាតយិត្វា ហន្ត្វាន តំ ហទយមានយិស្សំ។|
  count |១៥៦១|
    block |ខិប្បំ មមំ ឧទ្ធរ កាតិយាន ហទយេន មេ យទិ តេ អត្ថិ កិច្ចំ|
    block |យេ កេចិមេ សាធុនរស្ស ធម្មា សព្ពេវ តេ បាតុករោមិ អជ្ជ។|
  count |១៥៦២|
    block |សោ បុណ្ណកោ កុរូនំ កត្តុសេដ្ឋំ នគមុទ្ធនិ ខិប្បំ បតិដ្ឋបេត្វា|
    block |អស្សត្ថមាសីនំ សមេក្ខិយាន បរិបុច្ឆិ កត្តារមនោមបញ្ញំ។|
  count |១៥៦៣|
    block |សមុទ្ធតោ មេសិ តុវំ បបាតា ហទយេន តេ អជ្ជ មមត្ថិ កិច្ចំ|
    block |យេ កេចិមេ សាធុនរស្ស ធម្មា សព្ពេវ មេ បាតុករោហិ អជ្ជ។|
  count |១៥៦៤|
    block |សមុទ្ធតោ ត្យស្មិ អហំ បបាតា ហទយេន មេ យទិ តេ អត្ថិ កិច្ចំ|
    block |យេ កេចិមេ សាធុនរស្ស ធម្មា សព្ពេវ តេ បាតុករោមិ អជ្ជ។|
  count |១៥៦៥|
    block |យាតានុយាយី ច ភវាហិ មាណវ អល្លញ្ច បាណិំ បរិវជ្ជយស្សុ|
    block |មា ចស្សុ មិត្តេសុ កទាចិ ទុព្ភី មា ច វសំ អសតីនំ និគច្ឆេ។|
  count |១៥៦៦|
    block |កថំ នុ យាតំ អនុយាយី ហោតិ អល្លញ្ច បាណិំ ទហតេ កថំ សោ|
    block |អសតី ច កា កោ បន មិត្តទុព្ភោ អក្ខាហិ មេ បុច្ឆិតោ ឯតមត្ថំ។|
  count |១៥៦៧|
    block |អសន្ថុតំ នោបិ ច ទិដ្ឋបុព្ពំ យោ អាសនេនាបិ និមន្តយេយ្យ|
    block |តស្សេវ អត្ថំ បុរិសោ ករេយ្យ យាតានុយាយីតិ តមាហុ បណ្ឌិតា។|
  count |១៥៦៨|
    block |យស្សេករត្តម្បិ ឃរេ វសេយ្យ យត្ថន្នបានំ បុរិសោ លភេយ្យ|
    block |ន តស្ស បាបំ មនសាបិ ចិន្តយេ អទុព្ភី បាណិំ ទហតេ មិត្តទុព្ភោ។|
  count |១៥៦៩|
    block |យស្ស រុក្ខស្ស ឆាយាយ និសីទេយ្យ សយេយ្យ វា|
    block |ន តស្ស សាខំ ភញ្ជេយ្យ មិត្តទុព្ភោ ហិ បាបកោ។|
  count |១៥៧០|
    block |បុណ្ណម្បិ ចេមំ បថវិំ ធនេន ទជ្ជិត្ថិយា បុរិសោ សម្មតាយ|
    block |លទ្ធា ខណំ អតិមញ្ញេយ្យ តម្បិ តាសំ វសំ អសតីនំ ន គច្ឆេ។|
  count |១៥៧១|
    block |ឯវំ ខោ យាតំ អនុយាយី ហោតិ អល្លញ្ច បាណិំ ទហតេ បុនេវំ|
    block |អសតី ច សា សោ បន មិត្តទុព្ភោ សោ ធម្មិកោ ហោតិ ជហស្សុ អធម្មំ។|
  stand |សាធុនរធម្មកណ្ឌំ នាម។|
  count |  |
  block |កាលាគិរិកណ្ឌំ|
  count |១៥៧២|
    block |អវសិំ អហំ តុយ្ហំ តីហំ អគារេ អន្នេន បានេន ឧបដ្ឋិតោស្មិ|
    block |មិត្តោ មមាសី វិសជ្ជាមហំ តំ កាមំ ឃរំ ឧត្តមបញ្ញ គច្ឆ។|
  count |១៥៧៣|
    block |អបិ ហាយតុ នាគកុលា អត្ថោ អលម្បិ មេ នាគកញ្ញាយ ហោតុ|
    block |សោ ត្វំ សកេនេវ សុភាសិតេន មុត្តោសិ មេ អជ្ជ វធាយ បញ្ញ។|
  count |១៥៧៤|
    block |ហន្ទ តុវំ យក្ខ មមម្បិ នេហិ សសុរំ តេ អត្ថំ មយិ ចរស្សុ|
    block |មយញ្ច នាគាធិបតិំ វិមានំ ទក្ខេមុ នាគស្ស អទិដ្ឋបុព្ពំ។|
  count |១៥៧៥|
    block |យំ វេ នរស្ស អហិតាយ អស្ស ន តំ បញ្ញោ អរហតិ ទស្សនាយ|
    block |អថ កេន វណ្ណេន អមិត្តគាមំ តុវមិច្ឆសិ ឧត្តមបញ្ញ គន្តុំ។|
  count |១៥៧៦|
    block |អទ្ធា បជានាមិ អហម្បិ ឯតំ ន តំ បញ្ញោ អរហតិ ទស្សនាយ|
    block |បាបញ្ច មេ នត្ថិ កតំ កុហិញ្ចិ តស្មា ន សង្កេ មរណាគមាយ។|
  count |១៥៧៧|
    block |ហន្ទ ច ឋានំ អតុលានុភាវំ មយា សហ ទក្ខសិ ឯហិ កត្តេ|
    block |យត្ថច្ឆតិ នច្ចគីតេហិ នាគោ រាជា យថា វេស្សវណោ នឡិញ្ញំ។|
  count |១៥៧៨|
    block |តំ នាគកញ្ញា ចរិតំ គណេន និកីឡិតំ និច្ចមហោ ច រត្តិំ|
    block |បហូតមាល្យំ ពហុបុប្ផឆន្នំ ឱភាសតី វិជ្ជុរិវន្តលិក្ខេ។|
  count |១៥៧៩|
    block |អន្នេន បានេន ឧបេតរូបំ នច្ចេហិ គីតេហិ ច វាទិតេហិ|
    block |បរិបូរំ កញ្ញាហិ អលង្កតាហិ ឧបសោភតិ វត្ថបិលន្ធនេន។|
  count |១៥៨០|
    block |សោ បុណ្ណកោ កុរូនំ កត្តុសេដ្ឋំ និសីទយី បច្ឆតោ អាសនស្មិំ|
    block |អាទាយ កត្តារមនោមបញ្ញំ ឧបានយី ភវនំ នាគរញ្ញោ។|
  count |១៥៨១|
    block |បត្វាន ឋានំ អតុលានុភាវំ អដ្ឋាសិ កត្តា បច្ឆតោ បុណ្ណកស្ស|
    block |សាមគ្គិ បេក្ខមានោ នាគរាជា បុព្ពេវ ជាមាតរមជ្ឈភាសថ។|
  count |១៥៨២|
    block |យន្នុ តុវំ អគមា មច្ចលោកំ អន្វេសមានោ ហទយំ បណ្ឌិតស្ស|
    block |កច្ចិ សមិទ្ធេន ឥធានុបត្តោ អាទាយ កត្តារមនោមបញ្ញំ។|
  count |១៥៨៣|
    block |អយញ្ហិ សោ អាគតោ យំ ត្វមិច្ឆសិ ធម្មេន លទ្ធោ មម ធម្មបាលោ|
    block |តំ បស្សថ សម្មុខា ភាសមានំ សុខោ ហវេ សប្បុរិសេហិ សង្គមោ។|
  stand |កាលាគិរិកណ្ឌំ នាម។|
  count |១៥៨៤|
    block |អទិដ្ឋបុព្ពំ ទិស្វាន មច្ចោ មច្ចុភយដ្ដិតោ|
    block |ព្យម្ហិតោ នាភិវាទេសិ នយិទំ បញ្ញវតាមិវ។|
  count |១៥៨៥|
    block |ន ចម្ហិ ព្យម្ហិតោ នាគ ន ច មច្ចុភយដ្ដិតោ|
    block |ន វជ្ឈោ អភិវាទេយ្យ វជ្ឈំ វា នាភិវាទយេ។|
  count |១៥៨៦|
    block |កថំ នោ អភិវាទេយ្យ អភិវាទាបយេថ វេ|
    block |យំ នរោ ហន្តុមិច្ឆេយ្យ តំ កម្មំ នុបបជ្ជតិ។|
  count |១៥៨៧|
    block |ឯវមេតំ យថា ព្រូសិ សច្ចំ ភាសសិ បណ្ឌិត|
    block |ន វជ្ឈោ អភិវាទេយ្យ វជ្ឈំ វា នាភិវាទយេ។|
  count |១៥៨៨|
    block |កថំ នោ អភិវាទេយ្យ អភិវាទាបយេថ វេ|
    block |យំ នរោ ហន្តុមិច្ឆេយ្យ តំ កម្មំ នុបបជ្ជតិ។|
  count |១៥៨៩|
    block |អសស្សតំ សស្សតំ នុ តវយិទំ ឥទ្ធីជុតីពលវីរិយូបបត្តិ|
    block |បុច្ឆាមិ តំ នាគរាជេតមត្ថំ កថំ នុ តេ លទ្ធមិទំ វិមានំ។|
  count |១៥៩០|
    block |អធិច្ចលទ្ធំ បរិណាមជំ តេ សយំកតំ ឧទាហុ ទេវេហិ ទិន្នំ|
    block |អក្ខាហិ មេ នាគរាជេតមត្ថំ យថេវ តេ លទ្ធមិទំ វិមានំ។|
  count |១៥៩១|
    block |នាធិច្ចលទ្ធំ ន បរិណាមជំ មេ ន សយំកតំ នាបិ ទេវេហិ ទិន្នំ|
    block |សកេហិ កម្មេហិ អបាបកេហិ បុញ្ញេហិ មេ លទ្ធមិទំ វិមានំ។|
  count |១៥៩២|
    block |កិំ តេ វតំ កិំ បន ព្រហ្មចរិយំ កិស្ស សុចិណ្ណស្ស អយំ វិបាកោ|
    block |ឥទ្ធីជុតីពលវីរិយូបបត្តិ ឥទញ្ច តេ នាគ មហាវិមានំ។|
  count |១៥៩៣|
    block |អហញ្ច ភរិយា ច មនុស្សលោកេ សទ្ធា ឧភោ ទានបតី អហុម្ហា|
    block |ឱបានភូតំ មេ ឃរំ តទាសិ សន្តប្បិតា សមណព្រាហ្មណា ច។|
  count |១៥៩៤|
    block |មាលញ្ច គន្ធញ្ច វិលេបនញ្ច បទីបិយំ សេយ្យមុបស្សយញ្ច|
    block |អច្ឆាទនំ សាយនមន្នបានំ សក្កច្ច ទានានិ អទម្ហ តត្ថ។|
  count |១៥៩៥|
    block |តំ មេ វតំ តំ បន ព្រហ្មចរិយំ តស្ស សុចិណ្ណស្ស អយំ វិបាកោ|
    block |ឥទ្ធីជុតីពលវីរិយូបបត្តិ ឥទញ្ច មេ ធីរ មហាវិមានំ។|
  count |១៥៩៦|
    block |ឯវំ ចេ តេ លទ្ធមិទំ វិមានំ ជានាសិ បុញ្ញានំ ផលូបបត្តិំ|
    block |តស្មា ហិ ធម្មំ ចរ អប្បមត្តោ យថា វិមានំ បុន មាវសេសិ។|
  count |១៥៩៧|
    block |នយិធ សន្តិ សមណព្រាហ្មណា ច យេសន្នបានានិ ទទេមុ កត្តេ|
    block |អក្ខាហិ មេ បុច្ឆិតោ ឯតមត្ថំ យថា វិមានំ បុន មាវសេម។|
  count |១៥៩៨|
    block |ភោគី ហិ តេ សន្តិ ឥធូបបន្នា បុត្តា ច ទារា អនុជីវិនោ ច|
    block |តេសុ តុវំ វចសា កម្មុនា ច អសម្បទុដ្ឋោ ច ភវាហិ និច្ចំ។|
  count |១៥៩៩|
    block |ឯវំ តុវំ នាគ អសម្បទោសំ អនុបាលយ វចសា កម្មុនា ច|
    block |ឋត្វា ឥធ យាវតាយុកំ វិមានេ ឧទ្ធំ ឥតោ គច្ឆសិ ទេវលោកំ។|
  count |១៦០០|
    block |អទ្ធា ហិ សោ សោចតិ រាជសេដ្ឋោ តយា វិនា យស្ស តុវំ សជិព្ពោ|
    block |ទុក្ខូបនីតោបិ តយា សមេច្ច វិន្ទេយ្យ បោសោ សុខមាតុរោបិ។|
  count |១៦០១|
    block |អទ្ធា សតំ ភាសសិ នាគ ធម្មំ អនុត្តរំ អត្ថបទំ សុចិណ្ណំ|
    block |ឯតាទិសិយាសុ ហិ អាបទាសុ បញ្ញាយតេ មាទិសានំ វិសេសោ។|
  count |១៦០២|
    block |អក្ខាហិ នោ តាយំ មុធា នុ លទ្ធោ អក្ខេហិ នោ តាយំ អជេសិ ជូតេ|
    block |ធម្មេន លទ្ធោ ឥតិ តាយមាហ កថំ នុ ត្វំ ហត្ថមិមស្ស មាគតោ។|
  count |១៦០៣|
    block |យោ មិស្សរោ តត្ថ អហោសិ រាជា តមាយមក្ខេហិ អជេសិ ជូតេ|
    block |សោ មំ ជិតោ រាជា ឥមស្សទាសិ ធម្មេន លទ្ធោស្មិ អសាហសេន។|
  count |១៦០៤|
    block |មហោរគោ អត្តមនោ ឧទគ្គោ សុត្វាន ធីរស្ស សុភាសិតានិ|
    block |ហត្ថេ គហេត្វាន អនោមបញ្ញំ បាវេក្ខិ ភរិយាយ តទា សកាសេ។|
  count |១៦០៥|
    block |យេន ត្វំ វិមលេ បណ្ឌុ យេន ភត្តំ ន រុច្ចតិ|
    block |ន ច មេ តាទិសោ វណ្ណោ អយមេសោ តមោនុទោ។|
  count |១៦០៦|
    block |យស្ស តេ ហទយេនត្ថោ អាគតាយំ បភង្ករោ|
    block |តស្ស វាក្យំ និសាមេហិ ទុល្លភំ ទស្សនំ បុន។|
  count |១៦០៧|
    block |ទិស្វាន តំ វិមលា ភូរិបញ្ញំ ទសង្គុលី អញ្ជលិំ បគ្គហេត្វា|
    block |ហដ្ឋេន ភាវេន បតីតរូបា ឥច្ចព្រវិ កុរូនំ កត្តុសេដ្ឋំ។|
  count |១៦០៨|
    block |អទិដ្ឋបុព្ពំ ទិស្វាន មច្ចោ មច្ចុភយដ្ដិតោ|
    block |ព្យម្ហិតោ នាភិវាទេសិ នយិទំ បញ្ញវតាមិវ។|
  count |១៦០៩|
    block |ន ចម្ហិ ព្យម្ហិតោ នាគិ ន ច មច្ចុភយដ្ដិតោ|
    block |ន វជ្ឈោ អភិវាទេយ្យ វជ្ឈំ វា នាភិវាទយេ។|
  count |១៦១០|
    block |កថំ នោ អភិវាទេយ្យ អភិវាទាបយេថ វេ|
    block |យំ នរោ ហន្តុមិច្ឆេយ្យ តំ កម្មំ នុបបជ្ជតិ។|
  count |១៦១១|
    block |ឯវមេតំ យថា ព្រូសិ សច្ចំ ភាសសិ បណ្ឌិត|
    block |ន វជ្ឈោ អភិវាទេយ្យ វជ្ឈំ វា នាភិវាទយេ។|
  count |១៦១២|
    block |កថំ នោ អភិវាទេយ្យ អភិវាទាបយេថ វេ|
    block |យំ នរោ ហន្តុមិច្ឆេយ្យ តំ កម្មំ នុបបជ្ជតិ។|
  count |១៦១៣|
    block |អសស្សតំ សស្សតំ នុ តវយិទំ ឥទ្ធីជុតីពលវីរិយូបបត្តិ|
    block |បុច្ឆាមិ តំ នាគកញ្ញេតមត្ថំ កថំ នុ តេ លទ្ធមិទំ វិមានំ។|
  count |១៦១៤|
    block |អធិច្ចលទ្ធំ បរិណាមជំ តេ សយំកតំ ឧទាហុ ទេវេហិ ទិន្នំ|
    block |អក្ខាហិ មេ នាគកញ្ញេតមត្ថំ យថេវ តេ លទ្ធមិទំ វិមានំ។|
  count |១៦១៥|
    block |នាធិច្ចលទ្ធំ ន បរិណាមជំ មេ ន សយំ កតំ នាបិ ទេវេហិ ទិន្នំ|
    block |សកេហិ កម្មេហិ អបាបកេហិ បុញ្ញេហិ មេ លទ្ធមិទំ វិមានំ។|
  count |១៦១៦|
    block |កិំ តេ វតំ កិំ បន ព្រហ្មចរិយំ កិស្ស សុចិណ្ណស្ស អយំ វិបាកោ|
    block |ឥទ្ធីជុតីពលវីរិយូបបត្តិ ឥទញ្ច តេ នាគិ មហាវិមានំ។|
  count |១៦១៧|
    block |អហញ្ច ខោ សាមិកោ ចាបិ មយ្ហំ សទ្ធា ឧភោ ទានបតី អហុម្ហា|
    block |ឱបានភូតំ មេ ឃរំ តទាសិ សន្តប្បិតា សមណព្រាហ្មណា ច។|
  count |១៦១៨|
    block |មាលញ្ច គន្ធញ្ច វិលេបនញ្ច បទីបិយំ សេយ្យមុបស្សយញ្ច|
    block |អច្ឆាទនំ សាយនមន្នបានំ សក្កច្ចំ ទានានិ អទម្ហ តត្ថ។|
  count |១៦១៩|
    block |តំ មេ វតំ តំ បន ព្រហ្មចរិយំ តស្ស សុចិណ្ណស្ស អយំ វិបាកោ|
    block |ឥទ្ធីជុតីពលវីរិយូបបត្តិ ឥទញ្ច មេ ធីរ មហាវិមានំ។|
  count |១៦២០|
    block |ឯវំ ចេ តេ លទ្ធមិទំ វិមានំ ជានាសិ បុញ្ញានំ ផលូបបត្តិំ|
    block |តស្មា ហិ ធម្មំ ចរ អប្បមត្តា យថា វិមានំ បុន មាវសេសិ។|
  count |១៦២១|
    block |នយិធ សន្តិ សមណព្រាហ្មណា ច យេសន្នបានានិ ទទេមុ កត្តេ|
    block |អក្ខាហិ មេ បុច្ឆិតោ ឯតមត្ថំ យថា វិមានំ បុន មាវសេម។|
  count |១៦២២|
    block |ភោគី ហិ តេ សន្តិ ឥធូបបន្នា បុត្តា ច ទារា អនុជីវិនោ ច|
    block |តេសុ តុវំ វចសា កម្មុនា ច អសម្បទុដ្ឋា ច ភវាហិ និច្ចំ។|
  count |១៦២៣|
    block |ឯវំ តុវំ នាគិ អសម្បទោសំ អនុបាលយ វចសា កម្មុនា ច|
    block |ឋត្វា ឥធ យាវតាយុកំ វិមានេ ឧទ្ធំ ឥតោ គច្ឆសិ ទេវលោកំ។|
  count |១៦២៤|
    block |អទ្ធា ហិ សោ សោចតិ រាជសេដ្ឋោ តយា វិនា យស្ស តុវំ សជិព្ពោ|
    block |ទុក្ខូបនីតោបិ តយា សមេច្ច វិន្ទេយ្យ បោសោ សុខមាតុរោបិ។|
  count |១៦២៥|
    block |អទ្ធា សតំ ភាសសិ នាគិ ធម្មំ អនុត្តរំ អត្ថបទំ សុចិណ្ណំ|
    block |ឯតាទិសិយាសុ ហិ អាបទាសុ បញ្ញាយតេ មាទិសានំ វិសេសោ។|
  count |១៦២៦|
    block |អក្ខាហិ នោ តាយំ មុធា នុ លទ្ធោ អក្ខេហិ នោ តាយំ អជេសិ ជូតេ|
    block |ធម្មេន លទ្ធោ ឥតិ តាយមាហ កថំ នុ ត្វំ ហត្ថមិមស្ស មាគតោ។|
  count |១៦២៧|
    block |យោ មិស្សរោ តត្ថ អហោសិ រាជា តមាយមក្ខេហិ អជេសិ ជូតេ|
    block |សោ មំ ជិតោ រាជា ឥមស្សទាសិ ធម្មេន លទ្ធោស្មិ អសាហសេន។|
  count |១៦២៨|
    block |យថេវ វរុណោ នាគោ បញ្ហំ បុច្ឆិត្ថ បណ្ឌិតំ|
    block |តថេវ នាគកញ្ញាបិ បញ្ហំ បុច្ឆិត្ថ បណ្ឌិតំ។|
  count |១៦២៩|
    block |យថេវ វរុណំ នាគំ ធីរោ តោសេសិ បុច្ឆិតោ|
    block |តថេវ នាគកញ្ញម្បិ ធីរោ តោសេសិ បុច្ឆិតោ។|
  count |១៦៣០|
    block |ឧភោបិ តេ អត្តមនេ វិទិត្វា មហោរគំ នាគកញ្ញញ្ច ធីរោ|
    block |អឆម្ភី អភីតោ អលោមហដ្ឋោ ឥច្ចព្រវិ វរុណំ នាគរាជានំ។|
  count |១៦៣១|
    block |មា រោធយិ នាគ អាយាហមស្មិ យេន តវត្ថោ ឥទំ សរីរំ|
    block |ហទយេន មំសេន ករោហិ កិច្ចំ សយំ ករិស្សាមិ យថាមតិ តេ។|
  count |១៦៣២|
    block |បញ្ញា ហវេ ហទយំ បណ្ឌិតានំ តេ ត្យម្ហ បញ្ញាយ មយំ សុតុដ្ឋា|
    block |អនូននាមោ លភតជ្ជ ទារំ អជ្ជេវ តំ កុរុយោ បាបយាតុ។|
  count |១៦៣៣|
    block |ស បុណ្ណកោ អត្តមនោ ឧទគ្គោ ឥរន្ធតិំ នាគកញ្ញំ លភិត្វា|
    block |ហដ្ឋេន ភាវេន បតីតរូបោ ឥច្ចព្រវិ កុរូនំ កត្តុសេដ្ឋំ។|
  count |១៦៣៤|
    block |ភរិយាយ មំ ត្វំ អករិ សមង្គិំ អហញ្ច តេ វិធុរ ករោមិ កិច្ចំ|
    block |ឥទញ្ច តេ មណិរតនំ ទទាមិ អជ្ជេវ តំ កុរុយោ បាបយាមិ។|
  count |១៦៣៥|
    block |អជេយ្យមេសា តវ ហោតុ មេត្តិ ភរិយាយ កច្ចាន បិយាយ សទ្ធិំ|
    block |អានន្ទិ វិត្តោ សុមនោ បតីតោ ទត្វា មណិំ មញ្ច នយិន្ទបត្ថំ។|
  count |១៦៣៦|
    block |ស បុណ្ណកោ កុរូនំ កត្តុសេដ្ឋំ និសីទយី បុរតោ អាសនស្មិំ|
    block |អាទាយ កត្តារមនោមបញ្ញំ ឧបានយី នគរំ ឥន្ទបត្ថំ។|
  count |១៦៣៧|
    block |មនោ មនុស្សស្ស យថាបិ គច្ឆេ តតោបិស្ស ខិប្បតរំ អហោសិ|
    block |ស បុណ្ណកោ កុរូនំ កត្តុសេដ្ឋំ ឧបានយី នគរំ ឥន្ទបត្ថំ។|
  count |១៦៣៨|
    block |ឯតិន្ទបត្ថំ នគរំ បទិស្សតិ រម្មានិ ច អម្ពវនានិ ភាគសោ|
    block |អហញ្ច ភរិយាយ សមង្គិភូតោ តុវញ្ច បត្តោសិ សកំ និកេតំ។|
  count |១៦៣៩|
    block |ស បុណ្ណកោ កុរូនំ កត្តុសេដ្ឋំ ឱរោបិយ ធម្មសភាយ មជ្ឈេ|
    block |អាជញ្ញមារុយ្ហ អនោមវណ្ណោ បក្កាមិ វេហាយសមន្តលិក្ខេ។|
  count |១៦៤០|
    block |តំ ទិស្វា រាជា បរមប្បតីតោ ឧដ្ឋាយ ពាហាហិ បលិស្សជិត្វា|
    block |អវិកម្បយំ ធម្មសភាយ មជ្ឈេ និសីទយី បមុខមាសនស្មិំ។|
  count |១៦៤១|
    block |ត្វំ នោ វិនេតាសិ រថំវ នទ្ធំ នន្ទន្តិ តំ កុរុយោ ទស្សនេន|
    block |អក្ខាហិ មេ បុច្ឆិតោ ឯតមត្ថំ កថំ បមោក្ខោ អហុ មាណវស្ស។|
  count |១៦៤២|
    block |យំ មាណវោត្យាភិវទី ជនិន្ទ ន សោ មនុស្សោ នរវីរសេដ្ឋ|
    block |យទិ តេ សុតោ បុណ្ណកោ នាម យក្ខោ រញ្ញោ កុវេរស្ស ហិ សោ សជិព្ពោ។|
  count |១៦៤៣|
    block |ភូមិន្ធរោ វរុណោ នាម នាគោ ព្រហា សុចី វណ្ណពលូបបន្នោ|
    block |តស្សានុជំ ធីតរំ កាមយានោ ឥរន្ធតី នាម សា នាគកញ្ញា។|
  count |១៦៤៤|
    block |តស្សា សុមជ្ឈាយ បិយាយ ហេតុ បតារយិត្ថ មរណាយ មយ្ហំ|
    block |សោ ចេវ ភរិយាយ សមង្គិភូតោ អហញ្ច អនុញ្ញាតោ មណិ ច លទ្ធោ។|
  count |១៦៤៥|
    block |រុក្ខោ ហិ មយ្ហំ បទ្ធារេ សុជាតោ បញ្ញាក្ខន្ធោ សីលមយស្ស សាខា|
    block |អត្ថេ ច ធម្មេ ច ឋិតោ និបាកោ គវប្ផលោ ហត្ថិគវស្សឆន្នោ។|
  count |១៦៤៦|
    block |នច្ចគីតតូរិយាភិនាទិតេ ឧច្ឆិជ្ជ សេនំ បុរិសោ អហាសិ|
    block |សោ នោ អយំ អាគតោ សន្និកេតំ រុក្ខស្សិមស្សាបចិតិំ ករោថ។|
  count |១៦៤៧|
    block |យេ កេចិ វិត្តា មម បច្ចយេន សព្ពេវ តេ បាតុករោន្តុ អជ្ជ|
    block |តិព្ពានិ កត្វាន ឧបាយនានិ រុក្ខស្សិមស្សាបចិតិំ ករោថ។|
  count |១៦៤៨|
    block |យេ កេចិ ពទ្ធា មម អត្ថិ រដ្ឋេ សព្ពេវ តេ ពន្ធនា មោចយន្តុ|
    block |យថេវ យំ ពន្ធនស្មា បមុត្តោ ឯវមេតេ មុញ្ចរេ ពន្ធនស្មា។|
  count |១៦៤៩|
    block |ឧន្នង្គលា មាសមិមំ ករោន្តុ មំសោទនំ ព្រាហ្មណា ភក្ខយន្តុ|
    block |អមជ្ជបា មជ្ជរហា បិវន្តុ បុណ្ណាហិ ថាលាហិ បលិស្សុតាហិ។|
  count |១៦៥០|
    block |មហាបថំ និច្ច សមវ្ហយន្តុ តិព្ពញ្ច រក្ខំ វិទហន្តុ រដ្ឋេ|
    block |យថាញ្ញមញ្ញំ ន វិហេឋយេយ្យុំ រុក្ខស្សិមស្សាបចិតិំ ករោថ។|
  count |១៦៥១|
    block |ឱរោធា ច កុមារា ច វេសិយានា ច ព្រាហ្មណា|
    block |ពហុំ អន្នញ្ច បានញ្ច បណ្ឌិតស្សាភិហារយុំ។|
  count |១៦៥២|
    block |ហត្ថារោហា អនីកដ្ឋា រថិកា បត្តិការកា|
    block |ពហុំ អន្នញ្ច បានញ្ច បណ្ឌិតស្សាភិហារយុំ។|
  count |១៦៥៣|
    block |សមាគតា ជានបទា នេគមា ច សមាគតា|
    block |ពហុំ អន្នញ្ច បានញ្ច បណ្ឌិតស្សាភិហារយុំ។|
  count |១៦៥៤|
    block |ពហុជនោ បសន្នោសិ ទិស្វា បណ្ឌិតមាគតេ|
    block |បណ្ឌិតម្ហិ អនុប្បត្តេ ចេលុក្ខេបោ បវត្តថាតិ។|
  stand |វិធុរជាតកំ នវមំ។|
  count |  |
  block |៥៤៧។ វេស្សន្តរជាតកំ ១០|
  block |ទសវរកថា|
    count |១៦៥៥|
      block |ផុស្សតី វរវណ្ណាភេ វរស្សុ ទសធា វរេ|
      block |បថព្យា ចារុបុព្ពង្គិ យំ តុយ្ហំ មនសោ បិយំ។|
    count |១៦៥៦|
      block |ទេវរាជ នមោ ត្យត្ថុ កិំ បាបំ បកតំ មយា|
      block |រម្មា ចាវេសិ មំ ឋានា វាតោវ ធរណីរុហំ។|
    count |១៦៥៧|
      block |ន ចេវ តេ កតំ បាបំ ន ច មេ ត្វមសិ អប្បិយា|
      block |បុញ្ញញ្ច តេ បរិក្ខីណំ យេន តេវំ វទាមហំ។|
    count |១៦៥៨|
      block |សន្តិកេ មរណំ តុយ្ហំ វិនាភាវោ ភវិស្សតិ|
      block |បដិគណ្ហាហិ មេ ឯតេ វរេ ទស បវេច្ឆតោ។|
    count |១៦៥៩|
      block |វរំ ចេ មេ អទោ សក្ក សព្ពភូតានមិស្សរ|
      block |សិវិរាជស្ស ភទ្ទន្តេ តត្ថ អស្សំ និវេសនេ។|
    count |១៦៦០|
      block |នីលនេត្តា នីលភមុ និលក្ខី ច យថា មិគី|
      block |ផុស្សតី នាម នាមេន តត្ថបស្សំ បុរិន្ទទ។|
    count |១៦៦១|
      block |បុត្តំ លភេថ វរទំ យាចយោគំ អមច្ឆរិំ|
      block |បូជិតំ បដិរាជូហិ កិត្តិមន្តំ យសស្សិនំ។|
    count |១៦៦២|
      block |គព្ភំ មេ ធារយន្តិយា មជ្ឈិមង្គំ អនុន្នតំ|
      block |កុច្ឆិ អនុន្នតោ អស្ស ចាបំវ លិខិតំ សមំ។|
    count |១៦៦៣|
      block |ថនា មេ នប្បបតេយ្យុំ បលិតា ន សន្តុ វាសវ|
      block |កាយេ រជោ ន លិម្បេថ វជ្ឈញ្ចាបិ បមោចយេ។|
    count |១៦៦៤|
      block |មយូរកោញ្ចាភិរុទេ នារិវរគណាយុតេ|
      block |ខុជ្ជចេលាបកាកិណ្ណេ សូទមាគធវណ្ណិតេ។|
    count |១៦៦៥|
      block |ចិត្រគ្គឡេរុឃុសិតេ សុរាមំសបពោធនេ|
      block |សិវិរាជស្ស ភទ្ទន្តេ តត្ថស្សំ មហេសី បិយា។|
    count |១៦៦៦|
      block |យេ តេ ទស វរា ទិន្នា មយា សព្ពង្គសោភនេ|
      block |សិវិរាជស្ស វិជិតេ សព្ពេ តេ លច្ឆសី វរេ។|
      block ||
    count |១៦៦៧|
      block |ឥទំ វត្វាន មឃវា ទេវរាជា សុជម្បតិ|
      block |ផុស្សតិយា វរំ ទត្វា អនុមោទិត្ថ វាសវោ។|
    stand |ទសវរកថា នាម។|
  block |ហេមវន្តំ|
    count |១៦៦៨|
      block |បរូឡ្ហកច្ឆនខលោមា បង្កទន្តា រជស្សិរា|
      block |បគ្គយ្ហ ទក្ខិណំ ពាហុំ កិំ មំ យាចន្តិ ព្រាហ្មណា។|
    count |១៦៦៩|
      block |រតនំ ទេវ យាចាម សិវីនំ រដ្ឋវឌ្ឍនំ|
      block |ទទាហិ បវរំ នាគំ ឦសាទន្តំ ឧរូឡ្ហវំ។|
    count |១៦៧០|
      block |ទទាមិ ន វិកម្បាមិ យំ មំ យាចន្តិ ព្រាហ្មណា|
      block |បភិន្នំ កុញ្ជរំ ទន្តិំ ឱបវយ្ហំ គជុត្តមំ។|
    count |១៦៧១|
      block |ហត្ថិក្ខន្ធតោ ឱរុយ្ហ រាជា ចាគាធិមានសោ|
      block |ព្រាហ្មណានំ អទា ទានំ សិវីនំ រដ្ឋវឌ្ឍនោ។|
    count |១៦៧២|
      block |តទាសិ យំ ភិំសនកំ តទាសិ លោមហំសនំ|
      block |ហត្ថិនាគេ បទិន្នម្ហិ មេទនី សម្បកម្បថ។|
    count |១៦៧៣|
      block |តទាសិ យំ ភិំសនកំ តទាសិ លោមហំសនំ|
      block |ហត្ថិនាគេ បទិន្នម្ហិ ខុព្ភិត្ថ នគរំ តទា។|
    count |១៦៧៤|
      block |សមាកុលំ បុរំ អាសិ ឃោសោ ច វិបុលោ មហា|
      block |ហត្ថិនាគេ បទិន្នម្ហិ សិវីនំ រដ្ឋវឌ្ឍនេ។|
    count |១៦៧៥|
      block |ឧគ្គា ច រាជបុត្តា ច វេសិយានា ច ព្រាហ្មណា|
      block |ហត្ថារោហា អនីកដ្ឋា រថិកា បត្តិការកា។|
    count |១៦៧៦|
      block |កេវលោ ចាបិ និគមោ សិវយោ ច សមាគតា|
      block |ទិស្វា នាគំ នីយមានំ តេ រញ្ញោ បដិវេទយុំ។|
    count |១៦៧៧|
      block |វិធមំ ទេវ តេ រដ្ឋំ បុត្តោ វេស្សន្តរោ តវ|
      block |កថំ នោ ហត្ថិនំ ទជ្ជា នាគំ រដ្ឋស្ស បូជិតំ។|
    count |១៦៧៨|
      block |កថំ នោ កុញ្ជរំ ទជ្ជា ឦសាទន្តំ ឧរូឡ្ហវំ|
      block |ខេត្តញ្ញុំ សព្ពយុទ្ធានំ សព្ពសេតំ គជុត្តមំ។|
    count |១៦៧៩|
      block |បណ្ឌុកម្ពលសញ្ឆន្នំ បភិន្នំ សត្តុមទ្ទនំ|
      block |ទន្តិំ សវាឡពីជនិំ សេតំ កេលាសសាទិសំ។|
    count |១៦៨០|
      block |សសេតច្ឆត្តំ សឧបាធេយ្យំ សាថព្ពនំ សហត្ថិបំ|
      block |អគ្គយានំ រាជវាហិំ ព្រាហ្មណានំ អទា គជំ។|
    count |១៦៨១|
      block |អន្នំ បានញ្ច យោ ទជ្ជា វត្ថសេនាសនានិ ច|
      block |ឯតំ ខោ ទានំ បតិរូបំ ឯតំ ខោ ព្រាហ្មណារហំ។|
    count |១៦៨២|
      block |អយំ តេ វំសរាជា នោ សិវីនំ រដ្ឋវឌ្ឍនោ|
      block |កថំ វេស្សន្តរោ បុត្តោ គជំ ភាជេតិ សញ្ជយ។|
    count |១៦៨៣|
      block |សចេ ត្វំ ន ករិស្សសិ សិវីនំ វចនំ ឥទំ|
      block |មញ្ញេ តំ សហ បុត្តេន សិវី ហត្ថេ ករិស្សរេ។|
    count |១៦៨៤|
      block |កាមំ ជនបទោ មាសិ រដ្ឋញ្ចាបិ វិនស្សតុ|
      block |នាហំ សិវីនំ វចនា រាជបុត្តំ អទូសកំ|
      block |បព្ពាជេយ្យំ សកា រដ្ឋា បុត្តោ ហិ មម ឱរសោ។|
    count |១៦៨៥|
      block |កាមំ ជនបទោ មាសិ រដ្ឋញ្ចាបិ វិនស្សតុ|
      block |នាហំ សិវីនំ វចនា រាជបុត្តំ អទូសកំ|
      block |បព្ពាជេយ្យំ សកា រដ្ឋា បុត្តោ ហិ មម អត្រជោ។|
    count |១៦៨៦|
      block |ន ចាហំ តស្មិំ ទុព្ភេយ្យំ អរិយសីលវតោ ហិ សោ|
      block |អសិលោកោបិ មេ អស្ស បាបញ្ច បសវេ ពហុំ|
      block |កថំ វេស្សន្តរំ បុត្តំ សត្ថេន ឃាតយាមសេ។|
    count |១៦៨៧|
      block |មា នំ ទណ្ឌេន សត្ថេន ន ហិ សោ ពន្ធនារហោ|
      block |បព្ពាជេហិ ច នំ រដ្ឋា វង្កេ វសតុ បព្ពតេ។|
    count |១៦៨៨|
      block |ឯសោ ចេ សិវីនំ ឆន្ទោ ឆន្ទំ ន បនុទាមសេ|
      block |ឥមំ សោ វសតុ រត្តិំ កាមេ ច បរិភុញ្ជតុ។|
    count |១៦៨៩|
      block |តតោ រត្យា វិវសានេ សូរិយស្សុគ្គមនំ បតិ|
      block |សមគ្គា សិវយោ ហុត្វា រដ្ឋា បព្ពាជយន្តុ នំ។|
    count |១៦៩០|
      block |ឧដ្ឋេហិ កត្តេ តរមានោ គន្ត្វា វេស្សន្តរំ វទ|
      block |សិវយោ ទេវ តេ កុទ្ធា នេគមា ច សមាគតា។|
    count |១៦៩១|
      block |ឧគ្គា ច រាជបុត្តា ច វេសិយានា ច ព្រាហ្មណា|
      block |ហត្ថារោហា អនីកដ្ឋា រថិកា បត្តិការកា|
      block |កេវលោ ចាបិ និគមោ សិវយោ ច សមាគតា។|
    count |១៦៩២|
      block |អស្មា រត្យា វិវសានេ សូរិយស្សុគ្គមនំ បតិ|
      block |សមគ្គា សិវយោ ហុត្វា រដ្ឋា បព្ពាជយន្តិ តំ។|
    count |១៦៩៣|
      block |ស កត្តា តរមានោវ សិវិរាជេន បេសិតោ|
      block |អាមុត្តហត្ថាភរណា សុវត្ថោ ចន្ទនភូសិតោ។|
    count |១៦៩៤|
      block |សីសំ ន្ហាតោ ឧទកេ សោ អាមុត្តមណិកុណ្ឌលោ|
      block |ឧបាគមិ បុរំ រម្មំ វេស្សន្តរនិវេសនំ។|
    count |១៦៩៥|
      block |តត្ថទ្ទស កុមារំ សោ រមមានំ សកេ បុរេ|
      block |បរិកិណ្ណំ អមច្ចេហិ តិទសានំវ វាសវំ។|
    count |១៦៩៦|
      block |សោ តត្ថ គន្ត្វា តរមានោ កត្តា វេស្សន្តរំព្រវិ|
      block |ទុក្ខំ តេ វេទយិស្សាមិ មា មេ កុជ្ឈិ រថេសភ។|
    count |១៦៩៧|
      block |វន្ទិត្វា រោទមានោ សោ កត្តា រាជានមព្រវិ|
      block |ភត្តា មេសិ មហារាជ សព្ពកាមរសាហរោ។|
    count |១៦៩៨|
      block |ទុក្ខំ តេ វេទយិស្សាមិ តត្ថ អស្សាសយន្តុ មំ|
      block |សិវយោ ទេវ តេ កុទ្ធា នេគមា ច សមាគតា។|
    count |១៦៩៩|
      block |ឧគ្គា ច រាជបុត្តា ច វេសិយានា ច ព្រាហ្មណា|
      block |ហត្ថារោហា អនីកដ្ឋា រថិកា បត្តិការកា|
      block |កេវលោ ចាបិ និគមោ សិវយោ ច សមាគតា។|
    count |១៧០០|
      block |អស្មា រត្យា វិវសានេ សូរិយស្សុគ្គមនំ បតិ|
      block |សមគ្គា សិវយោ ហុត្វា រដ្ឋា បព្ពាជយន្តិ តំ។|
    count |១៧០១|
      block |កិស្មិំ មេ សិវយោ កុទ្ធា នាហំ បស្សាមិ ទុក្កដំ|
      block |តំ មេ កត្តេ វិយាចិក្ខ កស្មា បព្ពាជយន្តិ មំ។|
    count |១៧០២|
      block |ឧគ្គា ច រាជបុត្តា ច វេសិយានា ច ព្រាហ្មណា|
      block |ហត្ថារោហា អនីកដ្ឋា រថិកា បត្តិការកា|
      block |នាគទានេន ខិយ្យន្តិ តស្មា បព្ពាជយន្តិ តំ។|
    count |១៧០៣|
      block |ហទយំ ចក្ខុម្បហំ ទជ្ជំ កិំ មេ ពាហិរកំ ធនំ|
      block |ហិរញ្ញំ វា សុវណ្ណំ វា មុត្តា វេឡុរិយា មណិ។|
    count |១៧០៤|
      block |ទក្ខិណំ វាបហំ ពាហុំ ទិស្វា យាចកមាគតេ|
      block |ទទេយ្យំ ន វិកម្បេយ្យំ ទានេ មេ រមតេ មនោ។|
    count |១៧០៥|
      block |កាមំ មំ សិវយោ សព្ពេ បព្ពាជេន្តុ ហនន្តុ វា|
      block |នេវ ទានា វិរមិស្សំ កាមំ ឆិន្ទន្តុ សត្តធា។|
    count |១៧០៦|
      block |ឯវំ តំ សិវយោ អាហុ នេគមា ច សមាគតា|
      block |កោន្តិមារាយ តីរេន គិរិមារញ្ជរំ បតិ|
      block |យេន បព្ពាជិតា យន្តិ តេន គច្ឆតុ សុព្ពតោ។|
    count |១៧០៧|
      block |សោហំ តេន គមិស្សាមិ យេន គច្ឆន្តិ ទូសកា|
      block |រត្តិន្ទិវំ មេ ខមថ យាវ ទានំ ទទាមហំ។|
    count |១៧០៨|
      block |អាមន្តយិត្ថ រាជានំ មទ្ទិំ សព្ពង្គសោភនំ|
      block |យំ តេ កិញ្ចិ មយា ទិន្នំ ធនំ ធញ្ញញ្ច វិជ្ជតិ។|
    count |១៧០៩|
      block |ហិរញ្ញំ វា សុវណ្ណំ វា មុត្តា វេឡុរិយា ពហូ|
      block |សព្ពំ តំ និទហេយ្យាសិ យញ្ច តេ បេត្តិកំ ធនំ។|
    count |១៧១០|
      block |តមព្រវិ រាជបុត្តី មទ្ទី សព្ពង្គសោភនា|
      block |កុហិំ ទេវ និទហាមិ តំ មេ អក្ខាហិ បុច្ឆិតោ។|
    count |១៧១១|
      block |សីលវន្តេសុ ទជ្ជាសិ ទានំ មទ្ទិ យថារហំ|
      block |ន ហិ ទានា បរំ អត្ថិ បតិដ្ឋា សព្ពបាណិនំ។|
    count |១៧១២|
      block |បុត្តេសុ មទ្ទិ ទយេសិ សស្សុយា សសុរម្ហិ ច|
      block |យោ ច តំ ភត្តា មញ្ញេយ្យ សក្កច្ចំ តំ ឧបដ្ឋហេ។|
    count |១៧១៣|
      block |នោ ចេ តំ ភត្តា មញ្ញេយ្យ មយា វិប្បវសេន តេ|
      block |អញ្ញំ ភត្តារំ បរិយេស មា កិសិត្ថោ មយា វិនា។|
    count |១៧១៤|
      block |អហញ្ហិ វនំ គច្ឆាមិ ឃោរំ វាឡមិគាយុតំ|
      block |សំសយោ ជីវិតំ មយ្ហំ ឯកកស្ស ព្រហាវនេ។|
    count |១៧១៥|
      block |តមព្រវិ រាជបុត្តី មទ្ទី សព្ពង្គសោភនា|
      block |អភុម្មេ កថំ នុ ភណសិ បាបកំ វត ភាសសិ។|
    count |១៧១៦|
      block |នេស ធម្មោ មហារាជ យំ ត្វំ គច្ឆេយ្យ ឯកកោ|
      block |អហម្បិ តេន គច្ឆាមិ យេន គច្ឆសិ ខត្តិយ។|
    count |១៧១៧|
      block |មរណំ វា តយា សទ្ធិំ ជីវិតំ វា តយា វិនា|
      block |តទេវ មរណំ សេយ្យោ យំ ចេ ជីវេ តយា វិនា។|
    count |១៧១៨|
      block |អគ្គិំ ឧជ្ជាលយិត្វាន ឯកជាលសមាហិតំ|
      block |តត្ថ មេ មរណំ សេយ្យោ យំ ចេ ជីវេ តយា វិនា។|
    count |១៧១៩|
      block |យថា អារញ្ញកំ នាគំ ទន្តិំ អន្វេតិ ហត្ថិនី|
      block |ជេស្សន្តំ គិរិទុគ្គេសុ សមេសុ វិសមេសុ ច។|
    count |១៧២០|
      block |ឯវំ តំ អនុគច្ឆាមិ បុត្តេ អាទាយ បច្ឆតោ|
      block |សុភរា តេ ភវិស្សាមិ ន តេ ហេស្សាមិ ទុព្ភរា។|
    count |១៧២១|
      block |ឥមេ កុមារេ បស្សន្តោ មញ្ជុកេ បិយភាណិនេ|
      block |អាសីនេ វនគុម្ពស្មិំ ន រជ្ជស្ស សរិស្សសិ។|
    count |១៧២២|
      block |ឥមេ កុមារេ បស្សន្តោ មញ្ជុកេ បិយភាណិនេ|
      block |កីឡន្តេ វនគុម្ពស្មិំ ន រជ្ជស្ស សរិស្សសិ។|
    count |១៧២៣|
      block |ឥមេ កុមារេ បស្សន្តោ មញ្ជុកេ បិយភាណិនេ|
      block |អស្សមេ រមណីយម្ហិ ន រជ្ជស្ស សរិស្សសិ។|
    count |១៧២៤|
      block |ឥមេ កុមារេ បស្សន្តោ មញ្ជុកេ បិយភាណិនេ|
      block |កីឡន្តេ អស្សមេ រម្មេ ន រជ្ជស្ស សរិស្សសិ។|
    count |១៧២៥|
      block |ឥមេ កុមារេ បស្សន្តោ មាលធារី អលង្កតេ|
      block |អស្សមេ រមណីយម្ហិ ន រជ្ជស្ស សរិស្សសិ។|
    count |១៧២៦|
      block |ឥមេ កុមារេ បស្សន្តោ មាលធារី អលង្កតេ|
      block |កីឡន្តេ អស្សមេ រម្មេ ន រជ្ជស្ស សរិស្សសិ។|
    count |១៧២៧|
      block |យទា ទក្ខិសិ នច្ចន្តេ កុមារេ មាលធារិនេ|
      block |អស្សមេ រមណីយម្ហិ ន រជ្ជស្ស សរិស្សសិ។|
    count |១៧២៨|
      block |យទា ទក្ខិសិ នច្ចន្តេ កុមារេ មាលធារិនេ|
      block |កីឡន្តេ អស្សមេ រម្មេ ន រជ្ជស្ស សរិស្សសិ។|
    count |១៧២៩|
      block |យទា ទក្ខិសិ មាតង្គំ កុញ្ជរំ សដ្ឋិហាយនំ|
      block |ឯកំ អរញ្ញេ ចរន្តំ ន រជ្ជស្ស សរិស្សសិ។|
    count |១៧៣០|
      block |យទា ទក្ខិសិ មាតង្គំ កុញ្ជរំ សដ្ឋិហាយនំ|
      block |សាយំ បាតោ វិចរន្តំ ន រជ្ជស្ស សរិស្សសិ។|
    count |១៧៣១|
      block |យទា ករេណុសង្ឃស្ស យូថស្ស បុរតោ វជំ|
      block |កោញ្ចំ កាហតិ មាតង្គោ កុញ្ជរោ សដ្ឋិហាយនោ|
      block |តស្ស តំ នទតោ សុត្វា ន រជ្ជស្ស សរិស្សសិ។|
    count |១៧៣២|
      block |ទុភតោ វនវិកាសេ យទា ទក្ខិសិ កាមទោ|
      block |វនេ វាឡមិគាកិណ្ណេ ន រជ្ជស្ស សរិស្សសិ។|
    count |១៧៣៣|
      block |មិគំ ទិស្វាន សាយន្ហំ បញ្ចមាលិនមាគតំ|
      block |កិម្បុរិសេ ច នច្ចន្តេ ន រជ្ជស្ស សរិស្សសិ។|
    count |១៧៣៤|
      block |យទា សោស្សសិ និគ្ឃោសំ សន្ទមានាយ សិន្ធុយា|
      block |គីតំ កិម្បុរិសានញ្ច ន រជ្ជស្ស សរិស្សសិ។|
    count |១៧៣៥|
      block |យទា សោស្សសិ និគ្ឃោសំ គិរិគព្ភរចារិនោ|
      block |វស្សមានស្សុលូកស្ស ន រជ្ជស្ស សរិស្សសិ។|
    count |១៧៣៦|
      block |យទា សីហស្ស ព្យគ្ឃស្ស ខគ្គស្ស គវយស្ស ច|
      block |វនេ សោស្សសិ វាឡានំ ន រជ្ជស្ស សរិស្សសិ។|
    count |១៧៣៧|
      block |យទា មោរីហិ បរិកិណ្ណំ ពរិហីនំ មត្ថកាសិនំ|
      block |មោរំ ទក្ខិសិ នច្ចន្តំ ន រជ្ជស្ស សរិស្សសិ។|
    count |១៧៣៨|
      block |យទា មោរីហិ បរិកិណ្ណំ អណ្ឌជំ ចិត្របក្ខិនំ|
      block |មោរំ ទក្ខិសិ នច្ចន្តំ ន រជ្ជស្ស សរិស្សសិ។|
    count |១៧៣៩|
      block |យទា មោរីហិ បរិកិណ្ណំ នីលគីវំ សិខណ្ឌិនំ|
      block |មោរំ ទក្ខិសិ នច្ចន្តំ ន រជ្ជស្ស សរិស្សសិ។|
    count |១៧៤០|
      block |យទា ទក្ខិសិ ហេមន្តេ បុប្ផិតេ ធរណីរុហេ|
      block |សុរភិំ សម្បវាយន្តេ ន រជ្ជស្ស សរិស្សសិ។|
    count |១៧៤១|
      block |យទា ហេមន្តិកេ មាសេ ហរិតំ ទក្ខិសិ មេទនិំ|
      block |ឥន្ទគោបកសញ្ឆន្នំ ន រជ្ជស្ស សរិស្សសិ។|
    count |១៧៤២|
      block |យទា ទក្ខិសិ ហេមន្តេ បុប្ផិតេ ធរណីរុហេ|
      block |កុដជំ ពិម្ពជាលញ្ច បុប្ផិតំ លោទ្ទបទ្មកំ|
      block |សុរភិំ សម្បវាយន្តេ ន រជ្ជស្ស សរិស្សសិ។|
    count |១៧៤៣|
      block |យទា ហេមន្តិកេ មាសេ វនំ ទក្ខិសិ បុប្ផិតំ|
      block |ឱបុប្ផានិ ច បទ្មានិ ន រជ្ជស្ស សរិស្សសិ។|
    stand |ហេមវន្តំ នាម។|
  block |ទានកណ្ឌំ|
    count |១៧៤៤|
      block |តេសំ លាលប្បិតំ សុត្វា បុត្តស្ស សុណិសាយ ច|
      block |កលុនំ បរិទេវេសិ រាជបុត្តី យសស្សិនី។|
    count |១៧៤៥|
      block |សេយ្យោ វិសំ មេ ខាយិតំ បបាតា បបតេយ្យហំ|
      block |រជ្ជុយា ពជ្ឈ មិយ្យាហំ កស្មា វេស្សន្តរំ បុត្តំ|
      block |បព្ពាជេន្តិ អទូសកំ។|
    count |១៧៤៦|
      block |អជ្ឈាយកំ ទានបតិំ យាចយោគំ អមច្ឆរិំ|
      block |បូជិតំ បដិរាជូហិ កិត្តិមន្តំ យសស្សិនំ|
      block |កស្មា វេស្សន្តរំ បុត្តំ បព្ពាជេន្តិ អទូសកំ។|
    count |១៧៤៧|
      block |មាតាបេត្តិភរំ ជន្តុំ កុលេ ជេដ្ឋាបចាយិកំ|
      block |កស្មា វេស្សន្តរំ បុត្តំ បព្ពាជេន្តិ អទូសកំ។|
    count |១៧៤៨|
      block |រញ្ញោ ហិតំ ទេវិហិតំ ញាតីនំ សខិនំ ហិតំ|
      block |ហិតំ សព្ពស្ស រដ្ឋស្ស កស្មា វេស្សន្តរំ បុត្តំ|
      block |បព្ពាជេន្តិ អទូសកំ។|
    count |១៧៤៩|
      block |មធូនិវ បលាតានិ អម្ពាវ បតិតា ឆមា|
      block |ឯវំ ហេស្សតិ តេ រដ្ឋំ បព្ពាជេន្តិ អទូសកំ។|
    count |១៧៥០|
      block |ហំសោ និខីណបត្តោវ បល្លលស្មិំ អនូទកេ|
      block |អបវិដ្ឋោ អមច្ចេហិ ឯកោ រាជា វិហិយ្យសិ។|
    count |១៧៥១|
      block |តំ តំ ព្រូមិ មហារាជ អត្ថោ តេ មា ឧបច្ចគា|
      block |មា នំ សិវីនំ វចនា បព្ពាជេសិ អទូសកំ។|
    count |១៧៥២|
      block |ធម្មស្សាបចិតិំ កុម្មិ សិវីនំ វិនយំ ធជំ|
      block |បព្ពាជេមិ សកំ បុត្តំ បាណា បិយតរោ ហិ មេ។|
    count |១៧៥៣|
      block |យស្ស បុព្ពេ ធជគ្គានិ កណិការាវ បុប្ផិតា|
      block |យាយន្តមនុយាយន្តិ ស្វជ្ជេកោវ គមិស្សតិ។|
    count |១៧៥៤|
      block |យស្ស បុព្ពេ ធជគ្គានិ កណិការវនានិវ|
      block |យាយន្តមនុយាយន្តិ ស្វជ្ជេកោវ គមិស្សតិ។|
    count |១៧៥៥|
      block |យស្ស បុព្ពេ អនីកានិ កណិការាវ បុប្ផិតា|
      block |យាយន្តមនុយាយន្តិ ស្វជ្ជេកោវ គមិស្សតិ។|
    count |១៧៥៦|
      block |យស្ស បុព្ពេ អនីកានិ កណិការវនានិវ|
      block |យាយន្តមនុយាយន្តិ ស្វជ្ជេកោវ គមិស្សតិ។|
    count |១៧៥៧|
      block |ឥន្ទគោបកវណ្ណាភា គន្ធារា បណ្ឌុកម្ពលា|
      block |យាយន្តមនុយាយន្តិ ស្វជ្ជេកោវ គមិស្សតិ។|
    count |១៧៥៨|
      block |យោ បុព្ពេ ហត្ថិនា យាតិ សិវិកាយ រថេន ច|
      block |ស្វជ្ជ វេស្សន្តរោ រាជា កថំ គច្ឆតិ បត្តិកោ។|
    count |១៧៥៩|
      block |កថំ ចន្ទនលិត្តង្គោ នច្ចគីតប្បពោធនោ|
      block |ខុរាជិនំ ផរសុញ្ច ខារិកាជញ្ច ហាហិតិ។|
    count |១៧៦០|
      block |កស្មា នាភិហរិស្សន្តិ កាសាវ អជិនានិ ច|
      block |បវិសន្តំ ព្រហារញ្ញំ កស្មា ចីរំ ន ពជ្ឈរេ។|
    count |១៧៦១|
      block |កថំ នុ ចីរំ ធារេន្តិ រាជបព្ពាជិតា ជនា|
      block |កថំ កុសមយំ ចីរំ មទ្ទី បរិទហិស្សតិ។|
    count |១៧៦២|
      block |កាសិយានិ ច ធារេត្វា ខោមកោដុម្ពរានិ ច|
      block |កុសចីរានិ ធារេន្តី កថំ មទ្ទី ករិស្សតិ។|
    count |១៧៦៣|
      block |វយ្ហាហិ បរិយាយិត្វា សិវិកាយ រថេន ច|
      block |សា កថជ្ជ អនុជ្ឈង្គី បថំ គច្ឆតិ បត្តិកា។|
    count |១៧៦៤|
      block |យស្សា មុទុតលា ហត្ថា ចរណា ច សុខេធិតា|
      block |សា កថជ្ជ អនុជ្ឈង្គី បថំ គច្ឆតិ បត្តិកា។|
    count |១៧៦៥|
      block |យស្សា មុទុតលា បាទា ចរណា ច សុខេធិតា|
      block |បាទុកាហិ សុវណ្ណាហិ បីឡមានាវ គច្ឆតិ|
      block |សា កថជ្ជ អនុជ្ឈង្គី បថំ គច្ឆតិ បត្តិកា។|
    count |១៧៦៦|
      block |យាស្សុ ឥត្ថិសហស្សានំ បុរតោ គច្ឆតិ មាលិនី|
      block |សា កថជ្ជ អនុជ្ឈង្គី វនំ គច្ឆតិ ឯកិកា។|
    count |១៧៦៧|
      block |យាស្សុ សិវាយ សុត្វាន មុហុំ ឧត្តសតេ បុរេ|
      block |សា កថជ្ជ អនុជ្ឈង្គី វនំ គច្ឆតិ ភីរុកា។|
    count |១៧៦៨|
      block |យាស្សុ ឥន្ទសគោត្តស្ស ឧលូកស្ស បវស្សតោ|
      block |សុត្វាន នទតោ ភីតា វារុណីវ បវេធតិ|
      block |សា កថជ្ជ អនុជ្ឈង្គី វនំ គច្ឆតិ ភីរុកា។|
    count |១៧៦៩|
      block |សកុណី ហតបុត្តាវ សុញ្ញំ ទិស្វា កុលាវកំ|
      block |ចិរំ ទុក្ខេន ឈាយិស្សំ សុញ្ញំ អាគម្មិមំ បុរំ។|
    count |១៧៧០|
      block |សកុណី ហតបុត្តាវ សុញ្ញំ ទិស្វា កុលាវកំ|
      block |កិសា បណ្ឌុ ភវិស្សាមិ បិយេ បុត្តេ អបស្សតី។|
    count |១៧៧១|
      block |សកុណី ហតបុត្តាវ សុញ្ញំ ទិស្វា កុលាវកំ|
      block |តេន តេន បធាវិស្សំ បិយេ បុត្តេ អបស្សតី។|
    count |១៧៧២|
      block |កុររី ហតឆាបាវ សុញ្ញំ ទិស្វា កុលាវកំ|
      block |ចិរំ ទុក្ខេន ឈាយិស្សំ សុញ្ញំ អាគម្មិមំ បុរំ។|
    count |១៧៧៣|
      block |កុររី ហតឆាបាវ សុញ្ញំ ទិស្វា កុលាវកំ|
      block |កិសា បណ្ឌុ ភវិស្សាមិ បិយេ បុត្តេ អបស្សតី។|
    count |១៧៧៤|
      block |កុររី ហតឆាបាវ សុញ្ញំ ទិស្វា កុលាវកំ|
      block |តេន តេន បធាវិស្សំ បិយេ បុត្តេ អបស្សតី។|
    count |១៧៧៥|
      block |សា នូន ចក្កវាកីវ បល្លលស្មិំ អនូទកេ|
      block |ចិរំ ទុក្ខេន ឈាយិស្សំ សុញ្ញំ អាគម្មិមំ បុរំ។|
    count |១៧៧៦|
      block |សា នូន ចក្កវាកីវ បល្លលស្មិំ អនូទកេ|
      block |កិសា បណ្ឌុ ភវិស្សាមិ បិយេ បុត្តេ អបស្សតី។|
    count |១៧៧៧|
      block |សា នូន ចក្កវាកីវ បល្លលស្មិំ អនូទកេ|
      block |តេន តេន បធាវិស្សំ បិយេ បុត្តេ អបស្សតី។|
    count |១៧៧៨|
      block |ឯវំ មេ វិលបន្តិយា រាជា បុត្តំ អទូសកំ|
      block |បព្ពាជេសិ វនំ រដ្ឋា មញ្ញេ ហិស្សាមិ ជីវិតំ។|
    count |១៧៧៩|
      block |តស្សា លាលប្បិតំ សុត្វា សព្ពា អន្តេបុរេ ពហូ|
      block |ពាហា បគ្គយ្ហ បក្កន្ទុំ សិវិកញ្ញា សមាគតា។|
    count |១៧៨០|
      block |សាលាវ សម្បមថិតា មាលុតេន បមទ្ទិតា|
      block |សេន្តិ បុត្តា ច ទារា ច វេស្សន្តរនិវេសនេ។|
    count |១៧៨១|
      block |ឱរោធា ច កុមារា ច វេសិយានា ច ព្រាហ្មណា|
      block |ពាហា បគ្គយ្ហ បក្កន្ទុំ វេស្សន្តរនិវេសនេ។|
    count |១៧៨២|
      block |ហត្ថារោហា អនីកដ្ឋា រថិកា បត្តិការកា|
      block |ពាហា បគ្គយ្ហ បក្កន្ទុំ វេស្សន្តរនិវេសនេ។|
    count |១៧៨៣|
      block |តតោ រត្យា វិវសានេ សូរិយស្សុគ្គមនំ បតិ|
      block |អថ វេស្សន្តរោ រាជា ទានំ ទាតុំ ឧបាគមិ។|
    count |១៧៨៤|
      block |វត្ថានិ វត្ថកាមានំ សោណ្ឌានំ ទេថ វារុណិំ|
      block |ភោជនំ ភោជនត្ថីនំ សម្មទេវ បវេច្ឆថ។|
    count |១៧៨៥|
      block |មា ច កិញ្ចិ វនិព្ពកេ ហេដ្ឋយិត្ថ ឥធាគតេ|
      block |តប្បេថ អន្នបានេន គច្ឆន្តុ បដិបូជិតា។|
    count |១៧៨៦|
      block |អថេត្ថ វត្តតី សទ្ទោ តុមុលោ ភេរវោ មហា|
      block |ទានេន តំ នីហរន្តិ បុន ទានំ អទា តុវំ។|
    count |១៧៨៧|
      block |តេសុ មត្តា កិលន្តាវ សម្បតន្តិ វនិព្ពកា|
      block |និក្ខមន្តេ មហារាជេ សិវីនំ រដ្ឋវឌ្ឍនេ។|
    count |១៧៨៨|
      block |អច្ឆេច្ឆុំ វត ភោ រុក្ខំ នានាផលធរំ ទុមំ|
      block |យថា វេស្សន្តរំ រដ្ឋា បព្ពាជេន្តិ អទូសកំ។|
    count |១៧៨៩|
      block |អច្ឆេច្ឆុំ វត ភោ រុក្ខំ សព្ពកាមទទំ ទុមំ|
      block |យថា វេស្សន្តរំ រដ្ឋា បព្ពាជេន្តិ អទូសកំ។|
    count |១៧៩០|
      block |អច្ឆេច្ឆុំ វត ភោ រុក្ខំ សព្ពកាមរសាហរំ|
      block |យថា វេស្សន្តរំ រដ្ឋា បព្ពាជេន្តិ អទូសកំ។|
    count |១៧៩១|
      block |យេ វុឌ្ឍា យេ ច ទហរា យេ ច មជ្ឈិមបោរិសា|
      block |ពាហា បគ្គយ្ហ បក្កន្ទុំ និក្ខមន្តេ មហារាជេ|
      block |សិវីនំ រដ្ឋវឌ្ឍនេ។|
    count |១៧៩២|
      block |អតិយក្ខា វស្សវរា ឥត្ថាគារា ច រាជិនោ|
      block |ពាហា បគ្គយ្ហ បក្កន្ទុំ និក្ខមន្តេ មហារាជេ|
      block |សិវីនំ រដ្ឋវឌ្ឍនេ។|
    count |១៧៩៣|
      block |ថិយោបិ តត្ថ បក្កន្ទុំ យា តម្ហិ នគរេ អហុ|
      block |និក្ខមន្តេ មហារាជេ សិវីនំ រដ្ឋវឌ្ឍនេ។|
    count |១៧៩៤|
      block |យេ ព្រាហ្មណា យេ ច សមណា អញ្ញេ វាបិ វនិព្ពកា|
      block |ពាហា បគ្គយ្ហ បក្កន្ទុំ អធម្មោ កិរ ភោ ឥតិ។|
    count |១៧៩៥|
      block |យថា វេស្សន្តរោ រាជា យជមានោ សកេ បុរេ|
      block |សិវីនំ វចនត្ថេន សម្ហា រដ្ឋា និរជ្ជតិ។|
    count |១៧៩៦|
      block |សត្ត ហត្ថិសតេ ទត្វា សព្ពាលង្ការភូសិតេ|
      block |សុវណ្ណកច្ឆេ មាតង្គេ ហេមកប្បនវាសសេ។|
    count |១៧៩៧|
      block |អារូឡ្ហេ គាមណីយេហិ តោមរង្កុសបាណិភិ|
      block |ឯស វេស្សន្តរោ រាជា សម្ហា រដ្ឋា និរជ្ជតិ។|
    count |១៧៩៨|
      block |សត្ត អស្សសតេ ទត្វា សព្ពាលង្ការភូសិតេ|
      block |អាជានីយេវ ជាតិយា សិន្ធវេ សីឃវាហនេ។|
    count |១៧៩៩|
      block |អារូឡ្ហេ គាមណីយេហិ ឥល្លិយាចាបធារិភិ|
      block |ឯស វេស្សន្តរោ រាជា សម្ហា រដ្ឋា និរជ្ជតិ។|
    count |១៨០០|
      block |សត្ត រថសតេ ទត្វា សន្នទ្ធេ ឧស្សិតទ្ធជេ|
      block |ទីបេ អថោបិ វេយគ្ឃេ សព្ពាលង្ការភូសិតេ។|
    count |១៨០១|
      block |អារូឡ្ហេ គាមណីយេហិ ចាបហត្ថេហិ វម្មិភិ|
      block |ឯស វេស្សន្តរោ រាជា សម្ហា រដ្ឋា និរជ្ជតិ។|
    count |១៨០២|
      block |សត្ត ឥត្ថិសតេ ទត្វា ឯកមេកា រថេ ឋិតា|
      block |សន្នទ្ធា និក្ខរជ្ជូហិ សុវណ្ណេហិ អលង្កតា។|
    count |១៨០៣|
      block |បីតាលង្ការា បីតវសនា បីតាភរណវិភូសិតា|
      block |អឡារបម្ហា ហសុលា សុសញ្ញា តនុមជ្ឈិមា|
      block |ឯស វេស្សន្តរោ រាជា សម្ហា រដ្ឋា និរជ្ជតិ។|
    count |១៨០៤|
      block |សត្ត ធេនុសតេ ទត្វា សព្ពា កំសុបធារណា|
      block |ឯស វេស្សន្តរោ រាជា សម្ហា រដ្ឋា និរជ្ជតិ។|
    count |១៨០៥|
      block |សត្ត ទាសិសតេ ទត្វា សត្ត ទាសសតានិ ច|
      block |ឯស វេស្សន្តរោ រាជា សម្ហា រដ្ឋា និរជ្ជតិ។|
    count |១៨០៦|
      block |ហត្ថី អស្សរថេ ទត្វា នារិយោ ច អលង្កតា|
      block |ឯស វេស្សន្តរោ រាជា សម្ហា រដ្ឋា និរជ្ជតិ។|
    count |១៨០៧|
      block |តទាសិ យំ ភិំសនកំ តទាសិ លោមហំសនំ|
      block |មហាទានេ បទិន្នម្ហិ មេទនី សម្បកម្បថ។|
    count |១៨០៨|
      block |តទាសិ យំ ភិំសនកំ តទាសិ លោមហំសនំ|
      block |យំ បញ្ជលិកតោ រាជា សម្ហា រដ្ឋា និរជ្ជតិ។|
    count |១៨០៩|
      block |អថេត្ថ វត្តតី សទ្ទោ តុមុលោ ភេរវោ មហា|
      block |ទានេន តំ នីហរន្តិ បុន ទានំ អទា តុវំ។|
    count |១៨១០|
      block |តេសុ មត្តា កិលន្តាវ សម្បតន្តិ វនិព្ពកា|
      block |និក្ខមន្តេ មហារាជេ សិវីនំ រដ្ឋវឌ្ឍនេ។|
    count |១៨១១|
      block |អាមន្តយិត្ថ រាជានំ សញ្ជយំ ធម្មិនំ វរំ|
      block |អវរុទ្ធសិ មំ ទេវ វង្កំ គច្ឆាមិ បព្ពតំ។|
    count |១៨១២|
      block |យេ ហិ កេចិ មហារាជ ភូតា យេ ច ភវិស្សរេ|
      block |អតិត្តាយេវ កាមេហិ គច្ឆន្តិ យមសាធនំ។|
    count |១៨១៣|
      block |ស្វាហំ សកេ អភិស្សសិំ យជមានោ សកេ បុរេ|
      block |សិវីនំ វចនត្ថេន សម្ហា រដ្ឋា និរជ្ជតិ។|
    count |១៨១៤|
      block |អឃំ តំ បដិសេវិស្សំ វនេ វាឡមិគាកិណ្ណេ|
      block |ខគ្គទីបិនិសេវិតេ អហំ បុញ្ញានិ ករោមិ|
      block |តុម្ហេ បង្កម្ហិ សីទថ។|
    count |១៨១៥|
      block |អនុជានាហិ មំ អម្ម បព្ពជ្ជា មម រុច្ចតិ|
      block |ស្វាហំ សកេ អភិស្សសិំ យជមានោ សកេ បុរេ|
      block |សិវីនំ វចនត្ថេន សម្ហា រដ្ឋា និរជ្ជតិ។|
    count |១៨១៦|
      block |អឃំ តំ បដិសេវិស្សំ វនេ វាឡមិគាកិណ្ណេ|
      block |ខគ្គទីបិនិសេវិតេ អហំ បុញ្ញានិ ករោមិ|
      block |តុម្ហេ បង្កម្ហិ សីទថ។|
    count |១៨១៧|
      block |អនុជានាមិ តំ បុត្ត បព្ពជ្ជា តេ សមិជ្ឈតុ|
      block |អយញ្ច មទ្ទី កល្យាណី សុសញ្ញា តនុមជ្ឈិមា|
    block |អច្ឆតំ សហ បុត្តេហិ កិំ អរញ្ញេ ករិស្សតិ។|
    count |១៨១៨|
      block |នាហំ អកាមា ទាសិម្បិ អរញ្ញំ នេតុមុស្សហេ|
      block |សចេ ឥច្ឆតិ អន្វេតុ សចេ និច្ឆតិ អច្ឆតុ។|
    count |១៨១៩|
      block |តតោ សុណ្ហំ មហារាជា យាចិតុំ បដិបជ្ជថ|
      block |មា ចន្ទនសមាចារេ រជោជល្លំ អធារយិ។|
    count |១៨២០|
      block |មា កាសិយានិ ធារេត្វា កុសចីរំ អធារយិ|
      block |ទុក្ខោ វាសោ អរញ្ញស្មិំ មា ហិ ត្វំ លក្ខណេ គមិ។|
    count |១៨២១|
      block |តមព្រវិ រាជបុត្តី មទ្ទី សព្ពង្គសោភនា|
      block |នាហំ តំ សុខមិច្ឆេយ្យំ យំ មេ វេស្សន្តរំ វិនា។|
    count |១៨២២|
      block |តមព្រវិ មហារាជា សិវីនំ រដ្ឋវឌ្ឍនោ|
      block |ឥង្ឃ មទ្ទី និសាមេតិ វនេ យេ ហោន្តិ ទុស្សហា។|
    count |១៨២៣|
      block |ពហូ កីដា បដង្គា ច មកសា មធុមក្ខិកា|
      block |តេបិ តំ តត្ថ ហិំសេយ្យុំ តំ តេ ទុក្ខតរំ សិយា។|
    count |១៨២៤|
      block |អបរេ បស្ស សន្តាបេ នទីនុបនិសេវិតេ|
      block |សប្បា អជគរា នាម អវិសា តេ មហព្ពលា។|
    count |១៨២៥|
      block |តេ មនុស្សំ មិគំ វាបិ អបិ មាសន្នមាគតំ|
      block |បរិក្ខិបិត្វា ភោគេហិ វសមានេន្តិ អត្តនោ។|
    count |១៨២៦|
      block |អញ្ញេបិ កណ្ហជដិនោ អច្ឆា នាម អឃម្មិគា|
      block |ន តេហិ បុរិសោ ទិដ្ឋោ រុក្ខមារុយ្ហ មុច្ចតិ។|
    count |១៨២៧|
      block |សង្ឃដ្ដយន្តា សិង្គានិ តិក្ខគ្គាតិប្បហារិនោ|
      block |មហិំសា វិចរន្តេត្ថ នទិំ សោតុម្ពរំ បតិ។|
    count |១៨២៨|
      block |ទិស្វា មិគានំ យូថានំ គវំ សញ្ចរតំ វនេ|
      block |ធេនុវ វច្ឆគិទ្ធាវ កថំ មទ្ទិ ករិស្សសិ។|
    count |១៨២៩|
      block |ទិស្វា សម្បតិតេ ឃោរេ ទុមគ្គេសុ ប្លវង្គមេ|
      block |អខេត្តញ្ញាយ តេ មទ្ទិ ភវិស្សតេ មហព្ភយំ។|
    count |១៨៣០|
      block |យា ត្វំ សិវាយ សុត្វាន មុហុំ ឧត្តសយី បុរេ|
      block |សា ត្វំ វង្កមនុប្បត្តា កថំ មទ្ទិ ករិស្សសិ។|
    count |១៨៣១|
      block |ឋិតេ មជ្ឈន្ហិកេ កាលេ សន្និសិន្នេសុ បក្ខិសុ|
      block |សណតេវ ព្រហារញ្ញំ តត្ថ កិំ គន្តុមិច្ឆសិ។|
    count |១៨៣២|
      block |តមព្រវិ រាជបុត្តី មទ្ទី សព្ពង្គសោភនា|
      block |យានិ ឯតានិ អក្ខាសិ វនេ បដិភយានិ មេ|
      block |សព្ពានិ អភិសម្ភោស្សំ គច្ឆញ្ញេវ រថេសភ។|
    count |១៨៣៣|
      block |កាសំ កុសំ បោដកិលំ ឧសិរំ មុញ្ជបព្ពជំ|
      block |ឧរសា បនុទហិស្សាមិ នស្ស ហេស្សាមិ ទុន្នយា។|
    count |១៨៣៤|
      block |ពហូហិ វត ចរិយាហិ កុមារី វិន្ទតេ បតិំ|
      block |ឧទរស្សុបរោធេន គោហនុវេឋនេន ច។|
    count |១៨៣៥|
      block |អគ្គិស្ស បារិចរិយាយ ឧទកុម្មុជ្ជនេន ច|
      block |វេធព្យំ កដុកំ លោកេ គច្ឆញ្ញេវ រថេសភ។|
    count |១៨៣៦|
      block |អបិស្សា ហោតិ អប្បត្តោ ឧច្ឆិដ្ឋមបិ ភុញ្ជិតុំ|
      block |យោ នំ ហត្ថេ គហេត្វាន អកាមំ បរិកឌ្ឍតិ|
      block |វេធព្យំ កដុកំ លោកេ គច្ឆញ្ញេវ រថេសភ។|
    count |១៨៣៧|
      block |កេសគ្គហណមុក្ខេបា ភូម្យា ច បរិសុម្ភនា|
      block |ទត្វា ច នោបក្កមតិ ពហុទុក្ខំ អនប្បកំ|
      block |វេធព្យំ កដុកំ លោកេ គច្ឆញ្ញេវ រថេសភ។|
    count |១៨៣៨|
      block |សុកច្ឆវី វេធវេរា ទត្វា សុភគមានិនោ|
      block |អកាមំ បរិកឌ្ឍន្តិ ឧលូកញ្ញេវ វាយសា|
      block |វេធព្យំ កដុកំ លោកេ គច្ឆញ្ញេវ រថេសភ។|
    count |១៨៣៩|
      block |អបិ ញាតិកុលេ ផីតេ កំសបជ្ជោតនេ វសំ|
      block |នេវាភិវាក្យំ ន លភេ ភាតូហិ សខិនីហិបិ|
      block |វេធព្យំ កដុកំ លោកេ គច្ឆញ្ញេវ រថេសភ។|
    count |១៨៤០|
      block |នគ្គា នទី អនូទកា នគ្គំ រដ្ឋំ អរាជកំ|
      block |ឥត្ថីបិ វិធវា នគ្គា យស្សាបិ ទស ភាតរោ|
      block |វេធព្យំ កដុកំ លោកេ គច្ឆញ្ញេវ រថេសភ។|
    count |១៨៤១|
      block |ធជោ រថស្ស បញ្ញាណំ ធូមោ បញ្ញាណមគ្គិនោ|
      block |រាជា រថស្ស បញ្ញាណំ ភត្តា បញ្ញាណមិត្ថិយា|
      block |វេធព្យំ កដុកំ លោកេ គច្ឆញ្ញេវ រថេសភ។|
    count |១៨៤២|
      block |យា ទលិទ្ទី ទលិទ្ទស្ស អឌ្ឍា អឌ្ឍស្ស កិត្តិមំ|
      block |តំ វេ ទេវា បសំសន្តិ ទុក្ករញ្ហិ ករោតិ សា។|
    count |១៨៤៣|
      block |សាមិកំ អនុពន្ធិស្សំ សទា កាសាយវាសិនី|
      block |បថព្យាបិ អភិជ្ជន្ត្យា វេធព្យំ កដុកិត្ថិយា។|
    count |១៨៤៤|
      block |អបិ សាគរបរិយន្តំ ពហុវិត្តធរំ មហិំ|
      block |នានារតនបរិបូរំ និច្ឆេ វេស្សន្តរំ វិនា។|
    count |១៨៤៥|
      block |កថំ នុ តាសំ ហទយំ សុខរា វត ឥត្ថិយោ|
      block |យា សាមិកេ ទុក្ខិតម្ហិ សុខមិច្ឆន្តិ អត្តនោ។|
    count |១៨៤៦|
      block |និក្ខមន្តេ មហារាជេ សិវីនំ រដ្ឋវឌ្ឍនេ|
      block |តមហំ អនុពន្ធិស្សំ សព្ពកាមទទោ ហិ មេ។|
    count |១៨៤៧|
      block |តមព្រវិ មហារាជា មទ្ទិំ សព្ពង្គសោភនំ|
      block |ឥមេ តេ ទហរា បុត្តា ជាលី កណ្ហាជិនា ចុភោ|
      block |និក្ខិប្ប លក្ខណេ គច្ឆ មយំ តេ បោសយាមសេ។|
    count |១៨៤៨|
      block |តមព្រវិ រាជបុត្តី មទ្ទី សព្ពង្គសោភនា|
      block |បិយា មេ បុត្តកា ទេវ ជាលី កណ្ហាជិនា ចុភោ|
      block |ត្យម្ហំ តត្ថ រមេស្សន្តិ អរញ្ញេ ជីវសោកិនំ។|
    count |១៨៤៩|
      block |តមព្រវិ មហារាជា សិវីនំ រដ្ឋវឌ្ឍនោ|
      block |សាលីនំ ឱទនំ ភុត្វា សុចិំ មំសូបសេចនំ|
      block |រុក្ខផលានិ ភុញ្ជន្តា កថំ កាហន្តិ ទារកា។|
    count |១៨៥០|
      block |ភុត្វា សតបលេ កំសេ សោវណ្ណេ សតរាជិកេ|
      block |រុក្ខបត្តេសុ ភុញ្ជន្តា កថំ កាហន្តិ ទារកា។|
    count |១៨៥១|
      block |កាសិយានិ ច ធារេត្វា ខោមកោដុម្ពរានិ ច|
      block |កុសចីរានិ ធារេន្តា កថំ កាហន្តិ ទារកា។|
    count |១៨៥២|
      block |វយ្ហាហិ បរិយាយិត្វា សិវិកាយ រថេន ច|
      block |បត្តិកា បរិធាវន្តា កថំ កាហន្តិ ទារកា។|
    count |១៨៥៣|
      block |កូដាគារេ សយិត្វាន និវាតេ ផុសិតគ្គឡេ|
      block |សយន្តា រុក្ខមូលស្មិំ កថំ កាហន្តិ ទារកា។|
    count |១៨៥៤|
      block |បល្លង្កេសុ សយិត្វាន គោនកេ ចិត្តសន្ថតេ|
      block |សយន្តា តិណសន្ថារេ កថំ កាហន្តិ ទារកា។|
    count |១៨៥៥|
      block |គន្ធកេន វិលិម្បិត្វា អគរុចន្ទនេន ច|
      block |រជោជល្លានិ ធារេន្តា កថំ កាហន្តិ ទារកា។|
    count |១៨៥៦|
      block |ចាមរមោរហត្ថេហិ ពីជិតង្គា សុខេធិតា|
      block |ផុដ្ឋា ឌំសេហិ មកសេហិ កថំ កាហន្តិ ទារកា។|
    count |១៨៥៧|
      block |តមព្រវិ រាជបុត្តី មទ្ទី សព្ពង្គសោភនា|
      block |មា ទេវ បរិទេវេសិ មា ច ត្វំ វិមនោ អហុ|
      block |យថា មយំ ភវិស្សាម តថា ហេស្សន្តិ ទារកា។|
    count |១៨៥៨|
      block |ឥទំ វត្វាន បក្កាមិ មទ្ទី សព្ពង្គសោភនា|
      block |សិវិមគ្គេន អន្វេសិ បុត្តេ អាទាយ លក្ខណា។|
    count |១៨៥៩|
      block |តតោ វេស្សន្តរោ រាជា ទានំ ទត្វាន ខត្តិយោ|
      block |បិតុ មាតុ ច វន្ទិត្វា កត្វា ច នំ បទក្ខិណំ។|
    count |១៨៦០|
      block |ចតុវាហិំ រថំ យុត្តំ សីឃមារុយ្ហ សន្ទនំ|
      block |អាទាយ បុត្តទារញ្ច វង្កំ បាយាសិ បព្ពតំ។|
    count |១៨៦១|
      block |តតោ វេស្សន្តរោ រាជា យេនាសិ ពហុកោ ជនោ|
      block |អាមន្ត ខោ តំ គច្ឆាម អរោគា ហោន្តុ ញាតយោ។|
    count |១៨៦២|
      block |ឥង្ឃ មទ្ទិ និសាមេហិ រម្មរូបំវ ទិស្សតិ|
      block |អាវាសំ សិវិសេដ្ឋស្ស បេត្តិកំ ភវនំ មម។|
    count |១៨៦៣|
      block |តំ ព្រាហ្មណា អន្វគមុំ តេ នំ អស្សេ អយាចិសុំ|
      block |យាចិតោ បដិបាទេសិ ចតុន្នំ ចតុរោ ហយេ។|
    count |១៨៦៤|
      block |ឥង្ឃ មទ្ទិ និសាមេហិ ចិត្តរូបំវ ទិស្សតិ|
      block |មិគរោហិច្ចវណ្ណេន ទក្ខិណស្សា វហន្តិ មំ។|
    count |១៨៦៥|
      block |អថេត្ថ បញ្ចមោ អាគា សោ តំ រថមយាចថ|
      block |តស្ស តំ យាចិតោទាសិ ន ចស្សុបហតោ មនោ។|
    count |១៨៦៦|
      block |តតោ វេស្សន្តរោ រាជា ឱរោបេត្វា សកំ ជនំ|
      block |អស្សាសយិ អស្សរថំ ព្រាហ្មណស្ស ធនេសិនោ។|
    count |១៨៦៧|
      block |ត្វំ មទ្ទិ កណ្ហំ គណ្ហាហិ លហុ ឯសា កនិដ្ឋិកា|
      block |អហំ ជាលិំ គហេស្សាមិ គរុកោ ភាតិកោ ហិ សោ។|
    count |១៨៦៨|
      block |រាជា កុមារមាទាយ រាជបុត្តី ច ទារិកំ|
      block |សម្មោទមានា បក្កាមុំ អញ្ញមញ្ញំ បិយំវទា។|
    stand |ទានកណ្ឌំ នាម។|
  block |វនបវេសនំ|
    count |១៨៦៩|
      block |យទិ កេចិ មនុជា ឯន្តិ អនុមគ្គេ បដិបថេ|
      block |មគ្គំ តេ បដិបុច្ឆាម កុហិំ វង្កតបព្ពតោ។|
    count |១៨៧០|
      block |តេ តត្ថ អម្ហេ បស្សិត្វា កលុនំ បរិទេវយុំ|
      block |ទុក្ខំ តេ បដិវេទេន្តិ ទូរេ វង្កតបព្ពតោ។|
    count |១៨៧១|
      block |យទិ បស្សន្តិ បវនេ ទារកា ផលិនេ ទុមេ|
      block |តេសំ ផលានំ ហេតុម្ហិ ឧបរោទន្តិ ទារកា។|
    count |១៨៧២|
      block |រោទន្តេ ទារកេ ទិស្វា ឧព្ពិទ្ធា វិបុលា ទុមា|
      block |សយមេវោនមិត្វាន ឧបគច្ឆន្តិ ទារកេ។|
    count |១៨៧៣|
      block |ឥទំ អច្ឆេរកំ ទិស្វា អព្ភុតំ លោមហំសនំ|
      block |សាធុការំ បវត្តេសិ មទ្ទី សព្ពង្គសោភនា។|
    count |១៨៧៤|
      block |អច្ឆេរំ វត លោកស្មិំ អព្ភុតំ លោមហំសនំ|
      block |វេស្សន្តរស្ស តេជេន សយមេវោនតា ទុមា។|
    count |១៨៧៥|
      block |សង្ខិបិំសុ បថំ យក្ខា អនុកម្បាយ ទារកេ|
      block |និក្ខន្តទិវសេនេវ ចេតរដ្ឋំ ឧបាគមុំ។|
    count |១៨៧៦|
      block |តេ គន្ត្វា ទីឃមទ្ធានំ ចេតរដ្ឋំ ឧបាគមុំ|
      block |ឥទ្ធំ ផីតំ ជនបទំ ពហុមំសសុរោទនំ។|
    count |១៨៧៧|
      block |ចេតិយោ បរិវារិំសុ ទិស្វា លក្ខណមាគតំ|
      block |សុខុមាលី វត អយ្យា បត្តិកា បរិធាវតិ។|
    count |១៨៧៨|
      block |វយ្ហាហិ បរិយាយិត្វា សិវិកាយ រថេន ច|
      block |សាជ្ជ មទ្ទី អរញ្ញស្មិំ បត្តិកា បរិធាវតិ។|
    count |១៨៧៩|
      block |តំ ទិស្វា ចេតបាមោក្ខា រោទមានា ឧបាគមុំ|
      block |កច្ចិ នុ ទេវ កុសលំ កច្ចិ ទេវ អនាមយំ|
      block |កច្ចិ បិតា អរោគោ តេ សិវីនញ្ច អនាមយំ។|
    count |១៨៨០|
      block |កោ តេ ពលំ មហារាជ កោ នុ តេ រថមណ្ឌលំ|
      block |អនស្សកោ អរថកោ ទីឃមទ្ធានមាគតោ|
      block |កច្ចាមិត្តេហិ បកតោ អនុប្បត្តោសិមំ ទិសំ។|
    count |១៨៨១|
      block |កុសលញ្ចេវ មេ សម្ម អថោ សម្ម អនាមយំ|
      block |អថោ បិតា អរោគោ មេ សិវីនញ្ច អនាមយំ។|
    count |១៨៨២|
      block |អហញ្ហិ កុញ្ជរំ ទជ្ជំ ឦសាទន្តំ ឧរូឡ្ហវំ|
      block |ខេត្តញ្ញុំ សព្ពយុទ្ធានំ សព្ពសេតំ គជុត្តមំ។|
    count |១៨៨៣|
      block |បណ្ឌុកម្ពលសញ្ឆន្នំ បភិន្នំ សត្តុមទ្ទនំ|
      block |ទន្តិំ សវាឡពីជនិំ សេតំ កេលាសសាទិសំ។|
    count |១៨៨៤|
      block |សសេតច្ឆត្តំ សឧបាធេយ្យំ សាថប្បនំ សហត្ថិបំ|
      block |អគ្គយានំ រាជវាហិំ ព្រាហ្មណានំ អទាសហំ។|
    count |១៨៨៥|
      block |តស្មិំ មេ សិវយោ កុទ្ធា បិតា ចុបហតោមនោ|
      block |អវរុទ្ធសិ មំ រាជា វង្កំ គច្ឆាមិ បព្ពតំ|
      block |ឱកាសំ សម្មា ជានាថ វនេ យត្ថ វសាមសេ។|
    count |១៨៨៦|
      block |ស្វាគតំ តេ មហារាជ អថោ តេ អទុរាគតំ|
      block |ឥស្សរោសិ អនុប្បត្តោ យំ ឥធត្ថិ បវេទយ។|
    count |១៨៨៧|
      block |សាកំ ភិសំ មធុំ មំសំ សុទ្ធំ សាលិនមោទនំ|
      block |បរិភុញ្ជ មហារាជ បាហុនោ នោសិ អាគតោ។|
    count |១៨៨៨|
      block |បដិគ្គហិតំ យំ ទិន្នំ សព្ពស្ស អគ្ឃិយំ កតំ|
      block |អវរុទ្ធសិ មំ រាជា វង្កំ គច្ឆាមិ បព្ពតំ|
      block |ឱកាសំ សម្មា ជានាថ វនេ យត្ថ វសាមសេ។|
    count |១៨៨៩|
      block |ឥធេវ តាវ អច្ឆស្សុ ចេតរដ្ឋេ រថេសភ|
      block |យាវ ចេតា គមិស្សន្តិ រញ្ញោ សន្តិក យាចិតុំ។|
    count |១៨៩០|
      block |និជ្ឈាបេតុំ មហារាជំ សិវីនំ រដ្ឋវឌ្ឍនំ|
      block |តំ តំ ចេតា បុរក្ខត្វា បតីតា លទ្ធបច្ចយា|
      block |បរិវារេត្វាន គច្ឆន្តិ ឯវំ ជានាហិ ខត្តិយ។|
    count |១៨៩១|
      block |មា វោ រុច្ចិត្ថ គមនំ រញ្ញោ សន្តិក យាចិតុំ|
      block |និជ្ឈាបេតុំ មហារាជំ រាជាបិ តត្ថ និស្សរោ។|
    count |១៨៩២|
      block |អច្ចុគ្គតា ហិ សិវយោ ពលគ្គា នេគមា ច យេ|
      block |តេ វិធំសេតុមិច្ឆន្តិ រាជានំ មម ការណា។|
    count |១៨៩៣|
      block |សចេ ឯសា បវត្តេត្ថ រដ្ឋស្មិំ រដ្ឋវឌ្ឍន|
      block |ឥធេវ រជ្ជំ ការេហិ ចេតេហិ បរិវារិតោ។|
    count |១៨៩៤|
      block |ឥទ្ធំ ផីតញ្ចិទំ រដ្ឋំ ឥទ្ធោ ជនបទោ មហា|
      block |មតិំ ករោហិ ត្វំ ទេវ រជ្ជស្ស មនុសាសិតុំ។|
    count |១៨៩៥|
      block |ន មេ ឆន្ទោ មតិ អត្ថិ រជ្ជស្ស អនុសាសិតុំ|
      block |បព្ពាជិតស្ស រដ្ឋស្មា ចេតបុត្តា សុណាថ មេ។|
    count |១៨៩៦|
      block |អតុដ្ឋា សិវយោ អាសុំ ពលគ្គា នេគមា ច យេ|
      block |បព្ពាជិតស្ស រដ្ឋស្មា ចេតា រជ្ជេភិសេចយុំ។|
    count |១៨៩៧|
      block |អសម្មោទិយម្បិ វោ អស្ស អច្ចន្តំ មម ការណា|
      block |សិវីហិ ភណ្ឌនញ្ចាបិ វិគ្គហោ មេ ន រុច្ចតិ។|
    count |១៨៩៨|
      block |អថស្ស ភណ្ឌនំ ឃោរំ សម្បហារោ អនប្បកោ|
      block |ឯកស្ស ការណា មយ្ហំ ហិំសេយ្យ ពហុកោ ជនោ។|
    count |១៨៩៩|
      block |បដិគ្គហិតំ យំ ទិន្នំ សព្ពស្ស អគ្ឃិយំ កតំ|
      block |អវរុទ្ធសិ មំ រាជា វង្កំ គច្ឆាមិ បព្ពតំ|
      block |ឱកាសំ សម្មា ជានាថ វនេ យត្ថ វសាមសេ។|
    count |១៩០០|
      block |តគ្ឃ តេ មយមក្ខាម យថាបិ កុសលា តថា|
      block |រាជិសី យត្ថ សម្មន្តិ អាហុតគ្គី សមាហិតា។|
    count |១៩០១|
      block |ឯស សេលោ មហារាជ បព្ពតោ គន្ធមាទនោ|
      block |យត្ថ ត្វំ សហ បុត្តេហិ សហ ភរិយាយ ចច្ឆសិ។|
    count |១៩០២|
      block |តំ ចេតា អនុសាសិំសុ អស្សុនេត្តា រុទំមុខា|
      block |ឥតោ គច្ឆ មហារាជ ឧជុំ យេនុត្តរា មុខោ។|
    count |១៩០៣|
      block |អថ ទក្ខិសិ ភទ្ទន្តេ វេបុល្លំ នាម បព្ពតំ|
      block |នានាទុមគណាកិណ្ណំ សីតច្ឆាយំ មនោរមំ។|
    count |១៩០៤|
      block |តមតិក្កម្ម ភទ្ទន្តេ អថ ទក្ខិសិ អាបគំ|
      block |នទិំ កេតុមតិំ នាម គម្ភីរំ គិរិគព្ភរំ។|
    count |១៩០៥|
      block |បុថុលោមមច្ឆាកិណ្ណំ សុបតិត្ថំ មហោទកំ|
      block |តត្ថ ន្ហត្វា បិវិត្វា ច អស្សាសេត្វា សបុត្តកេ។|
    count |១៩០៦|
      block |អថ ទក្ខិសិ ភទ្ទន្តេ និគ្រោធំ មធុបិប្ផលំ|
      block |រម្មកេ សិខរេ ជាតំ សីតច្ឆាយំ មនោរមំ។|
    count |១៩០៧|
      block |អថ ទក្ខិសិ ភទ្ទន្តេ នាឡិកំ នាម បព្ពតំ|
      block |នានាទិជគណាកិណ្ណំ សេលំ កិម្បុរិសាយុតំ។|
    count |១៩០៨|
      block |តស្ស ឧត្តរបុព្ពេន មុចលិន្ទោ នាម សោ សរោ|
      block |បុណ្ឌរីកេហិ សញ្ឆន្នោ សេតសោគន្ធិកេហិ ច។|
    count |១៩០៩|
      block |សោ វនំ មេឃសង្កាសំ ធុវំ ហរិតសទ្ទលំ|
      block |សីហោវាមិសបេក្ខីវ វនសណ្ឌំ វិគាហយ|
      block |បុប្ផរុក្ខេហិ សញ្ឆន្នំ ផលរុក្ខេហិ ចូភយំ។|
    count |១៩១០|
      block |តត្ថ ពិន្ទុស្សរា វគ្គូ នានាវណ្ណា ពហូ ទិជា|
      block |កូជន្តមុបកូជន្តិ ឧតុសំបុប្ផិតេ ទុមេ។|
    count |១៩១១|
      block |គន្ត្វា គិរិវិទុគ្គានំ នទីនំ បភវានិ ច|
      block |សោ អទ្ទស បោក្ខរណិំ ករញ្ជកកុធាយុតំ។|
    count |១៩១២|
      block |បុថុលោមមច្ឆាកិណ្ណំ សុបតិត្ថំ មហោទកំ|
      block |សមញ្ច ចតុរំសញ្ច សាទុំ អប្បដិគន្ធិយំ។|
    count |១៩១៣|
      block |តស្សា ឧត្តរបុព្ពេន បណ្ណសាលំ អមាបយ|
      block |បណ្ណសាលំ អមាបេត្វា ឧញ្ឆាចរិយាយ ឦហថ។|
    stand |វនបវេសនំ នាម។|
  block |ជូជកបព្ពំ|
    count |១៩១៤|
      block |អហុ វាសី កលិង្គេសុ ជូជកោ នាម ព្រាហ្មណោ|
      block |តស្សាសិ ទហរា ភរិយា នាមេនាមិត្តតាបនា។|
    count |១៩១៥|
      block |តា នំ តត្ថ គតាវោចុំ នទិំ ឧទកហារិយា|
      block |ថិយោ នំ បរិភាសិំសុ សមាគន្ត្វា កុតូហលា។|
    count |១៩១៦|
      block |អមិត្តា នូន តេ មាតា អមិត្តោ នូន តេ បិតា|
      block |យេ តំ ជិណ្ណស្ស បាទំសុ ឯវំ ទហរិយំ សតិំ។|
    count |១៩១៧|
      block |អហិតំ វត តេ ញាតី មន្តយិំសុ រហោគតា|
      block |យេ តំ ជិណ្ណស្ស បាទំសុ ឯវំ ទហរិយំ សតិំ។|
    count |១៩១៨|
      block |អមិត្តា វត តេ ញាតី មន្តយិំសុ រហោគតា|
      block |យេ តំ ជិណ្ណស្ស បាទំសុ ឯវំ ទហរិយំ សតិំ។|
    count |១៩១៩|
      block |ទុក្កដំ វត តេ ញាតី មន្តយិំសុ រហោគតា|
      block |យេ តំ ជិណ្ណស្ស បាទំសុ ឯវំ ទហរិយំ សតិំ។|
    count |១៩២០|
      block |បាបកំ វត តេ ញាតី មន្តយិំសុ រហោគតា|
      block |យេ តំ ជិណ្ណស្ស បាទំសុ ឯវំ ទហរិយំ សតិំ។|
    count |១៩២១|
      block |អមនាបំ វត តេ ញាតី មន្តយិំសុ រហោគតា|
      block |យេ តំ ជិណ្ណស្ស បាទំសុ ឯវំ ទហរិយំ សតិំ។|
    count |១៩២២|
      block |អមនាបវាសំ វសិ ជិណ្ណេន បតិនា សហ|
      block |យា ត្វំ វសសិ ជិណ្ណស្ស មតំ តេ ជីវិតា វរំ។|
    count |១៩២៣|
      block |ន ហិ នូន តុយ្ហំ កល្យាណិ បិតា មាតា ច សោភនេ|
      block |អញ្ញំ ភត្តារំ វិន្ទិំសុ យេ តំ ជិណ្ណស្ស បាទំសុ|
      block |ឯវំ ទហរិយំ សតិំ។|
    count |១៩២៤|
      block |ទុយិដ្ឋំ តេ នវមិយំ អកតំ អគ្គិហុត្តកំ|
      block |យេ តំ ជិណ្ណស្ស បាទំសុ ឯវំ ទហរិយំ សតិំ។|
    count |១៩២៥|
      block |សមណេ ព្រាហ្មណេ នូន ព្រាហ្មណចរិយបរាយណេ|
      block |សា ត្វំ លោកេ អភិសបិ សីលវន្តេ ពហុស្សុតេ|
      block |យា ត្វំ វសសិ ជិណ្ណស្ស ឯវំ ទហរិយា សតី។|
    count |១៩២៦|
      block |ន ទុក្ខំ អហិនា ទដ្ឋំ ន ទុក្ខំ សត្តិយា ហតំ|
      block |តញ្ច ទុក្ខញ្ច តិព្ពញ្ច យំ បស្សេ ជិណ្ណកំ បតិំ។|
    count |១៩២៧|
      block |នត្ថិ ខិឌ្ឌា នត្ថិ រតិ ជិណ្ណេន បតិនា សហ|
      block |នត្ថិ អល្លាបសល្លាបោ ជគ្ឃិតុម្បិ ន សោភតិ។|
    count |១៩២៨|
      block |យទា ច ទហរោ ទហរា មន្តយន្តិ រហោគតា|
      block |សព្ពេសំ សោកា នស្សន្តិ យេ កេចិ ហទយស្សិតា។|
    count |១៩២៩|
      block |ទហរា ត្វំ រូបវតី បុរិសានំភិបត្ថិតា|
      block |គច្ឆ ញាតិកុលេ អច្ឆ កិំ ជិណ្ណោ រមយិស្សតិ។|
    count |១៩៣០|
      block |ន តេ ព្រាហ្មណ គច្ឆាមិ នទិំ ឧទកហារិយា|
      block |ថិយោ មំ បរិភាសន្តិ តយា ជិណ្ណេន ព្រាហ្មណ។|
    count |១៩៣១|
      block |មា មេ ត្វំ អករា កម្មំ មា មេ ឧទកមាហរិ|
      block |អហំ ឧទកមាហិស្សំ មា ភោតិ កុបិតា អហុ។|
    count |១៩៣២|
      block |នាហំ តម្ហិ កុលេ ជាតា យំ ត្វំ ឧទកមាហរេ|
      block |ឯវំ ព្រាហ្មណ ជានាហិ ន តេ វច្ឆាមហំ ឃរេ។|
    count |១៩៣៣|
      block |សចេ មេ ទាសំ ទាសិំ វា នានយិស្សសិ ព្រាហ្មណ|
      block |ឯវំ ព្រាហ្មណ ជានាហិ ន តេ វច្ឆាមិ សន្តិកេ។|
    count |១៩៣៤|
      block |នត្ថិ មេ សិប្បឋានំ វា ធនំ ធញ្ញញ្ច ព្រាហ្មណិ|
      block |កុតោហំ ទាសំ ទាសិំ វា អានយិស្សាមិ ភោតិយា|
      block |អហំ ភោតិំ ឧបដ្ឋិស្សំ មា ភោតិ កុបិតា អហុ។|
    count |១៩៣៥|
      block |ឯហិ តេ អហមក្ខិស្សំ យថា មេ វចនំ សុតំ|
      block |ឯស វេស្សន្តរោ រាជា វង្កេ វសតិ បព្ពតេ។|
    count |១៩៣៦|
      block |តំ ត្វំ គន្ត្វាន យាចស្សុ ទាសំ ទាសិញ្ច ព្រាហ្មណ|
      block |សោ តេ ទស្សតិ យាចិតោ ទាសំ ទាសិញ្ច ខត្តិយោ។|
    count |១៩៣៧|
      block |ជិណ្ណោហមស្មិ ទុព្ពលោ ទីឃោ ចទ្ធា សុទុគ្គមោ|
      block |មា ភោតិ បដិទេវេសិ មា ច ត្វំ វិមនា អហុ|
      block |អហំ ភោតិំ ឧបដ្ឋិស្សំ មា ភោតិ កុបិតា អហុ។|
    count |១៩៣៨|
      block |យថា អគន្ត្វា សង្គាមំ អយុទ្ធោវ បរាជិតោ|
      block |ឯវមេវ តុវំ ព្រហ្មេ អគន្ត្វាវ បរាជិតោ។|
    count |១៩៣៩|
      block |សចេ មេ ទាសំ ទាសិំ វា នានយិស្សសិ ព្រាហ្មណ|
      block |ឯវំ ព្រាហ្មណ ជានាហិ ន តេ វច្ឆាមហំ ឃរេ|
      block |អមនាបំ តេ ករិស្សាមិ តំ តេ ទុក្ខំ ភវិស្សតិ។|
    count |១៩៤០|
      block |នក្ខត្តេ ឧតុបុព្ពេសុ យទា មំ ទក្ខិសិលង្កតំ|
      block |អញ្ញេហិ សទ្ធិំ រមមានំ តំ តេ ទុក្ខំ ភវិស្សតិ។|
    count |១៩៤១|
      block |អទស្សនេន មយ្ហំ តេ ជិណ្ណស្ស បរិទេវតោ|
      block |ភិយ្យោ វង្កា ច បលិតា ពហូ ហេស្សន្តិ ព្រាហ្មណ។|
    count |១៩៤២|
      block |តតោ សោ ព្រាហ្មណោ ភីតោ ព្រាហ្មណិយា វសានុគោ|
      block |អដ្ដិតោ កាមរាគេន ព្រាហ្មណិំ ឯតទព្រវិ។|
    count |១៩៤៣|
      block |បាថេយ្យំ មេ ករោហិ ត្វំ សំកុល្យា សគុឡានិ ច|
      block |មធុបិណ្ឌិកា ច សុកតាយោ សត្តុភត្តញ្ច ព្រាហ្មណិ។|
    count |១៩៤៤|
      block |អានយិស្សំ មេថុនកេ ឧភោ ទាសកុមារកេ|
      block |តេ តំ បរិចរិស្សន្តិ រត្តិន្ទិវមតន្ទិតា។|
    count |១៩៤៥|
      block |ឥទំ វត្វា ព្រហ្មពន្ធុ បដិមុញ្ចិ ឧបាហនា|
      block |តតោ សោ មន្តយិត្វាន ភរិយំ កត្វា បទក្ខិណំ។|
    count |១៩៤៦|
      block |បក្កាមិ សោ រុណ្ណមុខោ ព្រាហ្មណោ សហិតព្ពតោ|
      block |សិវីនំ នគរំ ផីតំ ទាសបរិយេសនំ ចរំ។|
    count |១៩៤៧|
      block |សោ តត្ថ គន្ត្វា អវច យេ តត្ថាសុំ សមាគតា|
      block |កុហិំ វេស្សន្តរោ រាជា កត្ថ បស្សេមុ ខត្តិយំ។|
    count |១៩៤៨|
      block |តេ ជនា តំ អវចិំសុ យេ តត្ថាសុំ សមាគតា|
      block |តុម្ហេហិ ព្រហ្មេ បកតោ អតិទានេន ខត្តិយោ|
      block |បព្ពាជិតោ សកា រដ្ឋា វង្កេ វសតិ បព្ពតេ។|
    count |១៩៤៩|
      block |តុម្ហេហិ ព្រហ្មេ បកតោ អតិទានេន ខត្តិយោ|
      block |អាទាយ បុត្តទារញ្ច វង្កេ វសតិ បព្ពតេ។|
    count |១៩៥០|
      block |សោ ចោទិតោ ព្រាហ្មណិយា ព្រាហ្មណោ កាមគិទ្ធិមា|
      block |អឃំ តំ បដិសេវិត្ថ វនេ វាឡមិគាកិណ្ណេ|
      block |ខគ្គទីបិនិសេវិតេ។|
    count |១៩៥១|
      block |អាទាយ ពេឡុវំ ទណ្ឌំ អគ្គិហុត្តំ កមណ្ឌលុំ|
      block |សោ បាវិសិ ព្រហារញ្ញំ យត្ថ អស្សោសិ កាមទំ។|
    count |១៩៥២|
      block |តំ បវិដ្ឋំ ព្រហារញ្ញំ កោកា នំ បរិវារយុំ|
      block |វិក្កន្ទិ សោ វិប្បនដ្ឋោ ទូរេ បន្ថា អបក្កមិ។|
    count |១៩៥៣|
      block |តតោ សោ ព្រាហ្មណោ គន្ត្វា ភោគលុទ្ធោ អសញ្ញតោ|
      block |វង្កស្សោរោហណេ នដ្ឋេ ឥមា គាថា អភាសថ។|
    count |១៩៥៤|
      block |កោ រាជបុត្តំ និសភំ ជយន្តមបរាជិតំ|
      block |ភយេ ខេមស្ស ទាតារំ កោ មេ វេស្សន្តរំ វិទូ។|
    count |១៩៥៥|
      block |យោ យាចតំ បតិដ្ឋាសិ ភូតានំ ធរណីរិវ|
      block |ធរណូបមំ មហារាជំ កោ មេ វេស្សន្តរំ វិទូ។|
    count |១៩៥៦|
      block |យោ យាចតំ គតី អាសិ សវន្តីនំវ សាគរោ|
      block |សាគរូបមំ មហារាជំ កោ មេ វេស្សន្តរំ វិទូ។|
    count |១៩៥៧|
      block |កល្យាណតិត្ថំ សុចិមំ សីតូទកំ មនោរមំ|
      block |បុណ្ឌរីកេហិ សញ្ឆន្នំ យុត្តំ កិញ្ជក្ខរេណុនា|
      block |រហទូបមំ មហារាជំ កោ មេ វេស្សន្តរំ វិទូ។|
    count |១៩៥៨|
      block |អស្សត្ថំវ បថេ ជាតំ សីតច្ឆាយំ មនោរមំ|
      block |សន្តានំ វិសមេតារំ កិលន្តានំ បដិគ្គហំ|
      block |តថូបមំ មហារាជំ កោ មេ វេស្សន្តរំ វិទូ។|
    count |១៩៥៩|
      block |និគ្រោធំវ បថេ ជាតំ សីតច្ឆាយំ មនោរមំ|
      block |សន្តានំ វិសមេតារំ កិលន្តានំ បដិគ្គហំ|
      block |តថូបមំ មហារាជំ កោ មេ វេស្សន្តរំ វិទូ។|
    count |១៩៦០|
      block |អម្ពំ ឥវ បថេ ជាតំ សីតច្ឆាយំ មនោរមំ|
      block |សន្តានំ វិសមេតារំ កិលន្តានំ បដិគ្គហំ|
      block |តថូបមំ មហារាជំ កោ មេ វេស្សន្តរំ វិទូ។|
    count |១៩៦១|
      block |សាលំ ឥវ បថេ ជាតំ សីតច្ឆាយំ មនោរមំ|
      block |សន្តានំ វិសមេតារំ កិលន្តានំ បដិគ្គហំ|
      block |តថូបមំ មហារាជំ កោ មេ វេស្សន្តរំ វិទូ។|
    count |១៩៦២|
      block |ទុមំ ឥវ បថេ ជាតំ សីតច្ឆាយំ មនោរមំ|
      block |សន្តានំ វិសមេតារំ កិលន្តានំ បដិគ្គហំ|
      block |តថូបមំ មហារាជំ កោ មេ វេស្សន្តរំ វិទូ។|
    count |១៩៦៣|
      block |ឯវញ្ច មេ វិលបតោ បវិដ្ឋស្ស ព្រហាវនេ|
      block |អហំ ជានន្តិ យោ វជ្ជា នន្ទិំ សោ ជនយេ មម។|
    count |១៩៦៤|
      block |ឯវញ្ច មេ វិលបតោ បវិដ្ឋស្ស ព្រហាវនេ|
      block |អហំ ជានន្តិ យោ វជ្ជា តាយ សោ ឯកវាចាយ|
      block |បសវេ បុញ្ញំ អនប្បកំ។|
    count |១៩៦៥|
      block |តស្ស ចេតោ បដិស្សោសិ អរញ្ញេ លុទ្ទកោ ចរំ|
      block |តុម្ហេហិ ព្រហ្មេ បកតោ អតិទានេន ខត្តិយោ|
      block |បព្ពាជិតោ សកា រដ្ឋា វង្កេ វសតិ បព្ពតេ។|
    count |១៩៦៦|
      block |តុម្ហេហិ ព្រហ្មេ បកតោ អតិទានេន ខត្តិយោ|
      block |អាទាយ បុត្តទារញ្ច វង្កេ វសតិ បព្ពតេ។|
    count |១៩៦៧|
      block |អកិច្ចការី ទុម្មេធោ រដ្ឋា បវនមាគតោ|
      block |រាជបុត្តំ គវេសន្តោ ពកោ មច្ឆមិវោទកេ។|
    count |១៩៦៨|
      block |តស្ស ត្យាហំ ន ទស្សាមិ ជីវិតំ ឥធ ព្រាហ្មណ|
      block |អយញ្ហិ តេ មយា នុន្នោ សរោ បិស្សតិ លោហិតំ។|
    count |១៩៦៩|
      block |សិរោ តេ វជ្ឈយិត្វាន ហទយំ ឆេត្វា សពន្ធនំ|
      block |បន្ថសកុណំ យជិស្សាមិ តុយ្ហំ មំសេន ព្រាហ្មណ។|
    count |១៩៧០|
      block |តុយ្ហំ មំសេន មេទេន មត្ថកេន ច ព្រាហ្មណ|
      block |អាហុតិំ បគ្គហេស្សាមិ ឆេត្វាន ហទយំ តវ។|
    count |១៩៧១|
      block |តំ មេ សុយិដ្ឋំ សុហុតំ តុយ្ហំ មំសេន ព្រាហ្មណ|
      block |ន ច ត្វំ រាជបុត្តស្ស ភរិយំ បុត្តេ ច នេស្សសិ។|
    count |១៩៧២|
      block |អវជ្ឈោ ព្រាហ្មណោ ទូតោ ចេតបុត្ត សុណោហិ មេ|
      block |តស្មា ហិ ទូតំ ន ហន្តិ ឯស ធម្មោ សនន្តនោ។|
    count |១៩៧៣|
      block |និជ្ឈត្តា សិវយោ សព្ពេ បិតា នំ ទដ្ឋុមិច្ឆតិ|
      block |មាតា ច ទុព្ពលា តស្ស អចិរា ចក្ខូនិ ជីយរេ។|
    count |១៩៧៤|
      block |តេសាហំ បហិតោ ទូតោ ចេតបុត្ត សុណោហិ មេ|
      block |រាជបុត្តំ នយិស្សាមិ យទិ ជានាសិ សំស មេ។|
      block |បិយស្ស មេ បិយោ ទូតោ បុណ្ណបត្តំ ទទាមិ តេ|
    count |១៩៧៥|
      block |ឥមញ្ច មធុនោ តុម្ពំ មិគសត្ថិញ្ច ព្រាហ្មណ|
      block |តញ្ច តេ ទេសមក្ខិស្សំ យត្ថ សម្មតិ កាមទោ។|
    stand |ជូជកបព្ពំ នាម។|
  block |ចូឡវនវណ្ណនា|
    count |១៩៧៦|
      block |ឯស សេលោ មហាព្រហ្មេ បព្ពតោ គន្ធមាទនោ|
      block |យត្ថ វេស្សន្តរោ រាជា សហ បុត្តេហិ សម្មតិ។|
    count |១៩៧៧|
      block |ធារេន្តោ ព្រាហ្មណវណ្ណំ អាសទញ្ច មសំ ជដំ|
      block |ចម្មវាសី ឆមា សេតិ ជាតវេទំ នមស្សតិ។|
    count |១៩៧៨|
      block |ឯតេ នីលា បទិស្សន្តិ នានាផលធរា ទុមា|
      block |ឧគ្គតា អព្ភកូដាវ នីលា អញ្ជនបព្ពតា។|
    count |១៩៧៩|
      block |ធវស្សកណ្ណា ខទិរា សាលា ផន្ទនមាលុវា|
      block |សម្បវេធន្តិ វាតេន សកិំ បីតាវ មាណវា។|
    count |១៩៨០|
      block |ឧបរិ ទុមបរិយាយេសុ សង្គីតិយោវ សុយ្យរេ|
      block |នជ្ជុហា កោកិលសង្ឃា សម្បតន្តិ ទុមា ទុមំ។|
    count |១៩៨១|
      block |អវ្ហយន្តេវ គច្ឆន្តំ សាខាបត្តសមីរិតា|
      block |រមយន្តេវ អាគន្តំ មោទយន្តិ និវាសិនំ|
      block |យត្ថ វេស្សន្តរោ រាជា សហ បុត្តេហិ សម្មតិ។|
    count |១៩៨២|
      block |ធារេន្តោ ព្រាហ្មណវណ្ណំ អាសទញ្ច មសំ ជដំ|
      block |ចម្មវាសី ឆមា សេតិ ជាតវេទំ នមស្សតិ។|
    count |១៩៨៣|
      block |អម្ពា កបិត្ថា បនសា សាលា ជម្ពូ វិភីតកា|
      block |ហរីតកី អាមលកា អស្សត្ថា ពទរានិ ច។|
    count |១៩៨៤|
      block |ចារុតិម្ពរុក្ខា ចេត្ថ និគ្រោធា ច កបិត្ថនា|
      block |មធុមធុកា ថេវន្តិ នីចេ បក្កា ចុទុម្ពរា។|
    count |១៩៨៥|
      block |បារេវតា ភវេយ្យា ច មុទ្ទិកា ច មធុត្ថិកា|
      block |មធុំ អនេលកំ តត្ថ សកមាទាយ ភុញ្ជរេ។|
    count |១៩៨៦|
      block |អញ្ញេត្ថ បុប្ផិតា អម្ពា អញ្ញេ តិដ្ឋន្តិ ទោវិលា|
      block |អញ្ញេ អាមា ច បក្កា ច ភេកវណ្ណា តទូភយំ។|
    count |១៩៨៧|
      block |អថេត្ថ ហេដ្ឋា បុរិសោ អម្ពបក្កានិ គណ្ហតិ|
      block |អាមានិ ចេវ បក្កានិ វណ្ណគន្ធរសុត្តមេ។|
    count |១៩៨៨|
      block |អតេវ មេ អច្ឆរិយំ ហិង្ការោ បដិភាតិ មំ|
      block |ទេវានមិវ អាវាសោ សោភតិ នន្ទនូបមោ។|
    count |១៩៨៩|
      block |វិភេទិកា នាឡិកេរា ខជ្ជុរីនំ ព្រហាវនេ|
      block |មាលាវ គន្ថិតា ឋន្តិ ធជគ្គានេវ ទិស្សរេ|
      block |នានាវណ្ណេហិ បុប្ផេតិ នភំ តារាចិតាមិវ។|
    count |១៩៩០|
      block |កុដជី កុដ្ឋតគរា បាដលិយោ ច បុប្ផិតា|
      block |បុន្នាគា គិរិបុន្នាគា កោវិឡារា ច បុប្ផិតា។|
    count |១៩៩១|
      block |ឧទ្ទាលកា សោមរុក្ខា អគរុផល្លិយា ពហូ|
      block |បុត្តជីវា ច កកុធា អសនា ចេត្ថ បុប្ផិតា។|
    count |១៩៩២|
      block |កុដជា សលឡា នីបា កោសម្ពា លពុជា ធវា|
      block |សាលា ច បុប្ផិតា តត្ថ បលាលខលសន្និភា។|
    count |១៩៩៣|
      block |តស្សាវិទូរេ បោក្ខរណី ភូមិភាគេ មនោរមេ|
      block |បទុមុប្បលសញ្ឆន្នា ទេវានមិវ នន្ទនេ។|
    count |១៩៩៤|
      block |អថេត្ថ បុប្ផរសមត្តា កោកិលា មញ្ជុភាណិកា|
      block |អភិនាទេន្តិ បវនំ ឧតុសម្បុប្ផិតេ ទុមេ។|
    count |១៩៩៥|
      block |ភស្សន្តិ មករន្ទេហិ បោក្ខរេ បោក្ខរេ មធូ|
      block |អថេត្ថ វាតា វាយន្តិ ទក្ខិណា អថ បច្ឆិមា|
      block |បទុមកិញ្ជក្ខរេណូហិ ឱកិណ្ណោ ហោតិ អស្សមោ។|
    count |១៩៩៦|
      block |ថូលា សិង្ឃាដកា ចេត្ថ សំសាទិយា បសាទិយា|
      block |មច្ឆកច្ឆបព្យាវិទ្ធា ពហូ ចេត្ថ មុបយានកា|
      block |មធុំ ភិសេហិ សវតិ ខិរសប្បិមុឡាលិភិ។|
    count |១៩៩៧|
      block |សុរភី តំ វនំ វាតិ នានាគន្ធសមោទិតំ|
      block |សម្មទ្ទតេវ គន្ធេន បុប្ផសាខាហិ តំ វនំ|
      block |ភមរា បុប្ផគន្ធេន សមន្តា មភិនាទិតា។|
    count |១៩៩៨|
      block |អថេត្ថ សកុណា សន្តិ នានាវណ្ណា ពហូ ទិជា|
      block |មោទន្តិ សហ ភរិយាហិ អញ្ញមញ្ញំ បកូជិនោ។|
    count |១៩៩៩|
      block |នន្ទិកា ជីវបុត្តា ច ជីវបុត្តា បិយា ច នោ|
      block |បិយា បុត្តា បិយា នន្ទា ទិជា បោក្ខរណីឃរា។|
    count |២០០០|
      block |មាលាវ គន្ថិតា ឋន្តិ ធជគ្គានេវ ទិស្សរេ|
      block |នានាវណ្ណេហិ បុប្ផេហិ កុសលេហេវ សុគន្ថិតា|
      block |យត្ថ វេស្សន្តរោ រាជា សហ បុត្តេហិ សម្មតិ។|
    count |២០០១|
      block |ធារេន្តោ ព្រាហ្មណវណ្ណំ អាសទញ្ច មសំ ជដំ|
      block |ចម្មវាសី ឆមា សេតិ ជាតវេទំ នមស្សតិ។|
    count |២០០២|
      block |ឥទញ្ច មេ សត្តុភត្តំ មធុនា បដិសំយុតំ|
      block |មធុបិណ្ឌិកា ច សុកតាយោ សត្តុភត្តំ ទទាមិ តេ។|
    count |២០០៣|
      block |តុយ្ហេវ សម្ពលំ ហោតុ នាហំ ឥច្ឆាមិ សម្ពលំ|
      block |ឥតោបិ ព្រហ្មេ គណ្ហាហិ គច្ឆ ព្រហ្មេ យថាសុខំ។|
    count |២០០៤|
      block |អយំ ឯកបទី ឯតិ ឧជុំ គច្ឆតិ អស្សមំ|
      block |ឥសីបិ អច្ចុតោ តត្ថ បង្កទន្តោ រជស្សិរោ|
      block |ធារេន្តោ ព្រាហ្មណវណ្ណំ អាសទញ្ច មសំ ជដំ។|
    count |២០០៥|
      block |ចម្មវាសី ឆមា សេតិ ជាតវេទំ នមស្សតិ|
      block |តំ ត្វំ គន្ត្វាន បុច្ឆស្សុ សោ តេ មគ្គំ បវក្ខតិ។|
    count |២០០៦|
      block |ឥទំ សុត្វា ព្រហ្មពន្ធុ ចេតំ កត្វា បទក្ខិណំ|
      block |ឧទគ្គចិត្តោ បក្កាមិ យេនាសិ អច្ចុតោ ឥសិ។|
    stand |ចូឡវនវណ្ណនា។|
  block |មហាវនវណ្ណនា|
    count |២០០៧|
      block |គច្ឆន្តោ សោ ភារទ្វាជោ អទ្ទស្ស អច្ចុតំ ឥសិំ|
      block |ទិស្វាន តំ ភារទ្វាជោ សម្មោទិ ឥសិនា សហ។|
    count |២០០៨|
      block |កច្ចិ នុ ភោតោ កុសលំ កច្ចិ ភោតោ អនាមយំ|
      block |កច្ចិ ឧញ្ឆេន យាបេសិ កច្ចិ មូលផលា ពហូ។|
    count |២០០៩|
      block |កច្ចិ ឌំសា មកសា ច អប្បមេវ សរីសបា|
      block |វនេ វាឡមិគាកិណ្ណេ កច្ចិ ហិំសា ន វិជ្ជតិ។|
    count |២០១០|
      block |កុសលញ្ចេវ មេ ព្រហ្មេ អថោ ព្រហ្មេ អនាមយំ|
      block |អថោ ឧញ្ឆេន យាបេមិ អថោ មូលផលា ពហូ។|
    count |២០១១|
      block |អថោ ឌំសា មកសា ច អប្បមេវ សរីសបា|
      block |វនេ វាឡមិគាកិណ្ណេ ហិំសា មយ្ហំ ន វិជ្ជតិ។|
    count |២០១២|
      block |ពហូនិ វស្សបូគានិ អស្សមេ វសតោ មម|
      block |នាភិជានាមិ ឧប្បន្នំ អាពាធំ អមនោរមំ។|
    count |២០១៣|
      block |ស្វាគតំ តេ មហាព្រហ្មេ អថោ តេ អទុរាគតំ|
      block |អន្តោ បវិស ភទ្ទន្តេ បាទេ បក្ខាលយស្សុ តេ។|
    count |២០១៤|
      block |តិន្ទុកានិ បិយាលានិ មធុកេ កាសុមារិយោ|
      block |ផលានិ ខុទ្ទកប្បានិ ភុញ្ជ ព្រហ្មេ វរំ វរំ។|
    count |២០១៥|
      block |ឥទម្បិ បានីយំ សីតំ អាភតំ គិរិគព្ភរា|
      block |តតោ បិវ មហាព្រហ្មេ សចេ ត្វំ អភិកង្ខសិ។|
    count |២០១៦|
      block |បដិគ្គហិតំ យំ ទិន្នំ សព្ពស្ស អគ្ឃិយំ កតំ|
      block |សញ្ជយស្ស សកំ បុត្តំ សិវីហិ វិប្បវាសិតំ|
      block |តមហំ ទស្សនមាគតោ យទិ ជានាសិ សំស មេ។|
      block ||
    count |២០១៧|
      block |ន ភវំ ឯតិ បុញ្ញត្ថំ សិវិរាជស្ស ទស្សនំ|
      block |មញ្ញេ ភវំ បត្ថយតិ រញ្ញោ ភរិយំ បតិព្ពតំ|
      block |មញ្ញេ កណ្ហាជិនំ ទាសិំ ជាលិំ ទាសញ្ច ឥច្ឆសិ។|
    count |២០១៨|
      block |អថ វា តយោ មាតាបុត្តេ អរញ្ញា នេតុមាគតោ|
      block |ន តស្ស ភោគា វិជ្ជន្តិ ធនំ ធញ្ញញ្ច ព្រាហ្មណ។|
    count |២០១៩|
      block |អកុទ្ធរូបោហំ ភោតោ នាហំ យាចិតុមាគតោ|
      block |សាធុ ទស្សនមរិយានំ សន្និវាសោ សទា សុខោ។|
    count |២០២០|
      block |អទិដ្ឋបុព្ពោ សិវិរាជា សិវីហិ វិប្បវាសិតោ|
      block |តមហំ ទស្សនមាគតោ យទិ ជានាសិ សំស មេ។|
    count |២០២១|
      block |ឯស សេលោ មហាព្រហ្មេ បព្ពតោ គន្ធមាទនោ|
      block |យត្ថ វេស្សន្តរោ រាជា សហ បុត្តេហិ សម្មតិ។|
    count |២០២២|
      block |ធារេន្តោ ព្រាហ្មណវណ្ណំ អាសទញ្ច មសំ ជដំ|
      block |ចម្មវាសី ឆមា សេតិ ជាតវេទំ នមស្សតិ។|
    count |២០២៣|
      block |ឯតេ នីលា បទិស្សន្តិ នានាផលធរា ទុមា|
      block |ឧគ្គតា អព្ភកូដាវ នីលា អញ្ជនបព្ពតា។|
    count |២០២៤|
      block |ធវស្សកណ្ណា ខទិរា សាលា ផន្ទនមាលុវា|
      block |សម្បវេធន្តិ វាតេន សកិំ បីតាវ មាណវា។|
    count |២០២៥|
      block |ឧបរិ ទុមបរិយាយេសុ សង្គីតិយោវ សុយ្យរេ|
      block |នជ្ជុហា កោកិលសង្ឃា សម្បតន្តិ ទុមា ទុមំ។|
    count |២០២៦|
      block |អវ្ហយន្តេវ គច្ឆន្តំ សាខាបត្តសមីរិតា|
      block |រមយន្តេវ អាគន្តំ មោទយន្តិ និវាសិនំ|
      block |យត្ថ វេស្សន្តរោ រាជា សហ បុត្តេហិ សម្មតិ។|
    count |២០២៧|
      block |ធារេន្តោ ព្រាហ្មណវណ្ណំ អាសទញ្ច មសំ ជដំ|
      block |ចម្មវាសី ឆមា សេតិ ជាតវេទំ នមស្សតិ។|
    count |២០២៨|
      block |ករេរិមាលា វិតតា ភូមិភាគេ មនោរមេ|
      block |សទ្ទលាហរិតា ភូមិ ន តត្ថុទ្ធំសតេ រជោ។|
    count |២០២៩|
      block |មយូរគីវសង្កាសា តូលផស្សសមូបមា|
      block |តិណានិ នាតិវត្តន្តិ សមន្តា ចតុរង្គុលា។|
    count |២០៣០|
      block |អម្ពា ជម្ពូ កបិត្ថា ច នីចេ បក្កា ចុទុម្ពរា|
      block |បរិភោគេហិ រុក្ខេហិ វនំ តំ រតិវឌ្ឍនំ។|
    count |២០៣១|
      block |វេឡុរិយវណ្ណសន្និភំ មច្ឆគុម្ពនិសេវិតំ|
      block |សុចិំ សុគន្ធំ សលិលំ អាបោ តត្ថបិ សន្ទតិ។|
    count |២០៣២|
      block |តស្សាវិទូរេ បោក្ខរណី ភូមិភាគេ មនោរមេ|
      block |បទុមុប្បលសញ្ឆន្នា ទេវានមិវ នន្ទនេ។|
    count |២០៣៣|
      block |តីណិ ឧប្បលជាតានិ តស្មិំ សរសិ ព្រាហ្មណ|
      block |វិចិត្តំ នីលានេកានិ សេតា លោហិតកានិ ច។|
    count |២០៣៤|
      block |ខោមាវ តត្ថ បទុមា សេតសោគន្ធិកេហិ ច|
      block |កលម្ពកេហិ សញ្ឆន្នោ មុចលិន្ទោ នាម សោ សរោ។|
    count |២០៣៥|
      block |អថេត្ថ បទុមា ផុល្លា អបរិយន្តាវ ទិស្សរេ|
      block |គិម្ហា ហេមន្តិកា ផុល្លា ជណ្ណុតគ្ឃា ឧបត្ថរា។|
    count |២០៣៦|
      block |សុរភី សម្បវាយន្តិ វិចិត្តបុប្ផសន្ថតា|
      block |ភមរា បុប្ផគន្ធេន សមន្តា មភិនាទិតា។|
    count |២០៣៧|
      block |អថេត្ថ ឧទកន្តស្មិំ រុក្ខា តិដ្ឋន្តិ ព្រាហ្មណ|
      block |កទម្ពា បាដលី ផុល្លា កោវិឡារា ច បុប្ផិតា។|
    count |២០៣៨|
      block |អង្កោលា កច្ឆិការា ច បារិជញ្ញា ច បុប្ផិតា|
      block |វារណា វយនា រុក្ខា មុចលិន្ទមុភតោ សរំ។|
    count |២០៣៩|
      block |សិរីសា សេតបារិសា សាធុ វាយន្តិ បទ្មកា|
      block |និគ្គុណ្ឌី សិរីនិគ្គុណ្ឌី អសនា ចេត្ថ បុប្ផិតា។|
    count |២០៤០|
      block |បង្គុរា ពហុលា សេលា សោភញ្ជនា ច បុប្ផិតា|
      block |កេតកា កណិការា ច កនវេរា ច បុប្ផិតា។|
    count |២០៤១|
      block |អជ្ជុនា អជ្ជុកណ្ណា ច មហានាមា ច បុប្ផិតា|
      block |សុបុប្ផិតគ្គា តិដ្ឋន្តិ បជ្ជលន្តេវ កិំសុកា។|
    count |២០៤២|
      block |សេតបណ្ណី សត្តបណ្ណា កទលិយោ កុសុម្ភរា|
      block |ធនុតក្ការី បុប្ផេហិ សីសបាវរណានិ ច។|
    count |២០៤៣|
      block |អច្ឆិវា សល្លវា រុក្ខា សល្លកិយោ ច បុប្ផិតា|
      block |សេតគេរុ ច តគរា មំសិកុដ្ឋា កុលាវរា។|
    count |២០៤៤|
      block |ទហរា រុក្ខា ច វុទ្ធា ច អកុដិលា ចេត្ថ បុប្ផិតា|
      block |អស្សមំ ឧភតោ ឋន្តិ អគ្យាគារំ សមន្តតោ។|
    count |២០៤៥|
      block |អថេត្ថ ឧទកន្តស្មិំ ពហុជាតោ ផណិជ្ជកោ|
      block |មុគ្គតិយោ ករតិយោ សេវាលសីសកា ពហូ។|
    count |២០៤៦|
      block |ឧទ្ទាបវត្តំ ឧល្លុឡិតំ មក្ខិកា ហិង្គុជាលិកា|
      block |ទាសិមកញ្ជកោ ចេត្ថ ពហូ នីចេកឡម្ពកា។|
    count |២០៤៧|
      block |ឯលម្ផុរកសញ្ឆន្នា រុក្ខា តិដ្ឋន្តិ ព្រាហ្មណ|
      block |សត្តាហំ ធារិយមានានំ គន្ធោ តេសំ ន ឆិជ្ជតិ។|
    count |២០៤៨|
      block |ឧភតោ សរំ មុចលិន្ទំ បុប្ផា តិដ្ឋន្តិ សោភនា|
      block |ឥន្ទីវរេហិ សញ្ឆន្នំ វនំ តំ ឧបសោភតិ។|
    count |២០៤៩|
      block |អឌ្ឍមាសំ ធារិយមានានំ គន្ធោ តេសំ ន ឆិជ្ជតិ|
      block |នីលបុប្ផី សេតវារី បុប្ផិតា គិរិកណ្ណិកា|
      block |កលេរុក្ខេហិ សញ្ឆន្នំ វនំ តំ តុលសីហិ ច។|
    count |២០៥០|
      block |សម្មទ្ទតេវ គន្ធេន បុប្ផសាខាហិ តំ វនំ|
      block |ភមរា បុប្ផគន្ធេន សមន្តា មភិនាទិតា។|
    count |២០៥១|
      block |តីណិ កក្ការុជាតានិ តស្មិំ សរសិ ព្រាហ្មណ|
      block |កុម្ភមត្តានិ ចេកានិ មុរជមត្តានិ តា ឧភោ។|
    count |២០៥២|
      block |អថេត្ថ សាសបោ ពហុកោ នាទិយោ ហរិតាយុតោ|
      block |អសី តាលាវ តិដ្ឋន្តិ ឆេជ្ជា ឥន្ទីវរា ពហូ។|
    count |២០៥៣|
      block |អប្ផោដា សុរិយវល្លី ច កាឡីយា មធុគន្ធិយា|
      block |អសោកា មុទយន្តី ច វល្លិភោ ខុទ្ទបុប្ផិយោ។|
    count |២០៥៤|
      block |កោរណ្ឌកា អនោជា ច បុប្ផិតា នាគមល្លិកា|
      block |រុក្ខមារុយ្ហ តិដ្ឋន្តិ ផុល្លា កិំសុកវល្លិយោ។|
    count |២០៥៥|
      block |កដេរុហា ច វាសន្តី យូថិកា មធុគន្ធិយា|
      block |និលិយា សុមនា ភណ្ឌី សោភតិ បទុមុត្តរោ។|
    count |២០៥៦|
      block |បាដលី សមុទ្ទកប្បាសី កណិការា ច បុប្ផិតា|
      block |ហេមជាលាវ ទិស្សន្តិ រុចិរគ្គិ សិខូបមា។|
    count |២០៥៧|
      block |យានិ តានិ ច បុប្ផានិ ថលជានុទកានិ ច|
      block |សព្ពានិ តត្ថ ទិស្សន្តិ ឯវំ រម្មោ មហោទធិ។|
    count |២០៥៨|
      block |អថស្សា បោក្ខរណិយា ពហុកា វារិគោចរា|
      block |រោហិតា នឡបី សិង្គូ កុម្ភិលា មករា សុសូ។|
    count |២០៥៩|
      block |មធុ ច មធុលដ្ឋិ ច តាលិសា ច បិយង្គុកា|
      block |កុដន្ទជា ភទ្ទមុត្តា សេតបុប្ផា ច លោលុបា។|
    count |២០៦០|
      block |សុរភី ច រុក្ខា តគរា ពហុកា តុង្គវណ្ដកា|
      block |បទ្មកា នរទា កុដ្ឋា ឈាមកា ច ហរេណុកា។|
    count |២០៦១|
      block |ហលិទ្ទកា គន្ធសិលា ហិរិវេរា ច គុគ្គុលា|
      block |វិភេទិកា ចោរកា កុដ្ឋា កប្បុរា ច កលិង្គុកា។|
    count |២០៦២|
      block |អថេត្ថ សីហព្យគ្ឃា ច បុរិសាលូ ច ហត្ថិយោ|
      block |ឯណេយ្យា បសទា ចេវ រោហិច្ចា សរភា មិគា។|
    count |២០៦៣|
      block |កោដ្ឋសុណា សុណោបិ ច តុលិយា នឡសន្និភា|
      block |ចាមរី ចលនី លង្ឃី ឈាបិតា មក្កដា បិចុ។|
    count |២០៦៤|
      block |កក្កដា កដមាយា ច ឥក្កា គោណសិរា ពហូ|
      block |ខគ្គា វរាហា នកុលា កាឡកេត្ថ ពហូតសោ។|
    count |២០៦៥|
      block |មហិំសា សោណសិង្គាលា បម្បកា ច សមន្តតោ|
      block |អាកុច្ឆា បចលាកា ច ចិត្រកា ចាបិ ទីបិយោ។|
    count |២០៦៦|
      block |បេលកា ច វិឃាសាទា សីហា គោគណិសាទកា|
      block |អដ្ឋបាទា ច មោរា ច ភស្សរា ច កុកុត្ថកា។|
    count |២០៦៧|
      block |ចង្កោរា កុក្កុដា នាគា អញ្ញមញ្ញំ បកូជិនោ|
      block |ពកា ពលាកា នជ្ជុហា ទិន្ទិភា កុញ្ជវាជិតា។|
    count |២០៦៨|
      block |ព្យគ្ឃិនសា លោហបិដ្ឋា បម្មកា ជីវជីវកា|
      block |កបិញ្ជរា តិត្តិរាយោ កុលា ច បដិកុត្ថកា។|
    count |២០៦៩|
      block |មន្ទាលកា ចេលកេដុ ភណ្ឌុតិត្តិរនាមកា|
      block |ចេលាវកា បិង្គលាយោ គោដកា អង្គហេតុកា។|
    count |២០៧០|
      block |ករវិយា ច សគ្គា ច ឧហុង្ការា ច កុក្កុហា|
      block |នានាទិជគណាកិណ្ណំ នានាសរនិកូជិតំ។|
    count |២០៧១|
      block |អថេត្ថ សកុណា សន្តិ នីលកា មញ្ជុភាណិកា|
      block |មោទន្តិ សហ ភរិយាហិ អញ្ញមញ្ញំ បកូជិនោ។|
    count |២០៧២|
      block |អថេត្ថ សកុណា សន្តិ ទិជា មញ្ជុស្សរា សិតា|
      block |សេតច្ឆិកុដា ភទ្រក្ខា អណ្ឌជា ចិត្របេខុណា។|
    count |២០៧៣|
      block |អថេត្ថ សកុណា សន្តិ ទិជា មញ្ជុស្សរា សិតា|
      block |សិខណ្ឌី នីលគីវាហិ អញ្ញមញ្ញំ បកូជិនោ។|
    count |២០៧៤|
      block |កុកុត្ថកា កុឡីរកា កោដ្ឋា បោក្ខរសាតកា|
      block |កាលាមេយ្យា ពលិយក្ខា កទម្ពា សុវសាឡិកា។|
    count |២០៧៥|
      block |ហលិទ្ទា លោហិតា សេតា អថេត្ថ នលកា ពហូ|
      block |វារណា ភិង្គរាជា ច កទម្ពា សុវកោកិលា។|
    count |២០៧៦|
      block |ឧក្កុសា កុររា ហំសា អាដា បរិវទេន្តិកា|
      block |បាកហំសា អតិពលា នជ្ជុហា ជីវជីវកា។|
    count |២០៧៧|
      block |បារេវតា រវិហំសា ចក្កវាកា នទីចរា|
      block |វារណាភិរុទា រម្មា ឧភោ កាលូបកូជិនោ។|
    count |២០៧៨|
      block |អថេត្ថ សកុណា សន្តិ នានាវណ្ណា ពហូ ទិជា|
      block |មោទន្តិ សហ ភរិយាហិ អញ្ញមញ្ញំ បកូជិនោ។|
    count |២០៧៩|
      block |អថេត្ថ សកុណា សន្តិ នានាវណ្ណា ពហូ ទិជា|
      block |សព្ពេ មញ្ជូ និកូជន្តិ មុចលិន្ទមុភតោសរំ។|
    count |២០៨០|
      block |អថេត្ថ សកុណា សន្តិ ករវិយា នាម តេ ទិជា|
      block |មោទន្តិ សហ ភរិយាហិ អញ្ញមញ្ញំ បកូជិនោ។|
    count |២០៨១|
      block |អថេត្ថ សកុណា សន្តិ ករវិយា នាម តេ ទិជា|
      block |សព្ពេ មញ្ជូ និកូជន្តិ មុចលិន្ទមុភតោសរំ។|
    count |២០៨២|
      block |ឯណេយ្យបសទាកិណ្ណំ នាគសំសេវិតំ វនំ|
      block |នានាលតាហិ សញ្ឆន្នំ កទលីមិគសេវិតំ។|
    count |២០៨៣|
      block |អថេត្ថ សាសបោ ពហុកោ នីវារោ វរកោ ពហុ|
      block |សាលិ អកដ្ឋបាកោ ច ឧច្ឆុ តត្ថ អនប្បកោ។|
    count |២០៨៤|
      block |អយំ ឯកបទី ឯតិ ឧជុំ គច្ឆតិ អស្សមំ|
      block |ខុទំ បិបាសំ អរតិំ តត្ថ បត្តោ ន វិន្ទតិ|
      block |យត្ថ វេស្សន្តរោ រាជា សហ បុត្តេហិ សម្មតិ។|
    count |២០៨៥|
      block |ធារេន្តោ ព្រាហ្មណវណ្ណំ អាសទញ្ច មសំ ជដំ|
      block |ចម្មវាសី ឆមា សេតិ ជាតវេទំ នមស្សតិ។|
    count |២០៨៦|
      block |ឥទំ សុត្វា ព្រហ្មពន្ធុ ឥសិំ កត្វា បទក្ខិណំ|
      block |ឧទគ្គចិត្តោ បក្កាមិ យត្ថ វេស្សន្តរោ អហុ។|
    stand |មហាវនវណ្ណនា។|
  block |ទារកបព្ពំ|
    count |២០៨៧|
      block |ឧដ្ឋេហិ ជាលិ បតិដ្ឋ បោរាណំ វិយ ទិស្សតិ|
      block |ព្រាហ្មណំ វិយ បស្សាមិ នន្ទិយោ មាភិកីររេ។|
    count |២០៨៨|
      block |អហម្បិ តាត បស្សាមិ យោ សោ ព្រហ្មាវ ទិស្សតិ|
      block |អទ្ធិកោ វិយ អាយាតិ អតិថី នោ ភវិស្សតិ។|
    count |២០៨៩|
      block |កច្ចិ នុ ភោតោ កុសលំ កច្ចិ ភោតោ អនាមយំ|
      block |កច្ចិ ឧញ្ឆេន យាបេថ កច្ចិ មូលផលា ពហូ។|
    count |២០៩០|
      block |កច្ចិ ឌំសា មកសា ច អប្បមេវ សរីសបា|
      block |វនេ វាឡមិគាកិណ្ណេ កច្ចិ ហិំសា ន វិជ្ជតិ។|
    count |២០៩១|
      block |កុសលញ្ចេវ នោ ព្រហ្មេ អថោ ព្រហ្មេ អនាមយំ|
      block |អថោ ឧញ្ឆេន យាបេម អថោ មូលផលា ពហូ។|
    count |២០៩២|
      block |អថោ ឌំសា មកសា ច អប្បមេវ សរីសបា|
      block |វនេ វាឡមិគាកិណ្ណេ ហិំសា អម្ហំ ន វិជ្ជតិ។|
    count |២០៩៣|
      block |សត្ត នោ មាសេ វសតំ អរញ្ញេ ជីវសោកិនំ|
      block |ឥទម្បិ បឋមំ បស្សាម ព្រាហ្មណំ ទេវវណ្ណិនំ|
      block |អាទាយ វេឡុវំ ទណ្ឌំ អគ្គិហុត្តំ កមណ្ឌលុំ។|
    count |២០៩៤|
      block |ស្វាគតំ តេ មហាព្រហ្មេ អថោ តេ អទុរាគតំ|
      block |អន្តោ បវិស ភទ្ទន្តេ បាទេ បក្ខាលយស្សុ តេ។|
    count |២០៩៥|
      block |តិន្ទុកានិ បិយាលានិ មធុកេ កាសុមារិយោ|
      block |ផលានិ ខុទ្ទកប្បានិ ភុញ្ជ ព្រហ្មេ វរំ វរំ។|
    count |២០៩៦|
      block |ឥទម្បិ បានីយំ សីតំ អាភតំ គិរិគព្ភរា|
      block |តតោ បិវ មហាព្រហ្មេ សចេ ត្វំ អភិកង្ខសិ។|
    count |២០៩៧|
      block |អថ ត្វំ កេន វណ្ណេន កេន វា បន ហេតុនា|
      block |អនុប្បត្តោ ព្រហារញ្ញំ តំ មេ អក្ខាហិ បុច្ឆិតោ។|
    count |២០៩៨|
      block |យថា វារិវហោ បូរោ សព្ពកាលំ ន ខីយតិ|
      block |ឯវំ តំ យាចិតាគច្ឆិំ បុត្តេ មេ ទេហិ យាចិតោ។|
    count |២០៩៩|
      block |ទទាមិ ន វិកម្បាមិ ឥស្សរោ នយ ព្រាហ្មណ|
      block |បាតោ គតា រាជបុត្តី សាយំ ឧញ្ឆាតោ ឯហិតិ។|
    count |២១០០|
      block |ឯករត្តិំ វសិត្វាន បាតោ គច្ឆសិ ព្រាហ្មណ|
      block |តស្សា ន្ហាតេ ឧបឃាតេ អថ នេ មាលធារិនេ។|
    count |២១០១|
      block |ឯករត្តិំ វសិត្វាន បាតោ គច្ឆសិ ព្រាហ្មណ|
      block |នានាបុប្ផេហិ សញ្ឆន្នេ នានាគន្ធេហិ ភូសិតេ|
      block |នានាមូលផលាកិណ្ណេ គច្ឆ ស្វាទាយ ព្រាហ្មណ។|
    count |២១០២|
      block |ន វាសមភិរោចាមិ គមនំ មយ្ហ រុច្ចតិ|
      block |អន្តរាយោបិ មេ អស្ស គច្ឆញ្ញេវ រថេសភ។|
    count |២១០៣|
      block |ន ហេតា យាចយោគី នំ អន្តរាយស្ស ការិយា|
      block |ឥត្ថិយោ មន្តំ ជានន្តិ សព្ពំ គណ្ហន្តិ វាមតោ។|
    count |២១០៤|
      block |សទ្ធាយ ទានំ ទទតោ មាសំ អទក្ខិ មាតរំ|
      block |អន្តរាយម្បិ សា កយិរា គច្ឆញ្ញេវ រថេសភ។|
    count |២១០៥|
      block |អាមន្តយស្សុ តេ បុត្តេ មា តេ មាតរមទ្ទសុំ|
      block |សទ្ធាយ ទានំ ទទតោ ឯវំ បុញ្ញំ បវឌ្ឍតិ។|
    count |២១០៦|
      block |អាមន្តយស្សុ តេ បុត្តេ មា តេ មាតរមទ្ទសុំ|
      block |មាទិសស្ស ធនំ ទត្វា រាជ សគ្គំ គមិស្សសិ។|
    count |២១០៧|
      block |សចេ ត្វំ និច្ឆសេ ទដ្ឋុំ មម ភរិយំ បតិព្ពតំ|
      block |អយ្យកស្សបិ ទស្សេហិ ជាលិំ កណ្ហាជិនំ ចុភោ។|
    count |២១០៨|
      block |ឥមេ កុមារេ ទិស្វាន មញ្ជុកេ បិយភាណិនេ|
      block |បតីតោ សុមនោ វិត្តោ ពហុំ ទស្សតិ តេ ធនំ។|
    count |២១០៩|
      block |អច្ឆេទនស្ស ភាយាមិ រាជបុត្ត សុណោហិ មេ|
      block |រាជទណ្ឌាយ មំ ទជ្ជា វិក្កិណេយ្យ ហនេយ្យ វា|
      block |ជិនោ ធនញ្ច ទាសេ ច គារយ្ហស្ស ព្រហ្មពន្ធុយា។|
    count |២១១០|
      block |ឥមេ កុមារេ ទិស្វាន មញ្ជុកេ បិយភាណិនេ|
      block |ធម្មេ ឋិតោ មហារាជា សិវីនំ រដ្ឋវឌ្ឍនោ|
      block |លទ្ធា បីតិសោមនស្សំ ពហុំ ទស្សតិ តេ ធនំ។|
    count |២១១១|
      block |នាហំ តម្បិ ករិស្សាមិ យំ មំ ត្វំ អនុសាសសិ|
      block |ទារកេវ អហំ នេស្សំ ព្រាហ្មណ្យា បរិចារកេ។|
    count |២១១២|
      block |តតោ កុមារា ព្យថិតា សុត្វា លុទ្ទស្ស ភាសិតំ|
      block |តេន តេន បធាវិំសុ ជាលី កណ្ហាជិនា ចុភោ។|
    count |២១១៣|
      block |ឯហិ តាត បិយបុត្ត បូរេថ មម បារមិំ|
      block |ហទយំ មេភិសិញ្ចេថ ករោថ វចនំ មម។|
    count |២១១៤|
      block |យានា នាវា ច មេ ហោថ អចលា ភវសាគរេ|
      block |ជាតិបារំ តរិស្សាមិ សន្តារេស្សំ សទេវកំ។|
    count |២១១៥|
      block |ឯហិ អម្ម បិយធីតិ បូរេថ មម បារមិំ|
      block |ហទយំ មេភិសិញ្ចេថ ករោថ វចនំ មម។|
    count |២១១៦|
      block |យានា នាវា ច មេ ហោថ អចលា ភវសាគរេ|
      block |ជាតិបារំ តរិស្សាមិ ឧទ្ធរិស្សំ សទេវកំ។|
    count |២១១៧|
      block |តតោ កុមារេ អាទាយ ជាលិំ កណ្ហាជិនំ ចុភោ|
      block |ព្រាហ្មណស្ស អទា ទានំ សិវីនំ រដ្ឋវឌ្ឍនោ។|
    count |២១១៨|
      block |តតោ កុមារេ អាទាយ ជាលិំ កណ្ហាជិនំ ចុភោ|
      block |ព្រាហ្មណស្ស អទា វិត្តោ បុត្តកេ ទានមុត្តមំ។|
    count |២១១៩|
      block |តទាសិ យំ ភិំសនកំ តទាសិ លោមហំសនំ|
      block |យំ កុមារេ បទិន្នម្ហិ មេទនី សម្បកម្បថ។|
    count |២១២០|
      block |តទាសិ យំ ភិំសនកំ តទាសិ លោមហំសនំ|
      block |យំ បញ្ជលិកតោ រាជា កុមារេ សុខវច្ឆិតេ|
      block |ព្រាហ្មណស្ស អទា ទានំ សិវីនំ រដ្ឋវឌ្ឍនោ។|
    count |២១២១|
      block |តតោ សោ ព្រាហ្មណោ លុទ្ទោ លតំ ទន្តេហិ ឆិន្ទិយ|
      block |លតាយ ហត្ថេ ពន្ធិត្វា លតាយ អនុមជ្ជថ។|
    count |២១២២|
      block |តតោ សោ រជ្ជុមាទាយ ទណ្ឌញ្ចាទាយ ព្រាហ្មណោ|
      block |អាកោដយន្តោ តេ នេតិ សិវិរាជស្ស បេក្ខតោ។|
    count |២១២៣|
      block |តតោ កុមារា បក្កាមុំ ព្រាហ្មណស្ស បមុញ្ចិយ|
      block |អស្សុបុណ្ណេហិ នេត្តេហិ បិតរំ សោ ឧទិក្ខតិ។|
    count |២១២៤|
      block |វេធមស្សត្ថបត្តំវ បិតុ បាទានិ វន្ទតិ|
      block |បិតុ បាទានិ វន្ទិត្វា ឥទំ វចនមព្រវិ។|
    count |២១២៥|
      block |អម្មា ច តាត និក្ខន្តា ត្វញ្ច នោ តាត ទស្សសិ|
      block |យាវ អម្មម្បិ បស្សេមុ អថ នោ តាត ទស្សសិ។|
    count |២១២៦|
      block |អម្មា ច តាត និក្ខន្តា ត្វញ្ច នោ តាត ទស្សសិ|
      block |មា នោ ត្វំ តាត អទទា យាវ អម្មាបិ ឯតុ នោ|
      block |តទាយំ ព្រាហ្មណោ កាមំ វិក្កិណាតុ ហនាតុ វា។|
    count |២១២៧|
      block |ពលង្កបាទោ អន្ធនខោ អថោ ឱវទ្ធបិណ្ឌិកោ|
      block |ទីឃុត្តរោដ្ឋោ ចបលោ កឡារោ ភគ្គនាសកោ។|
    count |២១២៨|
      block |កុម្ភោទរោ ភគ្គបិដ្ឋិ អថោ វិសមចក្ខុកោ|
      block |លោហមស្សុ ហរិតកេសោ វលីនំ តិលកាហតោ។|
    count |២១២៩|
      block |បិង្គលោ ច វិនតោ ច វិកដោ ច ព្រហា ខរោ|
      block |អជិនានិ ច សន្នទ្ធោ អមនុស្សោ ភយានកោ។|
    count |២១៣០|
      block |មនុស្សោ ឧទាហុ យក្ខោ មំសលោហិតភោជនោ|
      block |គាមា អរញ្ញមាគម្ម ធនំ តំ តាត យាចតិ។|
    count |២១៣១|
      block |នីយមានេ បិសាចេន កិំ នុ តាត ឧទិក្ខសិ|
      block |អស្មា នូន តេ ហទយំ អាយសំ ទឡ្ហពន្ធនំ។|
    count |២១៣២|
      block |យោ នោ ពទ្ធេ ន ជានាសិ ព្រាហ្មណេន ធនេសិនា|
    block |អច្ចាយិកេន លុទ្ទេន យោ នោ គាវោវ សុម្ភតិ។|
    count |២១៣៣|
      block |ឥធេវ អច្ឆតំ កណ្ហា ន សា ជានាតិ កិស្មិញ្ចិ|
      block |មិគីវ ខីរសម្មត្តា យូថា ហីនា បកន្ទតិ។|
    count |២១៣៤|
      block |ន មេ ឥទំ តថា ទុក្ខំ លព្ភា ហិ បុមុនា ឥទំ|
      block |យញ្ច អម្មំ ន បស្សាមិ តំ មេ ទុក្ខតរំ ឥតោ។|
    count |២១៣៥|
      block |ន មេ ឥទំ តថា ទុក្ខំ លព្ភា ហិ បុមុនា ឥទំ|
      block |យញ្ច តាតំ ន បស្សាមិ តំ មេ ទុក្ខតរំ ឥតោ។|
    count |២១៣៦|
      block |សា នូន កបណា អម្មា ចិររត្តាយ រុច្ឆតិ|
      block |កណ្ហាជិនំ អបស្សន្តី កុមារិំ ចារុទស្សនិំ។|
    count |២១៣៧|
      block |សោ នូន កបណោ តាតោ ចិររត្តាយ រុច្ឆតិ|
      block |កណ្ហាជិនំ អបស្សន្តោ កុមារិំ ចារុទស្សនិំ។|
    count |២១៣៨|
      block |សា នូន កបណា អម្មា ចិរំ រុច្ឆតិ អស្សមេ|
      block |កណ្ហាជិនំ អបស្សន្តី កុមារិំ ចារុទស្សនិំ។|
    count |២១៣៩|
      block |សោ នូន កបណោ តាតោ ចិរំ រុច្ឆតិ អស្សមេ|
      block |កណ្ហាជិនំ អបស្សន្តោ កុមារិំ ចារុទស្សនិំ។|
    count |២១៤០|
      block |សា នូន កបណា អម្មា ចិររត្តាយ រុច្ឆតិ|
      block |អឌ្ឍរត្តេ វ រត្តេ វា នទីវ អវសុច្ឆតិ។|
    count |២១៤១|
      block |សោ នូន កបណោ តាតោ ចិររត្តាយ រុច្ឆតិ|
      block |អឌ្ឍរត្តេ វ រត្តេ វា នទីវ អវសុច្ឆតិ។|
    count |២១៤២|
      block |ឥមេ តេ ជម្ពុកា រុក្ខា វេទិសា សិន្ទុវារកា|
      block |វិវិធានិ រុក្ខជាតានិ តានិ អជ្ជ ជហាមសេ។|
    count |២១៤៣|
      block |អស្សត្ថា បនសា ចេមេ និគ្រោធា ច កបិត្ថនា|
      block |វិវិធានិ ផលជាតានិ តានិ អជ្ជ ជហាមសេ។|
    count |២១៤៤|
      block |ឥមេ តិដ្ឋន្តិ អារាមា អយំ សីតូទកា នទី|
      block |យត្ថស្សុ បុព្ពេ កីឡាម តានិ អជ្ជ ជហាមសេ។|
    count |២១៤៥|
      block |វិវិធានិ បុប្ផជាតានិ អស្មិំ ឧបរិបព្ពតេ|
      block |យានស្សុ បុព្ពេ ធារេម តានិ អជ្ជ ជហាមសេ។|
    count |២១៤៦|
      block |វិវិធានិ ផលជាតានិ អស្មិំ ឧបរិបព្ពតេ|
      block |យានស្សុ បុព្ពេ ភុញ្ជាម តានិ អជ្ជ ជហាមសេ។|
    count |២១៤៧|
      block |ឥមេ នោ ហត្ថិកា អស្សា ពលិពទ្ទា ច នោ ឥមេ|
      block |យេហិស្សុ បុព្ពេ កីឡាម តានិ អជ្ជ ជហាមសេ។|
    count |២១៤៨|
      block |នីយមានា កុមារា តេ បិតរំ ឯតទព្រវុំ|
      block |អម្មំ អារោគ្យំ វជ្ជាសិ ត្វញ្ច តាត សុខី ភវ។|
    count |២១៤៩|
      block |ឥមេ នោ ហត្ថិកា អស្សា ពលិពទ្ទា ច នោ ឥមេ|
      block |តានិ អម្មាយ ទជ្ជេសិ សោកំ តេហិ វិនេស្សតិ។|
    count |២១៥០|
      block |ឥមេ នោ ហត្ថិកា អស្សា ពលិពទ្ទា ច នោ ឥមេ|
      block |តានិ អម្មា ឧទិក្ខន្តី សោកំ បដិវិនេស្សតិ។|
    count |២១៥១|
      block |តតោ វេស្សន្តរោ រាជា ទានំ ទត្វាន ខត្តិយោ|
      block |បណ្ណសាលំ បវិសិត្វា កលុនំ បរិទេវយិ។|
    count |២១៥២|
      block |កំ ន្វជ្ជ ឆាតា តសិតា ឧបរុច្ឆន្តិ ទារកា|
      block |សាយំ សំវេសនាកាលេ កោ នេ ទស្សតិ ភោជនំ។|
    count |២១៥៣|
      block |កំ ន្វជ្ជ ឆាតា តសិតា ឧបរុច្ឆន្តិ ទារកា|
      block |សាយំ សំវេសនាកាលេ អម្មា ឆាតម្ហ ទេថ នោ។|
    count |២១៥៤|
      block |កថំ នុ បថំ គច្ឆន្តិ បត្តិកា អនុបាហនា|
      block |សន្តា សូនេហិ បាទេហិ កោ នេ ហត្ថេ គហេស្សតិ។|
    count |២១៥៥|
      block |កថំ នុ សោ ន លជ្ជេយ្យ សម្មុខា បហរំ មម|
      block |អទូសកានំ បុត្តានំ អលជ្ជី វត ព្រាហ្មណោ។|
    count |២១៥៦|
      block |យោបិ មេ ទាសិទាសស្ស អញ្ញោ វា បន បេសិយោ|
      block |តស្សាបិ សុវិហីនស្ស កោ លជ្ជី បហរិស្សតិ។|
    count |២១៥៧|
      block |វារិជស្សេវ មេ សតោ ពទ្ធស្ស កុមិនាមុខេ|
      block |អក្កោសតិ បហរតិ បិយេ បុត្តេ អបស្សតោ។|
    count |២១៥៨|
      block |អទុ ចាបំ គហេត្វាន ខគ្គំ ពន្ធិយ វាមតោ|
      block |អានេស្សាមិ សកេ បុត្តេ បុត្តានញ្ហិ វធោ ទុខោ។|
    count |២១៥៩|
      block |អដ្ឋានមេតំ ទុក្ខរូបំ យំ កុមារា វិហញ្ញរេ|
      block |សតញ្ច ធម្មមញ្ញាយ កោ ទត្វា អនុតប្បតិ។|
    count |២១៦០|
      block |សច្ចំ កិរេវមាហំសុ នរា ឯកច្ចិយា ឥធ|
      block |យស្ស នត្ថិ សកា មាតា យថា នត្ថិ តថេវ សោ។|
    count |២១៦១|
      block |ឯហិ កណ្ហេ មរិស្សាម នត្ថត្ថោ ជីវិតេន នោ|
      block |ទិន្នម្ហាតិ ជនិន្ទេន ព្រាហ្មណស្ស ធនេសិនោ|
    block |អច្ចាយិកស្ស លុទ្ទស្ស យោ នោ គាវោវ សុម្ភតិ។|
    count |២១៦២|
      block |ឥមេ តេ ជម្ពុកា រុក្ខា វេទិសា សិន្ទុវារកា|
      block |វិវិធានិ រុក្ខជាតានិ តានិ កណ្ហេ ជហាមសេ។|
    count |២១៦៣|
      block |អស្សត្ថា បនសា ចេមេ និគ្រោធា ច កបិត្ថនា|
      block |វិវិធានិ ផលជាតានិ តានិ កណ្ហេ ជហាមសេ។|
    count |២១៦៤|
      block |ឥមេ តិដ្ឋន្តិ អារាមា អយំ សីតូទកា នទី|
      block |យត្ថស្សុ បុព្ពេ កីឡាម តានិ កណ្ហេ ជហាមសេ។|
    count |២១៦៥|
      block |វិវិធានិ បុប្ផជាតានិ អស្មិំ ឧបរិបព្ពតេ|
      block |យានស្សុ បុព្ពេ ធារេម តានិ កណ្ហេ ជហាមសេ។|
    count |២១៦៦|
      block |វិវិធានិ ផលជាតានិ អស្មិំ ឧបរិបព្ពតេ|
      block |យានស្សុ បុព្ពេ ភុញ្ជាម តានិ កណ្ហេ ជហាមសេ។|
    count |២១៦៧|
      block |ឥមេ នោ ហត្ថិកា អស្សា ពលិពទ្ទា ច នោ ឥមេ|
      block |យេហិស្សុ បុព្ពេ កីឡាម តានិ កណ្ហេ ជហាមសេ។|
    count |២១៦៨|
      block |នីយមានា កុមារា តេ ព្រាហ្មណស្ស បមុញ្ចិយ|
      block |តេន តេន បធាវិំសុ ជាលី កណ្ហាជិនា ចុភោ។|
    count |២១៦៩|
      block |តតោ សោ រជ្ជុមាទាយ ទណ្ឌញ្ចាទាយ ព្រាហ្មណោ|
      block |អាកោដយន្តោ តេ នេតិ សិវិរាជស្ស បេក្ខតោ។|
    count |២១៧០|
      block |តំ តំ កណ្ហាជិនាវោច អយំ មំ តាត ព្រាហ្មណោ|
      block |លដ្ឋិយា បដិកោដេតិ ឃរេ ជាតំវ ទាសិយំ។|
    count |២១៧១|
      block |ន ចាយំ ព្រាហ្មណោ តាត ធម្មិកា ហោន្តិ ព្រាហ្មណា|
      block |យក្ខោ ព្រាហ្មណវណ្ណេន ខាទិតុំ តាត នេតិ នោ|
      block |នីយមានេ បិសាចេន កិំ នុ តាត ឧទិក្ខសិ។|
    count |២១៧២|
      block |ឥមេ នោ បាទកា ទុក្ខា ទីឃោ ចទ្ធា សុទុគ្គមោ|
      block |នីចេ ចោលម្ពតេ សូរិយោ ព្រាហ្មណោ ច ធារេតិ នោ។|
    count |២១៧៣|
      block |ឱកន្ទាមសេ ភូតានិ បព្ពតានិ វនានិ ច|
      block |សរស្ស សិរសា វន្ទាម សុបតិត្ថេ ច អាបកេ។|
    count |២១៧៤|
      block |តិណលតានិ ឱសធ្យោ បព្ពតានិ វនានិ ច|
      block |អម្មំ អារោគ្យំ វជ្ជាថ អយំ នោ នេតិ ព្រាហ្មណោ។|
    count |២១៧៥|
      block |វជ្ជន្តុ ភោន្តោ អម្មញ្ច មទ្ទិំ អស្មាក មាតរំ|
      block |សចេ អនុបតិតុកាមាសិ ខិប្បំ អនុបតិយាសិ នោ។|
    count |២១៧៦|
      block |អយំ ឯកបទី ឯតិ ឧជុំ គច្ឆតិ អស្សមំ|
      block |តមេវានុបតេយ្យាសិ អបិ បស្សេសិ នេ លហុំ។|
    count |២១៧៧|
      block |អហោ វត រេ ជដិនី វនមូលផលហារិកេ|
      block |សុញ្ញំ ទិស្វាន អស្សមំ តំ តេ ទុក្ខំ ភវិស្សតិ។|
    count |២១៧៨|
      block |អតិវេលំ នុ អម្មាយ ឧញ្ឆា លទ្ធោ អនប្បកោ|
      block |យា នោ ពទ្ធេ ន ជានាសិ ព្រាហ្មណេន ធនេសិនា។|
    count |២១៧៩|
      block |អច្ចាយិកេន លុទ្ទេន យោ នោ គាវោវ សុម្ភតិ|
      block |អបជ្ជ អម្មំ បស្សេមុ សាយំ ឧញ្ឆាតោ អាគតំ។|
    count |២១៨០|
      block |ទជ្ជា អម្មា ព្រាហ្មណស្ស ផលំ ខុទ្ទេន មិស្សិតំ|
      block |តទាយំ អសិតោ ធាតោ ន ពាឡ្ហំ ធារយេយ្យ នោ។|
    count |២១៨១|
      block |សូនា ច វត នោ បាទា ពាឡ្ហំ ធារេតិ ព្រាហ្មណោ|
      block |ឥតិ តត្ថ វិលបិំសុ កុមារា មាតុគិទ្ធិនោ។|
    stand |ទារកបព្ពំ នាម។|
  block |មទ្ទីបព្ពំ|
    count |២១៨២|
      block |តេសំ លាលប្បិតំ សុត្វា តយោ វាឡា វនេ មិគា|
      block |សីហោ ព្យគ្ឃោ ច ទីបិ ច ឥទំ វចនមព្រវុំ។|
    count |២១៨៣|
      block |មា ហេវ នោ រាជបុត្តី សាយំ ឧញ្ឆាតោ អាគមា|
      block |មា ហេវម្ហាក និព្ភោគេ ហេឋយិត្ថ វនេ មិគា។|
    count |២១៨៤|
      block |សីហោ ច នំ វិហេឋេយ្យ ព្យគ្ឃោ ទីបិ ច លក្ខណំ|
      block |នេវ ជាលីកុមារស្ស កុតោ កណ្ហាជិនា សិយា|
      block |ឧភយេនេវ ជីយេថ បតិំ បុត្តេ ច លក្ខណា។|
    count |២១៨៥|
      block |ខណិត្តិកំ មេ បតិតំ ទក្ខិណក្ខិ ច ផន្ទតិ|
      block |អផលា ផលិនោ រុក្ខា សព្ពា មុយ្ហន្តិ មេ ទិសា។|
    count |២១៨៦|
      block |តស្សា សាយន្ហកាលស្មិំ អស្សមាគមនំ បតិ|
      block |អត្ថង្គតម្ហិ សូរិយេ វាឡា បន្ថេ ឧបដ្ឋហុំ។|
    count |២១៨៧|
      block |នីចេ ចោលម្ពតេ សូរិយោ ទូរេ ច វត អស្សមោ|
      block |យញ្ច នេសំ ឥតោ ហស្សំ តំ តេ ភុញ្ជេយ្យុ ភោជនំ។|
    count |២១៨៨|
      block |សោ នូន ខត្តិយោ ឯកោ បណ្ណសាលាយ អច្ឆតិ|
      block |តោសេន្តោ ទារកេ ឆាតេ មមំ ទិស្វា អនាយតិំ។|
    count |២១៨៩|
      block |តេ នូន បុត្តកា មយ្ហំ កបណាយ វរាកិយា|
      block |សាយំ សំវេសនាកាលេ ខីរបីតាវ អច្ឆរេ។|
    count |២១៩០|
      block |តេ នូន បុត្តកា មយ្ហំ កបណាយ វរាកិយា|
      block |សាយំ សំវេសនាកាលេ វារិបីតាវ អច្ឆរេ។|
    count |២១៩១|
      block |តេ នូន បុត្តកា មយ្ហំ កបណាយ វរាកិយា|
      block |បច្ចុគ្គតា មំ តិដ្ឋន្តិ វច្ឆា ពាលាវ មាតរំ។|
    count |២១៩២|
      block |តេ នូន បុត្តកា មយ្ហំ កបណាយ វរាកិយា|
      block |បច្ចុគ្គតា មំ តិដ្ឋន្តិ ហំសាវុបរិបល្លលេ។|
    count |២១៩៣|
      block |តេ នូន បុត្តកា មយ្ហំ កបណាយ វរាកិយា|
      block |បច្ចុគ្គតា មំ តិដ្ឋន្តិ អស្សមស្សាវិទូរតោ។|
    count |២១៩៤|
      block |ឯកាយនោ ឯកបថោ សរា សោព្ភា ច បស្សតោ|
      block |អញ្ញំ មគ្គំ ន បស្សាមិ យេន គច្ឆេយ្យ អស្សមំ។|
    count |២១៩៥|
      block |មិគា នមត្ថុ រាជានោ កាននស្មិំ មហព្ពលា|
      block |ធម្មេន ភាតរោ ហោថ មគ្គំ មេ ទេថ យាចិតា។|
    count |២១៩៦|
      block |អវរុទ្ធស្សាហំ ភរិយា រាជបុត្តស្ស សិរីមតោ|
      block |តំ ចាហំ នាតិមញ្ញាមិ រាមំ សីតាវនុព្ពតា។|
    count |២១៩៧|
      block |តុម្ហេ ច បុត្តេ បស្សថ សាយំ សំវេសនំ បតិ|
      block |អហញ្ច បុត្តេ បស្សេយ្យំ ជាលិំ កណ្ហាជិនំ ចុភោ។|
    count |២១៩៨|
      block |ពហុំ ចិទំ មូលផលំ ភក្ខោ ចាយំ អនប្បកោ|
      block |តតោ ឧបឌ្ឍំ ទស្សាមិ មគ្គំ មេ ទេថ យាចិតា។|
    count |២១៩៩|
      block |រាជបុត្តី ច នោ មាតា រាជបុត្តោ ច នោ បិតា|
      block |ធម្មេន ភាតរោ ហោថ មគ្គំ មេ ទេថ យាចិតា។|
    count |២២០០|
      block |តស្សា លាលប្បមានាយ ពហុំ ការុញ្ញសញ្ហិតំ|
      block |សុត្វា នេលបតិំ វាចំ វាឡា បន្ថា អបក្កមុំ។|
    count |២២០១|
      block |ឥមម្ហិ នំ បទេសម្ហិ បុត្តកា បំសុកុណ្ឋិតា|
      block |បច្ចុគ្គតា មំ តិដ្ឋន្តិ វច្ឆា ពាលាវ មាតរំ។|
    count |២២០២|
      block |ឥមម្ហិ នំ បទេសម្ហិ បុត្តកា បំសុកុណ្ឋិតា|
      block |បច្ចុគ្គតា មំ តិដ្ឋន្តិ ហំសាវុបរិបល្លលេ។|
    count |២២០៣|
      block |ឥមម្ហិ នំ បទេសម្ហិ បុត្តកា បំសុកុណ្ឋិតា|
      block |បច្ចុគ្គតា មំ តិដ្ឋន្តិ អស្សមស្សាវិទូរតោ។|
    count |២២០៤|
      block |ទ្វេ មិគា វិយ ឧក្កណ្ណា សមន្តា មភិធាវិនោ|
      block |អានន្ទិនោ បមុទិតា វគ្គមានាវ កម្បរេ|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២០៥|
      block |ឆកលីវ មិគី ឆាបំ បក្ខី មុត្តាវ បញ្ជរា|
      block |ឱហាយ បុត្តេ និក្ខមិំ សីហីវាមិសគិទ្ធិនី|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២០៦|
      block |ឥទំ នេសំ បទក្កន្តំ នាគានមិវ បព្ពតេ|
      block |ចិតកា បរិកិណ្ណាយោ អស្សមស្សាវិទូរតោ|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២០៧|
      block |វាលិកាយបិ ឱកិណ្ណា បុត្តកា បំសុកុណ្ឋិតា|
      block |សមន្តា មភិធាវន្តិ តេ ន បស្សាមិ ទារកេ។|
    count |២២០៨|
      block |យេ មំ បុរេ បច្ចុដ្ឋេន្តិ អរញ្ញា ទូរមាយតិំ|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២០៩|
      block |ឆកលិំវ មិគិំ ឆាបា បច្ចុគ្គន្តុន មាតរំ|
      block |ទូរេ មំ បវិលោកេន្តិ តេ ន បស្សាមិ ទារកេ។|
    count |២២១០|
      block |ឥទំ នេសំ កីឡានកំ បតិតំ បណ្ឌុពេឡុវំ|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២១១|
      block |ថនា ច មយ្ហិមេ បូរា ឧរោ ច សម្បទាលតិ|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២១២|
      block |ឧច្ឆង្គេកោ វិចិនាតិ ថនមេកាវលម្ពតិ|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២១៣|
      block |យស្សុ សាយន្ហសមយំ បុត្តកា បំសុកុណ្ឋិតា|
    block |ឧច្ឆង្គេ មេ វិវត្តន្តិ តេ ន បស្សាមិ ទារកេ។|
    count |២២១៤|
      block |អយំ សោ អស្សមោ បុព្ពេ សមជ្ជោ បដិភាតិ មំ|
      block |ត្យជ្ជ បុត្តេ អបស្សន្ត្យា ភមតេ វិយ អស្សមោ។|
    count |២២១៥|
      block |កិមិទំ អប្បសទ្ទោវ អស្សមោ បដិភាតិ មំ|
      block |កាកោលាបិ ន វស្សន្តិ មតា មេ នូន ទារកា។|
    count |២២១៦|
      block |កិមិទំ អប្បសទ្ទោវ អស្សមោ បដិភាតិ មំ|
      block |សកុណាបិ ន វស្សន្តិ មតា មេ នូន ទារកា។|
    count |២២១៧|
      block |កិមិទំ តុណ្ហិភូតោសិ អបិ រត្តេវ មេ មនោ|
      block |កាកោលាបិ ន វស្សន្តិ មតា មេ នូន ទារកា។|
    count |២២១៨|
      block |កិមិទំ តុណ្ហិភូតោសិ អបិ រត្តេវ មេ មនោ|
      block |សកុណាបិ ន វស្សន្តិ មតា មេ នូន ទារកា។|
    count |២២១៩|
      block |កច្ចិ នុ មេ អយ្យបុត្ត មិគា ខាទិំសុ ទារកេ|
      block |អរញ្ញេ ឥរិណេ វិវនេ កេន នីតា មេ ទារកា។|
    count |២២២០|
      block |អទុ តេ បហិតា ទូតា អទុ សុត្តា បិយំវទា|
      block |អទុ ពហិ នោ និក្ខន្តា ខិឌ្ឌាសុ បសុតា នុ តេ។|
    count |២២២១|
      block |នេវាសំ កេសា ទិស្សន្តិ ហត្ថបាទា ច ជាលិនោ|
      block |សកុណានញ្ច ឱបាតោ កេន នីតា មេ ទារកា។|
    count |២២២២|
      block |ឥទំ តតោ ទុក្ខតរំ សល្លវិទ្ធោ យថា វណោ|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២២៣|
      block |ឥទម្បិ ទុតិយំ សល្លំ កម្បេតិ ហទយំ មម|
      block |យញ្ច បុត្តេ ន បស្សាមិ ត្វញ្ច មំ នាភិភាសសិ។|
    count |២២២៤|
      block |អជ្ជេវ មេ ឥមំ រត្តិំ រាជបុត្ត ន សំសសិ|
      block |មញ្ញេ ឱក្កន្តសន្តំ មំ បាតោ ទក្ខិសិ នោ មតំ។|
    count |២២២៥|
      block |នូន មទ្ទី វរារោហា រាជបុត្តី យសស្សិនី|
      block |បាតោ គតាសិ ឧញ្ឆាយ កិមិទំ សាយមាគតា។|
    count |២២២៦|
      block |ននុ ត្វំ សទ្ទមស្សោសិ យេ សរំ បាតុមាគតា|
      block |សីហស្សបិ នទន្តស្ស ព្យគ្ឃស្ស ច និកុជ្ជិតំ។|
    count |២២២៧|
      block |អហុ បុព្ពនិមិត្តំ មេ វិចរន្ត្យា ព្រហាវនេ|
      block |ខណិត្តោ មេ ហត្ថា បតិតោ ឧគ្គីវញ្ចាបិ អំសតោ។|
    count |២២២៨|
      block |តទាហំ ព្យថិតា ភីតា បុថុ កត្វាន បញ្ជលិំ|
      block |សព្ពទិសា នមស្សិស្សំ អបិ សោត្ថិ ឥតោ សិយា។|
    count |២២២៩|
      block |មា ហេវ នោ រាជបុត្តោ ហតោ សីហេន ទីបិនា|
      block |ទារកា វា បរាមដ្ឋា អច្ឆកោកតរច្ឆិហិ។|
    count |២២៣០|
      block |សីហោ ព្យគ្ឃោ ច ទីបិ ច តយោ វាឡា វនេ មិគា|
      block |តេ មំ បរិយាវរុំ មគ្គំ តេន សាយម្ហិ អាគតា។|
    count |២២៣១|
      block |អហំ បតិញ្ច បុត្តេ ច អាចេរមិវ មាណវោ|
      block |អនុដ្ឋិតា ទិវារត្តិំ ជដិនី ព្រហ្មចារិនី។|
    count |២២៣២|
      block |អជិនានិ បរិទហិត្វា វនមូលផលហារិយា|
      block |វិចរាមិ ទិវារត្តិំ តុម្ហំ កាមា ហិ បុត្តកា។|
    count |២២៣៣|
      block |អហំ សុវណ្ណហលិទ្ទិំ អាភតំ បណ្ឌុពេឡុវំ|
      block |រុក្ខបក្កានិ ចាហាសិំ ឥមេ វោ បុត្ត កីឡនា។|
    count |២២៣៤|
      block |ឥមំ មូលាឡិវត្តកំ សាលុកំ ចិញ្ចភេទកំ|
      block |ភុញ្ជ ខុទ្ទេហិ សំយុត្តំ សហ បុត្តេហិ ខត្តិយ។|
    count |២២៣៥|
      block |បទុមំ ជាលិនោ ទេហិ កុមុទញ្ច កុមារិយា|
      block |មាលិនេ បស្ស នច្ចន្តេ សិវិ បុត្តានិ អវ្ហយ។|
    count |២២៣៦|
      block |តតោ កណ្ហាជិនាយបិ និសាមេហិ រថេសភ|
      block |មញ្ជុស្សរាយ វគ្គុយា អស្សមំ ឧបយន្តិយា។|
    count |២២៣៧|
      block |សមានសុខទុក្ខម្ហា រដ្ឋា បព្ពាជិតា ឧភោ|
      block |អបិ សិវិ បុត្តេ បស្សេសិ ជាលិំ កណ្ហាជិនំ ចុភោ។|
    count |២២៣៨|
      block |សមណេ ព្រាហ្មណេ នូន ព្រហ្មចរិយបរាយណេ|
      block |អហំ លោកេ អភិស្សបិំ សីលវន្តេ ពហុស្សុតេ|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២៣៩|
      block |ឥមេ តេ ជម្ពុកា រុក្ខា វេទិសា សិន្ទុវារកា|
      block |វិវិធានិ រុក្ខជាតានិ តេ កុមារា ន ទិស្សរេ។|
    count |២២៤០|
      block |អស្សត្ថា បនសា ចេមេ និគ្រោធា ច កបិត្ថនា|
      block |វិវិធានិ ផលជាតានិ តេ កុមារា ន ទិស្សរេ។|
    count |២២៤១|
      block |ឥមេ តិដ្ឋន្តិ អារាមា អយំ សីតូទកា នទី|
      block |យត្ថស្សុ បុព្ពេ កីឡិំសុ តេ កុមារា ន ទិស្សរេ។|
    count |២២៤២|
      block |វិវិធានិ បុប្ផជាតានិ អស្មិំ ឧបរិបព្ពតេ|
      block |យានស្សុ បុព្ពេ ធារិំសុ តេ កុមារា ន ទិស្សរេ។|
    count |២២៤៣|
      block |វិវិធានិ ផលជាតានិ អស្មិំ ឧបរិបព្ពតេ|
      block |យានស្សុ បុព្ពេ ភុញ្ជិំសុ តេ កុមារា ន ទិស្សរេ។|
    count |២២៤៤|
      block |ឥមេ តេ ហត្ថិកា អស្សា ពលិពទ្ទា ច តេ ឥមេ|
      block |យេហិស្សុ បុព្ពេ កីឡិំសុ តេ កុមារា ន ទិស្សរេ។|
    count |២២៤៥|
      block |ឥមេ សាមា សសោលូកា ពហុកា កទលីមិគា|
      block |យេហិស្សុ បុព្ពេ កីឡិំសុ តេ កុមារា ន ទិស្សរេ។|
    count |២២៤៦|
      block |ឥមេ ហំសា ច កោញ្ចា ច មយូរា ចិត្របេខុណា|
      block |យេហិស្សុ បុព្ពេ កីឡិំសុ តេ កុមារា ន ទិស្សរេ។|
    count |២២៤៧|
      block |ឥមា តា វនគុម្ពាយោ បុប្ផិតា សព្ពកាលិកា|
      block |យត្ថស្សុ បុព្ពេ កីឡិំសុ តេ កុមារា ន ទិស្សរេ។|
    count |២២៤៨|
      block |ឥមា តា បោក្ខរណី រម្មា ចក្កវាកូបកូជិតា|
      block |មន្ទាលកេហិ សញ្ឆន្នា បទុមុប្បលកេហិ ច|
      block |យត្ថស្សុ បុព្ពេ កីឡិំសុ តេ កុមារា ន ទិស្សរេ។|
    count |២២៤៩|
      block |ន តេ កដ្ឋានិ ភិន្នានិ ន តេ ឧទកមាហតំ|
      block |អគ្គិបិ តេ ន ហាបិតោ កិំ នុ មន្ទោវ ឈាយសិ។|
    count |២២៥០|
      block |បិយោ បិយេន សង្គម្ម សមោ មេ ព្យបហញ្ញតិ|
      block |ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។|
    count |២២៥១|
      block |ន ខោ នោ ទេវ បស្សាមិ យេន តេ នីហតា មតា|
      block |កាកោលាបិ ន វស្សន្តិ មតា មេ នូន ទារកា។|
    count |២២៥២|
      block |ន ខោ នោ ទេវ បស្សាមិ យេន តេ នីហតា មតា|
      block |សកុណាបិ ន វស្សន្តិ មតា មេ នូន ទារកា។|
    count |២២៥៣|
      block |សា តត្ថ បរិទេវិត្វា បព្ពតានិ វនានិ ច|
      block |បុនទេវស្សមំ គន្ត្វា រោទិ សាមិកសន្តិកេ។|
    count |២២៥៤|
      block |ន ខោ នោ ទេវ បស្សាមិ យេន តេ នីហតា មតា|
      block |កាកោលាបិ ន វស្សន្តិ មតា មេ នូន ទារកា។|
    count |២២៥៥|
      block |ន ខោ នោ ទេវ បស្សាមិ យេន តេ នីហតា មតា|
      block |សកុណាបិ ន វស្សន្តិ មតា មេ នូន ទារកា។|
    count |២២៥៦|
      block |ន ខោ នោ ទេវ បស្សាមិ យេន តេ នីហតា មតា|
      block |វិចរន្តិ រុក្ខមូលេសុ បព្ពតេសុ គុហាសុ ច។|
    count |២២៥៧|
      block |ឥតិ មទ្ទី វរារោហា រាជបុត្តី យសស្សិនី|
      block |ពាហា បគ្គយ្ហ កន្ទិត្វា តត្ថេវ បតិតា ឆមា។|
    count |២២៥៨|
      block |តមជ្ឈបត្តំ រាជបុត្តិំ ឧទកេនាភិសិញ្ចថ|
      block |អស្សត្ថំ នំ វិទិត្វាន អថ នំ ឯតទព្រវិ។|
    count |២២៥៩|
      block |អាទិយេនេវ តេ មទ្ទិ ទុក្ខំ នក្ខាតុមិច្ឆិសំ|
      block |ទលិទ្ទោ យាចកោ វុឌ្ឍោ ព្រាហ្មណោ ឃរមាគតោ។|
    count |២២៦០|
      block |តស្ស ទិន្នា មយា បុត្តា មទ្ទិ មា ភាយិ អស្សស|
      block |មំ បស្ស មទ្ទិ មា បុត្តេ មា ពាឡ្ហំ បរិទេវសិ|
    block |លច្ឆាម បុត្តេ ជីវន្តា អរោគា ច ភវាមសេ។|
    count |២២៦១|
      block |បុត្តេ បសុញ្ច ធញ្ញញ្ច យញ្ច អញ្ញំ ឃរេ ធនំ|
      block |ទជ្ជា សប្បុរិសោ ទានំ ទិស្វា យាចកមាគតំ|
      block |អនុមោទាហិ មេ មទ្ទិ បុត្តកេ ទានមុត្តមំ។|
    count |២២៦២|
      block |អនុមោទាមិ តេ ទេវ បុត្តកេ ទានមុត្តមំ|
      block |ទត្វា ចិត្តំ បសាទេហិ ភិយ្យោ ទានំ ទទោ ភវ។|
    count |២២៦៣|
      block |យោ ត្វំ មច្ឆេរភូតេសុ មនុស្សេសុ ជនាធិប|
      block |ព្រាហ្មណស្ស អទា ទានំ សិវីនំ រដ្ឋវឌ្ឍនោ។|
    count |២២៦៤|
      block |និន្នាទិតា តេ បថវី សទ្ទោ តេ តិទិវង្គតោ|
      block |សមន្តា វិជ្ជុតា អាគុំ គិរីនំវ បតិស្សុតា។|
    count |២២៦៥|
      block |តស្ស តេ អនុមោទន្តិ ឧភោ នារទបព្ពតា|
      block |ឥន្ទោ ច ព្រហ្មា បជាបតិ សោមោ យមោ វេស្សវណោ|
      block |សព្ពេ ទេវានុមោទន្តិ តាវតិំសា សឥន្ទកា។|
    count |២២៦៦|
      block |ឥតិ មទ្ទី វរារោហា រាជបុត្តី យសស្សិនី|
      block |វេស្សន្តរស្ស អនុមោទិ បុត្តកេ ទានមុត្តមំ។|
    stand |មទ្ទីបព្ពំ នាម។|
  block |សក្កបព្ពំ|
    count |២២៦៧|
      block |តតោ រត្យា វិវសានេ សូរិយស្សុគ្គមនំ បតិ|
      block |សក្កោ ព្រាហ្មណវណ្ណេន បាតោ តេសំ អទិស្សថ។|
    count |២២៦៨|
      block |កច្ចិ នុ ភោតោ កុសលំ កច្ចិ ភោតោ អនាមយំ|
      block |កច្ចិ ឧញ្ឆេន យាបេថ កច្ចិ មូលផលា ពហូ។|
    count |២២៦៩|
      block |កច្ចិ ឌំសា មកសា ច អប្បមេវ សរីសបា|
      block |វនេ វាឡមិគាកិណ្ណេ កច្ចិ ហិំសា ន វិជ្ជតិ។|
    count |២២៧០|
      block |កុសលញ្ចេវ នោ ព្រហ្មេ អថោ ព្រហ្មេ អនាមយំ|
      block |អថោ ឧញ្ឆេន យាបេម អថោ មូលផលា ពហូ។|
    count |២២៧១|
      block |អថោ ឌំសា មកសា ច អប្បមេវ សរីសបា|
      block |វនេ វាឡមិគាកិណ្ណេ ហិំសា មយ្ហំ ន វិជ្ជតិ។|
    count |២២៧២|
      block |សត្ត នោ មាសេ វសតំ អរញ្ញេ ជីវសោកិនំ|
      block |ឥទំ ទុតិយំ បស្សាម ព្រាហ្មណំ ទេវវណ្ណិនំ|
      block |អាទាយ វេឡុវំ ទណ្ឌំ ធារេន្តំ អជិនក្ខិបំ។|
    count |២២៧៣|
      block |ស្វាគតំ តេ មហាព្រហ្មេ អថោ មេ អទុរាគតំ|
      block |អន្តោ បវិស ភទ្ទន្តេ បាទេ បក្ខាលយស្សុ តេ។|
    count |២២៧៤|
      block |តិន្ទុកានិ បិយាលានិ មធុកេ កាសុមារិយោ|
      block |ផលានិ ខុទ្ទកប្បានិ ភុញ្ជ ព្រហ្មេ វរំ វរំ។|
    count |២២៧៥|
      block |ឥទម្បិ បានីយំ សីតំ អាភតំ គិរិគព្ភរា|
      block |តតោ បិវ មហាព្រហ្មេ សចេ ត្វំ អភិកង្ខសិ។|
    count |២២៧៦|
      block |អថ ត្វំ កេន វណ្ណេន កេន វា បន ហេតុនា|
      block |អនុប្បត្តោ ព្រហារញ្ញំ តំ មេ អក្ខាហិ បុច្ឆិតោ។|
    count |២២៧៧|
      block |យថា វារិវហោ បូរោ សព្ពកាលំ ន ខីយតិ|
      block |ឯវំ តំ យាចិតាគច្ឆិំ ភរិយំ មេ ទេហិ យាចិតោ។|
    count |២២៧៨|
      block |ទទាមិ ន វិកម្បាមិ យំ មំ យាចសិ ព្រាហ្មណ|
      block |សន្តំ នប្បដិគុយ្ហាមិ ទានេ មេ រមតី មនោ។|
    count |២២៧៩|
      block |មទ្ទិំ ហត្ថេ គហេត្វាន ឧទកស្ស កមណ្ឌលុំ|
      block |ព្រាហ្មណស្ស អទា ទានំ សិវីនំ រដ្ឋវឌ្ឍនោ។|
    count |២២៨០|
      block |តទាសិ យំ ភិំសនកំ តទាសិ លោមហំសនំ|
      block |មទ្ទិំ បរិចជន្តស្ស មេទនី សម្បកម្បថ។|
    count |២២៨១|
      block |នេវ សា មទ្ទី ភាកុដិ ន សន្ធីយតិ ន រោទតិ|
      block |បេក្ខតេវស្ស តុណ្ហី សា ឯសោ ជានាតិ យំ វរំ។|
    count |២២៨២|
      block |កោមារី យស្សាហំ ភរិយា សាមិកោ មម ឥស្សរោ|
      block |យស្សិច្ឆេ តស្ស មំ ទជ្ជា វិក្កិណេយ្យ ហនេយ្យ វា។|
    count |២២៨៣|
      block |តេសំ សង្កប្បមញ្ញាយ ទេវិន្ទោ ឯតទព្រវិ|
      block |សព្ពេ ជិតា តេ បច្ចូហា យេ ទិព្ពា យេ ច មានុសា។|
    count |២២៨៤|
      block |និន្នាទិតា តេ បថវី សទ្ទោ តេ តិទិវង្គតោ|
      block |សមន្តា វិជ្ជុតា អាគុំ គិរីនំវ បតិស្សុតា។|
    count |២២៨៥|
      block |តស្ស តេ អនុមោទន្តិ ឧភោ នារទបព្ពតា|
      block |ឥន្ទោ ច ព្រហ្មា បជាបតិ សោមោ យមោ វេស្សវណោ|
      block |សព្ពេ ទេវានុមោទន្តិ ទុក្ករញ្ហិ ករោតិ សោ។|
    count |២២៨៦|
      block |ទុទ្ទទំ ទទមានានំ ទុក្ករំ កម្ម កុព្ពតំ|
      block |អសន្តោ នានុកុព្ពន្តិ សតំ ធម្មោ ទុរន្នយោ។|
    count |២២៨៧|
      block |តស្មា សតញ្ច អសតំ នានា ហោតិ ឥតោ គតិ|
      block |អសន្តោ និរយំ យន្តិ សន្តោ សគ្គបរាយណា។|
    count |២២៨៨|
      block |យមេតំ កុមារេ អទា ភរិយំ អទា វនេ វសំ|
      block |ព្រហ្មយានមនោក្កម្ម សគ្គេ តេ តំ វិបច្ចតុ។|
    count |២២៨៩|
      block |ទទាមិ ភោតោ ភរិយំ មទ្ទិំ សព្ពង្គសោភនំ|
      block |ត្វញ្ចេវ មទ្ទិយា ឆន្នោ មទ្ទី ច បតិនា សហ។|
    count |២២៩០|
      block |យថា បយោ ច សង្ខោ ច ឧភោ សមានវណ្ណិនោ|
      block |ឯវំ តុវញ្ច មទ្ទី ច សមានមនចេតសា។|
    count |២២៩១|
      block |អវរុទ្ធេត្ថ អរញ្ញស្មិំ ឧភោ សម្មថ អស្សមេ|
      block |ខត្តិយា គោត្តសម្បន្នា សុជាតា មាតុបេត្តិតោ|
      block |យថា បុញ្ញានិ កយិរាថ ទទន្តា អបរាបរំ។|
    count |២២៩២|
      block |សក្កោហមស្មិ ទេវិន្ទោ អាគតោស្មិ តវន្តិកេ|
      block |វរំ វរស្សុ រាជិសិ វរេ អដ្ឋ ទទាមិ តេ។|
    count |២២៩៣|
      block |វរំ ចេ មេ អទោ សក្ក សព្ពភូតានមិស្សរ|
      block |បិតា មំ អនុមោទេយ្យ ឥតោ បត្តំ សកំ ឃរំ|
      block |អាសនេន និមន្តេយ្យ បឋមេតំ វរំ វរេ។|
    count |២២៩៤|
      block |បុរិសស្ស វធំ ន រោចេយ្យំ អបិ កិព្ពិសការកំ|
      block |វជ្ឈំ វធម្ហា មោចេយ្យំ ទុតិយេតំ វរំ វរេ។|
    count |២២៩៥|
      block |យេ វុឌ្ឍា យេ ច ទហរា យេ ច មជ្ឈិមបោរិសា|
      block |មមេវ ឧបជីវេយ្យុំ តតិយេតំ វរំ វរេ។|
    count |២២៩៦|
      block |បរទារំ ន គច្ឆេយ្យំ សទារបសុតោ សិយំ|
      block |ថីនំ វសំ ន គច្ឆេយ្យំ ចតុត្ថេតំ វរំ វរេ។|
    count |២២៩៧|
      block |បុត្តោ មេ សក្ក ជាយេថ សោ ច ទីឃាយុកោ សិយា|
      block |ធម្មេន ជិនេ បថវិំ បញ្ចមេតំ វរំ វរេ។|
    count |២២៩៨|
      block |តតោ រត្យា វិវសានេ សូរិយស្សុគ្គមនំ បតិ|
      block |ទិព្ពា ភក្ខា បាតុភវេយ្យុំ ឆដ្ឋមេតំ វរំ វរេ។|
    count |២២៩៩|
      block |ទទតោ មេ ន ខីយេថ ទត្វា នានុតបេយ្យហំ|
      block |ទទំ ចិត្តំ បសាទេយ្យំ សត្តមេតំ វរំ វរេ។|
    count |២៣០០|
      block |ឥតោ វិមុច្ចមានាហំ សគ្គគាមី វិសេសគូ|
      block |អនិវត្តិ តតោ អស្សំ អដ្ឋមេតំ វរំ វរេ។|
    count |២៣០១|
      block |តស្ស តំ វចនំ សុត្វា ទេវិន្ទោ ឯតទព្រវិ|
      block |អចិរំ វត តេ តតោ បិតា តំ ទដ្ឋុមេស្សតិ។|
    count |២៣០២|
      block |ឥទំ វត្វាន មឃវា ទេវរាជា សុជម្បតិ|
      block |វេស្សន្តរេ វរំ ទត្វា សគ្គកាយំ អបក្កមិ។|
    stand |សក្កបព្ពំ នាម។|
  block |មហារាជបព្ពំ|
    count |២៣០៣|
      block |កស្សេតំ មុខមាភាតិ ហេមំ វុត្តត្តមគ្គិនា|
      block |និក្ខំវ ជាតរូបស្ស ឧក្កាមុខបហំសិតំ។|
    count |២៣០៤|
      block |ឧភោ សទិសបច្ចង្គា ឧភោ សទិសលក្ខណា|
      block |ជាលិស្ស សទិសោ ឯកោ ឯកា កណ្ហាជិនា យថា។|
    count |២៣០៥|
      block |សីហា ពិលាវ និក្ខន្តា ឧភោ សម្បតិរូបកា|
      block |ជាតរូបមយាយេវ ឥមេ ទិស្សន្តិ ទារកា។|
    count |២៣០៦|
      block |កុតោ នុ ភវំ ភារទ្វាជ ឥមេ អានេសិ ទារកេ|
      block |អជ្ជ រដ្ឋំ អនុប្បត្តោ កុហិំ គច្ឆសិ ព្រាហ្មណ។|
    count |២៣០៧|
      block |មយ្ហំ តេ ទារកា ទេវ ទិន្នា វិត្តេន សញ្ជយ|
      block |អជ្ជ បន្នរសា រត្តិ យតោ លទ្ធា មេ ទារកា។|
    count |២៣០៨|
      block |កេន វា វាចបេយ្យេន សម្មាញាយេន សទ្ទហេ|
      block |កោ តេតំ ទានមទទា បុត្តកេ ទានមុត្តមំ។|
    count |២៣០៩|
      block |យោ យាចតំ បតិដ្ឋាសិ ភូតានំ ធរណីរិវ|
      block |សោ មេ វេស្សន្តរោ រាជា បុត្តេទាសិ វនេ វសំ។|
    count |២៣១០|
      block |យោ យាចតំ គតី អាសិ សវន្តីនំវ សាគរោ|
      block |សោ មេ វេស្សន្តរោ រាជា បុត្តេទាសិ វនេ វសំ។|
    count |២៣១១|
      block |ទុក្កដំ វត ភោ រញ្ញា សទ្ធេន ឃរមេសិនា|
      block |កថំ នុ បុត្តកេ ទជ្ជា អរញ្ញេ អវរុទ្ធកោ។|
    count |២៣១២|
      block |ឥមំ ភោន្តោ និសាមេថ យាវន្តេត្ថ សមាគតា|
      block |កថំ វេស្សន្តរោ រាជា បុត្តេទាសិ វនេ វសំ។|
    count |២៣១៣|
      block |ទាសិំ ទាសំ ច សោ ទជ្ជា អស្សំ ចស្សតរីរថំ|
      block |ហត្ថិញ្ច កុញ្ជរំ ទជ្ជ កថំ សោ ទជ្ជ ទារកេ។|
    count |២៣១៤|
      block |យស្ស នស្ស ឃរេ ទាសោ អស្សោ ចស្សតរីរថោ|
      block |ហត្ថី ច កុញ្ជរោ នាគោ កិំ សោ ទជ្ជា បិតាមហ។|
    count |២៣១៥|
      block |ទានមស្ស បសំសាម ន ច និន្ទាម បុត្តកា|
      block |កថំ នុ ហទយំ អាសិ តុម្ហេ ទត្វា វនិព្ពកេ។|
    count |២៣១៦|
      block |ទុក្ខស្ស ហទយំ អាសិ អថោ ឧណ្ហម្បិ បស្សសិ|
      block |រោហិនីហេវ តម្ពក្ខី បិតា អស្សូនិ វត្តយិ។|
    count |២៣១៧|
      block |យំ តំ កណ្ហាជិនាវោច អយំ មំ តាត ព្រាហ្មណោ|
      block |លដ្ឋិយា បដិកោដេតិ ឃរេ ជាតំវ ទាសិយំ។|
    count |២៣១៨|
      block |ន ចាយំ ព្រាហ្មណោ តាត ធម្មិកា ហោន្តិ ព្រាហ្មណា|
      block |យក្ខោ ព្រាហ្មណវណ្ណេន ខាទិតុំ តាត នេតិ នោ|
      block |នីយមានេ បិសាចេន កិន្នុ តាត ឧទិក្ខសិ។|
    count |២៣១៩|
      block |រាជបុត្តី ច វោ មាតា រាជបុត្តោ ច វោ បិតា|
      block |បុព្ពេ មេ អង្គមារុយ្ហ កិំ នុ តិដ្ឋថ អារកា។|
    count |២៣២០|
      block |រាជបុត្តី ច នោ មាតា រាជបុត្តោ ច នោ បិតា|
      block |ទាសា មយំ ព្រាហ្មណស្ស តស្មា តិដ្ឋាម អារកា។|
    count |២៣២១|
      block |មា សម្មេវំ អវចុត្ថ ឌយ្ហតេ ហទយំ មម|
      block |ចិតកាយំវ មេ កាយោ អាសនេ ន សុខំ លភេ។|
    count |២៣២២|
      block |មា សម្មេវំ អវចុត្ថ ភិយ្យោ សោកំ ជនេថ មំ|
      block |និក្កិណិស្សាមិ ទព្ពេន ន វោ ទាសា ភវិស្សថ។|
    count |២៣២៣|
      block |កិមគ្ឃិយញ្ហិ វោ តាត ព្រាហ្មណស្ស បិតា អទា|
      block |យថាភូតំ មេ អក្ខាថ បដិបាទេន្តុ ព្រាហ្មណំ។|
    count |២៣២៤|
      block |សហស្សគ្ឃញ្ហិ មំ តាត ព្រាហ្មណស្ស បិតា អទា|
      block |អថ កណ្ហាជិនំ កញ្ញំ ហត្ថិនា ច សតេន ច។|
    count |២៣២៥|
      block |ឧដ្ឋេហិ កត្តេ តរមានោ ព្រាហ្មណស្ស អវាករ|
      block |ទាសិសតំ ទាសសតំ គវំ ហត្ថុសភំ សតំ|
      block |ជាតរូបសហស្សញ្ច បុត្តានំ ទេហិ និក្កយំ។|
    count |២៣២៦|
      block |តតោ កត្តា តរមានោ ព្រាហ្មណស្ស អវាករិ|
      block |ទាសិសតំ ទាសសតំ គវំ ហត្ថុសភំ សតំ|
      block |ជាតរូបសហស្សញ្ច បុត្តានំទាសិ និក្កយំ។|
    count |២៣២៧|
      block |និក្កិណិត្វា នហាបេត្វា ភោជយិត្វាន ទារកេ|
      block |សមលង្ករិត្វា ភណ្ឌេន ឧច្ឆង្គេ ឧបវេសយុំ។|
    count |២៣២៨|
      block |សីសំ ន្ហាតេ សុចិវត្ថេ សព្ពាភរណភូសិតេ|
      block |រាជា អង្កេ ករិត្វាន អយ្យកោ បរិបុច្ឆថ។|
    count |២៣២៩|
      block |កុណ្ឌលេ ឃុសិតេ មាលេ សព្ពាភរណភូសិតេ|
      block |រាជា អង្កេ ករិត្វាន ឥទំ វចនមព្រវិ។|
    count |២៣៣០|
      block |កច្ចិ ឧភោ អរោគា តេ ជាលិ មាតាបិតា តវ|
      block |កច្ចិ ឧញ្ឆេន យាបេថ កច្ចិ មូលផលា ពហូ។|
    count |២៣៣១|
      block |កច្ចិ ឌំសា មកសា ច អប្បមេវ សរីសបា|
      block |វនេ វាឡមិគាកិណ្ណេ កច្ចិ ហិំសា ន វិជ្ជតិ។|
    count |២៣៣២|
      block |អថោ ឧភោ អរោគា មេ ទេវ មាតាបិតា មម|
      block |អថោ ឧញ្ឆេន យាបេន្តិ អថោ មូលផលា ពហូ។|
    count |២៣៣៣|
      block |អថោ ឌំសា មកសា ច អប្បមេវ សរីសបា|
      block |វនេ វាឡមិគាកិណ្ណេ ហិំសា នេសំ ន វិជ្ជតិ។|
    count |២៣៣៤|
      block |ខណន្តាលុកលម្ពានិ ពិលានិ តក្កលានិ ច|
      block |កោលំ ភល្លាតកំ ពេល្លំ សា នោ អាហត្វ បោសតិ។|
    count |២៣៣៥|
      block |យញ្ចេវ សា អាហរតិ វនមូលផលហារិយា|
      block |តំ នោ សព្ពេ សមាគន្ត្វា រត្តិំ ភុញ្ជាម នោ ទិវា។|
    count |២៣៣៦|
      block |អម្មាវ នោ កិសា បណ្ឌុ អាហរន្តី ទុមប្ផលំ|
      block |វាតាតបេន សុខុមាលី បទុមំ ហត្ថគតាមិវ។|
    count |២៣៣៧|
      block |អម្មាយ បតនូកេសា វិចរន្ត្យា ព្រហាវនេ|
      block |វនេ វាឡមិគាកិណ្ណេ ខគ្គទីបិនិសេវិតេ។|
    count |២៣៣៨|
      block |កេសេសុ ជដំ ពន្ធិត្វា កច្ឆេ ជល្លមធារយិ|
      block |ចម្មវាសី ឆមា សេតិ ជាតវេទំ នមស្សតិ។|
    count |២៣៣៩|
      block |បុត្តា បិយា មនុស្សានំ លោកស្មិំ ឧទបជ្ជិសុំ|
      block |ន ហិ នូនម្ហាកំ អយ្យស្ស បុត្តេ ស្នេហោ អជាយថ។|
    count |២៣៤០|
      block |ទុក្កដញ្ច ហិ នោ បុត្ត ភូនហច្ចំ កតំ មយា|
      block |យោហំ សិវីនំ វចនា បព្ពាជេសិមទូសកំ។|
    count |២៣៤១|
      block |យំ មេ កិញ្ចិ ឥធ អត្ថិ ធនំ ធញ្ញញ្ច វិជ្ជតិ|
      block |ឯតុ វេស្សន្តរោ រាជា សិវិរដ្ឋេ បសាសតុ។|
    count |២៣៤២|
      block |ន ទេវ មយ្ហំ វចនា ឯហិតិ សិវិសុត្តមោ|
      block |សយមេវ ទេវោ គន្ត្វា សិញ្ច ភោគេហិ អត្រជំ។|
    count |២៣៤៣|
      block |តតោ សេនាបតិំ រាជា សជ្ជយោ អជ្ឈភាសថ|
      block |ហត្ថី អស្សា រថា បត្តី សេនា សន្នាហយន្តុ នំ|
      block |នេគមា ច មំ អន្វេន្តុ ព្រាហ្មណា ច បុរោហិតា។|
    count |២៣៤៤|
      block |តតោ សដ្ឋិសហស្សានិ យោធិនោ ចារុទស្សនា|
      block |ខិប្បមាយន្តុ សន្នទ្ធា នានាវណ្ណេហិលង្កតា។|
    count |២៣៤៥|
      block |នីលវត្ថធរា នេកេ បីតានេកេ និវាសិតា|
      block |អញ្ញេ លោហិតឧណ្ហីសា សុទ្ធានេកេ និវាសិតា|
      block |ខិប្បមាយន្តុ សន្នទ្ធា នានាវណ្ណេហិលង្កតា។|
    count |២៣៤៦|
      block |ហិមវា យថា គន្ធធរោ បព្ពតោ គន្ធមាទនោ|
      block |នានារុក្ខេហិ សញ្ឆន្នោ មហាភូតគណាលយោ។|
    count |២៣៤៧|
      block |ឱសធេហិ ច ទិព្ពេហិ ទិសា ភាតិ បវាតិ ច|
      block |ខិប្បមាយន្តុ សន្នទ្ធា ទិសា ភន្តុ បវន្តុ ច។|
    count |២៣៤៨|
      block |តតោ នាគសហស្សានិ យោជយន្តុ ចតុទ្ទស|
      block |សុវណ្ណកច្ឆា មាតង្គា ហេមកប្បនវាសសា។|
    count |២៣៤៩|
      block |អារូឡ្ហា គាមណីយេហិ តោមរង្កុសបាណិភិ|
      block |ខិប្បមាយន្តុ សន្នទ្ធា ហត្ថិក្ខន្ធេហិ ទស្សិតា។|
    count |២៣៥០|
      block |តតោ អស្សសហស្សានិ យោជយន្តុ ចតុទ្ទស|
      block |អាជានីយាវ ជាតិយា សិន្ធវា សីឃវាហនា។|
    count |២៣៥១|
      block |អារូឡ្ហា គាមណីយេហិ ឥល្លិយាចាបធារិភិ|
      block |ខិប្បមាយន្តុ សន្នទ្ធា អស្សបិដ្ឋេ អលង្កតា។|
    count |២៣៥២|
      block |តតោ រថសហស្សានិ យោជយន្តុ ចតុទ្ទស|
      block |អយោសុកតនេមិយោ សុវណ្ណចិតបក្ខរេ។|
    count |២៣៥៣|
      block |អារោបេន្តុ ធជេ តត្ថ ចម្មានិ កវចានិ ច|
      block |វិប្បាលេន្តុ ច ចាបានិ ទឡ្ហធម្មា បហារិនោ|
      block |ខិប្បមាយន្តុ សន្នទ្ធា រថេសុ រថជីវិនោ។|
    count |២៣៥៤|
      block |លាជាឱលោបិយា បុប្ផា មាលាគន្ធវិលេបនា|
      block |អគ្ឃិយានិ ច តិដ្ឋន្តុ យេន មគ្គេន ឯហិតិ។|
    count |២៣៥៥|
      block |គាមេ គាមេ សតំ កុម្ភា មេរយស្ស សុរាយ ច|
      block |មគ្គម្ហិ បតិតិដ្ឋន្តុ យេន មគ្គេន ឯហិតិ។|
    count |២៣៥៦|
      block |មំសា បូវា សង្កុលិយោ កុម្មាសា មច្ឆសំយុតា|
      block |មគ្គម្ហិ បតិតិដ្ឋន្តុ យេន មគ្គេន ឯហិតិ។|
    count |២៣៥៧|
      block |សប្បិ តេលំ ទធិ ខីរំ កង្គុពីជា ពហូ សុរា|
      block |មគ្គម្ហិ បតិតិដ្ឋន្តុ យេន មគ្គេន ឯហិតិ។|
    count |២៣៥៨|
      block |អាឡារិកា ច សូទា ច នដនដ្ដកគាយិនោ|
      block |បាណិស្សរា កុម្ភថូណិយោ មន្ទកា សោកជ្ឈាយិកា។|
    count |២៣៥៩|
      block |អាហញ្ញន្តុ សព្ពវីណា ភេរិយោ ទិន្ទិមានិ ច|
      block |ខរមុខានិ ធមេន្តុ នទន្តុ ឯកបោក្ខរា។|
    count |២៣៦០|
      block |មុទិង្គា បណវា សង្ខា គោធា បរិវទេន្តិកា|
      block |ទិន្ទិមានិ ច ហញ្ញន្តុ កុតុម្ប ទិន្ទិមានិ ច។|
    count |២៣៦១|
      block |សា សេនា មហតី អាសិ ឧយ្យុត្តា សិវិវាហិនី|
      block |ជាលិនា មគ្គនាយេន វង្កំ បាយាសិ បព្ពតំ។|
    count |២៣៦២|
      block |កោញ្ចំ នទតិ មាតង្គោ កុញ្ជរោ សដ្ឋិហាយនោ|
    block |កច្ឆាយ ពទ្ធមានាយ កោញ្ចំ នទតិ វារណោ។|
    count |២៣៦៣|
      block |អាជានីយា ហសិយន្តិ នេមិឃោសោ អជាយថ|
      block |អព្ភំ រជោ អច្ឆាទេសិ ឧយ្យុត្តា សិវិវាហិនី។|
    count |២៣៦៤|
      block |សា សេនា មហតី អាសិ ឧយ្យុត្តា ហារហារិនី|
      block |ជាលិនា មគ្គនាយេន វង្កំ បាយាសិ បព្ពតំ។|
    count |២៣៦៥|
      block |តេ បាវិំសុ ព្រហារញ្ញំ ពហុសាខំ មហោទកំ|
      block |បុប្ផរុក្ខេហិ សញ្ឆន្នំ ផលរុក្ខេហិ ចូភយំ។|
    count |២៣៦៦|
      block |តត្ថ ពិន្ទុស្សរា វគ្គូ នានាវណ្ណា ពហូ ទិជា|
      block |កូជន្តមុបកូជន្តិ ឧតុសម្បុប្ផិតេ ទុមេ។|
    count |២៣៦៧|
      block |តេ គន្ត្វា ទីឃមទ្ធានំ អហោរត្តានមច្ចយេ|
      block |បទេសំ តំ ឧបាគច្ឆុំ យត្ថ វេស្សន្តរោ អហុ។|
    stand |មហារាជបព្ពំ នាម។|
  block |ឆខត្តិយកម្មំ|
    count |២៣៦៨|
      block |តេសំ សុត្វាន និគ្ឃោសំ ភីតោ វេស្សន្តរោ អហុ|
      block |បព្ពតំ អភិរុហិត្វា ភីតោ សេនំ ឧទិក្ខតិ។|
    count |២៣៦៩|
      block |ឥង្ឃ មទ្ទិ និសាមេហិ និគ្ឃោសោ យាទិសោ វនេ|
      block |អាជានីយា ហសិយន្តិ ធជគ្គានិ ច ទិស្សរេ។|
    count |២៣៧០|
      block |ឥមេ នូន អរញ្ញស្មិំ មិគសង្ឃានិ លុទ្ទកា|
      block |វាគុរាហិ បរិក្ខិប្ប សោព្ភំ បាតេត្វា តាវទេ|
      block |វិក្កោសមានា តិព្ពាហិ ហន្តិ នេសំ វរំ វរំ។|
    count |២៣៧១|
      block |យថា មយំ អទូសកា អរញ្ញេ អវរុទ្ធកា|
      block |អមិត្តហត្ថត្តំ គតា បស្ស ទុព្ពលឃាតកំ។|
    count |២៣៧២|
      block |អមិត្តា នប្បសាហេយ្យុំ អគ្គីវ ឧទកណ្ណវេ|
      block |តទេវ ត្វំ វិចិន្តេហិ អបិ សោត្ថិ ឥតោ សិយា។|
    count |២៣៧៣|
      block |តតោ វេស្សន្តរោ រាជា ឱរោហិត្វាន បព្ពតា|
      block |និសីទិ បណ្ណសាលាយំ ទឡ្ហំ កត្វាន មានសំ។|
    count |២៣៧៤|
      block |និវត្តយិត្វាន រថំ វុដ្ឋបេត្វាន សេនិយោ|
      block |ឯកំ អរញ្ញេ វិហរន្តំ បិតា បុត្តំ ឧបាគមិ។|
    count |២៣៧៥|
      block |ហត្ថិក្ខន្ធតោ ឱរុយ្ហ ឯកំសោ បញ្ជលីកតោ|
      block |បរិកិណ្ណោ អមច្ចេហិ បុត្តំ សិញ្ចិតុមាគមិ។|
    count |២៣៧៦|
      block |តត្ថទ្ទស កុមារំ សោ រម្មរូបំ សមាហិតំ|
      block |និសិន្នំ បណ្ណសាលាយំ ឈាយន្តំ អកុតោភយំ។|
    count |២៣៧៧|
      block |តញ្ច ទិស្វាន អាយន្តំ បិតរំ បុត្តគិទ្ធិនំ|
      block |វេស្សន្តរោ ច មទ្ទី ច បច្ចុគ្គន្ត្វា អវន្ទិសុំ។|
    count |២៣៧៨|
      block |មទ្ទី ច សិរសា បាទេ សសុរស្សាភិវាទយិ|
      block |មទ្ទី អហញ្ហិ តេ ទេវ បាទេ វន្ទាមិ តេ សុណ្ហា|
      block |តេសុ តត្ថ បលិសជ្ជ បាណិនា បរិមជ្ជថ។|
    count |២៣៧៩|
      block |កច្ចិ វោ កុសលំ បុត្ត កច្ចិ បុត្ត អនាមយំ|
      block |កច្ចិ ឧញ្ឆេន យាបេថ កច្ចិ មូលផលា ពហូ។|
    count |២៣៨០|
      block |កច្ចិ ឌំសា មកសា ច អប្បមេវ សរីសបា|
      block |វនេ វាឡមិគាកិណ្ណេ កច្ចិ ហិំសា ន វិជ្ជតិ។|
    count |២៣៨១|
      block |អត្ថិ នោ ជីវិកា ទេវ សា ច យាទិសកីទិសា|
      block |កសិរា ជីវិកា ហោម ឧញ្ឆាចរិយាយ ជីវិតំ។|
    count |២៣៨២|
      block |អនិទ្ធិនំ មហារាជ ទមេតស្សំវ សារថិ|
      block |ត្យម្ហា អនិទ្ធិកា ទន្តា អសមិទ្ធិ ទមេតិ នោ។|
    count |២៣៨៣|
      block |អបិ នោ កិសានិ មំសានិ បិតុ មាតុ អទស្សនា|
      block |អវរុទ្ធានំ មហារាជ អរញ្ញេ ជីវសោកិនំ។|
    count |២៣៨៤|
      block |យេបិ តេ សិវិសេដ្ឋស្ស ទាយាទាបត្តមានសា|
      block |ជាលី កណ្ហាជិនា ចុភោ ព្រាហ្មណស្ស វសានុគា|
      block |អច្ចាយិកស្ស លុទ្ទស្ស យោ នេ គាវោវ សុម្ភតិ។|
    count |២៣៨៥|
      block |តេ រាជបុត្តិយា បុត្តេ យទិ ជានាថ សំសថ|
      block |បរិយាបុណាថ នោ ខិប្បំ សប្បទដ្ឋំវ មាណវំ។|
    count |២៣៨៦|
      block |ឧភោ កុមារា និក្កីតា ជាលី កណ្ហាជិនា ចុភោ|
      block |ព្រាហ្មណស្ស ធនំ ទត្វា បុត្ត មា ភាយិ អស្សស។|
    count |២៣៨៧|
      block |កច្ចិ នុ តាត កុសលំ កច្ចិ តាត អនាមយំ|
      block |កច្ចិ នុ តាត មេ មាតុ ចក្ខុ ន បរិហាយតិ។|
    count |២៣៨៨|
      block |កុសលញ្ចេវ មេ បុត្ត អថោ បុត្ត អនាមយំ|
      block |អថោ ច បុត្ត តេ មាតុ ចក្ខុ ន បរិហាយតិ។|
    count |២៣៨៩|
      block |កច្ចិ អរោគំ យោគ្គំ តេ កច្ចិ វហតិ វាហនំ|
      block |កច្ចិ ផីតោ ជនបទោ កច្ចិ វុដ្ឋិ ន ឆិជ្ជតិ។|
    count |២៣៩០|
      block |អថោ អរោគំ យោគ្គំ មេ អថោ វហតិ វាហនំ|
      block |អថោ ផីតោ ជនបទោ អថោ វុដ្ឋិ ន ឆិជ្ជតិ។|
    count |២៣៩១|
      block |ឥច្ចេវំ មន្តយន្តានំ មាតា នេសំ អទិស្សថ|
      block |រាជបុត្តី គិរិទ្វារេ បត្តិកា អនុបាហនា។|
    count |២៣៩២|
      block |តញ្ច ទិស្វាន អាយន្តំ មាតរំ បុត្តគិទ្ធិនិំ|
      block |វេស្សន្តរោ ច មទ្ទី ច បច្ចុគ្គន្ត្វា អវន្ទិសុំ។|
    count |២៣៩៣|
      block |មទ្ទី ច សិរសា បាទេ សស្សុយា អភិវាទយិ|
      block |មទ្ទី អហញ្ហិ តេ អយ្យេ បាទេ វន្ទាមិ តេ សុណ្ហា។|
    count |២៣៩៤|
      block |មទ្ទិញ្ច បុត្តកា ទិស្វា ទូរតោ សោត្ថិមាគតា|
      block |កន្ទន្តា មភិធាវិំសុ វច្ឆពាលាវ មាតរំ។|
    count |២៣៩៥|
      block |មទ្ទី ច បុត្តកេ ទិស្វា ទូរតោ សោត្ថិមាគតេ|
      block |វារុណីវ បវេធេន្តី ថនធារាភិសិញ្ចថ។|
    count |២៣៩៦|
      block |សមាគតានំ ញាតីនំ មហាឃោសោ អជាយថ|
      block |បព្ពតា សមនាទិំសុ មហី បកម្បិតា អហុ។|
    count |២៣៩៧|
      block |វុដ្ឋិធារំ បវត្តេន្តោ ទេវោ បាវស្សិ តាវទេ|
      block |អថ វេស្សន្តរោ រាជា ញាតីហិ សមគច្ឆថ។|
    count |២៣៩៨|
      block |នត្តារោ សុណិសា បុត្តោ រាជា ទេវី ច ឯកតោ|
      block |យទា សមាគតា អាសុំ តទាសិ លោមហំសនំ។|
    count |២៣៩៩|
      block |បញ្ជលិកា តស្ស យាចន្តិ រោទន្តា ភេរវេ វនេ|
      block |វេស្សន្តរញ្ច មទ្ទិញ្ច សព្ពេ រដ្ឋា សមាគតា|
      block |ត្វំ នោសិ ឥស្សរោ រាជា រជ្ជំ ការេថ នោ ឧភោ។|
    stand |ឆខត្តិយកម្មំ នាម។|
    count |២៤០០|
      block |ធម្មេន រជ្ជំ ការេន្តំ រដ្ឋា បព្ពាជយិត្ថ មំ|
      block |ត្វញ្ច ជានបទា ចេវ នេគមា ច សមាគតា។|
    count |២៤០១|
      block |ទុក្កដញ្ច ហិ នោ បុត្ត ភូនហច្ចំ កតំ មយា|
      block |យោហំ សិវីនំ វចនា បព្ពាជេសិមទូសកំ។|
    count |២៤០២|
      block |យេន កេនចិ វណ្ណេន បិតុ ទុក្ខំ ឧទព្ពហេ|
      block |មាតុ ភគិនិយា ចាបិ អបិ បាណេហិ អត្តនោ។|
    count |២៤០៣|
      block |តតោ វេស្សន្តរោ រាជា រជោជល្លំ បវាហយិ|
      block |រជោជល្លំ បវាហេត្វា សង្ខវណ្ណំ អធារយិ។|
    count |២៤០៤|
      block |សីសំ ន្ហាតោ សុចិវត្ថោ សព្ពាភរណភូសិតោ|
      block |បច្ចយំ នាគមារុយ្ហ ខគ្គំ ពន្ធិ បរន្តបំ។|
    count |២៤០៥|
      block |តតោ សដ្ឋិសហស្សានិ យោធិនោ ចារុទស្សនា|
      block |សហជាតា បកិរិំសុ នន្ទយន្តា រថេសភំ។|
    count |២៤០៦|
      block |តតោ មទ្ទិម្បិ ន្ហាបេសុំ សិវិកញ្ញា សមាគតា|
      block |វេស្សន្តរោ តំ បាលេតុ ជាលី កណ្ហាជិនា ចុភោ|
      block |អថោបិ តំ មហារាជា សញ្ជយោ អភិរក្ខតុ។|
    count |២៤០៧|
      block |ឥទញ្ច បច្ចយំ លទ្ធា បុព្ពេ សំក្លេសមត្តនោ|
      block |អានន្ទិយំ អាចរិំសុ រមណីយេ គិរិព្ពជេ។|
    count |២៤០៨|
      block |ឥទញ្ច បច្ចយំ លទ្ធា បុព្ពេ សំក្លេសមត្តនោ|
      block |អានន្ទិ វិត្តា សុមនា បុត្តេ សង្គម្ម លក្ខណា។|
    count |២៤០៩|
      block |ឥទញ្ច បច្ចយំ លទ្ធា បុព្ពេ សំក្លេសមត្តនោ|
      block |អានន្ទិ វិត្តា បតីតា សហ បុត្តេហិ លក្ខណា។|
    count |២៤១០|
      block |ឯកភត្តា បុរេ អាសិំ និច្ចំ ថណ្ឌិលសាយិនី|
      block |ឥតិ មេតំ វតំ អាសិ តុម្ហំ កាមា ហិ បុត្តកា។|
    count |២៤១១|
      block |តំ មេ វតំ សមិទ្ធជ្ជ តុម្ហេ សង្គម្ម បុត្តកា|
      block |មាតុជម្បិ តំ បាលេតុ បិតុជម្បិ ច បុត្តក|
      block |អថោបិ តំ មហារាជា សញ្ជយោ អភិរក្ខតុ។|
    count |២៤១២|
      block |យំ កិញ្ចិត្ថិ កតំ បុញ្ញំ មយ្ហញ្ចេវ បិតុច្ច តេ|
      block |សព្ពេន តេន កុសលេន អជរោ អមរោ ភវ។|
    count |២៤១៣|
      block |កប្បាសិកញ្ច កោសេយ្យំ ខោមកោដុម្ពរានិ ច|
      block |សស្សុ សុណ្ហាយ បាហេសិ យេហិ មទ្ទី អសោភថ។|
    count |២៤១៤|
      block |តតោ ហេមញ្ច កាយូរំ គីវេយ្យំ រតនាមយំ|
      block |សស្សុ សុណ្ហាយ បាហេសិ យេហិ មទ្ទី អសោភថ។|
    count |២៤១៥|
      block |តតោ ហេមញ្ច កាយូរំ អង្គទំ មណិមេខលំ|
      block |សស្សុ សុណ្ហាយ បាហេសិ យេហិ មទ្ទី អសោភថ។|
    count |២៤១៦|
      block |ឧណ្ណតំ មុខផុល្លញ្ច នានារត្តេ ច មាណិកេ|
      block |សស្សុ សុណ្ហាយ បាហេសិ យេហិ មទ្ទី អសោភថ។|
    count |២៤១៧|
      block |ឧគ្គត្ថនំ គិង្គមកំ មេខលំ បាដិបាទកំ|
      block |សស្សុ សុណ្ហាយ បាហេសិ យេហិ មទ្ទី អសោភថ។|
    count |២៤១៨|
      block |សុត្តញ្ច សុត្តវជ្ជញ្ច ឧបនិជ្ឈាយ សេយ្យសិ|
      block |អសោភថ រាជបុត្តី ទេវកញ្ញាវ នន្ទនេ។|
    count |២៤១៩|
      block |សីសំ ន្ហាតា សុចិវត្ថា សព្ពាលង្ការភូសិតា|
      block |អសោភថ រាជបុត្តី តាវតិំសេវ អច្ឆរា។|
    count |២៤២០|
      block |កទលីវ វាតច្ឆុបិតា ជាតា ចិត្តលតាវនេ|
      block |ទន្តាវរណសម្បន្នា រាជបុត្តី អសោភថ។|
    count |២៤២១|
      block |សកុណី មានុសិនីវ ជាតា ចិត្តបត្តា បតី|
      block |និគ្រោធបក្កពិម្ពោដ្ឋី រាជបុត្តី អសោភថ។|
    count |២៤២២|
      block |តស្សា ច នាគមានេសុំ នាតិពទ្ធំវ កុញ្ជរំ|
      block |សត្តិក្ខមំ សរក្ខមំ ឦសាទន្តំ ឧរូឡ្ហវំ។|
    count |២៤២៣|
      block |សា មទ្ទី នាគមារុហិ នាតិពទ្ធំវ កុញ្ជរំ|
      block |សត្តិក្ខមំ សរក្ខមំ ឦសាទន្តំ ឧរូឡ្ហវំ។|
    count |២៤២៤|
      block |សព្ពម្ហិ តំអរញ្ញម្ហិ យាវន្តេត្ថ មិគា អហុំ|
      block |វេស្សន្តរស្ស តេជេន នញ្ញមញ្ញំ វិហេឋយុំ។|
    count |២៤២៥|
      block |សព្ពម្ហិ តំអរញ្ញម្ហិ យាវន្តេត្ថ ទិជា អហុំ|
      block |វេស្សន្តរស្ស តេជេន នញ្ញមញ្ញំ វិហេឋយុំ។|
    count |២៤២៦|
      block |សព្ពម្ហិ តំអរញ្ញម្ហិ យាវន្តេត្ថ មិគា អហុំ|
      block |ឯកជ្ឈំ សន្និបាតិំសុ វេស្សន្តរេ បយាតម្ហិ|
      block |សិវីនំ រដ្ឋវឌ្ឍនេ។|
    count |២៤២៧|
      block |សព្ពម្ហិ តំអរញ្ញម្ហិ យាវន្តេត្ថ ទិជា អហុំ|
      block |ឯកជ្ឈំ សន្និបាតិំសុ វេស្សន្តរេ បយាតម្ហិ|
      block |សិវីនំ រដ្ឋវឌ្ឍនេ។|
    count |២៤២៨|
      block |សព្ពម្ហិ តំអរញ្ញម្ហិ យាវន្តេត្ថ មិគា អហុំ|
      block |នាស្សុ មញ្ជូ និកូជិំសុ វេស្សន្តរេ បយាតម្ហិ|
      block |សិវីនំ រដ្ឋវឌ្ឍនេ។|
    count |២៤២៩|
      block |សព្ពម្ហិ តំអរញ្ញម្ហិ យាវន្តេត្ថ ទិជា អហុំ|
      block |នាស្សុ មញ្ជូ និកូជិំសុ វេស្សន្តរេ បយាតម្ហិ|
      block |សិវីនំ រដ្ឋវឌ្ឍនេ។|
    count |២៤៣០|
      block |បដិយត្តោ រាជមគ្គោ វិចិត្តោ បុប្ផសន្ថតោ|
      block |វសិ វេស្សន្តរោ យត្ថ យាវតាវ ជេតុត្តរា។|
    count |២៤៣១|
      block |តតោ សដ្ឋិសហស្សានិ យោធិនោ ចារុទស្សនា|
      block |សមន្តា បរិកិរិំសុ វេស្សន្តរេ បយាតម្ហិ|
      block |សិវីនំ រដ្ឋវឌ្ឍនេ។|
    count |២៤៣២|
      block |ឱរោធា ច កុមារា ច វេសិយានា ច ព្រាហ្មណា|
      block |សមន្តា បរិកិរិំសុ វេស្សន្តរេ បយាតម្ហិ|
      block |សិវីនំ រដ្ឋវឌ្ឍនេ។|
    count |២៤៣៣|
      block |ហត្ថារោហា អនីកដ្ឋា រថិកា បត្តិការកា|
      block |សមន្តា បរិកិរិំសុ វេស្សន្តរេ បយាតម្ហិ|
      block |សិវីនំ រដ្ឋវឌ្ឍនេ។|
    count |២៤៣៤|
      block |សមាគតា ជានបទា នេគមា ច សមាគតា|
      block |សមន្តា បរិកិរិំសុ វេស្សន្តរេ បយាតម្ហិ|
      block |សិវីនំ រដ្ឋវឌ្ឍនេ។|
    count |២៤៣៥|
      block |ករោដិយា ចម្មធរា ឥល្លីហត្ថា សុវម្មិនោ|
      block |បុរតោ បដិបជ្ជិំសុ វេស្សន្តរេ បយាតម្ហិ|
      block |សិវីនំ រដ្ឋវឌ្ឍនេ។|
    count |២៤៣៦|
      block |តេ បាវិសុំ បុរំ រម្មំ មហាបាការតោរណំ|
      block |ឧបេតំ អន្នបានេហិ នច្ចគីតេហិ ចូភយំ។|
    count |២៤៣៧|
      block |វិត្តា ជានបទា អាសុំ នេគមា ច សមាគតា|
      block |អនុប្បត្តេ កុមារម្ហិ សិវីនំ រដ្ឋវឌ្ឍនេ។|
    count |២៤៣៨|
      block |ចេលុក្ខេបោ អវត្តិត្ថ អាគតេ ធនទាយកេ|
      block |នន្ទិំ បវេសិ នគរេ ពន្ធនា មោក្ខោ អឃោសថ។|
    count |២៤៣៩|
      block |ជាតរូបមយំ វស្សំ ទេវោ បាវស្សិ តាវទេ|
      block |វេស្សន្តរេ បវិដ្ឋម្ហិ សិវីនំ រដ្ឋវឌ្ឍនេ។|
    count |២៤៤០|
      block |តតោ វេស្សន្តរោ រាជា ទានំ ទត្វាន ខត្តិយោ|
      block |កាយស្ស ភេទា សប្បញ្ញោ សគ្គំ សោ ឧបបជ្ជថាតិ។|
    stand |វេស្សន្តរជាតកំ ទសមំ។|
    stand |មហានិបាត និដ្ឋិតា។|
    stand |ជាតកបាឡិ និដ្ឋិតា។|
