block |២។ ឯកូបោសថិកវគ្គោ|
  block |១។ ឯកូបោសថិកាថេរីអបទានំ|
    count |១|
      block |នគរេ ពន្ធុមតិយា ពន្ធុមា នាម ខត្តិយោ|
      block |ទិវសេ បុណ្ណមាយ សោ ឧបវសិ ឧបោសថំ។|
    count |២|
      block |អហំ តេន សមយេន កុម្ភទាសី អហំ តហិំ|
      block |ទិស្វា សរាជកំ សេនំ ឯវាហំ ចិន្តយិំ តទា។|
    count |៣|
      block |រាជាបិ រជ្ជំ ឆឌ្ឌេត្វា ឧបវសិ ឧបោសថំ|
      block |សផលំ នូន តំ កម្មំ ជនកាយោ បមោទិតោ។|
    count |៤|
      block |យោនិសោ បច្ចវេក្ខិត្វា ទុគ្គច្ចញ្ច ទលិទ្ទតំ|
      block |មានសំ សម្បហំសិត្វា ឧបវសិំ ឧបោសថំ។|
    count |៥|
      block |អហំ ឧបោសថំ កត្វា សម្មាសម្ពុទ្ធសាសនេ|
      block |តេន កម្មេន សុកតេន តាវតិំសមគច្ឆហំ។|
    count |៦|
      block |តត្ថ មេ សុកតំ ព្យម្ហំ ឧព្ភយោជនមុគ្គតំ|
      block |កូដាគារវរូបេតំ មហាសនសុភូសិតំ។|
    count |៧|
      block |អច្ឆរា សតសហស្សា ឧបតិដ្ឋន្តិ មំ សទា|
      block |អញ្ញេ ទេវេ អតិក្កម្ម អតិរោចាមិ សព្ពទា។|
    count |៨|
      block |ចតុសដ្ឋិ ទេវរាជូនំ មហេសិត្តមការយិំ|
      block |តេសដ្ឋិ ចក្កវត្តីនំ មហេសិត្តមការយិំ។|
    count |៩|
      block |សុវណ្ណវណ្ណា ហុត្វាន ភវេសុ សំសរាមហំ|
      block |សព្ពត្ថ បវរា ហោមិ ឧបោសថស្សិទំ ផលំ។|
    count |១០|
      block |ហត្ថិយានំ អស្សយានំ រថយានញ្ច សីវិកំ|
      block |លភាមិ សព្ពមេវេតំ ឧបោសថស្សិទំ ផលំ។|
    count |១១|
      block |សោណ្ណមយំ រូបិមយំ អថោបិ ផលិកាមយំ|
      block |លោហិតង្គមយញ្ចេវ សព្ពំ បដិលភាមហំ។|
    count |១២|
      block |កោសេយ្យកម្ពលិយានិ ខោមកប្បាសិកានិ ច|
      block |មហគ្ឃានិ ច វត្ថានិ សព្ពំ បដិលភាមហំ។|
    count |១៣|
      block |អន្នំ បានំ ខាទនីយំ វត្ថសេនាសនានិ ច|
      block |សព្ពមេតំ បដិលភេ ឧបោសថស្សិទំ ផលំ។|
    count |១៤|
      block |វរគន្ធញ្ច មាលញ្ច ចុណ្ណកញ្ច វិលេបនំ|
      block |សព្ពមេតំ បដិលភេ ឧបោសថស្សិទំ ផលំ។|
    count |១៥|
      block |កូដាគារញ្ច បាសាទំ មណ្ឌបំ ហម្មិយំ គុហំ|
      block |សព្ពមេតំ បដិលភេ ឧបោសថស្សិទំ ផលំ។|
    count |១៦|
      block |ជាតិយា សត្តវស្សាហំ បព្ពជិំ អនគារិយំ|
      block |អឌ្ឍមាសេ អសម្បត្តេ អរហត្តមបាបុណិំ។|
    count |១៧|
      block |កិលេសា ឈាបិតា មយ្ហំ ភវា សព្ពេ សមូហតា|
      block |សព្ពាសវបរិក្ខីណា នត្ថិ ទានិ បុនព្ភវោ។|
    count |១៨|
      block |ឯកនវុតិតោ កប្បេ យំ កម្មមករិំ តទា|
      block |ទុគ្គតិំ នាភិជានាមិ ឧបោសថស្សិទំ ផលំ។|
    count |១៩|
      block |កិលេសា ឈាបិតា មយ្ហំ…បេ។… វិហរាមិ អនាសវា។|
    count |២០|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |២១|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ ឯកូបោសថិកា ភិក្ខុនី ឥមា គាថាយោ អភាសិត្ថាតិ។|
    stand |ឯកូបោសថិកាថេរិយាបទានំ បឋមំ។|
  block |២។ សឡលបុប្ផិកាថេរីអបទានំ|
    count |២២|
      block |ចន្ទភាគានទីតីរេ អហោសិំ កិន្នរី តទា|
      block |អទ្ទសាហំ ទេវទេវំ ចង្កមន្តំ នរាសភំ។|
    count |២៣|
      block |ឱចិនិត្វាន សឡលំ ពុទ្ធសេដ្ឋស្សទាសហំ|
      block |ឧបសិង្ឃិ មហាវីរោ សឡលំ ទេវគន្ធិកំ។|
    count |២៤|
      block |បដិគ្គហេត្វា សម្ពុទ្ធោ វិបស្សី លោកនាយកោ|
      block |ឧបសិង្ឃិ មហាវីរោ បេក្ខមានាយ មេ តទា។|
    count |២៥|
      block |អញ្ជលិំ បគ្គហេត្វាន វន្ទិត្វា ទ្វិបទុត្តមំ|
      block |សកំ ចិត្តំ បសាទេត្វា តតោ បព្ពតមារុហិំ។|
    count |២៦|
      block |ឯកនវុតិតោ កប្បេ យំ បុប្ផមទទិំ តទា|
      block |ទុគ្គតិំ នាភិជានាមិ ពុទ្ធបូជាយិទំ ផលំ។|
    count |២៧|
      block |កិលេសា ឈាបិតា មយ្ហំ…បេ។… វិហរាមិ អនាសវា។|
    count |២៨|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |២៩|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ សឡលបុប្ផិកា ភិក្ខុនី ឥមា គាថាយោ អភាសិត្ថាតិ។|
    stand |សឡលបុប្ផិកាថេរិយាបទានំ ទុតិយំ។|
  block |៣។ មោទកទាយិកាថេរីអបទានំ|
    count |៣០|
      block |នគរេ ពន្ធុមតិយា កុម្ភទាសី អហោសហំ|
      block |មម ភាគំ គហេត្វាន គច្ឆំ ឧទកហារិកា។|
    count |៣១|
      block |បន្ថម្ហិ សមណំ ទិស្វា សន្តចិត្តំ សមាហតំ|
      block |បសន្នចិត្តា សុមនា មោទកេ តីណិទាសហំ។|
    count |៣២|
      block |តេន កម្មេន សុកតេន ចេតនាបណិធីហិ ច|
      block |ឯកនវុតិកប្បានិ វិនិបាតំ នគច្ឆហំ។|
    count |៣៣|
      block |សម្បត្តិ តំ ករិត្វាន សព្ពំ អនុភវិំ អហំ|
      block |មោទកេ តីណិ ទត្វាន បត្តាហំ អចលំ បទំ។|
    count |៣៤|
      block |កិលេសា ឈាបិតា មយ្ហំ…បេ។… វិហរាមិ អនាសវា។|
    count |៣៥|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៣៦|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ មោទកទាយិកា ភិក្ខុនី ឥមា គាថាយោ អភាសិត្ថាតិ។|
    stand |មោទកទាយិកាថេរិយាបទានំ តតិយំ។|
  block |៤។ ឯកាសនទាយិកាថេរីអបទានំ|
    count |៣៧|
      block |នគរេ ហំសវតិយា អហោសិំ ពាលិកា តទា|
      block |មាតា ច មេ បិតា ចេវ កម្មន្តំ អគមំសុ តេ។|
    count |៣៨|
      block |មជ្ឈន្ហិកម្ហិ សូរិយេ អទ្ទសំ សមណំ អហំ|
      block |វីថិយា អនុគច្ឆន្តំ អាសនំ បញ្ញបេសហំ។|
    count |៣៩|
      block |គោនកាវិកតិកាហិ បញ្ញបេត្វា មមាសនំ|
      block |បសន្នចិត្តា សុមនា ឥទំ វចនមព្រវិំ។|
    count |៤០|
      block |សន្តត្តា កុថិតា ភូមិ សូរោ មជ្ឈន្ហិកេ ឋិតោ|
      block |មាលុតា ច ន វាយន្តិ កាលោ ចេវេត្ថ មេហិតិ។|
    count |៤១|
      block |បញ្ញត្តមាសនមិទំ តវត្ថាយ មហាមុនិ|
      block |អនុកម្បំ ឧបាទាយ និសីទ មម អាសនេ។|
    count |៤២|
      block |និសីទិ តត្ថ សមណោ សុទន្តោ សុទ្ធមានសោ|
      block |តស្ស បត្តំ គហេត្វាន យថារន្ធំ អទាសហំ។|
    count |៤៣|
      block |តេន កម្មេន សុកតេន ចេតនាបណិធីហិ ច|
      block |ជហិត្វា មានុសំ ទេហំ តាវតិំសមគច្ឆហំ។|
    count |៤៤|
      block |តត្ថ មេ សុកតំ ព្យម្ហំ អាសនេន សុនិម្មិតំ|
      block |សដ្ឋិយោជនមុព្ពេធំ តិំសយោជនវិត្ថតំ។|
    count |៤៥|
      block |សោណ្ណមយា មណិមយា អថោបិ ផលិកាមយា|
      block |លោហិតង្គមយា ចេវ បល្លង្កា វិវិធា មម។|
    count |៤៦|
      block |តូលិកា វិកតិកាហិ កដ្ដិស្សចិត្តកាហិ ច|
      block |ឧទ្ទឯកន្តលោមី ច បល្លង្កា មេ សុសណ្ឋិតា។|
    count |៤៧|
      block |យទា ឥច្ឆាមិ គមនំ ហាសខិឌ្ឌសមប្បិតា|
      block |សហ បល្លង្កសេដ្ឋេន គច្ឆាមិ មម បត្ថិតំ។|
    count |៤៨|
      block |អសីតិ ទេវរាជូនំ មហេសិត្តមការយិំ|
      block |សត្តតិ ចក្កវត្តីនំ មហេសិត្តមការយិំ។|
    count |៤៩|
      block |ភវាភវេ សំសរន្តី មហាភោគំ លភាមហំ|
      block |ភោគេ មេ ឩនតា នត្ថិ ឯកាសនស្សិទំ ផលំ។|
    count |៥០|
      block |ទុវេ ភវេ សំសរាមិ ទេវត្តេ អថ មានុសេ|
      block |អញ្ញេ ភវេ ន ជានាមិ ឯកាសនស្សិទំ ផលំ។|
    count |៥១|
      block |ទុវេ កុលេ បជាយាមិ ខត្តិយេ ចាបិ ព្រាហ្មណេ|
      block |ឧច្ចាកុលីនា សព្ពត្ថ ឯកាសនស្សិទំ ផលំ។|
    count |៥២|
      block |ទោមនស្សំ ន ជានាមិ ចិត្តសន្តាបនំ មម|
      block |វេវណ្ណិយំ ន ជានាមិ ឯកាសនស្សិទំ ផលំ។|
    count |៥៣|
      block |ធាតិយោ មំ ឧបដ្ឋន្តិ ខុជ្ជា ចេលាបិកា ពហូ|
      block |អង្កេន អង្កំ គច្ឆាមិ ឯកាសនស្សិទំ ផលំ។|
    count |៥៤|
      block |អញ្ញា ន្ហាបេន្តិ ភោជេន្តិ អញ្ញា រមេន្តិ មំ សទា|
      block |អញ្ញា គន្ធំ វិលិម្បន្តិ ឯកាសនស្សិទំ ផលំ។|
    count |៥៥|
      block |មណ្ឌបេ រុក្ខមូលេ វា សុញ្ញាគារេ វសន្តិយា|
      block |មម សង្កប្បមញ្ញាយ បល្លង្កោ ឧបតិដ្ឋតិ។|
    count |៥៦|
      block |អយំ បច្ឆិមកោ មយ្ហំ ចរិមោ វត្តតេ ភវោ|
      block |អជ្ជាបិ រជ្ជំ ឆឌ្ឌេត្វា បព្ពជិំ អនគារិយំ។|
    count |៥៧|
      block |សតសហស្សិតោ កប្បេ យំ ទានមទទិំ តទា|
      block |ទុគ្គតិំ នាភិជានាមិ ឯកាសនស្សិទំ ផលំ។|
    count |៥៨|
      block |កិលេសា ឈាបិតា មយ្ហំ…បេ។… វិហរាមិ អនាសវា។|
    count |៥៩|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៦០|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ ឯកាសនទាយិកា ភិក្ខុនី ឥមា គាថាយោ អភាសិត្ថាតិ។|
    stand |ឯកាសនទាយិកាថេរិយាបទានំ ចតុត្ថំ។|
  block |៥។ បញ្ចទីបទាយិកាថេរីអបទានំ|
    count |៦១|
      block |នគរេ ហំសវតិយា ចារិកី អាសហំ តទា|
      block |អារាមេន ច អារាមំ ចរាមិ កុសលត្ថិកា។|
    count |៦២|
      block |កាឡបក្ខម្ហិ ទិវសេ អទ្ទសំ ពោធិមុត្តមំ|
      block |តត្ថ ចិត្តំ បសាទេត្វា ពោធិមូលេ និសីទហំ។|
    count |៦៣|
      block |គរុចិត្តំ ឧបដ្ឋេត្វា សិរេ កត្វាន អញ្ជលិំ|
      block |សោមនស្សំ បវេទេត្វា ឯវំ ចិន្តេសិ តាវទេ។|
    count |៦៤|
      block |យទិ ពុទ្ធោ អមិតគុណោ អសមប្បដិបុគ្គលោ|
      block |ទស្សេតុ បាដិហីរំ មេ ពោធិ ឱភាសតុ អយំ។|
    count |៦៥|
      block |សហ អាវជ្ជិតេ មយ្ហំ ពោធិ បជ្ជលិ តាវទេ|
      block |សព្ពសោណ្ណមយា អាសិ ទិសា សព្ពា វិរោចតិ។|
    count |៦៦|
      block |សត្តរត្តិន្ទិវំ តត្ថ ពោធិមូលេ និសីទហំ|
      block |សត្តមេ ទិវសេ បត្តេ ទីបបូជំ អកាសហំ។|
    count |៦៧|
      block |អាសនំ បរិវារេត្វា បញ្ច ទីបានិ បជ្ជលុំ|
      block |យាវ ឧទេតិ សូរិយោ ទីបា មេ បជ្ជលុំ តទា។|
    count |៦៨|
      block |តេន កម្មេន សុកតេន ចេតនាបណិធីហិ ច|
      block |ជហិត្វា មានុសំ ទេហំ តាវតិំសមគច្ឆហំ។|
    count |៦៩|
      block |តត្ថ មេ សុកតំ ព្យម្ហំ បញ្ចទីបាតិ វុច្ចតិ|
      block |សដ្ឋិយោជនមុព្ពេធំ តិំសយោជនវិត្ថតំ។|
    count |៧០|
      block |អសង្ខិយានិ ទីបានិ បរិវារេ ជលិំសុ មេ|
      block |យាវតា ទេវភវនំ ទីបាលោកេន ជោតតិ។|
    count |៧១|
      block |បរម្មុខា និសីទិត្វា យទិ ឥច្ឆាមិ បស្សិតុំ|
      block |ឧទ្ធំ អធោ ច តិរិយំ សព្ពំ បស្សាមិ ចក្ខុនា។|
    count |៧២|
      block |យាវតា អភិកង្ខាមិ ទដ្ឋុំ សុគតទុគ្គតេ|
      block |តត្ថ អាវរណំ នត្ថិ រុក្ខេសុ បព្ពតេសុ វា។|
    count |៧៣|
      block |អសីតិ ទេវរាជូនំ មហេសិត្តមការយិំ|
      block |សតានំ ចក្កវត្តីនំ មហេសិត្តមការយិំ។|
    count |៧៤|
      block |យំ យំ យោនុបបជ្ជាមិ ទេវត្តំ អថ មានុសំ|
      block |ទីបសតសហស្សានិ បរិវារេ ជលន្តិ មេ។|
    count |៧៥|
      block |ទេវលោកា ចវិត្វាន ឧប្បជ្ជិំ មាតុកុច្ឆិយំ|
      block |មាតុកុច្ឆិគតា សន្តី អក្ខិ មេ ន និមីលតិ។|
    count |៧៦|
      block |ទីបសតសហស្សានិ បុញ្ញកម្មសមង្គិតា|
      block |ជលន្តិ សូតិកាគេហេ បញ្ចទីបានិទំ ផលំ។|
    count |៧៧|
      block |បច្ឆិមេ ភវេ សម្បត្តេ មានសំ វិនិវត្តយិំ|
      block |អជរាមតំ សីតិភាវំ និព្ពានំ ផស្សយិំ អហំ។|
    count |៧៨|
      block |ជាតិយា សត្តវស្សាហំ អរហត្តមបាបុណិំ|
      block |ឧបសម្បាទយី ពុទ្ធោ គុណមញ្ញាយ គោតមោ។|
    count |៧៩|
      block |មណ្ឌបេ រុក្ខមូលេ វា សុញ្ញាគារេ វសន្តិយា|
      block |សទា បជ្ជលតេ ទីបំ បញ្ចទីបានិទំ ផលំ។|
    count |៨០|
      block |ទិព្ពចក្ខុ វិសុទ្ធំ មេ សមាធិកុសលា អហំ|
      block |អភិញ្ញាបារមិប្បត្តា បញ្ចទីបានិទំ ផលំ។|
    count |៨១|
      block |សព្ពវោសិតវោសានា កតកិច្ចា អនាសវា|
      block |បញ្ចទីបា មហាវីរ បាទេ វន្ទាមិ ចក្ខុម។|
    count |៨២|
      block |សតសហស្សិតោ កប្បេ យំ ទីបមទទិំ តទា|
      block |ទុគ្គតិំ នាភិជានាមិ បញ្ចទីបានិទំ ផលំ។|
    count |៨៣|
      block |កិលេសា ឈាបិតា មយ្ហំ…បេ។… វិហរាមិ អនាសវា។|
    count |៨៤|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៨៥|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ បញ្ចទីបទាយិកា ភិក្ខុនី ឥមា គាថាយោ អភាសិត្ថាតិ។|
    stand |បញ្ចទីបទាយិកាថេរិយាបទានំ បញ្ចមំ។|
  block |៦។ នឡមាលិកាថេរីអបទានំ|
    count |៨៦|
      block |ចន្ទភាគានទីតីរេ អហោសិំ កិន្នរី តទា|
      block |អទ្ទសំ វិរជំ ពុទ្ធំ សយម្ភុំ អបរាជិតំ។|
    count |៨៧|
      block |បសន្នចិត្តា សុមនា វេទជាតា កតញ្ជលី|
      block |នឡមាលំ គហេត្វាន សយម្ភុំ អភិបូជយិំ។|
    count |៨៨|
      block |តេន កម្មេន សុកតេន ចេតនាបណិធីហិ ច|
      block |ជហិត្វា កិន្នរីទេហំ តាវតិំសមគច្ឆហំ។|
    count |៨៩|
      block |ឆត្តិំសទេវរាជូនំ មហេសិត្តមការយិំ|
      block |មនសា បត្ថិតំ មយ្ហំ និព្ពត្តតិ យថិច្ឆិតំ។|
    count |៩០|
      block |ទសន្នំ ចក្កវត្តីនំ មហេសិត្តមការយិំ|
      block |ឱចិតត្តាវ ហុត្វាន សំសរាមិ ភវេស្វហំ។|
    count |៩១|
      block |កុសលំ វិជ្ជតេ មយ្ហំ បព្ពជិំ អនគារិយំ|
      block |បូជារហា អហំ អជ្ជ សក្យបុត្តស្ស សាសនេ។|
    count |៩២|
      block |វិសុទ្ធមនសា អជ្ជ អបេតមនបាបិកា|
      block |សព្ពាសវបរិក្ខីណា នត្ថិ ទានិ បុនព្ភវោ។|
    count |៩៣|
      block |ចតុន្នវុតិតោ កប្បេ យំ ពុទ្ធមភិបូជយិំ|
      block |ទុគ្គតិំ នាភិជានាមិ នឡមាលាយិទំ ផលំ។|
    count |៩៤|
      block |កិលេសា ឈាបិតា មយ្ហំ…បេ។… វិហរាមិ អនាសវា។|
    count |៩៥|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៩៦|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ នឡមាលិកា ភិក្ខុនី ឥមា គាថាយោ អភាសិត្ថាតិ។|
    stand |នឡមាលិកាថេរិយាបទានំ ឆដ្ឋំ។|
  block |៧។ មហាបជាបតិគោតមីថេរីអបទានំ|
    count |៩៧|
      block |ឯកទា លោកបជ្ជោតោ វេសាលិយំ មហាវនេ|
      block |កូដាគារេ សុសាលាយំ វសតេ នរសារថិ។|
    count |៩៨|
      block |តទា ជិនស្ស មាតុច្ឆា មហាគោតមិ ភិក្ខុនី|
      block |តហិំ កតេ បុរេ រម្មេ វសី ភិក្ខុនុបស្សយេ។|
    count |៩៩|
      block |ភិក្ខុនីហិ វិមុត្តាហិ សតេហិ សហ បញ្ចហិ|
      block |រហោគតាយ តស្សេវំ ចិតស្សាសិ វិតក្កិតំ។|
    count |១០០|
      block |ពុទ្ធស្ស បរិនិព្ពានំ សាវកគ្គយុគស្ស វា|
      block |រាហុលានន្ទនន្ទានំ នាហំ លច្ឆាមិ បស្សិតុំ។|
    count |១០១|
      block |ពុទ្ធស្ស បរិនិព្ពានា សាវកគ្គយុគស្ស វា|
      block |មហាកស្សបនន្ទានំ អានន្ទរាហុលាន ច។|
    count |១០២|
      block |បដិកច្ចាយុសង្ខារំ ឱសជ្ជិត្វាន និព្ពុតិំ|
      block |គច្ឆេយ្យំ លោកនាថេន អនុញ្ញាតា មហេសិនា។|
    count |១០៣|
      block |តថា បញ្ចសតានម្បិ ភិក្ខុនីនំ វិតក្កិតំ|
      block |អាសិ ខេមាទិកានម្បិ ឯតទេវ វិតក្កិតំ។|
    count |១០៤|
      block |ភូមិចាលោ តទា អាសិ នាទិតា ទេវទុន្ទុភី|
      block |ឧបស្សយាធិវត្ថាយោ ទេវតា សោកបីឡិតា។|
    count |១០៥|
      block |វិលបន្តា សុករុណំ តត្ថស្សូនិ បវត្តយុំ|
      block |មិត្តា ភិក្ខុនិយោ តាហិ ឧបគន្ត្វាន គោតមិំ។|
    count |១០៦|
      block |និបច្ច សិរសា បាទេ ឥទំ វចនមព្រវុំ|
      block |តត្ថ តោយលវាសិត្តា មយមយ្យេ រហោគតា។|
    count |១០៧|
      block |សា ចលា ចលិតា ភូមិ នាទិតា ទេវទុន្ទុភី|
      block |បរិទេវា ច សុយ្យន្តេ កិមត្ថំ នូន គោតមី។|
    count |១០៨|
      block |តទា អវោច សា សព្ពំ យថាបរិវិតក្កិតំ|
      block |តាយោបិ សព្ពា អាហំសុ យថាបរិវិតក្កិតំ។|
    count |១០៩|
      block |យទិ តេ រុចិតំ អយ្យេ និព្ពានំ បរមំ សិវំ|
      block |និព្ពាយិស្សាម សព្ពាបិ ពុទ្ធានុញ្ញាយ សុព្ពតេ។|
    count |១១០|
      block |មយំ សហាវ និក្ខន្តា ឃរាបិ ច ភវាបិ ច|
      block |សហាយេវ គមិស្សាម និព្ពានំ បទមុត្តមំ។|
    count |១១១|
      block |និព្ពានាយ វជន្តីនំ កិំ វក្ខាមីតិ សា វទំ|
      block |សហ សព្ពាហិ និគ្គញ្ឆិ ភិក្ខុនីនិលយា តទា។|
    count |១១២|
      block |ឧបស្សយេ យាធិវត្ថា ទេវតា តា ខមន្តុ មេ|
      block |ភិក្ខុនីនិលយស្សេទំ បច្ឆិមំ ទស្សនំ មម។|
    count |១១៣|
      block |ន ជរា មច្ចុ វា យត្ថ អប្បិយេហិ សមាគមោ|
      block |បិយេហិ ន វិយោគោត្ថិ តំ វជិស្សំ អសង្ខតំ។|
    count |១១៤|
      block |អវីតរាគា តំ សុត្វា វចនំ សុគតោរសា|
      block |សោកដ្ដា បរិទេវិំសុ អហោ នោ អប្បបុញ្ញតា។|
    count |១១៥|
      block |ភិក្ខុនីនិលយោ សុញ្ញោ ភូតោ តាហិ វិនា អយំ|
      block |បភាតេ វិយ តារាយោ ន ទិស្សន្តិ ជិនោរសា។|
    count |១១៦|
      block |និព្ពានំ គោតមី យាតិ សតេហិ សហ បញ្ចហិ|
      block |នទីសតេហិវ សហ គង្គា បញ្ចហិ សាគរំ។|
    count |១១៧|
      block |រថិយាយ វជន្តិយោ ទិស្វា សទ្ធា ឧបាសិកា|
      block |ឃរា និក្ខម្ម បាទេសុ និបច្ច ឥទមព្រវុំ។|
    count |១១៨|
      block |បសីទស្សុ មហាភោគេ អនាថាយោ វិហាយ នោ|
      block |តយា ន យុត្តា និព្ពាតុំ ឥច្ឆដ្ដា វិលបិំសុ តា។|
    count |១១៩|
      block |តាសំ សោកបហានត្ថំ អវោច មធុរំ គិរំ|
      block |រុទិតេន អលំ បុត្តា ហាសកាលោយមជ្ជ វោ។|
    count |១២០|
      block |បរិញ្ញាតំ មយា ទុក្ខំ ទុក្ខហេតុ វិវជ្ជិតោ|
      block |និរោធោ មេ សច្ឆិកតោ មគ្គោ ចាបិ សុភាវិតោ។|
    stand |បឋមំ ភាណវារំ។|
    count |១២១|
      block |បរិចិណ្ណោ មយា សត្ថា កតំ ពុទ្ធស្ស សាសនំ|
      block |ឱហិតោ គរុកោ ភារោ ភវនេត្តិ សមូហតា។|
    count |១២២|
      block |យស្សត្ថាយ បព្ពជិតា អគារស្មានគារិយំ|
      block |សោ មេ អត្ថោ អនុប្បត្តោ សព្ពសំយោជនក្ខយោ។|
    count |១២៣|
      block |ពុទ្ធោ តស្ស ច សទ្ធម្មោ អនូនោ យាវ តិដ្ឋតិ|
      block |និព្ពាតុំ តាវ កាលោ មេ មា មំ សោចថ បុត្តិកា។|
    count |១២៤|
      block |កោណ្ឌញ្ញានន្ទនន្ទាទី តិដ្ឋន្តិ រាហុលោ ជិនោ|
      block |សុខិតោ សហិតោ សង្ឃោ ហតទព្ពា ច តិត្ថិយា។|
    count |១២៥|
      block |ឱក្កាកវំសស្ស យសោ ឧស្សិតោ មារមទ្ទនោ|
      block |ននុ សម្បតិ កាលោ មេ និព្ពានត្ថាយ បុត្តិកា។|
    count |១២៦|
      block |ចិរប្បភុតិ យំ មយ្ហំ បត្ថិតំ អជ្ជ សិជ្ឈតេ|
      block |អានន្ទភេរិកាលោយំ កិំ វោ អស្សូហិ បុត្តិកា។|
    count |១២៧|
      block |សចេ មយិ ទយា អត្ថិ យទិ ចត្ថិ កតញ្ញុតា|
      block |សទ្ធម្មដ្ឋិតិយា សព្ពា ករោថ វីរិយំ ទឡ្ហំ។|
    count |១២៨|
      block |ថីនំ អទាសិ បព្ពជ្ជំ សម្ពុទ្ធោ យាចិតោ មយា|
      block |តស្មា យថាហំ នន្ទិស្សំ តថា តមនុតិដ្ឋថ។|
    count |១២៩|
      block |តា ឯវមនុសាសិត្វា ភិក្ខុនីហិ បុរក្ខតា|
      block |ឧបេច្ច ពុទ្ធំ វន្ទិត្វា ឥទំ វចនមព្រវិ។|
    count |១៣០|
      block |អហំ សុគត តេ មាតា ត្វញ្ច វីរ បិតា មម|
      block |សទ្ធម្មសុខទ នាថ តយា ជាតាម្ហិ គោតម។|
    count |១៣១|
      block |សំវទ្ធិតោយំ សុគត រូបកាយោ មយា តវ|
      block |អនិន្ទិតោ ធម្មកាយោ មម សំវទ្ធិតោ តយា។|
    count |១៣២|
      block |មុហុត្តំ តណ្ហាសមណំ ខីរំ ត្វំ បាយិតោ មយា|
      block |តយាហំ សន្តមច្ចន្តំ ធម្មខីរញ្ហិ បាយិតា។|
    count |១៣៣|
      block |ពន្ធនារក្ខនេ មយ្ហំ អណណោ ត្វំ មហាមុនេ|
      block |បុត្តកាមា ថិយោ យាចំ លភន្តិ តាទិសំ សុតំ។|
    count |១៣៤|
      block |មន្ធាតាទិនរិន្ទានំ យា មាតា សា ភវណ្ណវេ|
      block |និមុគ្គាហំ តយា បុត្ត តារិតា ភវសាគរា។|
    count |១៣៥|
      block |រញ្ញោ មាតា មហេសីតិ សុលភំ នាមមិត្ថិនំ|
      block |ពុទ្ធមាតាតិ យំ នាមំ ឯតំ បរមទុល្លភំ។|
    count |១៣៦|
      block |តញ្ច លទ្ធំ មហាវីរ បណិធានំ មមំ តយា|
      block |អណុកំ វា មហន្តំ វា តំ សព្ពំ បូរិតំ មយា។|
    count |១៣៧|
      block |បរិនិព្ពាតុមិច្ឆាមិ វិហាយេមំ កឡេវរំ|
      block |អនុជានាហិ មេ វីរ ទុក្ខន្តករ នាយក។|
    count |១៣៨|
      block |ចក្កង្កុសធជាកិណ្ណេ បាទេ កមលកោមលេ|
      block |បសារេហិ បណាមំ តេ ករិស្សំ បុត្តឧត្តមេ។|
    count |១៣៩|
      block |សុវណ្ណរាសិសង្កាសំ សរីរំ កុរុ បាកដំ|
      block |កត្វា ទេហំ សុទិដ្ឋំ តេ សន្តិំ គច្ឆាមិ នាយក។|
    count |១៤០|
      block |ទ្វត្តិំសលក្ខណូបេតំ សុប្បភាលង្កតំ តនុំ|
      block |សញ្ឈាឃនាវ ពាលក្កំ មាតុច្ឆំ ទស្សយី ជិនោ។|
    count |១៤១|
      block |ផុល្លារវិន្ទសំកាសេ តរុណាទិច្ចសប្បភេ|
      block |ចក្កង្កិតេ បាទតលេ តតោ សា សិរសា បតិ។|
    count |១៤២|
      block |បណមាមិ នរាទិច្ច អាទិច្ចកុលកេតុកំ|
      block |បច្ឆិមេ មរណេ មយ្ហំ ន តំ ឥក្ខាមហំ បុនោ។|
    count |១៤៣|
      block |ឥត្ថិយោ នាម លោកគ្គ សព្ពទោសាករា មតា|
      block |យទិ កោ ចត្ថិ ទោសោ មេ ខមស្សុ ករុណាករ។|
    count |១៤៤|
      block |ឥត្ថិកានញ្ច បព្ពជ្ជំ ហំ តំ យាចិំ បុនប្បុនំ|
      block |តត្ថ ចេ អត្ថិ ទោសោ មេ តំ ខមស្សុ នរាសភ។|
    count |១៤៥|
      block |មយា ភិក្ខុនិយោ វីរ តវានុញ្ញាយ សាសិតា|
      block |តត្រ ចេ អត្ថិ ទុន្នីតំ តំ ខមស្សុ ខមាធិប។|
    count |១៤៦|
      block |អក្ខន្តេ នាម ខន្តព្ពំ កិំ ភវេ គុណភូសនេ|
      block |កិមុត្តរំ តេ វក្ខាមិ និព្ពានាយ វជន្តិយា។|
    count |១៤៧|
      block |សុទ្ធេ អនូនេ មម ភិក្ខុសង្ឃេ លោកា ឥតោ និស្សរិតុំ ខមន្តេ|
      block |បភាតកាលេ ព្យសនង្គតានំ ទិស្វាន និយ្យាតិវ ចន្ទលេខា។|
    count |១៤៨|
      block |តទេតរា ភិក្ខុនិយោ ជិនគ្គំ តារាវ ចន្ទានុគតា សុមេរុំ|
      block |បទក្ខិណំ កច្ច និបច្ច បាទេ ឋិតា មុខន្តំ សមុទិក្ខមានា។|
    count |១៤៩|
      block |ន តិត្តិបុព្ពំ តវ ទស្សនេន ចក្ខុំ ន សោតំ តវ ភាសិតេន|
      block |ចិត្តំ មមំ កេវលមេកមេវ បប្បុយ្យ តំ ធម្មរសេន តិត្តិ។|
    count |១៥០|
      block |នទតោ បរិសាយំ តេ វាទិតព្ពបហារិនោ|
      block |យេ តេ ទក្ខន្តិ វទនំ ធញ្ញា តេ នរបុង្គវ។|
    count |១៥១|
      block |ទីឃង្គុលី តម្ពនខេ សុភេ អាយតបណ្ហិកេ|
      block |យេ បាទេ បណមិស្សន្តិ តេបិ ធញ្ញា គុណន្ធរ។|
    count |១៥២|
      block |មធុរានិ បហដ្ឋានិ ទោសគ្ឃានិ ហិតានិ ច|
      block |យេ តេ វាក្យានិ សុយ្យន្តិ តេបិ ធញ្ញា នរុត្តម។|
    count |១៥៣|
      block |ធញ្ញាហំ តេ មហាវីរ បាទបូជនតប្បរា|
      block |តិណ្ណសំសារកន្តារា សុវាក្យេន សិរីមតោ។|
    count |១៥៤|
      block |តតោ សា អនុសាវេត្វា ភិក្ខុសង្ឃម្បិ សុព្ពតា|
      block |រាហុលានន្ទនន្ទេ ច វន្ទិត្វា ឥទមព្រវិ។|
    count |១៥៥|
      block |អាសីវិសាលយសមេ រោគាវាសេ កឡេវរេ|
      block |និព្ពិន្ទា ទុក្ខសង្ឃាដេ ជរាមរណគោចរេ។|
    count |១៥៦|
      block |នានាកលិមលាកិណ្ណេ បរាយត្តេ និរីហកេ|
      block |តេន និព្ពាតុមិច្ឆាមិ អនុមញ្ញថ បុត្តកា។|
    count |១៥៧|
      block |នន្ទោ រាហុលភទ្ទោ ច វីតសោកា និរាសវា|
      block |ឋិតាចលដ្ឋិតិ ថិរា ធម្មតមនុចិន្តយុំ។|
    count |១៥៨|
      block |ធិរត្ថុ សង្ខតំ លោលំ អសារំ កទលូបមំ|
      block |មាយាមរីចិសទិសំ ឥតរំ អនវដ្ឋិតំ។|
    count |១៥៩|
      block |យត្ថ នាម ជិនស្សាយំ មាតុច្ឆា ពុទ្ធបោសិកា|
      block |គោតមី និធនំ យាតិ អនិច្ចំ សព្ពសង្ខតំ។|
    count |១៦០|
      block |អានន្ទោ ច តទា សេខោ សោកដ្ដោ ជិនវច្ឆលោ|
      block |តត្ថស្សូនិ ករោន្តោ សោ ករុណំ បរិទេវតិ។|
    count |១៦១|
      block |ហា សន្តិំ គោតមី យាតិ នូន ពុទ្ធោបិ និព្ពុតិំ|
      block |គច្ឆតិ ន ចិរេនេវ អគ្គិរិវ និរិន្ធនោ។|
    count |១៦២|
      block |ឯវំ វិលាបមានំ តំ អានន្ទំ អាហ គោតមី|
      block |សុតសាគរគម្ភីរ ពុទ្ធោបដ្ឋានតប្បរ។|
    count |១៦៣|
      block |ន យុត្តំ សោចិតុំ បុត្ត ហាសកាលេ ឧបដ្ឋិតេ|
      block |តយា មេ សរណំ បុត្ត និព្ពានំ តមុបាគតំ។|
    count |១៦៤|
      block |តយា តាត សមជ្ឈិដ្ឋោ បព្ពជ្ជំ អនុជានិ នោ|
      block |មា បុត្ត វិមនោ ហោហិ សផលោ តេ បរិស្សមោ។|
    count |១៦៥|
      block |យំ ន ទិដ្ឋំ បុរាណេហិ តិត្ថិកាចរិយេហិបិ|
      block |តំ បទំ សុកុមារីហិ សត្តវស្សាហិ វេទិតំ។|
    count |១៦៦|
      block |ពុទ្ធសាសនបាលេត បច្ឆិមំ ទស្សនំ តវ|
      block |តត្ថ គច្ឆាមហំ បុត្ត គតោ យត្ថ ន ទិស្សតេ។|
    count |១៦៧|
      block |កទាចិ ធម្មំ ទេសេន្តោ ខិបី លោកគ្គនាយកោ|
      block |តទាហំ អាសីសវាចំ អវោចំ អនុកម្បិកា។|
    count |១៦៨|
      block |ចិរំ ជីវ មហាវីរ កប្បំ តិដ្ឋ មហាមុនេ|
      block |សព្ពលោកស្ស អត្ថាយ ភវស្សុ អជរាមរោ។|
    count |១៦៩|
      block |តំ តថាវាទិនិំ ពុទ្ធោ មមំ សោ ឯតទព្រវិ|
      block |ន ហេវំ វន្ទិយា ពុទ្ធា យថា វន្ទសិ គោតមី។|
    count |១៧០|
      block |កថំ ចរហិ សព្ពញ្ញូ វន្ទិតព្ពា តថាគតា|
      block |កថំ អវន្ទិយា ពុទ្ធា តំ មេ អក្ខាហិ បុច្ឆិតោ។|
    count |១៧១|
      block |អារទ្ធវីរិយេ បហិតត្តេ និច្ចំ ទឡ្ហបរក្កមេ|
      block |សមគ្គេ សាវកេ បស្ស ឯតំ ពុទ្ធានវន្ទនំ។|
    count |១៧២|
      block |តតោ ឧបស្សយំ គន្ត្វា ឯកិកាហំ វិចិន្តយិំ|
      block |សមគ្គបរិសំ នាថោ រោធេសិ តិភវន្តគោ។|
    count |១៧៣|
      block |ហន្ទាហំ បរិនិព្ពិស្សំ មា វិបត្តិតមទ្ទសំ|
      block |ឯវាហំ ចិន្តយិត្វាន ទិស្វាន ឥសិសត្តមំ។|
    count |១៧៤|
      block |បរិនិព្ពានកាលំ មេ អារោចេសិំ វិនាយកំ|
      block |តតោ សោ សមនុញ្ញាសិ កាលំ ជានាហិ គោតមី។|
    count |១៧៥|
      block |កិលេសា ឈាបិតា មយ្ហំ…បេ។… វិហរាមិ អនាសវា។|
    count |១៧៦|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |១៧៧|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    count |១៧៨|
      block |ថីនំ ធម្មាភិសមយេ យេ ពាលា វិមតិំ គតា|
      block |តេសំ ទិដ្ឋិប្បហានត្ថំ ឥទ្ធិំ ទស្សេហិ គោតមី។|
    count |១៧៩|
      block |តទា និបច្ច សម្ពុទ្ធំ ឧប្បតិត្វាន អម្ពរំ|
      block |ឥទ្ធី អនេកា ទស្សេសិ ពុទ្ធានុញ្ញាយ គោតមី។|
    count |១៨០|
      block |ឯកិកា ពហុធា អាសិ ពហុកា ចេតិកា តថា|
      block |អាវិភាវំ តិរោភាវំ តិរោកុដ្ដំ តិរោនគំ។|
    count |១៨១|
      block |អសជ្ជមានា អគមា ភូមិយម្បិ និមុជ្ជថ|
      block |អភិជ្ជមានេ ឧទកេ អគញ្ឆិ មហិយា យថា។|
    count |១៨២|
      block |សកុណីវ តថាកាសេ បល្លង្កេន កមី តទា|
      block |វសំ វត្តេសិ កាយេន យាវ ព្រហ្មនិវេសនំ។|
    count |១៨៣|
      block |សិនេរុំ ទណ្ឌំ កត្វាន ឆត្តំ កត្វា មហាមហិំ|
      block |សមូលំ បរិវត្តេត្វា ធារយំ ចង្កមី នភេ។|
    count |១៨៤|
      block |ឆស្សូរោទយកាលេវ លោកញ្ចាកាសិ ធូមិកំ|
      block |យុគន្តេ វិយ លោកំ សា ជាលាមាលាកុលំ អកា។|
    count |១៨៥|
      block |មុចលិន្ទំ មហាសេលំ មេរុមូលនទន្តរេ|
      block |សាសបារិវ សព្ពានិ ឯកេនគ្គហិ មុដ្ឋិនា។|
    count |១៨៦|
      block |អង្គុលគ្គេន ឆាទេសិ ភាករំ សនិសាករំ|
      block |ចន្ទសូរសហស្សានិ អាវេឡមិវ ធារយិ។|
    count |១៨៧|
      block |ចតុសាគរតោយានិ ធារយី ឯកបាណិនា|
      block |យុគន្តជលទាការំ មហាវស្សំ បវស្សថ។|
    count |១៨៨|
      block |ចក្កវត្តិំ សបរិសំ មាបយី សា នភត្តលេ|
      block |គរុឡំ ទ្វិរទំ សីហំ វិនទន្តំ បទស្សយិ។|
    count |១៨៩|
      block |ឯកិកា អភិនិម្មិត្វា អប្បមេយ្យំ ភិក្ខុនីគណំ|
      block |បុន អន្តរធាបេត្វា ឯកិកា មុនិមព្រវិ។|
    count |១៩០|
      block |មាតុច្ឆា តេ មហាវីរ តវ សាសនការិកា|
      block |អនុប្បត្តា សកំ អត្ថំ បាទេ វន្ទាមិ ចក្ខុម។|
    count |១៩១|
      block |ទស្សេត្វា វិវិធា ឥទ្ធី ឱរោហិត្វា នភត្តលា|
      block |វន្ទិត្វា លោកបជ្ជោតំ ឯកមន្តំ និសីទិ សា។|
    count |១៩២|
      block |សា វីសវស្សសតិកា ជាតិយាហំ មហាមុនេ|
      block |អលមេត្តាវតា វីរ និព្ពាយិស្សាមិ នាយក។|
    count |១៩៣|
      block |តទាតិវិម្ហិតា សព្ពា បរិសា សា កតញ្ជលី|
      block |អវោចយ្យេ កថំ អាសិ អតុលិទ្ធិបរក្កមា។|
    count |១៩៤|
      block |បទុមុត្តរោ នាម ជិនោ សព្ពធម្មេសុ ចក្ខុមា|
      block |ឥតោ សតសហស្សម្ហិ កប្បេ ឧប្បជ្ជិ នាយកោ។|
    count |១៩៥|
      block |តទាហំ ហំសវតិយំ ជាតាមច្ចកុលេ អហុំ|
      block |សព្ពោបការសម្បន្នេ ឥទ្ធេ ផីតេ មហទ្ធនេ។|
    count |១៩៦|
      block |កទាចិ បិតុនា សទ្ធិំ ទាសិគណបុរក្ខតា|
      block |មហតា បរិវារេន តំ ឧបេច្ច នរាសភំ។|
    count |១៩៧|
      block |វាសវំ វិយ វស្សន្តំ ធម្មមេឃំ អនាសវំ|
      block |សរទាទិច្ចសទិសំ រំសិជាលសមុជ្ជលំ។|
    count |១៩៨|
      block |ទិស្វា ចិត្តំ បសាទេត្វា សុត្វា ចស្ស សុភាសិតំ|
      block |មាតុច្ឆំ ភិក្ខុនិំ អគ្គេ ឋបេន្តំ នរនាយកំ។|
    count |១៩៩|
      block |សុត្វា ទត្វា មហាទានំ សត្តាហំ តស្ស តាទិនោ|
      block |សសង្ឃស្ស នរគ្គស្ស បច្ចយានិ ពហូនិ ច។|
    count |២០០|
      block |និបច្ច បាទមូលម្ហិ តំ ឋានមភិបត្ថយិំ|
      block |តតោ មហាបរិសតិំ អវោច ឥសិសត្តមោ។|
    count |២០១|
      block |យា សសង្ឃំ អភោជេសិ សត្តាហំ លោកនាយកំ|
      block |តមហំ កិត្តយិស្សាមិ សុណាថ មម ភាសតោ។|
    count |២០២|
      block |សតសហស្សិតោ កប្បេ ឱក្កាកកុលសម្ភវោ|
      block |គោតមោ នាម គោត្តេន សត្ថា លោកេ ភវិស្សតិ។|
    count |២០៣|
      block |តស្ស ធម្មេសុ ទាយាទា ឱរសា ធម្មនិម្មិតា|
      block |គោតមី នាម នាមេន ហេស្សតិ សត្ថុ សាវិកា។|
    count |២០៤|
      block |តស្ស ពុទ្ធស្ស មាតុច្ឆា ជីវិតាបាទិកា អយំ|
      block |រត្តញ្ញូនញ្ច អគ្គត្តំ ភិក្ខុនីនំ លភិស្សតិ។|
    count |២០៥|
      block |តំ សុត្វាន បមោទិត្វា យាវជីវំ តទា ជិនំ|
      block |បច្ចយេហិ ឧបដ្ឋិត្វា តតោ កាលង្កតា អហំ។|
    count |២០៦|
      block |តាវតិំសេសុ ទេវេសុ សព្ពកាមសមិទ្ធិសុ|
      block |និព្ពត្តា ទសហង្គេហិ អញ្ញេ អភិភវិំ អហំ។|
    count |២០៧|
      block |រូបសទ្ទេហិ គន្ធេហិ រសេហិ ផុសនេហិ ច|
      block |អាយុនាបិ ច វណ្ណេន សុខេន យសសាបិ ច។|
    count |២០៨|
      block |តថេវាធិបតេយ្យេន អធិគយ្ហ វិរោចហំ|
      block |អហោសិំ អមរិន្ទស្ស មហេសី ទយិតា តហិំ។|
    count |២០៩|
      block |សំសារេ សំសរន្តីហំ កម្មវាយុសមេរិតា|
      block |កាសិស្ស រញ្ញោ វិសយេ អជាយិំ ទាសគាមកេ។|
    count |២១០|
      block |បញ្ចទាសសតានូនា និវសន្តិ តហិំ តទា|
      block |សព្ពេសំ តត្ថ យោ ជេដ្ឋោ តស្ស ជាយា អហោសហំ។|
    count |២១១|
      block |សយម្ភុនោ បញ្ចសតា គាមំ បិណ្ឌាយ បាវិសុំ|
      block |តេ ទិស្វាន អហំ តុដ្ឋា សហ សព្ពាហិ ឥត្ថិភិ។|
    count |២១២|
      block |បូគា ហុត្វាវ សព្ពាយោ ចតុមាសេ ឧបដ្ឋហុំ|
      block |តិចីវរានិ ទត្វាន សំសរិម្ហ សសាមិកា។|
    count |២១៣|
      block |តតោ ចុតា សព្ពាបិ តា តាវតិំសគតា មយំ|
      block |បច្ឆិមេ ច ភវេ ទានិ ជាតា ទេវទហេ បុរេ។|
    count |២១៤|
      block |បិតា អញ្ជនសក្កោ មេ មាតា មម សុលក្ខណា|
      block |តតោ កបិលវត្ថុស្មិំ សុទ្ធោទនឃរំ គតា។|
    count |២១៥|
      block |សេសា សក្យកុលេ ជាតា សក្យានំ ឃរមាគមុំ|
      block |អហំ វិសិដ្ឋា សព្ពាសំ ជិនស្សាបាទិកា អហុំ។|
    count |២១៦|
      block |មម បុត្តោភិនិក្ខម្ម ពុទ្ធោ អាសិ វិនាយកោ|
      block |បច្ឆាហំ បព្ពជិត្វាន សតេហិ សហ បញ្ចហិ។|
    count |២១៧|
      block |សាកិយានីហិ ធីរាហិ សហ សន្តិសុខំ ផុសិំ|
      block |យេ តទា បុព្ពជាតិយំ អម្ហាកំ អាសុ សាមិនោ។|
    count |២១៨|
      block |សហបុញ្ញស្ស កត្តារោ មហាសមយការកា|
      block |ផុសិំសុ អរហត្តំ តេ សុគតេនានុកម្បិតា។|
    count |២១៩|
      block |តទេតរា ភិក្ខុនិយោ អារុហិំសុ នភត្តលំ|
      block |សំគតា វិយ តារាយោ វិរោចិំសុ មហិទ្ធិកា។|
    count |២២០|
      block |ឥទ្ធី អនេកា ទស្សេសុំ បិឡន្ធវិកតិំ យថា|
      block |កម្មារោ កនកស្សេវ កម្មញ្ញស្ស សុសិក្ខិតោ។|
    count |២២១|
      block |ទស្សេត្វា បាដិហីរានិ វិចិត្តានិ ពហូនិ ច|
      block |តោសេត្វា វាទិបវរំ មុនិំ សបរិសំ តទា។|
    count |២២២|
      block |ឱរោហិត្វាន គគនា វន្ទិត្វា ឥសិសត្តមំ|
      block |អនុញ្ញាតា នរគ្គេន យថាឋានេ និសីទិសុំ។|
    count |២២៣|
      block |អហោនុកម្បិកា អម្ហំ សព្ពាសំ ចិរ គោតមី|
      block |វាសិតា តវ បុញ្ញេហិ បត្តា នោ អាសវក្ខយំ។|
    count |២២៤|
      block |កិលេសា ឈាបិតា អម្ហំ ភវា សព្ពេ សមូហតា|
      block |នាគីវ ពន្ធនំ ឆេត្វា វិហរាម អនាសវា។|
    count |២២៥|
      block |ស្វាគតំ វត នោ អាសិ ពុទ្ធសេដ្ឋស្ស សន្តិកេ|
      block |តិស្សោ វិជ្ជា អនុប្បត្តា កតំ ពុទ្ធស្ស សាសនំ។|
    count |២២៦|
      block |បដិសម្ភិទា ចតស្សោ វិមោក្ខាបិ ច អដ្ឋិមេ|
      block |ឆឡភិញ្ញា សច្ឆិកតា កតំ ពុទ្ធស្ស សាសនំ។|
    count |២២៧|
      block |ឥទ្ធីសុ ច វសី ហោម ទិព្ពាយ សោតធាតុយា|
      block |ចេតោបរិយញាណស្ស វសី ហោម មហាមុនេ។|
    count |២២៨|
      block |បុព្ពេនិវាសំ ជានាម ទិព្ពចក្ខុ វិសោធិតំ|
      block |សព្ពាសវបរិក្ខីណា នត្ថិ ទានិ បុនព្ភវោ។|
    count |២២៩|
      block |អត្ថេ ធម្មេ ច នេរុត្តេ បដិភានេ ច វិជ្ជតិ|
      block |ញាណំ អម្ហំ មហាវីរ ឧប្បន្នំ តវ សន្តិកេ។|
    count |២៣០|
      block |អស្មាភិ បរិចិណ្ណោសិ មេត្តចិត្តាហិ នាយក|
      block |អនុជានាហិ សព្ពាសំ និព្ពានាយ មហាមុនេ។|
    count |២៣១|
      block |និព្ពាយិស្សាម ឥច្ចេវំ កិំ វក្ខាមិ វទន្តិយោ|
      block |យស្ស ទានិ ច វោ កាលំ មញ្ញថាតិ ជិនោព្រវិ។|
    count |២៣២|
      block |គោតមីអាទិកា តាយោ តទា ភិក្ខុនិយោ ជិនំ|
      block |វន្ទិត្វា អាសនា តម្ហា វុដ្ឋាយ អគមិំសុ តា។|
    count |២៣៣|
      block |មហតា ជនកាយេន សហ លោកគ្គនាយកោ|
      block |អនុសំយាយី សោ វីរោ មាតុច្ឆំ យាវកោដ្ឋកំ។|
    count |២៣៤|
      block |តទា និបតិ បាទេសុ គោតមី លោកពន្ធុនោ|
      block |សហេវ តាហិ សព្ពាហិ បច្ឆិមំ បាទវន្ទនំ។|
    count |២៣៥|
      block |ឥទំ បច្ឆិមកំ មយ្ហំ លោកនាថស្ស ទស្សនំ|
      block |ន បុនោ អមតាការំ បស្សិស្សាមិ មុខំ តវ។|
    count |២៣៦|
      block |ន ច មេ វន្ទនំ វីរ តវ បាទេ សុកោមលេ|
      block |សម្ផុសិស្សតិ លោកគ្គ អជ្ជ គច្ឆាមិ និព្ពុតិំ។|
    count |២៣៧|
      block |រូបេន កិំ តវានេន ទិដ្ឋេ ធម្មេ យថាតថេ|
      block |សព្ពំ សង្ខតមេវេតំ អនស្សាសិកមិត្តរំ។|
    count |២៣៨|
      block |សា សហ តាហិ គន្ត្វាន ភិក្ខុនុបស្សយំ សកំ|
      block |អឌ្ឍបល្លង្កមាភុជ្ជ និសីទិ បរមាសនេ។|
    count |២៣៩|
      block |តទា ឧបាសិកា តត្ថ ពុទ្ធសាសនវច្ឆលា|
      block |តស្សា បវត្តិំ សុត្វាន ឧបេសុំ បាទវន្ទិកា។|
    count |២៤០|
      block |ករេហិ ឧរំ បហន្តា ឆិន្នមូលា យថា លតា|
      block |រោទន្តា ករុណំ រវំ សោកដ្ដា ភូមិបាតិតា។|
    count |២៤១|
      block |មា នោ សរណទេ នាថេ វិហាយ គមិ និព្ពុតិំ|
      block |និបតិត្វាន យាចាម សព្ពាយោ សិរសា មយំ។|
    count |២៤២|
      block |យា បធានតមា តាសំ សទ្ធា បញ្ញា ឧបាសិកា|
      block |តស្សា សីសំ បមជ្ជន្តី ឥទំ វចនមព្រវិ។|
    count |២៤៣|
      block |អលំ បុត្តា វិសាទេន មារបាសានុវត្តិនា|
      block |អនិច្ចំ សង្ខតំ សព្ពំ វិយោគន្តំ ចលាចលំ។|
    count |២៤៤|
      block |តតោ សា តា វិសជ្ជិត្វា បឋមំ ឈានមុត្តមំ|
      block |ទុតិយញ្ច តតិយញ្ច សមាបជ្ជិ ចតុត្ថកំ។|
    count |២៤៥|
      block |អាកាសាយតនញ្ចេវ វិញ្ញាណាយតនំ តថា|
      block |អាកិញ្ចំ នេវសញ្ញញ្ច សមាបជ្ជិ យថាក្កមំ។|
    count |២៤៦|
      block |បដិលោមេន ឈានានិ សមាបជ្ជិត្ថ គោតមី|
      block |យាវតា បឋមំ ឈានំ តតោ យាវចតុត្ថកំ។|
    count |២៤៧|
      block |តតោ វុដ្ឋាយ និព្ពាយិ ទីបច្ចីវ និរាសវា|
      block |ភូមិចាលោ មហា អាសិ នភសា វិជ្ជុតា បតិ។|
    count |២៤៨|
      block |បនាទិតា ទុន្ទុភិយោ បរិទេវិំសុ ទេវតា|
      block |បុប្ផវុដ្ឋី ច គគនា អភិវស្សថ មេទនិំ។|
    count |២៤៩|
      block |កម្បិតោ មេរុរាជាបិ រង្គមជ្ឈេ យថា នដោ|
      block |សោកេន ចាតិទីនោវ វិរវោ អាសិ សាគរោ។|
    count |២៥០|
      block |ទេវា នាគាសុរា ព្រហ្មា សំវិគ្គាហិំសុ តង្ខណេ|
      block |អនិច្ចា វត សង្ខារា យថាយំ វិលយំ គតា។|
    count |២៥១|
      block |យា ចេ មំ បរិវារិំសុ សត្ថុ សាសនការិកា|
      block |តាយោបិ អនុបាទានា ទីបច្ចិ វិយ និព្ពុតា។|
    count |២៥២|
      block |ហា យោគា វិប្បយោគន្តា ហានិច្ចំ សព្ពសង្ខតំ|
      block |ហា ជីវិតំ វិនាសន្តំ ឥច្ចាសិ បរិទេវនា។|
    count |២៥៣|
      block |តតោ ទេវា ច ព្រហ្មា ច លោកធម្មានុវត្តនំ|
      block |កាលានុរូបំ កុព្ពន្តិ ឧបេត្វា ឥសិសត្តមំ។|
    count |២៥៤|
      block |តទា អាមន្តយី សត្ថា អានន្ទំ សុតសាគរំ|
      block |គច្ឆានន្ទ និវេទេហិ ភិក្ខូនំ មាតុ និព្ពុតិំ។|
    count |២៥៥|
      block |តទានន្ទោ និរានន្ទោ អស្សុនា បុណ្ណលោចនោ|
      block |គគ្គរេន សរេនាហ សមាគច្ឆន្តុ ភិក្ខវោ។|
    count |២៥៦|
      block |បុព្ពទក្ខិណបច្ឆាសុ ឧត្តរាយ ច សន្តិកេ|
      block |សុណន្តុ ភាសិតំ មយ្ហំ ភិក្ខវោ សុគតោរសា។|
    count |២៥៧|
      block |យា វឌ្ឍយិ បយត្តេន សរីរំ បច្ឆិមំ មុនេ|
      block |សា គោតមី គតា សន្តិំ តារាវ សូរិយោទយេ។|
    count |២៥៨|
      block |ពុទ្ធមាតាតិ បញ្ញត្តិំ ឋបយិត្វា គតាសមំ|
      block |ន យត្ថ បញ្ចនេត្តោបិ គតិំ ទក្ខតិ នាយកោ។|
    count |២៥៩|
      block |យស្សត្ថិ សុគតេ សទ្ធា យោ ច បិយោ មហាមុនេ|
      block |ពុទ្ធមាតុស្ស សក្ការំ ករោតុ សុគតោរសោ។|
    count |២៦០|
      block |សុទូរដ្ឋាបិ តំ សុត្វា សីឃមាគច្ឆុ ភិក្ខវោ|
      block |កេចិ ពុទ្ធានុភាវេន កេចិ ឥទ្ធីសុ កោវិទា។|
    count |២៦១|
      block |កូដាគារវរេ រម្មេ សព្ពសោណ្ណមយេ សុភេ|
      block |មញ្ចកំ សមារោបេសុំ យត្ថ សុត្តាសិ គោតមី។|
    count |២៦២|
      block |ចត្តារោ លោកបាលា តេ អំសេហិ សមធារយុំ|
      block |សេសា សក្កាទិកា ទេវា កូដាគារេ សមគ្គហុំ។|
    count |២៦៣|
      block |កូដាគារានិ សព្ពានិ អាសុំ បញ្ចសតានិបិ|
      block |សរទាទិច្ចវណ្ណានិ វិស្សកម្មកតានិ ហិ។|
    count |២៦៤|
      block |សព្ពា តាបិ ភិក្ខុនិយោ អាសុំ មញ្ចេសុ សាយិតា|
      block |ទេវានំ ខន្ធមារុឡ្ហា និយ្យន្តិ អនុបុព្ពសោ។|
    count |២៦៥|
      block |សព្ពសោ ឆាទិតំ អាសិ វិតានេន នភត្តលំ|
      block |សតារា ចន្ទសូរា ច លញ្ឆិតា កនកាមយា។|
    count |២៦៦|
      block |បដាកា ឧស្សិតានេកា វិតតា បុប្ផកញ្ចុកា|
      block |ឱគតាកាសបទុមា មហិយា បុប្ផមុគ្គតំ។|
    count |២៦៧|
      block |ទស្សន្តិ ចន្ទសូរិយា បជ្ជលន្តិ ច តារកា|
      block |មជ្ឈំ គតោបិ ចាទិច្ចោ ន តាបេសិ សសី យថា។|
    count |២៦៨|
      block |ទេវា ទិព្ពេហិ គន្ធេហិ មាលេហិ សុរភីហិ ច|
      block |វាទិតេហិ ច នច្ចេហិ សង្គីតីហិ ច បូជយុំ។|
    count |២៦៩|
      block |នាគាសុរា ច ព្រហ្មានោ យថាសត្តិ យថាពលំ|
      block |បូជយិំសុ ច និយ្យន្តិំ និព្ពុតំ ពុទ្ធមាតរំ។|
    count |២៧០|
      block |សព្ពាយោ បុរតោ នីតា និព្ពុតា សុគតោរសា|
      block |គោតមី និយ្យតេ បច្ឆា សក្កតា ពុទ្ធបោសិកា។|
    count |២៧១|
      block |បុរតោ ទេវមនុជា សនាគាសុរព្រហ្មកា|
      block |បច្ឆា សសាវកោ ពុទ្ធោ បូជត្ថំ យាតិ មាតុយា។|
    count |២៧២|
      block |ពុទ្ធស្ស បរិនិព្ពានំ នេទិសំ អាសិ យាទិសំ|
      block |គោតមីបរិនិព្ពានំ អតេវច្ឆរិយំ អហុ។|
    count |២៧៣|
      block |ពុទ្ធោ ពុទ្ធស្ស និព្ពានេ នោបដិយាទិ ភិក្ខវោ|
      block |ពុទ្ធោ គោតមិនិព្ពានេ សារិបុត្តាទិកា តថា។|
    count |២៧៤|
      block |ចិតកានិ ករិត្វាន សព្ពគន្ធមយានិ តេ|
      block |គន្ធចុណ្ណបកិណ្ណានិ ឈាបយិំសុ ច តា តហិំ។|
    count |២៧៥|
      block |សេសភាគានិ ឌយ្ហិំសុ អដ្ឋី សេសានិ សព្ពសោ|
      block |អានន្ទោ ច តទាវោច សំវេគជនកំ វចោ។|
    count |២៧៦|
      block |គោតមី និធនំ យាតា ឌយ្ហញ្ចស្សា សរីរកំ|
      block |សង្កេតំ ពុទ្ធនិព្ពានំ ន ចិរេន ភវិស្សតិ។|
    count |២៧៧|
      block |តតោ គោតមិធាតូនិ តស្សា បត្តគតានិ សោ|
      block |ឧបនាមេសិ នាថស្ស អានន្ទោ ពុទ្ធចោទិតោ។|
    count |២៧៨|
      block |បាណិនា តានិ បគ្គយ្ហ អវោច ឥសិសត្តមោ|
      block |មហតោ សារវន្តស្ស យថា រុក្ខស្ស តិដ្ឋតោ។|
    count |២៧៩|
      block |យោ សោ មហត្តរោ ខន្ធោ បលុជ្ជេយ្យ អនិច្ចតា|
      block |តថា ភិក្ខុនិសង្ឃស្ស គោតមី បរិនិព្ពុតា។|
    count |២៨០|
      block |អហោ អច្ឆរិយំ មយ្ហំ និព្ពុតាយបិ មាតុយា|
      block |សរីរមត្តសេសាយ នត្ថិ សោកបរិទ្ទវោ។|
    count |២៨១|
      block |ន សោចិយា បរេសំ សា តិណ្ណសំសារសាគរា|
      block |បរិវជ្ជិតសន្តាបា សីតិភូតា សុនិព្ពុតា។|
    count |២៨២|
      block |បណ្ឌិតាសិ មហាបញ្ញា បុថុបញ្ញា តថេវ ច|
      block |រត្តញ្ញូ ភិក្ខុនីនំ សា ឯវំ ធារេថ ភិក្ខវោ។|
    count |២៨៣|
      block |ឥទ្ធីសុ ច វសី អាសិ ទិព្ពាយ សោតធាតុយា|
      block |ចេតោបរិយញាណស្ស វសី អាសិ ច គោតមី។|
    count |២៨៤|
      block |បុព្ពេនិវាសមញ្ញាសិ ទិព្ពចក្ខុ វិសោធិតំ|
      block |សព្ពាសវបរិក្ខីណា នត្ថិ តស្សា បុនព្ភវោ។|
    count |២៨៥|
      block |អត្ថធម្មនិរុត្តីសុ បដិភានេ តថេវ ច|
      block |បរិសុទ្ធំ អហុ ញាណំ តស្មា សោចនិយា ន សា។|
    count |២៨៦|
      block |អយោឃនហតស្សេវ ជលតោ ជាតវេទស្ស|
      block |អនុបុព្ពូបសន្តស្ស យថា ន ញាយតេ គតិ។|
    count |២៨៧|
      block |ឯវំ សម្មា វិមុត្តានំ កាមពន្ធោឃតារិនំ|
      block |បញ្ញាបេតុំ គតិ នត្ថិ បត្តានំ អចលំ សុខំ។|
    count |២៨៨|
      block |អត្តទីបា តតោ ហោថ សតិបដ្ឋានគោចរា|
      block |ភាវេត្វា សត្តពោជ្ឈង្គេ ទុក្ខស្សន្តំ ករិស្សថ។|
    block |ឥត្ថំ សុទំ មហាបជាបតិគោតមី ឥមា គាថាយោ អភាសិត្ថាតិ។|
    stand |មហាបជាបតិគោតមីថេរិយាបទានំ សត្តមំ។|
  block |៨។ ខេមាថេរីអបទានំ|
    count |២៨៩|
      block |បទុមុត្តរោ នាម ជិនោ សព្ពធម្មេសុ ចក្ខុមា|
      block |ឥតោ សតសហស្សម្ហិ កប្បេ ឧប្បជ្ជិ នាយកោ។|
    count |២៩០|
      block |តទាហំ ហំសវតិយំ ជាតា សេដ្ឋិកុលេ អហុំ|
      block |នានារតនបជ្ជោតេ មហាសុខសមប្បិតា។|
    count |២៩១|
      block |ឧបេត្វា តំ មហាវីរំ អស្សោសិំ ធម្មទេសនំ|
      block |តតោ ជាតប្បសាទាហំ ឧបេមិ សរណំ ជិនំ។|
    count |២៩២|
      block |មាតរំ បិតរំ ចាហំ អាយាចិត្វា វិនាយកំ|
      block |និមន្តយិត្វា សត្តាហំ ភោជយិំ សហសាវកំ។|
    count |២៩៣|
      block |អតិក្កន្តេ ច សត្តាហេ មហាបញ្ញានមុត្តមំ|
      block |ភិក្ខុនិំ ឯតទគ្គម្ហិ ឋបេសិ នរសារថិ។|
    count |២៩៤|
      block |តំ សុត្វា មុទិតា ហុត្វា បុនោ តស្ស មហេសិនោ|
      block |ការំ កត្វាន តំ ឋានំ បណិបច្ច បណីទហិំ។|
    count |២៩៥|
      block |តតោ មម ជិនោ អាហ សិជ្ឈតំ បណិធី តវ|
      block |សសង្ឃេ មេ កតំ ការំ អប្បមេយ្យផលំ តយា។|
    count |២៩៦|
      block |សតសហស្សិតោ កប្បេ ឱក្កាកកុលសម្ភវោ|
      block |គោតមោ នាម គោត្តេន សត្ថា លោកេ ភវិស្សតិ។|
    count |២៩៧|
      block |តស្ស ធម្មេសុ ទាយាទា ឱរសា ធម្មនិម្មិតា|
      block |ឯតទគ្គមនុប្បត្តា ខេមា នាម ភវិស្សតិ។|
    count |២៩៨|
      block |តេន កម្មេន សុកតេន ចេតនាបណិធីហិ ច|
      block |ជហិត្វា មានុសំ ទេហំ តាវតិំសូបគា អហំ។|
    count |២៩៩|
      block |តតោ ចុតា យាមមគំ តតោហំ តុសិតំ គតា|
      block |តតោ ច និម្មានរតិំ វសវត្តិបុរំ តតោ។|
    count |៣០០|
      block |យត្ថ យត្ថូបបជ្ជាមិ តស្ស កម្មស្ស វាហសា|
      block |តត្ថ តត្ថេវ រាជូនំ មហេសិត្តមការយិំ។|
    count |៣០១|
      block |តតោ ចុតា មនុស្សត្តេ រាជូនំ ចក្កវត្តិនំ|
      block |មណ្ឌលីនញ្ច រាជូនំ មហេសិត្តមការយិំ។|
    count |៣០២|
      block |សម្បត្តិំ អនុភោត្វាន ទេវេសុ មនុជេសុ ច|
      block |សព្ពត្ថ សុខិតា ហុត្វា នេកកប្បេសុ សំសរិំ។|
    count |៣០៣|
      block |ឯកនវុតិតោ កប្បេ វិបស្សី លោកនាយកោ|
      block |ឧប្បជ្ជិ ចារុទស្សនោ សព្ពធម្មវិបស្សកោ។|
    count |៣០៤|
      block |តមហំ លោកនាយកំ ឧបេត្វា នរសារថិំ|
      block |ធម្មំ ភណិតំ សុត្វាន បព្ពជិំ អនគារិយំ។|
    count |៣០៥|
      block |ទសវស្សសហស្សានិ តស្ស វីរស្ស សាសនេ|
      block |ព្រហ្មចរិយំ ចរិត្វាន យុត្តយោគា ពហុស្សុតា។|
    count |៣០៦|
      block |បច្ចយាការកុសលា ចតុសច្ចវិសារទា|
      block |និបុណា ចិត្តកថិកា សត្ថុសាសនការិកា។|
    count |៣០៧|
      block |តតោ ចុតាហំ តុសិតំ ឧបបន្នា យសស្សិនី|
      block |អភិភោមិ តហិំ អញ្ញេ ព្រហ្មចារីផលេនហំ។|
    count |៣០៨|
      block |យត្ថ យត្ថូបបន្នាហំ មហាភោគា មហទ្ធនា|
      block |មេធាវិនី សីលវតី វិនីតបរិសាបិ ច។|
    count |៣០៩|
      block |ភវាមិ តេន កម្មេន យោគេន ជិនសាសនេ|
      block |សព្ពា សម្បត្តិយោ មយ្ហំ សុលភា មនសោ បិយា។|
    count |៣១០|
      block |យោបិ មេ ភវតេ ភត្តា យត្ថ យត្ថ គតាយបិ|
      block |វិមានេតិ ន មំ កោចិ បដិបត្តិពលេន មេ។|
    count |៣១១|
      block |ឥមម្ហិ ភទ្ទកេ កប្បេ ព្រហ្មពន្ធុ មហាយសោ|
      block |នាមេន កោណាគមនោ ឧប្បជ្ជិ វទតំ វរោ។|
    count |៣១២|
      block |តទា ហិ ពារាណសិយំ សុសមិទ្ធកុលប្បជា|
      block |ធនញ្ជានី សុមេធា ច អហម្បិ ច តយោ ជនា។|
    count |៣១៣|
      block |សង្ឃារាមមទាសិម្ហ ទានសហាយិកា បុរេ|
      block |សង្ឃស្ស ច វិហារម្បិ ឧទ្ទិស្ស ការិកា មយំ។|
    count |៣១៤|
      block |តតោ ចុតា មយំ សព្ពា តាវតិំសូបគា អហុំ|
      block |យសសា អគ្គតំ បត្តា មនុស្សេសុ តថេវ ច។|
    count |៣១៥|
      block |ឥមស្មិំយេវ កប្បម្ហិ ព្រហ្មពន្ធុ មហាយសោ|
      block |កស្សបោ នាម គោត្តេន ឧប្បជ្ជិ វទតំ វរោ។|
    count |៣១៦|
      block |ឧបដ្ឋាកោ មហេសិស្ស តទា អាសិ នរិស្សរោ|
      block |កាសិរាជា កិកី នាម ពារាណសិបុរុត្តមេ។|
    count |៣១៧|
      block |តស្សាសិំ ជេដ្ឋិកា ធីតា សមណី ឥតិ វិស្សុតា|
      block |ធម្មំ សុត្វា ជិនគ្គស្ស បព្ពជ្ជំ សមរោចយិំ។|
    count |៣១៨|
      block |អនុជានិ ន នោ តាតោ អគារេវ តទា មយំ|
      block |វីសវស្សសហស្សានិ វិចរិម្ហ អតន្ទិតា។|
    count |៣១៩|
      block |កោមារិព្រហ្មចរិយំ រាជកញ្ញា សុខេធិតា|
      block |ពុទ្ធោបដ្ឋាននិរតា មុទិតា សត្ត ធីតរោ។|
    count |៣២០|
      block |សមណី សមណគុត្តា ច ភិក្ខុនី ភិក្ខុទាយិកា|
      block |ធម្មា ចេវ សុធម្មា ច សត្តមី សង្ឃទាយិកា។|
    count |៣២១|
      block |អហំ ឧប្បលវណ្ណា ច បដាចារា ច កុណ្ឌលា|
      block |កិសាគោតមី ធម្មទិន្នា វិសាខា ហោតិ សត្តមី។|
    count |៣២២|
      block |កទាចិ សោ នរាទិច្ចោ ធម្មំ ទេសេសិ អព្ភុតំ|
      block |មហានិទានសុត្តន្តំ សុត្វា តំ បរិយាបុណិំ។|
    count |៣២៣|
      block |តេហិ កម្មេហិ សុកតេហិ ចេតនាបណិធីហិ ច|
      block |ជហិត្វា មានុសំ ទេហំ តាវតិំសមគច្ឆហំ។|
    count |៣២៤|
      block |បច្ឆិមេ ច ភវេ ទានិ សាកលាយ បុរុត្តមេ|
      block |រញ្ញោ មទ្ទស្ស ធីតាម្ហិ មនាបា ទយិតា បិយា។|
    count |៣២៥|
      block |សហ មេ ជាតមត្តម្ហិ ខេមំ តម្ហិ បុរេ អហុ|
      block |តតោ ខេមាតិ នាមំ មេ គុណតោ ឧបបជ្ជថ។|
    count |៣២៦|
      block |យទាហំ យោព្ពនំ បត្តា រូបលាវញ្ញភូសិតា|
      block |តទា អទាសិ មំ តាតោ ពិម្ពិសារស្ស រាជិនោ។|
    count |៣២៧|
      block |តស្សាហំ សុប្បិយា អាសិំ រូបកេ លាយនេ រតា|
      block |រូបានំ ទោសវាទីតិ ន ឧបេសិំ មហាទយំ។|
    count |៣២៨|
      block |ពិម្ពិសារោ តទា រាជា មមានុគ្គហពុទ្ធិយា|
      block |វណ្ណយិត្វា វេឡុវនំ គាយកេ គាបយី មមំ។|
    count |៣២៩|
      block |រម្មំ វេឡុវនំ យេន ន ទិដ្ឋំ សុគតាលយំ|
      block |ន តេន នន្ទនំ ទិដ្ឋំ ឥតិ មញ្ញាមសេ មយំ។|
    count |៣៣០|
      block |យេន វេឡុវនំ ទិដ្ឋំ នរនន្ទននន្ទនំ|
      block |សុទិដ្ឋំ នន្ទនំ តេន អមរិន្ទសុនន្ទនំ។|
    count |៣៣១|
      block |វិហាយ នន្ទនំ ទេវា ឱតរិត្វា មហីតលំ|
      block |រម្មំ វេឡុវនំ ទិស្វា ន តប្បន្តិ សុវិម្ហិតា។|
    count |៣៣២|
      block |រាជបុញ្ញេន និព្ពត្តំ ពុទ្ធបុញ្ញេន ភូសិតំ|
      block |កោ វត្តា តស្ស និស្សេសំ វនស្ស គុណសញ្ចយំ។|
    count |៣៣៣|
      block |តំ សុត្វា វនសមិទ្ធំ មម សោតមនោហរំ|
      block |ទដ្ឋុកាមា តមុយ្យានំ រញ្ញោ អារោចយិំ តទា។|
    count |៣៣៤|
      block |មហតា បរិវារេន តទា ច សោ មហីបតិ|
      block |មំ បេសេសិ តមុយ្យានំ ទស្សនាយ សមុស្សុកំ។|
    count |៣៣៥|
      block |គច្ឆ បស្ស មហាភោគេ វនំ នេត្តរសាយនំ|
      block |យំ សទា ភាតិ សិរិយា សុគតាភានុរញ្ជិតំ។|
    count |៣៣៦|
      block |យទា ច បិណ្ឌាយ មុនិ គិរិព្ពជបុរុត្តមំ|
      block |បវិដ្ឋោហំ តទាយេវ វនំ ទដ្ឋុមុបាគមិំ។|
    count |៣៣៧|
      block |តទា តំ ផុល្លវិបិនំ នានាភមរកូជិតំ|
      block |កោកិលាគីតសហិតំ មយូរគណនច្ចិតំ។|
    count |៣៣៨|
      block |អប្បសទ្ទមនាកិណ្ណំ នានាចង្កមភូសិតំ|
      block |កុដិមណ្ឌបសង្កិណ្ណំ យោគីវរវិរាជិតំ។|
    count |៣៣៩|
      block |វិចរន្តី អមញ្ញិស្សំ សផលំ នយនំ មម|
      block |តត្ថាបិ តរុណំ ភិក្ខុំ យុត្តំ ទិស្វា វិចិន្តយិំ។|
    count |៣៤០|
      block |ឦទិសេ វិបិនេ រម្មេ ឋិតោយំ នវយោព្ពនេ|
      block |វសន្តមិវ កន្តេន រូបេន ច សមន្វិតោ។|
    count |៣៤១|
      block |និសិន្នោ រុក្ខមូលម្ហិ មុណ្ឌោ សង្ឃាដិបារុតោ|
      block |ឈាយតេ វតយំ ភិក្ខុ ហិត្វា វិសយជំ រតិំ។|
    count |៣៤២|
      block |ននុ នាម គហដ្ឋេន កាមំ ភុត្វា យថាសុខំ|
      block |បច្ឆា ជិណ្ណេន ធម្មោយំ ចរិតព្ពោ សុភទ្ទកោ។|
    count |៣៤៣|
      block |សុញ្ញកន្តិ វិទិត្វាន គន្ធគេហំ ជិនាលយំ|
      block |ឧបេត្វា ជិនមទ្ទក្ខំ ឧទយន្តំវ ភាករំ។|
    count |៣៤៤|
      block |ឯកកំ សុខមាសីនំ ពីជមានំ វរិត្ថិយា|
      block |ទិស្វានេវំ វិចិន្តេសិំ នាយំ លូខោ នរាសភោ។|
    count |៣៤៥|
      block |សា កញ្ញា កនកាភាសា បទុមាននលោចនា|
      block |ពិម្ពោដ្ឋី កុន្ទទសនា មនោនេត្តរសាយនា។|
    count |៣៤៦|
      block |ហេមទោលាភសវនា កលិកាការសុត្ថនី|
      block |វេទិមជ្ឈាវ សុស្សោណី រម្ភោរុ ចារុភូសនា។|
    count |៣៤៧|
      block |រត្តំសកុបសំព្យានា នីលមដ្ឋនិវាសនា|
      block |អតប្បនេយ្យរូបេន ហាសភាវសមន្វិតា។|
    count |៣៤៨|
      block |ទិស្វា តមេវំ ចិន្តេសិំ អហោយមភិរូបិនី|
      block |ន មយានេន នេត្តេន ទិដ្ឋបុព្ពា កុទាចនំ។|
    count |៣៤៩|
      block |តតោ ជរាភិភូតា សា វិវណ្ណា វិកតាននា|
      block |ភិន្នទន្តា សេតសិរា សលាលា វទនាសុចិ។|
    count |៣៥០|
      block |សង្ខិត្តកណ្ណា សេតក្ខី លម្ពាសុភបយោធរា|
      block |វលិវិតតសព្ពង្គី សិរាវិតតទេហិនី។|
    count |៣៥១|
      block |នតង្គា ទណ្ឌទុតិយា ឧប្ផាសុលិកតា កិសា|
      block |បវេធមានា បតិតា និស្សសន្តី មុហុំ មុហុំ។|
    count |៣៥២|
      block |តតោ មេ អាសិ សំវេគោ អព្ភុតោ លោមហំសនោ|
      block |ធិរត្ថុ រូបំ អសុចិំ រមន្តេ យត្ថ ពាលិសា។|
    count |៣៥៣|
      block |តទា មហាការុណិកោ ទិស្វា សំវិគ្គមានសំ|
      block |ឧទគ្គចិត្តោ សុគតោ ឥមា គាថា អភាសថ។|
    count |៣៥៤|
      block |អាតុរំ អសុចិំ បូតិំ បស្ស ខេមេ សមុស្សយំ|
      block |ឧគ្ឃរន្តំ បគ្ឃរន្តំ ពាលានំ អភិនន្ទិតំ។|
    count |៣៥៥|
      block |អសុភាយ ចិត្តំ ភាវេហិ ឯកគ្គំ សុសមាហិតំ|
      block |សតិ កាយគតា ត្យត្ថុ និព្ពិទា ពហុលា ភវ។|
    count |៣៥៦|
      block |យថា ឥទំ តថា ឯតំ យថា ឯតំ តថា ឥទំ|
      block |អជ្ឈត្តញ្ច ពហិទ្ធា ច កាយេ ឆន្ទំ វិរាជយ។|
    count |៣៥៧|
      block |អនិមិត្តញ្ច ភាវេហិ មានានុសយមុជ្ជហ|
      block |តតោ មានាភិសមយា ឧបសន្តា ចរិស្សសិ។|
    count |៣៥៨|
      block |យេ រាគរត្តានុបតន្តិ សោតំ សយំ កតំ មក្កដកោវ ជាលំ|
      block |ឯតម្បិ ឆេត្វាន បរិព្ពជន្តិ ន បេក្ខិនោ កាមសុខំ បហាយ។|
    count |៣៥៩|
      block |តតោ កល្លិតចិត្តំ មំ ញត្វាន នរសារថិ|
      block |មហានិទានំ ទេសេសិ សុត្តន្តំ វិនយាយ មេ។|
    count |៣៦០|
      block |សុត្វា សុត្តន្តសេដ្ឋំ តំ បុព្ពសញ្ញមនុស្សរិំ|
      block |តត្ថ ឋិតាវហំ សន្តី ធម្មចក្ខុំ វិសោធយិំ។|
    count |៣៦១|
      block |និបតិត្វា មហេសិស្ស បាទមូលម្ហិ តាវទេ|
      block |អច្ចយំ ទេសនត្ថាយ ឥទំ វចនមព្រវិំ។|
    count |៣៦២|
      block |នមោ តេ សព្ពទស្សាវី នមោ តេ ករុណាករ|
      block |នមោ តេ តិណ្ណសំសារ នមោ តេ អមតំ ទទ។|
    count |៣៦៣|
      block |ទិដ្ឋិគហនបក្ខន្ទា កាមរាគវិមោហិតា|
      block |តយា សម្មា ឧបាយេន វិនីតា វិនយេ រតា។|
    count |៣៦៤|
      block |អទស្សនេន វិភោគា តាទិសានំ មហេសិនំ|
      block |អនុភោន្តិ មហាទុក្ខំ សត្តា សំសារសាគរេ។|
    count |៣៦៥|
      block |យទាហំ លោកសរណំ អរណំ អរណន្តគុំ|
      block |នាទ្ទសាមិ អទូរដ្ឋំ ទេសយាមិ តមច្ចយំ។|
    count |៣៦៦|
      block |មហាហិតំ វរទទំ អហិតោតិ វិសង្កិតា|
      block |នោបេសិំ រូបនិរតា ទេសយាមិ តមច្ចយំ។|
    count |៣៦៧|
      block |តទា មធុរនិគ្ឃោសោ មហាការុណិកោ ជិនោ|
      block |អវោច តិដ្ឋ ខេមេតិ សិញ្ចន្តោ អមតេន មំ។|
    count |៣៦៨|
      block |តទា បណម្យ សិរសា កត្វា ច នំ បទក្ខិណំ|
      block |គន្ត្វា ទិស្វា នរបតិំ ឥទំ វចនមព្រវិំ។|
    count |៣៦៩|
      block |អហោ សម្មា ឧបាយោ តេ ចិន្តិតោយមរិន្ទម|
      block |វនទស្សនកាមាយ ទិដ្ឋោ និព្ពានតោ មុនិ។|
    count |៣៧០|
      block |យទិ តេ រុច្ចតេ រាជ សាសនេ តស្ស តាទិនោ|
      block |បព្ពជិស្សាមិ រូបេហំ និព្ពិន្នា មុនិវាណិនា។|
    stand |ទុតិយំ ភាណវារំ។|
    count |៣៧១|
      block |អញ្ជលិំ បគ្គហេត្វាន តទាហ ស មហីបតិ|
      block |អនុជានាមិ តេ ភទ្ទេ បព្ពជ្ជា តវ សិជ្ឈតុ។|
    count |៣៧២|
      block |បព្ពជិត្វា តទា ចាហំ អទ្ធមាសេ ឧបដ្ឋិតេ|
      block |ទីបោទយញ្ច ភេទញ្ច ទិស្វា សំវិគ្គមានសា។|
    count |៣៧៣|
      block |និព្ពិន្នា សព្ពសង្ខារេ បច្ចយាការកោវិទា|
      block |ចតុរោឃេ អតិក្កម្ម អរហត្តមបាបុណិំ។|
    count |៣៧៤|
      block |ឥទ្ធីសុ ច វសី អាសិំ ទិព្ពាយ សោតធាតុយា|
      block |ចេតោបរិយញាណស្ស វសី ចាបិ ភវាមហំ។|
    count |៣៧៥|
      block |បុព្ពេនិវាសំ ជានាមិ ទិព្ពចក្ខុ វិសោធិតំ|
      block |សព្ពាសវបរិក្ខីណា នត្ថិ ទានិ បុនព្ភវោ។|
    count |៣៧៦|
      block |អត្ថធម្មនិរុត្តីសុ បដិភានេ តថេវ ច|
      block |បរិសុទ្ធំ មម ញាណំ ឧប្បន្នំ ពុទ្ធសាសនេ។|
    count |៣៧៧|
      block |កុសលាហំ វិសុទ្ធីសុ កថាវត្ថុវិសារទា|
      block |អភិធម្មនយញ្ញូ ច វសិប្បត្តាម្ហិ សាសនេ។|
    count |៣៧៨|
      block |តតោ តោរណវត្ថុស្មិំ រញ្ញា កោសលសាមិនា|
      block |បុច្ឆិតា និបុណេ បញ្ហេ ព្យាករោន្តី យថាតថំ។|
    count |៣៧៩|
      block |តទា ស រាជា សុគតំ ឧបសង្កម្ម បុច្ឆថ|
      block |តថេវ ពុទ្ធោ ព្យាកាសិ យថា តេ ព្យាកតា មយា។|
    count |៣៨០|
      block |ជិនោ តស្មិំ គុណេ តុដ្ឋោ ឯតទគ្គេ ឋបេសិ មំ|
      block |មហាបញ្ញានមគ្គាតិ ភិក្ខុនីនំ នរុត្តមោ។|
    count |៣៨១|
      block |កិលេសា ឈាបិតា មយ្ហំ…បេ។… វិហរាមិ អនាសវា។|
    count |៣៨២|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៣៨៣|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ ខេមា ភិក្ខុនី ឥមា គាថាយោ អភាសិត្ថាតិ។|
    stand |ខេមាថេរិយាបទានំ អដ្ឋមំ។|
  block |៩។ ឧប្បលវណ្ណាថេរីអបទានំ|
    count |៣៨៤|
      block |ភិក្ខុនី ឧប្បលវណ្ណា ឥទ្ធិយា បារមិំ គតា|
      block |វន្ទិត្វា សត្ថុនោ បាទេ ឥទំ វចនមព្រវិ។|
    count |៣៨៥|
      block |និត្ថិណ្ណា ជាតិសំសារំ បត្តាហំ អចលំ បទំ|
      block |សព្ពទុក្ខំ មយា ខីណំ អារោចេមិ មហាមុនិ។|
    count |៣៨៦|
      block |យាវតា បរិសា អត្ថិ បសន្នា ជិនសាសនេ|
      block |យស្សា ច មេបរាធោត្ថិ ខមន្តុ ជិនសម្មុខា។|
    count |៣៨៧|
      block |សំសារេ សំសរន្តិយា ខលិតំ មេ សចេ ភវេ|
      block |អារោចេមិ មហាវីរ អបរាធំ ខមស្សុ តំ។|
    count |៣៨៨|
      block |ឥទ្ធិញ្ចាបិ និទស្សេហិ មម សាសនការិកេ|
      block |ចតស្សោ បរិសា អជ្ជ កង្ខំ ឆិន្ទាហិ យាវតា។|
    count |៣៨៩|
      block |ធីតា តុយ្ហំ មហាវីរ បញ្ញវន្ត ជុតិន្ធរ|
      block |ពហុញ្ច ទុក្ករំ កម្មំ កតំ មេ អតិទុក្ករំ។|
    count |៣៩០|
      block |ឧប្បលស្សេវ មេ វណ្ណោ នាមេនុប្បលនាមិកា|
      block |សាវិកា តេ មហាវីរ បាទេ វន្ទាមិ ចក្ខុម។|
    count |៣៩១|
      block |រាហុលោ ច អហញ្ចេវ នេកជាតិសតេ ពហូ|
      block |ឯកស្មិំ សម្ភវេ ជាតា សមានឆន្ទមានសា។|
    count |៣៩២|
      block |និព្ពត្តិ ឯកតោ ហោតិ ជាតិយាបិ ច ឯកតោ|
      block |បច្ឆិមេ ភវេ សម្បត្តេ ឧភោបិ នានាសម្ភវា។|
    count |៣៩៣|
      block |បុត្តោ ច រាហុលោ នាម ធីតា ឧប្បលសវ្ហយា|
      block |បស្ស វីរ មមំ ឥទ្ធិំ ពលំ ទស្សេមិ សត្ថុនោ។|
    count |៣៩៤|
      block |មហាសមុទ្ទេ ចតុរោ បក្ខិបិ ហត្ថបាតិយំ|
      block |តេលំ ហត្ថគតញ្ចេវ ខិឌ្ឌោ កោមារកោ យថា។|
    count |៣៩៥|
      block |ឧព្ពត្តយិត្វា បថវិំ បក្ខិបិ ហត្ថបាតិយំ|
      block |ចិត្តំ មុញ្ជំ យថា នាម លុញ្ចិ កោមារកោ យុវា។|
    count |៣៩៦|
      block |ចក្កវាឡសមំ បាណិំ ឆាទយិត្វាន មត្ថកេ|
      block |វស្សាបេត្វាន ផុសិតំ នានាវណ្ណំ បុនប្បុនំ។|
    count |៣៩៧|
      block |ភូមិំ ឧទុក្ខលំ កត្វា ធញ្ញំ កត្វាន សក្ខរំ|
      block |សិនេរុំ មុសលំ កត្វា មទ្ទិ កោមារិកា យថា។|
    count |៣៩៨|
      block |ធីតាហំ ពុទ្ធសេដ្ឋស្ស នាមេនុប្បលសវ្ហយា|
      block |អភិញ្ញាសុ វសីភូតា តវ សាសនការិកា។|
    count |៣៩៩|
      block |នានាវិកុព្ពនំ កត្វា ទស្សេត្វា លោកនាយកំ|
      block |នាមគោត្តញ្ច សាវេត្វា បាទេ វន្ទាមិ ចក្ខុម។|
    count |៤០០|
      block |ឥទ្ធីសុ ច វសី ហោមិ ទិព្ពាយ សោតធាតុយា|
      block |ចេតោបរិយញាណស្ស វសី ហោមិ មហាមុនេ។|
    count |៤០១|
      block |បុព្ពេនិវាសំ ជានាមិ ទិព្ពចក្ខុ វិសោធិតំ|
      block |សព្ពាសវបរិក្ខីណា នត្ថិ ទានិ បុនព្ភវោ។|
    count |៤០២|
      block |អត្ថធម្មនិរុត្តីសុ បដិភានេ តថេវ ច|
      block |ញាណំ មេ វិមលំ សុទ្ធំ សភាវេន មហេសិនោ។|
    count |៤០៣|
      block |បុរិមានំ ជិនគ្គានំ សង្គមំ តេ និទស្សិតំ|
      block |អធិការំ ពហុំ មយ្ហំ តុយ្ហត្ថាយ មហាមុនិ។|
    count |៤០៤|
      block |យំ មយា បូរិតំ កម្មំ កុសលំ សរ មេ មុនិ|
      block |តវត្ថាយ មហាវីរ បុញ្ញំ ឧបចិតំ មយា។|
    count |៤០៥|
      block |អភព្ពដ្ឋានេ វជ្ជេត្វា វារយន្តី អនាចរំ|
      block |តវត្ថាយ មហាវីរ ចត្តំ មេ ជីវិតុត្តមំ។|
    count |៤០៦|
      block |ទសកោដិសហស្សានិ អទាសិំ មម ជីវិតំ|
      block |បរិច្ចត្តា ច មេ ហោមិ តវត្ថាយ មហាមុនិ។|
    count |៤០៧|
      block |តទាតិវិម្ហិតា សព្ពា សិរសាវ កតញ្ជលី|
      block |អវោចយ្យេ កថំ អាសិ អតុលិទ្ធិបរក្កមា។|
    count |៤០៨|
      block |សតសហស្សិតោ កប្បេ នាគកញ្ញា អហំ តទា|
      block |វិមលា នាម នាមេន កញ្ញានំ សាធុសម្មតា។|
    count |៤០៩|
      block |មហោរគោ មហានាគោ បសន្នោ ជិនសាសនេ|
      block |បទុមុត្តរំ មហាតេជំ និមន្តេសិ សសាវកំ។|
    count |៤១០|
      block |រតនមយំ មណ្ឌបំ បល្លង្កំ រតនាមយំ|
      block |រតនំ វាលុកាកិណ្ណំ ឧបភោគំ រតនាមយំ។|
    count |៤១១|
      block |មគ្គញ្ច បដិយាទេសិ រតនទ្ធជភូសិតំ|
      block |បច្ចុគ្គន្ត្វាន សម្ពុទ្ធំ វជ្ជន្តោ តូរិយេហិ សោ។|
    count |៤១២|
      block |បរិសាហិ ច ចតូហិ បរិវុតោ លោកនាយកោ|
      block |មហោរគស្ស ភវនេ និសីទិ បរមាសនេ។|
    count |៤១៣|
      block |អន្នំ បានំ ខាទនីយំ ភោជនញ្ច មហារហំ|
      block |វរំ វរញ្ច បាទាសិ នាគរាជា មហាយសំ។|
    count |៤១៤|
      block |ភុញ្ជិត្វាន សម្ពុទ្ធោ បត្តំ ធោវិត្វា យោនិសោ|
      block |អនុមោទនីយំកាសិ នាគកញ្ញា មហិទ្ធិកា។|
    count |៤១៥|
      block |សព្ពញ្ញុំ ផុល្លិតំ ទិស្វា នាគកញ្ញា មហាយសំ|
      block |បសន្នំ សត្ថុនោ ចិត្តំ សុនិពន្ធញ្ច មានសំ។|
    count |៤១៦|
      block |មមញ្ច ចិត្តមញ្ញាយ ជលជុត្តមនាមកោ|
      block |តស្មិំ ខណេ មហាវីរោ ភិក្ខុនិំ ទស្សយិទ្ធិយា។|
    count |៤១៧|
      block |ឥទ្ធី អនេកា ទស្សេសិ ភិក្ខុនី សា វិសារទា|
      block |បមោទិតា វេទជាតា សត្ថារំ ឥទមព្រវិ។|
    count |៤១៨|
      block |អទ្ទសាហំ ឥមំ ឥទ្ធិំ សុមនំ ឥតរាយបិ|
      block |កថំ អហោសិ សា វីរ ឥទ្ធិយា សុវិសារទា។|
    count |៤១៩|
      block |ឱរសា មុខតោ ជាតា ធីតា មម មហិទ្ធិកា|
      block |មមានុសាសនិករា ឥទ្ធិយា សុវិសារទា។|
    count |៤២០|
      block |ពុទ្ធស្ស វចនំ សុត្វា ឯវំ បត្ថេសហំ តទា|
      block |អហម្បិ តាទិសា ហោមិ ឥទ្ធិយា សុវិសារទា។|
    count |៤២១|
      block |បមោទិតាហំ សុមនា បត្ថេ ឧត្តមមានសា|
      block |អនាគតម្ហិ អទ្ធានេ ឦទិសា ហោមិ នាយក។|
    count |៤២២|
      block |មណិមយម្ហិ បល្លង្កេ មណ្ឌបម្ហិ បភស្សរេ|
      block |អន្នបានេន តប្បេត្វា សសង្ឃំ លោកនាយកំ។|
    count |៤២៣|
      block |នាគានំ បវរំ បុប្ផំ អរុណំ នាម ឧប្បលំ|
      block |វណ្ណំ មេ ឦទិសំ ហោតុ បូជេសិំ លោកនាយកំ។|
    count |៤២៤|
      block |តេន កម្មេន សុកតេន ចេតនាបណិធីហិ ច|
      block |ជហិត្វា មានុសំ ទេហំ តាវតិំសមគច្ឆហំ។|
    count |៤២៥|
      block |តតោ ចុតាហំ មនុជេ ឧបបន្នា សយម្ភុនោ|
      block |ឧប្បលេហិ បដិច្ឆន្នំ បិណ្ឌបាតមទាសហំ។|
    count |៤២៦|
      block |ឯកនវុតិតោ កប្បេ វិបស្សី នាម នាយកោ|
      block |ឧប្បជ្ជិ ចារុទស្សនោ សព្ពធម្មេសុ ចក្ខុមា។|
    count |៤២៧|
      block |សេដ្ឋិធីតា តទា ហុត្វា ពារាណសិបុរុត្តមេ|
      block |និមន្តេត្វាន សម្ពុទ្ធំ សសង្ឃំ លោកនាយកំ។|
    count |៤២៨|
      block |មហាទានំ ទទិត្វាន ឧប្បលេហិ វិនាយកំ|
      block |បូជយិត្វា ចេតសាវ វណ្ណសោភំ អបត្ថយិំ។|
    count |៤២៩|
      block |ឥមម្ហិ ភទ្ទកេ កប្បេ ព្រហ្មពន្ធុ មហាយសោ|
      block |កស្សបោ នាម គោត្តេន ឧប្បជ្ជិ វទតំ វរោ។|
    count |៤៣០|
      block |ឧបដ្ឋាកោ មហេសិស្ស តទា អាសិ នរិស្សរោ|
      block |កាសិរាជា កិកី នាម ពារាណសិបុរុត្តមេ។|
    count |៤៣១|
      block |តស្សាសិំ ទុតិយា ធីតា សមណគុត្តសវ្ហយា|
      block |ធម្មំ សុត្វា ជិនគ្គស្ស បព្ពជ្ជំ សមរោចយិំ។|
    count |៤៣២|
      block |អនុជានិ ន នោ តាតោ អគារេវ តទា មយំ|
      block |វីសវស្សសហស្សានិ វិចរិម្ហ អតន្ទិតា។|
    count |៤៣៣|
      block |កោមារិព្រហ្មចរិយំ រាជកញ្ញា សុខេធិតា|
      block |ពុទ្ធោបដ្ឋាននិរតា មុទិតា សត្តធីតរោ។|
    count |៤៣៤|
      block |សមណី សមណគុត្តា ច ភិក្ខុនី ភិក្ខុទាយិកា|
      block |ធម្មា ចេវ សុធម្មា ច សត្តមី សង្ឃទាយិកា។|
    count |៤៣៥|
      block |អហំ ខេមា ច សប្បញ្ញា បដាចារា ច កុណ្ឌលា|
      block |កិសាគោតមី ធម្មទិន្នា វិសាខា ហោតិ សត្តមី។|
    count |៤៣៦|
      block |តេហិ កម្មេហិ សុកតេហិ ចេតនាបណិធីហិ ច|
      block |ជហិត្វា មានុសំ ទេហំ តាវតិំសមគច្ឆហំ។|
    count |៤៣៧|
      block |តតោ ចុតា មនុស្សេសុ ឧបបន្នា មហាកុលេ|
      block |បីតំ មដ្ឋំ វរំ ទុស្សំ អទំ អរហតោ អហំ។|
    count |៤៣៨|
      block |តតោ ចុតារិដ្ឋបុរេ ជាតា វិប្បកុលេ អហំ|
      block |ធីតា តិរិដិវច្ឆស្ស ឧម្មាទន្តី មនោហរា។|
    count |៤៣៩|
      block |តតោ ចុតា ជនបទេ កុលេ អញ្ញតរេ អហំ|
      block |បសូតា នាតិផីតម្ហិ សាលិំ គោបេមហំ តទា។|
    count |៤៤០|
      block |ទិស្វា បច្ចេកសម្ពុទ្ធំ បញ្ចលាជាសតានិហំ|
      block |ទត្វា បទុមច្ឆន្នានិ បញ្ច បុត្តសតានិហំ។|
    count |៤៤១|
      block |បត្ថយិំ តេបិ បត្ថេសុំ មធុំ ទត្វា សយម្ភុនោ|
      block |តតោ ចុតា អរញ្ញេហំ អជាយិំ បទុមោទរេ។|
    count |៤៤២|
      block |កាសិរញ្ញោ មហេសីហំ ហុត្វា សក្កតបូជិតា|
      block |អជនិំ រាជបុត្តានំ អនូនំ សតបញ្ចកំ។|
    count |៤៤៣|
      block |យទា តេ យោព្ពនប្បត្តា កីឡន្តា ជលកីឡិតំ|
      block |ទិស្វា ឱបត្តបទុមំ អាសុំ បច្ចេកនាយកា។|
    count |៤៤៤|
      block |សាហំ តេហិ វិនាភូតា សុតវីរេហិ សោកិនី|
      block |ចុតា ឥសិគិលិបស្សេ គាមកម្ហិ អជាយិហំ។|
    count |៤៤៥|
      block |យទា ពុទ្ធា សុតមតី សុតានំ ភត្តុនោបិ ច|
      block |យាគុំ អាទាយ គច្ឆន្តី អដ្ឋ បច្ចេកនាយកេ។|
    count |៤៤៦|
      block |ភិក្ខាយ គាមំ គច្ឆន្តេ ទិស្វា បុត្តេ អនុស្សរិំ|
      block |ខីរធារា វិនិគ្គច្ឆិ តទា មេ បុត្តបេមសា។|
    count |៤៤៧|
      block |តតោ តេសំ អទំ យាគុំ បសន្នា សេហិ បាណិភិ|
      block |តតោ ចុតាហំ តិទសំ នន្ទនំ ឧបបជ្ជហំ។|
    count |៤៤៨|
      block |អនុភោត្វា សុខំ ទុក្ខំ សំសរិត្វា ភវាភវេ|
      block |តវត្ថាយ មហាវីរ បរិច្ចត្តញ្ច ជីវិតំ។|
    count |៤៤៩|
      block |ឯវំ ពហុវិធំ ទុក្ខំ សម្បត្តី ច ពហុព្ពិធា|
      block |បច្ឆិមេ ភវេ សម្បត្តេ ជាតា សាវត្ថិយំ បុរេ។|
    count |៤៥០|
      block |មហាធនសេដ្ឋិកុលេ សុខិតេ សជ្ជិតេ តថា|
      block |នានារតនបជ្ជោតេ សព្ពកាមសមិទ្ធិនេ។|
    count |៤៥១|
      block |សក្កតា បូជិតា ចេវ មានិតាបចិតា តថា|
      block |រូបសីរិមនុប្បត្តា កុលេសុ អតិសក្កតា។|
    count |៤៥២|
      block |អតីវ បត្ថិតា ចាសិំ រូបភោគសិរីហិ ច|
      block |បត្ថិតា សេដ្ឋិបុត្តេហិ អនេកេហិ សតេហិបិ។|
    count |៤៥៣|
      block |អគារំ បជហិត្វាន បព្ពជិំ អនគារិយំ|
      block |អឌ្ឍមាសេ អសម្បត្តេ ចតុសច្ចមបាបុណិំ។|
    count |៤៥៤|
      block |ឥទ្ធិយា អភិនិម្មិត្វា ចតុរស្សំ រថំ អហំ|
      block |ពុទ្ធស្ស បាទេ វន្ទិស្សំ លោកនាថស្ស តាទិនោ។|
    count |៤៥៥|
      block |សុបុប្ផិតគ្គំ ឧបគម្ម បាទបំ ឯកា តុវំ តិដ្ឋសិ សាលមូលេ|
      block |ន ចាបិ តេ ទុតិយោ អត្ថិ កោចិ ពាលេ ន ត្វំ ភាយសិ ធុត្តកានំ។|
    count |៤៥៦|
      block |សតំ សហស្សានិបិ ធុត្តកានំ សមាគតា ឯទិសកា ភវេយ្យុំ|
      block |លោមំ ន ឥញ្ជេ ន សម្បវេធេ កិំ មេ តុវំ មារ ករិស្សសេកោ។|
    count |៤៥៧|
      block |ឯសា អន្តរធាយាមិ កុច្ឆិំ វា បវិសាមិ តេ|
      block |ភមុកន្តរិកាយម្បិ តិដ្ឋន្តិំ មំ ន ទក្ខសិ។|
    count |៤៥៨|
      block |ចិត្តស្មិំ វសីភូតាម្ហិ ឥទ្ធិបាទា សុភាវិតា|
      block |សព្ពពន្ធនមុត្តាម្ហិ ន តំ ភាយាមិ អាវុសោ។|
    count |៤៥៩|
      block |សត្តិសូលូបមា កាមា ខន្ធាសំ អធិកុដ្ដនា|
      block |យំ ត្វំ កាមរតិំ ព្រូសិ អរតី ទានិ សា មម។|
    count |៤៦០|
      block |សព្ពត្ថ វិហតា នន្ទី តមោខន្ធោ បទាលិតោ|
      block |ឯវំ ជានាហិ បាបិម និហតោ ត្វមសិ អន្តក។|
    count |៤៦១|
      block |ជិនោ តម្ហិ គុណេ តុដ្ឋោ ឯតទគ្គេ ឋបេសិ មំ|
      block |អគ្គា ឥទ្ធិមតីនន្តិ បរិសាសុ វិនាយកោ។|
    count |៤៦២|
      block |បរិចិណ្ណោ មយា សត្ថា កតំ ពុទ្ធស្ស សាសនំ|
      block |ឱហិតោ គរុកោ ភារោ ភវនេត្តិ សមូហតា។|
    count |៤៦៣|
      block |យស្សត្ថាយ បព្ពជិតា អគារស្មានគារិយំ|
      block |សោ មេ អត្ថោ អនុប្បត្តោ សព្ពសំយោជនក្ខយោ។|
    count |៤៦៤|
      block |ចីវរំ បិណ្ឌបាតញ្ច បច្ចយំ សយនាសនំ|
      block |ខណេន ឧបនាមេន្តិ សហស្សានិ សមន្តតោ។|
    count |៤៦៥|
      block |កិលេសា ឈាបិតា មយ្ហំ…បេ។… វិហរាមិ អនាសវា|
    count |៤៦៦|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៤៦៧|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
    block |ឥត្ថំ សុទំ ឧប្បលវណ្ណា ភិក្ខុនី ឥមា គាថាយោ អភាសិត្ថាតិ។|
    stand |ឧប្បលវណ្ណាថេរិយាបទានំ នវមំ។|
  block |១០។ បដាចារាថេរីអបទានំ|
    count |៤៦៨|
      block |បទុមុត្តរោ នាម ជិនោ សព្ពធម្មាន បារគូ|
      block |ឥតោ សតសហស្សម្ហិ កប្បេ ឧប្បជ្ជិ នាយកោ។|
    count |៤៦៩|
      block |តទាហំ ហំសវតិយំ ជាតា សេដ្ឋិកុលេ អហុំ|
      block |នានារតនបជ្ជោតេ មហាសុខសមប្បិតា។|
    count |៤៧០|
      block |ឧបេត្វា តំ មហាវីរំ អស្សោសិំ ធម្មទេសនំ|
      block |តតោ ជាតបសាទាហំ ឧបេសិំ សរណំ ជិនំ។|
    count |៤៧១|
      block |តតោ វិនយធារីនំ អគ្គំ វណ្ណេសិ នាយកោ|
      block |ភិក្ខុនិំ លជ្ជិនិំ តាទិំ កប្បាកប្បវិសារទំ។|
    count |៤៧២|
      block |តទា មុទិតចិត្តាហំ តំ ឋានមភិកង្ខិនី|
      block |និមន្តេត្វា ទសពលំ សសង្ឃំ លោកនាយកំ។|
    count |៤៧៣|
      block |ភោជយិត្វាន សត្តាហំ ទទិត្វាវ តិចីវរំ|
      block |និបច្ច សិរសា បាទេ ឥទំ វចនមព្រវិំ។|
    count |៤៧៤|
      block |យា តយា វណ្ណិតា វីរ ឥតោ អដ្ឋមកេ មុនិ|
      block |តាទិសាហំ ភវិស្សាមិ យទិ សិជ្ឈតិ នាយក។|
    count |៤៧៥|
      block |តទា អវោច មំ សត្ថា ភទ្ទេ មា ភាយិ អស្សស|
      block |អនាគតម្ហិ អទ្ធានេ លច្ឆសេ តំ មនោរថំ។|
    count |៤៧៦|
      block |សតសហស្សិតោ កប្បេ ឱក្កាកកុលសម្ភវោ|
      block |គោតមោ នាម គោត្តេន សត្ថា លោកេ ភវិស្សតិ។|
    count |៤៧៧|
      block |តស្ស ធម្មេសុ ទាយាទា ឱរសា ធម្មនិម្មិតា|
      block |បដាចារាតិ នាមេន ហេស្សតិ សត្ថុ សាវិកា។|
    count |៤៧៨|
      block |តទាហំ មុទិតា ហុត្វា យាវជីវំ តទា ជិនំ|
      block |មេត្តចិត្តា បរិចរិំ សសង្ឃំ លោកនាយកំ។|
    count |៤៧៩|
      block |តេន កម្មេន សុកតេន ចេតនាបណិធីហិ ច|
      block |ជហិត្វា មានុសំ ទេហំ តាវតិំសមគច្ឆហំ។|
    count |៤៨០|
      block |ឥមម្ហិ ភទ្ទកេ កប្បេ ព្រហ្មពន្ធុ មហាយសោ|
      block |កស្សបោ នាម គោត្តេន ឧប្បជ្ជិ វទតំ វរោ។|
    count |៤៨១|
      block |ឧបដ្ឋាកោ មហេសិស្ស តទា អាសិ នរិស្សរោ|
      block |កាសិរាជា កិកី នាម ពារាណសិបុរុត្តមេ។|
    count |៤៨២|
      block |តស្សាសិំ តតិយា ធីតា ភិក្ខុនី ឥតិ វិស្សុតា|
      block |ធម្មំ សុត្វា ជិនគ្គស្ស បព្ពជ្ជំ សមរោចយិំ។|
    count |៤៨៣|
      block |អនុជានិ ន នោ តាតោ អគារេវ តទា មយំ|
      block |វីសវស្សសហស្សានិ វិចរិម្ហ អតន្ទិតា។|
    count |៤៨៤|
      block |កោមារិព្រហ្មចរិយំ រាជកញ្ញា សុខេធិតា|
      block |ពុទ្ធោបដ្ឋាននិរតា មុទិតា សត្តធីតរោ។|
    count |៤៨៥|
      block |សមណី សមណគុត្តា ច ភិក្ខុនី ភិក្ខុទាយិកា|
      block |ធម្មា ចេវ សុធម្មា ច សត្តមី សង្ឃទាយិកា។|
    count |៤៨៦|
      block |អហំ ឧប្បលវណ្ណា ច ខេមា ភទ្ទា ច ភិក្ខុនី|
      block |កិសាគោតមី ធម្មទិន្នា វិសាខា ហោតិ សត្តមី។|
    count |៤៨៧|
      block |តេហិ កម្មេហិ សុកតេហិ ចេតនាបណិធីហិ ច|
      block |ជហិត្វា មានុសំ ទេហំ តាវតិំសមគច្ឆហំ។|
    count |៤៨៨|
      block |បច្ឆិមេ ច ភវេ ទានិ ជាតា សេដ្ឋិកុលេ អហំ|
      block |សាវត្ថិយំ បុរវរេ ឥទ្ធេ ផីតេ មហទ្ធនេ។|
    count |៤៨៩|
      block |យទា ច យោព្ពនូបេតា វិតក្កវសគា អហំ|
      block |នរំ ជារបតិំ ទិស្វា តេន សទ្ធិំ អគច្ឆហំ។|
    count |៤៩០|
      block |ឯកបុត្តបសូតាហំ ទុតិយោ កុច្ឆិយា មមំ|
      block |តទាហំ មាតាបិតរោ ឱក្ខាមីតិ សុនិច្ឆិតា។|
    count |៤៩១|
      block |នារោចេសិំ បតិំ មយ្ហំ តទា តម្ហិ បវាសិតេ|
      block |ឯកិកា និគ្គតា គេហា គន្តុំ សាវត្ថិមុត្តមំ។|
    count |៤៩២|
      block |តតោ មេ សាមិ អាគន្ត្វា សម្ភាវេសិ បថេ មមំ|
      block |តទា មេ កម្មជា វាតា ឧប្បន្នា អតិទារុណា។|
    count |៤៩៣|
      block |ឧដ្ឋិតោ ច មហាមេឃោ បសូតិសមយេ មម|
      block |ទព្ពត្ថាយ តទា គន្ត្វា សាមិ សប្បេន មារិតោ។|
    count |៤៩៤|
      block |តទា វិជាតទុក្ខេន អនាថា កបណា អហំ|
      block |កុន្នទិំ បូរិតំ ទិស្វា គច្ឆន្តី សកុលាលយំ។|
    count |៤៩៥|
      block |ពាលំ អាទាយ អតរិំ បារកូលេ ច ឯកកំ|
      block |សាយេត្វា ពាលកំ បុត្តំ ឥតរំ តរណាយហំ។|
    count |៤៩៦|
      block |និវត្តា ឧក្កុសោ ហាសិ តរុណំ វិលបន្តកំ|
      block |ឥតរញ្ច វហី សោតោ សាហំ សោកសមប្បិតា។|
    count |៤៩៧|
      block |សាវត្ថិនគរំ គន្ត្វា អស្សោសិំ សជនេ មតេ|
      block |តទា អវោចំ សោកដ្ដា មហាសោកសមប្បិតា។|
    count |៤៩៨|
      block |ឧភោ បុត្តា កាលង្កតា បន្ថេ មយ្ហំ បតី មតោ|
      block |មាតា បិតា ច ភាតា ច ឯកចិតម្ហិ ឌយ្ហរេ។|
    count |៤៩៩|
      block |តទា កិសា ច បណ្ឌុ ច អនាថា ទីនមានសា|
      block |ឥតោ តតោ ភមន្តីហំ អទ្ទសំ នរសារថិំ។|
    count |៥០០|
      block |តតោ អវោច មំ សត្ថា បុត្តេ មា សោចិ អស្សស|
      block |អត្តានំ តេ គវេសស្សុ កិំ និរត្ថំ វិហញ្ញសិ។|
    count |៥០១|
      block |ន សន្តិ បុត្តា តាណាយ ន ញាតី នបិ ពន្ធវា|
      block |អន្តកេនាធិបន្នស្ស នត្ថិ ញាតីសុ តាណតា។|
    count |៥០២|
      block |តំ សុត្វា មុនិនោ វាក្យំ បឋមំ ផលមជ្ឈគំ|
      block |បព្ពជិត្វាន នចិរំ អរហត្តមបាបុណិំ។|
    count |៥០៣|
      block |ឥទ្ធីសុ ច វសី ហោមិ ទិព្ពាយ សោតធាតុយា|
      block |បរចិត្តានិ ជានាមិ សត្ថុសាសនការិកា។|
    count |៥០៤|
      block |បុព្ពេនិវាសំ ជានាមិ ទិព្ពចក្ខុ វិសោធិតំ|
      block |ខេបេត្វា អាសវេ សព្ពេ វិសុទ្ធាសិំ សុនិម្មលា។|
    count |៥០៥|
      block |តតោហំ វិនយំ សព្ពំ សន្តិកេ សព្ពទស្សិនោ|
      block |ឧគ្គហិំ សព្ពវិត្ថារំ ព្យាហរិញ្ច យថាតថំ។|
    count |៥០៦|
      block |ជិនោ តស្មិំ គុណេ តុដ្ឋោ ឯតទគ្គេ ឋបេសិ មំ|
      block |អគ្គា វិនយធារីនំ បដាចារាវ ឯកិកា។|
    count |៥០៧|
      block |បរិចិណ្ណោ មយា សត្ថា កតំ ពុទ្ធស្ស សាសនំ|
      block |ឱហិតោ គរុកោ ភារោ ភវនេត្តិ សមូហតា។|
    count |៥០៨|
      block |យស្សត្ថាយ បព្ពជិតា អគារស្មានគារិយំ|
      block |សោ មេ អត្ថោ អនុប្បត្តោ សព្ពសំយោជនក្ខយោ។|
    count |៥០៩|
      block |កិលេសា ឈាបិតា មយ្ហំ…បេ។… វិហរាមិ អនាសវា។|
    count |៥១០|
      block |ស្វាគតំ វត មេ អាសិ…បេ។… កតំ ពុទ្ធស្ស សាសនំ។|
    count |៥១១|
      block |បដិសម្ភិទា ចតស្សោ…បេ។… កតំ ពុទ្ធស្ស សាសនំ។|
      block |ឯកូបោសថិកា ចេវ សឡលា ចាថ មោទកា|
      block |ឯកាសនា បញ្ចទីបា នឡមាលី ច គោតមី។|
      block |ខេមា ឧប្បលវណ្ណា ច បដាចារា ច ភិក្ខុនី|
      block |គាថា សតានិ បញ្ចេវ នវ ចាបិ តទុត្តរិ។|
    block |ឥត្ថំ សុទំ បដាចារា ភិក្ខុនី ឥមា គាថាយោ អភាសិត្ថាតិ។|
    stand |បដាចារាថេរិយាបទានំ ទសមំ។|
    stand |ឯកូបោសថិកវគ្គោ ទុតិយោ។|
    block |តស្សុទ្ទានំ|
