block |მატიანე ქართლისა|
  block
    block |შემდგომად ამისსა რაჟამს აღესრულა წმიდა მოწამე არჩილ დაშთეს შვილნი|
    block |მისნი იოვანე და ჯუანშერ წარვიდა იოვანე ეგრისად და წარიტანა თანა დედა და|
    block |ორნი დანი თჳსნი ხოლო ჯუანშერ და ორნი დანი მისნი დაშთეს ქუეყანასა ქართლისასა|
    block |და კახეთისასა არამედ უმრწემესი დაჲ მისი იყო სახითა შუენიერ და მიესმა სიშუენიერე|
    block |მისი ხაზართა მეფესა ხაკანს მოუგზავნა მოციქული და ითხოვა შუშან ცოლად და|
    block |უქადა შუელად სარკინოზთა ზედა რაჟამს მოიწია მოციქული ხაკანისა მიუმცნო|
    block |ჯუანშერ ძმასა თჳსსა და დედასა ხოლო მათ არა ინებეს და უთხრეს უკეთუ უღონო|
    block |იქმნეს ყოფა ჩუენი უმჯობეს არს რათა შევიდეთ საბერძნეთად და მივმართოთ ქრისტიანეთა|
    block |ვიდრეღარა შეიგინოს შვილი ჩუენი წარმართთა მიერ და შუშანცა აგინა|
    block |ხაზართა მეფესა|
  block
    block |შემდგომად სამისა წლისა მოგზავნა ხაკანმან სპასალარი თჳსი ბლუჩან გამოვლო|
    block |გზა ლეკეთისა და შემოვიდა კახეთად მოადგა ციხესა რომელსა შინა იყვნეს ჯუანშერ|
    block |და დაჲ მისი შუშან და მცირედთა დღეთა წარიღო და ტყუე ყვნა იგინი შემუსრა|
    block |ქალაქი ტფილისი წარტყუენა ქართლი და ყოველი ესე ქუეყანა|
  block
    block |და ვითარ წარემართა გზასა დარიალანისასა დღესა ერთსა რქუა შუშან ძმასა თჳსსა|
    block |უმჯობეს არს ჩემთჳს სიკუდილი რათა ღირს მყოს მე უფალმან წმიდათა დედათა|
    block |თანა ვიდრეღარა შევიგინო წარმართთა მიერ და ჰქონდა მას ბეჭედი აღმოუგდო|
    block |მას თუალი და მოწოა იგი რამეთუ იყო თუალსა მას ქუეშე წამალი სასიკუდინე და|
    block |მუნქუესვე მოკუდა|
  block
    block |წარვიდა ბლუჩან ხაკანისა მიჰგუარა ჯუანშერ და მიუთხრა სიკუდილი დისა|
    block |მისისა შუშანისი ხოლო იგი განუწყრა არამიტანებისათჳს გუამისა მისისა რომლისა|
    block |წადიერ იყო ხილვად შეიპყრეს ბლუჩან და მოაბეს ყელსა საბელი და განზიდვად|
    block |სცეს ორთა ცხენოსანთა იმიერ და ამიერ და მოსწყჳდეს თავი მისი ბოროტად|
    block |და ვითარ დაჰყო ჯუანშერ წელიწადი შჳდი განუტევა ნიჭითა დიდითა ხაკანმან და|
    block |წარმოგზავნა ქუეყანად თჳსად|
  block
    block |ხოლო ამიერითგან იწყო შემცირებად მეფობამან დიდთა მეფეთა ხუასროანთამან|
    block |პირველად უფლება სარკინოზთა განდიდნა და მიერითგან მიეცა ყოველი ესე ქუეყანა|
    block |ჟამითიჟამად რბევასა და ოჴრებასა მეორედ იქმნა სიმრავლე მთავართა ქუეყანასა|
    block |ქართლისასა და შეერია ბრძოლა იქმნეს მტერ ურთიერთას და უკეთუ ვინმე გამოჩნდის|
    block |შვილთა შორის ვახტანგისთა რომელიმცა ღირს იყო მეფედ იქმნის შემცირებულ|
    block |სარკინოზთაგან რამეთუ დაიპყრეს ქალაქი ტფილისი აგარიანთა შექმნეს სახლად|
    block |საყოფლად თჳსად მიიღებდეს ხარკსა ქუეყანისა ამისგან რომელსა ჰქჳან ხარაჯა|
    block |რამეთუ განგებითა ღმრთისათა სიმრავლისათჳს ცოდვათა ჩუენთასა განდიდნა ნათესავი|
    block |აგარიანთა|
  block
    block |და განეფინა ქადაგება მაჰმად უსჯულოსა და მრავალი ერი შეუდგა მას შემდგომად|
    block |მისსა გამოვიდეს სპარსნი და პონტომდე მოიწინნეს და ყოველი კაბადუკია დაიპყრეს ღ̂ჲვ|
  block
    block |ხოლო ამან ჯუანშერ შეირთო ცოლი ნათესავი ბაგრატონიანთა ასული ადარნასესი|
    block |სახელით ლატავრი და აბრალა დედამან მისმან მოყვანება მისი ცოლად არათურე|
    block |კეთილად მეცნიერი იყო ვითარმედ არიან იგინი ნათესავნი დავით წინასწარმეტყუელისანი|
    block |რომელიიგი ჴორციელად მამად ღმრთისად იწოდა და ვითარ იხილა|
    block |ძის ცოლი თჳსი შეუყუარდა აკურთხა და დალოცა|
  block
    block |და ვითარ გარდაჴდეს ამას შინა წელიწადნი მრავალნი მოვიდა ამირა აგარიანი|
    block |რომელი მთავრობდა სომხითს ქართლს და ჰერეთს სახელით ხუასრო ამან აღაშენა|
    block |ტფილისი ქალაქი მოოჴრებული ხაზართაგან|
  block
    block |ხოლო რაჟამს მოუძლურდეს ბერძენნი გადგა მათგან ერისთავი აფხაზთა სახელით|
    block |ლეონ ძმისწული ლეონ ერისთავისა რომლისად მიეცა სამკჳდროდ აფხაზეთი|
    block |ესე მეორე ლეონ ასულის წული იყო ხაზართა მეფისა და ძალითა მათითა გაადგა|
    block |ბერძენთა დაიპყრა აფხაზეთი და ეგრისი ვიდრე ლიხამდე სახელიდვა მეფე აფხაზთა|
    block |რამეთუ მიცვალებულ იყო იოვანე და დაბერებულ იყო ჯუანშერ და შემდგომად ამისსა|
    block |ჯუანშერცა მიიცვალა|
  block
    block |არამედ სიცოცხლესავე ჯუანშერისსა იცვალა ადარნასე ბაგრატონიანმან ნასამალი|
    block |კლარჯეთისა შავშეთისა აჭარისა ნიგალისა ასისფორისა არტანისა და ქუემოსა ტაოსა|
    block |და ციხეთაგანცა რომელნი ჰქონდეს შვილისშვილთა ვახტანგ მეფისათა და წარვიდა|
    block |ადარნასე კლარჯეთად და მუნ მოკუდა|
  block
    block |რამეთუ მამა მისი ნერსე ძე ვარაზბაკურ ანთიპატრიკისა და ამის ვარაზბაკურის მამა|
    block |სახელით გუარამ კურაპალატი ძე პირველისა სტეფანოზისი და ძმა დემეტრესი ესენი გარდაცვალებულ|
    block |იყვნეს და ძმანი ამის ადარნასესნი სახელით ფილიპე და სტეფანოზ იგინიცა|
    block |მომკუდარ იყვნეს|
  block
    block |მეორმოცდაექუსე კურაპალატი ქართლისა აშოტ ძე ადარნასესი ბაგრატოანი|
  block
    block |შემდგომად სიკუდილისა ადარნასესისა განადიდა უფალმან მეფობა აშოტ კურაპალატისა ხოლო|
    block |ეუფლა ქართლს და საზღვართა მისთა რამეთუ მათვე ჟამთა შესრულ იყო მასლამა საბერძნეთად და|
    block |შეიქცა მოუძლურებული და განწბილებული|
    block |მაშინ ბერძენთა მეფემან მოუბოძა კურაპალატობა აშოტს და მოუძლურებულ იყვნეს|
    block |სარკინოზნი და განდიდნა აშოტ კურაპალატი ხოლო ტფილისს არავინ დარჩა სარკინოზთაგანი|
    block |თჳნიერ ალი შუაბის ძისა და გრიგოლი მთავრობდა კახეთს|
  block
    block |მას ჟამსა გამოილაშქრა აშოტ კურაპალატმან და უშუელა თევდოსი აფხაზთა|
    block |მეფემან ძემან მეორისა ლეონისმან რომელიიგი სიძე იყო აშოტ კურაპალატისა|
    block |მოვიდა გრიგოლ კახეთით და გრიგოლს უშუელეს მთიულთა და წანართა და ამირამან|
    block |ტფილელმან და შეიბნეს ქსანსა ზედა აშოტ და გრიგოლ გააქციეს გრიგოლ მთავარი|
    block |კახეთისა და დაიპყრეს ქუეყანა რომელი ჰქონდა ქართლისაგან და დაიპყრა|
    block |აშოტ კლარჯეთითგან ვიდრე ქსნამდე|
  block
    block |შემდგომად ამისსა მოვიდა ხალილ იზიდის ძე არაბიელი და დაიპყრა სომხითი|
    block |ქართლი და ჰერეთი და მოკლეს აშოტ კურაპალატი გარდაბანს ეკლესიასა შინა|
    block |და სისხლი მისი რომელი მაშინ დაითხია აწცა იხილვების ვითარცა ახალი|
  block
    block |ხოლო კუალადცა ეუფლნეს სარკინოზნი ქართლსა და ვითარ წარვიდა ხალილ|
    block |დაუტევა ამირად ალი შუაბის ძე მას ჟამსა შეითქუნეს გარდაბანელნი და განაჩინეს|
    block |ქორეპისკოპოსად დაჩი ძე იოვანე ქუაბულის ძისა და შემდგომად ამისსა დასუეს ქორეპისკოპოსად|
    block |სამოელ დონაური კუალად მეორედ მოვიდა იგივე ხალილ არაბი შეებნეს|
    block |გარდაბანელნი გავაზს და გააქციეს ხალილ და მოსწყდა სიმრავლე ფრიადი|
  block
    block |კუალად დაჯდა ამირად ტფილისს საჰაკ ისმაელის ძე ხოლო ხალილ მოვიდა მესამედ|
    block |და მოკლეს ჯავახეთს და ძე მისი მოჰამედ მოვიდა ქართლს მოერთო მას ბაგრატ|
    block |ძე აშოტ კურაპალატისა და მისცა მას ქართლი|
  block
    block |მეორმოცდაშვიდე კურაპალატი ბაგრატ ძე აშოტ კურაპალატისა და ძმა ადარნესესი|
    block |და გუარამისი ბაგრატოანი|
  block
    block |ხოლო ამან ბაგრატ და ძმათა მისთა დაიპყრეს არტანუჯით გამოღმართ მათი ნაქონები|
    block |იგი მამულები მამისა მათისა და მორჩილობდეს სარკინოზთა ხოლო ვითარ მოვიდა მოჰამედ|
    block |ქართლს და მიერთო მას ბაგრატ კურაპალატი მაშინ|
  block
    block |გამოვიდა საჰაკ ამირა ტფილელი ლაშქრითა და დადგა რეჴს ხოლო მოჰამედ|
    block |და ბაგრატ წარიღეს უფლისციხე და მოვიდეს კახნი გარდაბანელნი შუელად საჰაკისა|
    block |შეიბნეს რეჴს და იყო ბრძოლა მათ შორის არცა იგინი გაიქცეს და არცა იგინი|
    block |ვიდრემდის გაიყარნეს აიყარა მოჰამედ და წარვიდა ბარდავს|
  block
    block |ხოლო ამან ბაგრატ გააჩინა და განაწესა კათალიკოსი აფხაზეთს ქრისტეს აქეთ ყ̂ლ|
  block
    block |აქა ჟამამდის გარდასრულ იყვნეს წელიწადნი მოჰამედის გამოჩინებითგან რომელმან|
    block |სარკინოზთა სჯული დაუდვა ორას ცხრამეტნი|
  block
    block |მაშინ მოვიდა ბუღა თურქი მონა ბაღდადით რომელი გამოეგზავნა ამირმუმნსა|
    block |სპითა დიდითა შემუსრა ყოველი სომხითი და ტყუე ყვნა ყოველნი მთავარნი მათნი|
    block |და მოვიდა და მოადგა ქალაქსა ტფილისსა რამეთუ არა მორჩილობდა ამირა სააკ|
    block |მოკლა სააკ შემუსრა ტფილისი დაწუა ცეცხლითა და მოაოჴრნა ყოველნი არენი მისნი|
  block
    block |და თევდოსი მეფე აფხაზთა გამოვიდა წინააღმდგომად მისა და დადგა კუერცხობს|
    block |ხოლო ბუღა ვითარცა ცნა წარავლინა ზირაქ სპასალარი თჳსი და ბაგრატ|
    block |ძე აშოტ კურაპალატისა შეიბნეს და გააქცივნეს აფხაზნი და მოსწყდა სიმრავლე ურიცხჳ|
    block |და თევდოსი მეფე წარვიდა მეოტი გზასა დვალეთისასა|
  block
    block |კუალად უკუმოქცეულთა დაუდგეს წინა გარდაბანელნი ჯუარისგუერდსა და ავნეს|
    block |დიდად ლაშქარსა ვითარ ცნა ბუღა აღიყარა მუნით და მოვიდა ჭართალეთს და დადგა|
    block |მუნ შინა აღიყვანნა მთიულთაგან მძევალნი კაცი სამასი და ლამოდა შესლვასა|
    block |ოვსეთად და შევიდა ცხავატამდის ხოლო აბულაბაზ სომეხთა ერისთავმან და გუარამ|
    block |აშოტის ძემან მიუწერეს მთიულთა რათა არა შეუშუან ხოლო მათ გაწირნეს მძევალნი|
    block |მათნი უშუელა ღმერთმან რამეთუ მოვიდა თოვლი დაუდგეს წინა და შეებნეს მოსცა|
    block |ღმერთმან ძლევა და მოკუდა ურიცხჳ ერი სარკინოზთა და ცხენმან მათმან ძოვა|
    block |იელი და დაიჴოცა ფრიად ხოლო სიმრავლისაგან ლაშქრისა არა აჩნდა დაკლება|
    block |რამეთუ იყო სიმრავლე მისი ვითარ ასოცი ათასი|
  block
    block |შეიქცა გარე და დაიზამთრა ბარდავს და შეიპყრა ხუცისა ვინმე ძე რომელი|
    block |გამთავრებულ იყო და შემუსრა გარდაბანი განაღო კარი დარუბანდისა და გამოიყვანნა|
    block |ხაზარნი სახლი სამასი და დასხნა იგინი შანქორს დარიალანით გამოიყვანნა|
    block |ოვსნი ვითარ სახლი ასი და დასხნა იგინი დმანისს და ენება ზაფხულის შესლვა|
    block |ოვსეთად ხოლო ამირმუმნმან ვითარ ცნა ვითარმედ ხაზართა ტომთა მისთა ზრახავს|
    block |მოუვლინა ბუღას რათა დაუტეოს ქართლი ჰუმედს ხალილის ძესა და წარვიდა|
    block |ბუღა და ამირობდა ჰუმედ ხალილის ძე და გარდაადგინა ამირამან მან ჰუმედ და|
    block |დაადგინა ისე შიხის ძე ნათესავი ჰუმედისივე|
  block
    block |და ქორეპისკოპოსი იყო გაბრიელ დონაური ძმა სამოელ ქორეპისკოპოსისა და|
    block |წარვიდა ისე და მოვიდა სხუა ამირა აბრაჰამ და მოვიდა კუალად ამირად ხალილის ძე|
    block |ჰუმედ და უფროს ნებიერად დაიპყრა ყოველი ესე ქუეყანა სომხითი ქართლი და რანი|
  block
    block |და წარვიდა ხალილის ძე და დადგა ამირად კაცი სააკის მონათაგანი სახელით|
    block |გაბულოც ხოლო გუარამ ძემან აშოტ კურაპალატისამან შეიპყრა გაბულოც და|
    block |წარსცა საბერძნეთად რამეთუ განდიდებულ იყო გაბულოც და დაემორჩილნეს გარდაბანელნი|
  block
    block |და ბრძოდა აშოტ მამის ძმისწულსა მისსა ძმასა გუარამისსა ხოლო გუარამს|
    block |დაეპყრა ჯავახეთი თრიალეთი ტაშირი და აბოცი და არტანი და ჰბრძოდა სარკინოზთა ზოგჯერ|
    block |სძლის გუარამ და ზოგჯერ სარკინოზთა ხოლო გუარამ განუყვნა|
    block |ქუეყანანი ძმათა თჳსთა ადარნასეს და ბაგრატს და აბოცი განუყო ცოლის ძმასა|
    block |თჳსსა სომეხთა მეფესა|
  block
    block |და შემდგომად ამისა გარდაიცვალა ადარნასე ძმა ამის გუარამისა და ძე აშოტ|
    block |კურაპალატისა|
  block
    block |გარდაიცვალა ბაგრატ კურაპალატი ძმა ამის ადარნასესი ქორონიკონსა ე̂ვლ და დაუტევნა|
    block |სამნი ძენი დავით აშოტ და ადარნასე|
  block
    block |გარდაიცვალა ესე ადარნასე ქორონიკონსა ჟ̂დ|
  block
    block |გარდაიცვალა აშოტ ძმა ამის ადარნასესი და ძე ბაგრატ კურაპალატისა ქორონიკონსა რ̂ე|
  block
    block |მას ჟამსა გამოვიდა გიორგი აფხაზთა მეფე ძმა თეოდოსესი და დემეტრესი|
    block |ძე ლეონისი დაიპყრა ქართლი და დაუტევა ერისთავად ჩიხას ძე დემეტრესი და ვითარ|
    block |გარდაიცვალა გიორგი აფხაზთა მეფე დარჩა ძე დემეტრესი მცირე რომელსა ერქუა|
    block |ბაგრატ რომელი იცნობების ექსორიაქმნილობით და ცოლმან გიორგი მეფისამან|
    block |მოკლა ძე დემეტრესი ერისთავი ჩიხისა და მცრუა იგი ივანე მთავარსა შავლიანსა|
    block |და შთააგდეს ბაგრატ ზღუასა ხოლო ღმერთმან განარინა იგი და მიიწია ქალაქად|
    block |კოსტანტინეპოლედ და მოჰგუარა მეფემან იოვანე ძესა თჳსსა ადარნასეს ცოლი ასული|
    block |გუარამ აშოტის ძისა და მოკუდა იოვანე მეფე აფხაზთა და მეფობდა მის წილ ძე|
    block |მისი ადარნასე და შეიპყრნა ლიპარიტ ქუეყანანი თრიალეთისანი აღაგო ციხე კლდეკართა|
    block |და იპატრონა დავით ბაგრატის ძე|
  block
    block |თეოდოსი მეორე გარდაიცვალა ცოლშვილიანად და დაჯდა მეფედ გიორგი რომელსა|
    block |საუფლისწულოდ ჰქონდა აღწეფი ამისთჳს ეწოდა მას გიორგი აღწეფელი თეოდოსიმ იბატონა|
    block |ოცდაშჳდი წელი|
  block
    block |მეორმოცდარვე მეფე კურაპალატი დავით ძე ბაგრატ კურაპალატისა ბაგრატოანი|
  block
    block |ხოლო ამას დავით კურაპალატსა აღუდგა მტრად ნასრა ძე გუარამ მამფლისა რომელი|
    block |იყო მამის ძმა ამის დავითისი|
  block
    block |ხოლო ნასრა ძე გუარამისი და გურგენ იყვნეს აფხაზთა კერძ ხოლო დავით|
    block |და ლიპარიტ უშუელდეს სომეხთა და იბრძოდეს სომეხნი და აფხაზნი ქართლსა ზედა|
    block |მას ჟამსა მონაზონ იქმნა გუარამ|
  block
    block |ხოლო ამან დავით კურაპალატმან აღაშენა ეკლესია ხახულისა|
  block
    block |და ვითარ მოკუდა კახთა ქორეპისკოპოსი გაბრიელ დონაური დაჯდა ქორეპისკოპოსად|
    block |ფადლა არევმანელი კაცი ბრძენი და საქმისმეცნიერი|
  block
    block |მას ჟამსა ვითარცა მოიტყუა ნასრა ძემან გუარამისმან დავით ძე ბაგრატისი|
    block |მამის ძმისწული მისი და მოკლა იგი|
  block
    block |ჩანართი|
  block
    block |ქორონიკონსა რ̂ა და დაუტევა ძე სახელით ადარნასე რომელი მეფე იქმნა შემდგომად|
    block |მამისა თჳსისა|
  block
    block |გარდაიცვალა აშოტ კეკელა ძე ადარნასესი მისა აშოტ დიდისა ქორონიკონსა პ̂ზ|
  block
    block |გარდაიცვალა სუმბატ მამფალი არტანუჯელი ძმა აშოტ კეკელასი და ძე ადარნასესი|
    block |ძისა აშოტ დიდისა ქორონიკონსა რ̂თ|
  block
    block |გარდაიცვალა ძე ამის სუმბატისა დავით მამფალი მონაზონქმნილი ქორონიკონსა რ̂ჲგ|
  block
    block |გარდაიცვალა სუმბატ ერისთავთერისთავი ძე მის დავით მამფალმონაზონისა ქორონიკონსა|
    block |ს̂ჱ და დაუტევნა ძენი ორნი დავით და ბაგრატ|
  block
    block |გარდაიცვალა ესე ბაგრატ ძე სუმბატისი და ძმა დავითისი ქორონიკონსა ს̂ჱ მასვე|
    block |წელსა რომელსა წელსა მოკუდა მამა მისი სუმბატ და დაუტევნა ძენი ორნი გურგენ და|
    block |სუმბატ|
  block
    block |ხოლო გურგენ დაუტევა ძე ერთი სახელით დემეტრე და სუმბატ დაუტევა ძე ერთი|
    block |სახელით ბაგრატ|
  block
    block |გარდაიცვალა გურგენ კურაპალატი ძმა სუმბატ მამფალ არტანუჯელისა და ძე ადარნასესი|
    block |ძმისა აშოტ დიდისა ქორონიკონსა რ̂ია|
  block
    block |გარდაიცვალა აშოტ კუხი რომელმან აღაშენა ტბეთი საეპისკოპოსო ძე მის გურგენ|
    block |კურაპალატისა ქორონიკონსა რ̂ლჱ|
  block
    block |გარდაიცვალა ადარნასე ერისთავთერისთავი ძე გურგენ კურაპალატისა ძმა აშოტ კუხისა|
    block |ქორონიკონსა რ̂ივ და დაუტევნა ორნი ძენი დავით ერისთავთერისთავი და გურგენ|
    block |ერისთავთერისთავი|
  block
    block |გარდაიცვალა ეს გურგენ ერისთავთერისთავი ძმა დავით ერისთავისა ქორონიკონსა რ̂ჲა|
  block
    block |გარდაიცვალა ბაგრატ მამფალ არტანუჯელი ძე სუმბატ მამფალანთიპატი არტანუჯელისა|
    block |ძისა ადარნასესი და ძმა დავით მამფალ მონაზონქმნილისა ქორონიკონსა რ̂კთ|
  block
    block |გარდაიცვალა ადარნასეყოფილი და მონაზონქმნილი ბასილი ძე მის ბაგრატ მამფალ არტანუჯელისა|
    block |ქორონიკონსა რ̂ჲე|
  block
    block |გარდაიცვალა აშოტ ძმა ადარნასე მონაზონქმნილისა და ძე ბაგრატ მამფალ არტანუჯელისა|
    block |ქორონიკონსა რ̂ნთ|
  block
    block |გარდაიცვალა დავით ერისთავთერისთავი ძე ბაგრატ მამფალ არტანუჯელისა და ძმა|
    block |ადარნასეყოფილ ბასილისა ქორონიკონსა რ̂კჱ|
  block
    block |გარდაიცვალა გურგენ ერისთავი ძმა ამის დავით ერისთავთერისთავისა და ძე ბაგრატ|
    block |მამფალ არტანუჯელისა ქორონიკონსა რ̂მგ|
  block
    block |გარდაიცვალა გურგენ ძე მის გურგენ ერისთავისა ძისა ბაგრატ მამფალ არტანუჯელისა|
    block |ქორონიკონსა რ̂პჱ|
  block
    block |ხოლო ვიწყოთ ჩუენ პირველივე ამბავი იგი დავით კურაპალატისა რომელი მოკლა ნასრი|
    block |მამის ძმისწულმან მისმან ძემან გუარამ მამფალისამან|
  block
    block |ხოლო ნასრას შეუკრბეს მტერად სომეხნი ლიპარიტ და ქართველნი და აშოტ|
    block |ძმა დავითისი და მათ თანა სარკინოზნი და შეებნეს ნასრას და გააქციეს და|
    block |მიუხუნეს ციხენი და წარვიდა საბერძნეთს წინაშე ბერძენთა მეფისა|
  block
    block |და მოკუდა გუარამ ძე აშოტისი და დამარხეს ოპიზას მეორედ მისგან აღშენებულსა|
  block
    block |მერმოცდაცხრე მეფე ადარნასე ძე დავით მეფეკურაპალატისა ბაგრატოანი|
  block
    block |და დასუეს ქართველთა მეფედ ადარნასე ძე დავით კურაპალატისა ხოლო ამან ადარნასე|
    block |მეფობასა შინა მისსა აღაშენა ბანა ჴელითა კჳრიკე ბანელისათა რომელიიგი იქმნა|
    block |პირველ ეპისკოპოს ბანელ|
  block
    block |ხოლო ბაგრატ ძე აფხაზთა მეფისა დემეტრესი შესრულ იყო საბერძნეთად|
    block |კოსტანტინეპოლედ და მოსცა ბერძენთა მეფემან ლაშქარი და მოგზავნა ზღჳთ და|
    block |ნავითა შემოვიდა აფხაზეთად და მოკლა ადარნასე ძე იოვანესი და დაიპყრა აფხაზეთი|
    block |და შეირთო ცოლი მისი ცოლად ასული გუარამისი და გამოიყვანა ბაგრატ|
    block |აფხაზთა მეფემან ნასრა ცოლის ძმა მისი საბერძნეთით და მისცა ლაშქარი მისი|
    block |ხოლო ნასრა შეიპყრნა სამნი ციხენი სამცხეს ოძრჴე ჯუარისციხე და ლომსიანთა|
    block |გუარამისივე აღშენებული|
  block
    block |მოვიდეს გურგენ და ადარნასე ძე დავითისი უშუელეს სომეხთა შეიბნეს მტკუარსა|
    block |ზედა იძლივნეს აფხაზნი მოკლეს ნასრა და ბაყათარ მთავარი ოვსი და ერისთავი|
    block |აფხაზთა|
  block
    block |ხოლო ფადლა ქორეპისკოპოსი განძლიერდა და დაიმორჩილნა გარდაბანელნი და|
    block |შემდგომად მისსა დაჯდა კჳრიკე ქორეპისკოპოსად და იპყრობდეს ქართლს აზნაურნი|
  block
    block |მას ჟამსა გამოვიდა კოსტანტი აფხაზთა მეფე დაიპყრა ქართლი და ემტერა|
    block |სომეხთა მეფე სუმბატ ტიეზერაკალი გამოილაშქრა სპითა დიდითა და მოადგა უფლისციხესა|
    block |და მოიღეს პალანკურდანი აღმოაგეს ზემოკერძო და წარიღეს ციხე ჴერჴითა|
    block |ხოლო კეთილად იმზახნეს სუმბატ და კოსტანტი და უკუმოსცა უფლისციხე და|
    block |ყოველი ქართლი|
  block
    block |ხოლო ამისსა შემდგომად მოვიდა ამირა აგარიანი სახელით აბულკასიმ ძე აბუსაჯისი|
    block |რომელი გამოეგზავნა ამირმუმნსა სპითა დიდითა და ურიცხჳთა რომელთა|
    block |არა იტევდა ქუეყანა რამეთუ მოვიდა პირველად სომხითს და მოსრა ყოველი სომხითი|
    block |სივნეთი ვაეძორი და ასფურაგანი და სუმბატ სომეხთა მეფემან ვერ დაიდგნა|
    block |ზარისა მისისაგან და წარმოვიდა მუნით მეოტობით და მიმართა მთათა აფხაზეთისათა|
    block |და მუნ იყოფოდა|
  block
    block |და მოვიდა აბუსაჯის ძე ტფილისს და მას ჟამსა ამირა იყო ჯაფარ ძე ალისი|
    block |მოვიდა და მოადგა უჯარმოს შიგა დგა სამასი კაცი და ჰბრძოდეს მრავალთა დღეთა|
    block |და ვითარ იხილეს რამეთუ ვერ დაუდგმიდეს დააგდეს ღამე და გარდაიხუეწნეს რომელნიმე|
    block |წარვიდეს და რომელთამე ეწივნეს და დაჴოცნეს ვითარცა ცნეს ბოჭორმელთა|
    block |ციხოვანთა წაღება უჯარმისა დააგდეს ციხე და გარდაიხუეწნეს რაჟამს მოვიდეს|
    block |პოვეს იგი უკაცური და თქუეს რომელი ბაკი იყო მუნ შინა ფიცხლად შეგუებნეს|
    block |და რომელი ციხე არს იგი უკაცურად დაუგდიათ აღიღეს ბოჭორმა და დაიჭირეს|
    block |ციხედვე და უჯარმის ზღუდენი დაარღჳვნეს|
  block
    block |ხოლო კჳრიკე ქორეპისკოპოსმან ვითარ იხილა რომელ არა იყო ღონე მისი|
    block |მიენდო ფიცითა მივიდა და ნახა და ჰკითხა მან ვინ გაწჳა აქა მოსლვა და უთხრა|
    block |მაწჳა დედამან ჩემმან და თქუა არა ვატკინო გული ერთისა შემხედვარსა და|
    block |შეუყუარდა სიკეთისა მისისათჳს და განუტევა გარნა ბოჭორმა თჳთ დაიჭირა|
  block
    block |შემდგომად ამისა შემოვიდა ქართლად და მოაოჴრა ქართლი და ვიდრე იგი|
    block |შემოვიდოდა მოარღჳვნეს ზღუდენი უფლისციხისანი რომელ არა დაიმჭირონ შევიდა|
    block |მუნით სამცხეს და მოაოჴრა სამცხე და ჯავახეთი მოადგა ციხესა თმოგჳსასა და|
    block |ვითარ იხილა სიმტკიცე მისი და სიმაგრე აიყარა მუნით მოვიდა ყუელს მოადგა|
    block |გარე და უწყო ბრძოლად|
  block
    block |იყო მუნ შინა ჭაბუკი ერთი სახელით გობრონ ებრძოდა შიგნით გამოღმართ|
    block |ყოველთა დღეთა მოყუასთა თჳსთა თანა და ვითარ წარიღეს ციხე იგი შეიპყრეს|
    block |წმიდა გობრონ და აწამეს რომლისა წამება მისი ვრცელად აღწერა წმიდამან მამამან|
    block |ჩუენმან სტეფანე მტბევარ ეპისკოპოსმან|
  block
    block |აღიყარა მუნით და წარვიდა დვინად ქალაქად მოვიდეს და უთხრეს ვითარმედ|
    block |სუმბატ მეფე შევიდა ციხესა კაპოეტისასა მსწრაფლ აღიყარა და მიუმცნო ლაშქარსა|
    block |თჳსსა რათა ყოველი კაცი რომელი პოვონ ცოცხალი გამოიყვანონ მის წინაშე|
    block |მოვიდა და მოადგა ციხესა კაპოეტისასა და ციხოვანთა დედაწული რომელი პოვა|
    block |გარეგნით დაიპყრა ჴელთა ამისთჳს გამოსცეს ციხე და შეიპყრეს სუმბატ წარიყვანა|
    block |დვინს ჩამოჰკიდა ძელსა და მოკუდა|
  block
    block |შემდგომად ამისა ვითარ გარდაჴდეს წელნი რაოდენნიმე და მოეშენა ქუეყანა|
    block |მაშინ უჴმო კჳრიკე ქორეპისკოპოსმან კოსტანტი აფხაზთა მეფესა ჩავიდეს ჰერეთად და|
    block |მოადგეს ციხესა ვეჟინისასა აფხაზთა მეფე მოადგა ზედათკერძო და|
    block |კჳრიკე ქუემოთ და ვითარ მისწურეს წაღებად მაშინ ადარნასე პატრიკი მოვიდა|
    block |პარასკევის ჯუარსა მიუპყრა ზავის პირი მოსცა აფხაზთა მეფესა არიში გავაზნი და|
    block |კჳრიკეს ორჭობი ვითარ დაიზავნეს და შემოიქცეს მოვიდა კოსტანტი აფხაზთა|
    block |მეფე ილოცა ალავერდს წმიდის გიორგის წინაშე და შემოსა ხატი მისი ოქროთა|
    block |ხოლო ლაშქარი მისი უმრავლესი წარავლინა გზასა გარესა და ფრიად პატივსცა|
    block |კჳრიკე ქორეპისკოპოსმან და წარვიდა ქუეყანად თჳსად|
  block
    block |შემდგომად მცირედთა დღეთა გარდაიცვალა კოსტანტი აფხაზთა მეფე და იშლებოდა|
    block |ქუეყანა აფხაზეთისა ჟამ რაოდენმე რამეთუ ესხნეს ძენი ორნი კოსტანტი მეფესა|
    block |ერთი უხუცესი და მეორე რომელი უშვა მეორემან ცოლმან უმრწემესი უხუცესსა|
    block |ერქუა გიორგი უმრწემესსა ბაგრატ და იყო მათ შორის ბრძოლა ფიცხელი რომელი|
    block |თჳთოეულად ჰპოვო ცხოვრებასა მათსა|
  block
    block |ხოლო ესე ბაგრატ სიძე იყო გურგენ ერისთავთერისთავისა უშუელდა გურგენ|
    block |ყოვლითა ძალითა მისითა ვიდრე არა მიიცვალა ბაგრატ არა იყო მშჳდობა და შემდგომად|
    block |სიკუდილისა მისისა მიიღო სრულობით მეფობა აფხაზთა გიორგი მეფემან|
    block |იყო იგი სრული ყოვლითა სიკეთითა სიმჴნითა და ახოვნებითა ღმრთისმოყუარე|
    block |იყო უმეტეს ყოველთა მაშენებელი ეკლესიათა მოწყალე გლახაკთა უხჳ და მდაბალი|
    block |და ყოვლითა კეთილითა და სათნოებითა სრული ამან განაგნა და განაწყუნა ყოველნი|
    block |საქმენი მამულსა და სამეფოსა მისსა აღაშენა საყდარი ჭყონდიდისა შექმნა საეპისკოპოსოდ|
    block |და განაშუენა იგი ნაწილთა სიმრავლითა წმიდათა მარტჳლთათა|
  block
    block |მას ჟამსა გარდაიცვალა კჳრიკე ქორეპისკოპოსი და დაჯდა ქორეპისკოპოსად|
    block |ფადლა ძე კჳრიკესი ამან აღაგო ციხე ლოწობანთა ამასვე ჟამსა მოვიდეს სარკინოზნი|
    block |რომელთა უჴმობდეს საჯობით და მოტყუენეს კახეთი და დაწუეს ჯუარი და|
    block |მცხეთა და შეიქცეს და წარვიდეს და წარიტანეს თანა ჯუარი პატიოსანი დაჭრილი|
    block |და შეედვათ სნება მუცლისა და გულისხმა ყვეს რომელ ჯუარისაგან ევნოთ შეკრიბნეს|
    block |ნაწილნი და წარმოსცნეს ჯუარსა ჩაკრიბნეს ბუდესა შინა და აღმართეს ადგილსავე თჳსსა|
  block
    block |და ჰერეთსავე მეფობამდე იშხანიკისსა პირველნი ყოველნი იყვნეს მწუალებელნი|
    block |ხოლო იშხანიკ დისწული იყო გურგენ ერისთავთერისთავისა და დედამან მისმან|
    block |მოაქცივნა მართლმადიდებელად დინარ დედოფალმან და სალართა დაეპყრა მაშინ|
    block |ბარდავი და ადარბადაგანი|
  block
    block |ხოლო გიორგი აფხაზთა მეფემან მისცა ქართლი ძესა თჳსსა უხუცესსა კოსტანტის|
  block
    block |ჩანართი|
  block
    block |რამეთუ მაშინ გარდაცვალებულ იყო მეფე ადარნასე ქორონიკონს რ̂მგ|
  block
    block |და გარდაიცვალა ძე ამის ადარნასე მეფისა აშოტ კურაპალატი ქორონიკონსა რ̂ოდ|
  block
    block |გარდაიცვალა ძმა ამის აშოტ კურაპალატისა მეფე დავით ქორონიკონსა რ̂ნზ|
  block
    block |გარდაიცვალა ყმა ამათი და მე ადარნასე მეფისა ბაგრატ მაგისტროსი კურაპალატი|
    block |ქორონიკონსა რ̂ჲე|
  block
    block |გარდაიცვალა მე ამის ბაგრატისა ადარნასე კურაპალატი ქორონიკონსა რპა|
  block
    block |გარდაიცვალა ბაგრატ ძე ამის ადარნასე კურაპალატისა ქორონიკონსა რ̂პთ|
  block
    block |გარდაიცვალა დავით ერისთავთერისთავი ძმა ამის ბაგრატისა ქორონიკონსა რპვ|
  block
    block |გარდაიცვალა სუმბატ მეფეკურაპალატი ძე ადარნასე მეფისა და ძმა დავით მეფისა|
    block |ქორონიკონსა რ̂ოჱ და დაუტევნა ძენი ორნი ბაგრატ რეგუენი რომელი შემდგომად მამისა|
    block |თჳსისა მეფე იქმნა და ადარნასე კურაპალატი|
  block
    block |გარდაიცვალა ესე ადარნასე კურაპალატი ქორონიკონსა ს̂გ|
  block
    block |გარდაიცვალა ძე ამის ადარნასესი დავით დიდი კურაპალატი აღსავსე სიკეთითა რომლისა|
    block |ამბავი ქუემორე სიტყუამან ცხად ჰყოს ქორონიკონსა სკა|
  block
    block |გარდაიცვალა მამის ძმა ამის დავით კურაპალატისა და ძე სუმბატ მეფეკურაპალატისა|
    block |ბაგრატ მეფე რეგუენი ქორონიკონსა ს̂იდ|
  block
    block |გარდაიცვალა ძე ამის ბაგრატ მეფე რეგუენისი სუმბატ ქორონიკონსა ს̂იბ და არა|
    block |დაუშთა შვილი|
  block
    block |მეორმოცდაათე მეფე ქართლისა კოსტანტინე ძე აფხაზთა მეფისა|
  block
    block |და ვითარ დაყო სამი წელიწადი იწყო მტერობად მამისა თჳსისა და ძებნად|
    block |მეფობისა და ვითარ გამოცხადნა საქმე მისი შედგა იგი უფლისციხეს და შეუდგეს|
    block |თანა ტბელნი და სხუანი მრავალი აზნაურნი|
  block
    block |ხოლო გიორგი მეფემან ვითარ დაიდასტურა განდგომა ძისა თჳსისა და გამოილაშქრა|
    block |ყოვლითა ძალითა თჳსითა და მოიყვანნა ტაოელნი მეფენი და ფადლა|
    block |ქორეპისკოპოსი და მოადგეს უფლისციხეს და ბრძოდეს მრავალთა დღეთა და ვერარას|
    block |ავნებდეს ციხესა რომელ მრავლად დგეს შიგნით ზოგსა დღესა შეიბნიან ცხენითა|
    block |და ზოგსა დღესა ქუეითნი|
  block
    block |მაშინ გიორგი მეფემან აბირნა აზნაურნი საზუერელნი ესრე სახედ გამოვედ|
    block |ჩუენ წარგიყვანოთ აფხაზეთად შენ დაჯედ მეფედ და მამა შენი დარჩეს გარეგნით|
    block |ხოლო მან დაიჯერა და მიენდო გარნა აზნაურნი იგი რომელნი უდგეს თანა უშლიდეს|
    block |საქმესა ამას და მან არა ისმინა მათი გამოვიდა ღამე ტივითა მტკუარსა და|
    block |ვითარ განეწურა პირსა მტკურისასა ვერღარა დაითმინეს და მიეტევნეს შეპყრობად|
    block |და ვითარ იგრძნა ზაკულება მათი შეაქცივნა ტივნი გარე რათამცა შევიდა ციხესავე|
    block |ვერღარა დაიმორჩილნეს ტივნი და ჩაჴდეს ადგილსა სადა ტივნი დადგებოდეს შეიქმნა|
    block |ჴმა გამოვიდა მეფე და ყოველი ლაშქარი დაიცვეს ციხე გარეშემო და რაჟამს განთენა|
    block |იწყეს ძებნად ხოლო იგი გამოსრულ იყო წყლით და შესრულ იყო ნაპრალსა|
    block |კლდისასა და მუნ დამალულ იყო პოვა იგი კაცმან ვინმე უნდომან შეიპყრეს და|
    block |მოჰგუარეს მეფესა და მეფემან გააპატიჟა ბოროტად პირველად თუალნი დასწუნეს და|
    block |მერმე გამოყუერეს და მოკუდა ხოლო აზნაურნი რომელნი დგეს ციხესა ძინა|
    block |მინდობით გამოიყვანნა და ტბელნი განუტევნა მშჳდობით და გაგზავნნა იგინი|
    block |ასფურაგანს|
  block
    block |გარდაიცვალა ფადლა ქორეპისკოპოსი და დაჯდა კჳრიკე ქორეპისკოპოსად ამისა|
    block |შემდგომად გადგეს აზნაურნი გარდაბანელნი იწყეს ზრახვად გიორგი მეფისა გამოილაშქრა|
    block |გიორგი მეფემან ჩავიდა კახეთად მოსწუა და ასწყჳდა და წარვიდა თჳსადვე|
    block |ქუეყანად კუალად დადგა ატენს და ძე მისი ლეონ იყო ერისთავად ქართლისა და|
    block |აწჳა ყოველი ლაშქარი კუალად შთასლვად კახეთად ვითარ ცნა კჳრიკე რამეთუ ვერ|
    block |დაუდგებოდა მოვიდა მათ წინაშე და კუალად ენება გაპარვა ზაკჳთ შეიპყრა ჴელთა|
    block |და წარვიდა კახეთად რათამცა დედაწული მისი აკრიბა ჴელთა გარდაეხუეწნეს რამეთუ|
    block |აცნობეს აზნაურთა ქართველთა|
  block
    block |მოერთო შურტა ძმა კჳრიკე ქორეპისკოპოსისა გიორგი მეფესა და მოუტანა|
    block |თანა ციხე მისი უჯარმო და ეუფლნეს სხუათაცა ციხეთა კახეთისათა თჳნიერ სამთა|
    block |ციხეთა ნახჭევანისა ბოჭორმისა და ლოწობანთა|
  block
    block |ლოწობანნი ჰქონდეს ივანე არშის ძესა და გამაგრდა შიგან გაწირა პატრონი|
    block |აუგეს შურისციხე და დააყენნეს შიგან ლაშქარნი და ციხე მარანისა ჰქონდა მაშინ|
    block |ხახუასა არშის ძესავე ძმასა ივანესსა ლამოდა მსგავსად ძმისა თჳსისა მკლავითა|
    block |დაჭირვასა მივიდა მეფე უბრძანა შებმა ლაშქართა ხოლო მათ წარიღეს ჴერჴითა და|
    block |ხახუა მოიყვანეს შეპყრობილი წინაშე მეფისა და მეფემან წარსცა პყრობილად ჯიქეთს|
  block
    block |ციხე ნახჭევანისა ჰქონდა ფადლას ძესა კჳრიკესსა იგიცა გამაგრდა შიგან ვითარ|
    block |იხილა კჳრიკე ქორეპისკოპოსმან რამეთუ არღარა იყო ღონე მისი ითხოვა სიმტკიცე|
    block |ცოცხლებით გაგზავნისა და დაულოცა კახეთი გიორგი მეფესა ხოლო ლეონ|
    block |ძე მეფისა არა ლამოდა განტევებასა კჳრიკესსა რამეთუ არცა პირველ შეპყრობასა|
    block |იყო ნება მისი გარნა არა უსმინა მამამან მისმან და კჳრიკე ესე პირი ითხოვა|
    block |რათა მას ზამთარსა არა აღიღონ ციხე ბოჭორმა და შემდგომად აღვსებისა წარვიდეს|
    block |და ნება სცეს ამისთჳს აღიღეს ციხე ნახჭევანისა და შვილი ერთი უმრწემესი|
    block |დავით მძევლად და განუტევეს დღესა ლამპრობასა|
  block
    block |წარვიდა მეფე აფხაზეთად და შევიდა კჳრიკე ბოჭორმას ეკაზმოდა და ლამოდა|
    block |შემდგომად აღვსებისა წარსლვასა მაშინ შეეზრახნეს აზნაურნი ქართველნი და მათ|
    block |თანა კახნი გოდერძი მგდეური მამა ყანჩაელი დაჩი კორინთელი დაჩი და ივანე|
    block |სხჳლოსელნი სარა და გრიგოლ ძმანი ფხუენელნი და მათ თანა ორმოცდაათი აზნაური|
    block |სხუა და მიერთნეს კჳრიკეს დაუწყეს ბრძოლად ციხეთა და მცირედთა დღეთა|
    block |წარიხუნეს ციხენი ყოველნი დაარღჳვნეს შურისციხე და ლოწობანთა და კუალად|
    block |ეუფლა კჳრიკე მამულსა თჳსსა|
  block
    block |მოვიდეს და უთხრეს გიორგი მეფესა წაღება კახეთისა დაუმძიმდა დიდად და|
    block |აბრალა ყოველთა ვინცავინ აწჳა გაშუება კჳრიკე ქორეპისკოპოსისა და ვითარ|
    block |ამას შინა გარდაჴდა ზამთარი კუალად გაგზავნა ლაშქარი თჳსი და ძე მისი ლეონ|
    block |უჩინა წინამძღურად და მივიდა და მოწუა კახეთი და მასვე ლაშქრობასა შინა მოართუეს|
    block |ამბავი მიცვალება დიდისა და ღმრთისმოყუარისა გიორგი მეფისა მაშინ მოუწოდა|
    block |ლეონ კჳრიკე ქორეპისკოპოსსა და შეკრბეს ბაზალეთს ტბისა პირსა თჳთო|
    block |ცხენოსნითა და იუბნეს დღე ერთი ვიდრემდის განუცხადა მიცვალება მამისა თჳსისა|
    block |და აჰკიდა სიყუარული და უქადა ძისა მისისა სიძობა და ვითარცა ესმა ესე კჳრიკეს|
    block |გარდაჴდა ცხენისაგან და თაყუანისცემითა მისცა მადლი და განიხარა ზავი და სიყუარული|
    block |და უფროს პირი მზახობისა|
  block
    block |შეიქცა ლეონ და ეუფლა მამულსა და სამეფოსა თჳსსა რამეთუ მაშინვე შთავიდა|
    block |აფხაზეთად და განადიდა უფალმან ღმერთმან მეფობა მისი მსგავსად მამისა მისისა|
    block |იყო იგიცა ღმრთისმოყუარე და სავსე ყოვლითა კეთილითა ამან აღაშენა ეკლესია|
    block |მოქჳსა და შექმნა საყდრად საეპისკოპოსოდ აკურთხა და განასრულა ყოვლითა განგებითა|
    block |და ვითარ ეუფლა მამულსა თჳსსა აღუსრულა აღთქმა თჳსი კჳრიკე ქორეპისკოპოსსა|
    block |და მისცა ასული თჳსი ცოლად ძესა მისსა და შემდგომად მცირედისა მოკუდა|
    block |ასული ლეონისი|
  block
    block |კუალად იწყო მტერობად კჳრიკესა და ძებნად კახეთისა გაილაშქრა სპითა დიდითა|
    block |ჩადგა არაგჳს პირსა ასწყჳდა მუხნარი ხერკი და ბაზალეთი და მასვე ლაშქრობასა|
    block |დასნეულდა შეიქცა გარე და მოკუდა|
  block
    block |შემდგომად მისსა დაჯდა დემეტრე მეფედ ძმა ლეონისი და ეუფლა ქართლსა|
    block |და ვითარ მოიწყო სამეფო თჳსი გარდაჴდეს ამას შინა ჟამნი და იყო ძმა მისი თეოდოსი|
    block |საბერძნეთს უჴმეს კაცთა ვიეთმე ამის ქუეყანისათა რათა გამოვიდეს ძმასა თჳსსა|
    block |ზედა რამეთუ სიცოცხლესავე დიდისა გიორგი აფხაზთა მეფისასა გაეგზავნეს ორნი|
    block |შვილნი საბერძნეთს თეოდოსი და ბაგრატ რათა მუნ იზრდებოდიან ამისთჳს რათა|
    block |შემდგომად სიკუდილისა მისისა არა იყოს მათ შორის ბრძოლა და ჴდომა|
  block
    block |გამოვიდა თეოდოსი საბერძნეთით მოვიდა სამცხეს და დადგა მარგის მერეს|
    block |უჴმობდა მესხთა აზნაურთა იკრებდა ლაშქართა და ლამოდა მკლავითა თჳსითა აღებასა|
    block |მამულისა თჳსისასა ხოლო დემეტრე მეფემან წარავლინა ლაშქარი თჳსი დაესხნეს|
    block |უგრძნეულად და გააქციეს თეოდოსი წარვიდა ქართლს და მიმართა ადარნასეს|
    block |ძამელსა მთავარსა შეიყვანეს იგი ძამის ციხესა და მუნით გამოღმართ ეძიებდა საქმესა|
    block |თჳსსა|
  block
    block |მაშინ დემეტრე მეფემან მიგზავნა ლაშქარი თჳსი მოადგეს ციხესა ძამისასა|
    block |და ჰბრძოდეს სამ თუე ოდენ და ციხით გამოღმართ ევნებოდეს ფრიად და ვითარცა|
    block |მისჭირდა ციხოვანთა ითხოვეს ფიცი და სიმტკიცე რათა განუტეონ თეოდოსი და|
    block |წარვიდეს მშჳდობით და მათ მიინდვეს იგი და გაგზავნეს მშჳდობით წარვიდა წინაშე|
    block |დავით კურაპალატისა და მუნ დაყო წელიწადი ერთი|
  block
    block |ხოლო ესე დავით კურაპალატი იგი არს რომლისა სიკუდილი ზემორე აღგჳწერია|
    block |ს̂კა ქორონიკონსზე რომელი იყო ძე ადარნასე კურაპალატისა ძისა სუმბატ მეფეკურაპალატისა|
    block |რომელი იყო ბაგრატოანი|
  block
    block |და კუალად წარმოვიდა ტაოთ და მოვიდა კახეთად მაშინ მოუგზავნა მოციქული|
    block |დემეტრე მეფემან თეოდოსის და კჳრიკე ქორეპისკოპოსსა და რქუა რათგან მოვიდა|
    block |ძმა ნემი საბერძნეთით არა დაილევის ჩუენ შორის ბრძოლა სიტყჳთა კაცთათა აწ|
    block |შუამდგომელობითა შენითა მომანდევ ძმა ჩემი და ვიყვნეთ ორნივე სწორად უფალ|
    block |მამულსა ჩუენსა ვითარცა ვიშვენით უწინარეს მე და ლეონ და აღიღე ჩემგან სიმტკიცე|
    block |და შუამდგომელნი და შენგან დიდად დავიმადლო საქმე ესე ვითარ ცნა კჳრიკე|
    block |ქორეპისკოპოსმან სიტყუა დემეტრე მეფისა მოიყვანა თეოდოსი და აწჳა მინდობა|
    block |მისი და ეტყოდა მე ვიყო მეძიებელი სისხლისა შენისა და თეოდოსი მიანდო|
    block |ძმასა თჳსსა და გაგზავნა|
  block
    block |მაშინ წარიყვანეს იგი ფიცითა და სიმტკიცითა რომლითა ეფუცნეს წინაშე|
    block |სუეტსა ცხოველსა კათალიკოსი მღდელთმოძღუარნი და დიდებულნი ყოველნი და|
    block |ვითარ მოვიდა თეოდოსი წინაშე ძმისა თჳსისა დაყვნა დღენი მცირედნი ხოლო|
    block |დემეტრე მეფემან დაივიწყა შუამდგომლობა ღმრთისა და კაცთა და შემართა ფიცთა|
    block |გატეხა შეიპყრა თეოდოსი და დასწუნა თუალნი და ვითარ იხილეს ესე მყოფთა|
    block |მამულისა მისისათა ძიება ყვეს ძმისა მათისა რომელსა ერქუა ჭალამეფე და ვერ|
    block |შეუძლეს ამისი ქმნა რამეთუ დემეტრე მეფე იყო მჴნე და ახოვანი და რაჟამს აღესრულა|
    block |დემეტრე მეფე იხილეს ყოველთა მკჳდრთა ქუეყანისათა რომელ არღარა დარჩა|
    block |მკჳდრი აფხაზეთისა და ქართლისა გამოიყვანეს თეოდოსი და დასუეს მეფედ|
  block
    block |მაშინ მოვიდეს კახნი და მოადგეს უფლისციხესა და იყო მათ ჟამთა ერისთავი|
    block |ქართლისა ივანე მარუშისძე კაცი ძლიერი და ერმრავალი ამან წარავლინა მოციქული წინაშე დავით|
    block |კურაპალატისა აწჳა რათა გამოილაშქროს ძალითა მისითა|
    block |აღიღოს ქართლი ანუ დაიმჭიროს თჳთ ანუ უბოძოს ბაგრატს ძესა გურგენისსა|
    block |ასულისწულსა გიორგი აფხაზთა მეფისასა რომელსა ეყოდა დედულად აფხაზეთი და|
    block |ქართლი ესევე ივანე მარუშისძე ეძებდა ბაგრატს მეფედ და ვითარცა მოისმინა|
    block |დავით კურაპალატმან სიტყუა ივანე მარუშისძისა წარმოემართა ძალითა თჳსითა|
    block |ყოვლითა და მოვიდა ქართლად და რაჟამს ცნეს მოსლვა მისი კახთა წარვიდეს|
    block |ვითარცა მეოტნი და დაუტევეს ქართლი|
  block
    block |მოვიდა დავით კურაპალატი ჩამოდგა ქუაჴურელთა მოეგება წინა ქართლის|
    block |ერისთავი ივანე მარუშისძე აღიღო მისგან უფლისციხე და მიუბოძა ბაგრატს და|
    block |მამასა მისსა გურგენს რამეთუ არა ესუა შვილი დავით კურაპალატსა და ბაგრატ|
    block |ძე გურგენისი გაეზარდა შვილად თჳსად|
  block
    block |ესე დავით კურაპალატი უმეტეს განდიდნა ყოველთა მეფეთა ტაოსთა|
  block
    block |რამეთუ ამათ ჟამთა შინა განუდგა მეფესა ბერძენთასა სკლიაროსი და ყოველი ჴმელით|
    block |კერძი დაიპყრა მეფენი და დედოფალი შეწყუდეულ ყვნა ქალაქსა შინა დიდითა ჭირითა ამას|
    block |რა შინა იყვნეს განიზრახეს ვითარმედ ჩუენი შემწე დავით კურაპალატისაგან კიდე არავინ|
    block |არს 3 დაწერეს წიგნები ვედრებისა და წარმოგზავნეს ქართველი თორნიკე რომელ მყოფ იყო|
    block |დიდსა ლავრასა შინა მთაწმიდისასა მონასტერსა დიდისა ათანასესსა დავით კურაპალატისა|
    block |თანა რათა შემწე ეყოს მათ|
  block
    block |იხილა რა ესე კურაპალატმან ფრიად განიხარა და წიგნები ბერძენთა მეფისა მიითუალა|
    block |და ყოველივე საქმე თორნიკ გააცადა რომლისათჳსცა განზრახვა ქმნეს რათა ლაშქარნი|
    block |წარგზავნენ საბერძნეთს და სპასალარად თორნიკე განაჩინეს ხოლო თორნიკე კურაპალატისა|
    block |და თავისი წიგნები ბერძენთა მეფეთა წინაშე წარსცა და ყოველივე ნება კურაპალატისა აუწყა|
    block |და მაშინ მისცნეს მეფემან ბერძენთამან ზემონი ქუეყანანი საბერძნეთისანი კურაპალატსა რათა|
    block |თავის სიცოცხლეში აქუნდეს|
  block
    block |და აზნაურთა შვილნი მძევლად ითხოვნა დავით კურაპალატისაგან და მისცა მძევლად|
    block |უფლისწელნი და კუალად ითხოვნა ცოლის ძმათა მამისა იოანესთა ძე მისი ეფთჳმე მიგუარეს|
    block |მეფესა ბერძენთასა ესე რა ცნა იოანე უნდა თუ არა უნებლიეთ თავი თჳსი გამოაცხადა და|
    block |სამეუფოდ ქალაქად აღვიდა და ვინათგან მეფენი მეცნიერ იყვნეს აბუჰარბისა რომელ იყო|
    block |სიმამრი მამისა იოანესი და იოანესდაცა ფრიადი სიყუარული აჩუენეს მის ზედა და კეთილად|
    block |მოიკითხეს და ამისა შემდგომად განგრძობილად სიტყჳსგება იქმნა შორის იოანესსა და|
    block |სიმამრისა მისისა ეფთჳმესთჳს რამეთუ არა ენება მოცემა მისი და ფრიად აბრალა მას იოანე|
    block |ვითარმედ რა არს ესე ნუუკუე შვილ არა გესხნესა თქუენ გარნა ესე ცხად არს რომელ|
    block |მათ სწყალობდით ვითარცა შვილთა თჳსთა და შვილი ჩემი ვითარცა ობოლი მძევლად გასწირეთ|
    block |გარნა უფალმან შეგინდვენ თქუენ და ესრეთ განგებათა საღმრთოთა და ბჭობითა მეფეთათა|
    block |თჳსი შვილი მიიყვანა და კუალად ულუმბოდვე მიიქცა|
  block
    block |ხოლო თორნიკ მოუწერა კურაპალატსა ვიცით რომელ ღმერთი შეგეწევის და ნურარას|
    block |ორგულობ და ოდეს ღმერთმან წარგიმართოს ყოველნი წინააღმდგომნი ჩუენნი დატყუენენ|
    block |და ყოველივე ნატყუენავი მათი შენი იყოს რომლისათჳსცა მისცა კურაპალატმან თორმეტი|
    block |ათასი მჴედარი რჩეული და შეწევნითა ქრისტესითა აოტა სკლიაროსი და ვიდრე სპარსეთადვე|
    block |მეოტად წარიქცია და მერმე შეიქცა სიტყჳსაებრ მეფეთასა და ტყუე ყვნა ყოველნი დიდებულნი|
    block |საბერძნეთისანი და მონაგები მათი იავარყო და რომელიმე ლაშქართა განუყო და რომელიმე|
    block |თჳთ დაიმჭირა ნატყუენავი ფრიადი და დიდძალი ოქრო და ვეცხლი და სტავრა და სხუა|
    block |ესევითარი და უკუნიქცა და მოიკითხა კურაპალატი და დიდად მოიმადლა|
  block
    block |რამეთუ იყო პირველად ღმრთისმოყუარე და გლახაკთმოწყალე მდაბალი მშჳდი|
    block |და ძჳრუჴსენებელი ეკლესიათა მაშენებელი ტკბილი უხჳ კაცთმოყუარე და ფიჩოსანთმოყუარე|
    block |ყოველთათჳს კეთილისმყოფელი და სავსე ყოვლითა კეთილითა ამან|
    block |აღაშენა მონასტერი და საყდარი ღმრთისა წმიდა ეკლესია ხახულისა|
  block
    block |და ვითარ შეიქცა მუნით გარე დაუტევნა უფლისციხეს გურგენ და ძე მისი|
    block |ბაგრატ მას ჟამსა იყო ბაგრატ ჯერეთ ასაკითა თჳსითა უსრულ ამისთჳს თანაგანმგებელად|
    block |დაუტევა მამა მისი გურგენ შემოკრიბნა ქართველნი აზნაურნი და უბრძანა|
    block |ესე არს მკჳდრი ტაოსი ქართლისა და აფხაზეთისა შვილი და გაზრდილი ჩემი და|
    block |მე ვარ მოურავი ამისი და თანაშემწე ამას დაემორჩილენით ყოველნი და დაყვნა|
    block |დღენი მცირედნი და წარვიდა ტაოს|
  block
    block |მეორმოცდათერთმეტე მეფე ბაგრატ ძე გურგენ მეფეთმეფისა ბაგრატოანი|
  block
    block |ვითარ წარჴდეს ამას შინა ჟამნი რაოდენნიმე იწყეს კუალად მედგრობად ზაკულებით ვითარცა|
    block |არს ჩუეულება ქართლისა აზნაურთა შეეუბნეს ნაქურდეველთა და|
    block |საბოტარელთა და მოიყვანნეს ლაშქარნი კახეთით და გასცეს უფლისციხე და შეიპყრეს|
    block |გურგენ და ძე მისი ბაგრატ და დედოფალი გუარანდუხტ წარიყვანეს კახეთად|
  block
    block |რაჟამს ცნა ესე დავით კურაპალატმან დაუმძიმდა ფრიად გამოილაშქრა ყოვლითა|
    block |ძალითა მისითა მოვიდა თრიალეთს შთასლვად კახეთად და რაჟამს ცნეს კახთა|
    block |მოუგზავნეს მოციქული და მოუპყრეს პირი ზავისა განუტევნეს გურგენ და ბაგრატ|
    block |და დედოფალი გუარანდუხტ და შეუქციეს ქართლი და უფლისციხე ხოლო წირქუალის|
    block |ციხე და გრუი თჳთ დაიჭირეს მას ჟამსა ეპყრა უფლისციხე და ქართლი გუარანდუხტ|
    block |დედოფალსა ესე გუარანდუხტ დედოფალი ასული იყო გიორგი აფხაზთა მეფისა და|
    block |დედა ბაგრატისი|
  block
    block |და ვითარ გარდაჴდა ამას შინა წელიწადი სამი და მეფობდა აფხაზეთს თეოდოსი|
    block |მწუხარე განირყუნა ქუეყანა იგი და შეიცვალა ყოველი წესი და განგება პირველთა|
    block |მეფეთაგან განწესებული იხილეს რა წარჩინებულთა მის ქუეყანისათა იყვნეს ყოველნი|
    block |ერთობით მწუხარებასა შინა დიდსა|
  block
    block |ამანვე ივანე მარუშისძემან ინება რათა მოიყვანოს ბაგრატ მეფედ აფხაზეთისა|
    block |და მის თანა ყოველთა დიდებულთა ერისთავთა და აზნაურთა აფხაზეთისა და ქართლისათა|
    block |გამოითხოვეს ბაგრატ მეფედ დავით კურაპალატისგან ხოლო მან დიდითა|
    block |იძულებითა ძნელად აღასრულა თხოვა მათი ვითარცა ვთქუ პირველად უშვილო იყო|
    block |დავით კურაპალატი და ბაგრატ გაეზარდა შვილად მპყრობელად ორისავე კერძოსა|
    block |ტაოსა გარნა რაჟამს უმკჳდრო ქმნილ იყო ქუეყანა ქართლისა და აფხაზეთისა მოსცა|
    block |მათ სიმტკიცითა და მძევლითა|
  block
    block |შთაიყვანეს იგი აფხაზეთს დალოცეს მეფედ და დაემორჩილნეს ყოველნი ბრძანებასა|
    block |მისსა რამეთუ განსრულებულ იყო ასაკითა და ვითარ გარდაჴდა ამას შინა|
    block |წელიწადი ორი იწყო განგებად და საურავად და განმართებად ყოველსა საქმესა მსგავსად|
    block |პაპისა მისისა დიდისა გიორგი მეფისა გინა თუ უმეტესადრე ვთქუა რამეთუ|
    block |ყოვლითურთ მიემსგავსებოდა ქცევასა გამზრდელისა თჳსისასა დიდისა მეფისა დავით|
    block |კურაპალატისასა და იხილვებოდა მის თანა ყოველი საქმე კეთილისა გამოგზავნა|
    block |თეოდოსი მეფე დედის ძმა მისი ტაოს წინაშე დავით კურაპალატისა რამეთუ ესე|
    block |საქმე გამონახა უმჯობესად რათა ყოველთა კაცთა დიდთა და მცირეთა სასოება კეთილისა|
    block |გინა შიში უწესოებისათჳს მისა მიმართ აქუნდეს|
  block
    block |შემდგომად ამისსა გარდამოვიდა ქართლს რათა განაგნეს საქმენი დაშლილნი|
    block |ქართლისანი მოვიდა და დადგა თიღუას ხოლო მას ჟამსა აზნაურთა ქართლისათა|
    block |რომელთამე არა ენება გარდამოსლვა მისი რამეთუ თითოეულად განაგებდეს საქმეთა|
    block |ქართლისათა დაღაცათუ იყვნეს მორჩილებასა შინა გუარანდუხტისასა|
  block
    block |იწინამძღურეს ქავთარ ტბელი მოეგებნეს ბრძოლად და დაუდგეს თავსა ზედა|
    block |მოღრისასა იხილა რა ბაგრატ აფხაზთა მეფემან აღუზახნა სპათა თჳსთა მივიდეს|
    block |და შეებნეს იოტნეს ქართველნი რომელნიმე დაჴოცნეს რომელნიმე დაიპყრნეს და|
    block |სხუანი კუალად მეოტნი გარდაიხუეწნეს და დაიფანჩნეს მოვიდა უფლისციხეს აღიღო|
    block |ციხე დედისაგან თჳსისა დაყვნა დღენი და განაგნა მცირედ საქმენი ქართლისანი|
    block |წარიყვანა დედა თჳსი და წარვიდა ქუეყანად აფხაზეთისა და ვითარცა ჴელოვანმან|
    block |მენავეთმოძღუარმან განაგო ყოველი საქმე აფხაზეთისა რამეთუ მცირედ ამხილის|
    block |ყოველთა ვინ უკუე პოვის ურჩი და მისსა ადგილსა განადიდის ერთგული და მისანდობელი|
    block |თჳსი|
  block
    block |და ამას შინა გარდაჴდეს წელიწადნი რაოდენნიმე იყო მას ჟამსა ერისთავად|
    block |კლდეკართა რატი და ჰქონდა ციხე ატენისა და ქართლისაგან მტკუარსა სამხრითკერძო|
    block |ყოველივე თრიალეთი მანგლისჴევი და სკჳრეთი არა მორჩილობდა კეთილად|
    block |ბაგრატ მეფესა|
  block
    block |შეკრიბა უცნაურად სპა თჳსი ყოველი ბაგრატ მეფემან და გამოვიდა ქართლს|
    block |ენება შეპყრობა რატი ერისთავისა მაშინ უკუე აუწყეს მსწრაფლ დავით კურაპალატსა|
    block |და უთხრეს ესრე სახედ არა სადა წარვალს სხუაგან არამედ განმზადებულ არს|
    block |სიკუდილად შენდა და შეკაზმულ იყო გურგენ მამა ბაგრატისი მისლვად შვილისა|
    block |თჳსისა თანა ხოლო დავით კურაპალატი წარმოვიდა მსწრაფლ მოუწოდა ლაშქარსა|
    block |თჳსსა და უჴმო ყოველთა მეფეთა სომხითისათა და მაშინ ჯერეთ ცოცხალ იყო პაპა|
    block |ბაგრატისი ბაგრატ ქართველთა მეფე იგიცა მოვიდა დავით კურაპალატისა წინაშე|
    block |რამეთუ ეშინოდა ძისა თჳსისა გურგენისგან წაღებასა მეფობისასა მოვიდეს და დადგეს|
    block |დლივს სპითა დიდითა რომელთა არა იყო რიცხჳ და გაგზავნნა ლაშქარნი გურგენს|
    block |ზედა მიეგებნეს წინა გურგენს და შეიბნეს გარდათხრილთა თავსა შავშეთისასა გააქციეს|
    block |გურგენ და შთაიხუეწა მეოტი და შევიდა ციხესა წეფთისასა|
  block
    block |მას ჟამსა მოსრულ იყო ბაგრატ თრიალეთს დადგა კარუშეთს გაგზავნა მოციქული|
    block |განახნა ლაშქარნი და იხილა რომელ ძალითა არა ეგებოდა წინააღდგომა|
    block |დავით კურაპალატისა მაშინ დაუტევნა სპანი თჳსნი ადგილსა ზედა და თჳთ მარტო|
    block |მივიდა წინაშე მისსა ითხოვა შენდობა და აუწყა ვითარმედ სხჳსა არა რომლისათჳს|
    block |მოვედ გარნა არა მორჩილებისათჳს რატისა ხოლო მან გაგზავნა და უბრძანა ესრეთ|
    block |მითხრეს რომელ სიკუდილად ჩემდა გამოსრულ იყავ გარნა აწ ვსცან დასტური|
    block |რომელ უბრალო ხარ არამედ მითავისუფლებიხარ რატის ზედა დაიმორჩილე ვითაცა|
    block |სახედ გწადიან|
  block
    block |მაშინ წარმოვიდა სიხარულითა სავსე და წარვიდა მას ჟამსა აფხაზეთადვე რათა|
    block |ვერ უგრძნას რატი და უგრძნეულად მივიდეს ოდეს არა გონებდეს ვითარ მოიწია|
    block |ჟამი ზამთრისა მოვიდა ძალითა თჳსითა ყოვლითა და მოადგა კლდეკართა იხილა|
    block |რა ესე რატი გამოვიდა გარე და გამოიტანა შვილი მისი ლიპარიტ თანა შევედრა|
    block |ბაგრატ აფხაზთა მეფესა და მისცა ციხე თჳსი ბაგრატს და თჳთ დაჯდა მამულსა|
    block |თჳსსა არგუეთს|
  block
    block |ხოლო ამას ჟამსა შინა გარდაცვალებულ იყო დავით დიდი კურაპალატი ვითარცა|
    block |ვთქუთ ზემორ და ვითარ მოკუდა ესე დავით არა დაშთა ძე|
  block
    block |და აოჴრდა იმიერტაო და გამოვიდა ბასილი ბერძენთა მეფე და მისცნეს მას ციხენი|
    block |აზნაურთა ამა დავითისთა და დაიპყრა ბასილი მეფემან მამული დავით კურაპალატისა|
  block
    block |და მივიდეს მის წინაშე ბაგრატ აფხაზთა მეფე და მამა მისი გურგენ და მოსცა მათ|
    block |ბასილი მეფემან პატივად გურგენს მაგისტროსობა და ბაგრატს კურაპალატობა რათამცა ვითა|
    block |მტერ ყვნა ერთმანერთისა მიმართ მამაძენი ესე და ამით ღონითა იძმაცუა ხოლო გურგენ|
    block |ჭეშმარიტი და წრფელი იყო და ვერა აღძრა გული მისი ზაკჳთა ამით მიზეზითა და ვერა|
    block |უძლო ღონისძიებითა|
  block
    block |და შემდგომად ამისა რაოდენთამე წელთა გარდაიცვალა ესე გურგენ მეფეთმეფე მამა|
    block |ამის ბაგრატ მეფისა და ძე ბაგრატ მეფე რეგუნისა ქორონიკონსა ს̂კჱ|
  block
    block |კუალად ვითარ წარჴდეს ამას შინა ჟამნი რაოდენნიმე და ვითარ ვთქუ პირველვე|
    block |მოიწყუნა და განაგნა ყოველნი საქმენი აფხაზეთისანი ურჩნი თჳსნი შეცვალნა დიდებისაგან|
    block |და ადგილთა მათთა დაადგინნა ერთგულნი და მოსწრაფედ მორჩილნი ბრძანებათა|
    block |მისთა და წარემატა ყოველთა მეფეთა აფხაზეთისა და ქართლისათა ყოვლითა|
    block |განგებითა და განამრავლა ლაშქარი თჳსი უმეტეს ყოვლისა ჟამისა|
  block
    block |გამოილაშქრა ყოვლითა სპითა თჳსითა გარდამოვიდა ქართლს წარგზავნა მოციქული|
    block |კახეთს ითხოვნა ციხენი ქართლისანი რომელნი მათ ჰქონდეს მას ჟამსა იყო|
    block |ქორეპისკოპოსი დავით ხოლო მან არა ინება მოცემა ციხეთა არამედ მიუმცნო ესრეთ|
    block |უკეთუ ეძიებ ციხეთა იყოს ჩუენ შორის დამჯერებელ მკლავი და ომი ხოლო მე|
    block |წინა მოგეგებო ქსანსა ზედა|
  block
    block |განუწყრა ბაგრატ აფხაზთა და ქართველთა მეფე და კურაპალატი იყო მას ჟამსა|
    block |დლივს რამეთუ განაგებდა საქმეთა ტაოსა და ქართლისათა რომელ მაშინ თჳთვე|
    block |ეპყრა ტაო მიცვალებასა ზედა მამისა მათისა გურგენ მეფეთმეფისა წარგზავნა კაცი|
    block |მოსწრაფედ აწჳა სპათა აფხაზეთისა და ქართლისათა და თჳთ წარემართა ზემოთა|
    block |ლაშქრითა გაიარა თრიალეთი გავლო ჴიდი მცხეთისა და მოერთნეს თანა აფხაზნი|
    block |და ქართველნი დადგა თიანეთს და იწყო შემუსრვად კახეთისა და ვერ წინააღუდგა|
    block |დავით რამეთუ იყო ძალი მისი ურიცხჳ იწყო ბრძოლად ციხეთა და მას ჟამსა აღიღო|
    block |ქუეყანა ჰერეთისა და განაჩინა მთავრად აბულალ და წარმოვიდა შინა|
  block
    block |და მათვე ჟამთა რაჟამს წარმოვიდა ბაგრატ აფხაზთა მეფე კუალად მიიქცეს|
    block |კაცნი ჰერეთისანი და მიერთნეს დავითს აღიღო დავით ჰერეთი შემდგომად მცირედისა|
    block |ჟამისა მიიცვალა კუალად გამოვიდა ყოვლითა სპითა თჳსითა ბაგრატ|
    block |აღიღო მეორედ ჰერეთი დაიჭირა დინარ დედოფალი თჳსად იწყო ძებნად კახეთისა|
    block |და ძალითა მისითა მიუწდომელითა ორ წელ წარიხუნა ყოველნი ციხენი კახეთისანი|
    block |შეაწყუდია კჳრიკე ბოჭორმას და დაუყენნა ციხესა გარეშემო მცველნი წელიწდამდი|
    block |წარიღო ბოჭორმაცა და დაიპყრა სრულიად ჰერეთი და კახეთი წარმოიყვანა კჳრიკე|
    block |და დაიჭირა თჳსსა კარსა ზედა|
  block
    block |მას ჟამსა განდიდნა ფადლონ ამირა განძისა იწყო კირთებად ერისთავთა ჰერეთისა და|
    block |კახეთისათა ჟამითიჟამად მეკობრობით და პარვით რბევად და ტყუენვად|
    block |ადგილითიადგილად ხოლო იხილა რა დიდმან მეფემან ბაგრატ კადნიერება მისი|
    block |დიდად შეძრწუნდა და აღივსო შურითა განემზადა ყოვლითა სპითა მისითა წარგზავნა|
    block |მოციქული წინაშე გაგიკ შაჰანშა სომეხთა მეფისა აწჳა რათა იძიოს შური ფადლონისგან ხოლო|
    block |მან განიხარა სიხარულითა დიდითა მოსწრაფედ მოუწოდა ყოველთა|
    block |სპათა თჳსთა წარმოემართა და მოვიდა წინაშე ბაგრატ აფხაზთა მეფისა შეკრბეს|
    block |ორნივე ძორაკერტს მიმართეს ფადლონს დიდად განლაღებულსა მოძულესა ქრისტიანეთასა|
    block |რომელიიგი ყოვლითურთ ეძიებდა წარწყმედასა ყოველთა ჯუარისმსახურთასა|
    block |და ვითარ იხილა ძალი მათი უძლეველი შეუშინდა წარვიდა და მიმართა|
    block |სიმაგრეთა შესლვად|
  block
    block |ამან დიდმან და ყოვლითურთ ძლევაშემოსილმან მეფემან ბაგრატ წარმოტყუენა|
    block |ქუეყანა რანისა მოადგა ქალაქსა შანქორსა დაუდგნა ფილაკავანნი და მცირედთა დღეთა|
    block |დალეწნეს ზღუდენი შანქორისანი ხვალისა დღე ეგულებოდა შემუსრვად და წარტყუენვად|
    block |ქალაქისა მის მას ღამესა მოუვლინა მოციქული ფადლონ ითხოვა შენდობა|
    block |აღუთქუა დღეთა შინა სიცოცხლისა მისისათა მსახურება გაუკუეთა ხარაჯა და დაუწერა|
    block |თავისთავითა ლაშქრობა მტერთა მისთა ზედა მაშინ უბრძანა და შემოკრიბნა ყოველნი|
    block |დიდებულნი წინაშე მისსა უბრძანა პირველად რათა დაიჭირონ ქალაქი იგი ძალითა|
    block |მათითა იხილეს და განიცადეს და მოაჴსენეს რომელ ვერვის ძალედვა და უფროს|
    block |ამისთჳს რომელ სხუათა ყოველთა სალაშქროთა საქმეთაგან უცალო იქმნებოდეს|
  block
    block |კუალად უბრძანა და განიზრახა დაზავება ფადლონისი და მათ ყოველთა|
    block |სიბრძნითა მათითა გამოარჩიეს და უმჯობესად აწჳეს ზავი უბრძანა და გაგზავნა|
    block |მოციქული და მისგან აუწყა ზავი დასტური მაშინ ფადლონ განიხარა სიხარულითა|
    block |დიდითა აღასრულა ყოველი იგი სიტყჳთ აღთქმული საქმით უძღუნა ძღუენი დიდი|
    block |და მიუწდომელი აღავსნა ყოველნი დიდებულნი ნიჭითა მიუწდომელითა და წარმოვიდა|
    block |შინა გამარჯუებული|
  block
    block |ამის მეფობისაზე იყო წმიდა მამა ჩუენი ეფთჳმე ქართველი მთარგმნელი წიგნთა|
    block |ჩუენ ქართველთანი შ̂კ|
  block
    block |ამანვე დიდმან მეფემან აღაშენა საყდარი ბედიისა და შექმნა საყდრად საეპისკოპოსოდ|
    block |მოცვალა მუნ გუდაყჳსა საეპისკოპოსო შეწირნა სოფელნი მრავალნი ყოველთა|
    block |ჴევთა და ადგილთა განასრულა ყოვლითა განგებითა შეამკო ყოვლითა სამკაულითა|
    block |ეკლესია აკურთხა და დასუა ეპისკოპოსი უკეთუ ვისმე ენებოს განცდად და გულისხმისყოფად|
    block |სიმაღლისათჳს დიდებისა მისისა პირველად განიცადოს სამკაული ბედიისა|
    block |ეკლესიისა და მისგან გულისხმა ყოს რომელ არავინ ყოფილ არს სხუა მეფე მსგავსი|
    block |მისი ქუეყანასა ქართლისასა და აფხაზეთისასა|
  block
    block |ამანვე აკურთხა ეკლესია ქუთათისა განგებითა დიდითა და მიუწდომელითა|
    block |რამეთუ შემოკრიბნა მახლობელნი ყოველნი ჴელმწიფენი და კათალიკოსნი მღდელთმოძღუარნი|
    block |და ყოველთა მონასტერთა წინამძღუარნი და ყოველნი დიდებულნი ზემონი|
    block |და ქუემონი მამულისა და სამეფოსა მისისა მყოფნი და სხუათა ყოველთა საჴელმწიფოთანი|
  block
    block |ხოლო ამან ბაგრატ მეფემან კურაპალატმან დაიპყრა ყოველი კავკასია თჳთმპყრობელობითა|
    block |ჯიქეთითგან ვიდრე გურგენადმდე და ადარბადაგანი და შირვანი მოხარკე ყო სომხითისა|
    block |ჴელმწიფებითა მეფე სპარსთა მეგობარ და ერთგულ ყო სიბრძნითა და ძლიერებითა თჳსითა|
    block |უფროს სახლეულთა თჳსთასა და ბერძენთა მეფესაცა შიში აქუნდა ამისი ყოვლადვე|
  block
    block |ესე ბაგრატ აფხაზთა და ქართველთა მეფე წარემატა ყოველთა ჴელმწიფეთა|
    block |ყოვლითა განგებითა ამისდა შემპოვნედ და ამისდა მოაჯედ შეიქმნეს ყოველნი ჴელმწიფენი|
    block |მახლობელნი და მოთაულნი მამულისა და სამეფოსა მისისანი მოლაშქრედ|
    block |ვითარცა თჳსნი და მისანდობელნი და დაუმორჩილნა ღმერთმან ყოველნი მტერნი და|
    block |წინააღმდგომნი მისნი მომადლა დღეთა მისთა მშჳდობა და დიდი დაწყნარება ქუეყანისა|
  block
    block |და უკეთუ ვინმე ინებოს თჳთოეულად წარმოთქმად ყოველთა განგებულებათა|
    block |მისთა მოუძლურდეს ძალი მისი რომელთაგან მცირედი წარმოვთქუ ჟამთა სიგრძისაგან|
    block |არადავიწყებისათჳს|
  block
    block |და ვთქუა ესეცა რომელ შემდგომად დიდისა მეფისა ვახტანგ გორგასლისა არავინ|
    block |გამოჩენილ არს სხუა მსგავსი მისი დიდებითა და ძალითა და ყოვლითა გონებითა|
    block |ეკლესიათა მაშენებელი იყო გლახაკთა მოწყალე და სამართლისმოქმედი ყოველთა|
    block |კაცთათჳს|
  block
    block |მოკუდა კათალიკოზი სჳმონ და დასუა ამან მეფემან დიდებულთა კაცთა შვილი მეყვისი|
    block |და გაზრდილი თჳსი მელქისედეკ კათალიკოზპატრიაქად ხოლო ესე წმიდაჲ მეფე წარვიდა|
    block |ბერძენთა მეფისა ბასილის წინაშე კოსტანტინეპოლედ რათა შეეწიოს რამეთუ იყო დიდი ესე|
    block |კათოლიკე სამოციქულო ეკლესია სვეტიცხოველი რომელი ვახტანგ გორგასალს აღეშენა|
    block |დაძველებულ იყო და ჟამთა შლილობით გარეშემო სტოანი და ბჭენი დაქცეულ იყო და აღარავინ|
    block |იყო მწე აღშენებად და არცარავის ძალედვა აღშენება მისი და მივიდა და მიუთხრა|
    block |ყოველი შეუძლებლობა ქართველთა და სათხოველი თჳსი|
  block
    block |მაშინ მეფემან ბასილი მოსცა მონასტერი ჴესტორია რომელ რ̂ე სოფელი აქუს|
    block |განძი და შესამკობელნი ეკლესიათანი ხატნი და ჯუარნი და ყოველივე სამღდელთმთავრო და|
    block |სამღდელო სამკაული წარმოვიდა და მოიწია ქუეყანასავე თჳსსა ქართლად და სამეუფოდ ქალაქად|
    block |მცხეთად და იწყო შენებად გარეთითა ბჭითა და გარეშემოთა სტოითა მოქმნითა და ზედადაბურვითა|
    block |და ყოველი განასრულა და მიმადლა ღმერთმან განახლება მცხეთის ქალაქისაცა|
    block |და შეამკო დიდი კათოლიკე სამოციქულო ეკლესია სვეტიცხოველი ყოვლითა სამკაულობითა|
    block |ოქროთა და ვეცხლითა თუალითა და მარგალიტითა და შესჭედა სვეტიცხოველი ოქროთა და|
    block |ვეცხლითა და შესჭედა წმიდა საკურთხეველი ოქროთა და ვეცხლითა თუალითა და მარგალიტითა|
    block |და მოჭედა კანკელი და კარნი საკურთხეველისანი ოქროთა და ვეცხლითა და შექმნა|
    block |წმიდა სამარტვილო ოქროთა და ვეცხლითა თუალითა და მარგალიტითა და შექმნა ძელი|
    block |ცხოვრებისანი ორნი თუალითა და მარგალიტითა და დაასვენნა ყოველთა წმიდათა ნაწილნი|
    block |აურაცხელნი და ძელი ცხოვრებისა სხუაჲ მოჭედილნი ხატნი თუალითა და მარგალიტითა|
    block |ოქროთა და ვეცხლითა შემკულნი რიცხვით ორმოცდათხუთმეტი წიგნნი მოჭედილმოუჭედელნი|
    block |რომელ თვითან აღაწერინა და დასდვა ჯუმლად ოცდახუთი|
  block
    block |ჩანართი|
  block
    block |ხოლო ესეცა წარმოვთქუათ ჩუენ რამეთუ რაოდენნი ბაგრატოანნი მეფედ და კურაპალატად|
    block |ზემორ აგჳწერია რომელნიმე მეფობდეს ქართლსა და რომელნივე სამცხეტაოსა შინა|
    block |ვიდრე ამა ბაგრატის გამეფებამდე და ოდეს მეფე იქმნა რომელნიმე გარდაცვალებულ იყვნეს|
    block |და რომელნიმე ამას ჟამსა გარდაიცვალნეს და არღარავინ იყო ამის ჟამში სხუა ბაგრატოანი|
    block |თჳნიერ სუმბატისა და ძმისა მისისა გურგენისა რომელნი მეფობდეს კლარჯეთს ძენი ბაგრატ|
    block |არტანუჯელისანი რომელთა სიკუდილი ზემორე აღვწერეთ|
  block
    block |სუმბატის სიკუდილი ს̂ლა ქორონიკონზე|
  block
    block |ძმისა მისისა გურგენისა სიკუდილი ს̂ლბ ქორონიკონზე|
  block
    block |ხოლო ესრეთ იყო გარდაცვალება მათი რამეთუ მაშინ ოდესმე ამან ბაგრატ მეფემან|
    block |კურაპალატმან მოიყვანნა ესე ორნი ძმანი კლარჯთა ჴელმწიფენი სუმბატ და გურგენ ძენი|
    block |ბაგრატ არტანუჯელისანი დარბაზობად მის წინაშე ციხესა შინა ფანასკერტისასა და მუნ შინა|
    block |შეიპყრნა იგინი და აღიხუნა ციხენი და ქალაქნი მათნი რამეთუ იგინი პატიმარ ყვნა ციხესა|
    block |შინა თმოგჳსასა და მუნ ციხესა შინა გარდაიცვალნეს სუმბატ და გურგენ|
  block
    block |ხოლო შვილნი ამათნი წარვიდეს კოსტანტინეპოლედ ძე გურგენისი დემეტრე და ძე|
    block |სუმბატისი ბაგრატ ბასილი მეფისა წინაშე და მათნივე შვილნი კლარჯთა მეფეთანი რომელ|
    block |დაშთეს ამა ქუეყანასა მოისრნეს ყოველნი სიკუდილითა პატიმრობასა შინა|
  block
    block |ჩანართი|
  block
    block |ამისსა შემდგომად ბაგრატ მეფემან მოვლო ყოველი სამეფო თჳსი აფხაზეთი ჰერეთი|
    block |და კახეთი მოვიდა და დაიზამთრა ჴევთა ტაოსათა და მორაიწია ზაფხული მოვიდა მასვე|
    block |ციხესა ფანასკერტისასა წელსა მესამესა და მუნ შინა გარდაიცვალა ესე ბაგრატ მეფე|
  block
    block |მეფობდა ოცდათექუსმეტ წელ და გარდაიცვალა შემკობილი მჴცითა შუენიერითა|
    block |ქრონიკონსა ორას ოცდათოთხმეტსა თუესა მაისსა შჳდსა დღესა პარასკევსა და იყო|
    block |დღეთა მიცვალებისა მისისათა ტაოს და წარმოიღო გუამი მისი ზჳადმან ერისთავთერისთავმან|
    block |და დამარხა ბედიას|
  block
    block |შემდგომად მისსა მეფე იქმნა ძე მისი გიორგი და იყო იგიცა სავსე ყოვლითა|
    block |სიკეთითა|
  block
    block |მეორმოცდათორმეტე მეფე გიორგი ძე ბაგრატ აფხაზთა და ქართველთა მეფისა|
    block |ბაგრატოანი|
  block
    block |ხოლო ესე გიორგი ეუფლა ყოველსა მამულსა და სამეფოსა თჳსსა ჟამსა ოდენ|
    block |სიყრმისა და სიჭაბუკისა მისისასა რამეთუ იყო რაჟამს მეფე იქმნა წლისა თორმეტისა|
  block
    block |მას ჟამსა განდგა ამას ქუეყანა ჰერეთკახეთისა და ღადრობითა აზნაურთათა შეპყრობილ|
    block |იქმნეს ერისთავნი მათ ქუეყანით კუალადვე ეუფლნეს მათნი უფალნი რომელთა პირველ|
    block |აქუნდა იგი|
  block
    block |ხოლო მეშჳდესა წელსა მეფობისა მისისასა გამოვიდა ბასილი მეფე ბერძენთა|
    block |მას ზედა ყოვლითა სპითა საბერძნეთისათა და უცხოთესლითა ურიცხჳთა ხოლო|
    block |გიორგი მეფე განვიდა სპითა დიდითა წინააღდგომად მისსა და დაიბანაკეს ორთავე|
    block |ქუეყანასა ბასიანისასა მრავალდღე და არი მიმართეს ბრძოლად ურთიერთას მორიდა|
    block |გიორგი მეფემან მოვიდა და დაწუა ქალაქი ოლთისი და მუნით მოვიდა კოლას|
    block |და გამოუდგა კუალსა და მოუდგა უკანა ბასილი მეფე ბერძენთა და შეკრბეს უკანამავალნი|
    block |გიორგისნი და წინამავალნი ბასილისნი და იქმნა ბრძოლა დიდი სოფელსა|
    block |რომელსა რქჳან შირიმნი და მოისრნეს ორკერძოვე მრავლად მოკლნეს ერისთავნი|
    block |და დიდებულნი რატი ძე ლიპარიტისი და ხურსი და გჳანად ეწია ჴმა გიორგი|
    block |მეფესა ვითარმედ ომი არს უკანამავალთა ზედა მაშინ უბრძანა სპათა თჳსთა და|
    block |აღიჭურნეს მსწრაფლ განვიდა თჳთ გიორგი მეფე რამეთუ ახოვან იყო და უშიში|
    block |ყოვლითურთ ვითარცა უჴორცო და მის თანა სიმრავლე სპისა მისისა და მოვიდა|
    block |მუნით ბასილი მეფე ყოვლითა სპითა მისითა შეკრბეს იმიერ და ამიერ იქმნა|
    block |ბრძოლა დიდი და მოისრნეს ბერძენნი ფრიად და წარმოიღეს ავარი ეზომ გაგრძელდა|
    block |მათ შორის ბრძოლა რომელ სივლტოლად განემზადა ბასილი მეფე|
  block
    block |ხოლო ვითარ სულმოკლე იქმნეს ქართველნი მორიდეს და წარმოვიდეს წარმოუდგეს|
    block |უკანა ბერძენნი და დაჴოცნეს ურიცხუნი პირითა მახჳლისათა მოუწია ლაშქარმან|
    block |არტანს ტყუე ყვეს და მოაოჴრეს არტანი და რაჟამს წარვიდა გიორგი მეფე|
    block |თრიალეთს წარმოუდგა უკანა ასწმჳდა ქუეყანა ჯავახეთისა და გარდავიდა თრიალეთს|
    block |კუალადცა დაეახლნეს ურთიერთას რამეთუ განძლიერდა გიორგი მეფე და|
    block |მოირთო ძალი კახეთისა და ჰერეთისა გარნა დაუშალეს შებმა მეორედ|
  block
    block |შეიქცა ბასილი მეფე თრიალეთით უკუმოიარა ჯავახეთი და არტანი და კუალად|
    block |უბოროტესადრე შურისგებით მოაოჴრნა ქუეყანანი იგი წარვიდა და დაიზამთრა|
    block |ქუეყანასა ხალდისასა მახლობელად ქალაქსა ტრაპიზონთასა და ვიდოდეს მათ შორის|
    block |მოციქულნი ზავისა და სიყუარულისათჳს|
  block
    block |მას ჟამსა იქმნა დიდი განდგომილება საბერძნეთს შეიერთნეს სპასპეტი და წარვეზი|
    block |ძე ფოკას განდგომილისა და წარიდგინეს ქუეყანა აღმოსავლეთისა და დიდად შეძრწუნდა|
    block |ამისთჳს ბასილი გარნა პატივსცა ღმერთმან მასვე და მოკლა წარვეზი ქსიფე|
    block |და გადგეს რომელნი მირთულ იყვნეს ხოლო ქსიფეს მიეგო ცრუობა წარვეზისა|
    block |რამეთუ შეიტყუეს ციხესა დალასანოსთა სისხლისათჳს ფოკას ძისა შეიპყრეს და მოჰგუარეს|
    block |ბასილი მეფესა და მან ექსორია ყო კუნძულსა რომელსამე და მისთანათა|
    block |მრავალთა მოჰკუეთა თავი მახჳლითა რომელთა თანა იყო ფერის ძე ჯოჯიკისი|
    block |ნათესავით ტაოელი და სხუანი იყვნეს ბერძენნი|
  block
    block |კუალად შემოიქცა ბასილი მოვიდა ბასიანს ითხოვდა ქუეყანათა და ციხეთა|
    block |და აღუთქმიდა ზავსა და მშჳდობასა ცნა რა გიორგი მეფემან წარავლინა ზჳადი|
    block |ერისთავი სპითა მისითა და უბრძანა რათა ზავის მიპყრობითა მცირედხან დაიმჭირვა|
    block |ადგილსა და თჳთ წარუდგა უკანა სპითა ძლიერითა და განიზრახვიდა ესრეთ|
    block |უკეთუ ინებოს ზავი ბასილი მეფემან იქმნეს ესრეთ და უკეთუ ინებოს ომი განვემზადნეთ|
    block |მისთჳსცა ხოლო რომელთა არა უნდა ყოფად მშჳდობისა იწყეს განმზადებად|
    block |ბრძოლად და მივიდეს ბასილი მეფესა ზედა დაბანაკებულსა რომელსა უწოდიან სჳნდაქსად|
  block
    block |იწყეს ბრძოლად და აოტეს ზოგი ლაშქრისა მისისა განუწერა ბასილი მეფე|
    block |უბრძანა მოყვანებად ძელისა ცხოვრებისა და მანდილი წმიდა დადვა ქუეყანასა ზედა|
    block |და თქუა უკეთუ მიმცე ჴელთა მტრისათა არღარა ვიყო თაყუანისმცემელ თქუენდამი|
    block |უკუნისამდე და ვითარ გაგრძელდა მათ შორის ბრძოლა კუალადცა მეოტ იქმნნეს|
    block |სპანი ქართველთანი და წარმოვიდეს მეოტად მოისრნეს ურიცხუნი პირითა მახჳლისათა|
    block |და რომელნიმე ტყუე იქმნნეს და წარიღეს ავარი დიდძალი და განძი სამეფო|
    block |რომელი ჰქონდა თანა|
  block
    block |და წარმოუდგა უკანა ბასილი მეფე ხოლო კუალადცა იწყეს ზავად ვითარცა|
    block |პირველ რამეთუ შიში დიდი აქუნდა საბერძნეთით განდგომისა და ყვეს მშჳდობა|
    block |და დაიზავნეს და მისცა გიორგი მეფემან მძევლად ძე თჳსი ბაგრატ წელიწდისა|
    block |სამისა და ციხენი რომელ პირველ გაეცნეს აზნაურთა დაუცალნა და მისცნა სხუანიცა|
    block |ციხენი პირველ მიცემულნი და უკანის თოთხმეტნი და ქუეყანა რომელი ჰქონდა|
    block |დავით კურაპალატსა ტაოსთა ბასიანს კოლაარტანთა და ჯავახეთს ხოლო რომელნიმე|
    block |ამა ქუეყანათაგან ეკლესიანი სოფელნი და ადგილნი დაულოცნა გიორგი მეფესა და|
    block |წარვიდა ბასილი მეფე და თანა წარიყვანა ბაგრატ უფლისწული მძევლად ძე გიორგი|
    block |მეფისა ჩუენისა აღუთქუა ფიცითა აღთქმა ვითარმედ წელსა მესამესა გამოგიგზავნო|
    block |ძე შენი და იყო სამ წელ ქალაქსა სამეფოსა კოსტანტინეპოლეს და წელსა მესამესა|
    block |გამოგზავნა ვითარცა აღუთქუა|
  block
    block |რაჟამს მოიწია მამულსა და სამეფოსა თჳსსა მოჰყვა თანა კატაბანი აღმოსავლეთისა|
    block |ვიდრე საზღვართამდე მამულისა მისისა და ვითარ შეიქცა გარე მოეწია სწრაფით|
    block |მანდატური და მოართუა კატაბანსა წიგნი კოსტანტინე მეფისა რომელსა წერილ|
    block |იყო ესრე სახედ ვითარმედ განგებითა ღმრთისათა მიიცვალა სანატრელი ძმა ჩემი|
    block |ბასილი მეფე და ნაცვლად მისსა ვიქმენ მე მეფედ ყოველსა საბერძნეთსა აწ უკუე|
    block |სადაცა მიწევნულ იყოს განსაგებელსა ჩემსა ბაგრატ ძე გიორგი აფხაზთა ჴელმწიფისა|
    block |შეაქციეთ სწრაფითა დიდითა რომელ მოიწიოს წინაშე ჩუენსა|
  block
    block |ხოლო მან ვითარცა წარიკითხა ბრძანება მეფისა ენება რათამცა შეაქცია გარე|
    block |ბრძანებისაებრ მისისა შეიქცა სწრაფით დევნა უყო უკანა რაჟამს მიეახლა იხილა|
    block |რომელ სიმრავლე დიდძალი მიგებებულ იყო წინა დიდებულნი ერისთავნი და აზნაურნი|
    block |ტაოელნი მესხნი და ქართველნი რომელთა არა იყო რიცხჳ სიმრავლისა|
    block |მათისა შეიქცა გარე და უთხრა მანდატურსა რომელი მიწეულ იყო უკეთუ ძალ გიც|
    block |შენ აქციე ჩემგან კულა ესე აღარა ეგების|
  block
    block |ჵ დიდი საკჳრველება და მოწყალება ღმრთისა ვითარ მყის განერა მართალი|
    block |ჴელთაგან მათთა რომელთა ენება ზაკჳთ შექცევა მისი და თუ ვისმე გენებოს განცდად|
    block |ესევითართა შეწევნითა ღმრთისამიერითა იხილეთ და განიცადენით ურიცხუნი ჴელის|
    block |აპყრობანი ღმრთისამიერნი ამას დიდსა ბაგრატს აფხაზთა მეფესა ზედა რომელნი|
    block |არავის ზედა მოწევნულ იყვნეს სხჳსა მეფისა რომლისათჳს ჟამსა და ჟამსა გაუწყოს|
    block |წინამდებარემან სიტყუამან|
  block
    block |ვითარ უკუე მოიწია წინაშე მამისა თჳსისა გიორგი მეფისა სახლად მათდა|
    block |ქუთათისს იხილეს მშობელთა მისთა შვილი მათი მსგავსი განუცდელისა და მიუთხრობელისა სიკეთისა|
    block |მათისა ყოვლითურთ შუენიერი რომლისა სიკეთისა მისისათჳს|
    block |შეუძლებელ არს კაცთაგან მითხრობა იხილეს რა განიხარეს სიხარულითა მიუთხრობელითა და|
    block |შეწირეს მადლობა ღმრთისა მიმართ იყო ქრონიკონი მას ჟამსა ორას|
    block |ორმოცდახუთი|
  block
    block |ამისა შემდგომად წარვიდა პატრიაქი მელქისედეკ კოსტანტინე მეფისა წინაშე კოსტანტინეპოლედ|
    block |შეიწყნარა მეფემან ბერძენთამან კოსტანტინე‹მ› და მოსცა მესამკობელნი ეკლესიათა|
    block |ხატნი და ჯუარნი და ყოველი სამღდელთმთავრო და სამღდელო სამკაული მოვიდა ქუეყანასა|
    block |და სამწყსოსა თჳსსა და იყიდა სოფლები ტაოს ზადკარეკი ხუთითა აგარათა და|
    block |ძაღლისჴევს იყიდა სოფელი ოროთა სამითა აგარათა ესე ორნივე სოფელნი მათითა აგარათა|
    block |თჳსთა ძმათა განძითა იყიდა და კლარჯეთს მოიგო სოფელი ერთი სხლოანი და შავშეთს|
    block |მოიგო სოფელი დიდი სხლობანი აგარა მისი ნაღუარევი და ჯავახეთს მოიგო სოფელი|
    block |ტონთიო და კოლას მოიგო და დააშენა სოფელი დიდი ოროტანი აგარათა და ფანავარს|
    block |ააშენა სოფელი ერთი მახაროვანი და საკოეთს შეიპყრნა და ააშენნა სოფელნი ორნი ‹და›|
    block |ნაქალაქევი და ბერდაძონი და დაუდვა წმიდასა ამას დედაქალაქსა მცხეთას სუეტსა ცხოველსა|
  block
    block |შემდგომად ორისა წლისა გარდაიცვალა გიორგი მეფე სავსე ყოვლითა სიკეთითა ჟამსა|
    block |ოდენ სიყრმისასა რომელ არავინ გამოჩენილ იყო მსგავსი მისი მამათა|
    block |შორის მისთა ახოვნებითა ჭაბუკობითა და სიქუელითა ტანითა და სახითა ცნობითა|
    block |და სავსე ყოვლითა განგებითა საჴელმწიფოთა ქრონიკონსა ორას ორმოცდაშჳდსა|
    block |თუესა აგჳსტოსა თექუსმეტსა ქუეყანასა თრიალეთისასა ადგილსა რომელსა ეწოდების|
    block |მყინვარნი გინა იწრონი და დაუტევა გლოვა და მწუხარება ყოველთა მკჳდრთა|
    block |მამულისა და სამეფოსა მისისათა იგლოვდეს ყოველნი სიკეთისა და სიჭაბუკისა და|
    block |ახოვნებისა მისისათჳს წარიყვანეს და დამარხეს საყდარსა ქუთათისსა|
  block
    block |ესხნეს შვილნი ოთხნი ძენი ბაგრატ და დემეტრე და ასულნი გუარანდუხტ და|
    block |კატა მეხუთე შვილი მათი მართა მიცვალებულ იყო შემდგომად მიცვალებისა დიდისა|
    block |მეფისა გიორგისსა მასვე ჟამსა მეფე იქმნა ბაგრატ ყოველსა მამულსა და სამეფოსა|
    block |მისსა ზედა ზემოსა და ქუემოსა წელიწდისა ცხრისასა|
  block
    block |მეორმოცდაცამეტე მეფე ქართლისა და აფხაზეთისა ბაგრატ|
    block |ძე გიორგი მეფისა ბაგრატოანი|
  block
    block |მასვე ჟამსა წარვიდეს აზნაურნი ტაოელნი საბერძნეთს ვაჩე კარიჭისძე და ბანელი|
    block |ეპისკოპოსი იოვანე და მათ თანა სიმრავლე აზნაურთა ტაოელთა ხოლო კოსტანტინე|
    block |მეფემან მოქცევასა ოდენ წელიწდისასა გამოგზავნა პარკიმანოზი ლაშქრითა ურიცხჳთა|
    block |მოვიდა და ჩამოდგა და მოაოჴრნა იგივე ქუეყანანი რომელნი ბასილი მეფესა მოეოჴრნეს|
    block |მოვიდა თრიალეთს ციხესა ქუეშე კლდეკართასა მას ჟამსა ჰქონდეს ლიპარიტ|
    block |ერისთავთერისთავსა ძესა ლიპარიტისასა შემოკრიბნა სხუანიცა აზნაურნი დაუდგეს|
    block |განძათა და შეებნეს ციხესა ქუეშე რაჟამს იხილა პარკიმანოზმან რომელ ვერას|
    block |ავნებდა შეიქცა გარე მასვე ჟამსა წარვიდა ჩანჩახი ფალელი საბერძნეთს მისცა ციხე|
    block |გარყლობისა მიერთო ბერძენთა და არჯევან ჰოლოლასძემან მისცა ბერძენთა ციხე|
    block |წერეფთისა|
  block
    block |რაჟამს იხილა საბა მტბევარმან ეპისკოპოსმან რომელ შავშეთს არღარა იყო|
    block |სხუა ღონე ააგო ციხე თავსა ზედა ტბეთისასა დაიჭირა ქუეყანა შავშეთისა ქმნა დიდი|
    block |ერთგულობა ბაგრატ აფხაზთა მეფისათჳს პატივსცა ღმერთმან და ვერ წარუღეს|
    block |ქუეყანა მტერთა რამეთუ მას ჟამსა გაგზავნა პარკიმანოზმან და პროედროსმან იოვანე|
    block |ბანელი ხარტულარი წარიყვანა თანა ვალანგი ლაშქრითა დიდითა და მისცა თანა|
    block |დემეტრე კლარჯი ძე სუმბატისი რეცა შესატყუევნელად ქუეყანისა კაცთათჳს და ამით|
    block |მიზეზითა მოიქცეს მრავალნი კაცნი მის ქუეყანისანი წურილისა ერისაგან შემოვიდა|
    block |მასვე ციხესა შინა ეზრა ანჩელი და რომელნი აზნაურნი გამოჩნდეს ერთგულად|
    block |შეუდგეს მასვე ციხესა შინა და გამაგრდეს ფრიად|
  block
    block |ხოლო ციხე არტანუჯისა ჰქონდა იოვანეს ერისთავსა აბუსერსა და მათ ჟამთა|
    block |ქუეყანათა ამათ შინა იქმნნეს ბრძოლანი და შუღლნი და მიდამონი მრავალნი და|
    block |ვითარ დიდად იღელვებოდა ქუეყანა ესე კუალადცა პატივსცა ღმერთმან ბაგრატს|
    block |აფხაზთა და ქართველთა მეფესა ეწია სენი სასიკუდინე კოსტანტინე მეფესა მოუწერა|
    block |პარკიმანოზს პროედროსსა უჴმო შეღმართ ხოლო იგი წარემართა მსწრაფლ და|
    block |ვიდრე მოვიდოდა მიიცვალა კოსტანტინე მეფე და რაჟამს მიიცვალებოდა დასუა სხუა|
    block |მეფე სახელით რომანოზ და შერთო ცოლად ასული თჳსი ზოია|
  block
    block |წარვიდა კათალიკოზპატრიაქი მელქისედეკ წინაშე რომანოზ ბერძენთა მეფისა კოსტანტინეპოლედ|
    block |შეიწყნარა და მოსცა შესამკობელნი ეკლესიათანი ხატნი და ჯუარნი სამღდელთეთავრო|
    block |და სამღდელო სამკაული და წარმოვიდა ქუეყანასა და სამწესოსავე თჳსსა|
  block
    block |შემდგომად ამისსა წელსა მესამესა წარვიდა დედოფალი მარიამ დედა ბაგრატისი აფხაზთა|
    block |მეფისა საბერძნეთად ძიებად მშჳდობისა და ერთობისა და კუალად|
    block |ძიებად პატივისა კურაპალატობისა ძისათჳს თჳსისა ვითარცა არს ჩუეულება და წესი|
    block |სახლისა მათისა და მოყვანებისათჳს მის ცოლისა|
  block
    block |ამის ჟამში იყო წმიდა გიორგი მთაწმიდელი მთარგმნელი თან ახლდა დედოფალს|
    block |მარიამს ქრისტეს აქათ ჩ̂ჲჱ|
  block
    block |ხოლო ჩუენ პირველსავე სიტყუასა მოვიდეთ|
  block
    block |და ვითარცა მიიწია საბერძნეთად წინაშე ბერძენთა მეფისა აღუსრულა ყოველი|
    block |სათხოველი სიხარულით მოსცნა ფიცნი და სიმტკიცენი ერთობისა და სიყუარულისათჳს|
    block |დაუწერნა ოქრობეჭედნი მოსცა პატივი კურაპალატობისა და მოსცა ცოლად|
    block |ბაგრატისთჳს ელენე დედოფალი|
  block
    block |მორაიწია მარიამ დედოფალი მამულსა ძისა თჳსისასა ქუეყანასა ტაოს მოართუა|
    block |პატივი კურაპალატობისა აღასრულეს ქორწილი უკურთხეს გჳრგჳნი ბანას|
  block
    block |და შემდგომად მცირედისა ჟამისა მიიცვალა ელენე დედოფალი ქუთათისს შინა|
    block |და შეირთო ცოლად ბაგრატ მეფემან ბორენა დედოფალი ოვსთ მეფისა ასული დაჲ|
    block |დორღოლელისა|
  block
    block |და ამისსა შემდგომად სხუაცა ძე დარჩა გიორგი მეფესა ანაკოფიას შინა ოვსთა|
    block |მეფისა ასულსა მეორესა ცოლსა თანა და აზნაურთაგან იყო მათ შუა მიდამო საუბარი და|
    block |ყრმა მცირე იყო სახელით დემეტრე ვერცა გაამეფეს თუცა ვის გულსა|
    block |ედვა და ვერცაღა გამოინდვეს ბაგრატ მეფემან და დედამან მისმან არცაღა თავადთა|
    block |დიდებულთა ამის სამეფოსათა და ვერღარა დაიდგნა და წარვიდა სამეფოსა მისგან|
    block |და მიმართა ბერძენთა მეფესა და წარუტანა თანა ანაკოფია და მიერითგან წარუჴდა|
    block |ანაკოფია აფხაზთა მეფესა მოაქაჟამადმდე|
  block
    block |შემდგომად ამისა წმიდამან მეუფემან კათალიკოსპატრიაქმან მელქისედეკ მოიგო ქართლს|
    block |მონასტერი პალავრა ოთხითა სოფლითა და ცუქითი შესავლითა მისითა ყინცვისი შესავლითა|
    block |მისითა და შინდების ნახევარი კურბითს სააზნაურო კარგი სოფელი ერთი ჩოჩეთს უბანი|
    block |ერთი მიწა და ვენაჴი სასეფეო ზეგანთა სოფელი ერთი შიდარი და კახეთს ახატანს უბანი|
    block |ერთი და ნოსორნა სოფელი ერთი და ჰერეთს მონასტერი დიდითა ძალითა ლაგოდეჴი|
    block |და ჰერეთსვე კატეხისა ეკლესია შესავლითა მისითა და კაკს ვაჭარი ათორმეტი და ზიარი|
    block |სოფელი დიდი ესე ყოველი სოფლები რომელი მას მოიგო|
  block
    block |და რომელნი სოფელნი ძუელად ჰქონდეს წმიდას სუეტსა ცხოველსა და კათოლიკე|
    block |ეკლესიასა და სხუა შესავალნი რაც იყვნეს მოაჴსენა ბაგრატ კურაპალატსა და შეუვალად გაუჴადნეს|
    block |და მისცა სიმტკიცე შეუვალობისა და სხუა რომელნიმე შესავალნი იყვნეს ამის წმიდისა|
    block |დედაქალაქისანი ცხუარი ცხენი ღჳნო ზედანი და რაცა იყო ყოველი ალი ამირმა ამოაგდო|
    block |და აჴადა ამას წმიდასა კათოლიკე ეკლესიასა და ყოველნი სოფელნი რომელნი წმიდისა კათოლიკე|
    block |ეკლესიისანი არიან ააშენნა და დადგნა ყოველგან სახლნი და ააგო ეკლესიანი რიცხჳთ|
    block |ყოველნივე|
  block
    block |და შემდგომად სამხრით სადიაკვნოსა წმიდათა მოწამეთა სამარტჳლოსა შიგან შექმნა საფლავი|
    block |თჳსი და დადგა საკურთხეველი დააყენა საფლავსა თჳსსა ზედა გაზრდილი მისი იოანე|
    block |და უჩინა ამა საკურთხეველსა ჟამისმწირველსა და მისცა თემს გლეხი სამი ფუძითა|
    block |სრულითა ვენაჴი ერთი მიწა ერთი წისქვილი ერთი ჭალა და ოტათლოანს გლეხი ერთი|
    block |ციხედიდს გლეხი ერთი ორივე ფუძითა სრულითა და ვენაჴი ერთი მცხეთას სენაკი ერთი|
    block |ბოსელი ყანა ვენაჴი ესე ყოველი ჴელშეუვალად თავისუფლად მისცა და გაირიგა სამკჳდრო|
    block |სასულიერო აღაპნი და მოსაჴსენებელი და გარდაიცვალა წმიდა ესე და აწ წარუმართენ ღმერთმან|
    block |ოქროპირს მელქისედეკისგან შვილად გაზრდილსა დაჯდა კათალიკოსპატრიაქად ოქროპირი და|
    block |ამანცა მრავალნი შემატნა დიდსა კათოლიკე სამოციქულო ეკლესიასა და აღაშენა|
    block |დასავლის კუთხს სამხრით ეკვდერი ქვითა წმიდითა და თეთრად შუენიერად გამოქანდაკებულითა|
    block |ყოვლად წმიდისა და კათოლიკე ეკლესიისა და სხუა შესავალნი რაც იყვნეს მოაჴსენა|
    block |ბაგრატ კურაპალატსა და კჳრიკე კახთ მეფესა დისწულსა კჳრიკე მეფისასა და შეუვალად|
    block |გაუჴადნეს და მისცა სიმტკიცე შეუვალობისა წმიდამან ამან კათალიკოს პატრიაქმან|
    block |ოქროპირ მრავალნი ეკლესიანი აღაშენნა და განახლნა|
  block
    block |და შემდგომად ამისა მოირჭუნა და ეუფლა ზემოსა და ქუემოსა თავის მამულსა|
    block |ზედა ბაგრატ|
  block
    block |და დიდი ფადლონ ავად იქცეოდა და სწუნობდა ყოველთა მოთაულთა ამის სამეფოსათა|
    block |და ვიდრე ყრმაღა იყო ბაგრატ შეკრბეს ლაშქარნი ამის სამეფოსანი იპირნეს|
    block |ლიპარიტ და ივანე აბაზასძე მოვიდა დიდი კჳირიკე რანთა და კახთა მეფე დავით|
    block |სომეხთა მეფე და ჯაფარ ამირა ტფილელი რამეთუ ესე ყოველნი პირობითა კჳრიკესითა|
    block |შეკრებულ იყვნეს ეკლეცს ფადლონს ზედა გააქციეს ფადლონ და აუწყჳდეს|
    block |ლაშქარი აიღეს ავარი და განძი ურიცხჳ ამიერითგან ვიდრე სიკუდილამდე შეჰავდა|
    block |ფადლონ|
  block
    block |და სიმცირესავე შინა ბაგრატ მეფისასა ლიპარიტ ლიპარიტისძემან და ივანე|
    block |აბაზასძემან ქართლის ერისთავმან მუხათგუერდსა გამოიტყუეს ტფილელი ამირა|
    block |ჯაფარ და შეიპყრეს და დიდი ხანი დაყვეს პატიმრობასა შინა და წარუღეს ბირთჳსი|
    block |შეიწყალა აფხაზთა მეფემან და დაუტევა ტფილისს ზედა ამირად და მიერითგან|
    block |დარჩა მტერობა ლიპარიტეთ და ამირას შუა|
  block
    block |და შემდგომად მცირედისა ჟამისა აზრახა ლიპარიტ ბაგრატს წაღება ტფილისისა|
    block |მოადგეს ტფილისსა მტკუარსა ამიერით ზემოთ და ქუემოთ აფხაზთა მეფისა ლაშქარნი|
    block |და წყალსა იმიერით ისნით კერძო მოადგეს ლაშქარნი კახნი და ჰერნი მას|
    block |ჟამსა მოკლულ იყო დიდი კახთა მეფე კჳრიკე ოვსისა ვისმე მონისა მიერ რამეთუ|
    block |წყობასა შინა ოვსთა მეფე ურდურე მოეკლა კჳრიკე მეფესა და მესისხლეობით მოიკლა|
    block |კჳრიკე მეფე ნადირობასა შინა ფიდრაზის გორთა ოვსისა მონისა მიერ|
  block
    block |მას ჟამსა იყო მეფე კახეთს გაგიკ ძე დავით სომეხთა მეფისა სამშჳლდარისა|
    block |და ძორაკერტელისა დისწული კჳრიკესი და ბრძოდეს ორ წელ ტფილისსა და მას|
    block |ჟამსა იყო ამირად ჯაფარ ძე ალისი და ესრე შეაჭირვეს ტფილელთა რომელ ლიტრა|
    block |ვირის ჴორცი ხუთას დრამად ასყიდიეს და ვერღარა დაუდგმიდეს შიმშილთა და|
    block |ბრძოლათა ძლიერთა ტფილელთა განიზრახეს მოცემა ტფილისისა და ამის ქალაქისა|
    block |ბრძოლასა შინა წაუხუნეს ციხენი ორბეთი და ფარცხისი აფხაზთა მეფისა ლაშქართა|
    block |და ამირა შეეკაზმა თავის ლაშქრითა შემზადა ტივები და ნავები ღამით წარსლვად|
    block |განძას ლაშქარიას თანა ფადლონის შვილსა და რომელთამე დიდებულთა აფხაზთა|
    block |მეფისათა ლიპარიტისაგან ფარულად გააზრახეს მეფესა არა განძება ამირასი და|
    block |ფარულად ლიპარიტისაგან დაჰკიდეს ზავი ამირასა გამოაცხადეს და დაამკჳდრეს ამირა|
    block |ტფილისსავე ზედა და იბირნა აფხაზთა მეფემან კახნი აშოტ მთავარი მარილელი|
    block |დისიძე კჳრიკე მეფისა და ხახჳლა გურთა ჯუარისციხითა და მოეყარა აფხაზთა|
    block |მეფე ქალაქსა და ემტერა კახთა და მიერითგან შეიქმნა ლიპარიტ ქუეგამხედვარად|
    block |თავის პატრონისაგან|
  block
    block |გაილაშქრა აფხაზთა მეფემან კახეთს შეება და შეუჴდა მთასა ზედა მიქელგაბრიელთასა და|
    block |წყობასა შინა შეიპყრნა სტეფანოზ ვარჯანისძე პანკისისა ერისთავი|
    block |და ვაჩე ძე გურგენ ბერისა ხორნაბუჯის ერისთავი და ჯედი დისწული|
    block |გოდერძისა შტორის ერისთავი და მაჭელისა გარდადგა თიანეთს და დაწუა დარბაზი|
    block |ბოდოჯისა სახლი სახელოვანი დიდისა კჳრიკე მეფისა აგებული და ესე ერისთავნი|
    block |ქენებით აძლევდეს ციხეთა მათთა და ვერღარა ჩავიდეს კახეთს და შემოიქცა რამეთუ|
    block |ლიპარიტ იწყო საურავთა გუერდქცეულთა|
  block
    block |შემდგომად მცირედისა ჟამისა გამოიყვანა ლიპარიტ დემეტრე ძმა ბაგრატისი|
    block |საბერძნეთით ბერძენთა მეფისა ლაშქრითა და მიერთნეს სხუანიცა ვინმე დიდებულნი|
    block |და აზნაურნი მოვლეს ზემო ქუეყანა და ჩამოვიდეს ქართლს მოადგეს ატენს არეარე|
    block |მოწუეს ქართლი|
  block
    block |და ჰყვეს ლიპარიტს კახნი და ბერძენნი და ვერ წაიღეს ატენი რამეთუ ციხეთა უფალნი|
    block |კაცნი მტკიცე იყვნეს ერთგულობასა ზედა ბაგრატისსა თჳნიერ ფარსმან|
    block |თმოგუელისა და ბეშქენ ჯაყელისა თუხარისისა ერისთავისა გავიდეს ჯავახეთს და|
    block |იწყეს ახალქალაქისა ზღუდეთა შენებად რამეთუ მას ჟამსა უზღუდო იყო არე ზამთრისა|
    block |მოწევნულ იყო ბერძენთა ენება შეღმართ წასლვა დაეზავა ლიპარიტ აფხაზთა|
    block |მეფესა უბოძა მეფემან ქართლის ერისთაობა წარვიდეს ბერძენნი საბერძნეთად და|
    block |წარიტანეს დემეტრე თანა|
  block
    block |და კუალად განძლიერდა და მოირჭუნა ბაგრატ მეფემან თავის მამულსა ზედა|
    block |და დააგო სუემან ბაგრატისმან ჟამი მოერთო ვესტი ცხრითა ციხითა ანისისათა|
    block |თჳნიერ ამბერდისათა და მოსცეს ანელთა ანისი ბაგრატის დედასა რამეთუ მამულად|
    block |ეყვოდეს სომეხნი სენაქერემ სომეხთა მეფისა ასული იყო მარიამ დედოფალი ბაგრატის|
    block |დედა|
  block
    block |იყო ჟამი გაზაფხულისა და ბაგრატ აფხაზეთს იყო მოადგა ანაკოპიას და მისწურა|
    block |წასაღებელად და მოვიდეს ტფილელნი ბერნი რამეთუ მის ჟამისა პირველ|
    block |მომკუდარ იყო ტფილელი ამირა ჯაფარ უქადეს ქალაქი და უჴმეს სასწრაფოდ|
    block |წამოვიდა და მოაყენა ანაკოფიას გარე ქუაბულელ ჭაჭასძე ოთაღო აფხაზეთისა ლაშქრითა|
    block |ამოიარა და მოვიდა ქუთათისს და მოიყენა ქუთათისისა სამოქალაქოსა ლაშქარი|
    block |და გურიელნი აზნაურნი და ლომსიანნი მოიყვანნა ხუფათსა დაუდგნეს ფილაკავანნი|
    block |და ბრძოდეს და ამოიარა მეფემან და მოვიდა ქართლს და მოვიდეს სხუანი მჴმობელნი|
    block |ბერნი ტფილელნი|
  block
    block |წარემართა ტფილისად და მოეგებნეს ქალაქის ბერნი დარბაზის ყმანი ცხენოსანნი|
    block |დიღმისა ველსა და ყოველი ერი ქუეითი დაკაზმული უმედეულსა და დედათა|
    block |და მამათა სიმრავლე იყო მოედანს და იყო ჴმა ბუკთა და დუმბულთა ორკერძოვე|
    block |საშინელი რომლისა ჴმითა იძრვოდა ქუეყანა და იყო სიხარული ორკერძოვე განსაკჳრვებელი|
    block |შეიყვანეს და მოვლეს ქალაქი ასხმიდეს დრამასა და დრაჰკანსა და|
    block |მოართუნეს კლიტენი ქალაქისანი და შეიყვანეს საამირაოსა დარბაზსა დაჯდა მეფე|
    block |ბაგრატ საურავად აღიხუნა კოშკნი კართანი თავის კაცითა და აღიღო ციხე ქალაქისა|
    block |დარიჯელი და ორნივე კოშკნი წყალყინისანი და თაბორი და დაადგინნა|
    block |შიგან ლაშქარნი თჳსნი და ერისთავნი ხოლო ისნელთა ჩააგდეს ჴიდი და არა მოსცეს|
    block |ისნი დაუდგნეს ფილაკავანნი და ბრძოდეს ისნსა და ესროდეს ისარსა და ისნის|
    block |ველსა მოვიდეს კახთა მეფე გაგიკ და ერისთავთერისთავი გოდერძი და ყოველნი|
    block |დიდებულნი კახეთისანი დარბაზობად ბაგრატ მეფისა წინაშე და მშჳდობისა ძებნად|
    block |მაშინ განვიდა ბაგრატ მეფე ველსა ისნისასა მოიყვანნა კახნი და ითაყვანნა მისცა|
    block |მშჳდობა და განუტევნა და იყო სიხარული და მშჳდობა და საურავი დღითიდღე|
    block |შემატებისა|
  block
    block |და ვითარ ამას შინა გარდაჴდეს დღენი ზაფხულისანი და კუალად იწყო ლიპარიტ მათვე ფიცხელთა|
    block |საურავთა და გამოიტყუვნა ანისით დედოფლისაგან აბუსერი|
    block |ერისთავი არტანუჯისა და ხისათა და ციხისჯუარისა და აწყუერის ციხის პატრონი და|
    block |ივანე ერისთავი ივანე დადიანი და გუარამ გოდერძისძე ბეჭის ციხისა|
    block |პატრონი და შეიპყრნა იგინი ანისის კარსა და დააგდო ტფილისი მეფემან და|
    block |გავიდა ჯავახეთს|
  block
    block |ამისა შემდგომად გამოიყვანნა მაწყუერელმან მესხნი განძითა ბაგრატისითა|
    block |შუელად მეფისა და მეფე დგა ღრტილას ხოლო ლიპარიტ შეკრიბნა კახნი და მოადგა|
    block |ფოკათა გამოექცა მაწყუერელი მეფესა ბაგრატს და შეეზრახა ლიპარიტს ვითარცა|
    block |ცნა ესე მეფემან ზამთრისა ბუქთა საშინელთა გარდაიარა შავშეთი და ჩავიდა ქართლს|
  block
    block |და ლიპარიტ გამოიყვანნა ახლად საბერძნეთით დემეტრე ძმა ბაგრატ მეფისა|
    block |ბერძენთა მეფისა განძი და ლაშქარი შემწე იყო და განხეთქნა ამის სამეფოსა კაცნი|
    block |რომელნიმე წარუდგინნა დემეტრეს და რომელნიმე დარჩეს ბაგრატის ერთგულობასა|
    block |შინა და ძე ლიპარიტისი ივანე მძევლად დარჩა ბაგრატის ჴელთა შინა და ითხოვა|
    block |იგი ბაგრატისგან და ნაცვლად გაუშუა აბუსერი თავის ციხითა მშჳდობით და იყვნეს|
    block |თანამდგომ ლიპარიტისსა კახნი ძალითა მათითა და დავით სომეხთა მეფე ძალითა|
    block |მისითა და განძლიერდა იგი ძალითა მათითა ამას კერძოსა ქართლისასა და იყო|
    block |მიდამო საურავი ჴელოვნებისა|
  block
    block |და მოვიდეს ვარანგნი სამი ათასი კაცი და დააყენა ბაშს გარდამოიტანა თანა|
    block |შჳდასი კაცი და მოვიდა ბაგრატ შიდათ ლაშქრითა და ამათ ვარანგთა მესხნი ვერღარა|
    block |მოილოდინნეს მივიდეს და შეიბნეს თავსა სასირეთისა ჭალისასა გაიქცა შიდა ლაშქარი|
    block |და ომსა ამასვე შეიპყრეს აბუსერი და სხუანიცა დიდებულნი მის თანა ვერღარა|
    block |უძლეს ბრძოლად ვარანგთა მისცნა ლიპარიტ პაშტნი და წინა მათსა პურსა უკაზმიდეს|
    block |და ეგრეთ ლიხნი გარდავლეს|
  block
    block |და ამისსა პირველ მომკუდარ იყო ძმა ბაგრატისი დემეტრე და შემდგომად|
    block |გაქცევისა შეშინდა ბაგრატ სამეფოსა და მამულისა მისისა განხეთქილობასა და უქმნა|
    block |მუდარა ლიპარიტს და მცირედითა ცხენოსნითა მივიდა ლიპარიტის თანა ხოვლეს|
    block |და რა ცნა ლიპარიტ მისლვა მისი არა ნახა გარიდა მუნით შეიქცა მეფეცა და|
    block |წარვიდა აფხაზეთს|
  block
    block |და შემდგომად მცირედისა ჟამისა სულა ერისთავმან კალმახისამან გრიგოლ|
    block |ერისთავმან არტანუჯისამან შეაერთეს სიტყუა და შეიწჳვნეს მათ თანა სხუანიცა აზნაურნი|
    block |მესხნი და უჴმეს მეფესა ბაგრატს და წარმოემართა ლაშქრითა გარდამოვლო|
    block |გზა რკინისჯუარისა და შეკრბეს არყისციხეს ცნა ესე ლიპარიტ და შეკრიბა თავისი|
    block |ლაშქარი და მოირთნა კახნი და სომეხნი და ბერძენნიცა თანავე ჰყვეს და მიუჴდა|
    block |უგრძნეულად არყისციხეს და შეიბნეს და სძლია ლიპარიტვე და გააქცია მეფე|
    block |შეიპყრეს სულა კალმახისა ერისთავი და მრავლითა ტანჯვითა და ძელსა გასუმითა|
    block |სთხოვეს კალმახი და არა მისცა მასვე ომსა შეიპყრეს გრიგოლ ძე აბუსერისი და|
    block |სთხოვეს არტანუჯი სიკუდილისა ქადებითა და მისცა მოირჭუნა ლიპარიტ ზემოსა|
    block |ქუეყანასა და აღიხუნა ციხენი და მიიერთნა თავადნი კაცნი და გარესგარე წარვიდა|
    block |ლიპარიტ მითვე ლაშქრითა დვინად და ულაშქრა ბერძენთა მეფესა დვინელსა ზედა|
    block |და შემოიქცა თავის ქუეყანად|
  block
    block |და შემდგომად წელიწდისა მოქცევისა გამოჩნდეს თურქნი სულტნისანი ბარაჰიმილმიანი|
    block |ქუეყანასა ბასიანისასა გამოვიდა ბერძენთა მეფისა ლაშქარი და უჴმეს|
    block |ლიპარიტს და წარვიდა ლიპარიტ შუელად ბერძენთა ყოვლითა ლაშქრითა ამის ზედაჲს|
    block |კერძისათა შეიბნეს ორდროსა და უკუმიასა ქუემოთ და გააქციეს ყოველი სპა საბერძნეთისა|
    block |და ლიპარიტისა თურქთა იქმნა მოსრვა დიდი და შეიპყრეს ლიპარიტ და|
    block |წარიყვანეს ხუარასანს სულტანსა თანა დიდებულთა ამის სამეფოსათა და შვილთა|
    block |ლიპარიტისთა ივანე და ნიანია იძებნეს უშიშოება და გამოიყვანეს მეფე მეფედ და|
    block |კუალად მოირჭუნა და შეიპყრნა შვილნი ლიპარიტისნი აიღო უფლისციხე და გამოუშუა|
    block |ივანე|
  block
    block |და დადგომილ იყვნეს განძას ქუეყანასა თურქნი და წასაღებელად მიეწურა განძა|
    block |გამოგზავნა თავისა ნაცვლად ბერძენთა მეფემან ლიხტური ლაშქრითა დიდითა და აწჳეს|
    block |ბაგრატ ყოვლითა ლაშქრითა მისითა და წაჰყვა თანა დაემართნეს თურქთა და მივიდეს|
    block |განძას კარსა და მირიდეს თურქთა და დაარჩინეს განძის ქუეყანა და შემოიქცეს|
    block |მშჳდობით და ამისსა შემდგომად კუალად უჴმეს ტფილელთა და მოსცეს ტფილისი|
    block |ბაგრატს და შეიყვანეს შინა და იყო სიხარული და მშჳდობა დიდი|
  block
    block |ამისსა შემდგომად დაეჴსნა ლიპარიტ თურქთა და შემოვიდა ანისს დააგდო|
    block |ბაგრატ ტფილისი ლიპარიტის გზითა აღმოვლო ქართლი და მოვიდა ჯავახეთს|
    block |განძლიერდა ლიპარიტ რამეთუ მსახურებისათჳს ბერძენთა მეფისა ტყუექმნილ იყო|
    block |წარვიდა საბერძნეთს და ნახა ბერძენთა მეფე და მოირთო ბერძენთა მეფისაგან ძალი|
    block |და ვერღარა დაუდგა ბაგრატ|
  block
    block |ამისსა პირველ სუმოდა ძე მისი გიორგი ბაგრატს დაუტევა ქუთათისს მეფედ|
    block |სამეფოსა ზედა აფხაზეთისასა და წარვიდა საბერძნეთს მას ჟამსა იყო ბერძენთა მეფე|
    block |კოსტანტინე მონომახი და მიხაელ და ლიპარიტის სათნოთა სწრაფით|
    block |ვერღარა შემოიქცა ბაგრატ თავის მამულსა ზედა და დაყო მუნ სამი წელიწადი დიდსა|
    block |დიდებასა და პატივსა შინა|
  block
    block |მაშინ უკუე წმიდა მამა ჩუენი გიორგი მთაწმიდელი მოვიდა მთაწმიდითგან ხილვისათჳს|
    block |და სათხოველისა კოსტანტინე მონომახისა თანა ხოლო ესე რა სმენოდა ბაგრატ მეფე და|
    block |დედა მისი დედოფალი მარიამ კოსტანტინეპოლედ მოსრულან აღმოვიდა წინაშე ბაგრატ მეფისა|
    block |და დედოფლისა მარიამისა იხილეს რაჲ მეფემან და დედოფალმან და ყოველთა მთავართა|
    block |წარჩინებულთა მათთა განიხარეს სიხარულითა დიდითა რამეთუ ასმიოდა საღმთო იგი|
    block |მოქალაქობა მისი და მიიღეს წმიდა ლოცვა და მადლი მისი და სულიერი სარგებელი ფრიადი|
    block |მოისთულეს და მადლობდეს ღმერთსა|
  block
    block |ამისა შემდგომად დაემოწაფა დედოფალი მარიამ დედა ბაგრატ მეფისა და იკურთხა მის|
    block |მიერ სქემითა ხოლო იყო რა ქალაქსა კოსტანტინეპოლედ ნათესავი სამარიტელთა ტომისაგან|
    block |სჳმონ მოგჳსა და ესენიცა მგრძნეულობდეს მჴეცთა ზედა საკჳრველად უცხოდ და ამას გიორგი|
    block |ჯუარი გამოსახა და აყუდა შეგრძნება მისი ესე რა ნახა მეფემან სასწაული ბერისა მის და|
    block |მთავართა აღივსნეს სიხარულითა და მიუთხრეს მონომახსა კოსტანტინეს|
  block
    block |ამისა შემდგომად ვითარცა იხილა მეფემან ბაგრატ ესევითარი სიწმიდით და ღირსებით|
    block |მოქალაქობა და უსხეულოთა მსგავსი ცხოვრება და სასწაული მისი დიდად შეიყუარა ვითარცა|
    block |ანგელოზი ღმრთისა და ღონესა ეძიებდა რათამცა თჳსსა მამულსა წარიყვანა და მისცა|
    block |მღდელთმოძღურება ჭყონდიდისა საყდრისა სადა შექმნა ბაგრატ საფლავი თჳსი და დაუსვენებიან|
    block |მრავალნი წმიდათა მარტჳლნი ამა წმიდამა ბერმა არა მითუალა არცა დაიჭირა|
    block |რამეთუ ყოვლითა მსწრაფებითა ევლტოდა დიდებასა კაცთასა და შფოთსა სოფლისასა|
    block |და სიმდაბლესა შეიტკბობდა და ესრეთ დაყო სამეფოსა ქალაქსა რაოდენიმე წელი|
  block
    block |ხოლო ჩუენ პირველსავე სიტყუასა ზედა მოვიდეთ|
  block
    block |ვიდრეღა იყო ბაგრატ საბერძნეთს ითხოვა ლიპარიტ ძე ბაგრატისი გიორგი|
    block |მეფედ რათა მოსცეს იგი დედამან მისმან და დიდებულთა მის ქუეყანისათა მოიყვანეს|
    block |საყდარსა რუისისასა და აკურთხეს მეფედ და მოიყვანეს მზრდელად მისა ლიპარიტ|
    block |და პატრონად დაჲ ბაგრატისი გუარანდუხტ დედოფალი კაცი სრული და უნაცვალო|
    block |სახითა სიბრძნითა სიუხჳთა ღმრთისმსახურებითა და ყოვლითა სიკეთითა და შემდგომად|
    block |მცირედისა ჟამისა მოითხოვა გუარანდუხტ ბაგრატ ბერძენთა მეფისაგან და|
    block |გამოგზავნა ბერძენთა მეფემან დიდითა დიდებითა ნიჭითა და განძითა მიუწდომელითა მიეგება|
    block |ყოველი ლაშქარი აფხაზეთისა ზღჳსპირსა ხუფათს და იყო სიხარული|
    block |და ღმრთის მადლობა დიდი ბრძანა და შემოვიდა სახლად თჳსად ქუთათისს|
  block
    block |და ლიპარიტ მოირჭუნა ზემოსა კერძსა დაუკლებელად და იყო მოყუარედ მისა|
    block |ხუარასანს დოღლუბეგ სულტანი და საბერძნეთს ბერძენთა მეფე და ზრდიდა ბაგრატის|
    block |ძესა გიორგის მცირესა სახელითა მეფობისათა ხოლო ბაგრატს აქუნდა ლიხსა|
    block |ქუემოთი კერძი დაწყობით|
  block
    block |და მცირედისა ჟამისა შემდგომად ამის სამეფოსა დიდებულთა მოეწყინა პატრონობა|
    block |ლიპარიტისი სულა კალმახელი და ყოველნი მესხნი გამოექცეს ლიპარიტს და|
    block |შეიპყრეს დლივს ლიპარიტ და ძე მისი ივანე ხოლო ნიანია გარდაეხუეწა და მიმართა|
    block |კლდეკართა და არა შეუშუეს მამისა მისისა ციხოვანთა და წარვიდა ანისს ბერძენთა|
    block |თანა ხოლო ლიპარიტ და ივანე პყრობილნი სულა წარიყვანნა კალმახს და მსწრაფლ|
    block |გაგზავნა სულა მეფისა წინაშე სულთა ზედა მჴმობელნი ხოლო გუარანდუხტ და|
    block |გიორგი ძე ბაგრატისი დგეს ღრტილას და რა ცნეს შეპყრობა ლიპარიტისი შეიყვანეს|
    block |ახალქალაქსა და მუნ მოილოდინეს ბაგრატ სულთა ზედა მოვიდა ბაგრატ და|
    block |ამის მსახურებისა ნაცვლად მეფემან უბოძა სულას მამულობით ციხისჯუარი და ოძრჴე|
    block |ბოდოკლდითა და სხუაცა მრავალი საქონელი და სამღდელთმოძღურონი და|
    block |რაცა უნდა|
  block
    block |მოვიდა მეფესა წინაშე სულა ჯავახეთს და მოჰგუარნა ლიპარიტ და ივანე პყრობილნი|
    block |და მოაჴსენნა ჴელთა აღიხუნა ლიპარიტეთგან ციხენი არტანუჯი და ყუელი|
    block |უფლისციხე და ბირთვისი ხოლო კლდეკარნი მტკიცედ ეპყრნეს ციხოვანთა რამეთუ|
    block |მუნ შიგან დგა ანამორი მწიგნობართუხუცესი ლიპარიტისი მიიყვანეს თრიალეთს|
    block |ამოთა თხოვითა არა მოსცნეს ციხოვანთა კლდეკარნი აღმართნეს ძელნი და გაასხნეს|
    block |მას ზედა ლიპარიტ და ივანე და განწირნეს სიკუდილად და შემდგომად დღეთა|
    block |რაოდენთამე მოიმტკიცეს მეფე და დიდებულნი ამის სამეფოსანი ციხოვანთა ლიპარიტისთა|
    block |მშჳდობით გაშუებისათჳს ლიპარიტისა და ივანესა მოსცნეს კლდეკარნი|
    block |გამოიღო თავისი ხუასტაგი და ჩაიცუნა ჩოჴანი ლიპარიტ და შეჰვედრა ძე თჳსი|
    block |ივანე მეფესა დარჩა არგუეთის მამული ივანეს ეფუცა ლიპარიტ მეფესა შეუცოდლობისათჳს|
    block |და გაუშუეს და წარვიდა სამეფოსა|
  block
    block |და შემდგომად მცირედისა ჟამისა გაიპარა და წარვიდა ივანე საბერძნეთს და|
    block |დაყვნა მუნ წელნი რაოდენნიმე და ნიანია მოკუდა ანისს ბერძენთა ყმობასა შინა და|
    block |ივანეს უურვა თავის მამამან ბაგრატს თანა|
  block
    block |და თჳთ ბაგრატცა გამოიზიდნა და გამოიყვანა ამას სამეფოსა და უბოძა მამული|
    block |არგუეთისა და ქართლისა და ჰმონებდა ერთგულობით და იყო თავად თავადთავე|
    block |თანა ამის სამეფოსათა და სპასალარ სიკეთითა მისითა ხოლო ლიპარიტ მიიცვალა|
    block |საბერძნეთს სამეფოსა ქალაქსა კოსტანტინეპოლეს და წარმოიყვანეს დიდითა დიდებითა|
    block |ერთგულთა და გაზრდილთა მისთა მოიყვანეს და დამარხეს კაცხს სამარხავსა მამათა|
    block |მათთასა|
  block
    block |და მოირჭუნა ბაგრატ და განძლიერდა უფროს ყოველთა მეფეთა მის ქუეყანისათა|
    block |და ამან წარიხუნა ყოველნი ციხენი ჰერეთისა და კახეთისანი თჳნიერ კუეტარისა და|
    block |ნახჭევანისა და შემდგომად ამისსა იქმნნეს დიდნი საქმენი და აღძრვანი დიდთა|
    block |მეფეთანი|
  block
    block |ამის მეფობისა ჟამთა შინა გამოვიდა სულტანი არფასარან მეფე სპარსეთისა|
    block |დასხმის გუარად უგრძნეულად მოვიდა და შემუსრა კანგარი და თრიალეთი და დღესა|
    block |ერთსა მარბიელმან მისმან მიუწია ყუელის ყურსა გარდავიდა შავშეთს კლარჯეთს|
    block |და ტაოს ვიდრე ფანასკერტამდე და მასვე დღესა ჩამოუწია თორს და ღჳვისჴევს და|
    block |თჳთ დადგა თრიალეთს სამ დღე|
  block
    block |რამეთუ მას ჟამსა მომავალი იყო მეფე ტაოთ და თანა ჰგვანდეს დედა და დაჲ|
    block |და ძე მისი გიორგი გადგრომილ იყვნეს ხეკრებულთა და აყრისა მისისა ჟამსა|
    block |მოუჴდა ლაშქარი სულტანისა მოვიდეს და წარმოადგეს ქედსა ზედა ხოლო იგინი|
    block |ჩამოესწრნეს ქართლს წავიდეს ჯავახეთს და მოადგეს ახალქალაქს რამეთუ მესხნი|
    block |აზნაურნი და ზემოსა კერძისანი ძლიერად დგეს ახალქალაქს და ბრძოდეს სამ დღე|
    block |რამეთუ არა ზღუდითა მტკიცითა განსრულებულ იყო ახალქალაქი ვერღარა დაუდგმიდეს|
    block |ბრძოლათა ძლიერთა აღიჭურნეს მყოფნი ქალაქისანი და განახუნეს კარნი და|
    block |შეებნეს ძლიერად მოსრნეს პირითა მახჳლისათა და შევიდეს ქალაქად თურქნი და|
    block |ტყუე ყვნეს ურიცხუნი სულნი ქრისტიანეთანი აღიღეს განძი და ტყუე ძლიერი და|
    block |შეიღება წყალი ახალქალაქისა სისხლითა|
  block
    block |და მოუვლინა ახალქალაქით მოციქული სულტანმან ბაგრატ მეფესა აჰკიდა მზახობა|
    block |და სთხოვა დისწული ცოლად და მიიქცა სულტანი ანისად შემუსრა და წაიღო ანისი|
    block |მოსრნა და ტყუე ყვნა ურიცხუნი სულნი და წარვიდა ქუეყანად თჳსად სპარსეთად და|
    block |ანისი წარუღო ბერძენთა და მისცა მანუჩას ძესა აბულასვარისსა|
  block
    block |ხოლო დისწული ბაგრატისი რომელსა ითხოვდა სულტანი იყო ძმისწული|
    block |სომეხთა მეფისა კჳრიკესი სთხოვა ბაგრატ და არა მოსცა სომეხთა მეფემან მიგზავნა|
    block |ბაგრატ მოციქულად დიდძალად ერისთავი ვარაზბაკურ გამრეკელი იბირნა კაცნი|
    block |სომეხთა მეფისანიცა და სამშჳლდეს შემომავალი სომეხთა მეფე კჳრიკე და ძმა მისი|
    block |სუმბატ შეიპყრეს ქუეშისჭალასა და აცნობეს ბაგრატს და წარვიდა ქვაჴურელთათ|
    block |მსწრაფლ და მოგუარნეს პყრობილნი კლდეკართა ქუეშე სთხოვა სამშჳლდე და არა|
    block |მოსცეს რამეთუ ერთი ძმა მათი ადარნასე შესრულ იყო სამშჳლდეს ხოლო მიიყვანეს|
    block |სამშჳლდეს და ამართეს ძელი და გასუეს სომეხთა მეფე კჳრიკე სამ დღე ითხოვეს|
    block |მშჳდობა და მოსცეს სამშჳლდე ხოლო მოსრულ იყვნეს ორნი ერისთავნი სომეხთა|
    block |მეფისანი ლუკიის ერისთავი და კაქვაქარისა აძლევდა და მოსცემდა სამთა ციხეთა|
    block |სუმბატ ძმა კჳრიკესი ოფრეთს და კოშკსა და ვარზაქარსა ხოლო შეეწყალნეს ბაგრატ|
    block |მეფესა მისცნა და უთავისუფლნა ყოველნი ციხენი თჳნიერ სამშჳლდისა და არცა|
    block |სხუანი ციხეთაუფალნი კაცნი დიდებულნი შემოუშვნა არამედ სამშჳლდე ოდენ იურვა|
    block |სახლად თჳსად და ეგრეთვე მონებდეს სომეხნი|
  block
    block |მას ჟამსა ოდეს თეოდორა დედოფალსა ეპყრა ბერძენთა მეფობა ითხოვა ბაგრატ მეფისაგან|
    block |რათა მოსცეს ასული მისი მართა შვილად თჳსად აღზარდოს ხოლო მეფემან ბაგრატ|
    block |სიხარულითა დიდითა წარმოგზავნა შვილი თჳსი მართა კაცთა თანა საკუთართა თჳსთა|
  block
    block |ხოლო მათ დღეთა შინა განგებითა საღმრთოთა თეოდორა დედოფალი აღესრულა და|
    block |მასვე ჟამსა მარიამ დედოფალი დედა ბაგრატისი მუნ იყო და წმიდაცა ესე მამა ჩუენი|
    block |გიორგი|
    block |მთაწმიდელი მუნვე იყო მიზეზითა რამე საქმეთათა ხოლო ვითარცა ვთქუთ მირაიცვალა|
    block |თეოდორა დედოფალი მეყუსეულად მართა ასული ბაგრატისი სამეუფოდ შემოიყვანეს და|
    block |ვითარცა იხილა წმიდამან ამან მართა სასმენელად ყოველთა წინასწარმეტყუელა და თქუა|
    block |ვითარმედ უწყოდეთ ყოველთა ვითარმედ დღეს დედოფალი განვიდა და დედოფალი შემოვიდა|
  block
    block |ხოლო მაშინ დაყო მცირედი ჟამი და კუალად ზევე წარიყვანეს მართა ხოლო ოდეს მოიწია|
    block |ჟამი კუალად მოსთხოვა დუკიცმან და სძლად თჳსად სამეუფოსა ქალაქსა შეიყვანა იხილეს რა|
    block |აღსრულებულად ყოველთა დაუკჳრდა მადლობდეს ღმერთსა ეგრეთვე მარიამ დედოფალმან|
    block |რქუა წმიდასა გიორგის იყო რა იგი აღმოსავლეთს ვითარმედ მამაო აღესრულა წინასწარმეტყუელება|
    block |შენი რაიგი ოდესმე წინასწარმეტყუელე მართასთჳს|
  block
    block |ხოლო დიდმან ბაგრატ მეფემან გაათხოვა ასული თჳსი მართა და შერთო ბერძენთა|
    block |მეფესა|
  block
    block |ამისა შემდგომად მარიამ დედოფალი დედა ბაგრატისი მეფისა ქალაქით სამეუფოდ|
    block |ქალაქად ანტიოქიად წარვიდა და მივიდა რამეთუ ეგულებოდა წარსლვად წმიდად ქალაქად|
    block |იერუსალემად ლოცვად და თაყუანისცემად წმიდათა მათ და განმაცხოველებელთა ადგილთა და|
    block |აქუნდა სამეფო ბრძანება თავადსა თანა და პატრიაქსა ანტიოქისასა რათა მოვლითა დიდებითა|
    block |და პატივითა წარგზავნონ ხოლო პატრიაქმან და მთავარმან განიზრახეს და გაიგონეს|
    block |თანაზრახვითა მამისა გიორგისითა რამეთუ არა კეთილად არს აღმოსავალისა მეფეთა დედა|
    block |რათამცა სარკინოზეთს წარვიდა ვინათგან ცოდვათა ჩუენთაგან იგინი უფლებენ ქუეყანასა მას|
    block |და ესრეთ პირითა თჳსისა მოძღურისა გიორგისითა მოაჴსენეს დედოფალსა და წარსლვისაგან|
    block |დააცხვრეს ხოლო იგი დაღაცათუ შეწუხდა არამედ ნებასა ღმრთისასა ვერ წინააღუდგა მაშინ|
    block |ევედრა წმიდა გიორგი ბერსა მთაწმიდელსა რათა შეიწყალოს სული მისი ვითარცა შეუწყალებიაცა|
    block |და იღუაწოს ცხოვრებისათჳს მისისა ვინათგან თჳთ ვერ ღირს იქმნა შესლვად წმიდათა|
    block |მათ და თაყუანისსაცემელთა ადგილთა გარნა რათა საფასე იგი რომელი საგზლად|
    block |აღეკაზმა წარიღოს იგი იერუსალემად და გლახაკთა და დავრდომილთა განუყოს წმიდისა მის|
    block |ქალაქისათა და მონასტერთა მათ წმიდათა რომელნი შენ არიან გარემოს მისა|
  block
    block |ხოლო შემდგომად ამისსა გაათხოვა დისწული თჳსი და შერთო სპარსთა მეფესა|
    block |სულტანსა და შემდგომად სამისა წლისა გამოვიდა სულტანი შემოვლო რანი და|
    block |უგრძნეულად შევიდა ჰერეთად და მის ქუეყანასა დიდებულნი იყვნეს მორთულ და ერთგულ ბაგრატისსა|
    block |და მას ჟამსა იყო მცირედითა საქონლითა მეფე კახეთისა აღსართან ძე|
    block |გაგიკისი და ყოველთა დაყარნეს ციხენი მათნი და ივლტოდეს კავკასიად|
    block |და იყო ბაგრატ გალაშქრებული აღებად კახეთისა და ლაშქარი მისი წინა გაგზავნილი იყო|
    block |ვეჟინის ერისთავსა თანა წირქუალელსა შემოიქცეს მშჳდობით და უამბეს|
    block |შემოსლვა სულტანისა და დაყრა ციხეთა შემოიქცა სწრაფით და მოვიდა ქუეყანად|
    block |თჳსად ქართლად|
  block
    block |ხოლო აღსართან მიერთო სულტანსა მიუძღუანა ძღუენი დიდი დაუტევა სჯული|
    block |დაიცჳთა წინა აღუთქუა ხარაჯა და მისცნა ყოველნი ციხენი დაყრილნი სულტანმან|
    block |მასვე და რომელნი აფხაზთა მეფისა კაცთა დაეყარნეს და რომელნი თჳთ აღსართანისთა|
    block |მისცნა ყოველნი და შემდგომად სამისა კჳრისა წარეოემართა აფხაზთა მეფესა ზედა|
    block |და მიერთნეს სომეხთა მეფე კჳრიკე და ტფილელი ამირა და აღსართან შემოჰყვეს|
    block |ქართლს თანა ჯაჭჳთა გაუშუეს მარბიელი ცისკრად და სამწუხროდ აღივსო ყოველი|
    block |ქართლი თუესა დეკემბერსა ათსა დღესა სამშაბათსა ხოლო ქრონიკონი იყო ორას|
    block |ოთხმოცდარვა|
  block
    block |და იყო ქართლს შინა პური და ღჳნო ფრიადი და დაყო ექუსი კჳრა და იწყო|
    block |ოჴრებად და ჴოცად კაცისა და გარდავიდა მარბიელი მისი არგუეთს მიუწიეს და|
    block |დაარბივეს ვიდრე სუერისციხემდე და მოისრა ურიცხჳ სული ქრისტიანეთა და ტყუე|
    block |იქმნა და იქმნა საძაგელ ქუეყანა ქართლისა სახილველად კაცთა მოოჴრდეს ყოველნი|
    block |ეკლესიანი და სიმრავლითა მძორისათა არღარა დაედგმოდეს ქუეყანასა თუალნი და|
    block |ცოდვათა ჩუენთა მოსაგებელსა რისხვასა ღმრთისასა ზეცით ცაჲ წამებდა და სისხლის|
    block |მწჳმელი ღრუბელი აღმოსავლეთით მოეფინა ქართლსა ზედა და იქმნა ღამე უკუნი|
    block |ვითარცა ნათელი დღისა და იყო ხილვა მისი საშინელი და შესაძრწუნებელი და|
    block |არეარე სისხლის წჳმა ეხილვა კაცთა და იქმნა ზამთარი სასტიკი რომელი გარდაეხუეწა|
    block |და მიმართა მთათა მოსწყდა იგიცა სიფიცხისაგან ზამთრისა ხოლო ყოველსა|
    block |ქართლსა შინა დადგა ლაშქარი და თჳთ თავადი სულტანი დადგა კარბსა და მერმე|
    block |ჩამოდგა შერთულთა და აჭირვა სიძნელემან ზამთრისამან და ბუქთა ძლიერთა|
  block
    block |და მიგზავნა მოციქულად ივანე ძე ლიპარიტისი მეფემან ბაგრატ ძიებად|
    block |მშჳდობისა ხოლო სულტანმან შეაქცია იგი აფხაზეთად ბაგრატისა სთხოვა ხარაჯა|
    block |და უქადა მშჳდობა ხოლო სიფიცხლისაგან ზამთრისა ვერღარა მოილოდინა და წარვიდა|
    block |ქართლით და ჩამავალმან წარუღო ტფილისი და რუსთავი და მისცა ფადლონს|
    block |განძისა პატრონსა არათუ მეფეთა ჩუენთა მტერობისათჳს ოდენ ამოსწყჳდა ტფილისი|
    block |და რუსთავი ამას სამეფოსა არცა ამისთჳს ქმნა თუმცა იგი ამირანი ორგულად|
    block |დადგომილ იყვნეს კარსა მისსა ზედა არამედ კეთილისა და მსახურებისა ნაცვლად|
    block |ბოროტსა უყოფდიან ყოველსა კაცსა რამეთუ მინდობილ იყვნეს იგინი ძალსა უღმრთოებისა|
    block |მათისასა და იყვნეს იგინი ყოვლით კერძო მცბიერ და ამის ქართლისა|
    block |ოჴრებასა შინა იყო ლაშქრისა მისისა სიმრავლე ხუთასი ათასი|
  block
    block |და წარვიდა სულტანი ქუეყანად თჳსად და ვითარცა მოიწია არე გაზაფხულისა|
    block |შეიქმნა სიმდიდრე წყალთა ძლიერი და მტკუარი ვერღარა ეტია ნადინებსა თჳსსა|
    block |მოეფინა ველთა და წარიღო მრავალი სული რომელი დარჩოეოდა სულტანსა|
  block
    block |და ამისა შემდგომად იწყო ფადლონ ამპარტავანებასა და ურჯუებასა და სიახლესა|
    block |ტფილისისა სადა სადმე გამოყვანებასა ჴელოსანთასა და ვითარცა იქმნა გაზაფხული|
    block |გარდამოვიდა მეფე ქართლად და ჩადგა დიდგორთა რამეთუ საზაფხულო მეფეთა სადგომი|
    block |არს ადგილი იგი ხოლო ფადლონ არად შერაცხა დიდგორთა დგომა მეფისა|
    block |წარმოემართა ლაშქრითა ოცდაცამეტი ათასითა კაცითა მოვიდა ტფილისს და დაიბანაკა|
    block |ველსა ისნისასა ხოლო მუნ დაუტევნა კარავნი და აღმოვლო ღამე ყოველ|
    block |მუხნარისა და არბივნა ქართლისა ნაპირნი|
  block
    block |ხოლო ცნა ტფილისით გაღმართ აფხაზთა მეფემან ქართლისა ვნება წარმოსლვა|
    block |ფადლონისი გამოგზავნა ხილვად ივანე ძე ლიპარიტისი და ნიანია ძე ქუაბულისი|
    block |და მურვან ჯაყელი ერისთავი ყუელისა და მათ თანა სხუანიცა აზნაურნი მცირედნი|
    block |რჩეულითა ლაშქრითა ხოლო ქართლს ვერღარა ჩამოესწრნეს შექცეულთა გაუსწრეს|
    block |მუხნარს წინა წილკნის გორთა თანა უკანასა კერძსა შეებნეს და პირველსავე ჴრმლისა|
    block |მოკიდებასა გააქციეს ფადლონ და მიადგა ფადლონის ლაშქარი გაქცეული ხრამსა|
    block |ნარეკუავისასა მიჰჴოცდეს და იპყრობდეს აფხაზთა მეფისა ლაშქარნი და აღმოიგო|
    block |ხრამი იგი ცხენითა და კაცითა|
  block
    block |და ზედა ლაშქარმან მეოტმან გასლვა იწყო შობოს ტყით და ყოველთა ტყეთაგან|
    block |და ძეძუნართაგან ვითა ჭუისა მართუეთა გამოჰკრებდეს დამალულსა ლაშქარსა ფადლონისსა|
    block |ბაგრატის ლაშქარნი და შემოუსწრეს წინა იწროსა ღართისასა და მცირედნი|
    block |ვინმე გაესწრნეს და სდევნა ლაშქარმან ბაგრატისმან ვიდრე მთამდე ხერკისა|
    block |მოსრეს და ტყუე ყვეს ლაშქარი ფადლონისი ხოლო ფადლონ თხუთმეტითა ოდენ|
    block |ცხენოსნითა წარვლო გზა წილკნისა და მიეხჳა პირსა არაგჳსასა და გაჴდა ნარღუევთა|
    block |გზით ერწოდ და თქუა თავი თჳსი მოციქულად ვითარმედ ფადლონის მოციქული ვარ და მახარობლად|
    block |მივალ აღსართანის თანა აფხაზთა მეფისა ლაშქარი|
    block |გავაქციეთ|
  block
    block |დახუდა კაცი ვინმე მეცნიერი რომელი იცნობდა ფადლონს და რქუა არა ხარ|
    block |შენ მოციქული არამედ ხარ ამირათამირა ფადლონ|
  block
    block |და რქუა კაცსა მას ფადლონ მიიღე ჩემგან ოქრო და ვეცხლი დიდძალი და|
    block |საკარგავნი მრავალნი და ნუ შემიწამებ გარდამიყვანე მინდორად და წამომყევ თანა|
  block
    block |რქუა მას კაცმან ვერ ვიქმ საქმესა მაგას რამეთუ მკჳდრი ვარ ამის ქუეყანისა|
    block |აწ ისმინე ჩემი და მომყევ თანა და მე მიგიყვანო აღსართანის თანა და მან გაგგზავნოს|
    block |ქუეყანასა შენსა|
  block
    block |ნებსით არა უნდა ესე ფადლონს არამედ ერწოდ ვერღარა შემძლებელ იყო|
    block |წარსლვად წარუძღუა კაცი იგი და მიჰგუარა ჟალეთს ისაკ ტოლობელის ძესა აზნაურსა|
    block |მესხსა ხოლო რა ცნა ფადლონის კარად მისლვა გაძარცუა ერი ფადლონისი|
    block |გარდაყარნა ცხენსა და დაიჭირნა ჴელთა და გასუა ჯორსა ფადლონ და არა იჴსენა|
    block |ისაკ მკჳდრობა აფხაზთა მეფისა რომელმცა აფხაზთა მეფისაგან გაქცეული ფადლონ|
    block |შეიპყრა და შეგუარა ბოჭორმას ბაგრატისთჳს არამედ მსწრაფლ წარიყვანა და მიჰგუარა|
    block |აღსართანს თელავს ხოლო აღსართან მსწრაფლ წარიყვანა ხორნაბუჯს რამეთუ|
    block |აფხაზთა მეფისაგან ეშინოდა უკანა ჩამოდგომისა მიუპყრეს ხორნაბუჯს ფადლონ და|
    block |მისცა ხორნაბუჯი წარიყვანეს არადეთად და მისცა არადეთი აღსართანსვე|
  block
    block |ხოლო ბაგრატ შეშინდა გაშუებასა ფადლონისსა მისცა ბოჭორმა და უჯარმო|
    block |კახთა და წამოიყვანა ფადლონ გასუეს ძელსა და მიუპყრეს ტფილისსა და აიღეს|
    block |ჭირვეულად ტფილისი რამეთუ მუნ შინა მდგომი კაცი თჳთ გაამირებასა ლამოდა|
    block |და არა დაიჭირა ბაგრატ თავისად ტფილისი არამედ დმანისს დატევებული სითლარაბი|
    block |ძებნა შემოიყვანა ტფილისად და მისცა მას ტფილისი ხოლო თავისად|
    block |აღიხუნა ციხენი რუსთავი ფარცხისი აგარანი გრიგოლწმიდანი ქავაზინი და|
    block |ორმოცდაოთხი ათასი დრაჰკანი და მძევალნი ძმისწული მისი ძე მანუჩასი და სამთა|
    block |თავადთა განძისათა|
  block
    block |მთარგმნელნი ამ ჟამთა იყვნენ იოანე პატრიკყოფილი პეტრიწი ფილოსფოსი და|
    block |სტეფანე|
  block
    block |და მოგზავნა სულტანმან სარანგი ალხაზი და მისითა შუამდგომლობითა და|
    block |სიტყჳთა სულტანისათა დაეზავა ბაგრატ და განუტევა ფადლონ და გაგზავნა საჴელმწიფოსა|
    block |თჳსსა განძას და წარჰყვა სარანგი თანა|
  block
    block |და მოართუნეს გაგით კლიტენი და აღიღო აფხაზთა მეფემან გაგი შემდგომად|
    block |ამისსა ფადლონმან გატეხნა ფიცნი და შუამდგომელობანი დიდისა სულტანისანი და მოიპარა|
    block |ქავაზინი და შემდგომად მისსა მეფე აფხაზეთს იყო მოვიდა ფადლონ და მოადგა|
    block |აგარათა და მისცნა ციხისთავმან აგარანი და მსწრაფლ აღმოვიდა მეფე მივიდა და|
    block |მოადგა აგარათა და წარიხუნა აგარანი|
  block
    block |და გამოიყვანა დორღოლელი ოვსთა მეფე ორმოცი ათასითა კაცითა ოვსითა|
    block |და წარუძღუანა ძე მისი გიორგი კურაპალატი და მოაოჴრა განძა და აღიღო ტყუე|
    block |და ნატყუენავი ურიცხჳ და გაგზავნა თავის სამეფოდ ამისა შემდგომად აღისურვილა|
    block |დიდმან ოვსთა მეფემან დორღოლელმან დისიძისა მათისა ბაგრატისა სევასტოსისათჳს|
    block |და ითხოვა დარბაზობა ბაგრატისგან ხოლო ბაგრატ ნება სცა და მხიარულად წარმოემართა|
    block |ოვსთა მეფე ყოვლითა თავადითა ოვსეთისათა და აღმოვლო გზა აფხაზეთისა|
    block |და მოვიდა ქუთათისს და ნახა დაჲ მათი დედოფალი დედა გიორგი კურაპალატისა|
    block |რამეთუ გიორგი კურაპალატი გებულ იყო უწინა და მოიყვანეს ქართლს და მეფე დგა|
    block |ტინისჴიდის ჭალასა ნადარბაზევს და მოეგება წინა დიდითა ზიემითა და პატივითა|
  block
    block |შეკრბეს ერთგან კეზუთა ზედა და იყო სიხარული და ჴმა ბუკთა და დუმბულთა|
    block |საშინელი და მიუწდომელი და დაყვეს ერთგან დღე თორმეტი და განისუენეს ყოვლითა|
    block |განსუენებითა და სიხარულითა და მიზეზითა ზამთრისათა გაისწრაფეს და|
    block |მისცა ნიჭი და საბოძვარი მეფესა და ყოველსა დიდებულსა ოვსეთისასა გაგზავნა და|
    block |წარვიდეს სიხარულითა|
  block
    block |და გარდაიცვალა კათალიკოსპატრიაქი ოქროპირ და დაჯდა გიორგი ტაოელი მცირედთა|
    block |ჟამთა გარდაიცვალა გიორგი ტაოელი და დაჯდა კათალიკოსპატრიაქად გაბრიელ|
    block |სიხარულითა|
  block
    block |და შემდგომად ამისსა არებდა სულტანი მოციქულთა და უკრებდა ძღუენთა ბაგრატ|
    block |მეფესა ამოთა ენითა სთხოვდა ხარაჯასა ხოლო არა დაიდვა ბაგრატ მეფემან|
    block |ხარაჯა არამედ ავლენდა იგიცა მოციქულთა და უკრებდა იგიცა ძღუენსა და იყო|
    block |მათ შორის სიტყჳთ სიყუარული|
  block
    block |და შემდგომად მცირედთა წელიწადთა სამშჳლდის ტბათა მდგომსა ბაგრატ მეფესა|
    block |დაეცა სალმობა მუცლისა და ჩადგა მარაბდათა და გაუძნელდა სალმობა და ტახტითა|
    block |წარმოიყვანეს და თანა ჰყვა გიორგი კურაპალატი და ყოველნი დიდებულნი მისნი|
    block |ხოლო გიორგი კურაპალატი გაგებულ იყო წინა და მოიყვანეს ქართლს მეფე და|
    block |ყოველნი დიდებულნი მისნი მუნ მოვიდეს და მოვიდა დედა მისი მარიამ დედოფალი და|
    block |ცოლი მისი ბორენა და ასული მისი მარიამ და შემდგომად მცირედთა|
    block |დღეთა მიათუალა ძე მისი გიორგი კურაპალატი მეფედ დიდებულთა ამის სამეფოსათა|
    block |და ყოველნი შეჰვედრნა მას და რქუა დედასა თჳსსა დედაო მეწყალი შენ რამეთუ|
    block |ყოველნი შობილნი შენნი წარგჳქციენ წინა და ეგრეთღა შენ მოჰკუდები და შემდგომად|
    block |ამისსა მიიცვალა თუესა ნოემბერსა ოცდაოთხსა ქრონიკონსა ორას ოთხმოცდათორმეტსა|
  block
    block |და ამისვე ბაგრატის სიკუდილისა ჟამსა შინა მოიკლა სულტანი კაცისა ვისგანმე|
    block |ბერისა თურქისაგან თავის ლაშქართა ხარგასა შინა გაევლო ჯეონი შჳდასი ათასითა|
    block |კაცითა გაელაშქრა თურქთა მეფესა ზედა სამარკანდისა სიახლესა ციხესა რომელსამე|
    block |მოადგა და მოიკლა მის ციხისა პატრონისა თურქისა მიერ და ვერღარა შეესწრა|
    block |თურქი იგი ციხესა და დაჭრეს უწყალოდ მახჳლითა და ვერღარა ცნეს ბაგრატ და|
    block |სულტანმან ერთმანერთისა სიკუდილი|
  block
    block |შემდგომად ამისსა დაჯდა ძე ბაგრატისი გიორგი კურაპალატი მეფედ|
  block
    block |და არა აფრინდა ყოველსა შინა მამულსა მისსა ერთიცა ქათამი და დიდითა|
    block |დიდებითა და პატივითა წარიყვანეს და დამარხეს ჭყონდიდს ესე მეფე ბაგრატ წელიწდისა|
    block |ცხრისა მეფე იქმნა და აღესრულა წლისა ორმოცდათექუსმეტისა ესე ბაგრატ|
    block |პირველ იყო კურაპალატი და შემდგომად ნოველისიმოსი და მერმე იქმნა სევასტოს|
    block |იყო კაცი სახითა უშუენიერესი ყოველთა კაცთასა სრული სიბრძნითა ფილოსოფოსი|
    block |ენითა სჳანი ბედითა უმდიდრესი ყოველთა მეფეთა აფხაზეთისათა მოწყალე შეცოდებულთათჳს უხჳ|
    block |ალაგთა ზედა ხოლო ჟამთა მისთა ქუეყანასა დაწყნარება არა|
    block |ჰქონდა ეკლესიანი და გლეხნი აზნაურნი და გლახაკნი ვერ იკითხვებოდეს|
  block
    block |მეორმოცდათოთხმეტე მეფე ქართლისა და აფხაზეთისა გიორგი|
    block |ძე ბაგრატისი ბაგრატოანი|
  block
    block |ხოლო გიორგი მეფე იყო მოწყალე და განმკითხველი გლახაკთა კაცი საშიში|
    block |და უუხუესი ყოველთა მეფეთა აფხაზეთისათა და პურად უკეთესი ყოველთა კაცთასა|
    block |ცხენოსანმშჳლდოსანი რჩეული|
  block
    block |და შემდგომად მამისა მისისა დაყო მშჳდობით ზამთარი ერთი და ზაფხულისა|
    block |ნახევარი ხოლო შემდგომად თავადთა ამის სამეფოსათა ნიანია ქუაბულისძემან და|
    block |ივანე ლიპარიტის ძემან და ვარდან სუანთა ერისთავმან რეცა თუ იკლეს რამე|
    block |სიყრმით გიორგი მეფისათ და აუშალეს ქუეყანა ივანე მოირთნა კახნი და დადგა|
    block |ქსნის პირსა და ნიანია წარუღო ქუთათისისა საჭურჭლე და შედგა ქუთათისს შიგა|
    block |და ვარდან გაადგინნა სუანნი ავისა მოხარკულნი დაარბიეს და ამოსწყჳდეს საეგრო|
  block
    block |ხოლო გიორგი მეფემან სძლო სიკეთითა სიბრძნითა და ძჳრუჴსენებელ იქმნა|
    block |უბოძა ივანეს სამშჳლდე და ძესა ივანესსა ლიპარიტს მისცა ლოწობანნი ნაცვლად|
    block |რუსთავისა რომელი მიეცა კახთა და ნიანიას თმოგჳ და სხუანი საქონელნი რჩეულნი|
    block |ვარდანს უბოძა ასკალანა და უთალუბო ჯაყელთა ივანეს სიტყჳთ უბოძა და ყოველივე|
    block |ერთგული და ორგული დაიყარა წყალობითა და დაიწყნარა მეფობა თჳსი გიორგი|
    block |მეფემან|
  block
    block |კუალად გადგა ივანე ლიპარიტის ძე და ცნა გიორგი მეფემან ქუთათისით|
    block |გარდამოვიდა სამცხეს მოირთნა მესხნი გარდამოიარა და მივიდა სამშჳლდის კარსა|
    block |მუნ მოიყვანა კახთა მეფე აღსართან ვერ დადგა ივანე ციხე შიგან მირიდა მთათა|
    block |სამხრისათა და მას ვერწყობილობასა შინა წაიხუნა ლოწობანნი ლიპარიტისაგან|
    block |აღსართან მოეყარა სამშჳლდესა გარდადგა ჯავახეთს და მოიყვანა მეფეთმეფემან|
    block |გიორგი მათ წინაშე და დაიფიცნეს ეკრანთას და დაიმტკიცა ივანე კლდეკართა და|
    block |სამშჳლდესა ზედა|
  block
    block |კუალადცა გადგა ივანე გამოსტყუა გაგი ციხოვანთა გიორგი მეფისათა და|
    block |მიჰყიდა ფადლონს განძის პატრონსა და მოვიდა სულტანი მალიქშა მტერად|
    block |ყოველთა ქრისტიანეთა მიაგება ივანე ძე მისი ლიპარიტ წინა შეაწყნარა სულტანსა|
    block |და დაყო მის თანა მცირედი ხანი და გამოეპარა და მოვიდა სულტანი და მოადგა|
    block |სამშჳლდესა და წარუღო სამშჳლდე და ტყუე იქმნა ივანე თავითა ცოლითა და|
    block |შვილისშვილითა და ყოველთა აზნაურთა დედაწულითა და დაიჭირა სამშჳლდე სულტანმან|
    block |და მუნ დგომასა მოარბია ქართლი წაიღო ტყუე და ნატყუენავი ურიცხჳ და|
    block |შეიქცა გარე და აიღო განძა და დააგდო სარანგი თავადად განძას და ბრძოლად|
    block |ქუეყანისა ყოვლისა ორმოცდარვა ათასითა კაცითა შედგა ფადლონ ციხეთა მაგართა|
    block |და ვერ დაუდგნა გამოიყვანეს და დააპატიმრეს იგიცა|
  block
    block |შემდგომად მცირედისა ხანიდა შეკრბა სარანგი ყოვლითა ლაშქრითა მისითა და|
    block |განძისათა დვინისა და დმანისისა ამირათა თანადგომითა და მომართა გიორგი მეფესა|
    block |შეკრბა გიორგი მეფეთმეფე ყოვლითა სპითა მისითა ზემოთა და ქუემოთა და მოიყვანა|
    block |მათ წინაშე აღსართან კახთა მეფე და დაჰმართეს ერთმანერთსა განაძლიერა|
    block |ღმერთმან გიორგი მეფე წარძღუანებითა პატიოსნისა ჯუარისათა მიუჴდა ზედა ფარცხისს|
    block |ქუემოთ და იოტა ბანაკი სარანგისი გააქცია და ასწყჳდა იყო ჟამი მწუხრისა|
    block |და სიღამემან დაარჩინა ნეშტი სარანგის ლაშქრისა და შემოიქცა უკლებლად და|
    block |მშჳდობით მეფეთმეფე გიორგი თავისა სამეფოსა|
  block
    block |და შემდგომად ამისსა მომადლა ღმერთმან მძლავრებისაგან ბერძენთასა წახმულნი|
    block |ციხენი წაუხუნა ბერძენთა ანაკოფია თავადი ციხეთა აფხაზეთისათა და მრავალნი|
    block |ციხენი კლარჯეთისა შავშეთისა ჯავახეთისა და არტანისა და შემდგომად ამისსა ესეცა|
    block |მომადლა ღმერთმან აღიღო ქალაქი კარისა ციხექუეყანა და სიმაგრენი ვანანდისა|
    block |და კარნიფორისანი და იოტნა თურქნი მის ქუეყანისანი|
